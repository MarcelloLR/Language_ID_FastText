<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνόδου έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="NL" NAME="Janssen van Raay">
Για τη διασαφήνιση των πρακτικών θα ήθελα να παρατηρήσω ότι η πολιτική μου ομάδα σας ζητεί να προσκαλέσετε την Πρόεδρο των Υπουργών Δικαιοσύνης κ. Sorgdrager να προσέλθει στο Κοινοβούλιο και να διευκρινίσει την κατάσταση σχετικά με τους 368 άκυρους νομοθετικούς κανόνες. Η πρόσκληση συνιστά διαδικαστικό σημείο. Αυτή η περίπτωση αμέλειας αφορά μόνο την προηγούμενη ολλανδική κυβέρνηση ή έχει παρατηρηθεί και σε άλλα κράτη μέλη;

<SPEAKER ID=3 NAME="Miller">
Κύριε πρόεδρε, στα χθεσινά συνοπτικά πρακτικά το όνομά μου δεν καταγράφηκε όπως είναι εδώ. Αυτό δεν είναι λάθος της γραμματείας του κοινοβουλίου. Δυστυχώς είναι δικό μου λάθος. Ηρθα να υπογράψω περίπου στις 8: 30 μ.μ., μόνο και μόνο για να ανακαλύψω ότι η συνεδρίαση είχε τελειώσει. Θα ήταν δυνατό να καταγραφεί η χθεσινή μου παρουσία εδώ;

<SPEAKER ID=4 NAME="Πρόεδρος">
Αυτό υπόκειται στην έγκριση των Κοσμητόρων, Ναι.

<SPEAKER ID=5 NAME="McMahon">
Δεν είναι θέμα διαδικαστικό, κύριε Πρόεδρε, υπάρχει στα πρακτικά. Είναι στην πρώτη σελίδα των πρακτικών, στο σχόλιο που γίνεται από τον κύριο Macartney σχετικά με το νορβηγικό σολωμό.
<P>
Ο κύριος Macartney και εγώ, στη συνεδρίαση της 29ης Μαϊου, θέσαμε την ερώτηση του κατά πόσον η Επιτροπή θα ήταν σε θέση να υποβάλει μια πρόταση σχετικά με τη συμφωνία την οποία διαπραγματεύεται και την οποία το Κοινοβούλιο δεν είχε δει. Θέσαμε το θέμα ξανά χθες. Ο Πρόεδρος είπε ότι θα ρωτούσε την Επιτροπή. Θα ήθελα να ξέρω εάν οι υπηρεσίες του Sir Leon Brittan, ο οποίος ήταν ο αόρατος άνθρωπος σε αυτή την περίπτωση, όσον αφορά το Κοινοβούλιο, είχαν επανέλθει στον Πρόεδρο και είχαν αναφέρει το πότε θα ήταν έτοιμοι να κάνουν μια πρόταση σχετικά με το θέμα του νορβηγικού σολωμού.
<P>
Αυτό είναι ένα πολύ σοβαρό θέμα για τη Σκωτία και την Ιρλανδία και πολλά άλλα κράτη της Ευρωπαϊκής Ενωσης. Θίγει μια πολύ σοβαρή αρχή στο ότι ένα κράτος μη μέλος, όπως η Νορβηγία, χαίρει καλύτερης αντιμετώπισης από την ίδια την Ενωση.

<SPEAKER ID=6 NAME="Πρόεδρος">
Εξ όσων γνωρίζω, η απάντηση είναι όχι, η Επιτροπή δεν έχει επανέλθει.

<SPEAKER ID=7 LANGUAGE="FR" NAME="Fabre-Aubrespy">
Κύριε Πρόεδρε, θα ήθελα να παρέμβω σχετικά με την παράγραφο 4 της σελίδας 6 των συνοπτικών πρακτικών, που αναφέρεται στην σύνθεση του Κοινοβουλίου. Διαβάζω ότι ο Πρόεδρος ανήγγειλε ότι τέσσερις συνάδελφοί μας διορίσθηκαν μέλη της γαλλικής κυβέρνησης και ότι, κατ'εφαρμογή του άρθρου 12 της Πράξης περί εκλογής των αντιπροσώπων στη Συνέλευση με καθολική ψηφοφορία, το Κοινοβούλιο διαπίστωσε την κένωση αυτών των θέσεων.
<P>
Θα ήθελα να υπογραμμίσω ότι αυτή η διαδικασία δεν είναι ορθή. Σύμφωνα με το γαλλικό σύνταγμα, οι βουλευτές - και αυτό ισχύει επίσης για τους ευρωβουλευτές - που διορίζονται μέλη της κυβέρνησης πρέπει να επιλέξουν εντός τριάντα ημερών μεταξύ του υπουργικού αξιώματός τους και των καθηκόντων του ευρωβουλευτή. Δεν εναπόκειται σε εμάς λοιπόν να διαπιστώσουμε την κένωση αυτών των θέσεων, αλλά να περιμένουμε, σύμφωνα με το γαλλικό σύνταγμα, να κάνουν την επιλογή τους, μέσα στην προθεσμία των τριάντα ημερών που τους τάσσεται.

<SPEAKER ID=8 NAME="Πρόεδρος">
Όπως ξέρετε, ο ευρωπαϊκός νόμος έχει προτεραιότητα έναντι του εθνικού νόμου και ο ευρωπαϊκός νόμος σχετικά με τις άμεσες εκλογές αναφέρει ότι όταν κάποιος εκλέγεται σε ένα από τα άλλα θεσμικά όργανα, παύει να είναι μέλος του προηγούμενου οργάνου στο οποίο ανήκε. Συνεπώς, ο, τιδήποτε και αν αναφέρει ο γαλλικός νόμος, ο ευρωπαϊκός νόμος είναι σαφής και οι παραιτήσεις τους θα πρέπει να γίνουν δεκτές.

<SPEAKER ID=9 NAME="Ford">
Αφορά τα πρακτικά, κύριε Πρόεδρε. Δεν έχω να κάνω κάποια παρατήρηση στα πρακτικά, επειδή δεν μπορώ να βρω ένα αντίγραφο - δεν παρήχθησαν αρκετά. Θα μπορούσατε να τους ζητήσετε στο μέλλον να παράγουν αρκετά αντίγραφα ώστε να μπορούν να τα εξετάζουν όλοι, και όχι μόνον οι πρώτοι άνθρωποι στην ουρά;

<SPEAKER ID=10 NAME="Πρόεδρος">
Θα το κάνουμε αυτό, αλλά ένας τρόπος να σταματήσουν οι διαδικαστικές παρεμβάσεις επί των πρακτικών δεν είναι η διανομή τους.

<SPEAKER ID=11 NAME="Ewing">
Κύριε Πρόεδρε, θα μπορούσα να συνεχίσω την πρόταση που έγινε χθες από τον κύριο Macartney και σήμερα από τον κύριο McMahon και να σας ρωτήσω εάν εσείς προσωπικώς, κύριε, μπορείτε να ζητήσετε από τον επίτροπο Leon Brittan να έλθει εδώ, δεδομένου ότι φαίνεται να δρα σύμφωνα με τη δική του θέληση ενάντια στις επιθυμίες του Επιτρόπου Αλιείας, της Επιτροπής Αλιείας, και μάλιστα και της Επιτροπής; Και μάλιστα ενόψει του γεγονότος ότι είναι σε κίνδυνο μια ευαίσθητη βιομηχανία στη Σκωτία και στην Ιρλανδία, μια ολόκληρη βιομηχανία στις πιο ευαίσθητες περιοχές.

<SPEAKER ID=12 NAME="Πρόεδρος">
Η ημερήσια διάταξη είναι ένα θέμα της διάσκεψης των Προέδρων.

<SPEAKER ID=13 LANGUAGE="DE" NAME="Posselt">
Κύριε πρόεδρε, πρόκειται για τις ερωτήσεις. Κατά την τελευταία σύνοδο είχα υποβάλει μια ερώτηση που στη συνέχεια απαντήθηκε εγγράφως, διότι δεν πρόλαβε να έρθει η σειρά της. Η ερώτηση αφορούσε το επικείμενο Συμβούλιο στις 26 Μαΐου. Την απάντηση με ημερομηνία 4 Ιουνίου την έλαβα χθες και θα ήθελα να διαμαρτηρηθώ γι αυτό. Για το λόγο αυτό θα ήθελα να παρακαλέσω να δίνονται οι απαντήσεις στο μέλλον χωρίς καθυστέρηση.

<SPEAKER ID=14 NAME="Πρόεδρος">
Διαμαρτυρηθήκατε, αλλά, στην ουσία, βρισκόμαστε στα πρακτικά.

<SPEAKER ID=15 LANGUAGE="DE" NAME="Schiedermeier">
Κύριε πρόεδρε, έλαβα μεν χθες μέρος στην ψηφοφορία, αλλά δεν υπέγραψα, λησμόνησα δηλαδή το δεύτερο πιο σημαντικό καθήκον ενός βουλευτή. Μου επιτρέπετε να σας παρακαλέσω να συμπληρωθεί ο κατάλογος παρουσιών;

<SPEAKER ID=16 NAME="Πρόεδρος">
Και αυτό υποβάλλεται για έγκριση στους Κοσμήτορες.

<SPEAKER ID=17 LANGUAGE="EN" NAME="Sturdy">
Κύριε Πρόεδρε, φοβάμαι ότι υπέγραψα τον κατάλογο ψηφοφορίας. Πράγματι έκανα μια παρατήρηση για ένα διαδικαστικό θέμα στη σελίδα 17 των πρακτικών. Χθές συζητήσαμε μήπως η έκθεσή μου θα έπρεπε να εξεταστεί σε μια μεταγενέστερη ημερομηνία. Ρώτησα τον Πρόεδρο αν μπορούσα να μιλήσω σχετικά με αυτό. Πάτησα το κουμπί και φαίνεται ότι τώρα δουλεύει αλλά χθες δεν δούλευε. Εχουμε ένα ηλεκτρονικό σύστημα και νομίζω ότι θα έπρεπε να το χρησιμοποιούμε. Δεν θα έπρεπε να χρειάζεται να σηκωνόμαστε και να κουνάμε τα χέρια μας σαν ανεμόμυλοι. Πραγματικά θα ήθελα πάρα πολύ να είχα μιλήσει σχετικά με τη συγκεκριμένη αυτή θέση χθες.

<SPEAKER ID=18 NAME="Πρόεδρος">
Μου λένε ότι θα έπρεπε να πατήσετε και το κουμπί. Αυτό είναι χρήσιμο, επειδή, αφού οι άνθρωποι δεν κάθονται πλέον σε προκαθορισμένες θέσεις, με αυτό τον τρόπο μπορούμε να ξέρουμε το όνομά τους. Είναι επίσης χρήσιμο να σηκώνετε το χέρι σας.

<SPEAKER ID=19 LANGUAGE="EN" NAME="Tomlinson">
Κύριε Πρόεδρε, διστάζω να λάβω τον λόγο, αλλά πρόκειται για απόκριση σε κάτι που είπατε...
<P>
(Γέλια) ... σε απάντηση σε μια προηγούμενη ερώτηση. Είπατε: »η ημερήσια διάταξη είναι θέμα της διάσκεψης των Προέδρων.» Δεν θα έπρεπε αυτό να αποτελέσει ένα μέρος της μυθολογίας αυτού του Κοινοβουλίου. Η ημερήσια διάταξη προτείνεται από τη διάσκεψη των Προέδρων αλλά πάντοτε το Κοινοβούλιο είναι αυτό που αποφασίζει.

<SPEAKER ID=20 NAME="Πρόεδρος">
Εχετε δίκαιο, αλλά η διάσκεψη των Προέδρων υποβάλλει τις αρχικές συστάσεις και το Κοινοβούλιο ενέκρινε την ημερήσια διάταξη τη Δευτέρα στις 5 η ώρα. Σήμερα έχουμε Τρίτη, αν κάποιοι δεν το έχουν προσέξει.
<P>
(Το Σώμα εγκρίνει τα συνοπτικά πρακτικά)

<SPEAKER ID=21 LANGUAGE="EN" NAME="Teverson">
Την προπερασμένη εβδομάδα, τρία μέλη αυτού του Κοινοβουλίου - οι Angela Bilingham, Edward McMillan-Scott και εγώ - έγραψαν στο γραφείο του Προέδρου για να ζητήσουν να ληφθεί επείγουσα δράση εξ ονόματος ενός αριθμού πολιτών των οποίων οι περιουσίες στην Ισπανία είχαν κατασχεθεί παρανόμως από τράπεζες - ένας δε από τους πολίτες αυτούς είναι δικός μου ψηφοφόρος, ο κύριος Frank Clark. Δεν είχαμε καμία απάντηση από το γραφείο σας - χωρίς αμφιβολία εκ παραδρομής. Θα ήθελα να ζητήσω να μας δοθεί επειγόντως μια απάντηση και να αποδειχθεί πώς αυτός ο θεσμός μπορεί να είναι υπερασπιστής και μαχητής υπέρ των δικαιωμάτων των πολιτών μας σε περιπτώσεις όπου αυτοί βλάπτονται, ειδικότερα σε μια περιοχή η οποία ανήκει στην ενιαία αγορά των ευρωπαίων πολιτών. Ζητούμε τη βοήθειά σας σε αυτή την περίπτωση.

<SPEAKER ID=22 LANGUAGE="EN" NAME="Billingham">
Κύριε Πρόεδρε, εγείρομαι για να επιβεβαιώσω αυτό που μόλις ειπώθηκε από τον κύριο Teverson. Λυπάμαι που ο κύριος Edward McMillan-Scott δεν είναι παρών εδώ σήμερα, επειδή αυτός έχει ασχοληθεί με το συγκεκριμένο θέμα για περισσότερα από δεκαπέντε χρόνια. Μια κακή κατάσταση γίνεται τώρα απέλπιδη, με περιουσίες να πωλούνται τη στιγμή αυτή που μιλάμε. Ζητήσαμε παρέμβαση. Θα μπορούσε να φανεί έτσι ότι οι ισπανικές αρχές πρακάμπτουν τον ευρωπαϊκό νόμο και αυτή η κατάσταση είναι μάλλον ατιμωτική. Ζητώ τη βοήθεια του Προέδρου και όλων των συναδέλφων μας στην αίθουσα.

<SPEAKER ID=23 NAME="Πρόεδρος">
Θα ζητήσω από τον Πρόεδρο να θέσει αυτό το θέμα υπόψη των ισπανικών αρχών.

<CHAPTER ID=2>
Απόφαση κατεπείγοντος
<SPEAKER ID=24 LANGUAGE="NL" NAME="Aelvoet">
Κύριε Πρόεδρε, συνάδελφοι, βρισκόμαστε αντιμέτωποι με το πρόβλημα της άμεσης χορήγησης μακροοικονομικής βοήθειας στη Βουλγαρία και στην Πρώην Γιουγκοσλαβική Δημοκρατία της Μακεδονίας. Το πρόβλημα είναι ότι η Επιτροπή Εξωτερικών Οικονομικών Σχέσεων, που είναι κατά βάση αρμόδια για το φάκελλο αυτό, δεν μπόρεσε ακόμη να εξετάσει το θέμα, πράγμα που σημαίνει βεβαίως ότι η Επιτροπή Εξωτερικών Υποθέσεων δεν είναι σε θέση να γνωμοδοτήσει. Πρόκειται για λεπτά πολιτικά θέματα, στην περίπτωση των οποίων, όταν αναφερόμαστε σε χορήγηση μακροοικονομικής βοήθειας, θέτουμε κανονικά ορισμένους όρους. Πιστεύω ότι θα ήταν κρίμα αν το θέμα αυτό εξεταζόταν εσπευσμένα την εβδομάδα αυτή στην Επιτροπή Εξωτερικών Οικονομικών Σχέσεων και αν ψηφίζαμε χωρίς να διεξαχθεί προηγουμένως συζήτηση στην ολομέλεια. Πιστεύω ότι υπάρχει κάθε δυνατότητα να εξετασθεί το θέμα κατά την περίοδο συνόδου του Ιουλίου και ότι κατ'αυτό τον τρόπο δεν πρόκειται στην ουσία να αλλάξει τίποτα, γι'αυτό και πιστεύω ότι η ενεργός συμμετοχή του Ευρωπαϊκού Κοινοβουλίου είναι απαραίτητη.

<SPEAKER ID=25 NAME="Πρόεδρος">
Δίνω το λόγο στην Επιτροπή για να υπερασπιστεί την πρόταση εφόσον το επιθυμεί.

<SPEAKER ID=26 NAME="de Silguy">
Κύριε Πρόεδρε, η Επιτροπή θα ήθελε να επιμείνει στην αίτηση για τη διαδικασία του κατεπείγοντος. Πράγματι, όσον αφορά την πρώην Γιουγκοσλαβική Δημοκρατία της Μακεδονίας, το Διεθνές Νομισματικό Ταμείο και η Παγκόσμια Τράπεζα συμφώνησαν, επί του παρόντος, να παράσχουν την πλήρη υποστήριξή τους στην οικονομική πολιτική αυτής της κυβέρνησης. Πρέπει να είναι σε θέση η Ευρωπαοκή 'Ενωση να συμμετάσχει σε αυτή την κίνηση. Προσθέτω ότι υπάρχουν πιεστικές ανάγκες εξωτερικής χρηματοδότησης σ'αυτή τη χώρα και πως, εάν θέλουμε να είμαστε σε θέση να την υποστηρίξουμε για την προσαρμογή της οικονομικής πολιτικής της, πρέπει, λαμβάνοντας υπόψη την αστάθεια στην περιοχή και το χαμηλό επίπεδο των αποθεματικών, να δηλώσουμε παρόντες στο πλευρό του Νομισματικού Ταμείου και της Παγκόσμιας Τράπεζας.
<P>
Το ίδιο ισχύει και για την Βουλγαρία: επιτρέψτε μου να σας υπενθυμίσω ότι η κατάσταση στη χώρα αυτή είναι εξαιρετικά εύθραυστη, κυρίως όσον αφορά το ύψος των αποθεματικών της. Αυτή η χώρα έχει επίσης ένα πολύ σημαντικό εξωτερικό χρέος προς την Ευρωπαϊκή 'Ενωση. Τέλος, με αίτηση του ίδιου του Κοινοβουλίου στο ψήφισμά του της 10ης παρελθόντος Απριλίου σχετικά με την ανθρωπιστική βοήθεια προς τη Βουλγαρία, ζητήθηκε από την Επιτροπή καθώς και από το Συμβούλιο να λάβουν τα απαραίτητα μέτρα για να βοηθήσουν τη βουλγαρική κυβέρνηση στον αγώνα της κατά της παρούσας σοβαρής οικονομικής κρίσης.
<P>
Γι'αυτό το λόγο είναι σημαντικό για την Επιτροπή να μπορέσει το Κοινοβούλιό σας να ψηφίσει τη διαδικασία του κατεπείγοντος σχετικά με αυτά τα δύο θέματα.

<SPEAKER ID=27 NAME="Χριστοδούλου">
Κύριε Πρόεδρε, ήθελα να πω ότι ακούσαμε τον Επίτροπο, η κατάσταση όμως στη Βουλγαρία, όπως θα έχει διαπιστώσει όποιος έχει πάει και έχει επισκεφτεί τη χώρα αυτή, είναι τέτοια που δεν μπορούμε, για λόγους γραφειοκρατικούς και διαδικασίας, να καθυστερήσουμε κάτι που είναι απολύτως απαραίτητο για να μπορέσει αυτή η χώρα να επανέλθει στο δρόμο της σωστής οικονομικής πολιτικής.
<P>
Ακούω όμως τώρα ότι η Επιτροπή Εξωτερικών Σχέσεων δεν έχει συζητήσει το θέμα. Ας κάνει λοιπόν μία έκτακτη συνεδρίαση η επιτροπή για να συζητήσει το θέμα, γιατί το πρόβλημα το οποίο έχει η Βουλγαρία είναι πραγματικό, δεν είναι γραφειοκρατικό. Και εάν αργήσουμε, όλος ο συνδυασμός που γίνεται με το Διεθνές Νομισματικό Ταμείο και εν μέρει και με τη Διεθνή Τράπεζα θα καταστραφεί.
<P>
Δεν νομίζω λοιπόν ότι, επειδή δεν μπορεί να συνέλθει η επιτροπή, εμείς θα πρέπει να κάτσουμε και να αφήσουμε τους ανθρώπους αυτούς να περιμένουν για πράγματα τα οποία είναι πολύ βασικά για τη συνέχιση της υπάρξεως του κράτους της Βουλγαρίας.

<SPEAKER ID=28 NAME="Castellina">
Κύριε Πρόεδρε, θα ήθελα μόνο να διευκρινίσω ότι ο λόγος για τον οποίο η Επιτροπή Εξωτερικών Οικονομικών Σχέσεων δεν έχει αντιμετωπίσει το πρόβλημα είναι η καθυστέρηση των διαβουλεύσεων. γενικά μάλιστα δεν υπήρξαν διαβουλεύσεις. Πρόκειται για ένα πολύ σοβαρό ζήτημα, που αφορά όλο τον τομέα αυτών των συμφωνιών: αυτός είναι ακριβώς ο λόγος. Το όλο θέμα μας δημιουργεί μεγάλη αμηχανία και εμείς οι ίδιοι θα θέλαμε να εξευρθεί κάποια λύση.

<SPEAKER ID=29 NAME="Πρόεδρος">
Πολά μέλη ζητούν να μιλήσουν αλλά οι κανόνες είναι σαφείς. Θα πρέπει να υπάρχει ένας ομιλητής υπέρ, ένας ομιλητής κατά, συν την Επιτροπή ή τον προεδρεύοντα της επιτροπής, αναλόγως.
<P>
(Το Σώμα συμφωνεί επί της διαδικασίας κατεπείγοντος)

<SPEAKER ID=30 LANGUAGE="FR" NAME="Bourlanges">
Συγχωρείστε με, κύριε Πρόεδρε, που έρχομαι κάπως καθυστερημένος. Ωστόσο, διαβάζοντας τον κατάλογο παρατηρώ ότι το όνομά μου δεν βρίσκεται στον κατάλογο παρουσίας. Ωστόσο, εχθές είμουν παρών, υπέγραψα σε πολλές επιτροπές και θα ήθελα να διορθωθεί αυτή η ανωμαλία που μου καταλογίζεται.

<SPEAKER ID=31 NAME="Πρόεδρος">
Θα το ελέγξουμε αυτό.

<CHAPTER ID=3>
Ευρωπαϊκό Νομισματικό Ίδρυμα (Ετήσια έκθεση - Νομισματική πολιτική) 
- Δημοσιονομικές και φορολογικές πολιτικές - ΦΠΑ
<SPEAKER ID=32 NAME="Πρόεδρος">
Το επόμενο θέμα είναι η κοινή συζήτηση των ακόλουθων εκθέσεων:
<P>
έκθεση του κ. Mezzaroma, εξ ονόματος της Επιτροπής Οικονομικής, Νομισματικής και Βιομηχανικής Πολιτικής (Α4-0194/97), σχετικά με την ετήσια έκθεση του 1996 του ΕΝΙ (C4-0175/97)-έκθεση του κ. Ettl, εξ ονόματος της Επιτροπής Οικονομικής, Νομισματικής και Βιομηχανικής Πολιτικής (Α40185/97), σχετικά με την έκθεση του Ευρωπαϊκού Νομισματικού Ιδρύματος με θέμα «Η ενιαία νομισματική πολιτική στο τρίτο στάδιο - καθορισμός του λειτουργικού πλαισίου» (C4-0043/97)-έκθεση του κ. Fourcans, εξ ονόματος της Επιτροπής Οικονομικής, Νομισματικής και Βιομηχανικής Πολιτικής (Α4-0192/97), σχετικά με το συντονισμό της δημοσιονομικής και φορολογικής πολιτικής στην Νομισματική Ενωση-έκθεση της κ. Randzio-Ρlath, εξ ονόματος της Επιτροπής Οικονομικής, Νομισματικής και Βιομηχανικής Πολιτικής (Α4-0164/97, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο με τίτλο «Ενα κοινό σύστημα ΦΠΑ - ένα πρόγραμμα για την ενιαία αγορά (COM(96)0328 - C40458/96).
<SPEAKER ID=33 NAME="Lamfalussy">
Κύριε Πρόεδρε, κυρίες και κύριοι, έρχομαι να σας παρουσιάσω την έκθεση του Ευρωπαοκού Νομισματικού Ιδρύματος με ανάμεικτα αισθήματα. Πράγματι, αφενός, είμαι πάντοτε ευτυχής να βρίσκομαι ανάμεσά σας και, αφετέρου, λυπούμαι που θα είναι η τελευταία φορά.
<P>
Θα είμαι σχετικά σύντομος. Θα έχετε πιο λεπτομερή σχόλια, και θα έχω την ευκαιρία να απαντήσω στις ερωτήσεις σας, στο τέλος της συνεδρίασης.
<P>
Η έκθεσή μας αποτελείται βασικά από δύο μέρη. Το πρώτο περιγράφει την οικονομική εξέλιξη, που θα συνοψίσω με λίγα λόγια. Πιστεύουμε ότι πραγματικά η ανάπτυξη άρχισε και πάλι, και το επιβεβαιώνουν οι τελευταίες πληροφορίες που έχουμε τώρα σχετικά με τους αριθμούς του πρώτου τριμήνου. Είναι αρκετά προφανές ότι η ανάπτυξη επιταχύνεται στη Γερμανία και ότι καθίσταται σχετικά ρωμαλέα στις άλλες χώρες. Αυτό που δεν γνωρίζουμε, προφανώς, είναι ο τρόπος με τον οποίο τα διάφορα στοιχεία αυτής της ανάπτυξης θα εξελιχθούν κατά τους ερχόμενους μήνες, ιδίως σε ποιο βαθμό θα αναπτυχθεί η εσωτερική κατανάλωση, και κυρίως οι επενδύσεις, εφόσον αυτή η ανάπτυξη ωθείται ουσιαστικά από τις εξαγωγές. Τα νέα σ'αυτό τον τομέα είναι καλά.
<P>
Θα πώ επίσης - αυτό όμως έχει καταντήσει τώρα κοινοτοπία - ότι ο πληθωρισμός δεν μας δημιουργεί πρόβλημα. Θα επανέλθω σ'αυτό το ζήτημα σε λίγο. Παρατηρώ μία πολύ πρόσφορη σταθερότητα των συναλλαγματικών ισοτιμιών, την απουσία αναταραχής στην αγορά συναλλάγματος, γεγονός που σημαίνει ασφαλώς κάτι, στις εποχές που ζούμε. Παρατηρώ επίσης τη συνεχή, σταδιακή αλλά συνεχή σύγκλιση των μακροπρόθεσμων επιτοκίων. Και εδώ, λοιπόν, τα νέα είναι καλά.
<P>
Ποιες είναι οι ανησυχίες; Η κύρια ανησυχία είναι η ανεργία. Δεν χωράει ούτε ίχνος αμφιβολίας. Δεν κατορθώσαμε να παρατηρήσουμε θετική εξέλιξη στον τομέα της ανεργίας, και πιστεύω ότι αυτό παραμένει, και θα παραμείνει, η κύρια πρόκληση που πρέπει να αντιμετωπίσουν οι κυβερνήσεις.
<P>
Η δεύτερη πηγή ανησυχίας, και εδώ θα ήθελα να είμαι λίγο πιο ακριβής, αφορά την εξέλιξη των δημόσιων ελλειμμάτων. Πρέπει να μην είμαστε απόλυτοι στις κρίσεις μας. Πιστεύω ότι καταφέραμε να πραγματοποιήσουμε κάποια σύγκλιση προς τα κάτω. 'Οταν σκέφτομαι ότι, πριν από δύο-τρία χρόνια, το υπόλοιπο των δημόσιων ελλειμμάτων ήταν της τάξης του 6, 2 %, ότι μειώθηκε σε 4, 4 % το περασμένο έτος, και ότι προσανατολιζόμαστε ασφαλώς, για φέτος, σε ποσοστά τα οποία θα προσεγγίσουν το 3 % - μεταξύ 3 και 4 % και ελπίζω ότι το ποσοστό θα βρίσκεται πλησιέστερα στο 3 παρά στο 4 - διακρίνουμε καθαρά ότι από αυτή την πλευρά έχει δρομολογηθεί μία διαδικασία.
<P>
Η ανησυχία μου είναι άλλης φύσεως. Πράγματι, ένα πολύ μεγάλο τμήμα αυτών των αναμφισβήτητων βελτιώσεων πραγματοποιήθηκε είτε με την αύξηση των εσόδων, των υποχρεωτικών εισφορών, είτε με περικοπές των δαπανών σχεδόν προς όλες τις κατευθύνσεις. 'Ομως πολύ λίγες βελτιώσεις προήλθαν από την έναρξη πραγματικής μεταρρύθμισης των δημοσίων οικονομικών και μεταρρύθμισης εκείνων των τομέων που είναι βασικά υπεύθυνοι για τις δυσκολίες που γνωρίζουμε - συνταξιοδοτικό καθεστώς, κοινωνική ασφάλιση, υγειονομική περίθαλψη. Πρόκειται για μία πραγματική έγνοια από την οποία δεν κατορθώσαμε, κατά τη γνώμη μου, να απαλλαγούμε ακόμη.
<P>
Το δεύτερο τμήμα της έκθεσής μας άπτεται των εργασιών που πραγματοποίησε το 'Ιδρυμα, και εδώ θα μου επιτρέψετε να είμαι λίγο πιο γαλήνιος. Γνωρίζετε το πρόγραμμα εργασίας που αναλάβαμε εδώ και περισσότερο από τρία χρόνια. Μπορώ να σας πώ ότι αυτό το πρόγραμμα έχει, κατά βάση, ολοκληρωθεί έγκαιρα και ότι η αποστολή που μας ανατέθηκε από τη Συνθήκη θα εκπληρωθεί. Εννοώ με αυτό την προετοιμασία μίας Κεντρικής Τράπεζας η οποία θα είναι πράγματι σε θέση να αρχίσει την κοινή νομισματική πολιτική στις αρχές του 1999.
<P>
Αυτή η εργασία προχώρησε σε όλους τους σημαντικούς τομείς οι οποίοι υπάγονται στην αρμοδιότητα των κεντρικών τραπεζών. Αυτό είναι προφανές όσον αφορά το επιχειρησιακό πλαίσιο της νομισματικής πολιτικής, που αποτελεί την αληθινή καθημερινή εργασία των κεντρικών τραπεζών. Είναι αλήθεια όσον αφορά τα συστήματα πληρωμών και άλλων χρηματικών καταβολών. Είναι αλήθεια για όλες τις πτυχές της ζωής των κεντρικών τραπεζών, που δεν είναι ιδιαίτερα ορατές προς τα έξω, αλλά είναι ουσιώδεις στο εσωτερικό, είτε πρόκειται για το συντονισμό ή την εναρμόνιση των λογιστικών συστημάτων, είτε πρόκειται για την προσαρμογή του καθεστώτος των κεντρικών τραπεζών στις απαιτήσεις της Συνθήκης, είτε πρόκειται για την εναρμόνιση των στατιστικών. Πιστεύω ότι έχουν ληφθεί παντού οι μεγάλες αποφάσεις. Αυτό είναι επίσης αλήθεια σε λίγο πιο γνωστούς τομείς, όπως για παράδειγμα ο τομέας των χαρτονομισμάτων.
<P>
Θα ήθελα λοιπόν να πώ απλώς ότι όλες οι μεγάλες αποφάσεις αρχής έχουν ληφθεί σε κάθε έναν από αυτούς τους τομείς. Αυτά ανήκουν πλέον στο παρελθόν. Φτάσαμε τώρα στο στάδιο της εφαρμογής. Δεν θα ήθελα να υποτιμήσω τις δυσκολίες που θα χρειασθεί να αντιμετωπίσουν ο διάδοχος και οι συνάδελφοί μου. Θα υπάρξουν δυσκολίες, αλλά θα πρόκειται για δυσκολίες πρακτικής εφαρμογής. Δεν διακρίνω κανένα τομέα όπου θα μπορούσε να δημιουργηθεί κάποια εμπλοκή αυτής της πρακτικής εργασίας. Διακρίνω πολλούς τομείς οι οποίοι θα ήταν δυνατό να γνωρίσουν και θα γνωρίσουν πρακτικές δυσκολίες. 'Ετσι είναι η ζωή, και αυτές οι δυσκολίες θα μπορέσουν να αντιμετωπισθούν πραγματικά, έτσι ώστε μπορώ να σας διαβεβαιώσω ότι εάν χρειασθεί κάποια διορία για την εφαρμογή της Συνθήκης, κάτι που δεν προβλέπω ούτε εύχομαι, εάν όμως χρειασθεί κάποια διορία, αυτό δεν θα συμβεί εξαιτίας κάποιας έλλειψης προετοιμασίας των κεντρικών τραπεζών.
<P>
Ωστόσο, θα ήθελα να προσθέσω δύο λόγια σε αυτά που έχω περιγράψει σε ένα κείμενο το οποίο θα μπορέσετε να διαβάσετε με την άνεσή σας, σχετικά με τους λόγους για τους οποίους, κατά βάση, έχω πάντα εμπιστοσύνη στη δρομολόγηση της νομισματικής ένωσης. 'Εχω εμπιστοσύνη, ασφαλώς, διότι αισθάνομαι μία πολιτική βούληση, αλλά δεν είναι δική μου υπόθεση να εκφέρω κρίσεις επ'αυτού. 'Εχω εμπιστοσύνη διότι, όταν κοιτάξουμε από κάποια απόσταση την εξέλιξη που διαπιστώσαμε τον τελευταίο καιρό, μπορούμε να παρατηρήσουμε μία πραγματική διαδικασία σύγκλισης. Αυτή η διαδικασία είναι εμφανής όσον αφορά τον πληθωρισμό, του οποίου το ποσοστό μειώθηκε κάτω του 2 % για το μέσο όρο της Κοινότητας. Μόνο μία χώρα μας δημιουργεί ακόμη ανησυχίες από αυτή την άποψη. Αλλά οι υπόλοιπες έχουν σχεδόν επιτύχει τη νομισματική σταθερότητα. Είναι μία συγκεκριμένη υλοποίηση. Δεν είναι μια ευχή που εκφράζεται για το μέλλον. Αυτή η υλοποίηση είναι παρούσα. Σ'αυτό τον ιδιαίτερο τομέα διαλύθηκε η άποψη ότι υπάρχουν χώρες που συμπεριφέρονται καλά και άλλες άσχημα. 'Εχουμε γίνει όλοι κατάλευκοι άγγελοι. Υπάρχουν άγγελοι που είναι λίγο πιο νέοι και, κατά συνέπεια, λίγο πιό εύθραυστοι, άλλοι που έχουν φθάσει σε ώριμη ηλικία και οι οποίοι είναι πολύ ρωμαλέοι, αλλά εν πάση περιπτώσει είναι ζήτημα διαβάθμισης της λευκότητας των αγγέλων.
<P>
'Οσον αφορά το δημοσιονομικό τομέα, κι εδώ, όπως μόλις περιέγραψα, διαπιστώνουμε μία πραγματική διαδικασία σύγκλισης, αλλά εδώ τα πράγματα είναι γκριζωπά. Δεν είναι ούτε μελανά ούτε λευκά, είναι γκριζωπά, και δυστυχώς κατά τρόπο αρκετά κοινό για όλους, αλλά ωστόσο ο μέσος όρος εξελίσσεται προς το λιγότερο γκρίζο. Υπάρχουν άλλοι πιο γκρίζοι κι άλλοι λιγότερο γκρίζοι. Αλλά ωστόσο έχει δρομοληγηθεί μια πραγματική διαδικασία σύγκλισης. Πιστεύω ότι εάν κάποιος, πριν από δύο-τρία χρόνια, για να μη μιλήσω για πριν από μια πενταετία, κοίταζε το σημείο όπου βρισκόμαστε σήμερα, δεν θα μπορούσε να φαντασθεί ότι είναι δυνατό να είμαστε εδώ όπου βρισκόμαστε σήμερα. Αυτό δεν σημαίνει καθόλου ότι τα προβλήματα έχουν τακτοποιηθεί.
<P>
Εξέφρασα τις ανησυχίες μου όσον αφορά τα δημόσια ελλείμματα, καθώς και τις ανησυχίες μου σχετικά με πραγματικούς τομείς όπως η ανεργία, αλλά πρέπει ωστόσο να αναγνωρίσουμε ότι έχουμε διανύσει ένα σημαντικό τμήμα του δρόμου και νομίζω ότι αυτό με κάνει, κατά βάση, να έχω εμπιστοσύνη στη μελλοντική πρόοδο της νομισματικής οικοδόμησης της Ευρώπης.
<P>
(Χειροκροτήματα)

<SPEAKER ID=34 NAME="Mezzaroma">
Κύριε Πρόεδρε, κύριοι συνάδελφοι, πριν από όλα τις ευχαριστίες μου σε όσους με βοήθησαν να συντάξω την έκθεση. Επιθυμώ επίσης να συγχαρώ τον κ. Lamfalussy διότι σε σύντομο χρονικό διάστημα προσέδωσε λειτουργικότητα στο ΕΝΙ, ασκώντας με τον καλύτερο τρόπο τα καθήκοντα που του ανέθεσε η Συνθήκη και αποδεικνύοντας, στο διάστημα της εντολής του, ότι διαθέτει ανοικτό πνεύμα στο διάλογο, που εκφράστηκε στις υψηλής ποιότητας σχέσεις τις οποίες ανέπτυξε με το Κοινοβούλιο, παρά τους περιορισμούς της Συνθήκης.
<P>
Στόχος της ετήσιας έκθεσης του ΕΝΙ είναι η παρουσίαση όλων των πλευρών που συνδέονται με τις απορρέουσες από τη Συνθήκη εντολές. Η έκθεση αναλύει την οικονομική, νομισματική και δημοσιονομική κατάσταση της Ευρωπαϊκής Ένωσης, συμπεριλαμβανομένου και του βαθμού οικονομικής και θεσμικής σύγκλισης των κρατών μελών, των προκαταρκτικών εργασιών για την τρίτη φάση καθώς και άλλες δραστηριότητες του ΕΝΙ, ειδικά όσον αφορά τη συνεργασία μεταξύ των κεντρικών τραπεζών, και, τέλος, τους απολογισμούς σύμφωνα με το άρθρο 11 του καταστατικού του.
<P>
Αυτά σχετικά με την τεχνική πλευρά. Κατά τη συζήτηση, όμως, στην Ολομέλεια είναι αναγκαία, κατά τη γνώμη μου, και μία πολιτική εκτίμηση. Το ενιαίο νόμισμα προϋποθέτει την κοινή αντιμετώπιση των επί μέρους εθνικών χρεών, ενώ επιπλέον προϋποθέτει και την εξισορρόπηση των ισολογισμών πληρωμών των κρατών μελών. Πώς είναι όμως δυνατόν να επιτευχθεί μία νομισματική ένωση εάν δεν υπάρχει πρώτα μία πολιτική ένωση; Δεν μου φαίνεται να υπάρχει στην ιστορία παράδειγμα νομισματικής ένωσης που να μπόρεσε να αντέξει χωρίς την πολιτική ένωση. Τον έκτο προ Χριστού αιώνα οι ελληνικές πόλεις θέσπισαν τη νομισματική ένωση, που όμως διαρκούσε τρία ή τέσσερα χρόνια και, κατόπιν, διαλυόταν. πιο πρόσφατα, η λατινική νομισματική ένωση μεταξύ Γαλλίας, Ιταλίας, Ελβετίας και Βελγίου, απέτυχε και αυτή, όπως και η σκανδιναβική, διότι δεν υπήρχε πολιτική ένωση. Οι Ηνωμένες Πολιτείες υιοθέτησαν το δολάριο ως ενιαίο νόμισμα, αλλά είχε προηγηθεί η πολιτική ένωση, με την Ανακήρυξη της Ανεξαρτησίας. ο Βίσμαρκ δημιούργησε το χρυσό μάρκο, αφού ενοποίησε πολιτικά προηγουμένως τα γερμανικά κράτη: οι νομισματικοί νόμοι ακολούθησαν κατόπιν.
<P>
Η ενωμένη Ευρώπη προϋποθέτει ένα ενιαίο κράτος και κατά συνέπεια ένα κοινοβούλιο με νομοθετική εξουσία και μία κυβέρνηση με εκτελεστική εξουσία. Σε αυτή την περίπτωση το νόμισμα μπορεί να λειτουργήσει! Στο μεταξύ θα πρέπει στο Αμστερνταμ να καταβληθούν προσπάθειες ώστε να δημιουργηθούν οι πολιτικές βάσεις της Ευρωπαϊκής Ένωσης, χρειάζεται να επιτευχθούν οι αναγκαίες οικονομικές, φορολογικές, δημοσιονομικές και κυρίως κοινωνικές συγκλίσεις, χρειάζεται να πετύχουμε ποιοτικές και όχι ποσοτικές παραμέτρους σύγκλισης, μεταξύ των οποίων την εξισορρόπηση των ισολογισμών πληρωμών και τη σύγκλιση των επιτοκίων.
<P>
Η Επιτροπή πρόσφατα γνωστοποίησε το πλαίσιο των παραμέτρων σύγκλισης, που έδειξαν ότι έχουν ξεπερασθεί εκείνες τις οποίες είχε επεξεργασθεί το ΕΝΙ. Τα νέα δεδομένα προκάλεσαν μία πραγματική αναταραχή στα κράτη μέλη: ορισμένοι αισθάνθηκαν σαν πρώτοι μαθητές, άλλοι σαν τελευταίοι και άλλοι πάλι άρχισαν να σέρνονται για να μην πεθάνουν πριν από την επίτευξη του στόχου. Πώς μπορούμε να πούμε σήμερα ποιος θα μπει και ποιος δεν θα μπει; Η Ευρώπη αλλάζει συνεχώς, τα οικονομικά, δημοσιονομικά και πολιτικά σενάρια κάθε έθνους αλλάζουν, τροποποιώντας τις καταστάσεις, ακόμη και τις πλέον σταθερές. Ένα πράγμα είναι βέβαιο: σήμερα η Ευρώπη διέρχεται μία περίοδο μαρασμού. Οι πολίτες δεν θέλουν να πιστέψουν σε μία Ευρώπη που δεν τους ενημερώνει, από την οποία δεν έχουν συγκεκριμένα, ορατά και γρήγορα οφέλη. επιπλέον, δεν θέλουν μια Ευρώπη που για να καταστούν μέλη της θα πρέπει να υποστούν νέα βάρη και έκτακτους φόρους ή δημοσιοοικονομικές αλχημείες. Είναι αλήθεια ότι για να φθάσουμε στο ενιαίο νόμισμα η Ευρώπη χρειάζεται διαρθρωτικές μεταρρυθμίσεις, που θα πρέπει όμως να προστατεύουν την αλληλεγγύη προς τον πιο αδύναμο πολίτη. Δεν είναι δυνατό να πιστεύουμε ότι η ελεύθερη αγορά μπορεί να επιλύσει όλα τα προβλήματα: αρκεί να αναλογισθεί κανείς τη μεγάλη κρίση των δεκαετιών του '20 και του '30. Σήμερα η Ευρώπη έχει ανάγκη να αναπτυχθεί, να εργασθεί. σήμερα το μεγάλο μας πρόβλημα είναι η ανεργία: δεν υπάρχει απασχόληση. Η ευημερία των ατόμων πρέπει να εξαρτάται από την εργασία και την ελπίδα μιας ανάπτυξης με ανθρώπινα μέτρα και εάν ακόμη η τεχνολογική καινοτομία, προϊόν της επανάστασης της πληροφορικής, μειώσει ακόμη περισσότερο τις θέσεις εργασίας, η Ευρώπη θα μπορέσει να αγωνισθεί στο πεδίο του πολιτισμού, της εκπαίδευσης, της επαγγελματικότητας, του αθλητισμού, του περιβάλλοντος, των υπηρεσιών, της αναδιάρθρωσης του εδάφους και της ανάπτυξης της δημοσίων και ιδιωτικών έργων με στόχο τη δημιουργία υποδομής στις μεταφορές, την ενέργεια και τις τηλεπικοινωνίες. Ας κάνουμε πιο ωραίες τις πόλεις μας, πιο άνετα τα αγροτικά κέντρα, ας προωθήσουμε τη διαδικασία συνοχής, τόσο αναγκαίας για να ενώσει τους πολίτες σε ένα μεγάλο κίνημα ικανό να ενσωματώσει τις παραδόσεις, τις γλώσσες, τα αισθήματα και -γιατί όχι; - να μεταδώσει τους πολιτισμούς μας στον υπόλοιπο κόσμο. Έφθασε η εποχή που θα πρέπει να έχουμε το θάρρος να ξοδεύουμε περισσότερο, να προβαίνουμε σε οικονομικές και κοινωνικές επενδύσεις, να κατακτούμε τον κόσμο με την πείρα που έχουμε συσσωρεύσει σε εκατοντάδες χρόνια -πείρα που κανείς άλλος στο δυτικό κόσμο διαθέτει- να στοχεύσουμε κατευθείαν στην καρδιά της ανάπτυξης μέσω της έρευνας.
<P>
Βεβαίως το νόμισμα εφευρέθηκε από τον άνθρωπο που κατόπιν έγινε σκλάβος του. Η Ευρώπη θα πρέπει να καταβάλει μεγάλη προσπάθεια χρησιμοποιώντας αυτό το μέσο για να εξασφαλήσει την ευμάρεια του πληθυσμού της χωρίς να δημιουργηθούν τριγμοί. Τη θέση του ΕΝΙ χρειάζεται να αναλάβει η Κεντρική Τράπεζα. Εύχομαι όλοι μας να συνειδητοποιήσουμε ότι πρέπει να φτάσουμε στο 1999 με σαφείς ιδέες, ώστε να μην παρασυρθούμε από ένα θεσμοποιημένο όργανο που πρέπει να είναι στην υπηρεσία των πολιτών και που, αν αφεθεί να λειτουργεί μόνο του, θα αποτελέσει κράτος εν κράτει και θα μπορούσε να θεωρήσει τον ευρωπαίο πολίτη σαν ένα μέσο για την ανάπτυξη της Ευρώπης. Αυτό το σενάριο προκύπτει σήμερα, όπως διαπιστώνεται από τις προθεσμίες, την ανάλυση της κατάστασης και την ανάγνωση της έκθεσης του ΕΝΙ. Απευθύνω τις ευχές μου στον πρόεδρο Lamfallussy και εύχομαι καλή επιτυχία στο νέο πρόεδρο αν και, δυστυχώς, ο δρόμος που έχει να διανύσει είναι ακόμη πολύ αβέβαιος.

<SPEAKER ID=35 LANGUAGE="DE" NAME="Ettl">
Αξιότιμε κ. πρόεδρε, αξιότιμοι συνάδελφοι, θα ήθελα να επισημάνω ιδιαίτερα ότι οι προ ημών εκθέσεις σχετικά με την καθιέρωση του «Ευρώ» απαιτούν από κοινού να ληφθεί αποφασιστικά υπόψη η πολιτική απασχόλησης καθώς και τα δημοκρατικά δικαιώματα του Ευρωπαϊκού Κοινοβουλίου για συναπόφαση και έλεγχο. Ευχαριστώ επίσης για τις προκαταρκτικές εργασίες που έκανε επ'αυτού το Ευρωπαϊκό Νομισματικό Ίδρυμα και ο πρόεδρός του κ. Lamfalussy και οι οποίες μπορούν ν'αποτελέσουν καλή βάση για την περαιτέρω εργασία μας. Το πόσο κρίσιμη είναι πάντα η κατάσταση το αποδεικνύουν οι πρόσφατες εξελίξεις. Η θέση της Γαλλίας καθιστά σαφή ορισμένα πράγματα και μας προειδοποιεί να συνεχίσουμε με ιδιαίτερη προσοχή. Διότι κάθε μέτρο που λαμβάνεται σχετικά με την οικονομική και νομισματική πολιτική πρέπει να προσανατολίζεται προς τον άνθρωπο. Χρειαζόμαστε μια κοινωνικά υπεύθυνη Ευρώπη και όχι μια Ευρώπη του καθαρού κεφαλαίου, το οποίο αυτό καθαυτό αποτελεί κίνδυνο για τη θετική ολοκλήρωση - »αυτό καθαυτό», και παρακαλώ να με εννοήσετε σωστά. Κι αυτά όσον αφορά τις καθαρά πολιτικές σκέψεις.
<P>
Η έκθεση του Ευρωπαϊκού Νομισματικού Ιδρύματαος σχετικά με τον καθορισμό του λειτουργικού πλαισίου, για την ενιαία νομισματική πολιτική κατά το τρίτο στάδιο για την καθιέρωση του «Ευρώ» πρέπει αρχικά να ιδωθεί μόνο σαν πρόταση, και μόνο μετά την ίδρυση της Ευρωπαϊκής Κεντρικής Τράπεζας θα πρέπει να ληφθούν αποφάσεις. Οπωσδήποτε - και αυτό έχει αποφασιστική σημασία - πρόκειται ήδη για τη χάραξη της αναγκαίας στρατηγικής, που θα πρέπει να αναπτύξει και να ακολουθήσει η ΕΚΤ για τη νομισματική της πολιτική.
<P>
Εκτός αυτού ενδείκνυται ακριβώς κατά το τρίτο στάδιο μια ιδιαίτερη ευαισθησία και διαφάνεια. Δε θα πρέπει μόνο να εξασφαλισθεί τέλεια και απρόσκοπτη λειτουργία, αλλά θα πρέπει να καταργηθούν και τα εσωτερικά εμπόδια που υφίστανται σε όλα τα κράτη μέλη κατά του κοινού νομίσματαος. Όλα τα μέτρα για την ενιαία νομισματική πολιτική του ΕΣΚΤ πρέπει να τύχουν ευρείας αποδοχής. Εν τελική αναλύσει σκοπός είναι να επιτευχθεί η αξιοπιστία και στον πολύ κόσμο.
<P>
Τελείως παρεπιπτόντως μια προσωπική παρατήρηση σε σχέση με τα κριτήρια σύγκλισης: η εφεύρεση ενός ακόμη συμφώνου σταθερότητας μαρτυρεί ήδη την έλλειψη κατανόησης για ολοκλήρωση της ευρωπαϊκής διαδικασίας ανάπτυξης. Αυτό όμως συνέβη μια φορά. Δεν επιδιώκεται ασφαλώς η παρωχημένη νοοτροπία του διευθυντή σχολείου σύμφωνα με την οποία μόνον ένας θέλει να είναι ο δάσκαλος ή ο προϊστάμενος του άλλου. Ούτε θα βοηθήσουν οικονομικοί μηχανισμοί κυρώσεων, που έχουν το χαρακτήρα της τιμωρίας δια ξυλοδαρμού, τις ασθενέστερες χώρες, ενώ ασφαλώς θα δυσχεράνουν και τη διαδικασία ολοκλήρωσης.
<P>
Ο τρόπος καθιέρωσης του κοινού νομίσματος δεν αποτελεί μόνον ζήτημα οικονομικής ωριμότητας αλλά πολύ περισσότερο και πέραν αυτού ζήτημα της θετικής δημοκρατικής αντίληψης της προόδου. Προκειμένου να μπορέσουμε να αναπτύξουμε λογικά τις προϋποθέσεις-πλαίσιο είναι απαραίτητο να καταστεί εφαρμόσιμο για όλα τα κράτη μέλη ένα μίγμα δοκιμασμένων από άποψη νομισματικής πολιτικής στρατηγικών. Στη φάση της αναπροσαρμογής της νομισματικής πολιτικής είναι ουσιώδης η ενεργοποίηση ποικίλων πληροφοριών και πρώιμων δεικτών, όπως προκαθορίζεται στον στόχο πληθωρισμού. Εξ αυτών προκύπτει η ανάγκη δράσης για τη νομισματική πολιτική. Σε μια εποχή ακριβώς της μετάβασης είναι λογική η συμπερίληψη του στόχου πληθωρισμού ως στρατηγικής, δεδομένου ότι πρέπει να ληφθούν επίσης υπόψη ανασφάλειες ιδίως κατά τις μη προβλέψιμες αποφάσεις χαρτοφυλακίου των συμμετεχόντων στις χρηματοπιστωτικές αγορές. Για το λόγο αυτόν ενδείκνυται για τη μεταβατική περίοδο προς το ευρώ ένας πολύ πραγματιστικός τρόπος προσέγγισης, ο οποίος να συνδυάζει την πλήρη διαφάνεια του στόχου προσφοράς χρήματος αφενός και τις ποικίλες πληροφορίες αφετέρου που προσφέρει ο στόχος πληθωρισμού.
<P>
Σημαντικός επίσης μου φαίνεται ο συντονισμός του στόχου συναλλαγματικών ισοτιμιών, για τον οποίο είναι αρμόδιοι οι υπουργοί οικονομικών, ει δυνατό μέσω μόνιμων μηχανισμών - ενδεχομένως στη μελλοντική οικονομική και χρηματοπιστωτική επιτροπή ή όπως κι αν έχει το πράγμα - από κοινού με την Ευρωπαϊκή Κεντρική Τράπεζα.
<P>
Στη συνάρτηση αυτή ακριβώς δε θεωρώ πρόσφορο το να παρουσιάζονται μόνιμα τα πράγματα είτε ως λευκό είτε ως μαύρο, το να γίνεται συνέχεια λόγος για σκληρά και μαλακά νομίσματα, την ίδια στιγμή που στα παρασκήνια συζητάμε για μηχανισμούς συναλλαγματικών ισοτιμιών και τους καθορίζουμε. Ίσως το ζήτημα να είναι απλά η δημιουργία σταθερού νομίσματος για τις ανάγκες μας στη Διεθνή Νομισματική Ένωση. Αυτός είναι ως γνωστόν ο στόχος μας.
<P>
Εκτός από τις στρατηγικές για τη νομισματική πολιτική, ουσιώδης προϋπόθεση για την απρόσκοπτη εφαρμογή ή καθιέρωση του συνολικού συστήματος αποτελούν τα όργανα εφαρμογής και η αποτελεσματικότητά τους. Η αποκεντρωτική χρησιμοποίηση χρηματοπιστωτικών οργάνων είναι απαραίτητη και προϋποθέτει την αποκεντρωμένη εφαρμογή της νομισματικής πολιτικής μόνον και μόνο βάσει της εμπειρίας των εκδοτικών τραπεζών.
<P>
Εάν θέλω να προβάλω ιδιαίτερα στην έκθεσή μου τη διαφάνεια τότε θα πρέπει και πάλι να πω ότι υπάρχει ιδιαίτερη υποχρέωση λογοδοσίας της Ευρπαϊκής Κεντρικής Τράπεζας έναντι των ευρωπαϊκών κοινοτικών οργάνων και του Ευρωπαϊκού Κοινοβουλίου.
<P>
Θα πρέπει να θεσμοθετηθεί οικονομικός διάλογος με την ΕΚΤ. Εν προκειμένω δεν πρόκειται κατ' ουδένα τρόπο για πολιτική παρέμβαση, αλλά κατά πρώτο λόγο για έγκαιρη ανταλλαγή πληροφοριών. Μόνον έτσι θα μπορέσει να εξασφαλισθεί η έγκαιρη αντίδραση της νομισματικής πολιτικής.

<SPEAKER ID=36 NAME="Fourηans">
Κύριε Πρόεδρε, αγαπητοί συνάδελφοι, το θέμα της έκθεσης που σας παρουσιάζω σήμερα είναι πολύ σημαντικό όσον αφορά την ορθή λειτουργία της οικονομικής και νομισματικής ένωσης, από την 1η Ιανουαρίου 1999. Είναι κρίμα να υπάρχουν τόσο λίγοι προβληματισμοί και τόσο λίγες αποφάσεις για το θέμα ενώ από αυτό θα εξαρτηθεί σε μεγάλο βαθμό η επιτυχία ή η αποτυχία του ενιαίου νομίσματος. Κάτω από αυτό το πρίσμα, η έκθεση θέτει μία σειρά από ερωτήματα και προτείνει μία σειρά από απαντήσεις για να διασφαλισθεί ότι η νομισματική ένωση θα λειτουργήσει προς όφελος της ανάπτυξης και της απασχόλησης.
<P>
Τα ουσιώδη ερωτήματα που τίθενται είναι: πρώτο, ως προς τί θα αλλάξει ο ρόλος της δημοσιονομικής και φορολογικής πολιτικής, όταν θα δημιουργηθεί το εύρω; Δεύτερο, σ'αυτή την καινοφανή κατάσταση, την «πρώτη» στην οικονομική και πολιτική ιστορία, μίας συγκεντρωμένης νομισματικής πολιτικής με αποκεντρωμένες δημοσιονομικές πολιτικές, τί πρέπει να κάνουμε ώστε αυτές οι πολιτικές να αλληλοσυμπληρώνονται αρμονικά και αποτελεσματικά για να διασφαλισθεί η ανάπτυξη και η απασχόληση για το σύνολο της Ευρωπαοκής 'Ενωσης;
<P>
Τρίτο, πώς θα εφαρμόσουμε τις δημοσιονομικές και φορολογικές πολιτικές και γενικότερα την οικονομική πολιτική κατά τρόπο ώστε να επιτύχουμε μία βέλτιστη λειτουργία της ενιαίας αγοράς; Τέταρτο, πώς θα τηρήσουμε όσο το δυνατό καλύτερα την αρχή της επικουρικότητας διασφαλίζοντας παράλληλα τη συνεκτικότητα του συνόλου των δημοσιονομικών και φορολογικών πολιτικών και, γενικότερα, της οικονομικής πολιτικής; Πέμπτο, πρέπει να αφήσουμε τις δημοσιονομικές και φορολογικές πολιτικές υπό την πλήρη ευθύνη των κρατών μελών στο πλαίσιο του συμφώνου σταθερότητας και ανάπτυξης, το οποίο δεν υπάρχει περίπτωση, βέβαια, να θέσουμε σε αμφισβήτηση, ή πρέπει να συντονίσουμε αυτές τις δημοσιονομικές και φορολογικές πολιτικές, έως και να αυξήσουμε τον κοινοτικό προϋπολογισμό, εάν θέλουμε να εγγυηθούμε μία αρμονική οικονομική και κοινωνική ανάπτυξη; 'Εκτο, μέχρι ποιου σημείου πρέπει να εναρμονίσουμε την καθεαυτό φορολογική πολιτική, την Taxation policy για να αποφευχθεί κάθε διφορούμενο, προκειμένου να αποφύγουμε τις επιζήμιες οικονομικές στρεβλώσεις για την κατανομή των πόρων, στους κόλπους του ευρωπαοκού χώρου, και οι οποίες θα μπορούσαν να δημιουργήσουν ισχυρότατες πολιτικές εντάσεις μεταξύ των κρατών μελών; 'Εβδομο - και θα σταματήσω εδώ τα ερωτήματα - πώς θα βρούμε αυτό το οικονομικό και πολιτικό Γκράαλ, διασφαλίζοντας ταυτόχρονα το δημοκρατικό έλεγχο των αποφάσεων, κυρίω παρέχοντας στο Ευρωπαϊκό Κοινοβούλιο το ρόλο που θα έπρεπε να του ανήκει;
<P>
Ορίστε, αγαπητοί συνάδελφοι, ορισμένα θεμελιώδη ερωτήματα στα οποία προσπαθεί να απαντήσει αυτή η έκθεση. Είναι φιλόδοξα, είναι δύσκολα, αλλά είναι κρίσιμα για το μέλλον της οικονομικής και νομισματικής ένωσης και πιστεύω ότι όλες οι προσωπικότητες που βρίσκονται εδώ θα το παραδεχθούν.
<P>
Η έκθεση προτείνει λοιπόν πολλές κατευθύνσεις για να απαντηθούν όσο το δυνατό καλύτερα αυτά τα ερωτήματα, και θα αναφέρω τέσσερις τις οποίες θεωρώ ουσιώδεις. Η πρώτη είναι ότι για να αντιμετωπίσουμε τον ασύμμετρο οικονομικό κλυδωνισμό, δηλαδή αυτόν που θα έπληττε μία μόνο χώρα ή μία μόνο περιοχή, ή ακόμη και τον συμμετρικό, που θα ήταν κοινός για το σύνολο της ζώνης εύρω, θα είναι απαραίτητο τουλάχιστον να συντονίσουμε τις δημοσιονομικές και φορολογικές πολιτικές και μάλλον, μακροπρόθεμα, να αυξήσουμε τον κοινοτικό προϋπολογισμό. Ακόμα κι αν πρόκειται για ένα ταμπού σήμερα, πιστεύω ότι μακροπρόθεσμα θα πορευθούμε προς αυτή την κατεύθυνση. Γιατί; Για να αποφύγουμε εξωτερικούς παράγοντες και καταστάσεις που θα γρήγορα θα αποδεικνυόταν ότι δημιουργούν στα θέματα αυτά συνθήκες που δεν είναι οι βέλτιστες.
<P>
Η δεύτερη κατεύθυνση, όσον αφορά τη δημοσιονομική και φορολογική πολιτική - και πάλι όσον αφορά την οικονομική πολιτική, γενικότερα, για να ακολουθήσουμε την πορεία που μόλις υποδείχθηκε - συνίσταται στην υποβολή προτάσεων σχετικά με τα μέσα για την υλοποίηση αυτού του συντονισμού, μέσω μίας προσαρμογής της λήψης οικονομικών αποφάσεων στην περίπτωση ενός πολιτικού οργάνου που απομένει να καθορισθεί, το οποίο θα υπόκειται σε ισχυρό δημοκρατικό έλεγχο. Πρόκειται άλλωστε, λίγο πολύ, για προτάσεις που είχαν διατυπωθεί εδώ από τον κ. Lamfalussy, ακόμη και από τον κ. de Silguy.
<P>
Θα ήθελα να επιμείνω στο γεγονός ότι δεν πρόκειται καθόλου για αμφισβήτηση της ανεξαρτησίας της Ευρωπαοκής Κεντρικής Τράπεζας, ούτε για αμφισβήτηση του κύριου στόχου της για τη σταθερότητα των τιμών, σε καμία περίπτωση. Αντιθέτως, το θέμα είναι να φροντίσουμε ώστε να υπάρξει ένα καλό policy-mix , ανάμεσα στα δύο μεγάλα μέσα της οικονομικής πολιτικής που είναι η νομισματική πολιτική και η δημοσιονομική και φορολογική πολιτική.
<P>
Η τρίτη κατεύθυνση πεδίο αναφέρεται ειδικότερα στην καθεαυτό φορολογία, κύριε Monti, προβάλλοντας την επιθυμία για ελάχιστους κοινούς κανόνες όσον αφορά την αποταμίευση, την φορολογία των εταιρειών και τη διασυνοριακή φορολόγηση.
<P>
Τέλος, η τέταρτη κύρια κατεύθυνση συνίσταται στην ενίσχυση της ικανότητας ανάλυσης της οικονομικής πολιτικής από το Ευρωπαϊκό Κοινοβούλιο, ώστε να συμμετέχει καλύτερα στην εφαρμογή της ευρωπαϊκής οικονομικής πολιτικής και να αποκτήσουμεμεγαλύτερη αξιοπιστία οι δημοσιονομικές και φορολογικές επιλογές μας. Για το λόγο αυτό, προτείνουμε τη δημιουργία μιας επιτροπής οικονομικών συμβούλων του Ευρωπαϊκού Κοινοβουλίου η οποία θα περιλαμβάνει αναγνωρισμένους εμπειρογνώμονες και θα υποβάλλει έκθεση στο Κοινοβούλιο, ας πούμε δύο φορές το χρόνο, για την οικονομική κατάσταση και για τις συστάσεις που κρίνει ότι πρέπει να διατυπωθούν όσον αφορά την οικονομική πολιτική και ειδικότερα τη δημοσιονομική και φορολογική πολιτική.
<P>
Αγαπητοί συνάδελφοι, αυτά είναι κατά τη γνώμη μας τα θεμελιώδη ζητήματα εάν επιθυμούμε να διασφαλίσουμε τη βέλτιστη λειτουργία της οικονομικής και νομισματικής ένωσης, δηλαδή μία ισχυρή ανάπτυξη και απασχόληση, διότι αυτός είναι ο τελικός στόχος, και το σύνολο αυτό ενταγμένο σε ένα πλαίσιο αρμονικής οικονομικής και κοινωνικής συνοχής.

<SPEAKER ID=37 NAME="Randzio-Plath">
Κύριε πρόεδρε, η φορολογική εναρμόνιση εντάσσεται το ίδιο όπως και η νομισματική ένωση στο θέμα. Πώς μπορούμε να καταφέρουμε να λειτουργήσει η ενιαία αγορά για την προώθηση των επενδύσεων και την ενισχυτική της απασχόλησης ανάπτυξη; Το ότι εξετάζω εδώ, στο πλαίσιο των σκέψεων για τη φορολογική στρατηγική μόνον το φόρο προστιθεμένης αξίας, αυτό βρίσκεται σε συνάρτηση με το ότι κάτι οφείλουμε έναντι των παραγωγικών δυνάμεων στην Ευρωπαϊκή Ένωση, στην ευρωπαϊκή ενιαία αγορά, δεδομένου ότι σήμερα υφίστανται 130 επιτρεπόμενες παρεκκλίσεις, 66 επιλογές και ειδικές ρυθμίσεις και 25 διαφορετικές ρυθμίσεις για τον προσδιορισμό του τόπου των πράξεων. Ποιός έχει πραγματική εποπτεία σε αυτά;
<P>
Επιχειρήσεις που έχουν συναλλαγές πέραν των συνόρων της χώρας τους είναι υποχρεωμένες να γνωρίζουν λεπτομερώς τους κανόνες που διέπουν την επιβολή του ΦΠΑ στα άλλα κράτη μέλη και να είναι εξοικειωμένες με τη διαφορετική εφαρμογή τους σε κάθε κράτος μέλος. Αυτή είναι η πραγματικότητα της ισχύουσας από την 1.1.1993 μεταβατικής ρύθμισης για το φόρο προστιθέμενης αξίας. Ωρίμασε πλέον ο χρόνος όχι μόνο για τη βελτίωση της μεταβατικής αυτής ρύθμισης αλλά και για τη δημιουργία τελικής ρύθμισης βάσει της αρχής της χώρας προέλευσης.
<P>
Πάντως δεν μπορεί σήμερα να γίνεται λόγος για ελάφρυνση μέσω της ενιαίας αγοράς λόγω των πολλαπλών προβλημάτων. Η πολυπλοκότητα, το πολυέξοδο, τα μεγάλα κόστη και η γραφειοκρατία είναι συνέπεια της μεταβατικής ρύθμισης και επιβαρύνουν κυρίως τους οικονομικά δραστήριους. Για το λόγο αυτόν οι μικρομεσαίες επιχειρήσεις δεν επωφελούνται καθόλου από τα πλεονεκτήματα της ενιαίας αγοράς. Χρειαζόμαστε λοιπόν μικρότερες διοικητικές δαπάνες, χρειαζόμαστε εξασφάλιση της απόδοσης των φόρων των κρατών μελών, πρέπει να μειώσουμε τους οικονομικούς κινδύνους από τις περικοπές φόρων και να διατηρήσουμε την ανταγωνιστικότητα του φόρου προστιθέμενης αξίας. Αυτό πρέπει να το επιτύχουμε με τη βελτίωση του τωρινού συστήματος, με προσανατολισμό όμως προς το τελικό σύστημα.
<P>
Σε κάθε περίπτωση θα πρέπει να συνεχίσουμε να δίνουμε σημασία στην αρχή της επικουρικότητας. Εναρμόνιση θα πρέπει να ζητείται μόνον όπου χρειάζεται πραγματικά. Υπέρτατη εντολή για το τελικό σύστημα ΦΠΑ πρέπει να είναι η εξομείωση των ενδοκοινοτικών και των εγχωρίων πράξεων. Αυτό μπορεί να επιτευχθεί μόνον εφόσον η αρχή της χώρας προέλευσης αποτελέσει βάση για τη φορολόγηση όλων των πράξεων. Η αρχή αυτή οδηγεί σύμφωνα με το σύστημα στη μετατόπιση των εσόδων εκ του ΦΠΑ. Κράτη με μεγάλες εξαγωγές θα επωφελούντο από τα αυξημένα έσοδα, κράτη με μεγάλες εισαγωγές θα πρέπει να τα καταφέρουν με σημαντική μείωση των εσόδων τους.
<P>
Ένα λογικό μακροοικονομικό σύατημα συμψηφισμού είναι για το λόγο αυτόν απαραίτητο, δεδομένου ότι μόνο με τον τρόπο αυτόν μπορούν να εξασφαλισθούν φορολογικά έσοδα ίσου ύψους με τα ως τώρα εισπραττόμενα στα επί μέρους κράτη μέλη. Μια τέτοια διαδικασία συμψηφισμού θα είναι όμως μόνον τότε αποδεκτή για όλους εάν είναι εφαρμόσιμη με απλό, σαφή και γρήγορο τρόπο οι εξωτερικές πληρωμές πραγματοποιούνται χωρίς καθυστέρηση. Οι έως τώρα ακροάσεις για το θέμα αυτό στο Ευρωπαϊκό Κοινοβούλιο κατέληξαν στο να μη θεωρούμε ακόμη το χρόνο ώριμο για την πραγματική καθιέρωση της αρχής της χώρας προέλευσης.
<P>
Ίδιοι και δεσμευτικά καθορισμένοι κανόνες για όλους αποτελούν το Α και το Ω μιας δίκαιης κατανομής. Απαραίτητη είναι η εφαρμογή των μακροοικονομικών κριτηρίων για τη διαδικασία συμψηφισμού. Σε αντίθετη περίπτωση δηλαδή θα επαναφερόταν από την «πίσω πόρτα» η διάκριση μεταξύ ενδοκοινοτικών και εγχωρίων πράξεων. Στη συνάρτηση αυτή θα ήθελα να επισημάνω και πάλι ότι το ζήτημα της παραχώρησης εθνικής κυριαρχίας στο φορολογικό τομέα δεν αποτελεί μόνο θέμα αμέσων φόρων για το οποίο άλλωστε θα πρέπει να υπάρξει σε μόνιμη βάση και αρμοδιότητα της Ευρωπαϊκής Ένωσης, αλλά τίθεται και σε σχέση με τους εμμέσους φόρους και ότι για το λόγο αυτό θα πρέπει να δημιουργηθεί πράγματι ένα οριστικό σύστημα ΦΠΑ, που να περιλαμβάνει όλες τις πράξεις και να αντιμετωπίζει με το ίδιο τρόπο τις ίδιες πράξεις σε όλα τα κράτη μέλη.
<P>
Οι καθιερωμένες φοροαπαλλαγές πρέπει ν'αντικατασταθούν με τη χρήση του μηδενικού φορολογικού συντελεστή. Αυτό θα βοηθήσει ιδιαίτερα τα κοινωφελή ιδρύματα. Το οριστικό καθεστώς του ΦΠΑ πρέπει όμως να χρησιμοποιηθεί και σαν ευκαιρία εξυπηρέτησης στόχων της πολιτικής απασχόλησης.
<P>
Περαιτέρω σημαντική συμβολή στην απλοποίηση της φορολογίας και στη διαφάνεια αποτελεί ασφαλώς ο καθορισμός δύο μόνο συντελεστών: ενός κανονικού συνελεστή και ενός μειωμένου συντελεστή. Δεδομένου ότι ο ΦΠΑ είναι κατά βάση ουδέτερος ως προς τον ανταγωνισμό, δεν υπάρχει ανάγκη πλήρους εναρμόνισης των κανονικών συντελεστών. Εν πάση περιπτώσει θα πρέπει να καταβληθεί μεγάλη προσπάθεια σε σχέση με τους μειωμένους συντελεστές.
<P>
Συμπλήρωση χρειάζεται το οριστικό καθεστώς ΦΠΑ με την καθιέρωση της αρχής του μοναδικού τόπου σε σχέση με την τοπική αρμοδιότητα στη διαδικασία φορολόγησης. Τόσο οι επιχειρήσεις που εκπληρώνουν τις υποχρεώσεις τους σε ένα και μόνο τόπο, όσο και οι φορολογικές αρχές θα επωφεληθούν από τη ρύθμιση αυτή. Για τις φορολογικές αρχές ο έλεγχος των επιμέρους υπόχρεων σε καταβολή φόρου θα καταστεί απλούστερος και αποτελεσματικότερος. Η ασφάλεια των εσόδων αυξάνει με τον τρόπο αυτόν, ενώ για τις επιχειρήσεις καθίσταται ευκολότερη η εκπλήρωση των υποχρεώσεών τους.
<P>
Η απαίτηση για τον καθορισμό ελαχίστου ορίου ελέγχου των φορολογικών εξουσιών των κρατών μελών αποκτά στη συνάρτηση αυτή αυξημένη σημασία προκειμένου να μη καταστεί δυνατή η εφαρμογή της αρχής του μοναδικού τόπου για την αποφυγή φορολόγησης. Για το λόγο αυτόν και με σκοπό την ίση μεταχείριση όλων των υποκειμένων σε φόρο ανεξάρτητα από το εκάστοτε αρμόδιο κράτος μέλος χρειαζόμαστε μια ρύθμιση που να προβλέπει ότι ο ΦΠΑ θα είναι πληρωτέος σε προκαθορισμένες τακτές προθεσμίες σε όλη την ΕΕ. Η υλοποίηση του οριστικού ΦΠΑ θα χρειαστεί παρόλες τις προσπάθειες ασφαλώς αρκετό ακόμη καιρό. Για το λόγο αυτό θα πρέπει να φροντίσουμε οπωσδήποτε να βελτιωθεί και να απλουστευθεί η μεταβατική ρύθμιση. Πρέπει να χρησιμοποιηθούν όλες οι δυνατότητες για την επίτευξη περαιτέρω ελαφρύνσεων και δυνατοτήτων εξοικονόμησης δαπανών. Η ευρωπαϊκή οικονομία μόνο να επωφεληθεί μπορεί απ'αυτό και μαζί της όχι τελευταία και η αγορά εργασίας.
<P>
(Χειροκροτήματα)

<SPEAKER ID=38 LANGUAGE="EN" NAME="Donnelly, Alan">
Κύριε Πρόεδρε, εξ ονόματος της ομάδας μου θα ήθελα να εκφράσω την εκτίμησή μου προς τον Alexandre Lamfalussy για την εξαιρετική δουλειά που έχει κάνει ως Πρόεδρος του Ευρωπαϊκού Νομισματικού Ιδρύματος και για τη σχέση που είχε διατηρήσει με το Ευρωπαϊκό Κοινοβούλιο.
<P>
(Χειροκροτήματα) Οπωσδήποτε ελπίζω ότι παρόλο που θα εγκαταλείψει αυτή τη θέση θα συνεχίσει να επισκέπτεται το Ευρωπαϊκό Κοινοβούλιο για να μας δίνει τους καρπούς των εκτεταμένων του γνώσεων.
<P>
Θα ήθελα να ζητήσω από τον Πρόεδρο του Ευρωπαϊκού Νομισματικού Ιδρύματος να απαντήσει στις παρατηρήσεις που θα κάνω. Παλαιότερα εργαζόμουν για έναν πρώην Υπουργό Οικονομικών στη Βρεταννία, ονόματι Dennis Healey, τον οποίον ίσως γνωρίζετε. Ο κύριος Healey συνήθιζε να εφαρμόζει έναν κανόνα, τον οποίο ονόμαζε κανόνα της τρύπας. Ο κανόνας έλεγε ότι αν ήσουν μέσα σε μια τρύπα, θα έπρεπε να σταματήσεις να σκάβεις. Δεν νομίζετε ότι είναι καιρός, δεδομένης της κατάστασης της συζήτησης σχετικά με την οικονομική και τη νομισματική ένωση και την πολύ ξεκάθαρη μετατόπιση της κοινής γνώμης σήμερα στην Ευρώπη, ότι θα πρέπει να εξισορροπήσουμε ξανά την οικονομική και νομισματική ένωση ώστε να αποδείξουμε στους πολίτες της Ευρωπαϊκής Ενωσης, από τη μία πλευρά, ότι μπορούμε να έχουμε μια επιτυχή οικονομική και νομισματική ένωση, και από την άλλη, ότι μπορούμε να αντιμετωπίσουμε το θέμα της ανεργίας;
<P>
Θυμάμαι ότι, όταν ήρθατε για την ακρόαση επικύρωσης, ως Πρόεδρος του ΕΝΙ, απαντήσατε σε μια ερώτηση που τέθηκε από ένα από τα μέλη ότι αισθανόσασταν ότι θα ήταν πολύ δύσκολο να ολοκληρωθεί το έργο της ΟΝΕ με τα επίπεδα της ανεργίας που είχαμε εκείνη την εποχή. Αυτά τα επίπεδα ανεργίας έχουν αυξηθεί από την εποχή εκείνης της ακρόασης επικύρωσης. Δεν είχαμε καμία επίδραση στην κατάσταση της ανεργίας. Οπωσδήποτε, τώρα θα πρέπει να αναγνωρίσουμε τις πολιτικές ενδείξεις που έρχονται από τους ανθρώπους στη Βρεταννία και στη Γαλλία, καθώς και τη νευρικότητα των ανθρώπων σε χώρες οι οποίες έχουν υπάρξει ισχυροί υποστηρικτές της νομισματικής ένωσης, να καταλάβουμε ότι αυτή θα πρέπει να είναι μια οικονομική και νομισματική ένωση η οποία δεν θα είναι αυτοσκοπός, αλλά ένα μέσο προς ένα σκοπό, δηλαδή μια ισορροπία που θα επιτρέψει τη δημιουργία θέσεων εργασίας.
<P>
Ειδικότερα, θα ήθελα να αναφερθώ στον τρόπο με τον οποίο στο μέλλον θα αντιμετωπίζουμε το θέμα της ΟΝΕ. Τώρα έχουμε εννέα πρωθυπουργούς από τους δεκαπέντε οι οποίοι προέρχονται από την οικογένεια των σοσιαλιστών, ή των σοσιαλδημοκρατών. Αυτό δείχνει ότι έχει υπάρξει μια μετατόπιση στην Ευρώπη υπέρ μιας πιο ισορροπημένης πολιτικής. Συνεπώς, μήπως είναι η στιγμή για την ΟΝΕ και την Επιτροπή να αναγνωρίσουν ότι θα πρέπει να εξισορροπήσουν εκ νέου την πολιτική τους; Μήπως είναι ώρα για μας να αναζητήσουμε ένα νέο μοντέλο ανάπτυξης μέσα στην Ευρωπαϊκή Ενωση;
<P>
Ειδικότερα, θα ήθελα να αναφερθώ σε δύο περιοχές πολιτικής: τη συμφωνία σταθερότητας, όπου οι Γάλλοι ορθώς ζήτησαν παράταση. Είναι καιρός να συμπεριλάβουμε κάτι σε αυτή τη συμφωνία σχετικά με την ανάπτυξη, ώστε να μην είναι μόνο στο όνομα συμφωνία σταθερότητας και ανάπτυξης. Μήπως έχει έρθει ο καιρός να ενεργοποιήσουμε το άρθρο 103 της συνθήκης, ώστε να αρχίσουμε να έχουμε σωστό οικονομικό συντονισμό;
<P>
Το σημαντικότερο πράγμα που θα μπορούσατε να κάνετε σήμερα, κύριε Lamfalussy, στις τελευταίες παρατηρήσεις σας προς εμάς ως πρόεδρος του ΕΝΙ, είναι να στείλετε ένα πολύ ισχυρό μήνυμα προς τους υπουργούς οικονομικών και τους επικεφαλείς της κυβέρνησης στο Amsterdam ώστε να αναγνωρίσουν την πίεση από τους πολίτες να έχουμε μια ΟΝΕ, αλλά μια ΟΝΕ στην οποία να υπάρχει κοινή εμπιστοσύνη και η οποία θα δημιουργεί θέσεις εργασίας. Αυτό θα μπορούσατε να κάνετε σήμερα για μας.

<SPEAKER ID=39 LANGUAGE="FR" NAME="Herman">
Πρόεδρε κύριε Lamfalussy, είμαστε πολλοί αυτοί που λυπούμαστε διότι αυτή θα είναι η τελευταία σας εμφάνιση ανάμεσά μας. Πράγματι, είχατε βρει το σωστό ύφος με τους βουλευτές. Είσασταν επαρκώς σίγουρος για τον εαυτό σας, για τις θεωρίες σας και για την εμπειρία σας ώστε να δεχθείτε έναν ανοιχτό διάλογο, κάτι που ορισμένοι τεχνοκράτες υψηλής εμβέλειας δεν τολμούν ακόμη να πράξουν με τους βουλευτές. Είχατε μία αμεροληψία και μία επιστημονική ακρίβεια, και ταυτόχρονα μία προσήνεια που αναγνωρίζονταν ομόφωνα από εμάς. Γι'αυτό σας απευθύνουμε σήμερα το λόγο με ανάμεικτα συναισθήματα.
<P>
'Ετσι, ενώ όλοι οι οικονομικοί δείκτες εξελίσσονταν αργά αλλά σταθερά προς την απαιτούμενη σύγκλιση ώστε να δρομολογηθεί η ευρωπαοκή νομισματική ένωση τηρώντας το χρονοδιάγραμμα που είχε υιοθετηθεί και σύμφωνα με τους όρους της Συνθήκης του Μάαστριχτ - το υπενθυμίσατε και πάλι με ενάργεια προ ολίγου -, δύο γεγονότα καθαρά πολιτικής φύσης έκαναν την απροσδόκητη εμφάνισή τους σε μία διαδικασία που σε μεγάλο βαθμό την είχαν επιδοκιμάσει και προβλέψει οι χρηματοοικονομικές αγορές ολόκληρου του κόσμου.
<P>
Αυτά τα δύο γεγονότα τα οποία συνέβησαν στη Γαλλία και στη Γερμανία, τις δύο χώρες που σέρνουν το άρμα της 'Ενωσης, υπάρχει κίνδυνος να διαταράξουν σοβαρά την ήδη ταραγμένη πορεία προς το ενιαίο νόμισμα. Το πρώτο είναι το στοίχημα του Ζακ Σιράκ, ο οποίος ήθελε να αποκτήσει τα πολιτικά μέσα για να λαμβάνει αντιλαϊκά μέτρα, ώστε να καταφέρει η Γαλλία να τηρήσει τα κριτήρια του Μάαστριχτ - γνωρίζουμε τί επακολούθησε. Ο άλλος που πήγε για μαλί και βγήκε κουρεμένος είναι o Theo Waigel ο οποίος, ανησυχώντας να πείσει τους συμπατριώτες του ότι το εύρω θα είναι εξίσου σταθερό με το γερμανικό μάρκο, επαναλάμβανε με μία ενοχλητική μερικές φορές επιμονή την απόλυτη αναγκαιότητα τήρησης του 3 %, 3 % και τίποτε εκτός από 3 %, όχι 3, 2 % ούτε 3, 3 %. Πέφτει κι αυτός σήμερα στην παγίδα που είχε φαντασθεί για τους άλλους.
<P>
Ορίστε λοιπόν πού βρισκόμαστε σήμερα. Πρέπει λοιπόν, όπως ο φίλος μου κ. Donnelly, να ακούσουμε τη φωνή του λαού; Πρέπει, καλυμμένοι στο απολύτως άνετο κουκούλι του κράτους πρόνοιας, να αποφύγουμε τη λήψη των μέτρων που απαιτεί η προσαρμογή στην παγκοσμιοποίηση, η οποία αποτελεί ένα αναπόδραστο γεγονός; Πρέπει να εφαρμόσουμε την πολιτική που συνίσταται στο να μη θέλουμε να δούμε την πραγματικότητα, να συνεχίσουμε να ονειρευόμαστε ξύπνιοι, να βάζουμε το κεφάλι στην άμμο και να πιστεύουμε, όπως ορισμένοι, ότι θα ρυθμίσουμε το πρόβλημα μειώνοντας το χρόνο εργασίας δίχως μείωση των μισθών, αυξάνοντας τον αριθμό των δημοσίων υπαλλήλων, αυξάνοντας το κατώτατο όριο μισθού, σταματώντας την απελευθέρωση; Εάν είναι αυτή η λύση ορισμένων, φοβάμαι δυστυχώς ότι η απογοήτευσή τους θα είναι τρομερή.
<P>
Ο κόσμος άλλαξε, είτε το θέλουμε είτε όχι. Η Ευρώπη δεν έχει πλέον το μονοπώλιο το οποίο απολάμβανε για αιώνες, όταν είχε συγχρόνως το μονοπώλιο της επιστήμης, της τεχνικής, της οικονομίας, του χρήματος και της στρατιωτικής ισχύος! Αυτό έχει τελειώσει! Για να προσαρμοσθούμε σε αυτό το νέο δεδομένο χρειάζονται προσπάθειες. Δεν θα το καταφέρουμε ακούγοντας όσους λένε: »Κύριε δήμιε, ένα λεπτό ακόμη». Διότι αυτό συνέβη με τις γαλλικές εκλογές: »όχι αμέσως, ας εξακολουθήσουμε ακόμη να επωφελούμαστε από τις γενναιοδωρίες του κράτους!». Αυτή είναι η λύση που υποστηρίζουν ορισμένοι.
<P>
Θεωρώ ότι είναι καιρός να συνέλθουμε. Η Ευρώπη θα δημιουργηθεί εάν καταφέρει να κατασιγάσει τις διαφορές της! Θα έπρεπε να το συνειδητοποιήσουν όλοι οι ιθύνοντες, όλοι όσοι δεν έχουν τη δικαιολογία ότι αγνοούν τις παγκόσμιες πραγματικότητες. Ο κ. Donnelly πηγαίνει συχνά στις Ηνωμένες Πολιτείες. Γνωρίζει ποια είναι η παγκόσμια κατάσταση σήμερα. Δεν δικαιολογείται να αγνοεί τους περιορισμούς της παγκοσμιοποίησης. Για το λόγο αυτό ελπίζω ότι όλοι οι υπεύθυνοι όλων των κομμάτων, όποια κι αν είναι αυτά, θα λάβουν υπόψη τους αυτή την πραγματικότητα και θα διατηρήσουν την κατεύθυνση που επιλέξαμε και μάλιστα, νομίζω, με επιτυχία μέχρι τώρα!
<P>
(Χειροκροτήματα)

<SPEAKER ID=40 LANGUAGE="IT" NAME="Garosci">
Κύριε Πρόεδρε, και η ομάδα μας προσθέτει τις ευχαριστίες της προς τον πρόεδρο Lamfalussy για την προσπάθεια που κατέβαλε κατά την περίοδο της εντολής του, προσπάθεια που από την άποψη του χρονικής διάρκειας και της έντασης δεν έχει προηγούμενο στην ιστορία των κοινοτικών θεσμικών οργάνων. Απευθύνουμε τις ευχαριστίες μας και στους τέσσερις εισηγητές, οι οποίοι επετέλεσαν μία εξαιρετική εργασία -επαναλαμβάνω- σε μία περίοδο όπου η Ευρώπη, και ειδικότερα εκείνη που περιμένει μεγάλες απαντήσεις στο οικονομικό πεδίο, εκφράζει συγχρόνως ελπίδες και φόβους που δεν είχαμε ποτέ αντιμετωπίσει προηγουμένως.
<P>
Θα πρέπει όμως να λέμε τα πράγματα όπως είναι και όχι όπως θα θέλαμε να είναι. Κατά τα επόμενα χρόνια, τους επόμενους μήνες, τα κράτη μέλη, η ενωμένη Ευρώπη θα πρέπει να κάνουν οριστικές επιλογές, επιλογές που θα προωθούν συγχρόνως τον οικονομικό και κοινωνικό τομέα, και είναι εξαιρετικά δύσκολο να συνδιασθούν και τα δύο. Η Ευρώπη γεννήθηκε για να αντιμετωπίσει προβλήματα οικονομικής φύσης -την ΕΚΑΧ, τον άνθρακα και τον χάλυβα- αναπτύχθηκε κατόπιν στον κοινωνικό τομέα και σήμερα κοπιάζει να εξεύρει τη σωστή σχέση μεταξύ κοινωνικού και οικονομικού. Σε αυτό το σοβαρό δίλημα, σε αυτή την όχι εύκολη κατάσταση έχουμε σήμετα τέσσερις απαντήσεις με τις εξεταζόμενες εκθέσεις, που πρέπει να μας βοηθήσουν να καταλήξουμε στην τελική προσέγγιση, που βεβαίως δεν μπορεί να αποκλείει a priori την εργασία και τις προσπάθειες όλων των κρατών μελών. Ανεξάρτητα από τη σημερινή κατάσταση των κρατών μελών, γνωρίζουμε ότι η πολιτική, οικονομική, κοινωνική κινητικότητα της ηπείρου μας είναι εξαιρετικά μεγάλη, και η απόφαση σήμερα των τελικών επιλογών είναι εξαιρετικά δύσκολη και θα έθετε περιορισμούς στις χώρες των οποίων οι, περασμένες και μελλοντικές, προσπάθειες αποτελούν εγγύηση συνέχειας και ολοκλήρωσης της ηπείρου μας.
<P>
Ειδικότερα, στην έκθεση του κ. Mezzaroma περί του Ευρωπαϊκού Νομισματικού Ιδρύματος υπάρχει ένα ζήτημα που τόνισε ιδιαίτερα ο εισηγητής, ότι δηλαδή η πολιτική ένωση δεν μπορεί να είναι ανεξάρτητη από τη νομισματική ένωση και αντιθέτως. Ο υπουργός μας των εξωτερικών Dini, που έχει ασκήσει την προεδρία του Συμβουλίου, και που εγώ ο ίδιος είχα επικρίνει σε προηγούμενες εκθέσεις, υπενθύμισε πριν από λίγες ημέρες: »Έχουμε προειδοποιήσει ότι δεν θα πρέπει να παραμεληθεί η πολιτική Ευρώπη, ότι δεν θα πρέπει να επισκιασθεί τελείως από τον αγώνα προς το ενιαίο νόμισμα, του οποίου βεβαίως αναγνωρίζουμε την εξαιρετική σημασία. Επαναλάβαμε αυτές τις θέσεις μας απευθείας στον Πρόεδρο, στον ολλανδό πρωθυπουργό, Wim Kok, και στην Επιτροπή Θεσμικών Θεμάτων του Ευρωπαϊκού Κοινοβουλίου. Πρόκειται για ένα σημαντικό ζήτημα που προσδίδει αξιοπιστία στο εν λόγω θεσμικό όργανο ώστε να αποκτήσει βάρος κατά τη λήψη των προσεχών αποφάσεων».
<P>
Ο υπουργός Dini συνεχίζει: »Το πέρασμα στη φάση του ενιαίου νομίσματος δεν θα αποτελέσει μία αλλαγή του βαθμού ενοποίησης, αλλά μία αλλαγή της ίδιας της φύσης της ενοποίησης. Μία τροποποίηση που, και είναι κατανοητό, θα προκαλέσει ανακατατάξεις. Αυτή τη φορά έχουμε μποστά μας μια πραγματική προαγγελθείσα επανάσταση». Και μπροστά σε μία επανάσταση δεν είναι ποτέ κανείς επαρκώς προετοιμασμένος. Γι αυτό το λόγο οι προσπάθειές μας θα πρέπει να είναι συνεχείς, να προωθούν την ποιότητα αντί της ποσότητας, να αποδίδουν ιδιαίτερη προσοχή σε εκείνους τους λειτουργικούς τομείς που θα μπορούσαν να προσδώσουν θετικό χαρακτήρα στην αλλαγή. Αναφέρομαι ιδιαίτερα στις μικρομεσαίες επιχειρήσεις, για τις οποίες εξέφρασαν το ενδιαφέρον τους όλες οι παρουσιασθείσες εκθέσεις. Μιλάμε για φορολογικές διευκολύνσεις, δασμολογικές διευκολύνσεις, γραφειοκρατικές διευκολύνσεις. Μία deregulation που θα επιτρέψει στις μικρομεσαίες επιχειρήσεις να εργασθούν καλύτερα.
<P>
Σχετικά με τον ΦΠΑ, τέλος, είμαστε υπέρ της προσέγγισης που έχει υιοθετηθεί και εκφράζουμε την ευγνωμοσύνη μας προς τον επίτροπο Monti για την ενδελεχή εργασία, ειδικότερα της ομάδας που φέρει το όνομά του, και θα πρέπει να προχωρήσουμε ενωμένοι στην εναρμόνιση του συστήματος. Συμπερασματικά, θέλουμε να εργασθούμε και να προσδιορίσουμε ακόμη σαφέστερα εκείνη τη λογική της ενιαίας αγοράς που θα πρέπει να οδηγήσει στην εξέλιξη προς μία πραγματική εσωτερική αγορά.

<SPEAKER ID=41 LANGUAGE="ES" NAME="Gasςliba i Bφhm">
Κύριε Πρόεδρε, κύριοι βουλευτές, στη σημερινή κοινή συζήτηση, που ξεκίνησε με την παρέμβαση του Προέδρου του Ευρωπαϊκού Νομισματικού Ιδρύματος, κ. Lamfalussy, όπου συμφωνώ και εγώ με την αναγνώριση της εργασίας και της καλής σχέσης που διατήρησε ο κ. Lamfalussy ιδίως με αυτό το Κοινοβούλιο (είχα πέρσι την τιμή να συντάξω την έκθεση σχετικά με την πρώτη Έκθεση του Ιδρύματος), έρχεται πράγματι σε μια καίρια στιγμή.
<P>
Βρισκόμαστε μπροστά σε ένα νέο στοιχείο αβεβαιότητας που προέκυψε μετά τη θέση που εξέφρασε χθες η Γαλλία στη σύνοδο του ECOFIN, μια εβδομάδα από τη Σύνοδο του Αμστερνταμ που θα πρέπει να καταλήξει σε μια νέα Συνθήκη. Πιστεύω ότι ένα σημαντικό συμπέρασμα αυτής της συζήτησης θα ήταν να διαπιστωθεί πως το Ευρωπαϊκό Κοινοβούλιο σταθεροποιεί, ενισχύει, και με πολύ σαφή τρόπο εμμένει στην αναγκαιότητα να υλοποιηθούν η Οικονομική και Νομισματική Ένωση και το ευρώ με τις προϋποθέσεις και μέσα στις προθεσμίες που έχουν προβλεφθεί.
<P>
Πιστεύω ότι σήμερα οποιοδήποτε στοιχείο αβεβαιότητας θα μπορούσε να οδηγήσει σε μια μείζονα δυσχέρεια, σε μια οικονομική κατάσταση όπου καταγράφεται μια προοδευτική ανάκαμψη, όπως δείχνουν ακριβώς τόσο η εξέλιξη της ευρωπαϊκής οικονομίας το προηγούμενο τρίμηνο, όσο και οι προβλέψεις που πραγματοποίησε η ίδια η Επιτροπή, τις οποίες συζητήσαμε εδώ για φέτος και του χρόνου, και που θα πρέπει να προσφέρουν ένα κατάλληλο οικονομικό πλαίσιο για την υλοποίηση ακριβώς αυτού του σχεδίου. Ενός σχεδίου που όπως γνωρίζετε έχει επιπλέον μια πολύ σημαντική πολιτική διάσταση για την υλοποίηση της Ευρωπαϊκής Ένωσης.
<P>
Θα ήθελα να επιμείνω στο ότι η παρούσα στιγμή δεν είναι η πλέον κατάλληλη για να ζητάται από οργανισμούς όπως το Ευρωπαϊκό Νομισματικό Ίδρυμα ή η μελλοντική Ευρωπαϊκή Κεντρική Τράπεζα να υλοποιούν πολιτικές που δεν τους αντιστοιχούν. Το Ίδρυμα, και στη συνέχεια η Τράπεζα, οφείλουν να εξασφαλίσουν κάποιες προϋποθέσεις σταθερότητας και φερεγγυότητας, με χαμηλά επίπεδα πληθωρισμού και χαμηλά επιτόκια, που να προσφέρουν ένα αξιόπιστο πλαίσιο, ασφαλές και φερέγγυο σε διεθνές επίπεδο. Και τότε θα είναι, εν πάση περιπτώσει, αν οι κυβερνήσεις και οι διοικήσεις φέρνουν σε πέρας οικονομικές πολιτικές σε ένα πλαίσιο αρμοδιότητας, που θα μπορέσουμε να επιλύσουμε το σοβαρότερο πρόβλημα που αντιμετωπίζει η ευρωπαϊκή κοινωνία: το πρόβλημα της ανεργίας. Δεν θα πρέπει όμως να απαιτείται από αυτούς τους οργανισμούς να επιλύσουν αυτό που πρέπει να επιλύσουν άλλες διοικήσεις και κυβερνήσεις, αν και οι προεκλογικές τους δεσμεύσεις στη συνέχεια αποδεικνύονται, πολύ σύντομα, περισσότερο ικανοποιητικές από εκλογική άποψη.

<SPEAKER ID=42 NAME="Ribeiro">
(ΡΤ) Κύριε Πρόεδρε, συμπαρατάσσομαι εξ ονόματος της Oμάδας μου με τα συγχαρητήρια που απευθύνθηκαν προς τον κ. Lamfalussy ανεξάρτητα από τις διαφορές που έχουμε και διατηρούμε. Η κοινή συζήτηση αυτών των τεσσάρων εκθέσεων αυτή τη στιγμή, μετά το τελευταίο Ecofin, προκαλεί προβληματισμούς οι οποίοι αποφεύγονταν, αφού ήδη πολλές φορές είχαμε τη δυσάρεστη αίσθηση ότι προσπαθούμε να μελετήσουμε πράγματα τα οποία, καθώς εθεωρείτο ότι είχαν αποφασισθεί, υπήρχε η άποψη ότι απλώς έπρεπε να τεθούν σε εφαρμογή και όσο το δυνατό συντομότερα.
<P>
Κάτι θα έχει μάλιστα αλλάξει λόγω της πίεσης των κοινωνικών συνεπειών τους και πρέπει να εκφράσουμε την ικανοποίησή μας που βλέπουμε να αναγνωρίζεται, έστω και δειλά, ότι πρέπει να προβληματιστούμε, ακόμη και αν πρόκειται για κάτι που έχει ήδη αποφασισθεί. Οι εκθέσεις αυτές εντάσσονται πλήρως στο γενικό προσανατολισμό που έχει τεθεί σε εφαρμογή, εναντίον του οποίου έχουμε εκφρασθεί, αλλά σε αυτές συναντάμε θετικά σημεία τα οποία, σε αυτό το νέο πλαίσιο, θα μπορούσαν να βοηθήσουν τον αναγκαίο προβληματισμό, αναγκαίο και επείγοντα.
<P>
'Οταν στην έκθεση του συναδέλφου κ. Mezzarona διαβάζουμε ότι η δυσκαμψία της αγοράς εργασίας, αιτία όλων των δεινών για το Ευρωπαϊκό Νομισματικό 'Ιδρυμα, αποκρύπτει την ανεπάρκεια των επενδύσεων, την έλλειψη αγοραστικής δύναμης και ζήτησης, που οφείλεται κυρίως στο υψηλό επίπεδο ανεργίας, καθώς και σε πολλές άλλες καθοριστικές διαρθρωτικές αιτίες, δεν έχουμε υλικό για σκέψη και προβληματισμό και δεν μπορούμε να μην υπογραμμίσουμε την ανησυχία μας για το γεγονός ότι η επίθεση κατά της αποκαλούμενης δυσκαμψίας της αγοράς εργασίας εμπνέεται από το παράδειγμα των Ηνωμένων Πολιτειών, από την ελαστικότητά του προς τα κάτω που θα ήταν καταστροφική σε ορισμένες χώρες όπως η Πορτογαλία, όπου το μισθολογικό φάσμα είναι ήδη τεράστιο και η κοινωνική προστασία μικρή και ευαίσθητη.
<P>
'Οταν στην έκθεση του συναδέλφου κ. Ettl δίδεται έμφαση στην ανάγκη πιο ευνοϊκών συνοδευτικών μέτρων για την πραγματική οικονομία, γίνεται αναφορά στην ανεργία, όπως τόσες φορές έχει λεχθεί αλλά χωρίς πρακτικές συνέπειες, αλλά πρέπει επίσης να γίνει η πραγματική προσέγγιση των επιπέδων διαβίωσης που υπενθυμίζει το άρθρο 117, η οικονομική και κοινωνική συνοχή.
<P>
'Οταν στην έκθεση του συναδέλφου κ. Fourηans θεωρείται αναγκαίο να προβλεφθούν καταστάσεις όπου τα κράτη μέλη θα μπορούσαν να βρεθούν σε κατάσταση ασυμμετρικών ή συμμετρικών κλυδωνισμών, δεν πρέπει αυτό να εκφρασθεί σε κάποια σημεία του ψηφίσματος; Και υπογραμμίζω αυτό που αναγνωρίζεται στο σημείο 13 ως προς τον απρόσφορο χαρακτήρα της παραίτησης από τον κανόνα της ομοφωνίας σε θέματα φορολογικής εναρμόνισης, θέτοντας το ζωτικό ζήτημα του αισθήματος της φορολογικής κυριαρχίας και όχι μόνο.
<P>
'Οταν σε διάφορα σημεία της έκθεσής της η συνάδελφος κ. Randzio-Plath περιλαμβάνει ανησυχίες σχετικά με τη φορολογική δικαιοσύνη και την ενίσχυση του εργαλειακού χαρακτήρα της φορολογικής πολιτικής για να αντιμετωπισθούν τόσο διαφορετικές εθνικές καταστάσεις, δεν θέτει το δάκτυλο σε κάποιες πληγές που κάποιοι θα προτιμούσαν να αγνοούν; Αλλά πώς να δεχθούμε λοιπόν αυτό που διατυπώνει στο σημείο 19 της έκθεσής της για τη γρήγορη εισαγωγή της αρχής της λήψης αποφάσεων με πλειοψηφία σε φορολογικά θέματα ως τρόπο για την υπέρβαση καταστάσεων όπου τα κράτη μέλη απορρίπτουν κάτι που ίσως θα είναι ορθό στο μέλλον αλλά που σήμερα θα ήταν επιζήμιο για αυτά;
<P>
Είναι κρίμα που στις εκθέσεις αυτές είναι ελάχιστα τα σημεία όπου βρίσκουμε βάση για προβληματισμό σχετικά με τις συνέπειες των όσων βρίσκονται υπό εξέλιξη. Ωστόσο, δεν τις υποτιμούμε ως αληθινές προσκλήσεις για μία συζήτηση που κάποιοι δεν θέλουν να γίνει αλλά που την επιβάλλει η κοινωνική πραγματικότητα.

<SPEAKER ID=43 LANGUAGE="DE" NAME="Wolf">
Κύριοι πρόεδροι, αγαπητοί συνάδελφοι, οι εκλογείς μας έδωσαν και πάλι, όπως είπε σωστά ήδη ο κ. Alan Donnelly, μια μοναδική ευκαιρία να διορθώσουμε τώρα τη νεοφιλελεύθερη και μονεταριστική αντίληψη του ευρώ καθώς και την αντίστοιχη στρατηγική, όχι πίσω στη δεκαετία του πενήντα κ. Herman, αλλά μπροστά προς τον 21ο αιώνα.
<P>
Οφείλουμε και μπορούμε να ελευθερώσουμε τώρα το δρόμο για τη νομισματική ένωση, στα πλαίσια της οποίας θα μπορούσαν εντούτοις να λυθούν τα μεγάλα διαρθρωτικά προβλήματα που η έως τώρα πολιτική πυροτεχνημάτων του καπιταλισμού των καζίνων, μόνο συγκάλυπτε το πρόβλημα της ανεργίας, το πρόβλημα της περιβαλλοντικής κρίσης - ποιός μιλά πλέον για τα κριτήρια του Ρίο, τις δεσμεύσεις του Ρίο και τις υποσχέσεις Delors - αλλά και το πρόβλημα της πραγματικής, όχι μόνο της νομισματικής σύγκλισης των κρατών μελών μας. Θα έπρεπε να αρπάξουμε πράγματι την ευκαιρία ώστε να ξεφύγουμε από την κατάσταση των καταστροφικών «πισογυρισμάτων», όχι γυρίζοντας στον κλασσικό κεϋνσιανισμό, αλλά πέραν αυτού επιτυχάνοντας μια συλλογική κοινωνική και οικολογική αναδιάρθρωση των οικονομιών μας. Εδώ εντάσσεται η πλαισίωση από μια κοινή και συντονισμένη πολιτική απασχόλησης, δεδομένου ότι δεν είναι δυνατή η οικοδόμηση σταθερού ευρώ στηριγμένου στις πλάτες όλο και περισσοτέρων ανέργων.
<P>
Το Σώμα υπέβαλλε συνεχώς από το 1994 προτάσεις, τις οποίες αγνοούσαν συστηματικά οι κυβερνήσεις. Εδώ εμπίπτει η ίδρυση της Κεντρικής Τράπεζας - οι γάλλοι σοσιαλιστές χρησιμοποίησαν και πάλι τον όρο «κυβέρνηση των οικονομιών» -, αλλά και η σύνδεση με τους στόχους και τις διαδικασίες της Κοινότητας. Εδώ εντάσσεται η διόρθωση του τέρατος «Σύμφωνο Σταθερότητας» μέχρι ένα σύμφωνο που θα καθιστά δυνατή και θα προωθεί μια κοινή δράση των κρατών μελών για αλληλεγγύη και απασχόληση. Εδώ εντάσσεται επίσης μια άλλη ερμηνεία των κριτηρίων σύγκλισης, που πρέπει να ερμηνευτούν ως αφετηρία για μια πολιτική της πραγματικής σύγκλισης και που στην πράξη δεν επιτρέπεται - εδώ έχει απόλυτο δίκιο ο κ. Herman - να υποβαθμιστούν σε αριθμητικό φετιχισμό στο 3, 0 ή και στο 3, 00. Εδώ εντάσσεται, όχι τελευταίος - και οφείλουμε στον επίτροπο κ. Monti το ότι πάντα το επεσήμαινε αυτό - ο τερματισμός του ντάμπινγκ της φορολογίας. Χρειαζόμαστε ένα δρόμο διαφυγής από την αμήχανη αυτή κατάσταση, δηλαδή πρέπει να εμποδίσουμε να επιβαρυνθούμε εκ νέου με χρέη, γεγονός που αποτελεί πράγματι πρόβλημα και να επιβάλλουμε φόρους όπου αυτό είναι δυνατό. Διότι η φορολόγηση περιουσιών και επιχειρησιακών κερδών υπονομεύεται όλο και περισσότερο από το ντάμπινγκ των φόρων, και διότι ένα κοινωνικό σύνολο που καλύπτει τις διαρθρωτικές του δαπάνες από το ταμείο των απασχολουμένων σε θέση εξαρτημένης εργασίας και αυτό το επιρρίπτει στους ώμους των επιχειρήσεων, πιθανό να επιτύχει βραχυπρόθεσμα ανταγωνιστικά κέρδη, αυτό όμως δε θα συμβαίνει πάντα.
<P>
Έχουμε τώρα την ευκαιρία να διορθώσουμε. Πρέπει να την εκμεταλλευτούμε και οι κυβερνήσεις των κρατών μελών θα έχουν την ευκαιρία στο Αμστερνταμ να καταβάλουν στον τομέα αυτόν προσπάθεια, αλλοιώς έχουμε στην πράξη μπροστά μας ενδιαφέροντες, δηλαδή κρίσιμους και γεμάτους από αποφάσεις καιρούς.

<SPEAKER ID=44 LANGUAGE="EN" NAME="Ewing">
Κύριε Πρόεδρε, θα ήθελα να ευχαριστήσω την κυρία Randzio-Ρlath για τη ριζοσπαστική αναθεώρηση του συστήματος ΦΠΑ, κάτι που έχει μια πολύ δυσκίνητη ρύθμιση και δεν φαίνεται να έχει σχεδιαστεί για την ενιαία αγορά.
<P>
Η κίνηση προς την κατεύθυνση ενός οριστικού συστήματος ΦΠΑ με βάση την αρχή προέλευσης θα αποτελέσει μια μακριά διαδικασία, γι' αυτό θα πρότεινα να μην ξεχνάμε ότι μπορούμε να βελτιώσουμε τα πράγματα βραχυπρόθεσμα. Ο ΦΠΑ είναι ένας σταθερός συντελεστής φόρου επί της κατανάλωσης, που εφαρμόζεται παντού ανεξάρτητα από τα επίπεδα εισοδήματος και, καθώς κάποιος ομιλητής έθιξε ήδη την κοινωνική δικαιοσύνη, νομίζω είναι ζωτικής σημασίας να χειριστούμε αυτό το ζήτημα με έναν τρόπο κοινωνικά δίκαιο.
<P>
Η επεξηγηματική πρόταση της κυρίας Randzio-Plath αναφέρει ότι οι φορολογικές απαλλαγές που επιτρέπονται σήμερα σε ορισμένες κοινωνικές ομάδες θα μπορούσαν να αντικατασταθούν με μηδενικό φόρο. Βλέπω ένα προειδοποιητικό φωτάκι να ανάβει εδώ, επειδή μια τέτοια κίνηση θα άλλαζε τη νομική φορολογική βάση για οργανισμούς οι οποίοι απαλλάσσονται και ίσως και να επέτρεπε την επιβολή του μειωμένου συντελεστή ή ενός σταθερού συντελεστή στο μέλλον.
<P>
Θα ήθελα να πω ότι υπάρχει εδώ μια τέλεια έλλειψη λογικής στο συντελεστή του ΦΠΑ σε εφημερίδες, βιβλία και περιοδικά, όπου ποικίλει από το μηδέν έως το 25 %. Επίσης, υπάρχουν περιπτώσεις όπου νέοι εκπαιδευτικοί και ενημερωτικοί πόροι συχνά προσελκύουν ολόκληρο το ποσοστό. Φυσικά, καθώς κινούμαστε προς την εποχή της τεχνολογίας, η ηλεκτρονική σελίδα θα αντιμετωπίζεται όπως και η έντυπη.
<P>
Εχω καταθέσει τροποποιήσεις και ζητώ υποστήριξη για τις τροποποιήσεις αριθ. 13 και 14 καθώς και για την τροποποίηση αριθ. 1 του κου Miller, η οποία ζητά μηδενικό συντελεστή για ορισμένα αγαθά και υπηρεσίες, όπως είναι τα παιδικά ρούχα, τα παπούτσια, τα τρόφιμα, ο ιατρικός εξοπλισμός, τα βιβλία, οι κοινωνικές υπηρεσίες, κλπ. Οπωσδήποτε θέλουμε να αντιμετωπίσουμε τον αναλφαβητισμό και να προαγάγουμε την ελευθερία της πληροφορίας, την πολιτισμική ποικιλία και τον εκπαιδευμένο πολίτη, καθώς και μια δίκαιη κοινωνία. Παρακαλώ όλους να στηρίξουν τις τροπολογίες.

<SPEAKER ID=45 LANGUAGE="FR" NAME="Le Galou">
Κύριε Πρόεδρε, οι τέσσερεις εκθέσεις τις οποίες συζητάμε τώρα με εντυπωσίασαν με την έλλειψη ειλικρίνειας επί της ουσίας, που τις χαρακτηρίζει. Ασφαλώς, οι εισηγητές προσπαθούν να απεικονίσουν με αντικειμενικότητα την κατάσταση της οικονομικής σύγκλισης στην Ευρωπαοκή 'Ενωση, τις σημαντικές διαφορές που υπάρχουν στις φορολογικές και δημοσιονομικές δομές των κρατών μελών ή ακόμη τους πιθανούς στρατηγικούς άξονες της μελλοντικής Ευρωπαοκής Κεντρικής Τράπεζας.
<P>
Ο κ. Fourηans προσπαθεί μάλιστα να τονίσει την κοινωνική διάσταση προτείνοντας να καταστούν πιο εύκαμπτοι οι περιορισμοί του συμφώνου σταθερότητας, αξιολογώντας τα δημόσια ελλείμματα όχι ετησίως αλλά στο σύνολο ενός οικονομικού κύκλου, ενώ ο κ. Mezzaroma συνειδητοποιεί ότι οι δυσκαμψίες της αγοράς εργασίας δεν είναι ούτε η μοναδική αιτία, ούτε καν η κύρια αιτία της ανεργίας. 'Ομως οι πραγματικοί λόγοι που κρύβονται κάτω από τη βεβιασμένη πορεία προς την οικονομική και νομισματική ένωση δεν ανφέρονται ποτέ απευθείας. Ομολογείστε ότι το ενιαίο νόμισμα δεν αποτελεί απαραίτητο όρο για την εύρυθμη λειτουργία της ενιαίας αγοράς. Δεν εξυπηρετεί παρά μόνο ένα στόχο, μία μόνο υπόθεση: τη δημιουργία ενός ομοσπονδιακού υπερκράτους, του οποίο τις δομές τελειοποιούν οι κυβερνήσεις μας στη Διακυβερνητική Διάσκεψη.
<P>
Στην πραγματικότητα, το ενιαίο νόμισμα δημιουργεί περισσότερα προβλήματα από όσα επιλύει και όλοι έχουν επίγνωση του γεγονότος. Απαιτεί μία σημαντική αύξηση του ευρωπαϊκού προυπολογισμού για να αντιμετωπισθούν μη συμμετρικοί οικονομικοί κλυδωνισμοί. Ο κ. Fourηans το υπενθύμισε πριν λίγο. Καθιστά σχεδόν αναπόφευκτη μία φορολογική ομοιογενοποίηση, τόσο στο θέμα των συντελεστών όσο και στις διαρθρώσεις για να παρεμποδισθεί το φορολογικό ντάμπινγκ και ως εκ τούτου περιορίζει σημαντικά την ελευθερία δράσης των διαφόρων κρατών. Οδηγεί αναγκαστικά στη δημιουργία μίας οικονομικής κυβέρνησης της Ευρώπης ως αντίβαρο στις υπέρμετρες εξουσίες που παρέχουν οι Συνθήκες σε μία χούφτα υπαλλήλων που θα διευθύνουν την Κεντρική Τράπεζα. Με μια λέξη, το ενιαίο νόμισμα δεν μπορεί να οδηγήσει παρά μόνο σε μία πλήρη μεταβίβαση οικονομικής, δημοσιονομικής και φορολογικής κυριαρχίας προς όφελος των Βρυξελλών, διαφορετικά θα δημιουργηθεί μία εντελώς ανεξέλεγκτη κατάσταση.
<P>
Το ενιαίο νόμισμα, με τις δημοσιονομικές πολιτικές που επιβάλλει, αποτελεί ήδη μία οικονομική καταστροφή, μια σημαντική πηγή, μεταξύ άλλων, ανεργίας στην Ευρώπη. Αύριο, όταν θα υπάρχει, εάν υπάρχει, θα είναι ακόμη χειρότερα τα πράγματα διότι δεν θα δημιουργηθεί υπό καλές συνθήκες. Για να μη αναβληθεί η ημερομηνία της εφαρμογής του, σκέφτονται τώρα να παραβιάσουν τις αρχές που διακηρύχθηκαν ως δόγματα, τα ιερά και απαραβίαστα κριτήρια του Μάαστριχτ. Ούτε η Γαλλία ούτε η Γερμανία δεν θα τα τηρεί το 1997 και το 1998, αλλά ούτε η Γαλλία ούτε η Γερμανία δεν θέλει να αναλάβει την ευθύνη να ενταφιάσει αυτό τον οικονομική παραλογισμό, που είναι η οικονομική και νομισματική ένωση. 'Οταν προσπαθούν να εκλεγούν, οι κυβερνώντες υπόσχονται να εργασθούν για το κοινό καλό, για το συμφέρον όλων, για την ευημερία της χώρας. Σήμερα, η ευημέρια και το συμφέρον διέρχονται από την οριστική εγκατάλειψη του ενιαίου νομίσματος.

<SPEAKER ID=46 NAME="Randzio-Plath">
Κύριε πρόεδρε, η ευρωπαϊκή νομισματική ένωση επιβαρύνεται συνέχεια από αναβλητικές συζητήσεις, οι οποίες οδηγούν φυσικά πάντα στην δημιουργία ανασφάλειας στο λαό. Σίγουρα δεν είναι αυτός ο κατάλληλος τρόπος για να υποστηριχθεί το προπαρασκευαστικό έργο που επιτελείται από το Ευρωπαϊκό Νομισματικό Ίδρυμα, την Ευρωπαϊκή Επιτροπή, από εμάς και επίσης από το Ευρωπαϊκό Συμβούλιο και ιδίως το Συμβούλιο ECOFIN. Για το λόγο αυτόν, πιστεύω, ότι είναι πολύ σημαντικό να ομιλήσει επιτέλους σαφώς η πολιτική ηγεσία στην Ευρωπαϊκή Ένωση, να δώσει σαφή σημάδια και κυρίως να υπογραμμίσει όσα είπατε, κ. Lamfalussy, και πάλι σήμερα το πρωί. Επιτελέσαμε μεγάλη, αδιανόητη μέχρι τώρα πρόοδο προς την κατεύθυνση των κριτηρίων σύγκλισης, και μάλιστα ιδίως όσον αφορά τα σημαντικά για τη λειτουργία της νομισματικής ένωσης κριτήρια σύγκλισης, το χαμηλό συντελεστή πληθωρισμού, τους χαμηλούς μακροπρόθεσμους τόκους, τη συναλλαγματική σταθερότητα και επίσης τη σύγκλιση των νομοθεσιών σε σχέση με την ανεξαρτησία των κεντρικών τραπεζών.
<P>
Όλοι γνωρίζουμε - και κύριε Lamfalussy θα σας ήμουν ιδιαίτερα ευγνώμων εάν λαβαίνατε θέση επ'αυτού στην παρέμβασή σας - ότι τα δημοσιονομικά κριτήρια αποτελούν υποστηρικτικό μόνο στοιχείο για την επίτευξη της σταθερότητας της τιμής του χρήματος και ότι η μελλοντική Ευρωπαϊκή Κεντρική Τράπεζα δε θα πρέπει να οδηγηθεί μέσω αφερέγγυων δημοσιονομικών πολιτικών στην εφαρμογή άκαμπτης χρηματικής πολιτικής, την οποία ούτε και στη νομισματική ένωση δε θα μπορούμε να χρησιμοποιήσουμε, εάν θέλουμε να επιτύχουμε μια στηριγμένη στις επενδύσεις και αποτελεσματική ως προς την απασχόληση ανάπτυξη.
<P>
Για το λόγο αυτόν είναι σημαντικό να υπογραμμισθεί ότι όσοι επιθυμούν τη νομισματική ένωση τάσσονται και υπέρ της δημιουργίας απασχόλησης και θα έπρεπε να φροντίσουν για απασχόληση. Το Ευρωπαϊκό Κοινοβούλιο ζητούσε δια τούτο συνέχεια από το 1993 ως προετοιμασία για τη νομισματική ένωση διαρθρωτικά επενδυτικά προγράμματα για τον εκσυγχρονισμό, τα οποία μπορούν ταυτόχρονα ν'αποτελέσουν ώθηση για ιδιωτικές επενδύσεις στην Ευρώπη. Στο μέτρο αυτό είμαι πολύ χαρούμενη διότι είναι σαφές ότι η αναγκαία παγίωση των δημοσίων προϋπολογισμών των κρατών μελών δε θα πρέπει να αποβεί κατά κανένα τρόπο σε βάρος των δημοσίων επενδύσεων, και αυτό θα έπρεπε πάντα να επισημαίνεται, πράγμα που ως γνωστόν συμβαδίζει με το πνεύμα της Συνθήκης.
<P>
Τελειώνοντας θα ήθελα να σας παρακαλέσω, κύριε Lamfalussy, να πείτε πώς κατά τη γνώμη σας μπορεί να βελτιωθεί το δημοκρατικό καθήκον λογοδοσίας των νομισματικών αρχών. Εκφράζουμε τις ευχαριστίες μας, και αυτό το δηλώνω σαφώς εξ ονόματος της Νομισματικής Υποεπιτροπής, για τη γεμάτη εμπιστοσύνη και αποδοτική συνεργασία, για την επιείκειά σας σε σχέση με πολύ θρασείες και χωρίς σεβασμό ερωτήσεις βουλευτών, αλλά και για το ότι πάντα είσαστε στη διάθεσή μας για ερωτήσεις και απαντήσεις. Πιστεύω ότι προσφέρατε πολλά όχι μόνο για την προπαρασκευή της νομισματικής ένωσης, αλλά και για το μέλλον της Ευρώπης και γι αυτό θα είχε για μας ιδιαίτερη σημασία μια υπόδειξη για τη μορφή που θα πρέπει να έχει η μελλοντική συνεργασία μεταξύ του Ευρωπαϊκού Κοινοβουλίου και της Ευρωπαϊκής Κεντρικής Τράπεζας.

<SPEAKER ID=47 LANGUAGE="SV" NAME="Carlsson">
Κύριε Πρόεδρε, ο κ. Ettl εξεπόνησε μία πολύ καλή έθεση για την έκθεση του ΕΝΙ περί μιας κοινής νομισματικής πολιτικής κατά την φάση 3. Θέλω εκ μέρους της Ομάδας μου να συγχαρώ τον εισηγητή. Η έκθεση εγκρίθηκε από την Επιτροπή Οικονομικών, Νομισματικών Θεμάτων και Βιομηχανικής Πολιτικής χωρίς διαμάχες, και είναι μια καλή σύνοψη μιας, με την σειρά της, πολύ καλής έκθεσης από το ΕΝΙ περί των προετοιμασιών που έχουν γίνει ενόψη των καθηκόντων της ΕΚΤ κατά την τρίτη φάση.
<P>
Οι προετοιμασίες αναφορικά με τις διαδικασίες της νομισματικής πολιτικής συνεχίζονται. Το ΕΝΙ σκιαγραφεί διάφορες στρατηγικές για την νομισματική πολιτική. Για να κερδηθεί η εμπιστοσύνη για το νέο νόμισμα και για να μπορεί να δημιουργηθεί εμπιστοσύνη πρέπει να μπορεί να γίνει κατανοητή η στρατηγική. Το ΕΝΙ πρεσβεύει να έχει η στρατηγική της ΕΚΤ ως βάση στόχους της ποσότητας χρήματος και στόχους άμεσου πληθωρισμού, κάτι που επιδοκιμάζουμε θερμά.
<P>
Μπορεί να προκληθεί μεγάλη ζημιά σε ένα τόσο εκτεταμένο πρόγραμμα όπως η ΟΝΕ αν αρχίσουμε να ταλαντευόμαστε και δεν παραμένουμε σταθεροί στις επιλεγμένες στρατηγικές. Γι&#x02BC;αυτό ακριβώς είναι τόσο σημαντικό να είναι η ΕΚΤ ανεξάρτητη, μακράς πνοής και να δώσει προτεραιότητα στο έργο της διαφύλαξης της νομισματικής σταθερότητας. Ο κίνδυνος των αμφιταλαντεύσεων καθίσταται επίκαιρος τώρα όταν οι σοσιαλιστές ηγέτες θέλουν να μην προχωρήσουν ή και να τροποποιήσουν ολόκληρη την ΟΝΕ, ή το σύμφωνο σταθερότητας. Το σύμφωνο σταθερότητας είναι κεντρικής σημασίας για να μπορεί να δημιουργηθεί η απαραίτητη εμπιστοσύνη γύρω από το νέο νόμισμα.
<P>
Η Ομάδα μου θέλει να δεί μια Ευρώπη η οποία μετεξελίσσεται για την ελευθερία και την ειρήνη, θεμελιωμένη στην Ευρώπη των πολιτών όπου το εμπόριο και η ανταλλαγή δημιουργούν σύμπνοια και δυναμική. Είμαστε κατ&#x02BC;εξοχήν αυτοί που επισπεύδουμε την υλοποίηση της ενιαίας αγοράς η οποία ενισχύει την κοινή ανταγωνιστικότητά μας και έτσι μπορεί να αυξήσει την ανάπτυξη και να επιφέρει νέες θέσεις εργασίας στην Ευρώπη. Ακριβώς γι&#x02BC;αυτό είναι τόσο σημαντικό να παραμεριστούν τα εμπόδια του διασυνοριακού εμπορίου. Σ&#x02BC;αυτήν την περίσταση η έκθεση Randzio - Plath για ένα κοινό σύστημα Φ.Π.Α. είναι ένα πολύ καλό παράδειγμα.
<P>
Η ενιαία αγορά και το κοινό νόμισμα είναι οι θεσμοί που χρειάζεται η ΕΕ για να μπορεί να προωθηθεί η ανταγωνιστικότητα. Αλλα, διαφορετικά συστήματα που έχουν αναπτυχθεί στις διάφορες χώρες μας αποτελούν μια ποικιλία που εμπλουτίζει που δεν αξίζει να εξομοιωθεί. Οι κοινοί μας θεσμοί είναι το εξωτερικό πλαίσιο που καθορίζει τις μακροπρόθεσμες προϋποθέσεις. Το περιεχόμενο πρέπει να δημιουργηθεί από τους πολίτες και τους επιχειρηματίες. Μέσω ενός συνετού ανταγωνισμού μεταξύ διαφόρων εθνικών συστημάτων και λύσεων μπορούμε να βρούμε ευκολότερα το καλύτερο παράδειγμα. Γι&#x02BC;αυτό μου δημιουργείται ανησυχία από αυτούς που θέλουν να αποκλείσουν τον ανταγωνισμό και την αλλαγή, διότι αυτό θα μας έκανε μόνο φτωχότερους. Μια σε βάθος πολιτική φορολογική εναρμόνιση δεν αντιμετωπίζει το πρόβλημα της ανάπτυξης στην Ευρώπη. Αντιθέτως, μονιμοποιούμε μια κατάσταση πολύ υψηλού κόστους με συνεχιζόμενη υψηλή ανεργία.
<P>
Είμαι υπέρ μιας Ευρώπης της ποικιλίας η οποία συμπράττει σε κοινές λύσεις όπου αυτές χρειάζονται. Είμαι επίσης υπέρ των πολιτικών ηγετών οι οποίοι τηρούν τα συμπεφωνημένα και οι οποίοι είναι ικανοί να δείξουν ότι βλέπουν μακροπρόθεσμα και δεν αναζητούν μόνον τεχνάσματα και δημαγωγία.

<SPEAKER ID=48 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, η σημερινή κοινή συζήτηση για την ΟΝΕ, το εύρω, το ΦΠΑ και το συντονισμό των δημοσιονομικών πολιτικών, αφορά την ουσία, δηλαδή το νόμισμα και τα δημόσια οικονομικά των κρατών, στην προοπτική την Οικονομικής και Νομισματικής 'Ενωσης.
<P>
Το σύνολο αυτών των εκθέσεων λαμβάνει, επί της ουσίας, τη συγκατάθεση της Ομάδας μας, αν και, όσον αφορά την έκθεση της κ. Randzio-Plath, δεν συμμεριζόμαστε τη φιλοσοφία της παραγράφου 19, η οποία στιγματίζει την αρχή της ομοφωνίας για τη λήψη αποφάσεων για φορολογικά θέματα.
<P>
'Οσον αφορά το ΦΠΑ, η μετάβαση στο οριστικό σύστημα του ΦΠΑ, η οποία έπρεπε να πραγματοποιηθεί την 1η Ιανουαρίου 1997, αναβλήθηκε επ'αόριστον. Πλην όμως, είμαστε υποχρεωμένοι να παραδεχθούμε ότι το παρόν καθεστώς ανοίγει την πόρτα σε πολλές και σημαντικές απάτες και εξφανίσεις. 'Εχουμε επίγνωση των ατελειών του μεταβατικού συστήματος και η Ευρωπαϊκή 'Ενωση πρέπει να θέσει τρείς στόχους. Αφενός, καλύτερο έλεγχο της πραγματικότητας των παραδόσεων στο εξωτερικό, αφετέρου, καλύτερη διασταύρωση των πληροφοριών που διαθέτουν τα τελωνεία και η Γενική Διεύθυνση Φόρων και, τέλος, παρότρυνση των κρατών για βελτίωση της ανταλλαγής πληροφοριών. 'Ενα είναι βέβαιο, ότι η μετάβαση στο οριστικό σύστημα, που θα επιτρέψει τη φορολόγηση στη χώρα προέλευσης του προϊόντος, απαιτεί την τελειοποίηση του υφιστάμενου συστήματος.
<P>
Θα ήθελα τώρα να κάνω μία πιο πολιτική και πιο γενική παρατήρηση: εάν πιστέψω τις σημερινές εφημερίδες, ο νέος γάλλος Υπουργός Εξωτερικών ζητά έξι επιπλέον μήνες για να κατανοήσει το περιεχόμενο του συνόλου των φακέλων του. Με τί ασχολούνταν όσο βρισκόταν ανάμεσά μας, δηλαδή μέχρι την περασμένη Παρασκευή; Δεν μου αρέσει να επικρίνω τους συναδέλφους μας, αλλά υπάρχουν και όρια. 'Ενας βουλευτής που βρισκόταν εδώ για τρία χρόνια, ο οποίος δεν έλαβε ποτέ το λόγο σε συνεδρίαση ολομελείας, που δεν τον είδαμε ποτέ, ούτε στην οικονομική επιτροπή, ούτε στη νομισματική υποεπιτροπή, και του οποίου η πιο αξιόλογη γραπτή ερώτηση αφορά τη συγκριτική αξία του κορμοράνου phallacrocorax carbo sinensis και του κορμοράνου phallacrocorax carbo carbo, τώρα που έγινε υπουργός, έρχεται μελιστάλαχτα να ζητήσει μία αναβολή έξι μηνών, μάλλον για να έχει τον χρόνο να εξετάσει ένα φάκελο για τον οποίο αδιαφορούσε εντελώς την εποχή που ήταν βουλευτής.
<P>
Αρκετοί από εμάς εργαζόμαστε εδώ από πολλά χρόνια, και είμαστε έτοιμοι να του κάνουμε φροντιστήριο, εάν χρειάζεται βοήθεια πριν τη σύνοδο κορυφής του 'Αμστερνταμ. Ο κ. Pierre Moscovici, εφόσον περί αυτού πρόκειται, και ο συνένοχός του Dominique Strauss-Kahn, κρατούν σε ομηρία το ενιαίο νόμισμα, και αναλαμβάνουν την τεράστια ευθύνη να οδηγήσουν σε αποτυχία την υπομονετική και ενδελεχή εργασία της Επιτροπής, του Συμβουλίου, του Κοινοβουλίου και του Νομισματικού Ιδρύματος της Φραγκφούρτης. Είμαι βέβαιος ότι η Ιστορία θα τους ζητήσει λογαριασμό.

<SPEAKER ID=49 LANGUAGE="EN" NAME="Harrison">
Κύριε Πρόεδρε, τι προσπαθούμε να κάνουμε να πετάξει, ο κορμοράνος ή το εμού;
<P>
(Γέλια)

<SPEAKER ID=50 LANGUAGE="FR" NAME="Berθs">
Νομίζω ότι στα λόγια του συναδέλφου μας κ. Giansilly διέκρινα περισσότερο προσωπικές επιθέσεις παρά μία πραγματική πολιτική κριτική σχετικά με τις δεσμεύσεις που ανέλαβαν οι γάλλοι σοσιαλιστές στη διάρκεια της προεκλογικής περιόδου η οποία τους οδήγησε στη νίκη.

<SPEAKER ID=51 LANGUAGE="EN" NAME="Cox">
Κύριε Πρόεδρε, θα ήθελα να αρχίσω με το ενοχλητικό πρόβλημα της έλλειψης συναίνεσης το οποίο προέκυψε ξανά στο ζήτημα της δημοσιονομικής πολιτικής στην καρδιά της συζήτησης για την ΟΝΕ. Αυτό θα πρέπει να λυθεί επειγόντως. Διαφορετικά, έχει την ικανότητα, πολιτικά και οικονομικά, να αποσταθεροποιήσει σοβαρά τη διαδικασία προετοιμασίας για την επίτευξη μιας καλής εκκίνησης της ΟΝΕ.
<P>
Σήμερα στην Ευρώπη υπάρχει μια τεράστια κρίση ανεργίας, αλλά δεν θα έπρεπε να ξεγελάμε τους εαυτούς μας σχετικά με το πώς μπορούμε να αντιδράσουμε σε αυτήν. Αυτό απαιτεί τη συνειδητοποίηση ότι σε μια συνολική οικονομία χρειαζόμαστε μεγαλύτερη ευελιξία στην ευρωπαϊκή αγορά εργασίας. Απαιτεί την κατανόηση ότι στο πλαίσιο και εντός της ΟΝΕ χρειαζόμαστε μια εισοδηματική πολιτική και μια πολιτική συντελεστών ημερομισθίων που να συνεκτιμά την ανάπτυξη στην παραγωγικότητα της εργασίας καθώς και τις απαιτήσεις του ανταγωνισμού. Απαιτεί να βελτιώσουμε την κινητικότητα της εργασίας όπου είναι δυνατό μέσα στην Ενωση με μια ποικιλία μέτρων όπως, για παράδειγμα, με τη βελτίωση της μεταφερσιμότητας των συντάξεων και με άλλα πρακτικά μέτρα. Απαιτεί έμφαση σε περισσότερη ευρωπαϊκή έρευνα και ανάπτυξη. Απαιτεί μια σταθερή αναζήτηση περισσότερης ανταγωνιστικότητας. Απαιτεί να αναζητούμε μια αλλαγή των κοινωνικών δαπανών από παθητικά σε πιο ενεργητικά μοντέλα.
<P>
Απαιτούνται όλα αυτά και περισσότερα, αλλά πάντως όχι η ψευδαίσθηση ότι οι γρήγορες, βραχυπρόθεσμες διορθώσεις στον προϋπολογισμό δίνουν μια απάντηση. Αυτό το δοκιμάσαμε και απέτυχε. Αν το δοκιμάσουμε ξανά, δημιουργούμε μια ψευδαίσθηση και αυτή η ψευδαίσθηση θα οδηγήσει σε μια ασθενή ευρω-ζώνη με τάση προς υψηλό πληθωρισμό και υψηλά επιτόκια. Δεν το θέλουμε ούτε αυτό. Συνεπώς, θα πρέπει να ξεδιαλύνουμε αυτή τη συζήτηση τώρα, να εγκαταλείψουμε την αυταπάτηη και να συνειδητοποιήσουμε ότι μια ισχυρή ΟΝΕ απαιτεί μια ισχυρή δημοσιονομική βάση. Οποιοσδήποτε δεν το καταλαβαίνει αυτό, θα πληρώσει το τίμημα υπό τη μορφή υψηλότερων επιτοκίων και μιας ευρω-ζώνης επιρρεπούς στον πληθωρισμό.
<P>
Στο θέμα του ΦΠΑ, συφωνώ στην ουσία αυτών που ανέφερε ο εισηγητής. Η Φιλελεύθερη Ομάδα θέλει δύο πράγματα από την Επιτροπή: να επιχειρήσει, βραχυπρόθεσμα ή μεσοπρόθεσμα, να βελτιώσει τα προβλήματα και τις ανεπάρκειες του παρόντος συστήματος, και επίσης να συνεχίσει να εμβαθύνει την εργασία της προς την κατεύθυνση της μετατόπισης του συστήματος προς ένα νέο καθεστώς, με βάση την προέλευση. Δεν μπορούμε να ζητήσουμε από τα κράτη μέλη να κάνουν ένα άλμα στα σκοτεινά. Πρέπει να γνωρίζουμε ποιες είναι οι επιπτώσεις στο εισόδημα των κρατών. Θα πρέπει το θέμα της μακρο-οικονομικής διανομής να λυθεί γρήγορα, και όχι αργά. Με βάση αυτά, η Φιλελεύθερη Ομάδα υποστηρίζει το χρονοδιάγραμμα που έχει καταρτίσει η Επιτροπή.

<SPEAKER ID=52 NAME="Hautala">
 Αξιότιμε κυρίε Πρόεδρε, κατά τη γνώμη μου, και δεδομένης της σημασίας της, η συζήτηση αυτή έπρεπε να είχε διεξαχθεί πολύ ενωρίτερα. Θέματα προτεραιότητάς της είναι, αφενός, η υπερβολικά ανεξάρτητη θέση της Ευρωπαϊκής Κεντρικής Τράπεζας και, αφετέρου, η ανάγκη για εντατικοποίηση της συνεργασίας στον τομέα της οικονομικής πολιτικής ενόψει της ΟΝΕ, ιδίως στον φορολογικό τομέα, λόγω του ότι ο ανταγωνισμός μεταξύ των κρατών μελών αναφορικά με την φορολόγηση αναμένεται να καταστεί ακόμη εντονότερος στο πλαίσιο της νομισματικής ένωσης. Ως γνωστόν, έτσι προκαλείται στρέβλωση του ανταγωνισμού, ενώ μειώνονται και οι δυνατότητες των κρατών μελών να εξασφαλίζουν ικανοποιητικά έσοδα από την φορολογία.
<P>
Θεωρούμε τις εκθέσεις αυτές αρκετά εποικοδομητικές. Σε αυτές διατυπώνονται απόψεις σχετικά με την αύξηση του δημοκρατικού ελέγχου ως αντισταθμίσματος, στο μέλλον, στη δραστηριότητα της Ευρωπαϊκής Κεντρικής Τράπεζας. Η πολιτική μου παράταξη στην Φινλανδία πιστεύει ότι η Ευρωπαϊκή Κεντρική Τράπεζα πρέπει να ελέγχεται από ένα εκλεγμένο όργανο το οποίο θα απαρτίζεται από βουλευτές του Ευρωπαϊκού Κοινοβουλίου. Ως γνωστόν, η Τράπεζα της Φινλανδίας διαθέτει ένα τέτοιο, απαρτιζόμενο από βουλευτές του κοινοβουλίου της χώρας, τραπεζικό συμβούλιο. Ενδεχομένως, η ιδέα αυτή συμπίπτει εν μέρει ή αποβλέπει στην επίτευξη των ιδίων στόχων, με αυτή των Γάλλων σχετικά με το Συμβούλιο Σταθερότητας. Με την θέσπιση της πρακτικής αυτής θα εξασφαλίζετο, μέσω του Κοινοβουλίου, ένας δημοκρατικότερος έλεγχος εν σχέση με τη δραστηριότητα της Ευρωπαϊκής Κεντρικής Τράπεζας.
<P>
Κατά τον διορισμό του διοικητικού συμβουλίου της τράπεζας αυτής πρέπει, οπωσδήποτε, να ληφθούν υπόψη και οι απόψεις του Ευρωπαϊκού Κοινοβουλίου. Η διαβούλευση αυτή πρέπει να αφορά την επιλογή όλων των μελών του διοικητικού συμβουλίου διότι, εξ όσων γνωρίζω, ποτέ δεν υπήρξε άλλο ανεξάρτητο, απαρτιζόμενο από εμπειρογνώμονες, όργανο το οποίο να επηρεάζει τόσο καθοριστικά τις δυνατότητες των εκλεγμένων βάσει δημοκρατικών διαδικασιών οργάνων να ασκούν οικονομική πολιτική.

<SPEAKER ID=53 LANGUAGE="FR" NAME="Castagnθde">
Κύριε Πρόεδρε, αγαπητοί συνάδελφοι, αυτές οι τέσσερις εκθέσεις αποτελούν ευκαιρία για μας να εκφράσουμε την υποστήριξή μας σε όλους όσοι επιθυμούν να είναι η Ευρώπη όχι απλώς μία αγορά και ένα νόμισμα, αλλά αποτελούν επίσης μία πρόσκληση προς αυτούς να διασαφηνίσουν τί εννοούν όταν μιλάνε τόσο πρόθυμα για «οικονομική κυβέρνηση της Ευρώπης», κάτι που, κατά τη γνώμη μας, πρέπει να διακριθεί σαφώς από το νομισματικό ζήτημα.
<P>
'Οσον αφορά αυτό το νομισματικό ζήτημα, θα πούμε συνοπτικά ότι είναι επιτακτικό να εφαρμοσθεί όλη η Συνθήκη, και μόνο η Συνθήκη. 'Ολη η Συνθήκη, δηλαδή η ανεξαρτησία του μελλοντικού νομισματικού θεσμικού οργάνου, όπως επίσης και η απαγόρευση των υπερβολικών ελλειμμάτων. Μόνο η Συνθήκη, σημαίνει ότι εκφράζουμε λύπη για την διολίσθηση, που διαπιστώθηκε στο Δουβλίνο, από το στόχο της Συνθήκης για απαγόρευση των υπερβολικών ελλειμμάτων προς το σαφή εφεξής υπαινιγμό σε ένα στόχο συστηματικής ισορροπίας, ή ακόμη και δημοσιονομικού πλεονάσματος. Κατά τη γνώμη μας, στο σημείο αυτό υπάρχει ένα είδος δογματικής διολίσθησης που στηρίζεται σε ένα τελείως εσφαλμένο ισχυρισμό σύμφωνα με τον οποίο η ανάπτυξη και η απασχόληση δεν μπορούν να προέλθουν παρά μόνο από τη νομισματική και δημοσιονομική σταθερότητα.
<P>
Ολόκληρη η οικονομική ιστορία του αιώνα αποδεικνύει το αντίθετο. Το ενιαίο νόμισμα δεν έχει ανάγκη από αυτή την οικονομική αιτιολόγηση. Εάν είναι ένας στόχος απαραίτητος για την πραγματοποίηση της Ευρωπαοκής 'Ενωσης, είναι ένας πολιτικός στόχος, και γνωρίζουμε καλά ότι επειδή δεν θα μπορέσει να οικοδομηθεί αυτή χωρίς δημοσιονομική σταθερότητα, γι'αυτό και είναι απαραίτητη. Πρόκειται για πολιτικούς στόχους.
<P>
Λοιπόν, όσον αφορά την οικονομική κυβέρνηση, αυτή πρέπει να αναλάβει το ζήτημα της ανάπτυξης και της απασχόλησης, αλλά ανεξάρτητα από το νομισματικό στόχο. Δεν πρέπει να σφάλουμε ούτε όσον αφορά τη διαπραγμάτευση, ούτε όσον αφορά το χρονοδιάγραμμα. Αυτό που θα χρειαζόταν για να επιτύχουμε αυτή την ισόρροπη ευρωπαοκή οικονομική οικοδόμηση, είναι για παράδειγμα μία ενίσχυση των μέσων της κοινοτικής δημόσιας δράσης, με την ενίσχυση των δημοσιονομικών μέσων και την ενίσχυση των φορολογικών μέσων. Αυτό διέρχεται, για παράδειγμα, από την υιοθέτηση της ψηφοφορίας με ειδική πλειοψηφία, τουλάχιστον για ένα τμήμα του φορολογικού τομέα. Αυτό που διακυβεύεται είναι η Διακυβερνητική Διάσκεψη και όχι το σύμφωνο σταθερότητας.

<SPEAKER ID=54 LANGUAGE="NL" NAME="Blokland">
Κύριε Πρόεδρε, την περασμένη εβδομάδα, το αποκαλούμενο πλοίο της Ευρώπης ευρισκόταν στο Westerkade του Ρότερνταμ. Στους χώρους του πλοίου γινόταν μια έκθεση με αντικείμενο τη νομισματική ιστορία της Ευρώπης. Αυτή την εβδομάδα το πλοίο άρχισε μια περιοδεία σε διάφορες πόλεις των Κάτω Χωρών, του Βελγίου, της Γερμανίας και της Γαλλίας. Σύμφωνα με το πρόγραμμα, η πλωτή ευρωπαϊκή έκθεση θα αφιχθεί στο Στρασβούργο τον προσεχή μήνα.
<P>
Σε σύγκριση με την καθιέρωση του ευρώ, το ταξίδι του πλοίου της Ευρώπης ενάντια στο ρεύμα του ποταμού είναι εύκολο. Ο ποταμός Βάαλ και ο Ρήνος δεν έχουν άγρια νερά και τα καλοκαίρια δεν αναμένονται συνήθως έντονες καταιγίδες.
<P>
Ωστόσο, από οικονομική και νομισματική άποψη η Ευρώπη πλήττεται από μια σφοδρή καταιγίδα. Η εμπιστοσύνη στην ΟΝΕ μειώνεται μέρα με τη μέρα. Η νέα γαλλική κυβέρνηση επιθυμεί τη συμμετοχή της Ισπανίας και της Ιταλίας στην ΟΝΕ. Ακόμη και αν τα εν λόγω κράτη μέλη καλύπτουν τα κριτήρια - κάτι που είναι απίθανο στην περίπτωση της Ιταλίας - όλοι γνωρίζουν ότι η αγορά δεν έχει ακόμη εμπιστοσύνη σε μια χαλαρή ΟΝΕ. Κάτι τέτοιο θα οδηγήσει αναπόφευκτα σε ένα αδύναμο ευρώ, κατάσταση η οποία είναι ανεπιθύμητη, όπως παρατήρησε ορθώς ο εισηγητής Εtty. Συνέπεια της άποψης αυτής είναι η πρόταση για την αναβολή της έναρξης της ΟΝΕ. Το συμπέρασμα αυτό ενισχύεται από το γεγονός ότι η ανεργία στη Γερμανία παραμένει σε υψηλά επίπεδα. Παρόλα αυτά, η πορεία για την ολοκλήρωση της ΟΝΕ θα συνεχισθεί, σύμφωνα με τον Καγκελάριο Κολ. Αυτό σημαίνει ότι το 1998 δεν υπάρχει περίπτωση να εφαρμοστούν με τον ορθό τρόπο τα κριτήρια της Συνθήκης.
<P>
Με την άποψη ότι η αναβολή της ΟΝΕ είναι αδύνατη συμφωνεί και η Ευρωπαϊκή Επιτροπή. Πρόκειται για μια δήλωση η οποία αποτελεί δείγμα ανεύθυνης συμπεριφοράς, δεδομένου ότι, αφού προβλήθηκε πρώτα η ΟΝΕ, μόλις διαπιστώθηκε ότι η τήρηση των προθεσμιών είναι αδύνατη, προβάλλεται ο ισχυρισμός ότι δεν υπάρχει άλλη επιλογή εκτός από τη διατήρηση της ίδιας πορείας. Εάν και στις δύο περιπτώσεις απειλείται καταστροφή, είναι προφανές ότι οι δημόσιες αρχές υπέπεσαν σε σφάλματα.
<P>
Ένα σημείο το οποίο μου προκαλεί έκπληξη είναι ότι στα σχέδια ψηφίσματος υποστηρίζεται η ανεξαρτησία των Κεντρικών Τραπεζών, ενώ ταυτόχρονα τονίζεται ότι οι τράπεζες είναι υπόλογες στο Κοινοβούλιο και προτείνεται η σύσταση ενός νέου πολιτικού οργάνου το οποίο αποτελεί τον οικονομικό αντίποδα της ΕΚΤ.

<SPEAKER ID=55 LANGUAGE="DE" NAME="Lukas">
Κύριε πρόεδρε, το γεγονός ότι η νομισματική ένωση, όπως εμφανίζεται και προοδεύει τη στιγμή αυτή, θα είναι ένας οικονομικός χώρος, ο οποίος είναι μεν συγκρίσιμος όσον αφορά τα νομισματικά θέματα με ένα εθνικό κράτος, ενώ οι δομές σε πολλούς άλλους τομείς που όμως είναι σχετικοί για την επιτυχία της νομισματικής ένωσης είναι πολύ κατατμημένοι, το γεγονός και μόνον αυτό εμπεριέχει μια πληθώρα προβλημάτων. Πρόκειται για σύνολα θεμάτων που θα πρέπει να οδηγηθούν σε σωστή λύση πριν την έναρξη της νομισματικής ένωσης. Εάν δρομολογηθούν λύσεις με μισή καρδιά σε σχέση με τη φορολογική εναρμόνιση καθώς και σε σχέση με το ζήτημα της σταθερότητας, η νομισματική αυτή ένωση θα στηριχθεί σε πολύ ασταθείς βάσεις. Το κοινό νόμισμα θα πρέπει να βελτιώσει τη λειτουργία της εσωτερικής αγοράς. Προκειμένου όμως να προωθηθούν ταυτόχρονα η ανάπτυξη και η απασχόληση θα πρέπει η Ένωση να ξεκαθαρίσει τις δημοσιονομικές και φορολογικές πολιτικές των επί μέρους κρατών μελών, δεδομένου ότι αυτές επηρεάζουν φυσικά τη συνολική οικονομική κατάσταση της Ένωσης σε σημαντικό βαθμό.
<P>
Τίθεται το θέμα του συντονισμού των εθνικών προϋπολογισμών ή και μάλιστα μιας σημαντικής αύξησης του κοινοτικού προϋπολογισμού. Αλλά όπως το διατυπώνει ο ίδιος ο εισηγητής, ο κ. Fourηans, το ζήτημα αυτό είναι πολύ ακανθώδες, τόσο από οικονομική όσο και από πολιτική επίσης άποψη και φοβάμαι ότι στην πραγματικότητα τα ζητήματα αυτά δεν μπορούν να επιλυθούν μεσοπρόθεσμα διότι η Ευρώπη δεν είναι ακόμη ώριμη γι αυτό. Όσον αφορά το ζήτημα της φορολογίας ο εισηγητής επισημαίνει σαφέστατα τον αθέμιτο φορολογικό ανταγωνισμό που θα μπορούσε να δημιουργηθεί σε διάφορους τομείς μεταξύ των κρατών μελών ή περιφερειών.
<P>
Και εδώ πρόκειται από πολιτική άποψη για ιδιαίτερα δύσκολα ζητήματα, δεδομένου ότι οι δομές, οι παραδόσεις και οι πολιτισμοί στα επιμέρους κράτη μέλη διαφέρουν μεταξύ τους πολύ. Αυτό που δεν μπορεί να πει ο εισηγητής είναι ο τρόπος με τον οποίο θα πρέπει να αποφευχθούν οι στρεβλώσεις από τους ποικίλους φόρους. Η αρχή της ομωφωνίας στο ζήτημα αυτό είναι προς το παρόν για πολλά μέλη ιερό θέμα που πρέπει ν'αποφεύγεται. Είναι αναμενόμενο το ότι οι διαφορετικοί φόροι και τα κοινωνικά βάρη θα οδηγήσουν στη συνέχεια λόγω της μεγάλης ακρίβειας δυνατότητας σύγκρισης των μισθών και ημερομισθίων, σε μεγαλύτερη κινητικότητα των εργαζομένων αφενός και σε εκμετάλλευση των πλεονεκτημάτων του τόπου εγκατάστασης από τις επιχειρήσεις αφετέρου, πρέπει να αναμένεται σίγουρα.
<P>
Ο επίτροπος κ. de Silguy είπε ότι είναι διατεθειμένος να μιλήσει για όλα, όμως όχι για τη χρονική στιγμή της έναρξης της νομισματικής ένωσης. Πιστεύω ότι πρέπει να δώσει λύση στο ζήτημα ενός νέου ρεαλιστικού χρονοδιαγράμματος που θα επιτρέψει τη δημιουργία γνήσιας σύγκλισης, εάν θέλει να καταστεί η νομισματική ένωση ευλογία για την Ευρώπη και όχι μόνιμο πρόβλημα. Όποιος επιθυμεί τη νομισματική ένωση, όπως εγώ, μπορεί να την επιθυμεί και για αργότερα, και πιστεύω ότι όποιος τη θέλει θα πρέπει να είναι υπέρ της μεγαλύτερης ανάμειξης των πολιτών στο ζήτημα αυτό.

<SPEAKER ID=56 LANGUAGE="NL" NAME="Thyssen">
Πρόεδρε, πιστεύω ότι πρέπει να δώσουμε προτεραιότητα στην απασχόληση και συνεπώς στην ανταγωνιστικότητα και την ανάπτυξη. Η παρατήρηση αυτή έγινε επανειλημμένα σήμερα το πρωί. Πρέπει να συνειδητοποιήσουμε ότι η διάρθρωση των έμμεσων φόρων επηρεάζει τους πάντες και ότι η έκθεση της κ. Randzio-Plath αφορά συνεπώς ένα φόρο τον οποίο δεν πρέπει να αντιμετωπίσουμε με επιπολαιότητα, εκτός άλλων και για τους τέσσερις λόγους που ακολουθούν.
<P>
Είναι αναμφισβήτητο ότι ο ΦΠΑ έχει ιδιαίτερη σημασία για το εθνικό εισόδημα κάθε κράτους μέλους. Παράλληλα, πρόκειται για ένα φόρο κατανάλωσης που επιβαρύνει τους πάντες. Επιπλέον, ο ΦΠΑ έχει ιδιαίτερη σημασία όσον αφορά τη διοικητική επιβάρυνση των επιχειρήσεων και, τέλος, μπορεί να οδηγήσει σε μετατόπιση των ενδοκοινοτικών εμπορικών ροών και να επηρεάσει την ελκυστικότητα ορισμένων υπηρεσιών που προσφέρουμε σε καταναλωτές εκτός Ευρωπαϊκής Ένωσης.
<P>
Ο καταλογισμός ΦΠΑ σύμφωνα με την αρχή της προέλευσης είναι μια ιδέα που αποτελούσε ευθύς εξ αρχής τμήμα του εγχειρήματος της ενιαίας αγοράς και που αποσκοπεί να διευκολύνει τις ενδοκοινοτικές εμπορικές συναλλαγές κατά τον ίδιο τρόπο που διευκολύνεται το εμπόριο σε ένα κράτος μέλος. Αυτό όμως αποκλείεται με το ισχύον σύστημα. Για το λόγο αυτό, θα ήταν απαράδεκτο να οριστικοποιηθεί το μεταβατικό καθεστώς που ισχύει. Ορισμένοι ισχυρίζονται ότι το εν λόγω μεταβατικό σύστημα, που ισχύει εδώ και πάρα πολύ διάστημα, έχει πλέον καθιερωθεί και ότι οι επιχειρηματίες προτιμούν τη σταθερότητα των δεδομένων από την ανασφάλεια των αλλαγών. Ωστόσο, δεν είναι αυτή η άποψη που επικρατεί στους επιχειρηματικούς κύκλους. Εκτός αυτού, όποιος σκέφτεται μακροπρόθεσμα, Πρόεδρε, δεν μπορεί παρά να ακολουθήσει τη λογική της Επιτροπής και να προτιμήσει τις πρόσθετες βραχυπρόθεσμες δυσχέρειες που προκαλεί η μετατροπή από τη διαρκή διοικητική επιβάρυνση που επιφέρει το ισχύον σύστημα για πολλούς και διάφορους λόγους.
<P>
Ας μη λησμονούμε επίσης ότι η καθιέρωση του ευρώ θα αυξήσει τη διαφάνεια της αγοράς και ότι οι διαφορές των συντελεστών, της ερμηνείας, της εφαρμογής των κανόνων του συστήματος ΦΠΑ θα καταστούν περισσότερο από ποτέ στοιχείο στρέβλωσης του ανταγωνισμού. Παράλληλα με την καθιέρωση του ευρώ, η ολοκλήρωση της ενιαίας αγοράς προϋποθέτει τη λήψη αποφασιστικών μέτρων για την εναρμόνιση του ΦΠΑ. Αυτό σημαίνει ότι πρέπει να καθιερωθεί ένα σύστημα που θα στηρίζεται στην αρχή της προέλευσης, με συντελεστές που δεν θα διαφέρουν πολύ, όπου όσοι υπόκεινται σε ΦΠΑ θα είναι υποχρεωμένοι να παρουσιάζουν την ταυτότητά τους μόνο σε ένα μέρος, όπου οι εκπτώσεις μπορούν να ρυθμισθούν μόνο σε ένα μέρος, όπου οι πληρωμές μπορούν να διενεργηθούν σε ένα μέρος και που συμπληρώνεται από ένα σύστημα συμψηφισμού με μακροοικονομικό χαρακτήρα. Φαίνεται όμως ότι μια παρόμοια λύση δεν μπορεί να επιτευχθεί όσο ισχύει ο κανόνας της ομοφωνίας για το θέμα αυτό. Ελπίζω λοιπόν, παρά τα αντίθετα σημεία που υπάρχουν, ότι η Διάσκεψη Κορυφής του Αμστερνταμ θα επιλύσει το πρόβλημα.
<P>
Πρόεδρε, ο χρόνος πιέζει. Οι καθυστερήσεις που έχουν ήδη σημειωθεί ενδέχεται να φέρουν τις ευρωπαϊκές επιχειρήσεις αντιμέτωπες με πολλές και διάφορες αλλαγές που θα συντελούνται ταυτοχρόνως. Η σύμπτωση της καθιέρωσης του ευρώ και των νέων κανόνων για το ΦΠΑ θα μπορούσε να δημιουργήσει προβλήματα και γι'αυτό εμείς, ως αρμόδιες αρχές, πρέπει να αποδείξουμε ότι αντιμετωπίζουμε σοβαρά το θέμα της ελάφρυνσης του διοικητικού φόρτου εργασίας. Η θέσπιση σαφούς νομοθεσίας είναι το καλύτερο μήνυμα που μπορούμε να αποστείλουμε; αυτή είναι λοιπόν και η προσδοκία μας.

<SPEAKER ID=57 LANGUAGE="NL" NAME="Van Bladel">
Πρόεδρε, αυτή η σημαντική συζήτηση πραγματοποιείται τη στιγμή που το πολιτικό περιβάλλον στην Ευρώπη έχει αλλάξει σημαντικά και που η κατάσταση που επικρατεί στερείται της ισορροπίας που θα ήταν απαραίτητη για την αρμονική καθιέρωση του ευρώ. Παρά τα πολύ θετικά βήματα που έχουν πραγματοποιηθεί, η κατάσταση προξενεί ιδιαίτερες ανησυχίες, όπως επιβεβαιώνει και ο κ. Lamfalussy. Παρά τον τεχνικό χαρακτήρα των διαφόρων εκθέσεων, αναγνωρίζουμε όλοι ότι πρόκειται για ένα πολιτικό θέμα, ένα θέμα με χαρακτήρα πολύ περισσότερο πολιτικό από ό, τι άλλες υποθέσεις που απασχολούν τη Διακυβερνητική Διάσκεψη, δεδομένου ότι η ευρωπαϊκή ενότητα εξαρτάται από την καθιέρωση του ευρώ.
<P>
Το θέμα δεν αφορά μόνο την ενοποίηση της Ευρώπης, αλλά και την ανταγωνιστική της θέση. Σήμερα το πρωί, η κ. Randzio-Plath τάχθηκε στους Financial Times υπέρ της διαφάνειας της Ευρωπαϊκής Κεντρικής Τράπεζας με βάση το πρότυπο των ομοσπονδιακών επιτροπών. Θεωρώ αξιοπρόσεκτο το γεγονός ότι μία ιδιαίτερα σημαντική εισηγήτρια παραπέμπει σε ένα αμερικανικό πρότυπο, τη στιγμή που το Κοινοβούλιο αισθάνεται δυσαρέσκεια όσον αφορά την αμερικανική στάση.
<P>
Εν τω μεταξύ, τα αντιευρωπαϊκά συναισθήματα των πολιτών εντείνονται και για το λόγο αυτό οι πολιτικοί όλων των κομμάτων έχουν μία αποστολή. Το λέω αυτό επειδή στην προκειμένη περίπτωση, και συμφωνώ με τον κ. Garosci, πρόκειται για μία επανάσταση στην οποία η αποστολή των πολιτικών είναι να εξηγήσουν ότι η ευρωπαϊκή ενοποίηση προϋποθέτει θυσίες εκ μέρους όλων των πολιτών, δεδομένου ότι μόνο τότε θα μπορέσουμε να οικοδομήσουμε μία δυναμική Ευρώπη από χρηματοοικονομική και κοινωνική άποψη.

<SPEAKER ID=58 LANGUAGE="EN" NAME="Watson">
Κύριε Πρόεδρε, θα ήθελα να επεκταθώ σε αυτό που είπε προηγουμένως ο κύριος Cox, εξ ονόματος της ομάδας μου, σχετικά με τη συζήτηση για τη νομισματική και την οικονομική ένωση.
<P>
Μου φαίνεται λίγο παράξενο που έχουμε φέρει τόσο διαφορετικές εκθέσεις μαζί σε μία συζήτηση - οπωσδήποτε η έκθεση της κυρίας Randzio-Plath για την έμμεση φορολογία μοιάζει να ταιριάζει δύσκολα σε μια τέτοια συζήτηση. Ωστόσο είναι σημαντική, επειδή, τελικώς, η συζήτηση για τη νομισματική ένωση θα πρέπει να ακολουθηθεί από μια εκ βαθέων συζήτηση για την οικονομική ένωση.
<P>
Θα ήθελα να θίξω το πρόβλημα της σχετικά ελλιπούς μας κατανόησης και μελέτης ορισμένων από τις αρχές της έμμεσης φορολογίας. Υπάρχει ανάγκη να οριστούν σαφείς αρχές για την έμμεση φορολογία, και πολλή από την πολύτιμη δουλειά που γίνεται από την Επιτροπή σε αυτό το πεδίο φαίνεται να αγνοεί το ευρύτερο πλαίσιο της έλλειψης συναίνεσης στη βάση του ΦΠΑ. Ο κίνδυνος εδώ είναι ότι θα δούμε τη δημοσιονομική βάση ουσιαστικά να διαλύεται. Οπωσδήποτε, στη δική μου χώρα, η κυβέρνηση επεκτείνει τις απαλλαγές από τον ΦΠΑ σε υπηρεσίες οι οποίες παλαιότερα ανήκαν στο δημόσιο τομέα και τώρα υπάγονται στον ιδιωτικό. Γνωρίζω ότι υπάρχουν παρόμοια προβλήματα στη Γαλλία και στην Ιταλία. Η Επιτροπή πράγματι έχει καταθέσει ορισμένα από αυτά τα ζητήματα στο Δικαστήριο για επίλυση.
<P>
Προτείνω, και η ομάδα μου προτείνει μέσω τροποποιήσεων στις εκθέσεις των Fourcans και Randzio-Plath, την καθιέρωση ενός ανεξάρτητου οργανισμού ο οποίος θα συμπεριλάμβανε ακαδημαϊκούς, επαγγελματίες της βιομηχανίας και στελέχη της Επιτροπής και των εθνικών κυβερνήσεων σε ένα ευρύτερο και ανεπίσημο πλαίσιο, όπου θα συζητούνταν διάφορες πρακτικές ΦΠΑ και όπου θα υπήρχε συναίνεση σχετικά με το θέμα. Ελπίζω ότι το Κοινοβούλιο θα μπορέσει να στηρίξει αυτές τις τροποποιήσεις ώστε να έχουμε μια ευρύτερη συζήτηση σχετικά με αυτές τις ίδιες τις αρχές της έμμεσης φορολογίας πριν προχωρήσουμε περαιτέρω με τις λεπτομέρειες.

<SPEAKER ID=59 LANGUAGE="FR" NAME="de Rose">
Κύριε Πρόεδρε, αντίθετα με την οικονομική ζώνη ελεύθερων συναλλαγών που δημιουργήθηκε αρχικά, υπερίσχυσε για μία ακόμη φορά ο κανόνας του «όλο και περισσότερο» όσον αφορά την κοινοτική ρύθμιση, με αποτέλεσμα το θρίαμβο της υπερεθνικής βούλησης.
<P>
Από το δεύτερο μισό της δεκαετίας του 1980, η αυξανόμενη επιθυμία για γενική εναρμόνιση απαίτησε τη δημιουργία ενός υποτίθεται μεταβατικού συστήματος ΦΠΑ, που όλος ο κόσμος γνώριζε ότι δεν ήταν προσαρμοσμένο. Μεταβατικό, αλλά μέχρι πότε; Το οριστικό καθεστώς θα έπρεπε να εγκριθεί από την Επιτροπή ως τις 31 Δεκεμβρίου 1994. Πλην όμως, βρισκόμαστε στον Ιούνιο 1997 και το φορολογικό ζήτημα παραμένει πάντοτε στην ημερήσια διάταξη για να εναρμονισθεί. Καθυστέρηση ασφαλώς, αλλά και ομολογία αδυναμίας. Αυτή η αποτυχία είναι ακόμα πιο προσβλητική εφόσον αφορά τα κύρια κοινοτικά θεσμικά όργανα που είναι το Συμβούλιο και η εκτελεστική Επιτροπή.
<P>
Σήμερα, αυτή η καθυστέρηση εκφράζεται σε δύο απλές διαπιστώσεις. Η πρώτη είναι ότι αυτό το μη προσαρμοσμένο μεταβατικό σύστημα πρέπει να αντικατασταθεί, η δεύτερη είναι η δυσκολία να δημιουργηθεί το οριστικό σύστημα. Για να γίνει αυτό, έχουν διατυπωθεί ορισμένες σκέψεις, στην πρώτη γραμμή των οποίων βρίσκεται η αντικατάσταση του λεγόμενου κανόνα της χώρας προορισμού από το λεγόμενο κανόνα της χώρας προέλευσης. Είμαστε σύμφωνοι επί της αρχής αυτού του κανόνα, ο οποίος θα απλουστεύσει τις διοικητικές διαδικασίες για τις επιχειρήσεις.
<P>
Εξάλλου, λιγότερες υποχρεώσεις όσον αφορά τις δηλώσεις σημαίνουν λιγότερους κινδύνους λάθους. Μία μόνο δήλωση σε ένα μόνο τόπο φορολόγησης, λιγότερες δυνατότητες για απάτη και, κατά συνέπεια, εξοικονόμηση κόστους. Εκεί που δεν είμαστε σύμφωνοι είναι όταν υποστηρίζετε την απλή κατάργηση των εθνικών απαλλαγών και την αντικατάστασή τους από μία φορολογική υποχρέωση με μηδενικό συντελεστή.
<P>
Πρόκειται για μία πρόσθετη εγκατάλειψη της εθνικής κυριαρχίας μας εφόσον θα αποφασίζουν τα κοινοτικά όργανα. 'Οπως το σύνολο των εθνικών φόρων, είτε είναι άμεσοι είτε έμμεσοι, έτσι και ο ΦΠΑ είναι ένας βασικός μηχανισμός της δημοσιονομικής πολιτικής. Η απόδειξη είναι ότι, από την εμφάνισή του στη Γαλλία, αυτός ο φόρος, ενιαίος στη σύληψή του, έχει αντιγραφεί παγκοσμίως.
<P>
Ναι στη βούληση να τροποποιηθεί το υφιστάμενο σύστημα, αλλά όχι με οποιοδήποτε τίμημα. 'Οχι στην πρόσθετη εγκατάλειψη κυριαρχίας. Θέλουμε να διατηρήσουμε την αυτονομία μας στο φορολογικό τομέα, κάτι που δεν είναι αναγκαστικά ασύμβατο με ένα νέο καθεστώς ΦΠΑ στο εσωτερικό των Ευρωπαϊκών Κοινοτήτων.

<SPEAKER ID=60 LANGUAGE="FR" NAME="Berθs">
Κύριε Πρόεδρε, όπως και πολλοί πριν από μένα στη συζήτηση σήμερα το πρωί, θα ήθελα να ευχαριστήσω τον κ. Alexandre Lamfalussy για την εργασία του στην ηγεσία του Ευρωπαϊκού Νομισματικού Ιδρύματος και για τις σχέσεις του με το θεσμικό μας όργανο, γνωρίζοντας ότι δεν είμαστε πάντοτε ένα εύκολο όργανο. Τον ευχαριστούμε για τις σχέσεις που κατάφερε να αναπτύξει μαζί μας, ελπίζοντας ότι θα μπορέσουμε να αναπτύξουμε παρόμοιες σχέσεις με τον διάδοχό του.
<P>
Μας εγκαταλείπει σε μία στιγμή κατά την οποία είναι φανερό ότι η συζήτηση ζωηρεύει. 'Οσο πλησιάζουμε στη νομισματική ένωση τόσο περισσότερο αντιλαμβανόμαστε, επιτέλους, την κύρια συνέπειά της: τον επείγοντα χαρακτήρα της οικονομικής ένωσης. Σ'αυτό το πλαίσιο, η έκθεση του συναδέλφου μας κ. Andrι Fourηans, όπως τροποποιήθηκε από την Επιτροπή Οικονομικής, Νομισματικής και Βιομηχανικής Πολιτικής, είναι χρήσιμη. Ναι, είναι ανάγκη να ενισχύσουμε τον συντονισμό των δημοσιονομικών πολιτικών των κρατών μελών, να προσσεγγίσουμε τις φορολογικές πολιτικές, είτε πρόκειται για την έμμεση είτε για την άμεση φορολογία, δεδομένου ότι η φορολόγηση του κεφαλαίου ή των κερδών των εταιρειών δεν είναι άσχετη από τη διαδικασία των μεταφορών των επιχειρήσεων. Τέλος, είναι ανάγκη να θεσπίσουμε ένα πολιτικό όργανο που να ελέγχεται δημοκρατικά, το οποίο θα είναι υπεύθυνο για το συντονισμό των οικονομικών πολιτικών.
<P>
Είναι ανησυχίες που συμμεριζόμαστε, αν δεν είμασταν εμείς εκείνοι που προώθησαν βασικά αυτά τα θέματα. Αλλά πρέπει να προχωρήσουμε πιο μακριά, να είμαστε πιο φιλόδοξοι. Το δημοσιονομικό τμήμα της έκθεσης δίνει λαβή, κατά τη γνώμη μου, για πολλές παρατηρήσεις. Το σύμφωνο σταθερότητας - όπως έδειξε η κατάληξη της χθεσινής συνεδρίασης του Συμβουλίου «Ecofin» - δεν έχει νομιμοποίηση παρά μόνο εάν βρίσκεται στην υπηρεσία μιας αυξημένης ανάπτυξης.
<P>
Στα φορολογικά θέματα, πρέπει να προχωρήσουμε προς μία ελάχιστη εναρμόνιση του φόρου επί των εταιριεών, της φορολογίας της αποταμίευσης και της διασυνοριακής φορολογίας. Πρέπει όμως επίσης να εισάγουμε την ειδική πλειοψηφία για ορισμένες άμεσες φορολογίες, διαφορετικά δεν θα κατορθώσουμε να καταπολεμήσουμε το φορολογικό ντάμπινγκ ούτε να εξισορροπήσουμε τη φορολογία ανάμεσα στο κεφάλαιο και την εργασία, και να φορολογήσουμε τις κερδοσκοπικές κινήσεις του κεφαλαίου.
<P>
'Οσον αφορά το πολιτικό όργανο στο οποίο αναφέρεται η έκθεση του κ. Fourηans, γιατί να μην το αποκαλέσουμε καθαρά και ξάστερα «οικονομική κυβέρνηση» και να του αναθέσουμε, όπως μας προτρέπει το άρθρο 103 της Συνθήκης του Μάαστριχτ, σαφείς αρμοδιότητες σε θέματα συντονισμού των δημοσιονομικών πολιτικών, των φορολογικών πολιτικών και των διαρθρωτικών οικονομικών πολιτικών;
<P>
Η έκθεση του συναδέλφου μας κ. Andrι Fourηans οδεύει προς τη σωστή κατεύθυνση, αλλά τη θεωρώ άτολμη ως προς τους στόχους. Οι πρόσφατες αλλαγές πλειοψηφίας που συνέβησαν ανάμεσα στις κυβερνήσεις των Δεκαπέντε πρέπει να μας οδηγήσουν, χωρίς καθυστέρηση, στην προώθηση σε ευρωπαοκό επίπεδο εναλλακτικών προτάσεων όσον αφορά τις λύσεις και τους μηχανισμούς που προτάθηκαν αυτά τα τελευταία χρόνια.
<P>
Οφείλουμε να εργασθούμε όλοι για τη δημιουργία του ενιαίου νομίσματος μέσα στις προβλεπόμενες προθεσμίες. Αλλά τα κράτη που το επιθυμούν πρέπει να είναι ελεύθερα να εφαρμόσουν σημαντικές πολιτικές δημόσιων επενδύσεων, ώστε να μη θυσιασθεί η επανάληψη της ανάπτυξης στην απόλυτη προτεραιότητα του νομισματικού στόχου.
<P>
Για να ολοκληρώσω, κύριε πρόεδρε, πρέπει να αποφύγουμε τη δημιουργία ενός μηχανισμού ο οποίος θα μετατρέψει την απασχόληση σε κύρια μεταβλητή προσαρμογής, γυρνώντας έτσι την πλάτη στην πολιτική προτεραιότητά μας: τη δημιουργία θέσεων απασχόλησης. Για να το καταφέρουμε, οφείλουμε να κάνουμε τα πάντα ώστε η μετάβαση στο ενιαίο νόμισμα να γίνει στην προβλεπόμενη ημερομηνία, αλλά με μία οικονομική ένωση η οποία επίσης θα έχει αρχίσει να υλοποιείται και θα είναι στην υπηρεσία της ανάπτυξης και της απασχόλησης. Γι'αυτό το λόγο οφείλουμε, σε πρώτη φάση, από σήμερα, να συμπληρώσουμε το σύμφωνο σταθερότητας, που για την ώρα μόνο στο όνομά του περιέχει την ανάπτυξη, και να το μετατρέψουμε, χάρη σε έναν πραγματικό συντονισμό των οικονομικών πολιτικών, σε αληθινό σύμφωνο ανάπτυξης και απασχόλησης. Η ουσία δεν είναι η έγκριση ή όχι του συμφώνου σταθερότητας στο 'Αμστερνταμ. Η ουσία είναι το ενιαίο νόμισμα στην υπηρεσία της απασχόλησης την 1η Ιανουαρίου 1999.

<SPEAKER ID=61 LANGUAGE="NL" NAME="Peijs">
Πρόεδρε, με αφορμή την έκθεση Fourηans, πιστεύω ότι είναι πάρα πολύ σημαντικό να καθοριστεί σε ποιό βαθμό θα πρέπει κατά τη διάρκεια του τρίτου σταδίου να υπάρξει ένας προσανατολισμός στην οικονομική συνεργασία. Εκτός αυτού, το πρόβλημα της εναρμόνισης των φορολογικών συστημάτων εντός της ζώνης του ευρώ δεν θα μπορεί πλέον να παραγνωριστεί.
<P>
Τον τελευταίο καιρό ακούγονται διάφορα σχόλια όσον αφορά την οικονομική συνεργασία. Σας υπενθυμίζω τη συνεδρίαση που πραγματοποίησε χτές το βράδυ το ECOFIN στο Λουξεμβούργο προκειμένου να δοθεί μεγαλύτερη προτεραιότητα στην καταπολέμηση της ανεργίας στην Ευρώπη. Προφανώς, κατά τη γνώμη των σοσαλιστών, τα σημαντικά κρατικά ελλείμματα είναι συνώνυμα με την κοινωνική πολιτική. Κατ'αυτόν τον τρόπο, η ουσιαστική τακτοποίηση των δημόσιων οικονομικών περιέρχεται σε δεύτερη μοίρα. Πρόκειται για μια κατάσταση για την οποία θα ήθελα να εκφράσω τη λύπη μου εξ'ονόματος όλων των ανέργων της Ευρωπαϊκής Ενωσης.
<P>
Δεν έχει περάσει πολύς καιρός από τη σύσταση ενός Συμβουλίου Σταθερότητας, μετά από αίτημα της Γαλλίας. Στην έκθεση του κ. Fourηans, που είναι επίσης Γάλλος, προτείνεται μια κυβέρνηση η οποία θα διαθέτει σημαντικές αρμοδιότητες στον οικονομικό τομέα. Προφανώς, ο στόχος που επιδιώκεται είναι να δημιουργηθεί ένα αντίβαρο για την Ευρωπαϊκή Κεντρική Τράπεζα, ιδιαιτέρως ενόψει του προβλήματος της ανεργείας. Προφανώς, αυτό που επιδιώκεται είναι μια κλασική εναλλαγή μεταξύ πληθωρισμού και ανεργίας. Κατά τη γνώμη μου, το σημαντικό πρόβλημα της ανεργίας δεν πρόκειται να επιλυθεί με τον περιορισμό της ανεξαρτησίας της Ευρωπαϊκής Κεντρικής Τράπεζας. Η πολιτική της οποίας υπεραμύνεται η μελλοντική Ευρωπαϊκή Κεντρική Τράπεζα, η διατήρηση του πληθωρισμού σε χαμηλά επίπεδα μέσω της σταθερότητας των τιμών, οδηγεί σε μείωση των επιτοκίων, γεγονός το οποίο προάγει τις επενδύσεις. Κατ'αυτόν τον τρόπο προάγονται τόσο η ανάπτυξη όσο και η απασχόληση.
<P>
Έρχομαι τώρα στην εναρμόνιση των φορολογικών συστημάτων. Πρέπει να αποφευχθεί ο εξοντωτικός ανταγωνισμός των κρατών μελών στον τομέα αυτό. Από την άλλη πλευρά, τα κράτη μέλη τα οποία έχουν τακτοποιήσει τα δημόσια οικονομικά τους, με αποτέλεσμα να μην είναι υποχρεωμένα να επιβάλλουν υψηλούς φόρους στους πολίτες τους, δεν πρέπει να τιμωρηθούν για τις προσπάθειες που κατέβαλαν.
<P>
Η καθιέρωση του ευρώ θα ασκήσει πίεση και στο σύστημα του ΦΠΑ. Για τις επιχειρήσεις, και ιδιαίτερα για τις μικρομεσαίες, το σημερινό σύστημα ΦΠΑ αποτελεί το σημαντικότερο παράγοντα διαταραχής της λειτουργίας της ενιαίας αγοράς. Οι πολίτες θα γνωρίζουν οπωσδήποτε την προέλευση των διαφορών που εναπομένουν. Ο Επίτροπος Monti στηρίζει το οριστικό σύστημα ΦΠΑ στην αρχή της προέλευσης. Θεωρητικά, η μέθοδος αυτή θα οδηγήσει στην άρση των σημαντικότερων προβλημάτων του σημερινού συστήματος. Ωστόσο, αυτό που προκαλεί τις περισσότερες ανησυχίες στις χώρες που είναι καθαροί εξαγωγείς είναι το θέμα της εφαρμογής, όπως είναι για παράδειγμα τα συστήματα συμψηφισμού, και αυτό ισχύει ιδιαιτέρως για τις χώρες που διαθέτουν ένα mainport εντός των συνόρων τους. Αντιρρήσεις υπάρχουν επίσης και από τη σκοπιά των μικρομεσαίων επιχειρήσεων. Όσο ο υπολογισμός του ΦΠΑ θα πραγματοποιείται με βάση εθνικές στατιστικές και όσο τα στατιστικά δεδομένα στην Ευρωπαϊκή Ενωση δεν θα έχουν ακόμη εναρμονιστεί, τον κίνδυνο αυτό θα διατρέχουν οι χώρες καθαροί εξαγωγείς. Οι μικρομεσαίες επιχειρήσεις φοβούνται πλέον ότι θα είναι αυτές που θα πρέπει να συμπληρώσουν τα στατιστικά ελλείμματα. Κατ'αυτόν τον τρόπο θα εξαφανιστεί με μιας ένα από τα σημαντικότερα πλεονεκτήματα του οριστικού συστήματος που είναι ο περιορισμός του διοικητικού φόρτου των επιχειρήσεων. Το σύστημα συμψηφισμού μεταθέτει κατ'αρχήν το διοικητικό φόρτο από τις μικρομεσαίες επιχειρήσεις στις κρατικές αρχές, οι οποίες έχουν και τη σχετική ευθύνη. Κατ'εμέ το οριστικό σύστημα μπορεί να γίνει αποδεκτό μόνον εφόσον ο διοικητικός φόρτος θα επιβαρύνει τις αρχές που πρέπει, δηλαδή το κράτος, και εφόσον βρεθεί μια λύση για τους τεράστιους κινδύνους που εγκυμονεί το σύστημα συμψηφισμού.

<SPEAKER ID=62 NAME="Κακλαμάνης">
Κύριε Πρόεδρε, χιλιάδες ώρες έχουμε αφιερώσει συζητώντας για την Οικονομική και Νομισματική 'Ενωση. Δυστυχώς όμως, εξακολουθεί να παραμένει η μεγάλη άγνωστη. Δεν γνωρίζουμε πότε ακριβώς θα ξεκινήσει, δεν γνωρίζουμε πότε θα ολοκληρωθεί, δεν γνωρίζουμε τί επιπτώσεις θα έχει για τους λαούς της Ευρώπης και, κυρίως, για την κοινωνική συνοχή της Ευρώπης.
<P>
Κανείς από εσάς, κύριοι της Επιτροπής, δεν μας έχει εξηγήσει αν όλες οι θυσίες που γίνονται και που οδηγούν εκατομμύρια ευρωπαίων πολιτών στην ανεργία και την απόγνωση, θα έχουν αύριο κάποια θετική επίπτωση στη ζωή αυτών των πολιτών. Εγώ πιστεύω, κύριοι της Επιτροπής, ότι η ΟΝΕ δεν πρόκειται να επηρεάσει ούτε τα διεθνή επιτόκια, ούτε τις τιμές της ενέργειας. Επομένως, γιατί γίνεται αυτή η προσπάθεια; 'Ολα αυτά, σε συνδυασμό με το δημοκρατικό έλλειμμα που υπάρχει στην Ευρωπαϊκή 'Ενωση, οδηγούν με μαθηματική ακρίβεια στην κοινωνία των δύο τρίτων.
<P>
Επιτακτική είναι η ανάγκη να αλλάξετε και το χρονοδιάγραμμα, αλλά και τα κριτήρια και, κυρίως, κύριοι της Επιτροπής, επιτακτική είναι η ανάγκη για περισσότερη αλήθεια και περισσότερη διαφάνεια. Δεν μπορούμε να κοροϊδεύουμε για πολύ χρόνο ακόμη τους ευρωπαίους πολίτες. Οι ευρωπαίοι πολίτες θα αντιδράσουν. Η κοινωνική έκρηξη πλησιάζει και θα την πληρώσετε εσείς, γιατί ξεχνάτε ότι πίσω από τους αριθμούς υπάρχουν άνθρωποι.

<SPEAKER ID=63 NAME="Κατηφόρης">
Κύριε Πρόεδρε, κύριοι Επίτροποι, κυρίες και κύριοι συνάδελφοι, κύριε Πρόεδρε του Ευρωπαϊκού Νομισματικού Ινστιτούτου, συζητούμε σήμερα εκθέσεις, που το κοινό τους στοιχείο είναι η προετοιμασία του ενιαίου νομίσματος, του οποίου και σεις, κύριε Πρόεδρε, υπήρξατε πρωτεργάτης. Το πράξατε με εξαιρετική ικανότητα, το πράξατε με λεπτότητα στους χειρισμούς και με μία κομψότητα στην συμπεριφορά, που μας κάνει όλους να λυπόμαστε που σήμερα είναι η τελευταία σας εμφάνιση εδώ, από τη θέση του Προέδρου.
<P>
Ο συνάδελφος κύριος Donnelly θυμήθηκε την αναφορά σας στο θέμα της ανεργίας και πόσο θα ήταν επικίνδυνη για την ολοκλήρωση της διαδικασίας. Η πλήρης αποψή σας, αν θυμάμαι καλά, ήταν ότι τα υψηλά επίπεδα ανεργίας θα έσπρωχναν ορισμένες κυβερνήσεις στο να χαλαρώσουν τη δημοσιονομική πειθαρχία και, εάν κοιτάξει κανείς τις εξελίξεις στη Γαλλία, θα μπορούσε να θεωρήσει ότι η προφητεία σας αυτή αρχίζει να επαληθεύεται, μόνο που επαληθεύεται βέβαια με τη λαϊκή επικύρωση και, παρόλο ότι ακούστηκαν ορισμένες ειρωνίες στην αίθουσα αυτή για τη φωνή του λαού -υποθέτω ότι η φωνή του λαού πρέπει να τιμάται σε ένα κοινοβούλιο-, φαντάζομαι ότι δεν θα βρεθούν άνθρωποι που θα μας πουν ότι τώρα πρέπει να απολύσουμε τον γαλλικό λαό και να διορίσουμε έναν άλλον στην θέση του.
<P>
Με κάθε σεβασμό προς τις απόψεις σας, οφείλω να επισημάνω τη μονομέρεια των απόψεων σας σχετικά με τη δημοσιονομική πειθαρχία. Βεβαίως η ανεργία μπορεί να σπρώξει σε δημοσιονομική χαλάρωση, βεβαίως και η υπερβολική δημοσιονομική αυστηρότητα μπορεί να δημιουργήσει μη ανεκτά και περιττά επίπεδα ανεργίας. Δυσκολεύεται να αντιληφθεί κανείς κατά ποίον τρόπο η εμμονή σε μια πολιτική που παρατείνει την ανεργία, που επιβραδύνει την εξέλιξη της οικονομίας, μας οφελεί στο θέμα του παγκοσμίου ανταγωνισμού, που επίσης εθίγη εδώ.
<P>
Είναι ή δεν είναι αλήθεια ότι η τεχνολογία εξελίσσεται, το κόστος μειώνεται, η παραγωγικότητα αυξάνεται, και επομένως η ανταγωνιστικότητα αυξάνεται, όταν μία οικονομία ακμάζει και όχι όταν αποτελματώνεται, και όχι όταν διαιωνίζεται η ανεργία; Δεν θέλουμε κατά κανέναν τρόπο να καταπολεμήσουμε την ανεργία με καταναλωτικές σπατάλες, αλλά το να απαγορεύονται ουσιαστικά από το Σύμφωνο Σταθερότητας δημόσιες επενδύσεις σε μια στιγμή που οι ιδιωτικές επενδύσεις δεν γίνονται, αυτό το λιγότερο που έχει να πει κανείς είναι ότι αποτελεί αφροσύνη και θα ήταν ευχής έργο η παρέμβαση της γαλλικής κυβερνήσεως στο σημείο αυτό, τουλάχιστον, να αλλάξει τα πράγματα προς την κατεύθυνση που και το Κοινοβούλιό μας εζήτησε. Είναι άλλωστε και κακή η επιλογή της στιγμής για την υπερβολική δημοσιονομική αυστηρότητα, διότι το πρόβλημα δεν είναι εάν μπορούμε να ζήσουμε με ισοσκελισμένους προϋπολογισμούς. Μπορούμε και πρέπει να ζήσουμε με ισοσκελισμένους προϋπολογισμούς. Το θέμα είναι η δυναμική του πώς πάμε από δω έως εκεί και εάν η στιγμή αυτή, όσον αφορά την ανεργία, είναι κατάλληλη για να δημιουργήσουμε τόση συμπίεση, η οποία ακριβώς επιτείνει την ανεργία. Ας λύσουμε πρώτα το πρόβλημα της ανεργίας, ας βγούμε από αυτό το αδιέξοδο στο οποίο έχουμε οδηγηθεί, ας μην σκάβουμε βαθύτερα την τρύπα και τότε μπορούμε και πρέπει να κοιτάξουμε και το θέμα της νομισματικής σταθερότητας με πολύ μεγαλύτερη άνεση.

<SPEAKER ID=64 LANGUAGE="IT" NAME="Secchi">
Κύριε Πρόεδρε, θα ήθελα να παρέμβω κυρίως στα ζητήματα που συνδέονται με τις εκθέσεις Randzio-Plath και Fourηans, δηλαδή στις θεματικές φορολογικού χαρακτήρα.
<P>
Όσον αφορά την έκθεση, που με βρίσκει σύμφωνο σε μεγάλο βαθμό, της συναδέλφου Randzio-Plath, εξ ονόματος της Ομάδας του ΕΛΚ, έχω καταθέσει με το συνάδελφο Herman δύο τροπολογίες που επιδιώκουν κυρίως να τονίσουν την χωρίς επιφυλάξεις σύμφωνη γνώμη μας για την τελική επιλογή της αρχής της χώρας προέλευσης. Είμαστε όντως πεπεισμένοι ότι είναι ο πιο ενδεδειγμένος μηχανισμός για το οριστικό σύστημα ΦΠΑ, και αυτό στο φως πολλών εκτιμήσεων: για τα πλεονεκτήματα που προσφέρει, όσον αφορά την απλοποίηση με την οποία τόσο οι καταναλωτές όσο και οι επιχειρήσεις μπορούν να λαμβάνουν πληροφορίες σε ένα πλαίσιο διαφάνειας, σχετικά με τα οφέλη που προκύπτουν στις διάφορες χώρες και τις διάφορες αγορές. και, σε τελευταία ανάλυση, για την καλύτερη λειτουργία της εσωτερικής αγοράς με τη δημιουργία κινήτρων από ένα σύστημα ΦΠΑ που θα χαρακτηρίζει η διαφάνεια. Ειδικότερα, ένα σύστημα αυτού του είδους θα επέτρεπε τη βελτίωση της καταπολέμησης των απατών -όλοι γνωρίζουμε ότι πρόκειται για ένα πρόβλημα ζωτικής σημασίας- και είμαστε πεπεισμένοι ότι είναι ένα δίκαιο σύστημα που θα πρέπει να υιοθετηθεί, παρά τις επιφυλάξεις που ενίοτε δημιουργούνται, με την προϋπόθεση, βεβαίως, ότι θα βασισθεί σε ένα μηχανισμό όσο γίνεται απλούστερο, τόσο όσον αφορά τις δημόσιες αρχές, δηλαδή τους μηχανισμούς συμψηφισμού -άλλοι συνάδελφοι παρενέβησαν σχετικά- όσο και ειδικότερα, φυσικά, όσον αφορά τις απαιτούμενες από τις επιχειρήσεις υποχρεώσεις.
<P>
Οι δύο τροπολογίες μας συνεπώς -οι τροπολογίες αριθ. 9 και 10- που ελπίζουμε να εγκριθούν από την Ολομέλεια με την ευρεία συναίνεση των συναδέλφων, επιδιώκουν να τονίσουν αυτή την αντίληψη και επίσης να ωθήσουν την Επιτροπή, κατά τη σημερινή μεταβατική φάση, να υιοθετήσει όλα εκείνα τα μέτρα που θα διευκολύνουν την προετοιμασία του πεδίου, θα λέγαμε, για να περάσουμε στο τελικό σύστημα. Βεβαίως, έχουμε να αντιμετωπίσουμε κάθε είδους εμπόδια, ειδικότερα το γνωστό πρόβλημα της ομοφωνίας. Σχετικά με το ζήτημα αυτό εκφράζω την ικανοποίησή μου διότι η έκθεση Fourηans, στις παραγράφους 11 και 12, αποδέχεται αυτή την αντίληψη και υποστηρίζει την ιδέα της υποστήριξης ενός κώδικα συμπεριφοράς στον φορολογικό τομέα. Συζητήσαμε το θέμα κατά την τελευταία σύνοδο στις Βρυξέλλες με μία έκθεση -της οποίας είχα την τιμή να είμαι ο εισηγητής- που πέτυχε ευρύτατη πλειοψηφία, που υποστηρίχθηκε ευρέως από το Κοινοβούλιο. Θα ήθελα να υπενθυμίσω το γεγονός όχι μόνο διότι συμφωνώ με αυτό το σημείο της έκθεσης Fourηans, αλλά και διότι πρόκειται για ένα ζήτημα για το οποίο η Ολομέλεια έχει αποφασίσει.
<P>
Περιορίζομαι σε αυτές τις παρατηρήσεις, τονίζοντας με απόλυτη πεποίθηση -επαναλαμβάνω- την εκτίμησή μου για την εργασία και των δύο συναδέλφων που είχα την τιμή να σχολιάσω με συντομία.

<SPEAKER ID=65 LANGUAGE="PT" NAME="Torres Marques">
Κύριε Πρόεδρε, θα ήθελα να συγχαρώ επίσης τον Πρόεδρο κ. Lamfalussy και όλους τους συναδέλφους μας που εκπόνησαν σχέδια έκθεσης, αλλά λόγω έλλειψης χρονου θα επικεντρώσω την παρέμβασή μου στην έκθεση Fourηans.
<P>
Ο συντονισμός της δημοσιονομικής και της φορολογικής πολιτικής της Νομισματικής 'Ενωσης ξεκινάει από μία έκθεση πρωτοβουλίας του Ευρωπαϊκού Κοινοβουλίου, που πολύ νωρίς αναγνώρισε ότι είναι ουσιώδες να μελετηθούν όχι μόνο οι επιπτώσεις που θα προκαλέσει η τρίτη φάση της ΟΝΕ, αλλά κυρίως ποιοες είναι ο νέος ρόλος που πρέπει να διαδραματίσουν αυτές οι πολιτικές στη νομισματική σταθερότητα, την οικονομική ανάπτυξη και την αγορά εργασίας. 'Ηταν ακόμη κεφαλαιώδες να αναλυθεί σε βάθος η Συνθήκη του Μάαστριχτ για να εξευρεθούν οι μηχανισμοί που θα επιτρέψουν τον καθορισμό, την παρακολούθηση και τον έλεγχο των πολιτικών που πρέπει να ακολουθήσει το Συμβούλιο, η Επιτροπή και, τέλος, το Ευρωπαϊκό Κοινοβούλιο και τα εθνικά κοινοβούλια στο θέμα αυτό.
<P>
Οι βασικοί στόχοι του ενιαίου νομίσματος συνίστανται στη βελτιστοποίηση της λειτουργίας της εσωτερικής αγοράς και στο να καταστεί δυνατή η βιώσιμη οικονομική ανάπτυξη, αλλά και η καλύτερη απασχόληση καθώς και η βελτίωση του κοινοτικού βιωτικού επειπέδου. Στο πλαίσιο αυτών των αρχών, ποια μέτρα πρέπει να ληφθούν;
<P>
Από δημοσιονομική άποψη, πιστεύω ότι οι κεντρικές ιδέες πρέπει να είναι οι ακόλουθες: οι εθνικές δημοσιονομικές πολιτικές θα συνεχίσουν ακόμη να αποτελούν ένα θεμελιώδες εργαλείο, χωρίς ωστόσο να πρέπει τα ελλείμματα να αξιολογούνται ετησίως αλλά σε μία βάση γενικού κύκλου. Και, συνεπώς, το σύμφωνο συταθερότητας και ανάπτυξης, σε περίπτωση που τεθεί σε εφαρμογή, σε καμία περίπτωση δεν πρέπει να εφαρμόζεται κατά τρόπο αυτόματο και ανεξάρτητο από μία πολιτική απόφαση. Η δημοσιονομική πολιτική πρέπει λοιπόν να προσανατολίζεται προς την ανακατανομή των δαπανών κατά τρόπο ώστε αυτές να συμβάλλουν στη δημιουργία θέσεων απασχόλησης και στη βελτίωση της ευημερίας και της ασφάλειας των πολιτών, και όχι στη μείωσή τους. Στο κοινοτικό επίπεδο, πρέπει να εξετάσουμε μελλοντικά την αύξηση του προϋπολογισμού σε σχέση με το ΑΕγχΠ ώστε να περάσει από το προβλεπομενο για το 1999 1, 27 % σε μεγαλύτερα ποσοστά που θα επιτρέψουν την καταπολέμηση των καταστάσεων ασύμμετρης κρίσης.
<P>
'Οσον αφορά τις φορολογικές πολιτικές στο πλαίσιο του ενιαίου νομίσματος, πρέπει να ληφθούν μέτρα εναρμόνισης ώστε να αποφευχθούν οικονομικά δαπανηρές στρεβλώσεις, μέτρα που πρέπει να εφαρμοσθούν κυρίως στον τομέα της φορολογίας της αποταμίευσης, στου φόρους των εταιρειών και στην προσέγγιση των συντελεστών έμμεσων φόρων.
<P>
Οι γενικές γραμμές διαγράφονται σε αυτή την έκθεση του κ. Fourηans, τον οποίο συγχαίρω για τη δύσκολη εργασία που πραγματοποίησε. Πρέπει τώρα οι εθνικοί και οι ευρωπαϊκοί θεσμοί να καθορίσουν τα μέσα και το χρονοδιάγραμμα ώστε οι προσδοκίες που εναποτίθενται στη δημιουργία της εσωτερικής αγοράς και του ενιαίου νομίσματος να επιτρέψουν να επιτευχθούν οι στόχοι ανάπτυξης, ευημερίας και οικονομικής και κοινωνικής συνοχής που επιθυμούν οι ευρωπαίοι πολίτες.

<SPEAKER ID=66 NAME="Ilaskivi">
 Αξιότιμε κύριε Πρόεδρε, προς το παρόν, τουλάχιστον, φαίνεται ότι το τρίτο στάδιο της ΟΝΕ θα ολοκληρωθεί βάσει του σχετικού χρονοδιαγράμματος παρά το γεγονός ότι, σύμφωνα με εκτιμήσεις της Επιτροπής και του Διεθνούς Νομισματικού Ταμείου, μόνο δύο κράτη μέλη, η Φινλανδία και το Λουξεμβούργο, αναμένεται να είναι σε θέση να ικανοποιήσουν τα κριτήρια σύγκλισης. Κατά συνέπειαν, τα κριτήρια αυτά πρέπει να ερμηνεύονται και να εφαρμόζονται ελαστικότερα αναλόγως της εκάστοτε περίπτωσης διότι, μεταξύ άλλων, ούτως θα καταστεί δυνατή, αφενός, η επιτάχυνση της οικονομικής ανάπτυξης και η βελτίωση της απασχόλησης σε ορισμένα κράτη μέλη στο εγγύς μέλλον και, αφετέρου, η αποτελεσματικότερη αντιμετώπιση των αποκαλουμένων ασυμμέτρων διαταράξεων.
<P>
Η υπό εξέτασιν έκθεση του κυρίου Φουρσόν αναλύει, με θαυμάσιο τρόπο, το θέμα του περιορισμού των υφισταμένων, σήμερα, μεθόδων εφαρμογής της οικονομικής πολιτικής υπό τις νέες συνθήκες οι οποίες θα διαμορφωθούν στο πλαίσιο της Οικονομικής και Νομισματικής Ένωσης. Θα επιθυμούσα να εκφράσω την ικανοποίησή μου για το γεγονός ότι η Επιτροπή Οικονομικής Πολιτικής, αφενός, ενέκρινε τις τρεις προτάσεις τροποποίησης τις οποίες κατέθεσα υιοθετώντας, ούτως, μια μάλλον ελαστική γραμμή όσον αφορά, κυρίως, την βελτίωση της απασχόλησης και την αντιμετώπιση των διαφόρων σοβαρών περιπτώσεων οικονομικών ανωμαλιών και, αφετέρου, αναγνώρισε, σε γενικές γραμμές, την αντικειμενικότητα της ανάλυσης η οποία συμπεριλαμβάνεται στην έκθεση. Εάν εγκριθεί αυτή η γραμμή, τα κράτη μέλη θα αποκτήσουν μεγαλύτερη ανεξαρτησία όσον αφορά την άσκηση της δημοσιονομικής πολιτικής σε εθνικό επίπεδο. Η ανάγκη για περισσότερη ελευθερία θα καταστεί ακόμη μεγαλύτερη όταν θα τερματισθεί η πολιτική στον τομέα των συναλλαγματικών ισοτιμιών και όταν η Ευρωπαϊκή Κεντρική Τράπεζα θα αφαιρέσει από τους εθνικούς φορείς, την δυνατότητα να ασκούν νομισματική πολιτική. Σύμφωνα με την επιτροπή, η υπέρβαση του ανωτάτου ορίου του 3 % ως προς το έλλειμμα του προϋπολογισμού δεν πρέπει να εξετάζεται σε δεδομένα χρονικά διαστήματα αλλά καθ' όλη την διάρκεια του κύκλου των διακυμάνσεων. Με τον τρόπο αυτό το έλλειμμα μπορεί να συμβάλλει στη βελτίωση της κατάστασης και το πλεόνασμα να χρησιμοποιηθεί ως μέσο για την εφαρμογή μίας περιοριστικής πολιτικής. Γι' αυτό και το ύψος των προστίμων που επιβάλλονται για την υπέρβαση του ορίου πρέπει να καθορίζεται βάσει του μέσου όρου του ελλείμματος καθ' όλη τη διάρκεια του κύκλου διακυμάνσεων και όχι βάσει του ύψους του ελλείμματος σε μία δεδομένη χρονική στιγμή του κύκλου αυτού. Στο σημείο αυτό σας υπενθυμίζω ότι οι διαπιστώσεις αυτές αποκτούν ιδιαίτερη σημασία ένεκα του γεγονότος ότι η απόκλιση από άλλα κριτήρια δεν τιμωρείται με επιβολή προστίμων. Ενδεικτικά σας αναφέρω ότι το χρέος ενός κράτους μέλους μπορεί, άνετα, να ανέρχεται σε 100 % του ΑΕΠ και τα επίπεδα πληθωρισμού και επιτοκίων του να υπερβαίνουν, κατά πολύ, αυτά που έχουν τεθεί ως κριτήρια χωρίς να επιβάλλονται στο εν λόγω κράτος πρόστιμα.

<SPEAKER ID=67 NAME="Paasilinna">
 Αξιότιμε κύριε Πρόεδρε, αξιότιμοι συνάδελφοι, για την ευρωπαϊκή οικονομική πολιτική χαράσσεται μία υγιής και νέα, κατά μερικούς ενδεχομένως καθοριστική, γραμμή. Οι νίκες που σημείωσαν οι σοσιαλδημοκράτες σε πρόσφατες εκλογές σε ορισμένα κράτη μέλη αναμένεται να δρομολογήσουν τη χάραξη μιας νέας οικονομικής πολιτικής η οποία θα αποβλέπει κυρίως στη βελτίωση της απασχόλησης. Δεν μπορούμε να θεσπίσουμε κοινό νόμισμα σε μία εποχή τεράστιας ανεργίας, γεγονός με το οποίο συμφωνεί, βάσει των αποτελεσμάτων των διεξαχθεισών προσφάτως εκλογών, και η πλειονότητα των ψηφοφόρων. Δεν πρέπει να επισπεύσουμε τη θέσπιση ενός κοινού συστήματος φόρου προστιθέμενης αξίας βάσει ψυχρών, και μόνο, υπολογισμών χωρίς να λαμβάνουμε υπόψη τον παράγοντα «απασχόληση». Ευτυχώς η κ. Ράνζο-Πλαθ αποκαλύπτει, κατά τον προσδιορισμό των προτεραιοτήτων εν σχέσει με τη φορολογία, την κοινωνική πτυχή του θέματος.
<P>
Υπάρχουν, όμως, και άλλοι τομείς με τους οποίους πρέπει να ασχοληθούμε. Δεν μπορεί, και στη συνέχεια, να έχει η Επιτροπή αποκλειστικό δικαίωμα στην αναδιάρθρωση και την επιλογή των στόχων για την επικέντρωση των προσπαθειών σε ό, τι αφορά την δομή της φορολογικής πολιτικής. Εμείς οφείλουμε, εδώ στο Κοινοβούλιο, να εκπληρώσουμε τις υποχρεώσεις μας και να συμμετάσχουμε στις δραστηριότητες αυτές προκειμένου να συμβάλουμε στη βελτίωση της απασχόλησης.
<P>
Η εκπονηθείσα κατά τη δεκαετία του '70 και ακόμη εν ισχύι οδηγία σχετικά με το φόρο προστιθέμενης αξίας πρέπει οπωσδήποτε να αναθεωρηθεί. Τα έσοδα από την φορολογία έχουν μειωθεί σε όλα τα κράτη μέλη λόγω της κατάργησης των τελωνειακών διατυπώσεων και των συμφερουσών από φορολογική άποψη αποσβέσεων τις οποίες έχουν πραγματοποιήσει οι μεγάλες επιχειρήσεις. Ενώ οι μεγάλες βιομηχανικές επιχειρήσεις προσαρμόζονται σχετικά εύκολα στο ιδιαίτερα πολύπλοκο σύστημα του φόρου προστιθέμενης αξίας, οι μικρομεσαίες επιχειρήσεις εξακολουθούν να έχουν προβλήματα ακόμη και ως προς την ενημέρωσή τους σχετικά με τις πρακτικές που εφαρμόζονται στα διάφορα κράτη μέλη. Παρ' όλο που η θέσπιση ενός νέου συστήματος για τον φόρο προστιθέμενης αξίας θεωρείται απαραίτητη για την επιβίωση των μικρομεσαίων επιχειρήσεων, οι μεγάλες επιχειρήσεις είναι ικανοποιημένες με αυτό που εξακολουθεί να ισχύει σήμερα.
<P>
Η εφαρμογή κοινού συστήματος για τον φόρο προστιθέμενης αξίας είναι προβληματική λόγω της επιμονής ορισμένων πλευρών να υπόκεινται οι δημόσιες υπηρεσίες σε φόρο προστιθέμενης αξίας. Είναι σωστό να καταβάλλεται φόρος προστιθέμενης αξίας για τις υπηρεσίες που προσφέρουν τα σχολεία, οι παιδικοί σταθμοί και τα νοσοκομεία; Οι υπηρεσίες αυτές αποτελούν είδος προς πώληση και - ως εκ τούτου - προς φορολόγηση; Τι θα γίνει με τις οργανώσεις κοινής ωφέλειας και τις μη κερδοσκοπικού χαρακτήρα οργανώσεις οι οποίες συγκεντρώνουν χρήματα, μεταξύ άλλων, για τις αναπτυσσόμενες χώρες ή για τους Ευρωπαίους πολίτες οι οποίοι έχουν αποκλεισθεί από την ίδια τους την κοινωνία. Είναι δυνατόν να φορολογούμε τη δραστηριότητα που αποβλέπει στη βελτίωση της ποιότητας ζωής κυρίως των μειονεκτούντων τη στιγμή που επιτρέπουμε σε μεγάλες επιχειρήσεις να αποφεύγουν, με διάφορα τεχνάσματα, να καταβάλλουν φόρους; Η εναρμόνιση των φορολογικών συντελεστών είναι ενδεχομένως, και αυτή, προβληματική διότι προκαλεί στρέβλωση στον τομέα του ανταγωνισμού.

<SPEAKER ID=68 LANGUAGE="NL" NAME="Cornelissen">
Πρόεδρε, θα ήθελα να περιοριστώ σε μια παρατήρηση σχετικά με την έκθεση της συναδέλφου Christa Randzio-Plath, η οποία ζητεί στην παράγραφο 14 να δοθεί ιδιαίτερη σημασία στον τουρισμό. Οπως είναι γνωστό, ο τουρισμός έχει ιδιαίτερη σημασία για την απασχόληση. Ο κλάδος αυτός απασχολεί σχεδόν 10 εκατομμύρια εργαζόμενους στην Ευρωπαϊκή Ενωση. Σε ορισμένα κράτη μέλη, ο ΦΠΑ που καταβάλλεται επιβαρύνει σημαντικά τους τουρίστες. Έτσι, στη Δανία καταβάλλεται ποσοστό σχεδόν 25 % στα έξοδα διακοπών. Οι επιπτώσεις της κατάστασης αυτής δεν πρέπει να υποτιμώνται. Τα περιθώρια που υπάρχουν στον τομέα αυτό είναι συνήθως μικρά. Στις αρχές της δεκαετίας του '80, η Ιρλανδία αύξησε τον συντελεστή ΦΠΑ από 10 % σε 23 %. Μετά τη λήψη του μέτρου αυτού, περισσότερο από 10 % των ξενοδοχείων της Ιρλανδίας υποχρεώθηκαν μέσα σε τέσσερα χρόνια να κλείσουν. Για το Συμβούλιο, την Επιτροπή και το Κοινοβούλιο η καταπολέμηση της ανεργίας αποτελεί την υπ'αριθμόν ένα προτεραιότητα, άποψη την οποία θεωρώ ορθή! Είναι απαράδεκτο να έχουμε 18 εκατομμύρια ανέργους. Οι εμπειρογνώμονες πιστεύουν ότι ο τομέας των «ταξιδιών και του τουρισμού» προσφέρει κατά την προσεχή δεκαετία τις περισσότερες δυνατότητες δημιουργίας νέων θέσεων εργασίας, ιδιαιτέρως όσον αφορά τις γυναίκες και τους νέους. Ταυτόχρονα, αναμένεται ότι στην Ευρωπαϊκή Ενωση θα αντιστοιχεί μόλις 5 % των δεκάδων εκατομμυρίων νέων θέσεων εργασίας που αναμένεται να δημιουργηθούν παγκοσμίως στον κλάδο του τουρισμού. Η διαπίστωση αυτή με οδηγεί σε δύο συγκεκριμένες ερωτήσεις: Πρώτον, ποιά είναι η γνώμη της Επιτροπής για τις μελέτες αυτές και είναι η Επιτροπή διατεθειμένη να καταβάλει προσπάθειες ώστε ο χαμηλός συντελεστής ΦΠΑ να εφαρμόζεται με ενιαίο τρόπο στις δραστηριότητες που αφορούν τον τουριστικό τομέα. Το δεύτερο ερώτημα που θα ήθελα να υποβάλω στην Επιτροπή είναι το εξής: πότε θα μπορούσαμε να αναμένουμε τα αποτελέσματα της μελέτης που είχε λεχθεί προ εξαετίας ότι θα διεξαχθεί με αντικείμενο τις επιπτώσεις που θα έχει για την απασχόληση η πιθανή κατάργηση των αφορολόγητων πωλήσεων στις ενδοευρωπαϊκές μετακινήσεις από το 1999; Το λέω αυτό επειδή παρουσιάζονται ολοένα και περισσότερες μελέτες στις οποίες αναφέρεται ότι υπάρχει κίνδυνος να χάσουν τη δουλειά τους δεκάδες χιλιάδες άνθρωποι, εκτός άλλων στον κλάδο των οχηματαγωγών.

<SPEAKER ID=69 LANGUAGE="EN" NAME="Harrison">
Κύριε Πρόεδρε, συμφωνώ πάρα πολύ με τις παρατηρήσεις του κυρίου Cornelissen σχετικά με τον τουρισμό. Μπορούν να βρουν εφαρμογή τόσο στην περιοχή του ΦΠΑ όσο και στο ενιαίο νόμισμα. «Οι δουλειές είμαστε εμείς» - αυτό θα μπορούσε να είναι το κύριο θέμα αυτής της συζήτησης. Για αρκετά χρόνια πολλοί από εμάς έχουν μοχθήσει να φέρουν το ενιαίο νόμισμα σε μια κατάσταση που να καρποφορήσει με την πεποίθηση ότι η ΟΝΕ θα βοηθήσει την Ευρώπη στην αναζήτηση εργασίας για τους ανθρώπους.
<P>
Κανείς δεν θα μπορούσε να είναι πιο αφοσιωμένος στο σκοπό του ενιαίου νομίσματος από τον κύριο Lamfalussy. Για την Ευρώπη, έχει υπάρξει ο σωστός άνθρωπος στη σωστή θέση τη σωστή στιγμή και όλοι του δίνουμε ευχές για την αποχώρησή του από την προεδρία του Ευρωπαϊκού Νομισματικού Ιδρύματος. Θυμάμαι καλά τη συνέντευξή του για τη δουλειά και τη δήλωσή του ότι η ΟΝΕ δεν θα επιτύγχανε αν άφηνε εκατομμύρια ευρωπαίους χωρίς αξιοπρεπή εργασία στο ξεκίνημά της. Μάλιστα, στην ετήσια έκθεση του ΕΝΙ, ο πρόεδρος επιπλήττει την ΕΕ και τα όργανά της για την αποτυχία τους να δημιουργήσουν τις συνθήκες για τη δημιουργία θέσεων εργασίας. Τώρα, καθώς ορισμένες φωνές με σκεπτικισμό θεωρούν την ΕΕ υπεύθυνη για τη μείωση των θέσεων εργασίας, είναι καιρός να ξεστομίσουμε μερικές αλήθειες από τα έξω για την ΟΝΕ.
<P>
Πρώτον, δεν θα έπρεπε να αποτελεί για μας έκπληξη ότι οι δεξιές κυβερνήσεις στην Ευρώπη πέφτουν για το λόγο ότι απέτυχαν να αντιμετωπίσουν την κρίση της εργασίας. Οι μυωπικές αποπληθωριστικές πολιτικές του Alain Juppe ήταν ανόητες από μόνες τους αλλά βρήκαν και λανθασμένη εφαρμογή στη συνθήκη του Μάαστριχτ. Πρόσφατα ο Jacques Delors μας υπενθύμησε ότι η πλήρης εφαρμογή όλων των πολιτικών που υπάρχουν στη συνθήκη θα είχαν δημιουργήσει μια Ευρώπη των λαών. Οικονομικά κριτήρια όπως η φροντίδα για τα επίπεδα των επενδύσεων, τις θέσεις εργασίας και την παραγωγικότητα έχουν αγνοηθεί, αλλά πάντοτε έχουν υπάρξει το ίδιο σημαντικά με τα πέντε νομισματικά κριτήρια.
<P>
Αυτά τα ίδια τα κριτήρια - ειδικά το δημόσιο χρέος και το πείραμα με το έλλειμα του προϋπολογισμού - έχουν σκοπίμως πέσει θύμα παρερμηνείας. Πότε κάποιοι σχολιαστές θα βάλουν στο κεφάλι τους ότι η ευελιξία της ερμηνείας, υποτιμητικά ονομαζόμενη «θολά νερά», έχει ήδη, και πολύ σωστά, ενσωματωθεί στα υπάρχοντα κριτήρια. Δεν μπορεί να κολυμπάει κανείς μέσα σε θολά νερά αρνούμενος αυτή την εγγενή ευελιξία στη συνθήκη. Δεν μπορούμε να ευθυνόμαστε για τους Theo Waigel του κόσμου οι οποίοι θα δήλωναν ότι το 3 % είναι 3, 000 % και μετά θα πιάνονταν στη δική τους παγίδα όταν προβλεπόταν ότι το έλλειμά τους θα ήταν μεγαλύτερο κατά 0, 2 %.
<P>
Παρομοίως, το σύμφωνο σταθερότητας θα πρέπει να λάβει τον πλήρη τίτλο του. Πρόκειται για ένα σύμφωνο ανάπτυξης (υπγρ) και σταθερότητας, το οποίο απαιτεί μια πολιτική που θα συνδυάζει σωστά τα οικονομικά και τα νομισματικά όργανα ώστε να βελτιώσει τις δυνατότητες παραγωγής θέσεων εργασίας της ΟΝΕ. Η ισχυρή και σκόπιμη εφαρμογή της Λευκής Βίβλου του Delors θα είχε παράσχει αυτό το είδος της ανάπτυξης και της ορμής που θα μπορούσε να στηρίξει την κίνηση προς την κατεύθυνση της φρόνησης όσον αφορά το χρέος. Δεν αποτελεί έκπληξη ούτε και ότι τα νέα παιδιά στην περιοχή της ΟΝΕ προχωράνε με το όραμα του Delors. Η νέα γαλλική κυβέρνηση θέλει ένα σύμφωνο σταθερότητας και ανάπτυξης και μια ομοσπονδιακή τράπεζα η οποία να εκπληρώνει πολιτικούς σκοπούς και στόχους για υψηλά επίπεδα απασχόλησης και για αυξανόμενη ευημερία για τους λαούς της Ευρώπης. Το ίδιο και ο Gordon Brown, ο νέος Βρεταννός καγκελλάριος του υπουργείου οικονομικών, ο οποίος θα συμφωνούσε μαζί μας ότι η φωνή της Ευρώπης είναι «οι δουλειές είμαστε εμείς».

<SPEAKER ID=70 LANGUAGE="DE" NAME="Rόbig">
Κύριε πρόεδρε, είναι αδύνατο συνέχεια να ξοδεύονται περισσότερα απ'όσα εισπράττονται. Αυτό ισχύει για την οικογένεια, που εάν συνέχεια ξοδεύει περισσότερα απ'όσα εισπράττει, χάνει σε αγοραστική δύναμη, αυτό ισχύει και για τις επιχειρήσεις, στις οποίες εάν ξοδεύονται συνέχεια περισσότερα απ'όσα εισπράττονται, τίθενται σε κίνδυνο και χάνονται θέσεις εργασίας και αυτό ισχύει φυσικά και για το κράτος εάν ξοδεύει συνέχεια περισσότερα απ'όσα εισπράττει. Όλοι μπορούν έτσι να χάσουν την αξιοπιστία τους και στην ιστορία έχουν σημειωθεί κρίσεις που έδειξαν ότι σε τέτοιες περιπτώσεις όλοι οι πολίτες χάνουν τις περιουσές τους και χάνονται μαζικά θέσεις εργασίας.
<P>
Για το λόγο αυτόν το σύμφωνο σταθερότητας έχει ιδιαίτερη σημασία. Πρέπει να καταβάλουμε προσπάθεια να έχουμε υγιείς οικονομίες, διότι στο κάτω κάτω αυτό είναι το καλύτερο θεμέλιο για την ενιαία αγορά. Τη σκεπή αποτελεί το ενιαίο νόμισμα. Η κατάσταση της οικονομίας αποτελεί εντέλει ένα πολύ αποφασιστικό κριτήριο για ανταγωνιστικότητα και έναντι κρατών εκτός της Ευρωπαϊκής Κοινότητας.
<P>
Για το λόγο αυτόν είναι αναγκαίο να παρακολουθήσουμε εκ του σύνεγγυς τους εναρμονισμένους φόρους. Το Κοινοβούλιο έχει ήδη ψηφίσει ένα σχέδιο για την αποτίμηση των εξ αυτών απορρεουσών δαπανών. Κατά την εναρμόνιση των φορολογιών και στον τομέα του ΦΠΑ είναι πολύ σημαντικό να δούμε πόσο στοιχίζει αυτό στο κράτος, πόσο στον πολίτη, πόσο στις επιχειρήσεις;
<P>
Ο δεύτερος τομέας είναι το lean management . Πιστεύω ότι είναι απολύτως απαραίτητη η συμπερίληψη των ενδιαφερομένων στην εναρμόνιση. 99, 8 % των επιχειρήσεων της Ευρωπαϊκής Ένωσης απασχολούν λιγότερους από 250 εργαζομένους. Πιστεύω ότι πρέπει να φροντίσουμε ώστε το φορολογικό σύστημα να καταστεί για τον καθένα όσο το δυνατόν πιο απλό και πιο απλά κατανοητό.
<P>
Τρίτο και τελευταίο σημείο είναι το benchmarking. Το ίδιο όπως τα κριτήρια σύγκλισης αποτελούν ήδη καλό μηχανισμό για το benchmarking, χρειαζόμαστε το σύστημα αυτό και στον τομέα των φόρων και μάλιστα σαφώς βελτιωμένο και διαθέσιμο για μελλοντικές αποφάσεις.

<SPEAKER ID=71 LANGUAGE="EN" NAME="Hendrick">
Κύριε Πρόεδρε, θα ήθελα να αρχίσω ευχαριστώντας τους εισηγηγές για την εξαιρετική δουλειά που έχουν αναλάβει σε αυτό το πολύ σημαντικό πεδίο. Ειδικότερα, ενθαρρύνομαι όταν βλέπω πώς διαμορφώνεται ο ρόλος του Ευρωπαϊκού Νομισματικού Ιδρύματος και όταν κοιτάζω στο μέλλον και βλέπω το ίδρυμα να γίνεται η κεντρική τράπεζα.
<P>
Ενα πράγμα το οποίο θα ήθελα να σχολιάσω είναι τα προφανή προβλήματα τα οποία εντοπίζουμε στην οικονομική και πολιτική ανάπτυξη της Γερμανίας και της Γαλλίας. Και οι δύο αυτές εκλογικές περιφέρειες είναι ξεκάθαρα κάπως ανήσυχες σχετικά με τα μέτρα για τον προϋπολογισμό και με τα βήματα τα οποία γίνονται από τις αντίστοιχες κυβερνήσεις στην προσπάθεια να εφαρμοστούν τα κριτήρια του Μάαστριχτ που είναι απαραίτητα για την ευρωπαϊκή νομισματική ένωση. Στη Γαλλία αυτό έχει γίνει φανερό με την αλλαγή της κυβέρνησης, όπου τώρα η έμφαση θα μετατοπιστεί στη δουλειά, την ευημερία και την απασχόληση και θα απομακρυνθεί από τον τύπο των περικοπών στον προϋπολογισμό που είχαμε δει στο παρελθόν.
<P>
Παρομοίως, στη Γερμανία υπάρχουν προβλήματα με την ικανότητα της γερμανικής οικονομίας να μετακινηθεί προς μια κατεύθυνση η οποία θα βοηθήσει τη χώρα να ικανοποιήσει την απαίτηση του 3 % στο έλλειμα. Δεδομένης της εναλλασσόμενης φύσης της άποψης των εκλογέων τόσο στη Γαλλία όσο και στη Γερμανία - και στο Ηνωμένο Βασίλειο μετά τις εκλογές - και της έμφασης που θα δοθεί στη δουλειά, την ανάπτυξη και την απασχόληση αντί για τις περικοπές στον προϋπολογισμό, η θέση έχει αλλάξει μέχρι του σημείου να πρέπει να υπάρξει μια αναθεώρηση του χρονοδιαγράμματος του Μάαστριχτ. Αυτό το λέω με λύπη μου επειδή είμαι οπαδός της νομισματικής ένωσης και θα ήθελα να τη δω να προχωρά εγκαίρως, αλλά οι θέσεις της γερμανικής και της γαλλικής κυβέρνησης θα είναι τέτοιες που αν δεν δημιουργηθεί ένα ευρώ μέχρι την 1η Ιανουαρίου 1999, θα έχουμε ένα «ευπαθές» ευρώ, που πολύ σύντομα θα δεχθεί την επίθεση των αγορών συναλλάγματος. Θέλω να δω να δίνεται έμφαση στην ανάπτυξη και στην αυθεντική σταθερότητα και εφόσον προχωρήσουμε έτσι, την 1η Ιανουαρίου 1999 δεν θα δούμε σταθερότητα, ενώ νομίζω πως η ανάπτυξη θα παρεμποδιστεί.

<SPEAKER ID=72 LANGUAGE="EN" NAME="McCartin">
Θα ήθελα να ευχαριστήσω τον κύριο Fourcans για την έκθεσή του και να αναφερθώ ιδιαίτερα στην έκθεσή του αυτή ως μια καλή βάση για μια στρατηγική στο όλο ζήτημα της εναρμόνισης του φόρου, σε συμφωνία φυσικά με την οικονομική σύγκλιση στο μέλλον.
<P>
Θα πρέπει να θυμάστε ότι η εσωτερική αγορά έχει ολοκληρωθεί μόνο πρόσφατα. Θα πρέπει να αναγνωρίσουμε ότι ένας σημαντικός βαθμός οικονομικής σύγκλισης έχει ήδη επιτευχθεί ανάμεσα στις πλουσιότερες και στις φτωχότερες περιοχές της Ευρωπαϊκής Ένωσης. Ωστόσο, ακόμα έχουμε ένα μεγάλο βαθμό παρεκκλίσεων ανάμεσα στην οικονομική απόδοση των κρατών μελών και μάλιστα στις παραδόσεις της κυβερνητικής διαχείρισης των οικονομικών. Δεν θα έπρεπε να βιαστούμε να βγάλουμε συμπεράσματα σχετικά με την ανάγκη για εναρμονισμό της φορολογίας, με στόχο να δημιουργήσουμε ισότητα στον ανταγωνισμό.
<P>
Επίσης θα πρέπει να θυμόμαστε ότι οποιουσδήποτε νόμους ή κανόνες φτιάχνουμε, θα εφαρμόζονται σε μια μεγενθυμένη κοινότητα, όπου η οικονομική σύγκλιση θα είναι κάτι πολύ λιγότερο από αυτό που είναι σήμερα. Συνεπώς, αυτή η έκθεση είναι μια καλή βάση για σκέψη, αλλά δεν θα πρέπει να κάνουμε τίποτε βιαστικά, μέχρι να δούμε καθαρά πώς η ενιαία αγορά, με την ελευθερία κίνησης ανθρώπων και χρημάτων, αλληλεπιδρά με την φορολογική πολιτική και με το δίκαιο ανταγωνισμό.
<P>
Σε σχέση με κάποιες χώρες, έχω ακούσει να λέγεται ότι η φορολόγηση των κερδών της βιομηχανίας η οποία επιβάλλεται από την ιρλανδική κυβέρνηση διαστρεβλώνει τον ανταγωνισμό. Ωστόσο, θα ήθελα να σημειώσω εδώ ότι αν σκεφτείτε τους υψηλούς συντελεστές της προσωπικής φορολόγησης, αν σκεφτείτε το σύστημα κοινωνικής πρόνοιας, αν σκεφτείτε τους υψηλούς συντελεστές φορολόγησης στις μεταφορές, θα δείτε ότι η κυβέρνηση με κάποιες πολιτικές της εξαλείφει εκχωρήσεις δικαιωμάτων που δίνει σε άλλους και, στην ουσία, ο ανταγωνισμός καθόλου δεν διαστρεβλώνεται. Θα χρειαστεί να περάσουν αρκετά χρόνια πριν μάθουμε τι πραγματικά γίνεται.

<SPEAKER ID=73 LANGUAGE="NL" NAME="Willockx">
Κύριε Πρόεδρε, αξιότιμοι συνάδελφοι, θα ήθελα και εγώ να συγχαρώ τον κ. Lamfalussy, την επιτροπή και τους εισηγητές. Με βάση τις εκθέσεις αυτές πρέπει να διαπιστώσουμε ότι έχουμε πραγματοποιήσει ήδη σημαντική πρόοδο όσον αφορά την ολοκλήρωση της Οικονομικής και Νομισματικής Ένωσης. Κατά το τελευταίο στάδιο της προετοιμασίας παρεμβάλλονται ορισμένα πρόσφατα σημαντικά πολιτικά γεγονότα. Στα πλαίσια ενός δημοκρατικού συστήματος είναι και λογικό και ορθό να λαμβάνονται υπόψη παρόμοιες σημαντικές επιθυμίες του πληθυσμού. Εάν δεν γίνει αυτό, η αξιοπιστία της Ευρώπης στα μάτια των απλών πολιτών θα μειωθεί ακόμη περισσότερο. Αυτό που συμβαίνει σήμερα με το Σύμφωνο Σταθερότητας οφείλεται σε πολύ περισσότερες χώρες από τη Γαλλία. Πρόκειται για μια κατάσταση την οποία υποστήριξε και το Κοινοβούλιο και συγκεκριμένα η μεγαλύτερη πολιτική του ομάδα. Και δεν αληθεύει, κ. Peijs, ότι αυτοί που επιθυμούν να προσθέσουν ένα εθελουσιοκρατικό συντελεσή ανάπτυξης στο Σύμφωνο Σταθερότητας επιδιώκουν την επιδείνωση ή την επανάληψη της επιδείνωσης των δημόσιων οικονομικών. Για μας δεν υπάρχει καμία αντίφαση. Είμαστε υπέρ του Συμφώνου Σταθερότητας και της τήρησης των δημοσιονομικών κριτηρίων. Θέλουμε, όμως, παράλληλα με την έννοια της σταθερότητας πρέπει να δοθεί και κάποιο περιεχόμενο στην έννοια της ανάπτυξης. Η προσπάθεια αυτή μπορεί να υλοποιηθεί με διάφορους τρόπους. Μπορούμε για παράδειγμα να προσανατολίσουμε τη νομισματική πολιτική strictu sensu , εκτός από τον πληθωρισμό, και στην απασχόληση. Θα μπορούσαμε να εφαρμόσουμε με ολοκληρωμένο τρόπο το Λευκό Βιβλίο, παράλληλα με την πολιτική που εφαρμόζουν τα κράτη μέλη στην αγορά εργασίας, παράλληλα με την καθιέρωση ενός εναλλακτικού συστήματος για τη μείωση των εναλλακτικών φόρων. Λέμε συνεπώς «ναι» στο χρονοδιάγραμμα καθιέρωσης του ευρώ, λέμε «ναι» στο πνεύμα και το γράμμα των κριτηρίων σύγκλισης. Και αυτό δεν αντιστοιχεί σε 3 % για μια χώρα όπως η Γαλλία με δημόσιο χρέος χαμηλότερο του 60 %, το θέμα αυτό πρέπει να παραμείνει συζητήσιμο. Λέμε «ναι» σε μια αυτόνομη Ευρωπαϊκή Κεντρική Τράπεζα, επί της οποίας όμως θα ασκείται δημοκρατικός έλεγχος εκ μέρους του Κοινοβουλίου σε συνδυασμό με την ύπαρξη μιας οικονομικής κυβέρνησης σε επίπεδο Συμβουλίου.
<P>
Προτείνουμε λοιπόν να εφαρμοσθεί μια διττή μέθοδος, κύριε Πρόεδρε. Κατά πρώτον, του δείχνουμε την εμπιστοσύνη μας στην ακρίβεια του χρονοδιαγράμματος εγκαθίδρυσης της ΟΝΕ. Κατά δεύτερον, υποστηρίζουμε τη καθιέρωση μιας διαδικασίας η οποία θα συμπληρώνει το Σύμφωνο Σταθερότητας.

<SPEAKER ID=74 NAME="Miller">
Κύριε Πρόεδρε, δεν θα ασχοληθώ με συγχαρητήρια στον κύριο Lamfalussy και στην Επιτροπή γιατί νομίζω ότι έλαβαν ήδη αρκετά για ένα πρωί.
<P>
Θα ήθελα να μιλήσω σχετικά με την έκθεση για τον ΦΠΑ. Ο φόρος προστιθέμενης αξίας είναι ίσως ο μόνος πραγματικός ευρωπαϊκός φόρος. Επίσης, είναι ο φόρος που αγγίζει τις ζωές όλων των ευρωπαίων πολιτών. Αυτός ο φόρος όμως δεν έρχεται χωρίς προβλήματα. Υπάρχουν προβλήματα διαφορετικών συντελεστών στα διάφορα κράτη μέλη, προβλήματα εφαρμογής ή και είσπραξης του φόρου. Ολα αυτά τα προβλήματα και οι διαφορές έχουν πολλούς τρόπους διαφυγής. Είναι η εκμετάλλευση αυτών ακριβώς των τρόπων που ευθύνεται για τη μαζική απάτη που παρουσιάζεται σήμερα στην Ευρωπαϊκή Ενωση. Συνεπώς, είναι επιτακτική ανάγκη οποιοδήποτε σύστημα ΦΠΑ υιοθετήσουμε να είναι σε θέση να αντιμετωπίζει το πρόβλημα της απάτης. Γι' αυτό το λόγο η Σοσιαλιστική Ομάδα ζητά ένα κοινό σύστημα ΦΠΑ το οποίο να είναι απλό, διαφανές και, πάνω απ' όλα, εύκολα ελεγχόμενο. Ενα σύστημα ΦΠΑ το οποίο να βασίζεται στη φορολογία που εφαρμόζεται στη χώρα προέλευσης φαίνεται να είναι η καλύτερη διαθέσιμη μέθοδος για τη μείωση του περιθωρίου απάτης.
<P>
Το Κοινοβούλιο αυτό προσπαθεί να επιτύχει το στόχο της ενιαίας ευρωπαϊκής αγοράς. Αυτός ο στόχος όμως φέρνει στο προσκήνιο και προβλήματα στην εναρμόνιση της φορολογίας. Στον τομέα του φόρου προστιθέμενης αξίας, κατά τα φαινόμενα, θα δημιουργήσει αμέτρητα προβλήματα. Οι πολιτισμικές διαφορές έχουν οδηγήσει σε διαφορετικούς συντελεστές στα ίδια στοιχεία σε διαφορετικά κράτη μέλη. Συνεπώς, μήπως θα έπρεπε να εναρμονίσουμε όλα τα επίπεδα του ΦΠΑ; Πιστεύω ότι αυτό δεν είναι απαραίτητο. Οπως είπε και η συνάδελφός μου, Randzio-Plath, η εναρμόνιση θα έπρεπε να προκύψει μόνο όπου είναι απαραίτητη και μπορεί να είναι αποτελεσματική.
<P>
Οπως είπα και στην αρχή του λόγου μου, ο ΦΠΑ αγγίζει τις ζωές όλων των ευρωπαίων πολιτών. Συνεπώς, το σύστημα που θα υιοθετήσουμε θα πρέπει να είναι απλό, δίκαιο και αποτελεσματικό. Αν δεν είναι, τότε διατρέχουμε τον κίνδυνο να αποξενώσουμε τους πολίτες της Ευρώπης. Χωρίς την υποστήριξη των λαών, δεν είμαστε πλέον Ένωση.

<SPEAKER ID=75 LANGUAGE="ES" NAME="Pιrez Royo">
Κύριε Πρόεδρε, δράττομαι της ευκαιρίας να παρέμβω σε αυτήν την τόσο ενδιαφέρουσα συζήτηση προκειμένου να αναφερθώ σε διάφορα ζητήματα, και κυρίως -ερχόμενος στο θέμασε ένα πολύ σημαντικό: στο ζήτημα της αβεβαιότητας που πλανάται πάνω από την Ευρωπαϊκή Ένωση και αντανακλάται στην κοινή γνώμη και στα πρωτοσέλιδα των σημερινών εφημερίδων.
<P>
Πρώτον, αβεβαιότητα σχετικά με την εκπλήρωση των κριτηρίων σύγκλισης, και κυρίως από πλευράς των δύο βασικών χωρών: της Ομοσπονδιακής Δημοκρατίας της Γερμανίας και της Γαλλίας.
<P>
Δεύτερον, αβεβαιότητα σχετικά με μια ενδεχόμενη αναβολή της θέσης σε ισχύ της Νομισματικής Ένωσης, κάτι που θα οφείλεται στο προηγούμενο.
<P>
Τρίτον, αβεβαιότητα σχετικά με την έγκριση, τη λειτουργία και την πραγματική εφαρμογή του σχεδίου σταθερότητας.
<P>
Τέταρτον και τελευταίο, αβεβαιότητα σχετικά με τη συμβατότητα μεταξύ της ίδιας της λογικής της Νομισματικής Ένωσης και της στρατηγικής για την προώθηση της ανάπτυξης και της απασχόλησης. Αβεβαιότητα ή επιχείρημα που χρησιμοποιείται με βάση ορισμένες απόψεις.
<P>
Ενόψει όλων αυτών των αβεβαιοτήτων, θεωρώ, κύριε Επίτροπε, κύριε Πρόεδρε του Ευρωπαϊκού Νομισματικού Ιδρύματος, ότι είναι απαραίτητο να αποσταλεί επειγόντως στην κοινωνία, στην ευρωπαϊκή κοινή γνώμη, ένα σαφές πολιτικό μήνυμα.
<P>
Πρώτον, το μήνυμα αυτό πρέπει να δηλώνει ότι η Νομισματική Ένωση θα πραγματοποιηθεί σύμφωνα με το χρονοδιάγραμμα που έχει προβλεφθεί. Αν για την εξασφάλιση αυτού του στόχου είναι απαραίτητο να αξιολογηθεί η εκπλήρωση των κριτηρίων του Μάαστριχτ με τη χρησιμοποίηση της ελαστικότητας που προβλέπεται στην ίδια τη Συνθήκη, ας γίνει έτσι· και αυτό θα πρέπει να δηλωθεί από αυτήν κιόλας τη στιγμή.
<P>
Δεύτερον, θα πρέπει να δηλωθεί ότι η Νομισματική Ένωση θα συνοδεύεται από ένα συντονισμό της οικονομικής πολιτικής μεταξύ των Κρατών μελών, που θα έχει ως κύριο στόχο την ανάπτυξη και τη δημιουργία θέσεων απασχόλησης. Η στρατηγική αυτή υπέρ της απασχόλησης όχι μόνο δεν έρχεται σε αντίθεση με τη λογική της Νομισματικής Ένωσης, αλλά αντίθετα, στο πλαίσιο ακριβώς του ενιαίου νομίσματος είναι που θα επιτευχθεί το απαραίτητο επίπεδο αυτονομίας προκειμένου να αναπτυχθεί μια ευρωπαϊκή πολιτική ανάκαμψης της ανάπτυξης και δημιουργίας θέσεων απασχόλησης. Οι ενεργοί πολιτικές ανάπτυξης που συναντούν σήμερα σοβαρούς περιορισμούς στο εσωτερικό κάθε Κράτους μέλους, θα μπορέσουν απεναντίας να αναπτυχθούν στο εσωτερικό της Ένωσης, αν είναι εξοπλισμένες με μια κοινή νομισματική πολιτική. Είναι απαραίτητο να επωφεληθούμε από το μέσον του σταθερού ενιαίου νομίσματος, με χαμηλά επιτόκια και με λιγότερους όρους, σε σχέση με τον εξωτερικό τομέα, από όσο έχουν σήμερα καθένα από τα νομίσματα που θα συγχωνευθούν στο ευρώ, προκειμένου να τεθεί σε λειτουργία μια ευρωπαϊκή αναπτυξιακή πρωτοβουλία.
<P>
Θα ήθελα τέλος να αναφερθώ στη ζήτημα της ελαστικότητας της αγοράς εργασίας και των οικονομιών μας, ελαστικότητας που πολλές φορές -όπως και σήμερα το πρωί- θεωρείται ως μοναδική προϋπόθεση για την ανάπτυξη. Οι οικονομίες μας -θα πρέπει να το πούμε- υπό τις επιταγές της ενιαίας αγοράς και της φορολογικής σταθεροποίησης, έφτασαν σε αυτήν τη δεκαετία σε έναν πολύ αξιόλογο βαθμό ελαστικότητας. Βρισκόμαστε ακόμη μακριά από την ελαστικότητα της Σιγκαπούρης ή της Ταϊλάνδης ή και των Ηνωμένων Πολιτειών της Βορείου Αμερικής, διαθέτουμε όμως έναν πολύ υψηλό βαθμό ελαστικότητας για τα ευρωπαϊκά στάνταρ, για τα στάνταρ που μπορεί να αποδεχτεί η κοινή μας γνώμη. Σε αυτήν την κοινή γνώμη, που υπομένει τις θυσίες που επιβάλλει η ελαστικότητα, θα πρέπει να αποστείλουμε επειγόντως ένα θετικό μήνυμα ελπίδας, ανάπτυξης, εμπιστοσύνης στο ότι η Νομισματική Ένωση θα καταστήσει επίσης δυνατή μια μεγαλύτερη ανάπτυξη της οικονομίας και της απασχόλησης.

<SPEAKER ID=76 NAME="de Silguy">
Κύριε Πρόεδρε, κυρίες και κύριοι, επιτρέψτε μου καταρχή να συμμετάσχω κι εγώ στο φόρο τιμής που αποδώσατε προς τον κ. Alexandre Lamfalussy και να του πώ, εξ ονόματος της Επιτροπής, ότι εκτιμήσαμε πολύ την εργασία που πραγματοποιήσαμε μαζί. Πιστεύω ότι εάν μια μέρα κάποιος γράψει την ιστορία της γέννησης του εύρω, θα μπορέσει να αναφέρει την συνεργασία μας ως ένα πρότυπο διοργανικής συνεργασίας, και εξάλλου η εργασία με το Κοινοβούλιο υπήρξε από αυτή την άποψη υποδειγματική.
<P>
Αγαπητέ Πρόεδρε, λυπούμαι μόνο που δεν θα βρίσκεσθε ανάμεσά μας όταν θα αποφασίσουμε τον κατάλογο των χωρών που θα μεταβούν στο ενιαίο νόμισμα, στα τέλη Απριλίου με αρχές Μαοου 1998. Εν πάση περιπτώσει, μπορείτε να είστε σίγουρος ότι θα βρίσκεσθε στην καρδιά μας.
<P>
Θα ήθελα να διαβεβαιώσω αμέσως ορισμένους από τους αγορητές όπως ο κ. Lukas, ο κ. Κακλαμάνης, ο κ. Hendrick, ο κ. Pιrez Royo και η κ. Berιs: το ενιαίο νόμισμα θα δει το φως σύμφωνα με το χρονοδιάγραμμα και τους όρους που προβλέπονται από τη Συνθήκη. Το 'Αμστερνταμ πρέπει να στεφθεί από επιτυχία και θα στεφθεί, διότι κανείς δεν μπορεί και δεν θέλει να αναλάβει την ευθύνη να σταματήσει την πορεία προς την δημιουργία του εύρω, ούτε να σταματήσει την πρόοδο της Διακυβερνητικής Διάσκεψης.
<P>
Σήμερα, το ψήφισμα του κ. Fourηans μου επιτρέπει να χαιρετίσω μία πολύ χρήσιμη συνεισφορά σε αυτό που αποκαλώ λειτουργία της Οικονομικής και Νομισματικής 'Ενωσης όταν θα έχει αποκτήσει το ρυθμό της. Ασφαλώς, η Επιτροπή συμμερίζεται την αρχή και τους στόχους του ψηφίσματός σας. Μόνο ένας αποτελεσματικός συντονισμός των οικονομικών πολιτικών θα επιτρέψει να αποκομίσουμε όλα τα πλεονεκτήματα από την άφιξη του εύρω. Αποτελεί εξάλλου τμήμα των στόχων της Οικονομικής και Νομισματικής 'Ενωσης.
<P>
Για να σχολιάσω, λοιπόν, το σχέδιο ψηφίσματός σας σε σχέση με τη συζήτηση που άκουσα σήμερα το πρωο, θα προσπαθήσω να απαντήσω σε δύο ερωτήσεις. Πρώτο, ποια είναι τα μέσα που διαθέτουμε για την εφαρμογή αυτού του συντονισμού των οικονομικών πολιτικών και, δεύτερο, με ποιο τρόπο θα τον εφαρμόσουμε;
<P>
Καταρχήν, τα μέσα. Η δημοσιονομική πολιτική, όπως υπογραμμίσατε, υπάγεται και παραμένει στην εθνική δικαιοδοσία, η Συνθήκη όμως προσδιορίζει σαφείς στόχους για τον προσανατολισμό των δημόσιων οικονομικών. Υπενθυμίζω ότι η Συνθήκη παρέχει ωστόσο ένα πλαίσιο το οποίο θα επιτρέψει την ανάπτυξη, σε ένα κλίμα σταθερότητας, ενός ευνοοκού για την ανάπτυξη και την απασχόληση policy-mix . 'Οχι, η σταθερότητα δεν είναι εχθρός της απασχόλησης, είναι μάλιστα ένας απαραίτητος όρος για τη δημιουργία της και δεν πρέπει να αποκρύπτουμε την αλήθεια από την κοινή γνώμη. Συμφωνώ με τον κ. Rόbig, μόνο υγιή δημόσια οικονομικά θα μας επιτρέψουν να δημιουργήσουμε θέσεις απασχόλησης.
<P>
Σας παραπέμπω ως προς αυτό στο άρθρο 105 παράγραφος 1 της Συνθήκης, που ορίζει ότι ο κύριος στόχος της νομισματικής πολιτικής είναι η σταθερότητα των τιμών, διευκρινίζοντας επίσης ότι, με την επιφύλαξη αυτού του στόχου, η νομισματική πολιτική πρέπει να συμβάλλει στην πραγματοποίηση των στόχων της Κοινότητας όπως αυτοί καθορίζονται στην παράγραφο 2, δηλαδή στην ανάπτυξη και την απασχόληση.
<P>
Ο συντονισμός των οικονομικών πολιτικών θα επιτρέψει ακριβώς να αποφύγουμε τις συγκρούσεις ανάμεσα στη νομισματική πολιτική, τη δημοσιονομική πολιτική και τη μισθολογική εξέλιξη. Σ'αυτό το σημείο, ας μου επιτραπεί να υπογραμμίσω τη σημασία του μισθολογικού κόστους που αντιπροσωπεύει το 50 % του ΑΕγχΠ στην Ευρώπη, συμπεριλαμβανομένων των κοινωνικών εισφορών. Η εξέλιξή του είναι λοιπόν αποφασιστική για την ισορροπία του policy-mix. Εξάλλου, γνωρίζετε όπως κι εγώ τις διατάξεις του άρθρου 104, οι οποίες προβλέπουν πράγματι έναν ορισμένο αριθμό διαδικασιών σχετικά με τη χρηματοδότηση των δημόσιων ελλειμμάτων, ώστε να αποφευχθεί ειδικότερα η χρηματοδότηση των υπερβολικών ελλειμμάτων. Γνωρίζετε αυτές τις διαδικασίες και επομένως δεν θα επιμείνω σε αυτές.
<P>
'Οπως όμως επισημαίνει ο εισηγητής σας, σημειώνω πράγματι ότι μου φαίνεται απίθανη - αν και ορισμένοι βουλευτές το ευχήθηκαν - μία σημαντική διόγκωση του κοινοτικού προϋπολογισμού κατά τα προσεχή έτη. Ωστόσο δεν μας λείπει κάθε δημοσιονομικό όπλο. Ακόμη κι αν δεν υπάρχει πραγματικά κοινοτικό δημοσιονομικό όπλο, πρέπει να εφαρμόσυμε μία πραγματικά συντονισμένη δράση ανάμεσα στα κράτη μέλη, και η Συνθήκη μας παρέχει τα μέσα. Σας παραπέμπω στα άρθρα 2, 3Α, 102Α, 103. 'Ολα αυτά είναι αλληλένδετα, όλα αυτά είναι σαφή, και χάρη σ'αυτά, κυρία Berθs, δημιουργήθηκαν τρία μέσα προς όφελος του συντονισμού της οικονομικής πολιτικής: οι μεγάλοι προσανατολισμοί της οικονομικής πολιτικής, η διαδικασία του υπερβολικού ελλείμματος και το σύμφωνο σταθερότητας και ανάπτυξης. Τα γνωρίζετε και δεν θα επιμείνω σε αυτά τα μέσα.
<P>
Ωστόσο, θα ήθελα να διευκρινίσω ότι το Συμβούλιο Εcofin που πραγματοποιήθηκε εχθές έδωσε μία τελική μορφή στο κείμενο που αφορά το νομικό πλαίσιο, το νέο ευρωπαοκό νοιμισματικό σύστημα και το σύμφωνο σταθερότητας και ανάπτυξης. Το σύμφωνο σταθερότητας και ανάπτυξης, κυρία Berθs, δεν προσθέτει τίποτε στη Συνθήκη. Δεν είναι τίποτε περισσότερο και τίποτε λιγότερο από τη Συνθήκη, κύριε Wolf. Το σύμφωνο σταθερότητας και ανάπτυξης επιδιώκει, κύριε Castagnθde, να διαπιστωθεί απλώς ότι τα δημόσια ελλείμματα δεν δημιούργησαν ποτέ θέσεις απασχόλησης.
<P>
Διαπιστώνω λοιπόν ότι, έπειτα από το ψήφισμά σας της 30ης Μαίου, ένα μεγάλο μέρος των τροπολογιών του Ευρωπαοκού Κοινοβουλίου έγιναν δεκτές από το Συμβούλιο Εcofin. Θα ήθελα να διευκρινίσω επίσης ότι το ίδιο Συμβούλιο Εcofin ενέκρινε τους γενικούς προσανατολισμούς της οικονομικής πολιτικής για το 1997. Μιλήσαμε πολύ για τη συζήτηση σχετικά με το σύμφωνο σταθερότητας και ανάπτυξης, αλλά δεν μιλήσαμε για τη συζήτηση σχετικά με τους γενικούς προσανατολισμούς της οικονομικής πολιτικής, κάτι το οποίο αποτελεί ακριβώς μια άσκηση συντονισμού των οικονομικών πολιτικών. Το έγγραφο διαβιβάσθηκε στους αρχηγούς κρατών και κυβερνήσεων. Σας υπενθυμίζω ότι, σ'αυτό το έγγραφο, η Επιτροπή έκανε, όπως άλλωστε επιθυμούσατε, ιδιαίτερα ανοίγματα σε θέματα απασχόλησης και δημόσιων επενδύσεων.
<P>
Πολύ σύντομα, τώρα, με ποιο τρόπο θα εφαρμοσθεί αυτός ο συντονισμός των οικονομικών πολιτικών, εφόσον δεν διαθέτουμε τα μέσα για κάτι τέτοιο; Πιστεύω ότι καταρχή χρειάζεται πολιτική βούληση. Αυτός ο συντονισμός των οικονομικών πολιτικών στην Ευρώπη παρέμεινε, για μεγάλο χρονικό διάστημα, νεκρό γράμμα. Ευτυχώς η κατάσταση εξελίχθηκε στους κόλπους του Συμβουλίου των Υπουργών Οικονομικών και κρίνω ότι η χθεσινή συνεδρίαση του Συμβουλίου Εcofin σηματοδοτεί αναμφισβήτητα μία σημαντική πρόοδο, θα τολμούσα μάλιστα να πώ ένα σημαντικό στάδιο σε αυτή την πορεία. Το γεγονός ότι πλησιάζει η προθεσμία του 1999 παρακινεί πιθανώς, ίσως αναμφισβήτητα, τις κυβερνήσεις να δεσμευθούν προς την κατεύθυνση του συντονισμού. Η εφαρμογή του άρθρου 103 αυξάνει σε ισχύ και επέτρεψε, θα έλεγα, να εμφανισθεί μια πραγματική άμιλλα που οδηγεί στην εξυγίανση της οικονομικής διαχείρισης των κρατών μελών.
<P>
Σήμερα, η Ευρώπη σημείωσε θεαματικές προόδους στην πορεία της οικονομικής σύγκλισης και οι χώρες που μείωσαν περισσότερο το έλλειμμά τους είναι εκείνες που δημιούργησαν τις περισσότερες θέσεις εργασίας και γνώρισαν την μεγαλύτερη ανάπτυξη. Αυτός ο συντονισμός, λοιπόν, των οικονομικών πολιτικών αρχίζει να κάνει αισθητά τα θετικά του αποτελέσματα. Αναντίρρητα, η συνεργασία προχωράει, και η δημιουργία του εύρω θα την ενισχύσει, διότι εάν σήμερα είναι χρήσιμη, αύριο θα είναι αναγκαία.
<P>
Θα πώ ότι δίχως να περιμένει τη σημερινή συζήτηση, το χθεσινό Συμβούλιο Εcofin πραγματοποίησε μία σημαντική πρόοδο στα σχέδια της απασχόλησης και του συντονισμού των οικονομικών πολιτικών, εφόσον οι δεκαπέντε Υπουργοί Οικονομικών δέχθηκαν να δημιουργήσουν, με βάση τα άρθρα 2, 102Α και 103 της Συνθήκης, μια πιό ενεργή επιτήρηση σε θέματα απασχόλησης και έναν πιό προωθημένο συντονισμό των οικονομικών πολιτικών, ιδίως των διαρθρωτικών.
<P>
Για αυτό το σκοπό, το Ευρωπαοκό Συμβούλιο του 'Αμστερνταμ θα μπορούσε να εγκρίνει ένα ψήφισμα που θα καθορίζει τις γενικές γραμμές αυτού του νέου τρόπου συντονισμού των οικονομικών πολιτικών. Η Επιτροπή, κυρία Berθs, αισθάνεται ικανοποίηση για αυτή την εξέλιξη η οποία ενθαρρύνει τις προσπάθειες που αναπτύσσει εδώ και πολλά χρόνια, η κ. Randzio-Plath θα συμφωνήσει μαζί μου, προκειμένου να θέσει εκ νέου την απασχόληση στην κορυφή των προτεραιοτήτων της 'Ενωσης. Κοιτάξτε αυτά που προτείναμε στην νέα Συνθήκη σχετικά με την απασχόληση. Σας παραπέμπω επίσης στο σύμφωνο εμπιστοσύνης για την απασχόληση που προτάθηκε από τον Πρόεδρο Santer. Και στο θέμα αυτό, η Επιτροπή αισθάνεται ικανοποίηση βλέποντας ότι οι προσπάθειές της για ένα καλύτερο συντονισμό των οικονομικών πολιτικών, κάνοντας τη μέγιστη δυνατή εκμετάλλευση των δυνατοτήτων των άρθρων 102Α και 103, παράγουν τώρα αποτελέσματα.
<P>
Αυτά για την πολιτική βούληση, αλλά η πολιτική βούληση δεν αρκεί. Της χρειάζεται επίσης ένα πλαίσιο. Ο εισηγητής σας προτείνει ένα πολιτικό όργανο. Θα έλεγα ότι το φυσικό πολιτικό όργανο για την υλοποίηση αυτού του συντονισμού είναι αναμφισβήτητα το Συμβούλιο Εcofin. Δεν υπάρχει, κατά τη γνώμη μας, λόγος να δημιουργηθεί ένα νέο θεσμικό όργανο, αν και αναγνωρίζω ότι μπορεί να τεθεί το πρόβλημα κατά τη μεταβατική περίοδο, όταν όλες οι χώρες της Ευρωπαοκής 'Ενωσης δεν θα είναι χώρες του εύρω. Αυτός είναι ο λόγος για τον οποίο η Επιτροπή είναι έτοιμη να στηρίξει την ιδέα της δημιουργίας ενός Συμβουλίου Σταθερότητας και Ανάπτυξης, αρκεί να πρόκειται για ένα άτυπο όργανο που θα σέβεται τη θεσμική ισορροπία, το οποίο δεν θα παρεμβαίνει στην εκτέλεση της νομισματικής πολιτικής που υπάγεται στην αρμοδιότητα της Ευρωπαϊκής Κεντρικής Τράπεζας, και το οποίο, εννοείται, θα στηρίζεται στις εργασίες της Επιτροπής.
<P>
Τί πρέπει να καλύπτει αυτός ο συντονισμός των οικονομικών πολιτικών; Θα απαντήσω: όλα τα ζητήματα κοινού ενδιαφέροντος. Δεν υπάρχει λογος να περιορισθεί το πεδίο δράσης του. Σκέφτομαι ιδιαίτερα την εμβάθυνση των διαρθρωτικών πολιτικών, αυτών που στοχεύουν στη βελτίωση της λειτουργίας της αγοράς εργασίας, και μ'αυτή την έννοια αντιλαμβάνομαι τις αποφάσεις που ελήφθησαν χθες βράδυ.
<P>
Ο συνάδελφός μου Mario Monti θα απαντήσει στα ερωτήματά σας για τον φορολογικό τομέα. Μπορώ να πώ ότι συμμερίζομαι τις ανησυχίες σας σχετικά με το κοινωνικό και φορολογικό ντάμπινγκ. Αυτός είναι ο λόγος για τον οποίο αναλήφθηκαν πρωτοβουλίες στο πλαίσιο των γενικών προσανατολισμών της οικονομικής πολιτικής.
<P>
Επιτρέψτε μου, εν είδει επιλόγου, να υπογραμμίσω ότι η πολιτική βούληση θα προσδώσει αποτελεσματικότητα στον οικονομικό συντονισμό. Το αναγκαίο νομικό πλαίσιο υπάρχει, έχει δημιουργηθεί. Πρέπει τώρα να εφαρμοσθεί. Εναπόκειται στα διάφορα θεσμικά όργανα να το πράξουν. Η πολιτική βούληση που εκδηλώθηκε χθες από τους Υπουργούς Οικονομικών για να προχωρήσουμε προς αυτή την οδό είναι καλός οιωνός. Αυτή είναι η πρόκληση που μας καλεί σήμερα να αντιμετωπίσουμε η πραγματοποίηση της Οικονομικής και Νομισματικής 'Ενωσης.
<P>
(Χειροκροτήματα)

<SPEAKER ID=77 NAME="Monti">
Κύριε Πρόεδρε, ένας από τους βουλευτές βρήκε, κατά τη συζήτηση, κάπως βεβιασμένη τη συνύπαρξη μεταξύ φορολογικών θεμάτων και Νομισματικής Ένωσης. Αντίθετα, εγώ θα πρέπει να πω ότι βρήκα πολύ ενδιαφέρουσα αυτή τη συνύπαρξη. Το ενιαίο νόμισμα αποτελεί την επίστεψη της οικονομικής και νομισματικής ένωσης, η οικονομική ένωση βασίζεται κυρίως σε μία καλώς λειτουργούσα ενιαία αγορά, μία καλώς λειτουργούσα ενιαία αγορά απαιτεί τον κατάλληλο συντονισμό του φορολογικού συστήματος. Θα σταθώ τώρα με συντομία σε αυτές τις πλευρές που συνδέονται με τη φορολογική πολιτική, θέματα που με μεγάλη οξυδέρκεια έχουν εμβαθύνει οι εκθέσεις του κ. Fourηans και της κ. Randzio-Plath, τους οποίους και ευχαριστώ για τη σημαντική εργασία που επετέλεσαν.
<P>
Θα ήθελα να αρχίσω με μία πολιτική εκτίμηση. Βρισκόμαστε σε μία περίοδο όπου τα κράτη μέλη συνδέονται σε μεγάλο βαθμό με την αντίληψη της φορολογικής κυριαρχίας και όπου όμως στην πραγματικότητα χάνουν τη φορολογική κυριαρχία προς όφελος των αγορών, ως αποτέλεσμα της κινητικότητας. Ένα από τα τελευταία τεύχη του Economist είχε στο εξώφυλλο τον τίτλο »The disappearing tax payer» , το φαινόμενο της κινητικότητας που περιορίζει τη φορολογητέα βάση. Όπως τόνισαν ο κ. Giansily και η κ. De Rose, η επικουρικότητα είναι θεμελιώδους σημασίας, όπως επίσης και η εθνική κυριαρχία. Η Επιτροπή θεωρεί εντούτοις ότι είναι ευκταίο το πέρασμα από την ομοφωνία στην ειδική πλειοψηφία, τουλάχιστον όσον αφορά ορισμένα φορολογικά θέματα. Εάν αυτό όμωε δεν συμβεί, θα πρέπει ομοίως να καταβάλουμε προσπάθειες για να ενταθεί ο συντονισμός της φορολογικής πολιτικής. Από πολιτικής σκοπιάς διακυβεύεται ένας πολύ σημαντικός στόχος: χωρίς το συντονισμό των φορολογικών μέτρων, στο πλαίσιο σεβασμού της επικουρικότητας, δεν είναι δυνατό να υπάρξει σε ευρωπαϊκό επίπεδο μία κοινωνική οικονομία της αγοράς ούτε μία οικονομία της αγοράς που να λειτουργεί σωστά. Δεν μπορεί να υπάρξει μία κοινωνική οικονομία της αγοράς διότι ο φορολογικός ανταγωνισμός μεταξύ των κρατών τα εμποδίζει όλο και περισσότερο να εφαρμόζουν κατά κάποιο τρόπο την ανακατανομή του εισοδήματος, μέσω του φορολογικού συστήματος. Με τον τρόπο που συντελείται ο φορολογικός ανταγωνισμός, που τόσο ευνοεί το κεφάλαιο και πλήττει την εργασία -όπως τόνισε ο κ. Wolf- συμβάλλει στη δημιουργία ανεργίας. Δεν μπορεί εξάλλου να υπάρξει στην Ευρώπη μία σωστά λειτουργούσα οικονομία της αγοράς χωρίς το συντονισμό των φορολογικών πολιτικών, δεδομένων των δυσκολιών που συναντούν οι επιχειρήσεις, αλλά και οι εργαζόμενοι, σε μία ενιαία αγορά χωρίς την ελάχιστη φορολογική εναρμόνιση.
<P>
Γι αυτό το λόγο η Επιτροπή εδώ και ένα χρόνο ακολουθεί μία νέα προσέγγιση, επιδιώκοντας να αυξήσει τη συνειδητοποίηση της ανάγκης προόδου στο θέμα αυτό από την πλευρά των κρατών, επιδιώκοντας να δημιουργήσει τις βάσεις για τη συναίνεση και τον προσδιορισμό συγκεκριμένων προτάσεων.
<P>
Η Επιτροπή έχει παρουσιάσει το πρόγραμμα εργασίας για το ΦΠΑ που εξετάζει η έκθεση Randzio-Plath, την πρόταση οδηγίας σχετικά με τη φορολογία των ενεργειακών προϊόντων και μία δέσμη φορολογικών μέτρων την οποία επεξεργάζεται η επιτροπή για τη φορολογική επιτροπή. Συμφωνώ με τον κ. Fourηans που υπογραμμίζει ότι ο φορολογικός ανταγωνισμός δεν είναι από μόνος του αρνητικό φαινόμενο αλλά αποκτά, όπως συμβαίνει σε ορισμένες περιπτώσεις, χαρακτηριστικά ασσυμετρίας και αθέμιτου ανταγωνισμού.
<P>
Σε συνεχή επαφή με το Ευρωπαϊκό Κοινοβούλιο, ειδικότερα στα πλαίσια της Επιτροπής Οικονομικής, Νομισματικής και Βιομηχανικής Πολιτικής και με την ομάδα των μονίμων εκπροσώπων των υπουργών των οικονομικών, η Επιτροπή ετοιμάζει μία δέσμη φορολογικών μέτρων, τα οποία συμπίπτουν σε πολλά σημεία με τα σημεία που προτείνει ο κ. Fourηans, μέτρα που αποτελούν έναν κώδικα συμπεριφοράς, κυρίως όσον αφορά τη φορολογία των εταιρειών, μέτρα που θα απαλείψουν τις στρεβλώσεις της φορολογίας του κεφαλαίου, μέτρα για την απάλειψη των κρατήσεων στην πηγή επί των καταβολών τόκων και royalties μεταξύ συνδεδεμένων εταιρειών όπως επίσης και για την απάλειψη μερικών από τις πλέον σημαντικές στρεβλώσεις στον τομέα της έμμεσης φορολογίας.
<P>
Έρχομαι τώρα στο ΦΠΑ. Το νέα σύστημα ΦΠΑ, που εξετάζει η έκθεση Randzio-Plath, είναι, κατά τη γνώμη της Επιτροπής, ένα θέμα μεγίστης σημασίας. Όπως γνωρίζετε, μετά το αποτέλεσμα της ψηφοφορίας στην Επιτροπή Οικονομικής, Νομισματικής και Βιομηχανικής Πολιτικής στις 22 Απριλίου, έχουν κατατεθεί νέες τροπολογίες επί της εκθέσεως Randzio-Plath που, εάν τις εγκρίνετε, θα επιφέρουν τροποποιήσεις τις οποίες η Επιτροπή θεωρεί σωστές. Εκτιμώ τη εποικοδομητική στάση όλων των πολιτικών ομάδων που αποφάσισαν να επανεξετάσουν ορισμένες ακραίες θέσεις τους. Ευχαριστώ τους κκ. Donnelly και Secchi, την κ. Thyssen και όσους υπεστήριξαν το σχέδιο της Επιτροπής.
<P>
Η Επιτροπή έχει παρουσιάσει ένα ακριβές πρόγραμμα εργασίας με ένα πολιτικό χρονοδιάγραμμα που οργανώνεται σε τρεις φάσεις: η πρώτη φάση προβλέπει τη βελτίωση του σημερινού συστήματος του ΦΠΑ, κύριε Cox, και συνεπώς κινείται στην προοπτική που έχετε εντοπίσει. η δεύτερη φάση προβλέπει τον εκσυγχρονισμό του συστήματος του ΦΠΑ όσον αφορά τα συστήματα τηλεπικοινωνιών. η τρίτη φάση θα επιτρέψει την πραγματική απλοποίηση του συστήματος του ΦΠΑ, περνώντας σε ένα σύστημα που θα βασίζεται στη φορολογία στη χώρα προέλευσης.
<P>
Όπως αναγνώρισε η κ. Randzio-Plath, εργαζόμαστε για την προετοιμασία αυτού του τελικού συστήματος που χαρακτηριστικό του θα είναι η απλότητα, που θα ανταποκρίνεται -και στο σημείο αυτό απευθύνομαι στην κ. Peijs και στους άλλους βουλευτές- στα αιτήματα των μικρομεσαίων επιχειρήσεων, που θα συμβάλει σε σημαντικό βαθμό στη μείωση του σοβαρού φαινομένου της φοροδιαφυγής που διαπιστώνεται σήμερα. Επιθυμώ εξάλλου να διαβεβαιώσω τους κκ. Cox και Cornelissen, την κ. Ewing και όλους τους άλλους ότι δεν πρόκειται για ένα άλμα στο σκοτάδι διότι θα επεξεργασθούμε το εν λόγω σύστημα σε όλες τις λεπτομέρειές του και θα εξετάσουμε επίσης και το θέμα των μειωμένων συντελεστών από τη σκοπιά των κοινωνικών επιπτώσεων.
<P>
Είμαι συνεπώς πεπεισμένος ότι δεν θα υπάρξει μεταξύ μας καμία διαφορά απόψεων σε ένα βασικό σημείο: πριν από το πέρασμα στο τελικό σύστημα φορολογίας στη χώρα προέλευσης χρειάζεται να εκσυγχρονισθεί, να εφαρμοσθεί με μεγαλύτερη ομοιομορφία και, όπου είναι δυνατό, να απλοποιηθεί το σημερινό σύστημα. Θα ήθελα, εντούτοις, να καταστεί σαφές ότι η πρόταση που εξετάζουμε δεν περιορίζεται στις μεταβατικές διατάξεις αλλά αφορά ολόκληρη την έκτη οδηγία για το ΦΠΑ, στην οποία εντάσσονται αυτές οι διατάξεις.
<P>
Καταλήγω, κύριε Πρόεδρε, παρατηρώντας ότι και το Ευρωπαϊκό Νομισματικό Σύστημα, στην έκθεση που συνέταξε πριν από μερικούς μήνες σχετικά με τη σύγκλιση όπως και στην ετήσια έκθεσή του, υπογραμμίζει την ανάγκη επιτέλεσης βημάτων προόδου στο θέμα της φορολογικής εναρμόνισης, ειδικότερα όσον αφορά το εισόδημα των κεφαλαίων.
<P>
Επιθυμώ, τέλος, να ευχαριστήσω τους δύο εισηγητές και όλους τους βουλευτές που παρενέβησαν: θα συνεχίσουμε να εργαζόμαστε στα λεπτά δημοσιονομικά θέματα σε στενή συνεργασία με το Ευρωπαϊκό Κοινοβούλιο. Τέλος, επιθυμώ να προσθέσω και τη δική μου φωνή στις εκφράσεις απότισης τιμής που ο συνάδελφος de Silguy απηύθυνε, εξ ονόματος της Επιτροπής, προς τον πρόεδρο Lamfallussy.
<P>
(Χειροκροτήματα)

<SPEAKER ID=78 LANGUAGE="NL" NAME="Cornelissen">
Πρόεδρε, δεν έχω σκοπό να καθυστερήσω τη συνεδρίαση, για αυτό και θα ήθελα να ρωτήσω τον Επίτροπο αν έχει την πρόθεση να απαντήσει γραπτώς στις δύο ερωτήσεις που υπέβαλα.

<SPEAKER ID=79 NAME="Monti">
Nαι, θα το κάνω.

<SPEAKER ID=80 NAME="Πρόεδρος">
Κύριοι βουλευτές, πριν δώσω το λόγο στον Πρόεδρο κ. Lamfalussy για την περάτωση αυτής της συζήτησης, θεωρώντας ότι διερμηνεύω το αίσθημα της πλειοψηφίας των βουλευτών του Κοινοβουλίου αυτού, και επίσης επειδή θα είναι η τελευταία φορά που ο Πρόεδρος κ. Lamfalussy θα είναι παρών με αυτή την ιδιότητα στο Κοινοβούλιο αυτό, θα ήθελα να του εκφράσω την πιο ειλικρινή και θερμή εκτίμησή μας για τις σχέσεις του με αυτό το Κοινοβούλιο, για τον τρόπο με τον οποίο μας επέτρεψε να επωφεληθούμε από τις γνώσεις του...
<P>
(Χειροκροτήματα) για την ακρίβεια και την προσωπική ικανότητά του. Πρόεδρε κύριε Lamfalussy, εξ ονόματος του Ευρωπαϊκού Κοινοβουλίου, σας εκφράζω τις καλύτερες προσωπικές ευχές μας.

<SPEAKER ID=81 NAME="Lamfalussy">
Κύριε Πρόεδρε, κυρίες και κύριοι, δεν μπορώ να απαντήσω σε όλα τα ερωτήματα που μου τέθηκαν, αλλά θα προσπαθήσω να απαντήσω σε ένα απολύτως θεμελιώδες ερώτημα, το οποίο βρίσκεται στη βάση των συζητήσεών σας. Πώς μπορεί να ανταποκριθεί στις προσδοκίες των πολιτών η νομισματική πολιτική; Σε τί μπορεί να ανταποκριθεί σε αυτές τις προσδοκίες; Ποια είναι τα αποτελέσματα τα οποία δεν μπορεί να επιτύχει και, κατά συνέπεια, δεν πρέπει να υποσχεθεί;
<P>
Ο πρώτος στόχος που μπορεί να πετύχει η νομισματική πολιτική είναι ο έλεγχος του πληθωρισμού. Αποτελεί έναν αξιέπαινο άμεσο στόχο: δεν πρέπει να λησμονούμε ότι ο πληθωρισμός υπήρξε πάντοτε στην πηγή των περισσότερων αδικιών και ανισοτήτων. Αρχίζουμε να το λησμονούμε τώρα που εξερχόμασθε ευτυχώς από μια περίοδο πληθωρισμού. Δεν θα έπρεπε ωστόσο να λησμονούμε ότι σε περίοδο πληθωρισμού οι ισχυροί, οι πλούσιοι, είναι σε θέση να προστατευθούν από τις ζημιές του πληθωρισμού. 'Οσοι είναι αδύναμοι και δεν έχουν τα απαραίτητα μέσα, δεν μπορούν να προστατευθούν με τον ίδιο τρόπο. Πρόκειται συνεπώς για έναν κοινωνικό στόχο, ο οποίος αξίζει να τεθεί με σαφήνεια στο τραπέζι.
<P>
Αφού ελεγχθεί ο πληθωρισμός, η νομισματική πολιτική μπορεί να συμβάλλει στην οικονομική ανάπτυξη. Μπορεί να συμβάλλει επιδρώντας στο επίπεδο των βραχυπρόθεσμων επιτοκίων. Διαθέτει τα μέσα και τις δυνατότητες και άλλωστε το έχει πράξει. Σας υπενθυμίζω απλώς τους αριθμούς: στις χώρες όπου ο πληθωρισμός ελέγχεται τώρα εδώ και πολλά χρόνια, τα βραχυπρόθεσμα επιτόκια είναι περίπου της τάξης του 3 %. Στις χώρες όπου ο έλεγχος του πληθωρισμού είναι πιό πρόσφατος, τα βραχυπρόθεσμα επιτόκια είναι ακόμα κάπως υψηλότερα, αλλά με τάση μείωσης. Αυτό θα έχει αναμφισβήτητα, με μία καθυστέρηση έξι μηνών, ενός ή δύο χρόνων, επίπτωση στην ανάπτυξη.
<P>
Αντίθετα, η νομισματική πολιτική δεν μπορεί να ελέγξει τα μακροπρόθεσμα επιτόκια. Πρέπει να το δηλώσουμε με απόλυτη σαφήνεια. Ανησυχώ ιδιαιτέρως ως προς αυτό: πράγματι, ενώ διαπιστώνω ότι τα μακροπρόθεσμα επιτόκια - ακόμη και στις χώρες όπου τα βραχυπρόθεσμα επιτόκια είναι ήδη πολύ χαμηλά - είναι σχετικά χαμηλά, από ιστορική άποψη, δηλαδή περίπου μεταξύ 5, 75 % και 6 %, τα πραγματικά μακροπρόθεσμα επιτόκια παραμένουν ακόμη υψηλά και είναι της τάξης του 4 %. Αυτό θέτει ένα πραγματικό πρόβλημα. Δεν πιστεύω ότι αυτό το επίπεδο μπορεί να επηρεασθεί από την νομισματική πολιτική. Πιστεύω ότι οι λόγοι αυτής της κατάστασης βρίσκονται αλλού. Ορισμένοι φοβούνται ότι δεν θα γίνει κατάλληλη διαχείριση του εύρω. 'Ομως η θεμελιώδης εξήγηση δεν βρίσκεται εκεί. Πιστεύω ότι η θεμελιώδης εξήγηση βρίσκεται σε δύο αριθμούς: μεταξύ 1991 και 1996, το βάρος τους χρέους της δημόσιας διοίκησης σε σχέση με το ακαθάριστο εγχώριο προοόν ανήλθε από 56 % σε 73, 5 %. Δεν υπάρχει αμφιβολία ότι αυτή η πολύ σημαντική αύξηση έχει επίπτωση στα μακροπρόθεσμα επιτόκια τα οποία, εξαιτίας αυτού του γεγονότος, συνιστούν τροχοπέδη για την ανάπτυξη.
<P>
Κατά συνέπεια, η νομισματική πολιτική μπορεί να επιδράσει στην ανάπτυξη, όχι όμως χωρίς τη βοήθεια των δημοσιονομικών πολιτικών.
<P>
Τι μπορεί να κάνει στο θέμα της ανεργίας; Στο βαθμό που η ανεργία οφείλεται στην αναιμία της ανάπτυξης, η νομισματική πολιτική μπορεί να βοηθήσει μέσα στα όρια που μόλις υπέδειξα. Στο βαθμό που η ανεργία οφείλεται σε διαρθρωτικούς παράγοντες, οι οποίοι δεν έχουν μεγάλη σχέση με την ανάπτυξη, δεν είναι σε θέση να έχει άμεση επίδραση. Σπάνια αναφέρω χώρες, αλλά επιτρέψτε μου να αναφέρω την περίπτωση της δικής μου χώρας, του Βελγίου. Το Βέλγιο και οι Κάτω Χώρες ακολουθούν σχεδόν όμοιες νομισματικές πολιτικές εδώ και έξι-επτά χρόνια, και πολύ παραπλήσιες εδώ και μεγάλο χρονικό διάστημα. Πλην όμως, τα ποσοστά της ανεργίας διαφέρουν πολύ στις δύο αυτές χώρες: 9, 5 % στο Βέλγιο, και της τάξης του 6 % στην Ολλανδία. Δεν μπορεί να είναι υπεύθυνη για αυτή τη διαφορά η νομισματική πολιτική. Οφείλουμε να το γνωρίζουμε. Πιστεύω ότι η απορρόφηση αυτού του τμήματος της ανεργίας - του τμήματος που δεν οφείλεται στην αδύναμη ανάπτυξη και το οποίο είναι το πιο σημαντικό - εξαρτάται από την εφαρμογή άλλων πολιτικών, δηλαδή των διαρθρωτικών πολιτικών, την ελαστικότητα της αγοράς εργασίας και τις πολιτικές οι οποίες θα προσπαθήσουν να επιδράσουν στα έμμεσα βάρη που επιβαρύνουν το κόστος εργασίας.
<P>
Αυτή η πολιτική μπορεί να εφαρμοσθεί σε ευρωπαοκό επίπεδο. Πιστεύω ότι ο συντονισμός των πολιτικών όπως τον περιέγραψε ο επίτροπος κ. de Silguy με μεγάλη ακρίβεια και ευστοχία, μπορεί να εφαρμοσθεί σε ευρωπαοκό επίπεδο, αλλά μη επιφορτίζετε τη νομισματική πολιτική με προσδοκίες στις οποίες δεν είναι σε θέση να ανταποκριθεί!
<P>
(Ζωηρά χειροκροτήματα)

<SPEAKER ID=82 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί κατά την ώρα των ψηφοφοριών, που αρχίζει αμέσως.

<CHAPTER ID=4>
Ψηφοφορίες
<SPEAKER ID=83 NAME="Dνez de Rivera Icaza">
Κύριε Πρόεδρε, νομίζω ότι η κ. Oomen-Ruijten θα πρέπει να παρέμβει προηγουμένως και στη συνέχεια, αν μου επιτρέπετε, θα απαντήσω.

<SPEAKER ID=84 LANGUAGE="NL" NAME="Oomen-Ruijten">
Πρόεδρε, στη συνεδρίαση της επιτροπής συμφωνήθηκε ότι πρέπει να προστεθεί κάτι στην τροπολογία που είχα καταθέσει αρχικώς. Δυστυχώς αυτό δεν συνέβη επειδή απλώς ξεχάστηκε. Πρέπει να συμπεριληφθεί η φράση «αυστηρότερη νομοθεσία». Διαφορετικά η τροπολογία δεν έχει κανένα νόημα.

<SPEAKER ID=85 NAME="Dνez de Rivera Icaza">
Μάλιστα, κύριε Πρόεδρε, είμαι σύμφωνη με αυτήν την προφορική τροπολογία, αν είναι σύμφωνο και το Σώμα, διότι η Ομάδα μας είναι πάντοτε υπέρ οποιουδήποτε μέτρου ενισχύει την υγεία και την ευημερία των πολιτών.
<P>
(Το Σώμα εγκρίνει την πρόταση ψηφίσματος)

<SPEAKER ID=86 LANGUAGE="DE" NAME="Friedrich">
Κύριε πρόεδρε, έχω μια παράκληση για διασάφηση. Πολλές φορές ως τώρα ειπώθηκε στο γερμανικό κείμενο κατά κάποιο επανέλεγχο: Προβαίνουν σε ονομαστική ψηφοφορία. Πιστεύω ότι είτε αυτό θα έπρεπε να διορθωθεί στο γερμανικό κείμενο, είτε ίσως είπατε πολλές φορές κατά λάθος αντί για ηλεκτρονική ψηφοφορία, ονομαστική ψηφοφορία. Παρακαλώ να το προσδιορίσετε επακριβώς, διότι κατά τυχόν είπαν έλεγχο δε γίνεται, ως γνωστόν, ονομαστική ψηφοφορία. Εάν παρόλα ταύτα πρόκειται για ονομαστική ψηφοφορία θα πρέπει να το πείτε επακριβώς. Όπως είπαμε δε γνωρίζω εάν πρόκειται για πρόβλημα μόνο στα γερμανικά ή έτσι είπαν όλοι οι διερμηνείς στο Σώμα.

<SPEAKER ID=87 NAME="Πρόεδρος">
Κύριε Friedrich, ελπίζω ότι το πρόβλημα υπήρξε μόνον στην γερμανική διερμηνεία, γιατί φροντίζω πάντοτε, όταν αναγγέλλω μία ψηφοφορία, να λέω ακριβώς τί ψηφοφορία είναι.

<SPEAKER ID=88 LANGUAGE="DE" NAME="von Wogau">
Κύριε πρόεδρε, έχουμε εδώ με την ψηφοφορία για την παράγραφο 15 ένα ακόμη πρόβλημα: Υπήρξε συμφωνία με τον εισηγητή ότι εδώ δε θα πρέπει σε κάθε περίπτωση να δημιουργηθεί ένα νέο πολιτικό όργανο, αλλ'ότι το έργο αυτό μπορεί ν'αναληφθεί και από τα έως τώρα υφιστάμενα όργανα. Αυτή ήταν η συμφωνία, αυτή και η πρόταση του εισηγητή. Θα ήταν επομένως αναγκαίο - ζητώ συγγνώμη που το βλέπω αυτό μόλις τώρα - να γίνει ξεχωριστή ψηφοφορία για τη λέξη «νέο» στην παράγραφο 15.
<P>
Όπως διαπίστωσε, πάντως, ο συνάδελφος κ. Friedrich, δεν γνωρίζαμε καθόλου ότι επρόκειτο για ονομαστική ψηφοφορία. Οφείλω να πω ότι έχω ορισμένες δυσκολίες με τη μετάφραση από τα ελληνικά. Τα ελληνικά μου δεν είναι τόσο άπταιστα, κύριε πρόεδρε, αλλά προσπαθώ.
<P>
Πρόκειται εδώ για ένα ιδιαίτερα βαρυσήμαντο πολιτικό ζήτημα. Θα μπορούσα να ψηφίσω κατά της έκθεσης, εάν δεν κατασεί δυνατή η επίτευξη συμφωνίας στο θέμα αυτό. Θα καλούσα και τους φίλους μου να καταψηφίσουν την έκθεση Fourηans, παρόλο που θα μάτωνε η καρδιά μου, αν σκεφθώ εκεί το φίλο μου κ. Fourηans.Για το λόγο αυτό θα πρότεινα να δοθεί ακόμη μια φορά ο λόγος στον εισηγητή.

<SPEAKER ID=89 NAME="Πρόεδρος">
Κύριε von Wogau, πρώτον, είπα ότι μετά από όλες τις συνεννοήσεις υπάρχει ένα διορθωτικό για την έκθεση Fourηans, όπου η λέξη «νέο» αναγράφεται. Επομένως, έχει τεθεί σε ψηφοφορία με το «νέο». Δεύτερον, όλα τα σημεία, στα οποία οι συνεννοήσεις κατέληξαν σε κάποιο συμπέρασμα, ο εισηγητής είχε την πρόνοια και τα διατύπωσε πολύ καλά και είπα κάθε φορά πού πηγαίνει τί ως προσθήκη ή με άλλη μορφή, με οποιαδήποτε ψηφοφορία, ονομαστική ή ηλεκτρονική. Συνεπώς, δεν υπήρξε ούτε το παραμικρό πρόβλημα και νομίζω ότι ξέρετε τί έχετε να ψηφίσετε.

<SPEAKER ID=90 NAME="Fourηans">
Κύριε Πρόεδρε, θα ήθελα να καθησυχάσω τον κ. von Wogau, και να διευκρινίσω ότι η λέξη «νέο» δεν βρίσκεται μέσα στο κείμενο. Εάν εμφανίζεται τώρα, είναι λάθος των υπηρεσιών, διότι το κείμενο που είχαμε ψηφίσει στην οικονομική επιτροπή δεν περιείχε τη λέξη «νέο». Οι υπηρεσίες λοιπόν έκαναν λάθος κατά τη μεταγραφή.
<P>
Η λέξη «νέο», λοιπόν, δεν βρίσκεται μέσα στο κείμενο.

<SPEAKER ID=91 LANGUAGE="DE" NAME="von Wogau">
Κύριε πρόεδρε, επιθυμώ, για να σωθεί η τιμή των υπηρεσιών της συνεδρίασης, να διευκρινίσω το πράγμα. Βάσει των χθεσινών διαπραγματεύσεων εκδόθηκε διορθωτικό, στο οποίο είχε διαγραφεί η λέξη «νέο». Η πλειοψηφία όμως καταψήφισε το διορθωτικό αυτό. Δεν ξέρω γιατί. Στο τέλος έγινε ψηφοφορία για το αρχικό κείμενο. Εάν κοιττάξετε τα χαρτιά σας, θα δείτε ότι στην παράγραφο 15 υπάρχει η λέξη «νέο». Εάν μπορέσουμε να συμφωνήσουμε ότι διεγράφη η λέξη «νέο» και να προβούμε στην ανάλογη διόρθωση, τότε μπορώ να συμφωνήσω με αυτό.

<SPEAKER ID=92 NAME="Πρόεδρος">
Κύριε von Wogau, όπως έχετε υπ'όψη σας, δεν υπάρχει η λέξη «νέο». Υπάρχει διορθωτικό, το οποίο δεν ψηφίζεται, βεβαίως, και στο οποίο δεν υπάρχει η λέξη «νέο». Επομένως, μην ανησυχείτε καθόλου.
<P>
Πριν από την τελική ψηφοφορία

<SPEAKER ID=93 LANGUAGE="FR" NAME="Fabre-Aubrespy">
Κύριε Πρόεδρε, πιστεύω, λαμβάνοντας υπόψη τα λεγόμενα του κ. von Wogau, ότι τα πράγματα πρέπει να διασαφηνισθούν πριν από την τελική ψηφοφορία. Η παράγραφος 15 της έκθεσης η οποία υποβλήθηκε στην επιτροπή, δηλαδή αυτής που εγκρίθηκε στις 22 Μαίου και η οποία επομένως αποτελεί αντικείμενο της γραπτής έκθεσης, περιελάμβανε τη λέξη «νέο». Εν πάση περιπτώσει, εμφανίζεται στη γραπτή έκθεση.
<P>
Το κείμενο που εγκρίθηκε από την επιτροπή την περιελάμβανε ή όχι;

<SPEAKER ID=94 NAME="Πρόεδρος">
Κύριε Fabre-Aubrespy, διευκρινίσθηκε προηγουμένως ότι δεν υπάρχει η λέξη «νέο». 'Ετσι έχει ψηφισθεί μέχρι τώρα η έκθεση και έτσι θα ψηφιστεί συνολικά εάν την υπερψηφίσετε.
<P>
(Το Σώμα εγκρίνει την πρόταση ψηφίσματος)

<SPEAKER ID=95 LANGUAGE="FR" NAME="Seillier">
Κύριε Πρόεδρε, η νέα αυτή αναθεωρημένη οδηγία σχετικά με της δραστηριότητες τηλεοπτικής μετάδοσης παρουσιάζει θετικές πτυχές, κυρίως διότι, στον τομέα της επικουρικότητας, αναγνωρίζει την θεμελιώδη ευθύνη των κρατών μελών και τη νομική τους αρμοδιότητα. Αφετέρου, όσον αφορά το ζήτημα της προστασίας των ανηλίκων, υπάρχει ένα σαφώς διατυπωμένο ενδιαφέρον να εργασθούμε σε συμφωνία με τους γονείς, διά μέσου των αντιπροσώπων τους στους συλλόγους, και με τους διάφορους εκπαιδευτικούς, και να εξετάσουμε με ποιο τρόπο θα καταστεί δυνατό να ελέγχουν τα προγράμματα που είναι επιβλαβή για τα παιδιά, ιδίως χάρη σε τεχνικές μεθόδους. Υπάρχει και μία άλλη θετική πτυχή, όσον αφορά ιδίως την καταδίκη της πορνογραφίας.
<P>
Αντιθέτως, η νέα αυτή οδηγία παραλείπει ορισμένα θεμελιώδη σημεία. Κυρίως, δεν χρησιμεύει σε τίποτε να επαναλαμβάνουμε την επιθυμία ή την πρόθεση να ενθαρρύνουμε τις ευρωπαοκές παραγωγές εάν δεν λάβουμε τα απαραίτητα μέτρα για να διασφαλισθεί πραγματικά η δυνατότητα των ευρωπαίων παραγωγών να παράγουν και να μεταδίδουν. Το γεγονός ότι μία ελευθερία διακηρύσσεται αφηρημένα, δίχως να διασφαλίζονται τα μέσα, και κυρίως τα χρηματοδοτικά και οικονομικά μέσα για την άσκησή της, στην πραγματικότητα αποτελεί σχεδόν υποκρισία. Κανείς στην πραγματικότητα δεν είναι υπέρ των ποσοστώσεων ως κάτι το απόλυτο. Πρόκειται, όπως λέμε στη μαθηματική λογική, για έναν αναγκαίο και όχι ικανό όρο. Δεν αρκεί να έχουμε ποσοστώσεις για να έχουμε καλές ευρωπαοκές παραγωγές, αλλά είναι μία προυπόθεση απολύτως αναγκαία.
<P>
Πλην όμως, δυστυχώς, αυτή η αναθεώρηση της οδηγίας «τηλεόραση χωρίς σύνορα» δεν περιέχει διατάξεις σχετικά με τις ποσοστώσεις, και επομένως υπερισχύει η ιδεολογία μίας υλιστικής αντίληψης της αγοράς. Δεν πρόκειται ωστόσο για τη μοναδική αντίληψη περί αγοράς. Στην πραγματικότητα, είμαστε όλοι υπέρ της αγοράς ως ένα οικονομικό φαινόμενο αναγκαίο για το δυναμισμό, χωρίς ωστόσο αυτή να έχει απόλυτη διάσταση. Αυτό δυστυχώς δεν λήφθηκε υπόψη, σ'αυτόν όπως και στους άλλους τομείς.

<SPEAKER ID=96 NAME="Bernardini">
Βρισκόμαστε λοιπόν μπροστά στο κοινό σχέδιο που εγκρίθηκε από την επιτροπή συνδιαλλαγής σχετικά με την επικαιροποίηση της οδηγίας «Τηλεόραση χωρίς σύνορα».
<P>
Κατά τις προηγούμενες ψηφοφορίες μας, το Σώμα μας υπήρξε στόχος αδικαιολόγητων επικρίσεων εκ μέρους ορισμένων ιδιωτικών επιχειρηματιών που το κατηγόρησαν για προστατευτισμό.
<P>
Από την πλευρά μου, θα ήθελα να αποτίσω φόρο τιμής στην εργασία του Κοινοβουλίου μας και των διαπραγματευτών του οι οποίοι, μέχριτην επιτροπή συνδιαλλαγής, κατάφεραν να επιτύχουν ένα συμβιβασμό αποδεκτό για όλους.
<P>
Σχετικά με τις τρείς πτυχές που είχαμε χαρακτηρίσει πρωτεύουσες (ελεύθερη πρόσβαση στην αναμετάδοση σημαντικών γεγονότων, »μικροπλακέτα κατά της βίας» και ανεξάρτητοι παραγωγοί), στέκομαι στην πρώτη πτυχή που τη θεωρώ κρίσιμης σημασίας.
<P>
Πράγματι, όσον αφορά την αναμετάδοση αθλητικών γεγονότων ή άλλων γεγονότων μείζονος σημασίας, ποια θα ήταν η λογική να παραχωρούνται αποκλειστικά δικαιώματα σε δεδομένους επιχειρηματίες, εμποδίζοντας έτσι χιλιάδες άτομα να παρακολουθήσουν αυτά τα γεγονότα; Ας πάρουμε, ως παράδειγμα, τους Ολυμπιακούς Αγώνες ή το Παγκόσμιο Κύπελλο Ποδοσφαίρου, γεγονότα που συγκεντρώνουν εκατομμύρια θεατές. Πιστεύω ειλικρινά ότι θα ήταν επιζήμιο να παραχωρήσουμε ένα μονοπώλιο αναμετάδοσης, στο όνομα του εμπορικού και οικονομικού συμφέροντος.
<P>
Το Κοινοβούλιό μας έλαβε μία σοφή απόφαση. Πρέπει τώρα να συνεχίσουν το έργο αυτό οι κυβερνήσεις.

<SPEAKER ID=97 NAME="Titley">
Είμαι ευτυχής που υποστηρίζω σήμερα αυτή τη συμφωνία συμβιβασμού. Ως ένθερμος οπαδός των σπορ, ανακουφίζομαι τώρα που τα σημαντικά εθνικά αθλητικά γεγονότα θα είναι διαθέσιμα στο κοινό στα κανονικά τηλεοπτικά κανάλια. Κάθε μία από τις χώρες μας έχει κάποια αθλητικά γεγονότα τα οποία είναι κάτι περισσότερο από απλές αναμετρήσεις ανάμεσα σε ομάδες ή αθλητές. Αποτελούν ένα σημαντικό μέρος της λαϊκής κουλτούρας και θα έπρεπε να απολαμβάνονται από το σύνολο του έθνους.
<P>
Παρότι αυτές οι διαπραγματεύσεις με το Συμβούλιο Υπουργών είχαν περιέλθει σε στασιμότητα για κάποιο χρονικό διάστημα, το αποτέλεσμα είναι μια νίκη για όλους τους οπαδούς των σπορ. Η δική μου χώρα διαβεβαιώνει ότι ο τελικός κυπέλου του ποδοσφαίρου και οι διεθνείς συναντήσεις κρίκετ και τένις από το Wimbledon θα είναι διαθέσιμες στο γενικό κοινό. Μπαίνω στον πειρασμό να ρωτήσω αν το Συμβούλιο θα μπορούσε να εγγυηθεί στις αγαπημένες μου ομάδες και παίκτες ότι θα έχουν μια θέση σε αυτούς τους τελικούς, αλλά προς το παρόν είμαι ικανοποιημένος με αυτό το μικρό θαύμα που αντιπροσωπεύει αυτός ο συμβιβασμός. Εκατομμύρια οπαδοί του αθλητισμού σήμερα μπορούν να αισθάνονται σαν να κέρδισαν το κύπελο.

<SPEAKER ID=98 NAME="Ryynδnen">
Το Ευρωπαϊκό Κοινοβούλιο ενέκρινε σήμερα την προερχομένη από διαδικασία συνδιαλλαγής οδηγία για την τηλεόραση χωρίς σύνορα. Τόσο η οδηγία όσο και - ιδίως - τα αποτελέσματα της συνδιαλλαγής αναμένεται να επηρεάσουν άμεσα την καθημερινή ζωή των πολιτών. Ως γνωστόν, κατά την λήψη κοινοτικών αποφάσεων δεν λαμβάνονται συνήθως υπόψη οι ανάγκες των πολιτών. Με την εφαρμογή της οδηγίας αυτής όλοι ανεξαιρέτως οι πολίτες θα έχουν τη δυνατότητα να παρακολουθούν σε μη συνδρομητικά τηλεοπτικά κανάλια τις μεταδόσεις σημαντικών γεγονότων όπως, π.χ., διεθνών αθλητικώνδιοργανώσεων.
<P>
Τελικά τα ίδια τα κράτη μέλη θα φέρουν την ευθύνη για την κάλυψη των μεγάλων γεγονότων προκειμένου να παρασχεθούν ίσες δυνατότητες σε όλους για πρόσβαση στις σχετικές μεταδόσεις. Όλα τα κράτη μέλη οφείλουν να εκμεταλλευθούν σήμερα, και για χάρη των πολιτών τους, τη δυνατότητα αυτή και να επιλέξουν, μαζί με τις αθλητικές ενώσεις, τα γεγονότα τα οποία θα έχουν όλοι οι πολίτες τη δυνατότητα να παρακολουθήσουν δωρεάν.
<P>
Η σύσταση σχετικά με την κατάρτιση καταλόγων για κάθε κράτος μέλος ξεχωριστά, η οποία ενεκρίθη κατά την συνδιαλλαγή, αποβλέπει σε άμεση σταθεροποίηση και σε αποτροπή της υπερθέρμανσης της αγοράς. Ο κατάλογος αυτός δεν συμβάλλει στην στρέβλωση του ανταγωνισμού αλλά ούτε και στον περιορισμό των τόσο σημαντικών για την επιβίωση των αθλητικών ενώσεων εσόδων. Οπωσδήποτε και οι αθλητικές ενώσεις και οι διοργανωτές αγώνων θα ωφεληθούν εάν εξασφαλισθεί όσο το δυνατόν ευρύτερη τηλεοπτική κάλυψη για τα σημαντικότερα αθλητικά γεγονότα.
<P>
Τόσο το Ευρωπαϊκό Κοινοβούλιο όσο και - ιδίως - η Επιτροπή Πολιτισμού του έχουν εκφράσει επανειλημμένως την ανησυχία τους σχετικά με τις επιδράσεις στα παιδιά από την παρακολούθηση ολοένα και πιο επικινδύνων και χαμηλής ποιότητας προγραμμάτων που προσφέρονται από τους τηλεοπτικούς σταθμούς οι οποίοι λειτουργούν με αποκλειστικό στόχο το οικονομικό όφελος. Ακόμη και η κοινή γνώμη απαιτεί τη λήψη άμεσων μέτρων για την προστασία των ανηλίκων. Δυστυχώς η χρήση ηλεκτρονικών μηχανισμών για την «διήθηση» των προγραμμάτων παρουσιάζει, και αυτή, προβλήματα. Οφείλουμε, επίσης, να τηρήσουμε ιδιαιτέρως επιφυλακτική στάση όσον αφορά την θέσπιση ενός συστήματος προληπτικής λογοκρισίας το οποίο ενδέχεται, αργότερα, να αποδειχθεί ως μη λειτουργικό. Γι' αυτό και οι αρμόδιοι της Επιτροπής και των κρατών μελών οφείλουν να συνεργασθούν εκ του σύνεγγυς και να διενεργήσουν συμπληρωματικές έρευνες προκειμένου να βρεθεί ικανοποιητικός αριθμός εναλλακτικών λύσεων από τις οποίες θα επιλεγούν οι πλέον κατάλληλες για την διευθέτηση του υπό εξέτασιν θέματος.
<P>
Το μεγαλύτερο μέρος της ευθύνης για την προστασία των ανηλίκων φέρουν οι εθνικές αρχές εκάστου κράτους μέλους. Μεγάλο, όμως, μέρος της ευθύνης αυτής ανήκει και σε αυτούς οι οποίοι εκπέμπουν ακατάλληλου περιεχομένου προγράμματα.
<P>
επί της έκθεσης Perry (A4-0190/97)
<SPEAKER ID=99 NAME="Wolf">
Η έκθεση αποτελεί, έτσι όπως υποβλήθηκε, σαθρό συμβιβασμό:
<P>
Δεν υπάρχουν πλέον όργανα με τα οποία να μπορεί να αντιμετωπισθεί η πλήρης υποταγή της πολιτιστικής προσφοράς στην εμπορευματοποίησή της (ποσοστώσεις). Η εξευρεθείσα για τις νέες υπηρεσίες, Το Ταμείο Εγγυήσεων, τους ανεξάρτητους παραγωγούς και τα κριτήρια για τον καθορισμό τους καθώς και την προώθηση της ευρωπαϊκής παραγωγής, συμβιβαστική ρύθμιση βασίζεται σε υπερβολικά αόριστες υποσχέσεις της Επιτροπής.
<P>
Από την πλευρά των παραγωγών περιεχομένου, οι οποίες έχουν αποφασιστική σημασία για την πολιτιστική και κοινωνική πολιτική, η κοινωνία της πληροφόρησης αρχίζει με νίκη της πίεσης για εκμετάλλευση επί της πολιτιστικής πολυμορφίας. Αυτό αποτελεί πολύ κακό οιωνό για τα επόμενα βήματα.
<P>
Παρόλα ταύτα είμαστε υποχρεωμένοι να διαπιστώσουμε ότι και το αποτέλεσμα αυτό είναι καλύτερο από το τίποτα. Όπως και νάχει το πράγμα περιλαμβάνει την προστασία των ανηλίκων και την εγγύηση για τη μετάδοση σημαντικών αθλητικών γεγονότων... Έτσι ψηφίσαμε αποχή.

<SPEAKER ID=100 NAME="Βlack">
Οι δανοί σοσιαλοδημοκράτες εκφράζουν την ικανοποίησή τους για το γεγονός ότι οι ευρωπαίοι πολίτες, με τις καταγγελίες τους στην Επιτροπή Αναφορών, συνέβαλαν στην εξέταση σημαντικών θεμάτων από την ΕΕ. Εκφράζουμε επίσης την ικανοποίησή μας για το γεγονός ότι η επιτροπή αυτή ασχολήθηκε με τη μεταφορά των ζώων και τα ανθρώπινα δικαιώματα.
<P>
Είναι ταυτόχρονα θετικό το ότι οι πολίτες της ΕΕ έχουν αρχίσει να προσφεύγουν σε μεγάλο βαθμό στο Διαμεσολαβητή, που έχει επιδείξει μεγάλη αποτελεσματικότητα στην εξέταση των υποθέσεων.
<P>
επί της έκθεσης Dνez de Rivera Icaza (A4-0183/97)
<SPEAKER ID=101 LANGUAGE="EN" NAME="Elliott">
Κύριε Πρόεδρε, είμαι ευτυχής που εγκρίθηκε η έκθεση της κ. Diez de Rivera Icaza, και ειδικότερα οι παράγραφοι 29-31 σχετικά με το πολύ σημαντικό πρόβλημα του θορύβου από τα αεροσκάφη.
<P>
Ως το μέλος που αντιπροσωπεύει μία από τις μεγαλύτερες περιοχές του Λονδίνου, κοντά στο αεροδρόμιο Heathrow, η οποία επηρεάζεται από το θόρυβο που δημιουργεί το αεροδρόμιο, είμαι πράγματι πολύ ευτυχής. Είμαι μάλιστα πρόεδρος μιας κοινοπραξίας τοπικών, δημοτικών αρχών οι οποίες ασχολούνται με το θέμα του θορύβου. Προς το παρόν, γίνεται μια δημόσια έρευνα σχετικά με την επέκταση του αεροδρομίου Heathrow σε μέγεθος σχεδόν διπλάσιο από το σημερινό του. Το θέμα του θορύβου είναι ένα πολύ σημαντικό ζήτημα από αυτή την άποψη.
<P>
Η Ευρωπαϊκή Επιτροπή έχει κάνει πάρα πολλά με τα χρόνια για να δημιουργήσει πιο ήσυχα αεροσκάφη, αλλά η ενέργεια αυτή θα υπονομευθεί αν επιτρέψουμε σε περισσότερα αεροσκάφη να πετούν, ιδιαίτερα πέραν των ωρών της ηλιοφάνειας. Κατά τη διάρκεια της νύχτας, όταν οι άλλοι θόρυβοι είναι ελάχιστοι και οι άνθρωποι προσπαθούν να κοιμηθούν, ακόμη και το πιο ήσυχο αεροσκάφος παράγει ένα ενοχλητικό επίπεδο θορύβου. Υπάρχουν νέα επιστημονικά στοιχεία τα οποία υποδεικνύουν ότι η δημόσια υγεία επηρεάζεται σημαντικά από αυτό. Συνεπώς, είμαι ευτυχής που εγκρίθηκαν αυτές οι παράγραφοι.

<SPEAKER ID=102 NAME="Caudron">
Κύριε Πρόεδρε, αγαπητοί συνάδελφοι, αρχικά, η Επιτροπή είχε προβλέψει να δράσει με ρυθμιστικό τρόπο κατά του θορύβου. 'Εχοντας συνείδηση των βλαβερών συνεπειών του θορύβου για την υγεία πολλών εκατομμυρίων ευρωπαίων, ήθελε να λάβει, όπως φαινόταν, σαφή, συγκεκριμένα, και ισχυρά μέτρα.
<P>
Σήμερα, όπως φαίνεται, πρέπει να αρκεσθούμε σε μία Πράσινη Βίβλο, η οποία θα επιτρέψει να αρχίσει μία μεγάλη συζήτηση σχετικά με το θόρυβο: όλα αυτά είναι εντελώς υποθετικά, με ελάχιστη αποτελεσματικότητα σε τελική ανάλυση. Και αυτό είναι απολύτως λυπηρό. Για μένα, κάθε δημόσια σθζήτηση, όσο χρήσιμη και να είναι, θα πρέπει να καταλήγει στη λήψη υποχρεωτικών ρυθμιστικών μέτρων. Δεν είναι πλέον αποδεκτό, πράγματι, να παραμελεί η κοινοτική πολιτική την πολιτική κατά του θορύβου και είμαι βέβαιος ότι η Επιτροπή έχει επίγνωση του θέματος.
<P>
Η κοινωνία μας είναι θορυβώδης και εναπόκειται στις αρχές της να περιορίσουν τις πηγές θορύβου, καθώς και την ένταση των ήχων που εκπέμπουν αυτές. Είναι ένα πρόβλημα δημόσιας υγείας. 'Oπως το υπογραμμίζει ο εισηγητής πρέπει, από τώρα, πριν να εξετάσουμε μια κοινή νομοθεσία, να προσδιορίσουμε τις πρωταρχικές πηγές θορύβου, να καθορίσουμε στόχους και γραμμές δράσης, να προχωρήσουμε σε κοινές μεθόδους αξιολόγησης και καθορισμού κοινών ενδείξεων της έκθεσης στο θόρυβο.
<P>
Η Ευρωπαϊκή 'Ενωση δεν πρέπει πλέον να δέχεται το 70 % του πληθυσμού της να υποβάλλεται σε απαράδεκτες ηχορυπάνσεις. Πρέπει να είμαστε σε θέση να συζητήσουμε το θέμα, και είμαστε έτοιμοι! Πρέπει, κυρίως, να λάβουμε αποτελεσματικά και γρήγορα μέτρα, με μόνη φιλοδοξία την προστασία της δημόσιας υγείας.
<P>
Επιθυμώ να ολοκληρώσω συγχαίροντας την κ. Diez de Rivera για τη σοβαρότητα και την ποιότητα της εργασίας της.

<SPEAKER ID=103 NAME="Dνez de Rivera Icaza">
Η ψηφοφορία που μόλις πραγματοποίησε αυτό το Κοινοβούλιο, με το συντριπτικό αποτέλεσμα υπέρ μιας νομοθεσίας εναντίον του θορύβου, επιβεβαιώνει το όσα εξέφρασα στην έκθεσή μου καθώς και τα όσα ελέχθησαν στην έντονη συζήτηση της περασμένης Δευτέρας.
<P>
Καθίσταται προφανές ότι οι πολίτες απαιτούν μια σαφή νομοθετική πολιτική προς την κατεύθυνση αυτή, που να καθορίζει στόχους και επιλογές δράσεων προτεραιότητας για τη μείωση των ανυπόφορων ηχητικών πιέσεων.
<P>
Το Παράρτημα ΙΙΙ της έκθεσής μου περιλαμβάνει δύο επιστολές του Juan Ramσn Jimιnez εναντίον του θορύβου, μαγευτικές κατά την άποψή μου, που εκφράζουν αυτήν την ίδια ανησυχία ήδη το 1919...
<P>
Για όλους αυτούς τους λόγους, δεν αμφιβάλλω ότι η Επιτροπή, ενισχυμένη με αυτήν την ψηφοφορία, θα σταθεί ικανή να δώσει τη συνολική και συντονισμένη απάντηση που όλοι ζητάμε.
<P>
Ολοκληρώνω ευχαριστώντας όλους για τη συνεργασία τους και όλως ιδιαιτέρως την κ. Graenitz, που με αντικατέστησε στην εντέλεια κατά την ασθένειά μου.

<SPEAKER ID=104 NAME="Porto">
Αντιλαμβανόμαστε τις ανησυχίες που διατυπώνονται σε σχέση με τη δημοσιονομική παρέμβαση όταν, με το ενιαίο νόμισμα, οι χώρες θα πάψουν να έχουν τη δυνατότητα παρέμβασης με νομισματικές και συναλλαγματικές μεθόδους.
<P>
Αλλά επίσης αυτή η παρέμβαση παραμένει πολύ περιορισμένη εφόσον δεν είναι δυνατό τα εθνικά δημοσιονομικά ελλείμματα να υπερβαίνουν το 3 % των ΑΕγχΠ - ελπίζοντας ότι θα διατηρηθεί το Σύμφωνο Σταθερότητας - και δεν είναι σκόπιμο ή εύκολο να αυξηθούν τα φορολογικά βάρη.
<P>
Σχετικά με αυτό έχει δίκιο ο εισηγητής, ο κ. Fourηans, που εφιστά την προσοχή στην ανάγκη για μεγαλύτερη εναρμόνιση, ιδίως στη φορολογία της αποταμίευσης και των κερδών των επιχειρήσεων, αποφεύγοντας έτσι ένα φορολογικό dumping που, επιπλέον, επιδεινώνει την ήδη σημαντική σχετική υπεροχή της φορολογίας τη εργασίας σε σχέση με κάθε άλλη. Αλλά, αφετέρου, η μείωση της ικανότητας εθνικής δημοσιονομικής παρέμβασης επιβάλλει, διαφορετικά από αυτό που συνεχίζουν να δηλώνουν διάφοροι ιθύνοντες, να υπερβεί ο προϋπολογισμός της 'Ενωσης το 1, 27 % του ΑΕγχΠ, επιτρέποντάς του ιδιαίτερα να προσφέρει μεγαλύτερη στήριξη στις χώρες με μεγαλύτερες διαρθρωτικές καθυστερήσεις. Θα πρέπει πάντα να έχουμε αυστηρούς προϋπολογισμούς αλλά δεν πρέπει να δεχθούμε, λόγω στενότητας αντιλήψεων, να τεθεί σε κίνδυνο ένα σχέδιο από το οποίο εξαρτάται η επιτυχία του συλλογικού μας γίγνεσθαι.

<SPEAKER ID=105 NAME="Schφrling">
 - (SV) Η έκθεση περιέχει πολλές καλές προσθήκες και διευκρίνίσεις στην επίκαιρη Πράσινη Βίβλο της Επιτροπής για την καταπολέμηση της ηχορύπανσης. Γι&#x02BC;αυτό υποστηρίζουμε την έκθεση στην τελική ψηφοφορία.
<P>
Αντίθετα δεν μπορούμε να στηρίξουμε τα άρθρα Ε, 1, 11, 12, 15, 22, 23 και 30. Αυτά τα άρθρα πρεσβεύουν ένα ευρωπαϊκό νομοθετικό πλαίσιο σε έναν τομέα, ο οποίος θεωρούμε σαφέστατα ότι έπρεπε να υπόκειται στην αρχή της επικουρικότητας.
<P>
επί της έκθεσης Mezzaroma (A4-0194/97)
<SPEAKER ID=106 LANGUAGE="FR" NAME="Berthu">
Κύριε Πρόεδρε, η έκθεση του Ευρωπαοκού Νομισματικού Ιδρύματος για το 1996 διαπιστώνει για μία ακόμη φορά την αδυναμία της ανάπτυξης στηn Ευρώπη και το αφόρητο επίπεδο της ανεργίας, που και τα δύο συνεχίζουν να βαρύνουν τους πολύ ανισόρροπους δημόσιους και κοινωνικούς λογαριασμούς. Δυστυχώς, μπροστά σ'αυτή την κατάσταση, οι περισσότερες χώρες προσπαθούν να ικανοποιήσουν τα κριτήρια σύγκλισης, όχι μεταρρυθμίζοντας τις αντίστοιχες διοικήσεις τους, αλλά αυξάνοντας τους φόρους τους, κάτι που αποτελεί ακόμη μεγαλύτερη τροχοπέδη για την ανάπτυξη και μπορεί να εκθέσει τις εν λόγω κυβερνήσεις σε σοβαρές πολιτικές αποτυχίες, όπως διαπιστώσαμε πρόσφατα στη Γαλλία.
<P>
Καταλήγουμε έτσι σε ένα παράδοξο. Ενώ η προετοιμασία του ενιαίου νομίσματος έπρεπε, σύμφωνα με το πνεύμα αυτών που το προωθούν, να προσφέρει την ευκαιρία για μία πιό αυστηρή δημόσια διαχείριση που να ευνοεί την απελευθέρωση και την ανάπτυξη, αποδεικνύεται στην πραγματικότητα, λαμβάνοντας υπόψη τα αδιέξοδα από τα οποία υποφέρουν οι κοινωνίες μας, ότι αποτελεί ένα φαύλο κύκλο οικονομικής ύφεσης που αποσπάει περισσότερους φόρους για τη δημόσια σφαίρα.
<P>
Δυστυχώς, αυτή η κατάσταση δεν αποτελεί αντικείμενο καμίας σοβαρής ανάλυσης. Αύριο οι κυβερνήσεις θα αρκεσθούν να ερμηνεύσουν τα κριτήρια ως τάσεις, κάτι που σημαίνει ότι όλη η αυστηρότητα μπαίνει στο ντουλάπι. 'Αλλοι ζητούν να προστεθεί στο σύμφωνο σταθερότητας ένα κεφάλαιο «απασχόληση» το οποίο, στο πλαίσιο της σημερινής Ευρώπης, θα αποτελέσει απλώς μία θεατρική σκηνογραφία.
<P>
Η μετάβαση στο ενιαίο νόμισμα, σε αυτές τις συνθήκες, δεν θα έχει ως αποτέλεσμα παρά να προετοιμάσει ένα αδύναμο και ελάχιστα αξιόπιστο εύρω, το οποίο θα αποτελέσει γρήγορα πηγή εντάσεων ανάμεσα στους συμμετέχοντες και θα ακυρώσει τα περισσότερα πλεονεκτήματα που αναμένονται στα χαρτιά από τη νομισματική ενοποίηση.
<P>
Πρέπει ωστόσο να αναρωτηθούμε επίσης γιατί η Ευρώπη σήμερα βουλιάζει, όπως φαίνεται, στην παραλυσία. Από την πλευρά μου, διακρίνω δύο λόγους: αφενός, η ευρωπαοκή πολιτική οικοδόμησης ενός υπερκράτους επιδιώκει να ενοποιήσει τα πάντα, συμπεριλαμβανομένου του νομίσματος, επιβάλλοντας νέες δυσκαμψίες, αφετέρου - και δεν το επαναλαμβάνουμε ποτέ αρκετά - η κακή διαχείριση της πολιτικής του διεθνούς ανοίγματος πολλαπλασίασε τους ανέργους, διακυβεύοντας έτσι τους όρους πραγματοποίησης του ενιαίου νομίσματος. Τελικά οι καταστροφείς της Ευρώπης κρύβονται στις Βρυξέλλες.

<SPEAKER ID=107 NAME="Ahlqvist, Theorin και Wibe">
 - (SV) Καθώς αυτή η έκθεση προϋποθέτει την υλοποίηση της ΟΝΕ και διάκειται θετικά ως προς αυτό το πρόγραμμα, απείχαμε από την τελική ψηφοφορία.
<P>
Αν πραγματοποιηθεί η ΟΝΕ, επιθυμούμε φυσικά ο δημοκρατικός έλεγχος της Ευρωπαϊκής Κεντρικής Τράπεζας να είναι όσο το δυνατόν ισχυρότερος.. Το πλέον ενδεδειγμένο είναι όμως να μπορούν να αποκτήσουν τα εθνικά κοινοβούλια, μέσω των εκπρωσώπων τους, δημοκρατικό έλεγχο επί της νομισματικής πολιτικής.

<SPEAKER ID=108 NAME="Gallagher">
Ενώ τα κριτήρια της οικονομικής σύγκλισης είναι ένα σημαντικό θέμα προς συζήτηση στην Ευρωπαϊκή Ένωση, στο τέλος θα πρέπει να γίνει μια πολιτική κριτική. Η συζήτηση για την ανατίμηση του χρυσού και τα αποτελέσματα των εκλογών στη Γαλλία δεν θα έπρεπε να προκαλέσουν καθυστέρηση της επόμενης φάσης της ΟΝΕ. Μια καθυστέρηση την οποία θα προκαλούσε η επιμονή της γαλλικής κυβέρνησης σε εκ νέου διαπραγματεύσεις ή σε αναθεώρηση των κανόνων του συμφώνου σταθερόητας, θα μπορούσε να αλλάξει την πολιτική ατμόσφαιρα και αυτό δεν θα ήταν καλό για την Ευρώπη. Πιστεύω ότι αυτό θα οδηγούσε σε αστάθεια.
<P>
Το Κοινοβούλιο θα πρέπει να καλέσει τους αρχηγούς των κρατών να κάνουν μια σαφή και σταθερή πρόταση στην σύνοδο κορυφής του Amsterdam και να επιμείνουν να προχωρήσουν όπως έχει σχεδιαστεί προς το ενιαίο νόμισμα την 1η Ιανουαρίου 1999.
<P>
Η Ευρώπη έχει πολλά να χάσει αν δεν συμμορφωθεί με τις συνθήκες και την προσέγγιση που ορίζεται στο Μάαστριχτ. Τα οφέλη της ΟΝΕ είναι προφανή.
<P>
επί της έκθεσης Ettl (A4-0185/97)
<SPEAKER ID=109 NAME="Ahlqvist, Theorin και Wibe">
 - (SV) Καθώς και αυτή η έκθεση επίσης προϋποθέτει την υλοποίηση της ΟΝΕ και διάκειται θετικά ως προς αυτό το πρόγραμμα, απείχαμε από την τελική ψηφοφορία.
<P>
Αν πραγματοποιηθεί η ΟΝΕ, επιθυμούμε φυσικά η Ευρωπαϊκή Κεντρική Τράπεζα να έχει όσο το δυνατόν περισσότερη διαφάνεια. Έχει όμως σημασία να τονιστεί ότι πρέπει να ισχύει η αρχή της επικουρικότητας με το να επιτρέπεται στα εθνικά κοινοβούλια, να ασκούν δημοκρατικό έλεγχο επί των αντίστοιχων εθνικών τραπεζών τους ώστε να μπορεί να διευθύνεται δημοκρατικά η νομισματική πολιτική.

<SPEAKER ID=110 NAME="Ojala">
Στην έκθεση συμπεριλαμβάνονται ορισμένες χρήσιμες διαπιστώσεις σχετικά με την πορεία της Κοινότητας προς την ΟΝΕ, την αξιολόγηση της δραστηριότητας του Ευρωπαϊκού Νομισματικού Ιδρύματος και εκτιμήσεις σχετικά με αυτήν της Ευρωπαϊκής Κεντρικής Τράπεζας. Μία από αυτές είναι η σκέψη να ελέγχονται με δημοκρατικό τρόπο οι δραστηριότητες της εν λόγω τράπεζας.
<P>
Μία από τις σημαντικότερες ελλείψεις της έκθεσης είναι ότι αυτή δεν ασχολείται, σχεδόν καθόλου, με την εύρεση τρόπων για τη βελτίωση της απασχόλησης. Η μείωση της υψηλής ανεργίας, η οποία μαστίζει σήμερα ολόκληρη την Ένωση, δεν είναι δυνατή με την εφαρμογή ορισμένων, και μόνο, μηχανισμών στον τομέα της νομισματικής πολιτικής. Οφείλουμε να αναθεωρήσουμε πλήρως και τη δημοσιονομική και φορολογική μας πολιτική και να βρούμε τρόπους για την αποτελεσματικότερη χρήση των προοριζομένων για ενισχύσεις κονδυλίων του κοινοτικού προϋπολογισμού προκειμένου να βελτιωθεί η απασχόληση. Επιπλέον, η προγραμματισθείσα, στο πλαίσιο της ΟΝΕ, συμφωνία σταθερότητας και ανάπτυξης πρέπει να διαμορφωθεί κατά τρόπο ώστε να συμβάλλει, και αυτή, στη βελτίωση της απασχόλησης.
<P>
Κατά τις συζητήσεις σχετικά με την οικονομική πολιτική της ΕΕ, τουλάχιστον το Κοινοβούλιο πρέπει να δίδει περισσότερο βάρος στην εύρεση τρόπων για την πάταξη της ανεργίας και την καταπολέμηση του κοινωνικού αποκλεισμού. Όπως απεδείχθη, οι εξετασθείσες κατά τη συνεδρίαση αυτή εκθέσεις δεν λαμβάνουν, και αυτές, επαρκώς υπόψη τους το θέμα της ανεργίας.
<P>
Ως εκ τούτου, αναγκάσθηκα να καταψηφίσω την εν λόγω έκθεση.
<P>
επί της έκθεσης Fourηans (A4-0192/97)
<SPEAKER ID=111 LANGUAGE="FR" NAME="Martinez">
Κύριε Πρόεδρε, υποθέτω ότι θα πρέπει να προβλέψουμε αποζημιώσεις υπερωριών για τους ευρωπαίους επιτρόπους και να τους επιτρέψουμε να μείνουν.
<P>
Από το 2002, κύριε Πρόεδρε, το ενιαίο νόμισμα θα καταργήσει τη δημοσιονομική απόσβεση των κραδασμών, δηλαδή τις νομισματικές ασφαλιστικές δικλείδες που επιτρέπουν την αμοιβαία προσαρμογή των διαφόρων οικονομιών. Κατά συνέπεια, η μόνη μεταβλητή προσαρμογής θα είναι προφανώς η δημοσιονομική μεταβλητή και ειδικότερα η φορολογική μεταβλητή. Ωστόσο, το ενιαίο νόμισμα θα κάνει αισθητές τις διαφορές των φορολογικών πιέσεων ανάμεσα στα κράτη και θα ευνοήσει τις μεταφορές των επιχειρήσεων.
<P>
Επικαλούμαι ως απόδειξη αυτό που συνέβη για τους εθνικούς δασμούς: στην Ισπανία, για παράδειγμα, όταν η Χώρα των Βάσκων μείωσε τους φορολογικούς συντελεστές για τις εταιρείες, ορισμένες εταιρείες εγκατέλειψαν τη Μαδρίτη για το Μπιλμπάο. Εξάλλου, το ίδιο συνέβη στη Γαλλία, με τα τέλη κυκλοφορίας των αυτοκινήτων στο νομό του Μάρνη. Ο μόνος τρόπος για να αποφευχθεί η αδικία ανάμεσα, για παράδειγμα, στα εισοδήματα των κεφαλαίων που μπορούν να μεταφερθούν και στα άλλα, θα ήταν να προβλεφθεί μία ευρωπαοκή φορολογική νομοθεσία που θα προσέθετε τουλάχιστον ένα πέμπτο κριτήριο προβλέποντας ένα ανώτατο όριο υποχρεωτικών εισφορών για τις δεκαπέντε χώρες, ένα ανώτατο όριο το οποίο θα μπορούσε να καθορισθεί, παραδείγματος χάριν, στο μέσο όρο του 40 % του ΑΕγχΠ. Με αυτό τον τρόπο θα αποφεύγαμε τις υπερβολικά μεγάλες στρεβλώσεις.

<SPEAKER ID=112 NAME="Ahlqvist, Theorin και Wibe">
 - (SV) Καθώς και αυτή η έκθεση επίσης προϋποθέτει την υλοποίηση της ΟΝΕ και διάκειται θετικά ως προς αυτό το πρόγραμμα, απείχαμε από την τελική ψηφοφορία.
<P>
Είμαστε κυρίως σαφέστατα αντίθετοι με το άρθρο 15 της πρότασης της έκθεσης. Εκεί προτείνεται να συσταθεί «ένα πολιτικό όργανο με σημαντικές οικονομικές αρμοδιότητες» για να επεξεργαστεί μεταξύ άλλων «έναν πραγματικό συνδυασμό διαφόρων πολιτικών και οικονομικών εργαλείων καθώς και την σύσταση μηχανισμών εξισορρόπησης». Είναι αδύνατον να υποστηρίξουμε έναν τέτοιο πολιτικό συγκεντρωτισμό.
<P>
Στο άρθρο 16 της πρότασης της έκθεσης προτείνεται επίσης να συστήσει το Ευρωκοινοβούλιο μια «Επιτροπή Οικονομικών Συμβούλων». Υπάρχει πληθώρα αναγνωρισμένων ειδικών για να συμβουλευτούμε στους οποίους μπορούν να απευθυνθούν για συμβουλές οι βουλευτές του Κοινοβουλίου χωρίς να συστήνονται νέες Επιτροπές και όργανα, από τις οποίες υπάρχουν δυστυχώς ήδη υπερβολικά πολλές στα θεσμικά όργανα της ΕΕ.

<SPEAKER ID=113 NAME="Andersson, Hulthιn, Lφφw και Waidelich">
 - (SV) Θέλουμε να ευχαριστήσουμε τον εισηγητή για την πολύ καλή διεκπεραίωση του σχετικού με την έκθεση έργου. Δεν μπορούσαμε όμως κατά την ψηφοφορία να υποστηρίξουμε τα άρθα 7 και 15. Το άρθρο 7 συνεπάγεται ότι η βάση του ελέγχου της δημοσιονομικής πειθαρχίας θα είναι κριτήρια εντελώς υποκειμενικά. Η υλοποίηση μιας τέτοιας στάσης θα μπορούσε να απειλήσει σοβαρά τη σταθερότητα του κοινού νομίσματος και ως εκ τούτου να απειλήσει επίσης τις δυνατότητες ανάπτυξης και απασχόλησης. Θεωρούμε ότι το κοινό νόμισμα έχει μεγάλη σημασία για την ανάπτυξη και την απασχόληση, αλλά αυτό απαιτεί από τις χώρες που συμμετέχουν στην νομισματική συνεργασία να συμπράξουν επίσης σε ένα ισχυρό και σταθερό κοινό νόμισμα.
<P>
Όσον αφορά το άρθρο 15 θεωρούμε ότι η προϋπόθεση του εισηγητή για ένα νέο πολιτικό όργανο σε σχέση με την ΟΝΕ είναι αξιέπαινη από την οπτική όπου υπάρχει ανάγκη αύξησης του δημοκρατικού ελέγχου. Θεωρούμε όμως ότι το μοντέλο που προτείνεται στο άρθρο 15 δεν μπορεί να θεωρηθεί ότι ικανοποιεί αυτήν την ανάγκη.

<SPEAKER ID=114 NAME="Berthu">
Η έκθεση Fourηans σχετικά με το συντονισμό των δημοσιονομικών και φορολογικών πολιτικών στο μελλοντικό καθεστώς του ενιαίου νομίσματος δείχνει πολύ καλά, αλλά ακούσια, το αδιέξοδο στο οποίο έχει περιέλθει η Ευρώπη.
<P>
Πράγματι, μπροστά στις οικονομικές αβεβαιότητες, οι χώρες θα δούν αύριο την εθνική τους ικανότητα για συγκυριακή αντίδραση να ελαττώνεται σοβαρά, ενώ δεν θα υπάρχει τίποτα σε ευρωπαϊκό επίπεδο για να καλύψει αυτό το κενό. Θα υπάρξει λοιπόν κίνδυνος να διαδοθούν πολύ εύκολα οι ανισορροπίες. Η Ευρωπαϊκή 'Ενωση θα εισέλθει τότε, εάν είναι ορθή η ανάλυσή μας, σε μιά ζώνη μεγάλων αναταράξεων.
<P>
Και εξηγούμαστε. Σε ένα οποιοδήποτε οικονομικό χώρο, είναι δυνατό μία χώρα να πληγεί από ένα ιδιαίτερο οικονομικό ατύχημα, για παράδειγμα τη χρεωκοπία μιάς πολύ σημαντικής γι'αυτή βιομηχανίας, από πολύ σοβαρές κοινωνικές αναταραχές, κτλ..., αυτό που οι οικονομολόγοι ορίζουν με το όνομα «ασύμμετρος κλυδωνισμός». Για την αντιμετώπισή του, η χώρα διαθέτει πολλά όπλα: για παράδειγμα, τη νομισματική πολιτική, τη συναλλαγματική πολιτική, τη δημοσιονομική πολιτική.
<P>
'Ομως, υπό το μελλοντικό καθεστώς του ενιαίου νομίσματος, αυτοί οι εθνικοί μηχανισμοί θα εξαφανισθούν ή θα ελαττωθεί η αποτελεσματικότητά τους. Οι εσωτερικές συναλλαγματικές ισοτιμίες δεν θα είναι πλέον εύκαμπτες, αλλά θα είναι εκ των προτέρων καθορισμένες. Η πολιτική των επιτοκίων θα ενοποιηθεί. Τα δημοσιονομικά περιθώρια ελιγμού θα συγκρατούνται σε στενά όρια από το σύμφωνο σταθερότητας. Οι φόροι δεν θα μπορούν να αυξηθούν σημαντικά, εφόσον θα βρισκόμαστε σε ένα πλαίσιο ενιαίας αγοράς. Γενικότερα, οι οικονομικές πολιτικές θα πρέπει να παραμένουν συντονισμένες και υποταγμένες στους κοινοτικούς στόχους, σύμφωνα με τα άρθρα 102 Α και 103 της Συνθήκης.
<P>
Σε μία τέτοια υπόθεση, η θεωρία μας διδάσκει ότι η χώρα που βρίσκεται σε ανισορροπία θα πρέπει να είναι σε θέση να λαμβάνει βοήθεια από έναν κεντρικό ευρωπαϊκό προϋπολογισμό. 'Ομως αυτός δεν υπάρχει σήμερα, και η έκθεση Fourηans αναγνωρίζει εξάλλου ότι δεν πρέπει να σκεφτόμαστε για το άμεσο μέλλον τη θέσπιση στην Ευρώπη ενός δημοσιονομικού και φορολογικού φεντεραλισμού. 'Οχι μόνο τα πνεύματα αντιτίθενται σε αυτό αλλά, εν πάση περιπτώσει, ακόμα κι αν κανείς δεν αντιτίθετο, μία τέτοια αναστάτωση, η οποία θα απαιτούσε την εναρμόνιση των κυριότερων φορολογικών μοχλών των χωρών μας και τη θέσπιση πολύ σημαντικών ευρωπαϊκών εισφορών, δεν θα ήταν εφικτή σε σύντομο χρονικό διάστημα.
<P>
Αυτό το αδιέξοδο είναι ακόμα πιό ανησυχητικό εφόσον οι «ασύμμετροι κλυδωνισμοί» δεν αποτελούν έκτακτα ή περιθωριακά φαινόμενα, όπως ακούσαμε να υποστηρίζεται σ'αυτό το Κοινοβούλιο. Στην πραγματικότητα, από τη στιγμή που υπάρχουν διαφορετικές χώρες, κοινωνίες, οικονομίες, αυτά τα σύνολα δεν εξελίσσονται ποτέ κατά τρόπο απολύτως παράλληλο. Οι σχέσεις τους σημαδεύονται από συνεχείς «ασύμμετρες διολισθήσεις», που μέχρι τώρα μπορούσαμε να τις εξισορροπούμε εκ νέου και ομαλά με διολισθήσεις των νομισματικών ισοτιμιών. Επανερχόμαστε έτσι στο θεμελιώδες ζήτημα: τη χρησιμότητα των πολλών νομισμάτων όταν υπάρχουν πολλοί λαοί.
<P>
Τελικά, φαίνεται ότι οι ευρωπαϊκές χώρες, υπό την ώθηση κάποιων ιδεολόγων, έχουν ριχτεί με σκυμμένο το κεφάλι στην περιπέτεια του ενιαίου νομίσματος, χωρίς να έχουν επαληθεύσει προηγουμένως εάν πληρούνται όλοι οι όροι και εάν διαθέτουν όλα τα απαραίτητα συνοδευτικά μέσα. Τώρα, είμαστε σχεδόν κολλημένοι στον τοίχο.
<P>
Υπάρχει κάποια διέξοδος που επιτρέπει να συνεχίσουμε προς την ίδια κατεύθυνση της ταχείας ενοποίησης; Δεν νομίζω. Εάν θέλουμε να συνεχίσουμε, θα πρέπει να προτείνουμε ξεκάθαρα στους πολίτες ριζοσπαστικές συνταγματικές αλλαγές τις οποίες, στην πραγματικότητα, κανείς δεν επιθυμεί. Η έκθεση Fourηans προσπαθεί από την πλευρά της να αναφέρει τη δυνατότητα της δημιουργίας σε ευρωπαϊκό επίπεδο ενός «πολιτικού οργάνου αποτελούμενου από αντιπροσώπους όλων των κρατών μελών, που να υπόκειται σε ισχυρό δημοκρατικό έλεγχο» και το οποίο θα έχει ένα ρόλο συντονισμού των εθνικών οικονομικών πολιτικών.
<P>
Βλέπουμε να διαγράφεται εδώ η περίφημη «οικονομική κυβέρνηση της Ευρώπης» η οποία, στη σημερική σύγχυση των πνευμάτων, χρησιμεύει ως σωσίβιο τόσο για τη δεξιά όσο και για την αριστερά. Δυστυχώς, αυτή η ιδέα δεν οδηγεί πουθενά, διότι εάν αυτή η «κυβέρνηση» θέλει να αποτελέσει κάτι παραπάνω από ένα φόρουμ συζήτησης, πρέπει να λάβει ισχυρές και ακριβείς αρμοδιότητες. Πλήν όμως, δεν θα είναι δυνατό να της χορηγηθούν αυτές οι αρμοδιότητες παρά μόνο προβαίνοντας σε ριζοσπαστικές συνταγματικές μεταρρυθμίσεις οι οποίες, όπως είδαμε πιό πάνω, είναι αδύνατες. Είναι ένας φαύλος κύκλος.
<P>
Η μόνη λύση είναι να εγκαταλείψουμε το ενιαίο νόμισμα και να ξαναρχίσουμε μία προσέγγιση πιο σταδιακή, πιό λογική, περισσότερο προσαρμοσμένη στην πραγματικότητα, για παράδειγμα την προσέγγιση του κοινού νομίσματος παράλληλα με τα εθνικά νομίσματα που θα ενθαρρύνει σιγά-σιγά τους πολίτες να μαθητεύσουν σε αυτό.

<SPEAKER ID=115 NAME="Cardona">
Η παρούσα έκθεση αφορά, μεταξύ άλλων πτυχών, τις συνέπειες, στο επίπεδο της φορολογικής πολιτικής, από την έγκριση του ενιαίου νομίσματος. Από αυτή την άποψη, πρεπει να επικροτήσουμε τη σαφήνεια και τη συνεκτικότητα αυτού του εγγράφου. 'Οπως είναι προφανές, η ύπαρξη μία ενιαίας ευρωπαϊκής οικονομίας, πέρα από τη νομισματική πολιτική, χρειάζεται ενιαία δημοσιονομική και φορολογική πολιτική.
<P>
Το ζήτημα, όπως ορθά τονίζεται στην έκθεση αυτή, είναι να δούμε ποιος θα καθορίζει τους στόχους και θα εκτελεί τα μέτρα φορολογικής πολιτικής στο χώρο της Ευρωπαϊκής 'Ενωσης. Για τον συντάκτη του εγγράφου αυτού δε μπορεί να είναι παρά μόνο η οικονομική κυβέρνηση της Ευρώπης, υπό την προεδρία μίας προσωπικότητας ανεξάρτητης από τα κράτη μέλη και με θητεία ανώτερη από το διάστημα της προεδρίας της 'Ενωσης. Αυτή την κυβέρνηση θα την ακολουθήσει, φυσικά, η ευρωπαϊκή πολιτική κυβέρνηση.
<P>
Με βάση τις αμφιβολίες που επιμένω να διατηρώ σχετικά με την πραγματική σύγκλιση των οικονομιών καθενός από τα κράτη, δε μπορώ να συμμεριστώ τα προϋποτιθέμενα και τις προτάσεις που περιέχει η υπό εξέταση έκθεση.
<P>
Η εγκατάλειψη της φορολογικής κυριαρχίας ισοδυναμεί με το να λέμε ότι τα μικρά και περιφερειακά κράτη της 'Ενωσης θα πάψουν να διαθέτουν ένα σημαντικό μέσο προσέλκυσης επενδύσεων, πλούτου και δημιουργίας επιχειρήσεων και απασχόλησης. Η έλλειψη ή η ανεπάρκεια υποδομών, η μη διαθεσιμότητα διαφόρων παραγόντων προσέλκυσης επενδύσεων και η απουσία τεχνολογικής προετοιμασίας που ακόμη πλήττουν τις μικρές και φτωχές οικονομίες ορισμένων κρατών μπορούν να ξεπερασθούν μόνο με τη διατήρηση της φορολογικής κυριαρχίας. Μία ενιαία φορολογική πολιτική, αυτή τη στιγμή και σε αυτό το πλαίσιο, θα έχει ως συνέπεια τη διατήρηση συνθηκών απουσίας ανταγωνιστικότητας, τόσο στην εσωτερική όσο και στην εξωτερική αγορά.
<P>
Είναι μία συνέπεια που δεν την αποδέχομαι ως έγκυρη στις περιστάσεις αυτές, και είναι ο λόγος για τον οποίο δε μπορώ να υπερψηφίσω το περιεχόμενο της έκθεσης αυτής.

<SPEAKER ID=116 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες ψήφισαν σήμερα υπέρ της έκθεσης του κ. Fourηan.
<P>
Οι δανοί σοσιαλοδημοκράτες συμφωνούν με τον εισηγητή ως προς το ότι είναι αναγκαίος ένας ορισμένος συντονισμός της δημοσιονομικής και της φορολογικής πολιτικής στην ΕΕ. Συμφωνούμε επίσης σε μεγάλο βαθμό με τον εισηγητή ως προς το ότι οι φορολογικές απαλλαγές και το κοινωνικό ντάμπινγκ σε ορισμένα κράτη μέλη αποτελούν ένα πολύ σοβαρό πρόβλημα. Για το λόγο αυτό, καλούμε την Ιρλανδία και τα άλλα κράτη μέλη, τα οποία το θέμα ενδέχεται να αφορά, να καταργήσουν τις φορολογικές ρυθμίσεις, που είναι μεν ευνοϊκές για τις επιχειρήσεις, αλλά αθέμιτες έναντι των υπόλοιπων κρατών μελών.
<P>
Οι δανοί σοσιαλοδημοκράτες υποστηρίζουν μια πολύ ευρείας κλίμακας ανταλλαγή πληροφοριών και συντονισμό των πρωτοβουλιών μεταξύ των κρατών μελών. Κατά πρώτο και κύριο λόγο για να βελτιωθεί η απασχόληση. Ωστόσο, δεν συμφωνούμε με τον εισηγητή ως προς το ότι η καλή λειτουργία της Οικονομικής και Νομισματικής Ένωσης κατά την τρίτη φάση προϋποθέτει τη δημιουργία ενός νέου πολιτικού οργάνου με σημαντικές οικονομικές αρμοδιότητες. Κρίνουμε ότι το Συμβούλιο των Υπουργών Οικονομικών αποτελεί θαυμάσιο και κατάλληλο φόρουμ για τη συνεργασία που είναι αναγκαία.

<SPEAKER ID=117 NAME="Lis Jensen">
Το Λαϊκό Κίνημα κατά της ΕΚ-Ένωσης, το οποίο αντιπροσωπεύω, δεν μπορεί να υποστηρίξει την έκθεση αυτή. Επειδή δεν πληρούνται εκ των προτέρων οι προϋποθέσεις για την εγκαθίδρυση της ΟΝΕ, είναι σαφές ότι η τελευταία αποτελεί κυρίως ένα πολιτικό σχέδιο. Μια προσέγγιση των δημοσιονομικών και φορολογικών πολιτικών θα έπρεπε να γίνει φυσικά πριν από την εγκαθίδρυση της ΟΝΕ, εάν αυτό είχε αποδειχθεί κατά τον ένα ή τον άλλο τρόπο αναγκαίο ή επιθυμητό. Αντίθετα, είναι επιθυμητή η πραγματοποίηση εναρμονίσεων «από την πίσω πόρτα», υπονομεύοντας με τον τρόπο αυτό ό, τι απομένει από μια ανεξάρτητη οικονομική πολιτική των κρατών μελών.
<P>
Εφόσον η έκθεση αναφέρεται σε «ασύμμετρα σοκ», αυτό σημαίνει ότι θα έπρεπε αυτόματα να εξεταστούν οι προειδοποιήσεις στις οποίες προέβησαν αμερικανοί οικονομολόγοι. Δεδομένου ότι οι αγορές εργασίας των κρατών μελών δεν παρουσιάζουν ευελιξία ως προς τους μισθούς, θα ασκηθούν δυσανάλογα μεγάλες πιέσεις στη γενική πολιτική της ΟΝΕ σε περίπτωση που οι μεμονωμένες χώρες προσκρούσουν σε προβλήματα. Αυτό θα υπονομεύσει την αξιοπιστία της ΟΝΕ και ενδέχεται να εξαλείψει όλα τα υποτιθέμενα πλεονεκτήματα του κοινού νομίσματος και της προσέγγισης της δημοσιονομικής κλίμακας και της φορολογικής πολιτικής.

<SPEAKER ID=118 NAME="Lindqvist">
 - (SV) Η έκθεση είναι αντιφατική σε πολλά σημεία. Στην εισαγωγή διαπιστώνεται ότι το κοινό νόμισμα ως τέτοιο δεν πρόκειται να επηρεάσει τη φορολογική πολιτική. Παρακάτω, αντιθέτως, αναφέρει ότι ο φορολογικός ανταγωνισμός και το φορολογικό ντάμπινγκ θα οδηγήσουν αναγκαστικά σε έναν «κώδικα συμπεριφοράς», δηλαδή οι χώρες θα δεσμευτούν να μην ασκούν μια φορολογική πολιτική που βρίσκεται σε αντίθεση με τα «συμφέροντα της Ένωσης», άλλως μια φορολογική εναρμόνιση. Γίνεται λόγος για μια κοινή φορολογία επί του κεφαλαίου, φορολόγηση επιχειρήσεων καθώς και του διασυνοριακού εμπορίου. Το Κέντρο θεωρεί ότι η φορολογική πολιτική θα πρέπει και στο μέλλον επίσης να είναι μία εθνική υπόθεση. Με βάση αυτό καταψήφισα την έκθεση.

<SPEAKER ID=119 NAME="Sandbζk και Bonde">
To κίνημα του Ιουνίου ψηφίζει κατά της νομισματικής δικτατορίας της Συνθήκης του Μάαστριχτ και, για το λόγο αυτό, υπεστήριξε μια σειρά τροπολογιών, που επιτρέπουν τη δημιουργία περισσότερων οικονομικών μέσων δράσης και τη συνεκτίμηση του θέματος της απασχόλησης. Ωστόσο, αυτό δεν σημαίνει ότι θα συμβάλλουμε στην παραχώρηση οικονομικών - πολιτικών μέσων δράσης από τα κράτη μέλη στην ΕΕ.

<SPEAKER ID=120 NAME="Θεωνάς">
Η έναρξη του τρίτου σταδίου της ΟΝΕ θα σημάνει για τους συμμετέχοντες στο ενιαίο νόμισμα την περαιτέρω μεταβίβαση νευραλγικών τομέων της οικονομικής πολιτικής στην ΕΕ και στο Ευρωπαϊκό Σύστημα Κεντρικών Τραπεζών. Οι επιταγές των μεγάλων οικονομικών συμφερόντων που καθορίζουν τις πολιτικές επιλογές των Βρυξελλών θα αποτελούν ακόμα πιο έντονα, με βάση τις διατάξεις του Συμφώνου Σταθερότητας, τη βάση για την ασκούμενη οικονομική πολιτική. Η έννοια της εθνικής κυβέρνησης -ως αρμόδιου αποφασιστικού οργάνου άσκησης της εκτελεστικής εξουσίας- ουσιαστικά εξαφανίζεται. Παράλληλα, εξαφανίζεται και κάθε ουσιαστική αρμοδιότητα στα θέματα αυτά των εθνικών Κοινοβουλίων.
<P>
Η κατάσταση δεν είναι ιδιαίτερα διαφορετική για τις χώρες «υπό παρέκκλιση». Η ενίσχυση της πολυμερούς εποπτείας, σε συνδυασμό με την ένταση των πιέσεων προσαρμογής στα κριτήρια σύγκλισης και αποφυγής των δημόσιων ελλειμμάτων, καθιστούν αδύνατη κάθε έννοια εθνικής δημοσιονομικής πολιτικής.
<P>
'Οσο πλησιάζει ο χρόνος έναρξης του τρίτου σταδίου και όσο εντείνονται οι τεχνικές προετοιμασίες, τόσο πιο έντονα αποκρουστικό φαντάζει το οικοδόμημα που μας ετοιμάζουν. Δεν είναι τυχαίο ότι όλο και πληθαίνουν οι φωνές αγανάκτησης σε βάρος του Μάαστριχτ, ότι μπροστά στην ογκούμενη αγανάκτηση των λαϊκών στρωμάτων, και άλλες πολιτικές δυνάμεις -πέρα από τους κομμουνιστές- χρησιμοποιούν συνθήματα αποστασιοποίησης από την ΟΝΕ, όπως αυτή προβλέπεται στο Μάαστιρχτ, προσπαθούν να εξωραΐσουν τις σχετικές διατάξεις, μιλάνε για εισαγωγή και του κοινωνικού στοιχείου στη σύγκλιση και υποστηρίζουν ότι δεν μπορεί να υπάρξει ανάπτυξη μόνο με ονομαστικούς στόχους, χωρίς μέτρα στήριξης των εργαζομένων. Φυσικά, μέχρι ώρας δεν έχουν προτείνει τροποποίηση των σχετικών διατάξεων από την Διακυβερνητική Διάσκεψη, που ολοκληρώνει αυτές τις μέρες τις εργασίες της, ούτε αμφισβητούν την βαθύτερη ουσία και λογική του Μάαστριχτ.
<P>
Αποδεικνύεται σήμερα περίτρανα η ορθότητα της θέσης μας για απόρριψη του Μάαστριχτ. Αποδεικνύεται ότι το κυνήγι των ονομαστικών κριτηρίων σύγκλισης δεν μπορεί να δώσει λύσεις στα προβλήματα των εργαζομένων και της κοινωνίας. Μπορεί μόνο να τα οξύνει, όπως άλλωστε διδάσκει η πραγματικότητα. Εμείς δεν θεωρούμε ότι υπάρχουν επιμέρους λύσεις -όπως αυτές που προτείνει ο εισηγητής- μέσω κάποιων περιθωρίων για την αντιμετώπιση από τα κράτη μέλη σημαντικών έκτακτων περιστάσεων ή μέσω της δυνατότητας ευκαιριακής παρέκκλισης από τους δείκτες του Μάαστριχτ και του Συμφώνου Σταθερότητας ή μέσω κάποιου συντονισμού μέσα σε αυτά τα πλαίσια των φορολογικών πολιτικών, την στιγμή που κάθε έννοια ανεξάρτητης οικονομικής πολιτικής, βασισμένης στις ιδιαιτερότητες και τις επιλογές των λαών και των κυβερνήσεων των κρατών μελών, έχει ουσιαστικά καταργηθεί. Διαφωνούμε πλήρως με τις προτάσεις του εισηγητή για ένα είδος «οικονομικής υπερκυβέρνησης». Το θεσμικό εποικοδόμημα της ΕΕ δεν έχει ανάγκη από νέα πολιτικά όργανα, ούτε από απλή ενίσχυση των εξουσιών ενημέρωσης του ΕΚ. Αυτά είναι μέτρα που δεν αποσκοπούν παρά στο να ωραιοποιήσουν την εικόνα της ΕΕ και να αποπροσανατολίσουν την ανησυχία των πολιτών από το ουσιαστικό πέρασμα της οικονομικής και πολιτικής εξουσίας σε κάποιους αδιαφανείς, γραφειοκρατικούς, ανεξέλεγκτους και απροσπέλαστους στον πολίτη μηχανισμούς.
<P>
Κατά την γνώμη μας, μόνο μια πλήρης απόρριψη του θεσμικού πλαισίου της ΟΝΕ, της σκληρής μονεταριστικής πολιτικής που επιβάλλει, σε συνδυασμό με την ταυτόχρονη υιοθέτηση μιας άλλης αντίληψης για την ανάπτυξη, που θα συνδυάζει την οικονομική ανάκαμψη με την βελτίωση της θέσης των εργαζομένων και την διεύρυνση των κατακτήσεων τους, μπορεί να αποτελέσει τη βάση για ένα καλύτερο μέλλον. Το λαϊκό μήνυμα που περικλείουν οι πρόσφατες γαλλικές εκλογές, η ογκούμενη αγανάκτηση των λαών, η συνεπής πάλη του εργατικού και συνδικαλιστικού κινήματος, μπορεί να ανοίξει το δρόμο για την κατάρρευση του Μάαστριχτ και της ΟΝΕ, για μια ανάπτυξη βασισμένη στον άνθρωπο και τις ανάγκες του.
<P>
επί της έκθεσης Randzio Plath (A4-0164/97)
<SPEAKER ID=121 LANGUAGE="FR" NAME="Martinez">
Κύριε Πρόεδρε, θελήσαμε να εναρμονίσουμε τον ΦΠΑ και το αποτέλεσμα, που η ίδια η κ. Randzio-Plath αναγνωρίζει, είναι μία καταστροφή. Πρόκειται για μία ρυθμιστική καταστροφή, με μία φοβερή πολυπλοκότητα στη θέση της απλότητας, με περισσότερες από 130 παρεκκλίσεις, 66 δυνατές επιλογές, χωρίς να λογαριάσουμε τους διαφορετικούς κανόνες εγκατάστασης των δραστηριοτήτων.
<P>
Πρόκειται επίσης για μία δημοσιονομική καταστροφή, που προκαλείται από την απάτη στο βαθμό που, από τη στιγμή που δεν υφίστανται πλέον έλεγχοι στα σύνορα, πολλαπλασιάζεται προφανώς η απάτη με ψευδή τιμολόγια, δηλαδή με ψεύτικη διεύθυνση στις δύο χώρες μεταξύ των οποίων πραγματοποιούνται εμπορικές συναλλαγές. Βρίσκουμε λοιπόν ως μόνη λύση να βυθισθούμε λίγο περισσότερο στο λάθος με την είσπραξη του ΦΠΑ στη χώρα προέλευσης, που απαιτεί ταμεία αντιστάθμισης, με μακροοικονομικά κριτήρια που στηρίζονται στο ΑΕΠ.
<P>
Συγχωρείστε με, κύριε Πρόεδρε, αλλά όταν γνωρίζουμε τί λέει το Ελεγκτικό Συνέδριο για τον υπολογισμό του ΑΕΠ στην Ελλάδα ή την Πορτογαλία, αντιλαμβανόμαστε το επίπεδο των διαφορών που θα προκύψουν ανάμεσα στις διάφορες χώρες. Και στο σημείο αυτό, η μόνη λύση είναι αυτή που επιβάλλεται σε θέματα δημοσιονομικής πολιτικής: πρέπει να θεσπίσουμε ένα άλλο κριτήριο σύγκλισης επωφελούμενοι από τη Διακυβερνητική Διάσκεψη.
<P>
Και εδώ, χρειάζεται μία συνολική εναρμόνιση με ένα ανώτατο όριο υποχρεωτικών εισφορών και ίσως, εάν ήμουν φιλοευρωπαίος - κάτι που δεν συμβαίνει -, μία προσπάθεια να μελετήσουμε την ελεύθερη επιλογή της λιγότερο φορολογούμενης γεωγραφικής οδού, όπως συμβαίνει ήδη με τους πλούσιους και τα κεφάλαια, εφόσον οι κάτοχοι κεφαλαιουχικών εισοδημάτων μπορούν να «ψωνίζουν» τις ρυθμίσεις που θέλουν σε όλη την Ευρώπη και να πηγαίνουν στο μέρος όπου φορολογούνται λιγότερο, κάτι που δεν συμβαίνει με τους μισθωτούς. Αντιλαμβάνεσθε, κύριε Πρόεδρε, γιατί η Ευρώπη υποστηρίζεται κυρίως από τους πλούσιους.

<SPEAKER ID=122 NAME="Ahlqvist, Theorin και Wibe">
 - (SV) Θεωρούμε ότι γενικά δεν χρειάζεται εναρμόνιση του φόρου προστιθέμενης αξίας ώστε να μπορεί να λειτουργεί η ενιαία αγορά, διότι ο φόρος αυτός δεν αφορά τον ανταγωνισμό των εγχώριων σε σχέση με τα αντίστοιχα εισαγόμενα εμπορεύματα.
<P>
Είμαστε επίσης σαφώς αντίθετοι με τις δύο προτάσεις που υπάρχουν στο άρθρο 19 της πρότασης ψηφίσματος της έκθεσης. Θεωρούμε ότι η αρχή της ομοφωνίας θα πρέπει να ισχύει στο Συμβούλιο Υπουργών σε όλα τα φορολογικά ζητήματα.. Επίσης δεν μπορεί να γίνει καν λόγος για πλειοψηφικές αποφάσεις στο Συμβούλιο Υπουργών σε θέματα που αφορούν την έμμεση φορολογία. Για τον σουηδικό κρατικό προϋπολογισμό ο φόρος προστιθέμενης αξίας είναι καθοριστικής σημασίας. Η Σουηδία είναι μία από τις χώρες της ΕΕ που έχει τον υψηλότερο φόρο προστιθέμενης αξίας. Είναι αδύνατον να συμφωνήσουμε στη μεταφορά του δικαιώματος απόφασης σε ένα τόσο καθοριστικό για μας ζήτημα στο Συμβούλιο Υπουργών.

<SPEAKER ID=123 NAME="Andersson, Hulthιn, Lφφw και Waidelich">
 - (SV) Θέλουμε να ευχαριστήσουμε τον εισηγητή για την πολύ εμπεριστατωμένη έκθεσή του. Δεν μπορούσαμε να υποστηρίξουμε κατά την ψηφοφορία το άρθρο 19 περί πλειοψηφικών αποφάσεων στον φορολογικό τομέα. Θεωρούμε ότι το Συμβούλιο θα πρέπει και εν συνεχεία επίσης να επεξεργάζεται κυρίως τα φορολογικά ζητήματα σύμφωνα με την αρχή των αποφάσεων ομοφωνίας. Θεωρούμε όμως ότι θα πρέπει να διαμορφωθούν ελάχιστοι κοινοί κανόνες όσον αφορά τη φορολόγηση του κεφαλαίου, των επιχειρήσεων και του περιβάλλοντος, καθώς και ότι οι αποφάσεις στο Συμβούλιο γι&#x02BC;αυτούς τους τομείς θα πρέπει να λαμβάνονται σύμφωνα με την αρχή της ειδικής πλειοψηφίας.

<SPEAKER ID=124 NAME="Berthu">
Κύριε Πρόεδρε, η έκθεση Randzio-Plath σχετικά με το ενιαίο σύστημα ΦΠΑ που επινόησε η Επιτροπή δίνει εκ νέου ελπίδα σε όλους όσοι θεωρούν δυνατό να σταματήσουν την τρελή πορεία ορισμένων σχεδίων στην Ευρώπη.
<P>
Το νέο σύστημα ΦΠΑ που μας προτείνεται θα στηρίζεται στη φορολόγηση αγαθών και υπηρεσιών στη χώρα προέλευσης (και όχι, όπως σήμερα, στη χώρα προορισμού), και θα αντιμετωπίζει τις χώρες της Ευρώπης ως μία μόνο εγχώρια αγορά όπου οι συντελεστές, οι φορολογικές βάσεις και όλοι οι άλλοι κανόνες θα πρέπει να εναρμονισθούν. Με αυτό το σύστημα θα χάσουν οι εθνικές αρχές την αυτονομία τους για τη λήψη αποφάσεων (αυτός δεν είναι άλλωστε ο κύριος στόχος του; ) σχετικά με έναν πόρο ζωτικό γι'αυτές εφόσον ο ΦΠΑ αντιπροσωπεύει, για παράδειγμα, το ήμισυ των φορολογικών εσόδων του γαλλικού προϋπολογισμού. Αυτή η απώλεια αυτονομίας θα εκδηλωθεί στους συντελεστές που θα πρέπει να εναρμονισθούν όποιες κι αν είναι οι εθνικές ανάγκες, διαφορετικά θα υπάρχει ο κίνδυνος καταστροφικών μεταφορών του τόπου των επιχειρήσεων, και στην κατανομή των εσόδων που δεν θα βρίσκονται πλέον υπό τον έλεγχο του κάθε κράτους. Πράγματι, θα πρέπει να περάσουμε σε έναν πολύ χονδροειδή ευρωπαϊκό μηχανισμό κατανομής, στηριγμένο όχι στις πραγματικές ροές αγαθών και υπηρεσιών, αλλά στη βάση στατιστικών δεδομένων σχετικών με το ΑΕΠ των χωρών.
<P>
Με ικανοποίηση διαπιστώνουμε ότι, σε μια προσπάθεια ρεαλισμού, η Επιτροπή Οικονομικής, Νομισματικής και Βιομηχανικής Πολιτικής του Κοινοβουλίου μας θεώρησε «απρόσφορη» την εισαγωγή του νέου αυτού συστήματος, και «κάλεσε την Ευρωπαϊκή Επιτροπή να αφιερώσει όλη της την ενέργεια στη βελτίωση του υφιστάμενου συστήματος». Είναι αλήθεια ότι αυτός ο ρεαλισμός είχε ενθαρρυνθεί από τις αρνητικές τοποθετήσεις πολλών χωρών μελών.
<P>
Είναι αλήθεια επίσης ότι περιέχει κάποια αδύνατα σημεία. Παραδείγματος χάριν, το ψήφισμα καταλήγει με μία έκκληση υπέρ της λήψης αποφάσεων στο Συμβούλιο με πλειοψηφία, και όχι με ομοφωνία, στις φορολογικές υποθέσεις. Πλην όμως, αυτός ο κανόνας θα κατέληγε σε καταστροφικά αποτελέσματα, εφόσον θα καταργούσε τη μόνη σοβαρή τροχοπέδη απέναντι στο φεντεραλιστικό ακτιβισμό της Επιτροπής.
<P>
'Αλλο παράδειγμα: η έκκληση του Κοινοβουλίου μας για βελτίωση του υφιστάμενου συστήματος δεν φθάνει μέχρι του σημείου να αναφέρει γιατί αυτό το σύστημα χωλαίνει και επιτρέπει τη μαζική απάτη (όλος ο κόσμος τώρα το αναγνωρίζει): διότι για να ικανοποιήσει το δόγμα της εξάλειψης των εσωτερικών συνόρων, καταργήθηκαν οι τελωνειακοί έλεγχοι, που αντικαταστάθηκαν από απλές εθελοντικές δηλώσεις. Ας μας επιτραπεί να πιστεύουμε ότι ανάμεσα στη διατήρηση ορισμένων απαρχαιωμένων διατυπώσεων και την πλήρη κατάργηση των ελέγχων, θα μπορούσαμε, εάν το είχαμε επιδιώξει, να βρούμε μία χρυσή τομή, ικανοποιώντας ταυτόχρονα την ασφάλεια του φορολογικού συστήματος και το θεμιτό αίτημα απλούστευσης εκ μέρους των επιχειρήσεων.

<SPEAKER ID=125 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες ψήφισαν σήμερα υπέρ της έκθεσης της κας Randzio-Plath ως σύνολο, αλλά κατά των προτάσεων της έκθεσης να υπολογίζεται ο ΦΠΑ για εμπορικές αγορές βάσει της αρχής της προέλευσης, να διαφοροποιηθούν οι συντελεστές ΦΠΑ σε επίπεδο ΕΕ και να καθιερωθεί η λήψη αποφάσεων κατά πλειοψηφία στο Συμβούλιο για φορολογικά θέματα.
<P>
Οι δανοί σοσιαλοδημοκράτες υποστηρίζουν έναν ορισμένο συντονισμό της φορολογικής πολιτικής σε επίπεδο ΕΕ, αλλά επιθυμούν να διατηρήσουν τα κράτη μέλη την αρμοδιότητα ρύθμισης θεμάτων ζωτικής σημασίας που έχουν σχέση με το ΦΠΑ. Κατά την εξέταση φορολογικών θεμάτων στο Συμβούλιο, τα κράτη μέλη πρέπει πάντα να μην εξαναγκάζονται να ακολουθούν μια γραμμή παρά τη θέλησή τους. Συνεπώς, πρέπει να εναπόκειται, π.χ., σε κάθε μεμονωμένο κράτος μέλος να ρυθμίζει το θέμα του ύψους του ΦΠΑ και των ενεδχόμενων διαφοροποιήσεών του.

<SPEAKER ID=126 NAME="Lindqvist">
 - (SV) Η Επιτροπή προτείνει την εισαγωγή ενός απολύτως κοινού συστήματος Φ.Π.Α. πριν από το 1999, όπου όλες οι συναλλαγές θα φορογούνται στη χώρα προέλευσης και όχι, όπως σήμερα, στη χώρα κατανάλωσης. Πέντε διαφορετικές προτάσεις νόμου σχεδιάζονται από την Επιτροπή για την εφαρμογή του κοινού συστήματος Φ.Π.Α.. Η αρμόδια Επιτροπή υποστηρίζει την πρόταση κατ&#x02BC;αρχήν, αλλά θεωρεί ότι προχωρά πολύ γρήγορα.
<P>
Η πρόταση θα σήμαινε πλήρη εναρμόνιση. δηλαδή κοινά φορολογικά ποσοστά, το οποίο θα σήμαινε τεράστιες αλλαγές και όσον αφορά τη Σουηδία μειωμένα φορολογικά έσοδα. Η φορολογική πολιτική θα πρέπει να είναι βασικά ένα εθνικό ζήτημα γι&#x02BC;αυτό κατεψήφισα την έκθεση.

<SPEAKER ID=127 NAME="Θεωνάς">
Επεξηγώντας την αρνητική ψήφο μου στην έκθεση σχετικά με ένα κοινό σύστημα ΦΠΑ, θα ήθελα να σημειώσω τα ακόλουθα:
<P>
Το ισχύον προσωρινό σύστημα του ΦΠΑ είναι αλήθεια ότι δημιουργεί ορισμένες παρενέργειες και διευκολύνει πράξεις απάτης και μη καταβολής του παρακρατηθέντος φόρου. Εκεί, όμως, θα πρέπει να επικεντρωθούν οι προσπάθειες τροποποίησης. Δεν είδαμε όμως να αναλαμβάνονται ενέργειες για την πάταξη της διαφθοράς, την αποτελεσματική δράση των φορολογικών-ελεγκτικών αρχών, το χτύπημα της φοροδιαφυγής και την καταβολή του παρακρατηθέντος ΦΠΑ. Ούτε γίνεται συζήτηση για την εφαρμογή μηδενικού ή μειωμένου συντελεστή για μια σειρά ειδών και υπηρεσιών πλατειάς λαϊκής κατανάλωσης, ως μέσο για την ενίσχυση της αγοραστικής δύναμης των λαϊκών στρωμάτων και τη μείωση των συνεπειών της πολιτικής λιτότητας που ακολουθείται.
<P>
Διαφωνούμε με την πρόταση για αντικατάσταση της αρχής της χώρας προορισμού από την αρχή της χώρας προέλευσης για την επιβολή του ΦΠΑ. Θα οδηγήσει πολλά κράτη σε απώλεια εσόδων με τεράστιες αρνητικές επιπτώσεις. 'Αλλωστε, θεωρούμε λογικό ότι ο ΦΠΑ, ως φόρος που βαρύνει την κατανάλωση, πρέπει να επιβάλλεται και να αποδίδεται στο κράτος όπου λαμβάνει χώρα η κατανάλωση. Θα ισχυριστούν, βέβαια, ορισμένοι ότι η αρχή της χώρας προέλευσης συνοδεύεται από τη υιοθέτηση ενός συστήματος αντιστάθμισης (clearing). Πιστεύουμε, όμως, ότι με τον τρόπο αυτό το σύστημα θα γίνει πολύ πιο περίπλοκο και επιπλέον δεν παρέχονται εχέγγυα ότι θα εξασφαλιστεί η εφαρμογή της αρχής της ουδετερότητας του φόρου.
<P>
'Ενα από τα βασικά στοιχεία του εξεταζόμενου από την Επιτροπή κοινού συστήματος ΦΠΑ, και ως σημαντική απλούστευση, θεωρείται ο ενιαίος τόπος φορολόγησης των επιχειρηματικών φορέων. Αυτό, κατά την άποψή μας, συνιστά ταυτόχρονα και ρύθμιση σε θέματα άμεσης φορολογίας και ειδικότερα φαλκίδευση των συμβάσεων αποφυγής της διπλής φορολογίας του εισοδήματος που έχουν υπογραφεί ανάμεσα στα κράτη μέλη της Ευρωπαϊκής 'Ενωσης και που βασίζονται στο Πρότυπο Συμβάσεων Διπλής Φορολογίας του ΟΟΣΑ. Πιο συγκεκριμένα, συνιστά φαλκίδευση του άρθρου 5 του ως άνω προτύπου που αναφέρεται στην εφαρμογή της έννοιας της «μόνιμης εγκατάστασης».
<P>
Διαφωνούμε με κάθε προσπάθεια αύξησης των συντελεστών ΦΠΑ, είτε σαν μέσο αύξησης των φορολογικών εσόδων, είτε σαν μέσο αντιστάθμισης των απωλειών εσόδων από μέτρα μείωσης των εργοδοτικών ασφαλιστικών εισφορών. Αντίθετα, θεωρούμε αναγκαίο να μειωθεί ο συντελεστής σε ορισμένες περιπτώσεις, ως μέσο ενίσχυσης της οικονομικής δραστηριότητας, και επομένως, και της απασχόλησης στους εν λόγω τομείς, όπως για παράδειγμα στις επιχειρήσεις εντάσεως εργασίας ή στις Μικρομεσαίες Επιχειρήσεις.
<P>
Κατά τη γνώμη μας, βασικό τμήμα των φορολογικών εσόδων δεν μπορεί παρά να είναι η προοδευτική άμεση φορολογία. Κάθε μέτρο που θα έχει σαν αποτέλεσμα την επιβάρυνση της κατανάλωσης, αποτελεί μέσο παραπέρα ληστείας του λαϊκού εισοδήματος και καταστρατηγεί το βασικό χαρακτήρα που πρέπει να έχει ένα φορολογικό σύστημα, αυτό της συμβολής στην αναδιανομή του εισοδήματος.

<SPEAKER ID=128 NAME="Πρόεδρος">
Η ώρα των ψηφοφοριών τελείωσε.
<P>
(Η συνεδρίαση, διακοπείσα στη 1.15 μ.μ., επαναλαμβάνεται στις 3 μ.μ.)

<CHAPTER ID=5>
Τηλεπικοινωνίες και παροχή ανοικτού δικτύου
<SPEAKER ID=129 NAME="Πρόεδρος">
Η ημερήσια διάταξη προβλέπει τη συζήτηση της έκθεσης της κ. Read (έγγρ. Α4-0171/97), εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το κοινό σχέδιο απόφασης του Ευρωπαϊκού Κοινοβουλίου και του Συμβουλίου (C4-0185/97-95/0207(COD)), που εγκρίθηκε από την επιτροπή συνδιαλλαγής, όσον αφορά την πρόταση οδηγίας του Ευρωπαϊκού Κοινοβουλίου και του Συμβουλίου σχετικά με τη διασύνδεση στον τομέα των τηλεπικοινωνιών προκειμένου να διασφαλισθεί καθολική υπηρεσία και διαλειτουργικότητα με την εφαρμογή των αρχών παροχής ανοικτού δικτύου (ONP).

<SPEAKER ID=130 NAME="Read">
Κυρία Πρόεδρε, είμαι στην ευτυχή θέση να καλέσω το Σώμα να εγκρίνει το κοινό κείμενο. Παρότι φαίνεται πολύ σύντομο, έχει συνταχθεί μετά από πολλές ώρες υπομονετικών συζητήσεων και διαπραγματεύσεων.
<P>
Εφιστώ την προσοχή σας ιδιαίτερα στα στοιχεία όπου έχουμε επιτύχει συμφωνία στη χρηματοδότηση καθολικών υπηρεσιών, στη μελέτη που αφορά την ίδρυση μιας ευρωπαϊκής κανονιστικής αρχής, σε μια συμφωνία σχετικά με το διακανονισμό των διασυνοριακών διαφορών, στο θέμα της δυνατότητας μεταφεράς των αριθμών των συνδρομητών, στο ζήτημα της διαφάνειας, στη βάση του κόστους διασύνδεσης και στη βοήθεια για νέους παροχείς που ζητούν τρόπους να μπουν στην αγορά. Γνωρίζω ότι ο Επίτροπος θα θελήσει να σχολιάσει πάνω στις δύο προτάσεις που αφορούν τη μεταφερσιμότητα των αριθμών και την έγκριση της θέσης που υιοθετήθηκε από αυτό το κοινοβούλιο σχετικά με την οδηγία για την φωνητική τηλεφωνία στην πρώτη ανάγνωση, καθώς επίσης και το θέμα που έχει να κάνει με το πού εφαρμόζεται αυτή η οδηγία. Ελπίζω ότι ο Επίτροπος θα είναι σε θέση να δώσει αυτή την απάντηση.
<P>
Θα πρέπει να επιστήσω την προσοχή του Κοινοβουλίου στο γεγονός ότι δεν υπάρχει εδώ κάποιος αντιπρόσωπος του Συμβουλίου, ώστε να έπρεπε να συμπεριληφθεί στην έκθεση. Ωστόσο, το Συμβούλιο στη συνάντηση συμβιβασμού κατέληξε στην ακόλουθη πρόταση, η οποία έχει να κάνει με τη μεταφερσιμότητα αριθμών: »Το Συμβούλιο δηλώνει ότι θα μελετήσει προσεκτικά και θα συνεκτιμήσει την άποψη του Επιτρόπου». Ξέρω ότι οι συνάδελφοι που παρακολούθησαν το θέμα στην Επιτροπή Οικονομικής, Νομισματικής και Βιομηχανικής Πολιτικής θα γνωρίζουν ότι πολλά θέματα θα μπορούσαν πιο λογικά να αντιμετωπίζονται σε άλλες οδηγίες και περιμένουμε τις προτάσεις της Επιτροπής σε μια γενική λεπτομερή εξέταση και αναθεώρηση της νομοθεσίας περί τηλεπικοινωνιών το 1999.
<P>
Πάντως, στις διασυνδέσεις, οι οποίες αποτελούν ένα βασικό μέρος για τη δημιουργία της ενιαίας αγοράς και του προγράμματος απελευθέρωσης, είναι προς τιμήν του Κοινοβουλίου και του προσωπικού του - και θα ήθελα να ευχαριστήσω τους συναδέλφους μου που έκαναν τόσα πολλά για να με υποστηρίξουν σε αυτή τη δουλειά - και ακριβώς χάρη στη συνεργασία του Συμβουλίου και της Επιτροπής που έχουμε σήμερα ένα καλά μελετημένο, συνεκτικό και, ελπίζω, αποτελεσματικό κομμάτι της νομοθεσίας. Ζητώ από το Κοινοβούλιο να εγκρίνει το κοινό κείμενο.

<SPEAKER ID=131 NAME="Fischler">
Κυρία πρόεδρε, αξιότιμες κυρίες και κύριοι, κατ'αρχή θα ήθελα να συγχαρώ όλους όσους συνετέλεσαν στην υλοποίηση αυτού του επιτυχούς ισολογισμού στα πλαίσια της συνδιαλλαγής, ιδιαίτερα τον κ. Imbeni, αντιπρόεδρο του Ευρωπαϊκού Κοινοβουλίου και συμπρόεδρο της Επιτροπής Συνδιαλλαγής, την υπουργό κ. Jorritsma, συμπρόεδρο της Επιτροπής Συνδιαλλαγής, το βουλευτή κ. von Wogau ως πρόεδρο της Επιτροπής Οικονομικής, Νομισματικής και Βιομηχανικής Πολιτικής καθώς, και σας, κ. Read, ως εισηγήτρια.
<P>
Η οδηγία αυτή αποτελεί ουσιώδες συστατικό στοιχείο του νέου, προσανατολισμένου στον ανταγωνισμό, χώρου στις τηλεπικοινωνίες. Νέοι συμμετέχοντες στην αγορά θα είναι σε θέση να φθάσουν στους τελικούς χρήστες μέσα σ'ένα προβλέψιμο και σταθερό ρυθμιστικό πλαίσιο, επί μιας βάσεως που θα προωθεί την αύξηση των επενδύσεων και την επέκταση της αγοράς. Οργανώσεις με υπεροχή στην αγορά θα χρειασθεί να προσφέρουν στους νέους συμμετέχοντες σε αυτήν πρόσβαση και σύνδεση με διαφανείς, λογικούς και ίσους όρους.
<P>
Η οδηγία αυτή θα εξασφαλίσει και τη διασύνδεση καθώς και τη διαλειτουργικότητα δικτύων και υπηρεσιών προκειμένου να εξακολουθήσουν οι τηλεπικοινωνιακές υπηρεσίες να είναι εγγυημένα διαθέσιμες καθολικά για τους χρήστες σε ολόκληρη την Ένωση. Το πόρισμα της Επιτροπής Συνδιαλλαγής είναι πολύ ικανοποιητικό, ενώ χάρη στην επιμονή του Ευρωπαϊκού Κοινοβουλίου επήλθαν σημαντικές βελτιώσεις της κοινής θέσης σε καίριους τομείς, όπως πρώτον η εξέταση των πλεονεκτημάτων μιας ευρωπαϊκής ρυθμιστικής αρχής, δεύτερον η χρηματοδότηση της καθολικής υπηρεσίας, τρίτον η ρύθμιση των διασυνοριακών διαφορών, τέταρτον τα τέλη διασύνδεσης και τιμές υπολογισμένες σύμφωνα με τις δαπάνες, πέμπτον λογικές τιμές για τη «φορητότητα» του αριθμού και έκτον συστάσεις της Επιτροπής για την ανάπτυξη μιας πραγματικής ευρωπαϊκής αγοράς.
<P>
Ως συστατικό στοιχείο του συμβιβασμού που πέτυχε τελικά η Επιτροπή Συνδιαλλαγής και με στόχο την αποσαφήνιση των θεμάτων, η Επιτροπή προβαίνει σε δυό πρόσθετες εξηγήσεις για το πρωτόκολλο της τελικής έγκρισης της οδηγίας σχετικά με τη διασύνδεση: Πρώτον σε δήλωση επί του άρθρου 7, παράγραφος 1: Η Επιτροπή επιβεβαιώνει ότι το άρθρο 7, παράγραφος 1 της οδηγίας σχετικά με τη διασύνδεση πρέπει να εφαρμοσθεί σε όλους τους οργανισμούς, οι οποίοι παρέχουν δημόσια τηλεπικοινωνιακά δίκτυα και/ή προσιτές στο κοινό τηλεπικοινωνιακές υπηρεσίες όπως εκτίθενται στο μέρος 1 και 2 του παραρτήματος Ι και οι οποίοι έχουν κοινοποιηθεί από τις εθνικές ρυθμιστικές αρχές ως οργανισμοί που έχουν σημαντική ισχύ στην αγορά, και μόνο σε αυτούς τους οργανισμούς.
<P>
Η δεύτερη δήλωση της Επιτροπής αφορά την αναθεωρημένη οδηγία «ΟΝΡ - υπηρεσία φωνητικής τηλεφωνίας». Η Επιτροπή έχει δεσμευθεί, στη γνωμοδότησή της επί των τροπολογιών του Ευρωπαϊκού Κοινοβουλίου, σε δεύτερη ανάγνωση να αποδεχθεί κατ'αρχή την τροπολογία αριθ. 25 στην οδηγία σχετικά με τη διασύνδεση. Θα εξετάσσει ωστόσο προσεκτικά την εφαρμογή των αντίστοιχων διατάξεων και ιδίως της διάταξης σύμφωνα με την οποία ο νέος αριθμός χορηγείται δωρεάν στο χρήστη.
<P>
Ανακεφαλαιώνοντας η Επιτροπή εκφράζει την ικανοποίησή της για το πόρισμα της Επιτροπής Συνδιαλλαγής που βελτιώνει την κοινή θέση και λαμβάνει υπόψη τις κυριότερες τροπολογίες του Ευρωπαϊκού Κοινοβουλίου σε δεύτερη ανάγνωση. Το τελικό κείμενο ενισχύει την κοινοτική διάσταση της οδηγίας και βελτιώνει την προστασία των καταναλωτών. Για το λόγο αυτόν η Επιτροπή συνιστά ένθερμα στο Ευρωπαϊκό Κοινοβούλιο να δεχτεί το συμβιβαστικό κείμενο της Επιτροπής Συνδιαλλαγής, ώστε να μπορέσει να εγκριθεί τελικά η σημαντική αυτή οδηγία.

<SPEAKER ID=132 NAME="Read">
Κυρία Πρόεδρε, μπορώ να ευχαριστήσω τον Επίτροπο αλλά να ρωτήσω μόνο για ένα μικρό σημείο της παρέμβασής του;
<P>
Στο άρθρο 7 παράγραφος 1 της πρότασης της Επιτροπής το οποίο διάβασε, η αγγλική μετάφραση παρέλειψε την τελευταία φράση. Αυτή η φράση είναι πολύ σημαντική, πάνω στην οποία έχουμε αφιερώσει πολλές ώρες διαπραγματεύσεων, και εφαρμόζεται σε οργανισμούς οι οποίοι έχουν σημειωθεί από εθνικές κανονιστικές αρχές ως έχοντες σημαντική αγοραστική ισχύ. Αυτό είναι το μέρος που δεν μεταφέρθηκε στην αγγλική μετάφραση: »και μόνο σε αυτούς τους οργανισμούς».
<P>
Αυτή η φράση είναι πολύ κρίσιμης σημασίας. Μπορώ να έχω τη διαβεβαίωση του Επιτρόπου ότι θα περιλαμβάνεται στα πρακτικά, έτσι όπως περιέχεται στην έκθεση στην οποία συμφωνήσαμε κατά το συμβιβασμό; Μπορεί απλώς να κόπηκε στη μετάφραση.

<SPEAKER ID=133 LANGUAGE="EN" NAME="Fischler">
Κυρία πρόεδρε, για λόγους απλούστευσης επαναλαμβάνω το αυθεντικό αγγλικό κείμενο της δήλωσης της Επιτροπής και έτσι δε θα υπάρξουν προβλήματα με τη μετάφραση:
<P>
«Η Επιτροπή επιβεβαιώνει ότι το άρθρο 7 παράγραφος 1 της οδηγίας για τις διασυνδέσεις θα εφαρμόζεται σε όλους τους οργανισμούς οι οποίοι εκμεταλλεύονται τα δημόσια τηλεπικοινωνιακά δίκτυα ή/και τις δημόσια διαθέσιμες τηλεπικοινωνιακές υπηρεσίες, όπως ορίζεται στα μέρη 1 και 2 του παραρτήματος Ι, και οι οποίοι έχουν σημειωθεί από εθνικές κανονιστικές αρχές ως έχοντες σημαντική αγοραστική ισχύ, και μόνο σε αυτούς τους οργανισμούς.»

<SPEAKER ID=134 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12.ΟΟ.

<CHAPTER ID=6>
Παραγωγή και εμπορία του μελιού
<SPEAKER ID=135 NAME="Ο Πρόεδρος">
Η ημερήσια διάταξη προβλέπει τη συζήτηση της έκθεσης της κ. Lulling (έγγρ. Α4-0191/97), εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου (COM(96)0596 - C4-0031/97-96/0282(CNS)) για τους γενικούς κανόνες εφαρμογής που αφορούν τις ενέργειες βελτίωσης της παραγωγής και της εμπορίας του μελιού.

<SPEAKER ID=136 NAME="Lulling">
Κυρία πρόεδρε, στις 20 Ιανουαρίου 1995 το Κοινοβούλιο ενέκρινε ομόφωνα την έκθεσή μου για τη δύσκολη κατάσταση των Ευρωπαίων παραγωγών μελιού και πρότεινε άμεσα μέτρα στήριξης για την εξασφάλιση της μελισσοκομίας στα κράτη μέλη μας.
<P>
Το 1994 επικρίναμε δριμύτατα το μεσοβέζικο έγγραφο συζήτησης της Επιτροπής σε σχέση με την κατάσταση της μελισσοκομίας στην Ευρώπη ως ανεπαρκές και κάναμε συγκεκριμένες προτάσεις μ.ά. σε σχέση με την πριμοδότηση για την επικονίαση και τη χρηματοδοτική αντιστάθμιση για τις απώλειες εισοδήματος που οφείλονται στην έλλειψη κοινοτικής προτίμησης. Σχεδόν ακριβώς δύο χρόνια μετά μας ζητήθηκε να γνωμοδοτήσουμε για μια πρόταση της Επιτροπής, που αγνοεί τις προτάσεις και τις ανησυχίες μας και προβλέπει πάλι μόνο μεσοβέζικα, σημειακά μέτρα για τη βελτίωση των προϋποθέσεων παραγωγής και εμπορίας του μελιού στην ΕΕ βάσει εθνικών προγραμμάτων. Τα προγράμματα αυτά θα έπρεπε να χρηματοδοτηθούν μόνον κατά το ήμισυ από την ΕΕ. Προς τούτο θα πρέπει να διατεθούν 15 εκατ. ECU στον κοινοτικό προϋπολογισμό, το μεγαλύτερο μέρος των οποίων - 11, 6 εκατομμύρια - θα πρέπει να διατεθεί για την καταπολέμηση των ασθενειών των μελισσών.
<P>
Επίτροπε κ. Fischler, είμαστε απογοητευμένοι έως εξοργισμένοι για την τόσο μεγάλη έλλειψη κατανόησης για τη δύσκολη κατάσταση των μελισσοκόμων κυρίας και δευτερεύουσας απασχόλησης και τις βαρύνουσες συνέπειες για τη γεωργία και το φυσικό περιβάλλον που θα προκύψουν εάν δε συνεχίσουν να εκτρέφονται αρκετές μέλισσες για να εξασφαλίζουν την τόσο πολύτιμη οικολογικά και οικονομικά αυτή προσφορά τους στην επικονίαση.
<P>
Η Επιτροπή ούτε μπορεί ούτε επιτρέπεται ν'αγνοήσει ότι η εξέλιξη της μελισσοκομίας είναι ολέθρια σε πολλές περιοχές. Επιτρέψτε μου να το παρουσιάσω αυτό με αριθμούς από τη χώρα μου, το Λουξεμβούργο. Μέσα σ'ένα χρόνο, από το 1995 έως το 1996, ο αριθμός των μελισσιών μειώθηκε κατά 10 % περίπου. Οι μισοί σχεδόν μελισσοκόμοι είναι μεγαλύτεροι από 60 ετών. Μόνον 4, 75 % είναι νεότεροι από 30 ετών, και αυτό παρά τις πάμπολλες και εφευρετικές προσπάθειες της τοπικής ένωσης για την μελισσοκομία, που είναι εργατική σαν μέλισσα όπως και οι συνάδελφοί της σε πολλές άλλες περιοχές, με τους οποίους καλλιεργώ επαφές.
<P>
Η μυωπία όσων απορρίπτουν τη διάθεση στον κοινοτικό προϋπολογισμό 65 εκατ. ECU - τόσο περίπου θα κόστιζαν οι προτάσεις μας για άμεση βοήθεια - είναι σχεδόν εγκληματική, εάν αναλογισθεί κανείς ότι οι μέλισσες διατηρούν με την επικονίαση που κάνουν πάνω από 80000 διαφορετικά είδη φυτών και ότι η απώλεια άγριας χλωρίδας θα μπορούσε να οδηγήσει στην απώλεια ειδών εντόμων, πτηνών και μικρών θηλαστικών, τα οποία εξαρτώνται από τη χλωρίδα αυτή για την τροφή και το ζωτικό τους χώρο.
<P>
Από το 1985 δηλαδή εδώ και 12 χρόνια το Κοινοβούλιο αποτελεί δυστυχώς ενα μοναχικό βοώντα στην έρημο της ευρωγραφειοκρατίας, η οποία μπορεί μεν να συμβιβασθεί με μια κατάχρηση 60 δισ. ECU, επιθυμεί όμως να μας πείσει ότι ο κοινοτικός προϋπολογισμός εκτροχιάζεται, εάν διατεθούν 65 εκατ. ECU για τη διατήρηση της μελισσοκομίας, ενώ η οικολογική συμβολή των μελισσών στη γεωργία ξεπερνά ως γνωστό τα 5 δισ. και ίσως περισσότερα. Έτσι ούτε μπορεί ούτε επιτρέπεται να συνεχισθεί η ιστορία, κ. επίτροπε!
<P>
Για το λόγο αυτόν τροποποιήσαμε και συμπληρώσαμε τη μεσοβέζικη πρόταση της Επιτροπής. Θέλουμε την πριμοδότηση για την επικονίαση, θέλουμε τη χρηματοδοτική αντιστάθμιση για τις απώλειες εισοδήματος, αλλά και τη συμπερίληψη της μελισσοκομίας στο σύστημα των χρηματοδοτικών αντισταθμίσεων του κανονισμού για τη βελτίωση της αποτελεσματικότητας των γεωργικών διαρθρώσεων. Δεν έχουμε τίποτα εναντίον των εθνικών προγραμμάτων για τη βελτίωση των συνθηκών παραγωγής και εμπορίας για τα προϊόντα της μελισσοκομίας, ζητούμε όμως γι αυτό την αποκλειστική κοινοτική χρηματοδότηση. Προς αποφυγή στρεβλώσεων του ανταγωνισμού από το τόσο πολύ φθηνότερο εισαγόμενο μέλι, ζητούμε κοινούς κανόνες εμπορίας για το κοινοτικό και το εισαγόμενο μέλι, δεδομένου ότι ο καταναλωτής πρέπει να διαπιστώνει τί αγοράζει.
<P>
Τα μέλη της Επιτροπής Προϋπολογισμών δυστυχώς δε μας υποστήριξαν με τη γνωμοδότησή τους. Τη μυωπική αυτή αντιμετώπιση σε σχέση με τις εισφορές, που βέβαια θα αποτελούσαν μόνον «μικροπράγματα» και ασήμαντα ποσά στον κοινοτικό προϋπολογισμό, δεν είναι δυνατό να την καταλάβει η Επιτροπή Γεωργίας.
<P>
Δε θέλουμε ρύθμιση της αγοράς κατά το παλαιό πρότυπο, αλλά ακριβώς τα προαναφερθέντα άμεσα μέτρα που καθίστανται πλέον επείγοντα όσο οξύνεται η πίεση στους Ευρωπαίους μελισσοκόμους με το άνοιγμα της αγοράς του μελιού συνεπεία της Συμφωνίας GATT.
<P>
Για το λόγο αυτόν απευθύνουμε επείγουσα έκκληση στην Επιτροπή και στο Συμβούλιο των Υπουργών να αποδεχτούν τις προτάσεις μας. Όπως και οι μέλισσες, κ. Επίτροπε, είμαστε κατά βάση ειρηνικοί. Όταν όμως προκληθούν, τότε τσιμπάνε και το ίδιο ισχύει και για μας. Και αυτό μπορεί να είναι πολύ επώδυνο! Επιτρέψτε μου να ελπίσω τελειώνοντας ότι Επιτροπή και Συμβούλιο παίρνουν παράδειγμα από τον τρόπο ζωής των μελισσών. Οι μέλισσες είναι παραγωγικές, συνεργάσιμες, λογικές, αξιόπιστες, γενναιόδωρες και έξυπνες. Και εάν Συμβούλιο και Επιτροπή δεν κυβερνώνται ακόμη έξυπνα όπως οι μέλισσες από μια γυναίκα, θα έπρεπε ν'αναλογισθούν ότι η εξουσία της βασίλισσας των μελισσών δε βασίζεται στο κεντρί της αλλά στο ότι οι μέλισσες θα αφανισθούν εάν δεν εργασθούν η μια για την άλλη και μεταξύ τους. Και αυτό ακόμη θα έπρεπε να σας γίνει και να μας γίνει μάθημα.
<P>
Εμείς στην Επιτροπή Γεωργίας δεν μπορέσαμε να συμφιλιωθούμε με τη νόθα πρόταση της Επιτροπής Προϋπολογισμών, να περιορίσουμε δηλαδή τα έτσι κι αλλοιώς μεσοβέζικα μέτρα σε 5 χρόνια, ούτε και με την προσπάθεια διαβάθμισης των δαπανών σε μη υποχρεωτικές.
<P>
(Χειροκροτήματα)

<SPEAKER ID=137 LANGUAGE="DE" NAME="Rehder">
Αξιότιμε κ. επίτροπε, πρέπει ν'αντέξετε το τσίμπημα της βασίλισσάς μας στην Ευρώπη, διότι δεν έχει άδικο. Κατ'αρχήν αποτελεί καλή είδηση το ότι ο Ευρωπαίος φορολογούμενος θέλει να διαθέσει κατ'έτος 15 εκατ. ECU για ένα πράγμα, για το οποίο τα χρήματα τοποθετούνται καλά, όπου με μικρά έξοδα μπορούμε να επιτύχουμε μεγάλη ωφέλεια, με τη συνέχιση π.χ. της καταπολέμησης της βαρρόας και προκειμένου να μπορέσει να καταπολεμηθεί ένα από τα βασικότερα δεινά της ευρωπαϊκής μελισσοκομίας. Τα χρήματα αυτά δε διαρρέουν ούτε μπορεί να αποτελέσουν αντικείμενο απάτης. Διότι οι κοκκίδες δεν είναι μέλισσες της Ευρώπης και δεν μπορούν να προκαλέσουν εδώ ανάλογες συμφορές.
<P>
Θα ήθελα όμως να σας παρακαλέσω επειγόντως όπως και την Ευρωπαϊκή Επιτροπή να κάνετε ένα ακόμη βήμα που έχει καθυστερήσει. Η αξιότιμη προλαλήσασα κατέστησε απόλυτα σαφές ότι το θέμα είναι η ανάλογη ανταμοιβή των οικολογικών υπηρεσιών που προσφέρει η μελισσοκομία στην Ευρώπη και για το λόγο αυτόν εκφράζω την ευχή να υιοθετηθεί αυτό που γίνεται από πολύ ήδη καιρό σε μια περιφερειακή περιοχή της Ευρωπαϊκής Ένωσης, τα Κανάρια Νησιά, δηλαδή η πριμοδότηση των κυψελών. Και πιστεύω ότι όσα είναι δυνατά στα Κανάρια Νησιά πρέπει να είναι δυνατά και στην υπόλοιπη Ευρωπαϊκή Ένωση, παρόλο που φυσικά δεν είναι τόσο πολύ αυτονόητη η έως τώρα αιτιολόγηση για την ειδική αυτή πριμοδότηση στα Κανάρια Νησιά, ότι πρόκειται δηλαδή εκεί για μια ιδιαίτερα δύσκολη περιοχή από άποψη κλίματος.
<P>
Επιτρέψτε μου λοιπόν να σας παρακαλέσω θερμά να αποδεχθείτε αυτά τα από καιρού ληξιπρόθεσμα, αυτονόητα και ολιγαρκή αιτήματα. Αποτελεί συμβολή στις οικολογικές υπηρεσίες και ένα ακόμη βήμα προόδου για την ευρωπαϊκή γεωργία της Ευρώπης.
<P>
(Χειροκροτήματα)

<SPEAKER ID=138 LANGUAGE="IT" NAME="Filippi">
Κύριε Πρόεδρε, κύριε επίτροπε, κύριοι συνάδελφοι, ήμουν κάπως αβέβαιος εάν έπρεπε να παρέμβω ή όχι σήμερα, διότι η συνάδελφος Lulling έδειξε τόση ικανότητα, τόση αποτελεσματικότητα κατά την υποστήριξη της έκθεσης που δεν ήθελα να καταστρέψω την επιτελεσθείσα εργασία, αλλά επειδή η Ιταλία αποτελεί έναν από τους μεγαλύτερους παραγωγούς μελιού, με τις 1.350.000 κυψέλες της αισθάνθηκα το καθήκον να υποστηρίξω τα αιτήματα που προβάλλει η συνάδελφος, οικονομικής κυρίως φύσης, διότι σε τελευταία ανάλυση περί αυτού πρόκειται, ώστε να αντιμετωπισθούν οι γενικές κατευθύνσεις που έχουν με τόση σαφήνεια υποδειχθεί.
<P>
Σχετικά με το όλο θέμα θα ήθελα μόνο να υπογραμμίσω -σε ένα κοινοβούλιο, σε θεσμικά όργανα όπου τόσος λόγος γίνεται για την ανάπτυξη του αγροτικού κόσμου, για τη συμβατή με τις περιβαλλοντικές απαιτήσεις ανάπτυξη- πόσο αυτός ο τομέας, έστω και φαινομενικά περιθωριακός από ποσοτική άποψη, μπορεί να συμβάλει προς αυτή την κατεύθυνση.
<P>
Η συνάδελφος Lulling υπενθύμιζε τα διαρθρωτικά χαρακτηριστικά του τομέα στη χώρα της. Πρέπει να πω ότι στην Ιταλία διαπιστώνεται μία γήρανση του ενεργού πληθυσμού σε αυτό τον τομέα, υπάρχουν όμως και νέες γενιές που εμφανίζονται, συνδέοντας ακριβώς τον τομέα με τις αγροτουριστικές δραστηριότητες, δηλαδή με μία γεωργία όπου το εισόδημα επιδιώκεται μέσω μιας σειράς δραστηριοτήτων, και μεταξύ αυτών της μελισσοκομίας. Αυτοί οι νέοι, στις ορεινές κυρίως ζώνες, χρειάζονται συνεπώς βοήθεια. Γνωρίζουμε προς ποία κατεύθυνση θα πρέπει να στραφεί αυτή η βοήθεια και πως θα πρέπει να υλοποιηθεί: την καταπολέμηση της βαρρόας, το πρόβλημα της επικονίασης, το πρόβλημα της τεχνολογικής καινοτομίας στον τομέα.
<P>
Καλώ το Κοινοβούλιο να υποστηρίξει τα αιτήματα της συναδέλφου Lulling και την Επιτροπή να απαντήσει με θετικό τρόπο σε αυτή τη διεκδίκηση.

<SPEAKER ID=139 LANGUAGE="ES" NAME="Gonzαlez Αlvarez">
Κυρία Πρόεδρε, σε ένα λεπτό λίγα μπορούν να ειπωθούν, υποστηρίζουμε όμως τις τροπολογίες που κατέθεσε η κ. Lulling.
<P>
Το 1994 ήμουν εισηγήτρια της γνωμοδότησης της Επιτροπής Περιβάλλοντος, Δημόσιας Υγείας και Προστασίας των Καταναλωτών σχετικά με τη μελισσοκομία και πιστεύω, όπως και η επιτροπή, ότι ο τομέας αυτός έχει οικονομικές και περιβαλλοντικές επιπτώσεις: υπάρχουν σχεδόν μισό εκατομμύριο μελισσοκόμοι, από τους οποίους οι 13.000 είναι επαγγελματίες· η Ισπανία, μαζί με την Ιταλία, την Ελλάδα και την Πορτογαλία είναι οι χώρες με τους περισσότερους μελισσοκόμους, και το 90 % των επικονιάσεων οφείλεται στις μέλισσες, που ενεργούν σε περισσότερα από 80.000 είδη φυτών. Αν δεν υπήρχαν οι μέλισσες, θα εξαφανίζονταν πάνω από 20.000 είδη φυτών· συνεπώς, η Ευρώπη οφείλει να ενισχύσει αυτόν τον τομέα.
<P>
Συμφωνούμε πλήρως με την κ. Lulling, με τα όσα λέει σχετικά με τις δυσκολίες των μελισσοκόμων. Ζω σε μια περιοχή που βρίσκεται σε βιομηχανική και γεωργική κάμψη, και η δραστηριότητα της μελισσοκομίας είναι μια δραστηριότητα που συμπληρώνει άλλες δραστηριότητες σε κάμψη και βοηθά πολύ τους παραγωγούς. Επομένως, υποστηρίζουμε την πριμοδότηση της επικονίασης, το να υπάρχει ενίσχυση στην κατάρτιση, τη στήριξη των ενώσεων μελισσοκόμων καθώς επίσης, βεβαίως, και την προαγωγή της κατανάλωσης του μελιού η οποία -πιστεύω πως όλοι συμφωνούμε- είναι πολύ ωφέλιμη.

<SPEAKER ID=140 NAME="Macartney">
Κυρία Πρόεδρε, αν μου συγχωρήσετε την έκφραση, η έκθεση της κυρίας Lulling είναι οπωσδήποτε «γλυκιά σαν μέλι» και θα πρέπει να την υποστηρίξουμε όλοι. Τα μέλη έχουν ήδη εξηγήσει πόσο σημαντική είναι η μελισσοκομία σε διάφορες περιοχές της ΕΕ. Ισως ένα από τα θέματα στα οποία η κυρία Lulling βοηθά ιδιαίτερα είναι οι διαφορές στις συνθήκες στα διάφορα μέρη της ΕΕ. Στα βόρεια κλίματα, όπως στη Σκωτία και στη Σκανδιναυία, οι ώρες και το ποσό της ηλιοφάνειας είναι πολύ διαφορετικά από το νότο και, το ίδιο και η θερμότητα από τον ήλιο, πράγμα που σημαίνει ότι οι κλιματολογικές διαφορές θα πρέπει να συνδυαστούν με την προσθήκη ζάχαρης, σε ορισμένες περιπτώσεις, στο μέλι.
<P>
Έχω να θίξω ένα δύο σημεία τα οποία νομίζω πως είναι σημαντικά. Πρώτον, υποστηρίζω οπωσδήποτε την ιδέα της πενήντα/πενήντα χρηματοδότησης από την ΕΕ, την οποία προτείνει η κυρία Lulling. Αυτό θα πρέπει να γίνει δεκτό και από τις κυβερνήσεις των κρατών μελών. Υπάρχει ιδιαίτερη ανησυχία σχετικά με την ανάπτυξη της ασθένειας της βαρροϊκής ακαρίασης, η οποία μπορεί να προσβάλει με καταστρεπτικά αποτελέσματα τους πληθυσμούς μελισσών σε διάφορα σημεία της Ευρώπης.
<P>
Στη Σκωτία έχουμε ανοσία σε αυτή την ασθένεια προς το παρόν, αλλά έχουμε δει τα αποτελέσματα αλλού. Είναι πολύ σημαντικό να ληφθεί κάθε μέτρο για να προληφθεί η εξάπλωσή της. Ειδικότερα, ελπίζω ότι η νεοεκλεγείσα βρεταννική κυβέρνηση θα ιδρύσει τουλάχιστον ένα σώμα επιθεωρητών στη Σκωτία, η οποία είνα ένα από τα λίγα μέρη στην Ευρώπη που δεν έχει επιθεωρητές γι' αυτό το σκοπό.
<P>
Γενικώς, χαιρετίζω τις τροποποιήσεις της κυρίας Lulling, παρότι έχω μια συμβουλή για τον Επίτροπο. Αν πρόκειται να απορρίψει οποιαδήποτε από αυτές τις τροποποιήσεις, προτείνω να φορέσει τα προστατευτικά του ρούχα. Διαφορετικά, θα τον τσιμπήσει το ίδιο το Κοινοβούλιο!

<SPEAKER ID=141 LANGUAGE="FR" NAME="Martinez">
Κυρία Πρόεδρε, πριν από δύο χρόνια - νομίζω ότι ήταν τον Ιανουάριο του 1995 - το Κοινοβούλιο είχε αποφανθεί ομόφωνα υπέρ μίας επιδότησης της επικονίασης και ο Επίτροπος υπέρ μιας αντισταθμιστικής πριμοδότησης για τη μη τήρηση της κοινοτικής προτίμησης. Αλλά, ακόμη και ομόφωνα, ήταν φωνή βοώντος εν τη ερήμω. Για μυστηριώδεις λόγους, η Ευρωπαϊκή Επιτροπή δεν αγαπά τις μέλισσες. Η Ευρωπαϊκή Επιτροπή δεν αγαπά το ευρωπαϊκό μέλι, προτιμάει το κινέζικo μέλι. 'Ισως υπάρχει ένα μαοϊκό λόμπυ στην Ευρωπαϊκή Επιτροπή, δεν ξέρω. Ωστόσο, δεν παράγουμε παρά 123.000 τόννους μέλι. Σε μία παγκόσμια παραγωγή από 1.000.000 ως 1.200.000 τόννους, υπάρχει ασφαλώς λόγος να προστατεύσουμε τους μελισσοκόμους μας.
<P>
Μας προτείνετε μία ψεύτικη λύση, ένα μικρό ψίχουλο: 15 εκατομμύρια ECU με χρηματοδότηση 50-50, ένα είδος δηλητηριασμένου δώρου, διότι θα πείτε: »το βλέπετε, κάναμε κάτι για την εμπορία, κάναμε κάτι για την ποιότητα». Για μία χώρα όπως η δική μου, αυτό σημαίνει περίπου 15 εκατομμύρια φράγκα που θα τα μοιρασθούν 3.000 επαγγελματίες μελισσοκόμοι και ένας ορισμένος αριθμός ατόμων με πολλαπλές δραστηριότητες, δηλαδή όχι σπουδαία πράγματα.
<P>
Γνωρίζουμε όλοι τα προβλήματα και η Astrid Lulling επέμεινε πολλές φορές στη σπουδαιότητα του τομέα. Τα προβλήματα της βαρρόας, αυτού του εντόμου, αυτού του ακαρίδους. Τα προβλήματα αντίστασης στα προϊόντα που χρησιμοποιούνται. Τα προβλήματα απάτης - δεν μιλήσαμε γι αυτά - με τα σιρόπια ρυζιού και τα σιρόπια καλαμποκιού που χρησιμοποιούνται στα δοχεία τροφής, έτσι ώστε από αυτά τα σιρόπια να παράγουν οι μέλισσες ψεύτικο μέλι. Τα προβλήματα ελέγχου κατά την είσοδο στην Ευρωπαϊκή Κοινότητα. Στην περίπτωση της Γαλλίας, το πρόβλημα των υποτιθέμενων βιολογικών μελιών, σύμφωνα με ένα διάταγμα του 1996, ενώ εξ ορισμού το μέλι είναι βιολογικό, και αναζητούμε τώρα στη Μογγολία τα ψευτοβιολογικά μέλια. Τα προβλήματα των εισαγωγών από την Κίνα, το Μεξικό, τη Λατινική Αμερική, για λόγους που δεν γνωρίζουμε, με μία παγκόσμια τιμή 12 ή 13 φράγκων το κιλό όταν το κόστος παραγωγής στη Γαλλία, για παράδειγμα, ανέρχεται σε 14-15 φράγκα το κιλό. Το πρόβλημα επίσης της σήμανσης, κύριε Επίτροπε, διότι θα έπρεπε να αναγράφεται στο μέλι εάν προέρχεται από τη Μογγολία, εάν προέρχεται από την Κίνα, ή εάν προέρχεται από τις Κανάριες Νήσους, τις 'Αλπεις, ή το δικό μου Languedoc-Roussillon.
<P>
Γενικότερα, τέλος, το πρόβλημα της επιβίωσης των φυτικών ειδών και, απλώς, της επιβίωσης της ζωής. Δεν θα διηγηθώ το μάθημα του Αϊνστάιν που έλεγε ότι η εξαφάνιση των μελισσών θα άφηνε ελάχιστες πιθανότητες επιβίωσης στην ανθρωπότητα. Προέρχομαι από μία χώρα όπου είχαμε θέσει τις μέλισσες στον αυτοκρατορικό μανδύα, ως σύμβολο της εξουσίας. Γι'αυτό το λόγο, κύριε Επίτροπε, αποτελείτε ένα αίνιγμα για μένα. Δεν καταλαβαίνω γιατί δεν αγαπάτε τις μέλισσες.

<SPEAKER ID=142 NAME="Colino Salamanca">
Κυρία Πρόεδρε, θα ήθελα να συγχαρώ την κ. Lulling για την έκθεσή της, που ευθυγραμμίζεται με τα όσα εκφράσαμε κατά τη διεξαγωγή της συζήτησης σχετικά με το έγγραφο προβληματισμού που μας παρουσίασε η Επιτροπή καθώς και με αυτό που παρουσίασε πριν από καιρό ο κ. Bφge, όταν εκπονήθηκε η πρώτη έκθεση σχετικά με τον τομέα του μελιού.
<P>
Ενόψει όλων αυτών, έχω την αίσθηση -όπως είπαν και άλλοι ομιλητές- ότι η έκθεση της Επιτροπής είναι κάπως μακριά από τις προσδοκίες και τις επιθυμίες αυτού του Κοινοβουλίου. Είναι αλήθεια ότι το έγγραφο και οι προτάσεις του Κανονισμού βαίνουν προς τη σωστή κατεύθυνση, πιστεύω όμως ότι παρέμεινε -με γλίσχρο τρόπο- πολύ μακριά από τις προσδοκίες. Αυτό αφορά ειδικά δύο θέματα στα οποία έγινε ήδη αναφορά -δεδομένης της κατάστασης της αγοράς του μελιού στην Κοινότητα, δεδομένης της απολύτως ελλειμματικής κατάστασής μας στην Κοινότητα και δεδομένης της έλλειψης ρυθμίσεων-, τα οποία είναι τα σχετικά με τις πριμοδοτήσεις για την επικονίαση και τις ενδεχόμενες αντισταθμιστικές αποζημιώσεις λόγω απώλειας εισοδημάτων των μελισσοκόμων. Τα θέματα αυτά είναι ακριβώς τόσο σημαντικά, και αυτό οφείλεται στις τρομερές δυσκολίες που υπάρχουν μεταξύ του κόστους στην Κοινότητα και του εξωτερικού κόστους. Γι' αυτό, προσωπικά, υποστηρίζω την πρόταση της κ. Lulling υπό την έννοια ότι θα πρέπει να εξεταστεί αυτή η δυνατότητα ενισχύσεων.
<P>
Δεύτερον, θα ήθελα να τονίσω τη σημασία του ότι, εν πάση περιπτώσει, τα εθνικά προγράμματα που θα παρουσιάσει η Επιτροπή, ή εκείνα στα οποία θα παραπέμπει η πρόταση της Επιτροπής, θα πρέπει να εφαρμόζονται με αρκετή ελαστικότητα ώστε να περιλαμβάνονται οι διάφορες συνεισφορές, οι διάφορες πραγματικότητες των διαφόρων παραγωγών χωρών της ίδιας της Ευρωπαϊκής Ένωσης. Θεωρώ ότι θα έπρεπε να είμαστε αρκετά ελαστικοί ώστε να αποδεχόμαστε καταστάσεις εξαιρετικά διαφορετικές σε ό, τι αφορά τη σίτιση των κυψελών, τη συντήρησή τους, τη συντήρηση των εγκαταστάσεων, τη διάφορη τεχνική και εμπορική διαχείριση και την υποστήριξη της διαχείμασης· δηλαδή, θα πρέπει να είμαστε αρκετά ελαστικοί σε αυτά τα εθνικά προγράμματα ώστε οι ενισχύσεις να έχουν αποδοχή.
<P>
Επίσης, πιστεύω ότι θα πρέπει να καταβληθεί μια προσπάθεια από άποψη εμπορική και προώθησης του προϊόντος «μέλι» (μελέτες αγοράς, μελέτες νέων αγορών, σχεδιασμός, ειδικές διαφημίσεις, διατροφή των εντόμων, διαιτητική, κλπ.), ούτως ώστε τα προγράμματα αυτά να επιτρέψουν τουλάχιστον την υποδοχή των πραγματικοτήτων των διαφόρων χωρών παραγωγών μελιού στους κόλπους της Ευρωπαϊκής Ένωσης.

<SPEAKER ID=143 LANGUAGE="DE" NAME="Keppelhof-Wiechert">
Κυρία πρόεδρε, κύριε επίτροπε, είναι μάλλον απίθανο να γίνουν οι μέλισσες και το μέλι επικεφαλίδες στα ευρωπαϊκά μέσα ενημέρωσης. Ποιός ενδιαφέρεται για το ότι βρίσκονται σε άσχημη κατάσταση μελισσοκόμοι δευτερεύουσας και κυρίας απασχόλησης; Ποιός ενδιαφέρεται που η ανάπτυξη της μελισσοκομίας είναι ολέθρια σε πολλές περιοχές; Ποιός ενδιαφέρεται που σχεδόν δεν υπάρχει νέο αίμα στο επάγγελμα του μελισσοκόμου; Ποιός ξέρει ότι ένας επαρκής αριθμός μελισσιών είναι απαραίτητος για την εξασφάλιση της τόσο πολύτιμης οικολογικά και οικονομικά επικονίασης;
<P>
Το μέλι παράγεται τόσο φθηνά σε τρίτες χώρες που ο Ευρωπαίος παραγωγός βρίσκεται όλο και περισσότερο υπό πίεση. Η Επιτροπή προτίθεται να εγκρίνει μόνο 15 εκατ. ECU ως οικονομική υποστήριξη. Το μεγαλύτερο μέρος ύψους 11, 6 εκατ. ECU προορίζεται να δαπανηθεί στην καταπολέμηση της βαρρόας. Θα ήθελα να ζητήσω όπως και η εισηγήτρια από την Επιτροπή να εντάξει το μέτρο αυτό στην κτηνιατρική πολιτική της ΕΕ. Η χρηματοδότηση θα έπρεπε επίσης ν'αναληφθεί εκεί.
<P>
Η πρόταση της Επιτροπής είναι μεσοβέζικη κατά την άποψη της Επιτροπής Γεωργίας και Ανάπτυξης της Υπαίθρου. Η επιτροπή αποφάνθηκε υπέρ της πριμοδότησης για την επικονίαση, της χρηματοδότησης αντιστάθμισης για τις απώλειες εισοδήματος, αλλά και της συμπερίληψης της μελισσοκομίας στο σύστημα των αντισταθμίσεων του κανονισμού για τη βελτίωση της αποτελεσματικότητας των γεωργικών διαρθρώσεων.
<P>
Το μέλι τίθεται από μερικούς χωρίς να έχουν δίκιο σε ίση μοίρα με ένα βιομηχανικό προϊόν. Το μέλι αποτελεί εντούτοις φυσικό τρόφιμο, το οποίο φθάνει χωρίς προεργασία στο τραπέζι του καταναλωτή. Πρόκειται για ένα πλήρους αξίας γεωργικό προϊόν. Χρειαζόμαστε στην ΕΕ ένα ευρύ, συνολικό σχεδιασμό προκειμένου να εξασφαλισθεί η αποδοτικότητα του τομέα.
<P>
Ο ονομαζόμενος ενήλικος καταναλωτής στην Ευρώπη, επίτροπε κ. Fischler, θα μπορούσε με την αγοραστική του συμπεριφορά να συγκατευθύνει την αγορά αυτή μετά την καθιέρωση κοινών κανόνων εμπορίας για το κοινοτικό και το εισαγόμενο μέλι. Ο καταναλωτής πρέπει να μπορεί να διαπιστώνει ακριβώς, τί αγοράζει. Για το λόγο αυτόν τίθεμαι υπέρ μιας διάφανης σαν το γυαλί επισήμανσης.
<P>
Επιτρέψτε μου να προσθέσω ακόμη: σήμερα το απογευμα δε φόρεσα ένα τόσο ωραίο φόρεμα μέλισσας όπως η κ. Lulling. Γνωρίζετε όμως πολύ καλά ότι η γερμανική Ένωση Γυναικών της Υπαίθρου έχει τη μέλισσα ως έμβλημα, και όλες τις ιδιότητες των μελισσών αυτών τις έχουν και οι Γερμανίδες γυναίκες της υπαίθρου. Πιστεύω ότι δεν είμαστε και τόσο θεαματικές. Ίσως όμως να γίνει στο μέλλον το θέμα αυτό «μέλισσες και μέλι».
<P>
(Φωνή) Μπορείτε να γίνετε μέλος μας, κ. Kindermann!
<P>
(Χειροκροτήματα)
<SPEAKER ID=144 LANGUAGE="DE" NAME="Funk">
Αγαπητέ κ. επίτροπε, κυρία πρόεδρε, θα ήθελα κατ'αρχή να εκφράσω την εκτίμησή μου για την εισηγήτρια, την κ. Astrid Lulling, η οποία με την επιμονή της μπόρεσε σήμερα να επιστεγάσει την ώρα γέννησης με ένα φόρεμα μέλισσας. Διότι πιστεύω ότι αν δεν ήταν τόσο επίμονη, δε θα είχαμε πιθανό φθάσει καθόλου σήμερα στη συζήτηση αυτή για τις μέλισσες.
<P>
Και πιστεύω ότι απ'όσα ειπώθηκαν μέχρι σήμερα μπορεί κανείς μόνο να συμπεράνει ότι οι μέλισσες έπρεπε να έρθουν προς συζήτηση, διότι αλλοιώς τίποτα δεν μπορεί να γίνει για τη μελισσοκομία. Ό, τι δεν έρχεται προς συζήτηση, δεν αναπτύσσεται περαιτέρω. Οι μέλισσες μετριώνται με το τί προσφέρουν σε μέλι και κερί, και αυτό είναι πάρα πολύ λίγο. Η συμβολή των μελισσών στο οικοσύστημα, για τα πουλιά, για την επικονίαση των καλλιεργουμένων φυτών μας, για την καλλιέργεια των φρούτων, των φραουλών και των ελιών, είναι ανεκτίμητη. Εγώ ο ίδιος είμαι καλλιεργητής κράμβης και χαίρομαι κάθε χρόνο όταν έρχεται ο μελισσοκόμος και βάζει τις κυψέλες του στα χωράφια κράμβης που έχω, διότι αν δεν ερχόταν ή αν δεν πέταγαν οι μέλισσες η συγκομιδή κράμβης θα ανερχόταν μόνο στο μισό εκείνης που είναι σήμερα, διότι θα υπήρχαν μόνον τα άγρια έντομα για να θέσουν σε κίνηση την αντίστοιχη διαδικασία.
<P>
Για το λόγο αυτό θα έπρεπε να βαθμολογήσουμε υψηλότερα τη διαδικασία αυτή για το οικοσύστημα και, το κυριότερο, θα έπρεπε να αναβαθμίσουμε πολιτικά τη μελισσοκομία. Και γιαυτό δε χρειαζόμαστε φυσικά μόνον παλιούς μελισσοκόμους με εμπειρία, αλλά χρειαζόμαστε νέους ανθρώπους που αισθάνονται ενθουσιασμό για τη μελισσοκομία. Όλοι μεγαλώνουμε. Οι παλιοί μελισσοκόμοι έχουν τεράστια πείρα. Είναι εξαίρετο να υπάρχει πολλή πείρα για τη ζωή, αλλά εάν δεν υπάρχει νέο αίμα με νέους ανθρώπους που να επιδοθούν στο επάγγελμα αυτό, τότε το επάγγελμα θα εκλείψει και θα εκλείψει και η μελισσοκομία. Για το λόγο αυτόν πρέπει να στηρίξουμε το όλο σύστημα - μέλισσες, μέλι, κερί και όλα τα συναφή - και επίσης τα θετικά συνοδευτικά φαινόμενα που προκαλούν οι μέλισσες.
<P>
Οι μέλισσες προκαλούν μεγάλη ωφέλεια που δεν μπορεί να αποδοθεί μόνο με χρήματα.

<SPEAKER ID=145 NAME="Fischler">
Κυρία πρόεδρε, αξιότιμες κυρίες και κύριοι, θα ήθελα να ευχαριστήσω όλους όσους συνηγόρησαν εδώ για τις μέλισσες, και ιδιαίτερα την εισηγήτρια, κ. Lulling, για την επιμελή εξέταση της πρότασης της Επιτροπής και τις προτάσεις για περαιτέρω έρευνα που προήλθαν απ'αυτήν.
<P>
Ήδη το 1994 η Επιτροπή είχε προτείνει στο έγγραφο της για συζήτηση για την κατάσταση της μελισσοκομίας στην Ευρώπη μέτρα κατά προτεραιότητα για τη βελτίωση της παραγωγής και εμπορίας μελιού. Τα μέτρα αυτά περιλαμβάνουν την καταπολέμηση της βαρρόας, τον εξορθολογισμό της μετακινούμενης μελισσοκομίας, τεχνική βοήθεια και προώθηση των αναλύσεων του μελιού. Χαίρομαι που ακούω ότι το Κοινοβούλιο υποστηρίζει την Επιτροπή στα σημεία αυτά. Μπορώ φυσικά να κατανοήσω ότι πολλοί θέλουν εδώ πρόοδο και ευχαρίστως θα έκαναν περισσότερα, δυστυχώς όμως το σχετικό περιθώριο είναι πολύ περιορισμένο.
<P>
Μπορεί όμως ασφαλώς να βρεθεί μια ικανοποιητική κοινή βάση για τη θέσπιση κατάλληλης ρύθμισης για την υποστήριξη του τομέα αυτού. Για το λόγο αυτό διάβασα προσεκτικά τη γνωμοδότηση του Κοινοβουλίου και εξέτασα όλες τις συστάσεις με εποικοδομητικό πνεύμα. Δυστυχώς οφείλω ακόμη να πω ότι οι περισσότερες από τις συστάσεις αυτές δε θα μπορέσουν να υλοποιηθούν πλήρως για τους εξής, κατά τη γνώμη μου επιτακτικούς, λόγους. Επιτρέψτε μου να σας εκθέσω σύντομα τους λόγους αυτούς.
<P>
Η τροπολογία 1, που αφορά θεσμικές πλευρές, δεν είναι δυνατό να γίνει αποδεκτή στην παρούσα μορφή της, διότι δεν αποτελεί νόμιμη βάση και συνεπώς δεν μπορεί να αναφερθεί σε αιτιολογική αναφορά. Η τροπολογία 1 θα μπορούσε εντούτοις να γίνει αποδεκτή ως αιτιολογική σκέψη προκειμένου να ληφθεί υπόψη η κοινή δήλωση της 1ης Μαρτίου 1995. Η τροπολογία 8 σχετικά με το θέμα της επιτροπολογίας πρέπει ν'απορριφθεί, δεδομένου ότι μια αιτιολογική σκέψη θα χρησιμοποιείτο για την αιτιολόγηση μιας αντίστοιχης διάταξης στο νομικό κείμενο, ενώ στην περίπτωση αυτή δεν υπάρχει σχετικό με αυτό άρθρο στις διατάξεις του νομικού κειμένου.
<P>
Με τις τροπολογίες 5, 11 και 12 ζητείται μεγαλύτερη ελαστικότητα σε σχέση με τα προγράμματα και τα μέτρα που έχουν προτεραιότητα. Η Επιτροπή θα ήταν σε θέση να αποδεχθεί το κίνητρο των τροπολογιών αυτών και να ενημερώσει επ'αυτών το Συμβούλιο. Σε κάθε περίπτωση η παρούσα μορφή τους δεν είναι αποδεκτή, διότι προχωρούν περισσότερο από τα προταθέντα μέτρα που έχουν προτεραιότητα. Με την τροπολογία 4 ζητείται η ένταξη του μέτρου για την καταπολέμηση της βαρρόας στο κτηνιατρικό δίκαιο. Αυτό δεν μπορεί να γίνει αποδεκτό, διότι δεν πρόκειται για μέτρο εξολόθρευσης. Το μέτρο προορίζεται, ως γνωστό, να βοηθήσει τους μελισσοκόμους να ανταπεξέλθουν στην αύξηση των δαπανών παραγωγής που συνδέονται με την καταπολέμηση της βαρρόας.
<P>
Στις τροπολογίες 6, 13 και 19 προτείνεται η θέσπιση στο μέλλον περαιτέρω μέτρων στη βάση μελετών, που διεξάγονται σε τακτά διαστήματα για τη διάρθρωση του τομέα και τη διαμόρφωση των τιμών. Οι τροπολογίες αυτές δεν μπορούν να γίνουν αποδεκτές διότι η πρόταση συγχρηματοδότησης των εθνικών προγραμμάτων θα πρέπει να συνδεθεί με τον όρο της διεξαγωγής των μελετών πριν την έγκριση των προγραμμάτων.
<P>
Η τροπολογία 14 προβλέπει την εφαρμογή μιας πολύπλοκης ρύθμισης για τον καθορισμό των ανωτάτων ποσών συγχρηματοδότησης ανά κράτος μέλος. Με την τροπολογία 15 θα πρέπει να τροποποιηθεί το προτεινόμενο κείμενο, παρόλο που προβλέπει μια απλή συχνά εφαρμοσθείσα δημοσιονομικά διαδικασία. Για το λόγο αυτό δεν μπορώ να δεχθώ ούτε τις δύο αυτές τροπολογίες.
<P>
Μπορώ όμως να δεχθώ την τροπολογία 16. Συμβάλλει εντέλει στη σαφήνεια του προτεινόμενου κειμένου. Η τροπολογία 17 που αφορά θέματα διαρθρωτικής πολιτικής δεν μπορεί να γίνει αποδεκτή διότι θα δυσχέρανε τον έλεγχο της εφαρμογής των διαρθρωτικών προγραμμάτων και θα μπορούσε να οδηγήσει σε διπλή καταβολή επιδοτήσεων. Όσον αφορά τις τροπολογίες με τις οποίες θα έπρεπε να προστεθούν νέα άρθρα, θα ήθελα να πω τα εξής:
<P>
Οι τροπολογίες 2, 9 και 10 προβλέπουν την καθιέρωση κοινοτικής πριμοδότησης για την επικονίαση και μιας χρηματοδοτικής αντιστάθμισης για τις απώλειες εισοδήματος. Οι τροπολογίες αυτές δεν μπορούν να γίνουν αποδεκτές, δεδομένου ότι ενόψει της γενικής κατάστασης του τομέα στην Ευρωπαϊκή Ένωση δε φαίνεται πρόσφορη η καθιέρωση σφαιρικού συστήματος ενισχύσεων στο εισόδημα ή πριμοδοτήσεων. Η Επιτροπή θα συνεχίσει εντούτοις να στηρίζει διεξοδικές έρευνες σε σχέση με την οικονομική κατάσταση του τομέα.
<P>
Στις τροπολογίες 3 και 7 ζητούνται κανόνες εμπορίας για το μέλι. Το κατάλληλο πλαίσιο προς τούτο προσφέρει η ισχύουσα οδηγία για το μέλι, η οποία εξετάζεται ακριβώς τώρα τη στιγμή αυτή από το Κοινοβούλιο μαζί με μια σειρά άλλων οδηγιών σχετικά με τα τρόφιμα στα πλαίσια της προγραμματισθείσας απλούστευσης Οι τροπολογίες 20 και 21, οι οποίες προβλέπουν την επέκταση της ρύθμισης χρηματοδοτικών αντισταθμίσεων για ορεινές και κάποιου υψομέτρου γεωργικές περιοχές και σε άλλα είδη ζώων, ζητούν λεπτομερή εξέταση στο πλαίσιο των κανονισμών του Συμβουλίου, που αφορούν τη διαρθρωτική πολιτική. Για το λόγο αυτό δεν μπορώ να περιλάβω τα σημεία αυτά στην προκείμενη πρόταση. Θα την εξετάσουμε όμως κι άλλο.
<P>
Η τροπολογία 18 τονίζει ότι κανόνες εφαρμογής δεν απαιτούνται μόνο για τα μέτρα ελέγχου αλλά και για τα άρθρα 1, 2 και 3 του κανονισμού του Συμβουλίου. Προτιμώ το κείμενο στη μορφή που έχει τη στιγμή αυτή, δεδομένου ότι οι λεπτομέρειες εφαρμογής για τα μέτρα ελέγχου είναι ιδιαίτερα σημαντικές, όχι μόνο διότι ο κανονισμός αυτός δεν εμπεριέχει ιδιαίτερες διατάξεις ελέγχου. Όπως και νάχει το πράγμα μπορώ να δεχθώ την τροπολογία 22.
<P>
Η Επιτροπή έχει την πεποίθηση ότι η αποδοχή του κανονισμού αυτού αποτελεί παρόλα ταύτα ουσιαστική αναγνώριση του τομέα και θα συμβάλει εκεί σε θετική ανάπτυξη.

<SPEAKER ID=146 NAME="Lulling">
Κυρία πρόεδρε, μετά απ'όλα όσα μας είπε ο κ. επίτροπος, αποδέχεται δύο τροπολογίες. Πρόκειται για τροπολογίες στις οποίες λέμε ότι φυσικά πρέπει να ληφθούν υπόψη και οι μελισσοκόμοι, οι ενώσεις και οι συνεταιρισμοί τους και ότι η περίφημη έκθεση που θα πρέπει να υποβάλει η Επιτροπή, θα πρέπει να υποβληθεί όχι μόνο στο Συμβούλιο αλλά και στο Κοινοβούλιο. Όλα τ'άλλα ο επίτροπος τα καταδίκασε με επιχειρήματα που φυσικά θα ερευνήσουμε στην Επιτροπή Γεωργίας, τα οποία όμως δεν αποτελούν στην πραγματικότητα επιχειρήματα διότι η ανταπόκριση στα αιτήματά μας εντάσσεται στα πλαίσια του δυνατού. Διατυπώσαμε τέλος πάντων συγκεκριμένες προτάσεις.
<P>
Αυτό ισχύει ιδίως για τη συμπερίληψη της μελισσοκομίας στην οδηγία περί διαρθρώσεων. Δεν μπόρεσα να τα εξηγήσω όλ'αυτά στα πέντε λεπτά που μου διατέθηκαν, ο κ. επίτροπος όμως ας μου εξηγήσει γιατί στο άρθρο 19 του κανονισμού δεν είναι δυνατή η διατύπωση ότι μια κυψέλη έχει τόση αξία όση ένα πρόβατο ή μια κατσίκα και ότι για το λόγο αυτόν μπορούμε να συμπεριλάβουμε τις κυψέλες στην οδηγία περί διαρθρώσεων. Εδώ έχετε το κείμενο. Δεν πρόκειται για την πρώτη φορά που αλλάζουμε στην Ευρωπαϊκή Κοινότητα σε ένα συγκεκριμένο κανονισμό πράγματα από άλλους κανονισμούς, ή ας υποβάλετε μια πρόταση, εάν πιστεύετε ότι αυτό δε θα ήταν σωστό από νομική ή διοικητική πλευρά. Δεν μπορείτε να πείτε ότι δε γίνεται! Γίνεται, λείπει μόνον η θέληση να το κάνετε. Ακόμα και μια πριμοδότηση της επικονίασης μπορεί να καθιερωθεί.
<P>
Δεν μπορείτε να με ξεγελάσετε ότι δεν υπάρχουν νομικές βάσεις γι αυτό! Φυσικά και αυτό κοστίζει κάτι, είναι όμως εφικτό. Δεν μπορώ να αρκεσθώ σ'αυτό που είπατε ότι θέλετε να εξετάσετε διάφορες τροπολογίες και να μελετήσετε το θέμα και πάλι. Μελετάτε μέχρι να νεκρωθεί το παν και να μην υπάρχουν πλέον μελισσοκόμοι στην Κοινότητα. Μελετάμε ήδη από το 1985 και έχω τη γνώμη ότι γνωρίζουμε αρκετά. Ασφαλώς και μπορούμε να εμβαθύνουμε ακόμη και να βελτιώσουμε τις στατιστικές, όλοι όμως όσοι καταπιάνονται με το πρόβλημα γνωρίζουν ότι είναι πράγματι δώδεκα παρά πέντε, ίσως και δώδεκα και πέντε, για να σώσουμε έτσι την μελισσοκομία στην Ευρωπαϊκή Κοινότητα, όπως το πρότειναν εδώ όλοι οι συνάδελφοι!
<P>
Δε συμφωνώ με τα λεγόμενα επιχειρήματά σας και μπορώ και να σας πω ότι δεν αποδεχόμαστε και ότι επομένως....
<P>
(Διακόπτεται από την πρόεδρο)

<SPEAKER ID=147 NAME="Πρόεδρος">
Κυρία Lulling δεν μπορώ να σας επιτρέψω να συνεχίσετε. 'Εχετε όλη μας τη συμπάθεια αυτού του Σώματος, και του προεδρείου, αλλά δεν είμαι κύριος του χρόνου των συζητήσεων και σας ζητώ να με καταλάβετε.
<P>
Είστε από πολύ παλιά σε αυτό το ημικύκλιο για να μη γνωρίζετε ότι είμαστε ένα εντελώς ιδιαίτερο Κοινοβούλιο, με πολύ περιορισμένους χρόνους ομιλίας.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=7>
Θερινή ώρα
<SPEAKER ID=148 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση του κ. Bellerι (Α4-0180/97), εξ ονόματος της Επιτροπής Μεταφορών και Τουρισμού, σχετικά με την κοινή θέση που καθόρισε το Συμβούλιο για την έκδοσή της όγδοης οδηγίας του Ευρωπαϊκού Κοινοβουλίου και του Συμβουλίου που αφορά τις διατάξεις για τη θερινή ώρα (C4-0169/97-96/0082(COD)).

<SPEAKER ID=149 NAME="Bellerι">
Κυρία Πρόεδρε, κύριοι συνάδελφοι, κύριε επίτροπε Kinnock, όταν η Επιτροπή Μεταφορών μου ανέθεσε να συντάξω μία έκθεση σχετικά με την πρόταση της ογδόης οδηγίας που αφορά τις διατάξεις περί θερινής ώρας, δεν πίστευα ότι το θέμα ενδιέφερε σε τόσο μεγάλο βαθμό την ευρωπαϊκή κοινή γνώμη. Τόσο ώστε, παραδείγματος χάρη, μία γαλλική εφημερίδα να υιοθετήσει τον τίτλο «Bellerι εναντίον Juppι».
<P>
Όπως προηγουμένως είχα υποστηρίξει στην έκθεσή μου κατά την πρώτη ανάγνωση, συμφώνησα με τους στόχους της πρότασης της Επιτροπής, ότι δηλαδή η εναρμόνιση των ημερομηνιών έναρξης και λήξης της θερινής ώρας ευνοεί τη λειτουργία της ενιαίας αγοράς και διευκολύνει σημαντικούς τομείς όπως οι μεταφορές και οι τηλεπικοινωνίες. Γνωρίζουμε όμως ότι αυτά τα επιχειρήματα προσφέρονται σε διαφορετικές ερμηνείες, ανάλογα με τις εμπειρίες κάθε κράτους μέλους, και βάσει αυτής της εκτίμησης θεώρησα ότι η εφαρμογή ή όχι αυτού του συστήματος ωρας πρέπει να ανήκει στη δικαιοδοσία κάθε κράτους μέλους. Είμαι απόλυτα πεπεισμένος ότι η συντριπτική πλειοψηφία των πολιτών είναι υπέρ της διατήρησης της θερινής ώρας, διότι μία επιπλέον ώρα φωτός ευνοεί κάθε είδους δραστηριότητα, από τις αθλητικές και ψυχαγωγικές έως εκείνες της παροχής υπηρεσιών και τις τουριστικές δραστηριότητες, κυρίως στις χώρες της Νοτίου Ευρώπης, όπου οι ημέρες είναι πιο σύντομες.
<P>
Είμαστε όμως υποχρεωμένοι να εκτιμήσουμε και τις περιπτώσεις στις οποίες η εφαρμογή της θερινής ώρας, ειδικότερα στις χώρες της Βορείου Ευρώπης, συνεπάγεται διαφορετικές επιπτώσεις, ή δεν προκύπτουν εκείνα τα οφέλη που διαπιστώνονται σε άλλες χώρες μέλη. Εξέτασα την πλευρά της εξοικονόμησης ενέργειας, που σε ορισμένα κράτη δεν είναι αξιόλογου βαθμού, ενώ σε άλλες περιπτώσεις, όπως στην Ιταλία, σε χώρες δηλαδή που δεν είναι αυτάρκεις σε ενέργεια, η εφαρμογή της θερινής ώρας συνεπάγεται την εξοικονόμηση κατανάλωσης ενέργειας που εκτιμάται σε 900 εκατ. κιλοβατόρες, ποσοστό δηλαδή ανώτερο του 0, 4 % των εθνικών αναγκών σε ενέργεια.
<P>
Είχα επίσης θίξει το πρόβλημα της υγείας, το γεγονός δηλαδή ότι η τροποποίηση των κιρκιδιανών ρυθμών με το πέρασμα από τη θερινή στην ηλιακή ώρα και αντιθέτως, συνεπάγεται μετρήσιμες επιπτώσεις μικρών ενοχλήσεων στη φάση του ύπνου, αλλά οπωσδήποτε πρόκειται για μεταβατικές και σαφώς αμελητέες ενοχλήσεις. Όσον αφορά την οδική ασφάλεια, είναι προφανές ότι σύμφωνα με την κοινή λογική υπάρχει σχέση μεταξύ της φωτεινότητας και της οδικής ασφάλειας, αλλά θα χρειασθεί να υπάρξουν αντικειμενικά στοιχεία από όλα τα κράτη μέλη για να συνταχθεί μία σχετική έκθεση. Στην πρώτη μου έκθεση κατέληγα επαινώντας την πρωτοβουλία της Επιτροπής να παρουσιάσει μία έκθεση, διότι αποτελούσε μία σημαντική συμβολή στην εκτίμηση της εφαρμογής της θερινής ώρας, αλλά τόνιζα επίσης τη αρμοδιότητα κάθε κράτους μέλους να αποφασίζει στο θέμα.
<P>
Αντί κάθε άλλης απάντησης, η Επιτροπή και το Συμβούλιο, στην κοινή θέση θέση που παρουσίασαν, έδειξαν να μην αποδέχονται τις θέσεις του Κοινοβουλίου, που έκφράζονταν με τρεις τροπολογίες, ειδικότερα με την αναφερόμενη στην αρχή της επικουρικότητας, αιτιολογώντας τη στάση τους λέγοντας ότι μία ενδεχόμενη αποδοχή των τροπολογιών δεν θα καθιστούσε υποχρεωτική την εφαρμογή ενός καθεστώτος θερινής ώρας, και ότι οι τροπολογίες ήταν αντίθετες με τον στόχο της εναρμόνισης, που είναι ο βασικός στόχος της οδηγίας. Στο σημείο αυτό είχαν καθήκον το Συμβούλιο και η Επιτροπή να διευκρινίσουν στην Ολομέλεια με ποιο ακριβώς τρόπο λαμβάνουν υπόψη την αρχή της επικουρικότητας ή εάν κάθε φορά, περιστασιακά, θέλουν να την αγνοούν καθιστώντας υποχρεωτικές προϋποθέσεις που, καλώς ή κακώς, έχουν επιπτώσεις στους ευρωπαίους πολίτες.
<P>
Θα επιθυμούσα να σταθώ στο σημείο αυτό, διότι η Ευρώπη και οι αξίες που θέλουμε να προσφέρουμε στους πολίτες δεν μπορούν να περάσουν μέσω της υποχεωτικής επιβολής, αλλά αντίθετα μέσω του διαλόγου, της διαμεσολάβησης και του σεβασμού της διαφορετικότητας. Θα πρέπει ο πολίτης να πλησιάσει την Ευρώπη και όχι να αναγκάζεται να υφίσταται τις επιπτώσεις της υλοποίησής της, και επίσης θα πρέπει -επιτρέψτε μου να το τονίσω- να φέρουμε την Ευρώπη κοντά στον πολίτη. Γι αυτό το λόγο, τονίζοντας τη θέση υπέρ της εφαρμογής της θερινής ώρας και της εναρμόνισης των ημερομηνιών, καλώ για άλλη μία φορά την Επιτροπή και το Συμβούλιο να συντάξουν μία λεπτομερή έκθεση για τις επιπτώσεις της εφαρμογής της θερινής ώρας με βάση τη γνωμάτευση των εκπροσώπων των ενδιαφερομένων τομέων και των εθνικών εμπειρογνωμόνων των κρατών μελών, να λάβουν υπόψη την αρχή της επικουρικότητας και τις αρμοδιότητες κάθε κράτους μέλους όπως επίσης και την άποψη του Κοινοβουλίου, διότι πρόκειται για τη γνώμη μιας ελεύθερα εκλεγμένης συνέλευσης που αποτελεί έκφραση της βούλησης των ευρωπαίων πολιτών.

<SPEAKER ID=150 LANGUAGE="SV" NAME="Waidelich">
Κυρία Πρόεδρε, κατ&#x02BC;αρχάς θέλω εκ μέρους της Σοσιαλδημοκρατικής Ομάδας να δώσω την έγκριση στην κοινή θέση αναφορικά με την θερινή ώρα.
<P>
Ακούσαμε νωρίτερα εδώ πολλά καλά επιχειρήματα υπέρ της θερινής ώρας από τον εισηγητή, αλλά αυτό περί του οποίου πρόκειται είναι η εναρμόνιση της ημερομηνίας έναρξης και λήξης της θερινής ώρας. Θεωρούμε ότι είναι καλό, διότι ελαττώνει την πολυπλοκότητα, πέραν των άλλων, στον τομέα των μεταφορών, και διευκολύνει την ελεύιερη διακίνηση για τους πολίτες της ΕΕ καθώς και για τα εμπορεύματα και τις υπηρεσίες. Η πλειοψηφία των πολιτών της ΕΕ, πάνω από 80 %, είναι επίσης υπέρ της διατήρησης της θερινής ώρας. Αυτό υπογραμίζει περαιτέρω το συνετό της υποστήριξης και έγκρισης της κοινής θέσης τώρα. Γι&#x02BC;αυτό θέλω άλλη μια φορά να δηλώσω ότι συμφωνούμε.

<SPEAKER ID=151 LANGUAGE="FR" NAME="Donnay">
Κύρια Πρόεδρε, αγαπητοί συνάδελφοι, κατά την εξέταση σε πρώτη ανάγνωση του σχεδίου της όγδοης οδηγίας, είχα την ευκαιρία να εκφράσω στα μέλη της Επιτροπής Μεταφορών και Τουρισμού τις απόψεις μου σχετικά με αυτό το σημαντικό θέμα: τη θερινή ώρα.
<P>
Σήμερα, δεν μπορούμε παρά να εκφράσουμε την ικανοποίησή μας για την κοινή θέση που καθόρισε το Συμβούλιο ενόψει της έγκρισης αυτού του κειμένου εναρμόνισης και καλώ όλους τους βουλευτές να εγκρίνουν το σχέδιο σύστασης που υπέβαλε ο κ. Spalato Bellere.
<P>
Με πρωτοβουλία της Γαλλίας, στις αρχές της δεκαετίας του 8Ο, εναρμονίσθηκαν σε κοινοτικό επίπεδο οι ημερομηνίες αλλαγής ώρας, με την έγκριση της θερινής ώρας από όλα τα κράτη μέλη. Υπενθυμίζω ότι αυτή η ενέργεια στόχευε στην εξάλειψη κάθε ενδεχόμενου να υπάρξεο φραγμός στην ελεύθερη κυκλοφορία των προσώπων, εμπορευμάτων και υπηρεσιών.
<P>
Από τον περασμένο χρόνο, χαίρομαι που διαπιστώνω ότι οι ημερομηνίες αλλαγής ώρας έχουν γίνει πλήρως ομοιόμορφες. Σε όλη την Ευρωπαϊκή 'Ενωση, η μετάβαση στη θερινή ώρα πραγματοποιείται στο εξής την τελευταία Κυριακή του Μαρτίου, και η επιστροφή στη χειμερινή ώρα στο τέλος Οκτωβρίου.
<P>
Ως πρόεδρος μίας παραμεθόριας γαλλικής τοπικής αρχής, του Νομού του Βορρά, στηρίζω με σθένος την έγκριση της όγδοης οδηγίας η οποία με αυτό τον τρόπο ευθυγραμμίζεται απολύτως με τα δεκαπέντε χρόνια ρυθμίσεων υπέρ της εναρμόνισης. Πράγματι, ο Νομός μου έχει 370 χιλιόμετρα κοινών συνόρων με το Βέλγιο. Τί θα μπορούσε να σημαίνει, στις συνθήκες αυτές, μία διαφορά ώρας για την καθημερινή ζωή των κατοίκων που ζούν από τις δύο πλευρές των συνόρων, ιδιαίτερα για τους εργαζόμενους και τους μαθητές; Η κατάσταση, εξάλλου, είναι η ίδια για το σύνολο των παραμεθόριων περιοχών της Γαλλίας.
<P>
Αυτό το τοπικό παράδειγμα αποδεικνύει εύκολα ότι μία ενδεχόμενη αναδιοργάνωση του συστήματος της ώρας προϋποθέτει υποχρεωτικά μία συμφωνία και ένα συντονισμό όλων των κρατών μελών της 'Ενωσης. Με την έγκριση της όγδοης οδηγίας, αυτό θα έχει επιτευχθεί, τουλάχιστον μέχρι το 2001.

<SPEAKER ID=152 LANGUAGE="FR" NAME="Wijsenbeek">
Κυρία Πρόεδρε, επιτρέψτε μου καταρχήν να σας συγχαρώ για τη λαμπρή εκλογή σας, με τόσο μεγάλη πλειοψηφία, στην εκλογική σας περιφέρεια, η οποία έχει κοινά σύνορα με την Ισπανία και παραλίγο να πληγεί από μία διαφορά ώρας με αυτή τη χώρα.
<P>
Συμφωνώ, ασφαλώς, με την έννοια της επικουρικότητας, αρκεί η διαφορά ώρας ανάμεσα σε δύο γειτονικές χώρες να μην υπερβαίνει ποτέ τη μία ώρα. Πλην όμως, η διαφορά ώρας ανάμεσα, αφενός, στη Μεγάλη Βρεττανία και την Ιρλανδία και, αφετέρου, στη Φινλανδία και την Ελλάδα είναι δύο ώρες.
<P>
Παρόλα αυτά, ο κόσμος εξακολουθεί να ζει και ο ήλιος να λάμπει. Στην ουσία, αυτή η διαφορά ώρας ανάμεσα σε δύο χώρες δεν είναι τόσο σοβαρή, υπό τον όρο ότι όλες οι χώρες μέλη αλλάζουν ώρα ταυτόχρονα. Φθάσαμε τελικά στο στόχο. Δεν μπορούμε λοιπόν παρά να εκφράσουμε την ικανοποίησή μας για την έξοχη πρόταση του κ. Bellerι και για την έκθεσή του, και να την υποστηρίξουμε, παρά την κάποια λύπη μας για το γεγονός ότι χρειάστηκε να περιμένουμε τόσο πολύ ώσπου η Επιτροπή να καθορίσει τις ίδιες ημερομηνίες για την αλαλγή ώρας.
<P>
Εξάλλου, δεν θα μπορούσαμε να κάνουμε ενδεχομένως μία παραχώρηση για να μη διαταράσσουμε τους ευαίσθητους ρυθμούς των Γαλλίδων και των παιδιών τους;

<SPEAKER ID=153 NAME="Kinnock, Neil">
) Κυρία Πρόεδρε, θα ήθελα να αρχίσω δίνοντάς σας μαζί με τον κύριο Wijsenbeek τα θερμά μου συγχαρτήρια για την εκπληκτική εκλογή σας στην Εθνική Συνέλευση. Το μόνο πρόβλημα είναι ότι κάθε ουρανός έχει και ένα συννεφάκι, και στην περίπτωση αυτή, το γεγονός ότι αυτή είναι η τελευταία σας μέρα ως προεδρεύουσα σ' αυτή τη Συνέλευση.
<P>
Είμαι βέβαιος ότι οι συνάδελφοί μου στην Επιτροπή θα συμφωνήσουν μαζί μου ότι το κέρδος του Γαλλικού Κοινοβουλίου είναι η απώλεια του Ευρωπαϊκού Κοινοβουλίου. Με κανένα τρόπο ωστόσο δεν έχει απώλεια η Ευρώπη, επειδή είμαστε σίγουροι ότι θα διατηρήσετε τη ρώμη σας και την προοδευτική αίσθηση του σκοπού που έχετε σε κάθε ρόλο. Προσωπικά, και εξ ονόματος των συναδέλφων μου, σας εύχομαι τη μεγαλύτερη ευτυχία και καλή τύχη ως η αντιπρόσωπος της εκλογικής σας περιφέρειας στην Εθνική Συνέλευση.
<P>
Κυρία Πρόεδρε, είναι ευγνώμων στον κύριο Bellere και στους συναδέλφους του για τη λεπτομερή και γρήγορη δουλειά τους. Φυσικά καλοσωρίζω την πρότασή τους για έγκριση της κοινής θέσης σχετικά με τις ρυθμίσεις της θερινής ώρας στην Ευρωπαϊκή Ενωση. Το Κοινοβούλιο θα ξέρει ότι οι οδηγοί των μέσων μεταφοράς περιμένουν τη νέα οδηγία ώστε να ορίσουν χρονοδιαγράμματα για τις μεταφορές, ενώ υπάρχουν και πολλοί άλλοι τομείς των οποίων οι δραστηριότητες σχετίζονται με τις ημερομηνίες της περιόδου της θερινής ώρας οι οποίοι ανυπομονούν για τις τελικές ρυθμίσεις.
<P>
Στην πρότασή του ο κύριος Bellere παρατηρεί σχετικά με τις επιπτώσεις των ρυθμίσεων της θερινής ώρας στο παρόν και στο μέλλον για τα κράτη μέλη της Ενωσης, σε πολλές περιπτώσεις ενισχύοντας σημεία τα οποία έχουν ήδη θιγεί από την Επιτροπή και από μέλη του Κοινοβουλίου αυτού. Εν αναμονή της μελλοντικής μεγέθυνσης της Ενωσης, οι περισσότερες ευρωπαϊκές χώρες, τόσο εντός όσο και εκτός της Ενωσης, ήδη εφαρμόζουν ένα μικρό καθεστώς θερινής ώρας το οποίο είναι συνεπές με την οδηγία της Επιτροπής. Η πρότασή μας εστάλη σε όλες τις ενδιαφερόμενες χώρες και η απουσία αρνητικής αντίδρασης φαίνεται να δείχνει ότι η εναρμόνιση της περιόδου της θερινής ώρας γίνεται δεκτή ευρέως.
<P>
Η Επιτροπή υπογραμμίζει την ανάγκη για την Κοινότητα να κάνει τις απαραίτητες ενέργειες για να εναρμονιστεί η περίοδος της θερινής ώρας ώστε να αφαιρεθούν τα εμπόδια στην ελεύθερη διακίνηση αγαθών και ανθρώπων. Ωστόσο, είμαστε προετοιμασμένοι να ακούσουμε, όπως προτείνεται στην ανακοίνωση του κυρίου Bellere, και εκείνους που υποστηρίζουν ότι οι διάφορες πτυχές και οι διάφορες καταστάσεις στα κράτη μέλη πρέπει να εξεταστούν σε βάθος. Αναλόγως, η Επιτροπή θα συνεκτιμήσει την συμβουλή εθνικών εμπειρογνωμόνων και αντιπροσώπων των ενδιαφερόμενων οικονομικών και κοινωνικών ομάδων και θα υποβάλει μια έκθεση σε αυτό το Κοινοβούλιο και στο Συμβούλιο το 1999. Πιστεύω ότι αυτή είναι η ευχή του Κοινοβουλίου και είμαι πολύ ευτυχής που δίνεται αυτή η υπόσχεση σήμερα.

<SPEAKER ID=154 NAME="Πρόεδρος">
Η συνεδρίαση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=8>
Συνδυασμένη μεταφορά εμπορευμάτων
<SPEAKER ID=155 NAME="Πρόεδρος">
Το επόμενο θέμα είναι η έκθεση του κ. Stockmann εξ ονόματος της Επιτροπής Μεταφορών και Τουρισμού (Α4-0130/97), σχετικά με την πρόταση (ΕΚ) του Συμβουλίου για τη χορήγηση κοινοτικών χρηματικών ενισχύσεων για δράσεις υπέρ της συνδυασμένης μεταφοράς εμπορευμάτων (COM(96)0335 - C4-0028/97-96/0-207(SYN))

<SPEAKER ID=156 NAME="Stockmann">
Κύριε πρόεδρε, κύριε επίτροπε, το ότι οι συνδυασμένες μεταφορές, δεν εξετάζονται εδώ λίγο πριν τα μεσάνυχτα είναι καλό, αποτελεί όμως ένα από τα ελπιδοφόρα πράγματα για μια μακροπρόθεσμα βιώσιμη κινητικότητα λίγο πριν τις 12, δηλαδή πριν τα μεσάνυχτα.
<P>
Εμείς οι πολιτικοί των μεταφορών τους αποδώσαμε μεγάλη σημασία στις ομιλίες μας, μεγαλύτερη από την πραγματική. Τους αποδίδουμε μεγάλη σημασία, γιατί αναμένουμε από τις συνδυασμένες μεταφορές το συνδυασμό του πλεονεκτήματος των μεμονωμένων μεταφορικών μέσων και τη μετατόπιση των γρήγορα αυξανομένων εμπορευματικών ρευμάτων προς φιλοπεριβαλλοντικούς τρόπους μεταφοράς. Το χάσμα αυτό μεταξύ πραγματικότητας και δεοντολογίας, μεταξύ της στατιστικά προβλέψιμης και μαντευόμενης ανάπτυξης των μεταφορών αφενός και των δικών μας αντιλήψεων για την πολιτική των μεταφορών αφετέρου, θέλησε το παλαιό και θέλει να μικρύνει το νέο πρόγραμμα PACT. Εν πάση περιπτώσει τα 22, 7 εκατ. ECU του παλαιού προγράμματος από το 1992 έως το 1996 επενδύθηκαν καλά σε προγράμματα σε 16 διεθνείς άξονες μεταφορών. Κίνητρα που επέτρεψαν την αύξηση της ζήτησης. Η προκείμενη πρόταση για την παροχή κοινοτικής ενίσχυσης για δράσεις για την προώθηση των συνδυασμένων μεταφορών εμπορευμάτων θα στηρίζεται σε ένα κανονισμό και θα διαθέσει 53 εκατ. ECU για 6 χρόνια. Αυτό εξακολουθεί να είναι πολύ λίγο, πιστεύω, αποτελεί όμως βήμα και εκδήλωση βούλησης προς τη σωστή κατεύθυνση.
<P>
Η Επιτροπή Μεταφορών εκφράζει την ικανοποίησή της που το νέο πρόγραμμα PACT φέρνει στο προσκήνιο άμεσα μέτρα. Καινοτόμα μέτρα, είτε επενδύσεις στο τριμερές δίκτυο μεταφορών, σε εγκαταστάσεις μεταφόρτωσης ή για την πρόσβαση στη σιδηροδρομική υποδομή και την υποδομή εσωτερικής ναυσιπλοΐας, είναι λογικές και σημαντικές. Θα έπρεπε όμως να προωθούνται καθοδικά, δηλαδή για 3 μόνο χρόνια. Δε θέλουμε μόνιμη επιδότηση. Η εμπορική εφαρμογή νέων τεχνικών, οι οποίες προηγουμένως δοκιμάσθηκαν σε ευρωπαϊκά ερευνητικά προγράμματα, και τα μέτρα για τη βελτίωση της διοικητικής μέριμνας και για την αύξηση του προσωπικού υπόσχονται προσανατολισμό προς το μέλλον του προγράμματος προώθησης. Η Επιτροπή Μεταφορών απέδωσε ιδιαίτερη σημασία σε 4 τομείς κατά την εξέταση της πρότασης νομοθετικού περιεχομένου για την προετοιμασία της διάθεσης των κονδυλίων.
<P>
Πρώτον: Ζητούμενο πρέπει να είναι επίσης η περαιτέρω επέκταση του ευρωπαϊκού δικτύου για τις συνδυασμένες μεταφορές. Στις κατευθυντήριες γραμμές για τα διευρωπαϊκά δίκτυα διαπιστώνουμε ότι τα δίκτυα των διαφόρων μεταφορικών φορέων και των συνδυασμένων μεταφορών είναι μεν λογικά κατασκευασμένα ξεχωριστά, δεν έχουν όμως σύνδεση μεταξύ τους, μια χαμένη δηλαδή ευκαιρία για τις τριμερείς μεταφορές. Η σκέψη της Επιτροπής για τη δημιουργία οδών αποκλειστικής μεταφοράς εμπορευμάτων δεν αντισταθμίζει τελείως την παράλειψη αυτή. Τα σχέδια PACT, που βοηθούν στην κάλυψη των υφισταμένων κενών στα δίκτυα, θα έπρεπε για το λόγο αυτό να έχουν προτεραιότητα.
<P>
Ήδη στα παλαιά προγράμματα προωθήθηκαν σχέδια σε δύο άξονες, που οδηγούσαν σε μη κράτη μέλη. Και το νέο πρόγραμμα επιδιώκει να είναι ανοικτό για σχέδια που προωθούν τις συνδυασμένες μεταφορές με την Ανατολική Ευρώπη. Ενόψει της επιθυμούμενης από πολιτική πλευρά διεύρυνσης της Ευρωπαϊκής Ένωσης με ορισμένα ανατολικοευρωπαϊκά κράτη, θεωρούμε ήδη απαραίτητη τη λήψη μέτρων για τη μετατόπιση των εκθετικά πυκνουμένων εμπορευματικών ρευμάτων από την Ανατολική Ευρώπη στις συνδυασμένες μεταφορές.
<P>
Θα πρέπει να προβλέψουμε κατ'έτος 4 εκατ. ECU για αντίστοιχα προγράμματα ή τουλάχιστον να συζητήσουμε επ'αυτών και πάλι συμπυκνωμένα σε δύο χρόνια. Τα σωστά μέτρα τη στιγμή αυτή βοηθούν στην εξοικονόμηση μελλοντικών δαπανών.
<P>
Τρίτον: Προγράμματα PACT με τα κράτη της Κεντρικής και της Ανατολικής Ευρώπης μπορούν να συνδυασθούν με λογικό τρόπο με προγράμματα PHARE για τη δημιουργία των αναγκαίων υποδομών. Παρόμοια αποτελέσματα συνδυασμένης δράσης θα ήταν νοητά με το Ταμείο Συνοχής. Για το λόγο αυτόν αναμένουμε στα πλαίσια της επιχειρησιακής ομάδας για τις τριμερείς μεταφορές ένα «διαρθρωμένο διάλογο» εντός της Επιτροπής για την επίτευξη πιθανών αποτελεσμάτων συνεργασίας ή συμπλήρωσης μεταξύ όλων των περί ων ο λόγος ταμείων και προγραμμάτων.
<P>
Ασφαλώς και είναι ορθό να διακρίνονται τα πιλοτικά προγράμματα PACT από τα ερευνητικά προγράμματα. Εν τούτοις επιθυμούμε ένα συγκεκριμένο ποσό για την ιδιαίτερη συμπερίληψη σχεδίων που μετατρέπουν στην πράξη ερευνητικά αποτελέσματα, ιδίως στον τομέα της τηλεματικής και της διοικητικής μέριμνας, διότι εδώ θα προκύψουν τα μεγαλύτερα αποτελέσματα.
<P>
Τελειώνοντας θέλω να παρατηρήσω ακόμη ένα πράγμα: Όποιος θεωρεί τις συνδυασμένες μεταφορές ως μια από τις υπάρχουσες δυνατότητες για την επίλυση των παρόντων προβλημάτων μας στις μεταφορές, πρέπει να θέλει το συνδυασμό όλων των πολιτικών μέτρων για την προώθησή τους. Για το λόγο αυτόν εκτός από το καλό προωθητικό πρόγραμμα χρειαζόμαστε και πολιτική προσπάθεια για τη βελτίωση των πολιτικών προϋποθέσεων-πλαίσιο, είτε κατά τον έλεγχο των περιόδων οδήγησης και ανάπαυσης, είτε κατά την εφαρμογή των εξωτερικών δαπανών, τη συζήτηση επί των οποίων μόλις αρχίσαμε.
<P>
Από την ενασχόλησή μας με τις συνδυασμένες μεταφορές ή ακομη με τις τριμερείς μεταφορές θα αποδειχθεί εάν εμείς οι πολιτικοί των μεταφορών είμαστε και παραμένουμε ικανοί για δράση ενόψει τωρινών και μελλοντικών προκλήσεων.

<SPEAKER ID=157 LANGUAGE="DA" NAME="Sindal">
Κύριε Πρόεδρε, κ. Επίτροπε και αγαπητέ εισηγητή, είναι βέβαια δύσκολο να παρεμβαίνει κανείς μετά από έναν εισηγητή που παρουσίασε το θέμα με θαυμάσιο τρόπο; ωστόσο, ας μου επιτραπεί να εκφράσω τα συγχαρητήριά μου για την έκθεση και ας μου επιτραπεί επίσης να συγχαρώ την Επιτροπή για την ικανοποιητική πρότασή της, ελπίζω δε να μπορέσω να συγχαρώ και το Συμβούλιο σε περίπτωση που δεχθεί τη χείρα βοήθειας που έτεινε το Κοινοβούλιο και η Επιτροπή ώστε να καταστούν οι συνδυασμένες μεταφορές μέρος του προτύπου μεταφορών της ΕΕ. Συμφωνώ με τον εισηγητή ως προς το ότι η ανακοίνωση της Επιτροπής δεν περιέχει επαρκείς προτάσεις για την πολιτική εφαρμογή, αλλά είμαι βέβαιος ότι με τη βοήθεια του Κοινοβουλίου θα επιτευχθεί ο στόχος αυτός.
<P>
Ούτως εχόντων των πραγμάτων, πρέπει να σημειωθεί ότι, αντίθετα, είναι ικανοποιητικό το γεγονός ότι η προσπάθεια που άρχισε το 1992 φαίνεται τώρα να εξελίσσεται σε ένα πραγματικό πρόγραμμα. Στόχος του προγράμματος είναι, όπως αναφέρθηκε, η διαχείριση των μεταφορικών πόρων της ΕΕ με τον καλύτερο δυνατό τρόπο, λαμβάνοντας υπόψη τις απαιτήσεις για προστασία του περιβάλλοντος; ωστόσο, οι μεταφορικές συνήθειες δεν αλλάζουν μόνο από τις δυνάμεις της αγοράς. Κατά συνέπεια, ο στόχος του προγράμματος έχει βασική σημασία στις προσπάθειές μας για μια βιώσιμη ανάπτυξη. Ήταν τόσο εύκολο να έχει κανείς φορτηγό τότε που υπήρχε αρκετός χρόνος και χώρος στους αυτοκινητόδρομους. Τώρα που ισχύει η αρχή του »just in time» και παρατηρείται τεράστια αύξηση των μεταφορών, αντιμετωπίζουμε το εξής πρόβλημα: με ποιό τρόπο μπορεί να εξασφαλιστεί μία συνετή ανάπτυξη; Πώς μπορούμε να μεταστρέψουμε την υφιστάμενη οδική κίνηση σε ποιό αβλαβείς για το περιβάλλον τρόπους μεταφορών, όπως είναι οι σιδηρόδρομοι, οι εσωτερικές πλωτές οδοί, οι θαλάσσιες μεταφορές; Η απάντησή μου είναι απλή: με τη μέθοδο της ράβδου και του καρότου. Πρέπει να υπάρξει αλλαγή συμπεριφοράς στον τομέα των μεταφορών. Πρέπει να συνυπολογίζουμε όλα τα έξοδα των μεταφορών στα πλαίσια ενός θεμιτού και αποτελεσματικού καθορισμού των τιμών. Πρέπει να θεσπίσουμε κανόνες για τις διασυνοριακές μεταφορές και το χρόνο οδήγησης και ανάπαυσης, ενώ πρέπει τέλος να μην ξεχνάμε την Ανατολική Ευρώπη. Θα ήθελα να εκφράσω τη συμφωνία μου με τον εισηγητή. Ωστόσο, ο κανονισμός δεν δίδει ιδιαίτερη έμφαση στην Ανατολική Ευρώπη, μολονότι είναι σαφές ότι μπορεί να χορηγηθεί ενίσχυση για έργα οδοποιίας στις χώρες της Κεντρικής και Ανατολικής Ευρώπης.
<P>
Δεν είναι η πρώτη φορά που αναφέρομαι στη Βαλτική, αλλά μου δίδεται εν προκειμένω μια καλή ευκαιρία να αναφέρω στα υποψήφια κράτη μέλη ότι δεν πρέπει να πράξουν το ίδιο λάθος με εμάς. Πρέπει να τους πούμε ότι οι μεταφορές είναι σήμερα συνδυασμένης μορφής και ότι αυτός είναι ο στόχος μας. Δεν μπορώ να μην αναφέρω ότι όταν κάνουμε λόγο για τη Via Baltika δεν εννοούμε μόνο τους αυτοκινητόδρομους, αλλά και τους σιδηρόδρομους και τις θαλάσσιες οδούς. Η σκέψη αυτή μπορεί να αναπτυχθεί όπως στη Μεσόγειο και την Αδριατική. Είναι σημαντικό να μην βλέπουμε μόνο συγκεκριμένες περιοχές της Ευρώπης, αλλά να συνδυάσουμε τις εμπειρίες που έχουμε σε έναν τομέα και να τις χρησιμοποιήσουμε σε έναν άλλο.
<P>
Όπως ανέφερα, υποστηρίζω τόσο την έκθεση όσο και την πρόταση της Επιτροπής, ελπίζω δε ότι το Συμβούλιο θα συμφωνήσει τελικά.

<SPEAKER ID=158 LANGUAGE="DE" NAME="Schierhuber">
Κύριε πρόεδρε, κύριε επίτροπε, αξιότιμες κυρίες και κύριοι, θα ήθελα κατ'αρχή να ευχαριστήσω κυρίως τον εισηγητή για την εργασία που έκανε και για την πραγματικά καλή αυτή έκθεση. Η Ευρωπαϊκή Ένωση χρειάζεται ένα αξιόπιστο και διευρωπαϊκό σύστημα μεταφορών που να εξασφαλίζει αποτελεσματικά το εμπόριο και την κινητικότητα. Ως Αυστριακή θα ήθελα ιδιαίτερα να επισημάνω τη σημασία των συνδυασμένων μεταφορών, δηλαδή της μεταφοράς εμπορευμάτων από τουλάχιστον δύο φορείς και την ενδιάμεση εκφόρτωση.
<P>
Με τη γεωγραφική θέση της Αυστρίας ως αμέσου γείτονα των χωρών της Κεντρικής και της Ανατολικής Ευρώπης είναι ιδιαίτερα σημαντικό να επισταθεί η προσοχή στην κατάσταση των μεταφορών. Οι οδικές μεταφορές έφθασαν ήδη σε οριακή κατάσταση και ενόψει τηε διεύρυνσης προς Ανατολάς και της με τον τρόπο αυτό αύξησης του μεταφορικού όγκου επίκειται η τελειωτική κατάρρευσή τους. Φυσικά και θα πρέπει να ληφθεί υπόψη η αύξηση της περιβαλλοντικής επιβάρυνσης από τις οδικές μεταφορές. Εάν λάβουμε πρώτη την προστασία του περιβάλλοντος πρέπει να αντιδράσουμε και να επιζητήσουμε μια πραγματικά κανονική ελάφρυνση.
<P>
Αυτό το σύστημα μεταφορών που περιλαμβάνει διάφορους μεταφορικούς τομείς μπορεί να παίξει ρόλοκλειδί στη μελλοντική διαμόρφωση των μεταφορών της Ευρώπης. Οι συλλογικές οικονομικές και κοινωνικές απαιτήσεις πρέπει ν'ανταπεξέλθουν στην προστασία του περιβάλλοντος και την ασφάλεια των χρηστών. Ελάφρυνση μπορεί να προκύψει μόνον εάν συνδυασθούν οι οδικές με τις σιδηροδρομικές και τις πλωτές μεταφορές, δηλαδή εάν οι διάφοροι μεταφορικοί φορείς συνεργασθούν μεταξύ τους και δημιουργηθεί μια λεγόμενη τριμερής μεταφορική αλυσίδα. Αυτός ο τρόπος μεταφοράς υποτιμάται δυστυχώς ακόμη και η απόδοση και οι δυνατότητές του χρησιμοποιούνται πάρα πολύ λίγο.
<P>
Η Ευρωπαϊκή Ένωση ερεύνησε και προώθησε τις συνδυασμένες μεταφορές με το πρόγραμμα PACT της, μια πιλοτική δράση από το 1992 έως το 1996 και διέθεσε γι αυτό 22, 7 εκατ. ECU. Η δράση είχε θετικά αποτελέσματα, έτσι ώστε η Ομάδα του Ευρωπαϊκού Λαϊκού Κόμματος εκφράζει την ικανοποίησή της που το πρόγραμμα παρατάθηκε. Το λεγόμενο πρόγραμμα PACT II έχει διάρκεια από το 1997 έως το 2001. Έχει διατεθεί ένας προϋπολογισμός 35 εκατ. ECU, κατά τη γνώμη μου όμως το ποσό αυτό είναι πάρα πολύ μικρό. Ελπίζω για το λόγο αυτό σε περισσότερη χρηματοδοτική στήριξη για το πρόγραμμα PACT.Για το λόγο αυτόν τάσσομαι υπέρ της διασύνδεσης του PACT με άλλα κοινοτικά προγράμματα, όπως παραδείγματος χάρη με το PHARE στην πορεία της διεύρυνσης προς Ανατολάς.
<P>
Όλες οι τροπολογίες που περιλαμβάνει η έκθεση υποστηρίζονται από την Ομάδα του Ευρωπαϊκού Λαϊκού Κόμματος. Η τροπολογία της Ομάδας του Ευρωπαϊκού Λαϊκού Κόμματος σχετικά με την επιλογή των σχεδίων και τη χορήγηση χρηματοδοτικής βοήθειας απορρίφθηκε στην επιτροπή με μόνο μια ψήφο. Η Επιτροπή θα έπρεπε να λάβει υπόψη με σταθμισμένο τρόπο κατά την επιλογή των σχεδίων τις περιφέρειες και τα κράτη μέλη και να φροντίσει ώστε να μη δημιουργηθούν από την απόφαση στρεβλώσεις του ανταγωνισμού μεταξύ των περιφερειών και των κρατών μελών.
<P>
Ελπίζω ότι η πρόταση αυτή θα βρει θετική ανταπόκριση στην ολομέλεια προς όφελος των πολιτών της Ευρώπης.

<SPEAKER ID=159 LANGUAGE="NL" NAME="Wijsenbeek">
Όλοι γνωρίζουμε ότι επιθυμούμε να προωθήσουμε τις συνδυασμένες μεταφορές. Με την πρόταση αυτή συμφωνήσαμε όλοι στο παρελθόν όταν εξετάσαμε την έκθεση που προηγήθηκε αυτής που εκπόνησε ο κ. Stockmann. Ωστόσο, παρατηρούμε ότι δεν μπορεί να γίνει λόγος αύξησης των συνδυασμένων μεταφορών ούτε από την άποψη των ποσοστών, ούτε καν από την άποψη της συνολικής χωρητικότητας. Ισως να μπορούσε ο Επίτροπος να εξετάσει το θέμα και να μας γνωστοποιήσει κατά πόσο το πρόγραμμα freight freeways που πρότεινε πρόσφατα μπορεί να προωθήσει τις συνδυασμένες μεταφορές κατά τέτοιο τρόπο - και αυτό φαίνεται να είναι ένας από τους σημαντικότερους λόγους για την καθυστέρηση των συνδυασμένων μεταφορών - ώστε ο μεταφορέας να φέρει την ευθύνη τόσο κατά την φόρτωση όσο και κατά την εκφόρτωση στο ενδιάμεσο μέσο μεταφοράς, που στις περισσότερες περιπτώσεις είναι οι σιδηρόδρομοι. Το λέω αυτό γιατί το πρόβλημα είναι το εξής: Οταν μια επιχείρηση φέρει την ευθύνη της μεταφοράς στο τρένο, δεν παρουσιάζονται προβλήματα, επειδή τα τρένα βρίσκονται σε ένα συγκεκριμένο σημείο και αναχωρούν σε μια συγκεκριμένη στιγμή. Το πρόβλημα είναι όμως συχνά η εκφόρτωση, επειδή πρέπει να προγραμματιστεί μια πολύ σύντομη στάση του τρένου κυρίως επειδή τα εμπορικά τρένα δεν φθάνουν ποτέ στην ώρα τους στον τόπο όπου αναμένονται.
<P>
Εν ολίγοις, πρέπει να γίνουν δύο πράγματα, πρέπει να ρυθμιστεί το θέμα της ευθύνης στο αρχικό και το τελικό σημείο, να βελτιωθεί η συνεργασία και να τηρούνται με μεγαλύτερη αυστηρότητα τα ωράρια των σιδηροδρόμων. Στην περίπτωση αυτή υπάρχει πάλι το πρόβλημα ότι η ευθύνη δεν φέρεται από κοινού από τους σιδηροδρόμους αλλά από τον εκάστοτε εθνικό οργανισμό.

<SPEAKER ID=160 LANGUAGE="DE" NAME="Linser">
Κύριε πρόεδρε, θα ήθελα κατ'αρχή να συγχαρώ θερμά τον κ. εισηγητή για την εξαίρετη έκθεσή του. Εν όψει της αποτυχίας των διαπραγματεύσεων με την Ελβετία για τη διαμετακόμιση η έκθεση προσλαμβάνει διπλή επικαιρότητα. Ως βουλευτής από μια από τις πιο ευαίσθητες περιοχές διαμετακόμισης της ΕΕ, την εσωτερική κοιλάδα (Inntal) του Τυρόλου, ήτοι την περιοχή Brenner, με χαροποιεί ιδιαίτερα η νέα δεσμευτική πρωτοβουλία προς την κατεύθυνση των συνδυασμένων μεταφορών, διότι μέχρι τώρα πάρα πολλά ειπώθηκαν και πολύ λίγα έγιναν.
<P>
Η από άποψη περιεχομένου περαιτέρω ανάπτυξη του προγράμματος PACT αποτελεί σημαντικό βήμα προς τη σωστή κατεύθυνση. Έχω στο νου μου εδώ τις επενδύσεις σε πολλαπλό εξοπλισμό μεταφορών. Έχω στο νου μου τις αυστηρότερες διαδικασίες και έχω στο νου μου τη μεγαλύτερη προώθηση συγκεκριμένων προγραμμάτων αντί των απλών μελετών περί του εφικτού. Το δεδομένο χρηματοδοτικό πλαίσιο και η αύξηση από 22, 7 σε 35 εκατ ΕCU θα πρέπει μάλλον να χαρακτηρισθούν «συμβολικά» και δυστυχώς πολύ ανεπαρκή ενόψει των τεράστιων ευθυνών που απαιτεί ο επαγγελματικός συνδυασμός των ευρωπαϊκών εμπορευματικών μεταφορών από τεχνικής και υλικής άποψης, και ενόψει των πλεονεκτημένων που δυνατό να προκύψουν από την πιθανή αποφυγή περιττής κυκλοφορίας, τις προσφορότερες για τον καταναλωτήκαι ταχύτερες μεταφορές εμπορευμάτων καθώς και η διαρκής ανακούφιση του περιβάλλοντος!

<SPEAKER ID=161 NAME="Kinnock, Neil">
Είμαι πολύ ευγνώμων στον κύριο Stockmann, όχι για πρώτη φορά, και σε αυτό το Κοινοβούλιο για τη δουλειά τους σχετικά με αυτή την πρωτοβουλία να προχωρήσουν πάνω στην επιτυχή εμπειρία των πειραματικών δράσεων υπέρ της συνδυασμένης μεταφοράς. Δεύτερον, είμαι ευγνώμων για τη συνεχιζόμενη δέσμευση υπέρ της συνδυασμένης μεταφοράς που έγινε προφανής αυτό το απόγευμα. Τρίτον, είμαι ευγνώμων για την ευρεία συμφωνία του Κοινοβουλίου με την πρόταση της Επιτροπής.
<P>
Χαίρομαι που μπορώ να πω ότι δέχομαι αρκετές από τις τροποποιήσεις που υποβλήθηκαν από την Επιτροπή Μεταφορών και Τουρισμού αλλά, φυσικά, θα πρέπει να δώσω κάποιες λεπτομέρειες, ειδικά όσον αφορά τις τροποποιήσεις εκείνες που δεν μπορούμε να εγκρίνουμε. Ελπίζω να συμφωνείτε μαζί μου κύριε Πρόεδρε και να θυμάστε ότι έρχομαι στην εκλογική σας περιφέρεια τον επόμενο μήνα. Δεν θα το εκμεταλλευτώ αυτό αλλά ελπίζω ότι θα μου δωθεί λίγος χρόνος παραπάνω.
<P>
Πρώτον, η Επιτροπή φαίνεται να συμπαθεί την ιδέα που εκφράζεται στο πρώτο μέρος της τροποποίησης αριθ. 4, όπου δίνεται προτεραιότητα σε έργα τα οποία βρίσκονται στο δι-ευρωπαϊκό δίκτυο ή στους διευρωπαϊκούς σιδηροδρόμους μεταφορών. Μια παρόμοια ιδέα έχει ήδη παρουσιαστεί στο άρθρο 2 παράγραφος 2 της πρότασης της Επιτροπής. Είναι λογικό να σημειώσουμε εδώ δύο σημαντικές πτυχές της κοινής μας πολιτικής μεταφορών που δεσπόζουν στο άρθρο 6. Ωστόσο, θα υπογράμμιζα ότι η έννοια της προτεραιότητας πάντοτε προϋποθέτει ότι το έργο αυξάνει την ανταγωνιστικότητα της συνδυασμένης μεταφοράς μέσω της καινοτομίας. Συνεπώς, ένα έργο σε έναν αυτοκινητόδρομο που δεν ικανοποιεί αυτό το κριτήριο δεν θα έπρεπε να λαμβάνει προτεραιότητα έναντι ενός άλλου εξαιρετικής ποιότητας έργου, το οποίο όμως συμβαίνει να μη βρίσκεται σε κανένα από τα δύο δίκτυα. Σε έργα όμως που είναι εξίσου εξαιρετικά, προτεραιότητα θα πρέπει να δίνεται στις προτάσεις που σχετίζονται με τα δι-ευρωπαϊκά δίκτυα ή τους διευρωπαϊκούς σιδηροδρόμους μεταφορών.
<P>
Συμφωνώ επίσης με την τροπολογία αριθ. 7. Μέχρι του σημείου όπου σχετίζεται με συνεργίες με το πρόγραμμα PHARE, είναι σε πλήρη συμφωνία με τις προσπάθειες της Επιτροπής να έχει ένα απλό και διαφανές πρόγραμμα το οποίο να κάνει τις συνδυασμένες μεταφορές ακόμη πιο ανταγωνιστικές. Φυσικά θα έπρεπε να διασφαλίσουμε ότι η διαχείριση των προγραμμάτων PACT και PHARE γίνεται με συνεπή τρόπο. Δεν θα πρέπει να υπάρχουν διακρίσεις στους τρόπους. Είναι σε αυτό το πνεύμα που δέχομαι την τροποποίηση αριθ. 3, η οποία προτείνει να καταστήσει επιλέξιμο για βοήθεια το κόστος πρόσβασης της υποδομής των υδάτινων οδών προς την ενδοχώρα. Είμαι επίσης ευτυχής που δέχομαι τη βελτιωμένη έκφραση που προτείνεται για το άρθρο 4, στο πρώτο μέρος της τροποποίησης αριθ. 2.
<P>
Οπως ανέφερα παραπάνω, υπάρχουν κάποιες τροπολογίες τις οποίες η Επιτροπή δεν μπορεί να δεχτεί. Οι τροποποιήσεις αριθ. 1, 6 και 9 προτείνουν νέα κριτήρια επιλογής τα οποία δεν σχετίζονται με την καινοτομία και την ανταγωνιστικότητα, που είναι οι βάσεις αυτής της πρότασης. Μπορώ να καταλάβω το κίνητρο πίσω από την πρόταση για επιπλέον κριτήρια επιλογής σχετικά με περιφεριακές προτιμήσεις, με προτιμήσεις σχετικά με ορισμένο συνδυασμό τρόπων, καθώς και με εκμετάλλευση της έρευνας και της ανάπτυξης. Αλλά θα πρέπει να πω ότι θα εισήγαν μάλλον ασαφείς πολιτικές έννοιες σε μια αυστηρή διαδικασία επιλογής η οποία βασίζεται σε επαληθεύσιμα οικονομικά και τεχνικά στοιχεία. Αυτό θα ήταν αντίθετο προς τις προσπάθειες της Επιτροπής για διαφάνεια στην πρόταση αυτή. Εν όψει των περιορισμένων πόρων του PACT και της συνεχιζόμενης αύξησης στις εφαρμογές χρήσης του μέσου PACT, τόσο οι αιτούντες όσο και οι φορολογούμενοι θα πρέπει να είναι βέβαιοι για τον υψηλότερο βαθμό δικαιοσύνης και διαφάνειας.
<P>
Το δεύτερο μέρος της τροπολογίας αριθ. 2, το οποίο στοχεύει να αυξήσει το ποσοστό χρηματοδότησης για λειτουργίες και να μειώσει το ποσοστό χρηματοδότησης για μελέτες σκοπιμότητας, θα έθετε τον κίνδυνο διαστρεβλώσεων του ανταγωνισμού στην αγορά. Δεν θα πρέπει να ξεχνάμε ότι η επιχορήγηση για λειτουργικά μέτρα όχι μόνο ωφελούν ορισμένες εταιρείες και όχι τους ανταγωνιστές τους, αλλά και ότι όσο υψηλότερο το επίπεδο βοήθειας, τόσο μεγαλύτερο το ανταγωνιστικό πλεονέκτημα για τις επιλεγείσες εταιρείες. Γι' αυτό μια επιχορήγηση 50 % φαίνεται επικίνδυνη στην Επιτροπή.
<P>
Ενώ κατανοώ πολύ καλά την προσεκτική προσέγγιση της έκθεσης στις μελέτες σκοπιμότητας, συνεχίζω να πιστεύω ότι θα έπρεπε να δίνουμε στις επιλεγείσες μελέτες μια επιχορήγηση μέχρι 50 %. Κατ' αρχήν, οι μελέτες δεν έχουν άμεσο αντίκτυπο στην αγορά, άρα η επιχορήγηση δεν οδηγεί σε διαστρεβλώσεις του ανταγωνισμού. Δεύτερον, η διαδικασία επιλογής θα έπρεπε να διασφαλίζει ότι οι μόνες επιλεγείσες μελέτες θα είναι εκείνες στις οποίες υπάρχει δέσμευση από τους αιτούντες να αναλάβουν συγκεκριμένη δράση αν τα αποτελέσματα της μελέτης αποδεικνύουν ότι είναι εφικτή. Η κύρια ανησυχία που μπορούν να έχουν τα μέλη σχετικά με τις μελέτες σκοπιμότητας είναι μήπως αρχίσουν να μαζεύουν σκόνη στα συρτάρια. Συμμερίζομαι αυτή την ανησυχία, αλλά σε αυτή την περίπτωση αυτό αντιμετωπίζεται με τη διαδικασία επιλογής του PACT.
<P>
Η τροπολογία αριθ. 5 θα δημιουργούσε νομική αβεβαιότητα και είναι δύσκολο να συμβιβαστεί με την έκφραση και το πνεύμα της οδηγίας 95/18 σχετικά με την εκχώρηση αδειών για την ανάληψη έργων σιδηροδρόμων. Σε οποιαδήποτε περίπτωση, η οδηγία προβλέπει ότι άδειες θα εκχωρούνται μέσα σε τρεις μήνες μετά την υποβολή όλων των σχετικών πληροφοριών. Αυτή η πρόβλεψη διασφαλίζει ότι συνεκτιμάται κάθε συμφέρον των αιτούντων, ειδικά το συμφέρον τους σε έναν καλό χειρισμό των απαιτήσεών τους. Γενικώς, το PACT δεν χρειάζεται να είναι πιο γεναιόδωρο από αυτή την άποψη. Συνεπώς, δεν μπορώ να δεχθώ την τροποποίηση αριθ. 5.
<P>
Η τροπολογία σχετικά με την επιτροπολογία, υπ' αριθ. 7, όπου προτείνεται μια συμβουλευτική επιτροπή, δεν μπορεί να γίνει δεκτή. Η αμφίδρομη επιτροπή που προτείνεται από την Επιτροπή δίνει στα κράτη μέλη την απαραίτητη εγγύηση συμμετοχής στη διαδικασία. Συνεπώς, θα ήθελα να επιμείνω στην αρχική ιδέα της Επιτροπής περί της επιτροπολογίας. Είμαι βέβαιος ότι οι επισκέπτες του Κοινοβουλίου αυτό το απόγευμα θα ανακουφιστούν ακούγοντας τη σχετική μου βεβαίωση σε αυτό.
<P>
Η τροπολογία αριθ. 8 έρχεται σε σύγκρουση με τις οικονομικές προοπτικές της Κοινότητας για το PACT και η Κοινότητα προφανώς έχει, στο PHARE και στο TACIS, συγκεκριμένα όργανα για να βοηθά τις ανατολικές ευρωπαϊκές χώρες. Το PACT είναι επικεντρωμένο κυρίως στην Ευρωπαϊκή Κοινότητα. Δεν θα έπρεπε να επιβαρύνουμε την εμβέλειά του καθιστώντας το όργανο που θα φροντίζει την ένταξη, τουλάχιστον όσο υποστηρίζουμε αυτή την αρχή. Πιθανώς να επιστρέψουμε στο θέμα αυτό σε κάποιο μεταγενέστερο στάδιο. Αλλά στο μεταξύ η τροπολογία αριθ. 8 δεν είναι αποδεκτή.
<P>
Η έκθεση του κ. Stockmann είναι άλλη μία σαφής ένδειξη της συνεχούς και έγκυρης δέσμευσης στη βελτίωση των συνδυασμένων μεταφορών. Την καλοσωρίζω, όπως καλοσωρίζω και τη συνεχή στήριξη αυτού του Κοινοβουλίου για δράσεις που βελτιώνουν τις συνδυασμένες μεταφορές.
<P>
Οι πειραματικές δράσεις έχουν ήδη αποδείξει την αξία τους. Αυτός ο νέος κανονισμός θα διασφαλίσει ότι οι συνδυασμένες μεταφορές συνεχίζουν να αναπτύσουν τη δυναμικότητά τους, κάτι που, όπως είπε πολύ σοφά ο κύριος Wijsenbeek, είναι απαραίτητο οπωσδήποτε. Επί του παρόντος, οι συνδυασμένες μεταφορές λαμβάνουν μόνο ένα 4 % του συνολικού μεριδίου της αγοράς μεταφορών φορτίων της Ευρωπαϊκής Ενωσης. Πολλά μέλη έχουν υποδείξει τα τεράστια πλεονεκτήματα της εκτενέστερης χρήσης προηγμένων και σύγχρονων εγκαταστάσεων. Πιστεύουμε ότι η συνεχιζόμενη χρήση του PACT στο μέλλον θα ενθαρρύνει την εκτενέστερη χρήση των συνδυασμένων μεταφορών.

<SPEAKER ID=162 NAME="Πρόεδρος">
Η συνεδρίαση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=9>
Τουρισμός
<SPEAKER ID=163 NAME="Πρόεδρος">
Το επόμενο θέμα είναι η κοινή συζήτηση πέντε προφορικών ερωτήσεων προς την Επιτροπή:
<P>
των βουλευτών Bennasar Tous, Provan και Σαρλή εξ ονόματος της Ομάδας του Ευρωπαϊκού Λαϊκού Κόμματος προς την Επιτροπή (Β4-0162/97 - Ο - 0042/97) σχετικά με τον τουρισμό-του κ. Wijesenbeek εξ ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών προς την Επιτροπή (Β4-0167/97 - Ο - 0049/97) σχετικά με τον τουρισμό-των βουλευτών Azzolini, Pasty, Parodi, Danesin, Santini, Tajani, G. Collins, Donnay, Κακλαμάνη και Girao Pereira εξ ονόματος της Ομάδας Ενωση για την Ευρώπη προς την Επιτροπή (Β4-0171/97 - Ο - 0077/97) σχετικά με τον τουρισμό-του κ. Novo Belenguer εξ ονόματος της Ομάδας της Ευρωπαϊκής Ριζοσπαστικής Συμμαχίας προς την Επιτροπή (Β4-0172/97 - Ο - 0078/97) σχετικά με τον τουρισμό-των βουλευτών Novo και Θεωνά εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Βορειοευρωπαϊκή Πράσινη Αριστερά προς την Επιτροπή (Β4-0173/97 - Ο - 0079/97) σχετικά με τον τουρισμό
<SPEAKER ID=164 NAME="Σαρλής">
Κύριε Πρόεδρε, είναι γνωστή η ταχύτητά σας για τις ψηφοφορίες, αλλά τουλάχιστον, όταν πρόκειται για αλλαγή Επιτρόπων και αλλαγή έκθεσης, τουλάχιστον, we request your indulgence.
<P>
Συζητείται, κύριε Πρόεδρε, κύριοι συνάδελφοι, ερώτηση η οποία αφορά τον τουρισμό και είναι ένα θέμα το οποίο ενδιαφέρει όλα τα πολιτικά κόμματα. Υπάρχουν πολλά θέματα τουρισμού τα οποία, ειλικρινά, δημιουργούν τεράστια ερωτηματικά. Υπήρξε μία πρόταση από το Ευρωπαϊκό Κοινοβούλιο, η οποία εστάλη στην Διακυβερνητική Διάσκεψη και στην Επιτροπή, ώστε να περιληφθεί διάταξη στην Συνθήκη, βάσει της οποίας να θεωρείται ο τουρισμός ως κλάδος της οικονομίας, να διέπεται κυρίως από το άρθρο 130 της Συνθήκης και με αυτόν τον τρόπο να μπορούν να προχωρήσουν ορισμένες νομοθετικές λύσεις σε πολλά και διάφορα θέματα που αφορούν τον τουρισμό, μεταξύ των οποίων και τα διάφορα προγράμματα, όπως το ΦΙΛΟΞΕΝΙΑ και πολλά άλλα τα οποία προηγήθηκαν του ΦΙΛΟΞΕΝΙΑ.
<P>
Εν τούτοις, προς μεγάλη μας έκπληξη -και το λέω αυτό διότι όλες οι πολιτικές ομάδες εδώ στο Κοινοβούλιο έχουν εκπλαγεί- ούτε η Επιτροπή προώθησε τη σύσταση την οποία έκανε το Ευρωπαϊκό Κοινοβούλιο να περιληφθεί ειδική διάταξη περί τουρισμού στις Συνθήκες, που θα προέβλεπε χωριστή νομική βάση και χωριστό κεφάλαιο, αλλά ούτε και η ολλανδική Προεδρία, η οποία είχε και αυτή υπ'όψη της τις συστάσεις του Ευρωπαϊκού Κοινοβουλίου πάνω σε αυτό το θέμα, έχει κάνει τίποτε ή έχει προτείνει να περιληφθεί και ο τουρισμός, ο οποίος είναι ένας σπουδαίος κλάδος της ευρωπαϊκής οικονομίας, είναι ο κλάδος ο οποίος απασχολεί πέραν των 10 εκατομμυρίων ευρωπαίων πολιτών, είναι ένας κλάδος ο οποίος βοηθά τις οικονομίες και των 15 κρατών μελών και, εν τούτοις, σιωπή. Σιωπή από πλευράς Επιτροπής. Και αυτό δεν αφορά προσωπικά τον Επίτροπο κ. Παπουτσή, αλλά η Επιτροπή σαν σύνολο, σαν Κολλέγιο δεν έχει πραγματικά προωθήσει την άποψη να περιληφθεί ο τουρισμός στην Διευρωπαϊκή Συνδιάσκεψη. Και ξέρετε ότι ο τουρισμός είναι ένα θέμα στο οποίο δεν είναι σαν να μιλάμε για εξωτερική πολιτική, για πολιτική άμυνας, για ΚΕΠΠΑ, για οτιδήποτε άλλο. Είναι κάτι το οποίο το ζούμε όλοι και, όπως έχουμε διατάξεις για την βιομηχανία, έτσι έπρεπε να έχουμε διατάξεις για τον τουρισμό.
<P>
Παρακαλώ επομένως -και θα μιλήσουν και άλλοι συνάδελφοι για αυτό- να έχω και τις αντιδράσεις του Επιτρόπου, όσον αφορά τουλάχιστον την θέση της Επιτροπής. Τί προτίθεται να κάνει η Επιτροπή, έστω την τελευταία στιγμή, ούτως ώστε το θέμα του τουρισμού να επανέλθει ή να τεθεί στην τράπεζα των διαπραγματεύσεων, έστω και την τελευταία στιγμή;

<SPEAKER ID=165 LANGUAGE="NL" NAME="Wijsenbeek">
Πρόεδρε, ζητήσαμε επιμόνως να συμπεριληφθεί ο τουρισμός στη συνθήκη. Χαίρομαι για το γεγονός ότι μπορώ τη στιγμή αυτή να απευθυνθώ στον κ. Παπουτσή, υπό την ιδιότητα του Επιτρόπου που είναι αρμόδιος για τον τουρισμό και δεν αντικαθιστά τον Επίτροπο Μεταφορών, ωστόσο, υπάρχει μια στενή σχέση μεταξύ των δύο αυτών κλάδων. Αυτός είναι και ο λόγος για τον οποίο υποθέσαμε ότι θα ήταν σκόπιμο να διαχωρίσουμε κάπως περισσότερο τα πράγματα και να συμπεριλάβουμε ένα επιμέρους τίτλο για τον τουρισμό στη συνθήκη. Ωστόσο, οι αρχηγοί των κρατών και των κυβερνήσεων φαίνεται να διαφωνούν με την πρόταση αυτή. Ισως να μπορούσε αργότερα ο κ. Παπουτσής να μας πληροφορήσει πώς έχουν τα πράγματα αυτή τη στιγμή. Πρόκειται όμως για κάτι το οποίο είναι απαραίτητο. Πρέπει να συμπεριληφθεί στη συνθήκη ένας ιδιαίτερο τίτλος επειδή διαφορετικά δεν θα μπορούσαμε να πραγματώσουμε τις αρμοδιότητες της Ενωσης, οι οποίες αμφισβητούνται αδίκως στον τομέα αυτό. Χωρίς να επιθυμώ να υπεισέλθω στο ειδικό πρόγραμμα ΦΙΛΟΞΕΝΙΑ, θα ήθελα να πω ότι αυτός είναι και ο λόγος που το Κοινοβούλιο υποστήριξε σε γενικές γραμμές το πρόγραμμα αυτό. Χαιρόμαστε ιδιαιτέρως για το γεγονός ότι η Επιτροπή αντιμετωπίζει τον τουρισμό με διαφορετικό τρόπο καθώς και για τις νέες προσπάθειες που καταβάλλονται προκειμένου να καταστεί περισσότερο εύρωστο το κοινό πρόγραμμα για τον τουρισμό.
<P>
Τα τελευταία χρόνια είδαμε να διατίθεται ένα, θα έλεγα, γελοίο ποσό για τον τουρισμό. Παρόλα αυτά, τα κονδύλια που προβλέπονται για το πρόγραμμα την προσεχή πενταετία αυξήθηκαν σημαντικά. Μεταξύ 1993 και 1995 διατέθηκε ποσό 20, 5 εκατομμυρίων ECU το οποίο σήμερα αυξήθηκε σε 70, 3. Για τον λόγο αυτό έχει ιδιαίτερη σημασία να οργανωθεί καλά η ΓΔ ΧΧΙΙΙ, ούτως ώστε να εκπονηθεί ένα καλό πρόγραμμα. Αυτό όμως που κατά τη γνώμη μου είναι το πιο σημαντικό από όλα, είναι να καταστήσει σαφές ο Επίτροπος ότι ο τουρισμός στην Ευρώπη προβάλλεται κυρίως προς τα έξω ως ένας ενιαίος τομέας στον οποίο ισχύουν κοινά πρότυπα, διαδικασίες και προδιαγραφές. Αυτός είναι και ο λόγος για τον οποίο είναι απαραίτητο να συμπεριληφθεί ο τομέας στη συνθήκη.

<SPEAKER ID=166 LANGUAGE="IT" NAME="Santini">
Κύριε Πρόεδρε, όταν μιλάμε για τον τουρισμό, φαίνεται πάντοτε σχεδόν σαν να γίνεται λόγος για ένα δευτερεύον θέμα, που προκύπτει τυχαία -όντως, στην Ολομέλεια σπανίως το έχουμε συζητήσει- ή σαν ένα θέμα optional : ένα θέμα δηλαδή που μπορεί να συζητηθεί ή και όχι. Αλλοι συνάδελφοι ήδη έχουν υπογραμμίσει τη μεγάλη αξία που έχει, αντιθέτως, αυτός ο τομέας σαν βιομηχανία παραγωγής πλούτου και ΑΕΠ, αλλά και κυρίως απασχόλησης. Τα εννέα και μισό εκατ. εργαζομένων -από μία στατιστική του 1992 που προφανώς θα πρέπει να ενημερωθεί- αποτελούν ένα καταπληκτικό parterre εργασίας, ακριβώς διότι αυτού του είδους η απασχόληση επιβραβεύει όσους καταβάλλουν προσπάθειες σε ζώνες που δεν έχουν πολλές ευκαιρίες.
<P>
Όταν μιλάμε για τουρισμό δημιουργείται το ενδεχόμενο μιας σοβαρής παρεξήγησης. Φέρνουμε στο νου μας το Παρίσι, τη Ρώμη, το Αμστερνταμ, τον τουρισμό των μεγάλων πόλεων, ένα τουρισμό δηλαδή που δεν χρήζει προώθησης ούτε ιδιαίτερης προσοχής, ούτε πολύ περισσότερο επιδότησης. Πρόκειται για έναν αυτόματο, ενδημικό τουρισμό που δεν χρειάζεται περαιτέρω επενδύσεις. Αντίθετα ο περιφεριακός τουρισμός των μειονεκτικών ζωνών απαιτεί συγκεκριμένες προσπάθειες εκ μέρους της Επιτροπής και του Ευρωπαϊκού Κοινοβουλίου. Θα πρέπει επίσης να ξεπερασθεί και μία άλλη παρεξήγηση: η περίφημη επικουρικότητα. Τι ακριβώς σημαίνει, να αφεθεί στις περιφερειακές ζώνες η αποστολή και το βάρος της διοργάνωσης και ενδεχομένως της χρηματοδότησης του τουρισμού τους; Δεν θα τα καταφέρουν ποτέ! Εδώ ακριβώς χρειάζεται παρέμβαση με ενωτική δράση, με ένα σοβαρό πρόγραμμα, που να διαθέτει όχι μόνο καλές ιδέες, αλλά και σημαντικές χρηματοδοτήσεις, ώστε να παρέχονται κίνητρα στις ζώνες ακριβώς όπου ο τουρισμός χρειάζεται επιδότηση.
<P>
Αποκτούν λογική τοιουτοτρόπως οι εικονικές, μοναχά ρητορικές, θέσεις που έχουν μέχρι τώρα διατυπωθεί, με τις δράσεις υπέρ του τουρισμού που έχουν αναληφθεί εδώ και πέντε ή έξι χρόνια, με τις σε βάθος μελέτες που έγιναν μόλις πέρυσι, αλλά πάντοτε, όπως έλεγα, πειραματικά, πραγμάτων που μέλλει ακόμη να γίνουν.
<P>
Στο τέλος όμως εξευρέθη και για τον τουρισμό ένα πρόγραμμα με το επιβλητικό όνομα ΦΙΛΟΞΕΝΙΑ. δημιουργήθηκε σε όλους η αυταπάτη ότι μέσω αυτού του ονόματος θα μπορούσαν επιτέλους να περάσουν ιδέες και χρηματοδοτήσεις που θα έδιναν περιεχόμενο και βάρος στην ευρωπαϊκή προσπάθεια για τον τουρισμό. Το Νοέμβριο η μεγάλη απογοήτευση: το «όχι» του Συμβουλίου, ένα «όχι» που μας πάγωσε γιατί οι αιτιολογίες δεν ήταν πολύ αξιόπιστες, και εκ μέρους τριών μόνο χωρών εναντίον των άλλων που αντίθετα πίστευαν στην ανάγκη παρέμβασης στον τομέα.
<P>
Ευτυχώς τώρα επιστρέφει το πρόγραμμα από το παράθυρο με όλη τη δυναμική του, τις προωθητικές προτάσεις του αλλά, όπως φαίνεται, και με κάποια συγκεκριμένα σχέδια από οικονομικής πλευράς. Ζητώ συνεπώς από τον κ. επίτροπο να ξαναπάρει στα χέρια του τις παλιές προτάσεις, ενός παιδευτικού τουρισμού, ενός κοινωνικού τουρισμού, ενός τουρισμού των πλέον ανίσχυρων και επιτέλους να του δώσει περιεχόμενο, να τον ενδυναμώσει με νέες ιδέες, κυρίως από οικονομικής πλευράς.

<SPEAKER ID=167 LANGUAGE="ES" NAME="Novo Belenguer">
Κύριε Πρόεδρε, κύριε Επίτροπε, δεν θα ήθελα να επαναλάβω αυτά που είπαν άλλοι ομιλητές, μιλάμε όμως για έναν τομέα σημαντικό κατά την άποψή μου· έναν τομέα όπου, δυστυχώς, και όπως όλοι γνωρίζουμε, θα καταφέρουμε μεγάλα επιτεύγματα μόνο αν καταβάλλουμε πράγματι μεγάλες προσπάθειες.
<P>
Μιλάμε για έναν τομέα που αντιπροσωπεύει περισσότερα από εννέα εκατομμύρια άμεσες θέσεις απασχόλησης, κάτι που συνεπάγεται έναν μέσο όρο 5 % του ακαθάριστου εγχώριου προϊόντος, και αντιπροσωπεύει το ένα τρίτο των εξαγωγών υπηρεσιών στην Ευρωπαϊκή Ένωση. Πρόκειται για έναν τομέα που επίσης -και πιστεύω ότι αυτό είναι ένα σημαντικό χαρακτηριστικό- βοηθά τις περισσότερο ή λιγότερο μειονεκτούσες περιοχές να καταφέρουν κάτι για το οποίο όλοι αγωνιζόμαστε σε αυτό το Κοινοβούλιο και στα ευρωπαϊκά θεσμικά όργανα: την κοινωνική συνοχή.
<P>
Πράγματι, έγινε αναφορά στο Πρόγραμμα ΦΙΛΟΞΕΝΙΑ, το οποίο ήταν έτοιμο να εγκριθεί πέρσι και τελικά δεν εγκρίθηκε. Είμαστε πεπεισμένοι για τη σημασία που έχει ο τουρισμός για την απασχόληση και για την οικονομία και αναρωτιόμαστε με τι τρόπο η Επιτροπή θα επιχειρήσει να συντονίσει ή να συμβουλέψει ή να πιέσει το Συμβούλιο ώστε το εν λόγω πρόγραμμα να μπορέσει να εγκριθεί του χρόνου. Και στην περίπτωση που δεν γίνει έτσι, για τι οικονομικά κονδύλια συζητάμε για αυτόν τον τόσο εξαιρετικής σημασίας τομέα στην Ευρωπαϊκή Ένωση.

<SPEAKER ID=168 LANGUAGE="PT" NAME="Novo">
Κύριε Πρόεδρε, κύριοι βουλευτές, το Πρόγραμμα ΦΙΛΟΞΕΝΙΑ, το οποίο περιλαμβάνει ένα σύνολο μέτρων υπέρ του τουρισμού και το οποίο, επί της ουσίας, το έχουμε υποστηρίξει, δυστυχώς δεν εφαρμόσθηκε στην πράξη όπως θα ήταν χρήσιμο και ευκταίο.
<P>
Γι'αυτό θεωρούμε ότι το Ευρωπαϊκό Κοινοβούλιο πρέπει να λάβει μία πολιτική απόφαση που να επιβεβαιώνει την ανάγκη να υλοποιηθούν οι προβλεπόμενες δράσεις υπέρ μίας δραστηριότητας που δημιουργεί σημαντικό αριθμό θέσεων απασχόλησης και που αναλαμβάνει ένα ρόλο πάρα πολύ σημαντικό για την εξέλιξη ορισμένων μειονεκτικών περιοχών, συμβάλλοντας έτσι στην οικονομική και κοινωνική συνοχή στην Ευρωπαϊκή 'Ενωση.
<P>
Αυτή η κοινοβουλευτική θέση δικαιολογείται ακόμη επειδή οι δράσεις υπέρ του τουρισμού πρέπει, επίσης, να προστατεύουν το περιβάλλον και την πολιτιστική και αρχιτεκτονική κληρονομιά, πρέπει να προάγουν την επαγγελματική εκπαίδευση και τη βιωσιμότητα και σταθερότητα της απασχόλησης, γεγονός που απαιτεί τη διατήρηση και την ενίσχυση των χρηματοδοτικών μέσων στο πλαίσιο της σημερινής και της μελλοντικής διαρθρωτικής πολιτικής.
<P>
'Ετσι, δεν θεωρούμε αναγκαίο ούτε χρήσιμο να υποστηρίξουμε μία κοινή πολιτική για τον τουρισμό, που ενδεχομένως θα δημιουργήσει ένα συγκεντρωτισμό ασυμβίβαστο με την ποικιλία των εθνικών ιδιαιτεροτήτων και θα προκαλέσει ανεπαρκή επίπεδα διαφάνειας και συμμετοχής. Γι'αυτό δεν προσυπογράφουμε την κοινή πρόταση ψηφίσματος που θα πρέπει να εγκριθεί για την περάτωση αυτής της συζήτησης.
<P>
Αυτό που θα έπρεπε να γίνει, και το οποίο όπως φαίνεται παραγνωρίσθηκε σε αυτή την πρόταση ψηφίσματος, θα ήταν να επιτευχθεί η μέγιστη δυνατή συναίνεση για να ασκηθεί πίεση για την πρακτική εκτέλεση μέτρων που έχουν εγκριθεί εδώ και καιρό, στα οποία το Ευρωπαϊκό Κοινοβούλιο έδωσε ήδη τη συμφωνία του, αλλά που στην ουσία έχουν παραλύσει. Δεν θεωρούμε λοιπόν ότι πρέπει να προωθηθούν προτάσεις αμφίβολης αιτιολόγησης, όταν το ουσιώδες και το αναγκαίο θα ήταν να φροντίσουμε αποκλειστικά και μόνο για την υλοποίηση όσων προβλέπονται και είναι τόσο αναγκαία για τον τουρισμό στην Ευρωπαϊκή 'Ενωση.

<SPEAKER ID=169 NAME="Παπουτσής">
Κύριε Πρόεδρε, κυρίες και κύριοι βουλευτές, η Ευρωπαϊκή Επιτροπή συμμερίζεται τις απόψεις των μελών του Κοινοβουλίου όσον αφορά την οικονομική και κοινωνική σημασία του τουρισμού, ιδιαίτερα τις δυνατότητες που προσφέρει ο τουρισμός για την αύξηση της απασχόλησης στην Ευρώπη. Η προσέγγισή μας αυτή φαίνεται και από τον γενικό στόχο της πρότασης της Επιτροπής για το πρώτο πολυετές πρόγραμμα υπέρ του ευρωπαϊκού τουρισμού, το πρόγραμμα ΦΙΛΟΞΕΝΙΑ.
<P>
'Οπως έχει επισημάνει και το Ευρωπαϊκό Κοινοβούλιο, ο τουρισμός συμβάλλει ιδιαίτερα στη δημιουργία νέων θέσεων εργασίας και, βεβαίως, συμβάλλει στην τόνωση της απασχόλησης, ιδιαίτερα στα πιο ευαίσθητα τμήματα της κοινωνίας, τις γυναίκες και τους νέους. Συμβάλλει επίσης, θα έλεγα μάλιστα καθοριστικά, στην ενίσχυση της οικονομικής και κοινωνικής συνοχής, όπως επίσης στην ανάπτυξη των απομακρυσμένων και των νησιωτικών περιοχών. Το πρόγραμμα ΦΙΛΟΞΕΝΙΑ ήταν ένα φιλόδοξο πρόγραμμα, όσον αφορά τους στόχους του, αλλά και πάρα πολύ σημαντικό για τη δημιουργία μιας νομικής βάσης που θα επέτρεπε, σε ευρωπαϊκό επίπεδο, να αναπτυχθούν πολιτικές οι οποίες θα μπορούσαν να ήταν ενισχυτικές των εθνικών πολιτικών. Σε καμιά περίπτωση δεν θελήσαμε να καλύψουμε τις εθνικές αρμοδιότητες και σε καμιά περίπτωση δεν θελήσαμε να προσβάλουμε την αρχή της επικουρικότητας. Αντίθετα μάλιστα, από την πρώτη στιγμή παρουσίασης του προγράμματος και εδώ ενώπιον του Κοινοβουλίου και σε κάθε ευκαιρία και ενώπιον του Συμβουλίου, ξεκαθάρισα ότι η πρόθεση της Ευρωπαϊκής Επιτροπής ήταν ο πλήρης σεβασμός της αρχής της επικουρικότητας.
<P>
Η βασική κατεύθυνση λοιπόν του προγράμματος, είναι ότι τα κοινοτικά μέτρα πρέπει να βελτιώσουν την ποιότητα και την ανταγωνιστικότητα του ευρωπαϊκού τουρισμού. Πρέπει επίσης να στοχεύουν στην ικανοποίηση των αναγκών του τουρίστα, στην ορθολογική χρήση των φυσικών και πολιτιστικών πόρων, καθώς επίσης της τουριστικής υποδομής, συμβάλλοντας με αυτόν τον τρόπο στην ισόρροπη και την αειφόρο ανάπτυξη του τουρισμού. Η Επιτροπή πιστεύει λοιπόν ότι αυτοί οι βασικοί στόχοι του προγράμματος αποτελούν ένα ισορροπημένο πλαίσιο με συγκεκριμένες κατευθύνσεις.
<P>
'Οπως είχα την ευκαιρία να τονίσω και στο Κοινοβούλιο και στην Ολομέλεια, όταν συζητήσαμε, και στα πλαίσια της Επιτροπής Μεταφορών και Τουρισμού όταν είχαμε την ευκαιρία να συζητήσουμε την έκθεση του κ. Σαρλή, το πρόγραμμα αυτό ήταν το αποτέλεσμα μιας πολύ δύσκολης και μεγάλης συζήτησης εντός του πλαισίου της Ευρωπαϊκής Επιτροπής μεταξύ των Γενικών Διευθύνσεων και στα πλαίσια του «Κολλεγίου» της Ευρωπαϊκής Επιτροπής. Κι'αυτό γιατί υπάρχουν διαφορετικές απόψεις σχετικά με την προσέγγιση που πρέπει να ακολουθήσουμε σε ευρωπαϊκό επίπεδο όσον αφορά αυτόν τον κρίσιμο τομέα.
<P>
Σήμερα το πρόβλημα είναι η δυσκολία επίτευξης, στο πλαίσιο του Συμβουλίου, μιας συμφωνίας σχετικά με το υπάρχον πρόγραμμα. Η Επιτροπή θεωρεί ότι η υποβολή μιας αναθεωρημένες πρότασης, όπως προτείνεται από ορισμένες πλευρές, δεν συνεπάγεται περισσότερες πιθανότητες έγκρισης της πρότασης από το Συμβούλιο. Αντίθετα, κατά τη γνώμη μας, θα δημιουργήσει πρόσθετα εμπόδια και θα προκαλέσει μεγαλύτερη καθυστέρηση στη λήψη μιας απόφασης. Δεν σας κρύβω μάλιστα ότι ορισμένα κράτη μέλη επιθυμούν να μειώσουν και τους υπάρχοντες στόχους του προγράμματος που μόλις σας ανέφερα.
<P>
Ο πραγματικός λόγος της καθυστέρησης είναι ότι σε ένα κράτος μέλος υπάρχει ο φόβος, υπάρχει μεγάλη ανησυχία, ότι θίγεται η αρχή της επικουρικότητας. Και όσο συζητά κανείς με τα κράτη μέλη τα οποία έχουν εκφράσει ορισμένες επιφυλάξεις, τόσο πιο πολύ διαπιστώνει ότι υπάρχουν πολλές παρεξηγήσεις μέσα στη διαδικασία αυτών των συζητήσεων. Φαίνεται ότι δεν έχει αφιερωθεί αρκετός χρόνος για τη μελέτη αυτού του προγράμματος και δεν έχει αφιερωθεί αρκετός χρόνος για την επεξήγηση των πραγματικών κατευθύνσεων και των στόχων αυτού του προγράμματος σε εκείνους που πραγματικά έχουν την ευχέρεια να λάβουν τις συγκεκριμένες αποφάσεις.
<P>
Και με την ευκαιρία αυτή, κύριε Πρόεδρε, θα ήθελα να απευθύνω έκκληση προς τα μέλη του Κοινοβουλίου, να αναλάβουν και εκείνα, στον δικό τους χώρο, στα δικά τους κράτη, στο δικό τους χώρο ευθύνης, πρωτοβουλίες προκειμένου να εξηγήσουν προς τις τοπικές και περιφερειακές αρχές ποιός ακριβώς είναι ο στόχος αυτού του προγράμματος, ποιές είναι οι δυνατότητες, ποιά είναι η εμβέλειά του και να εξηγήσουν ότι πράγματι δεν θίγεται η αρχή της επικουρικότητας από αυτό το πρόγραμμα. Μόλις την προηγούμενη εβδομάδα είχα την ευκαιρία να συζητήσω με την Υπουργό της Ολλανδικής Προεδρίας, την προεδρεύουσα του Συμβουλίου Υπουργών, αρμόδια για τα θέματα τουρισμού, είχα την ευκαιρία να κάνω μια εκτενέστατη συζήτηση επί της λεπτομέρειας του σχεδίου αυτού, να συζητήσουμε εναλλακτικές προτάσεις, να συζητήσουμε εναλλακτικές προσεγγίσεις που θα μπορούσαν να γίνουν αποδεκτές από το Συμβούλιο και διαπίστωσα ότι, ακόμη και την τελευταία στιγμή, δεν είχαν γίνει κατανοητές από όλες τις πλευρές και από όλα τα κράτη μέλη, από όλες τις αντιπροσωπείες στο πλαίσιο του COREPER, ορισμένες ουσιαστικές παρατηρήσεις τις οποίες είχε θέσει το Κοινοβούλιο, είχε επισημάνει η Ευρωπαϊκή Επιτροπή και ήταν προτάσεις που θα μπορούσαν να γίνουν αποδεκτές από όλα τα κράτη μέλη. Γι'αυτό τον λόγο επαναλαμβάνω την έκκληση στο Κοινοβούλιο να συνεισφέρει σ'αυτή την κατεύθυνση, να αναβαθμίσουμε την πολιτική συζήτηση, να προσεγγίσουμε σε πολιτικό επίπεδο τους Υπουργούς, όλους εκείνους οι οποίοι έχουν την ευθύνη στα κράτη μέλη να κάνουν αποδεκτή αυτή την πρόταση, προκειμένου να βρούμε μια λύση στο άμεσο μέλλον.
<P>
Μέχρι στιγμής, ενθαρρύναμε όλες τις Προεδρίες, δηλαδή την κάθε ανά εξάμηνο Προεδρία, προκειμένου να αναλάβει συγκεκριμένες πρωτοβουλίες, προτρέποντάς τες να ζητήσουν από το COREPER και στη συνέχεια να αναθέσουν στον COREPER να προχωρήσει στις εργασίες όσον αφορά τη συζήτηση στο συγκεκριμένο πρόγραμμα. Εκμεταλλευθήκαμε όλες τις ευκαιρίες που μας παρουσιάστηκαν τον τελευταίο χρόνο για να εξηγήσουμε τη θέση μας στα κράτη μέλη, σε όλους τους φορείς, κοινωνικούς και πολιτικούς, καθώς και στα πλαίσια μεγάλων συζητήσεων που οργανώθηκαν από τη βιομηχανία και από άλλες περιφερειακές και τοπικές αρχές. Εξαντλήσαμε τη δυνατότητα συμμετοχής της Ευρωπαϊκής Επιτροπής και εξαντλήσαμε όλα τα επιχειρήματα που είχαμε στη διάθεσή μας, ευτυχώς, με τη βοήθεια πολλών από εσάς, που βλέπω μάλιστα μέσα στην αίθουσα αυτή σήμερα και που για μια ακόμη φορά θέλω να ευχαριστήσω γι'αυτή την βοήθεια την οποία προσφέρατε. Δυστυχώς, ακόμη και σήμερα, το πρόγραμμα αυτό παραμένει στα πλαίσια του Συμβουλίου χωρίς να έχει καταστεί δυνατόν να λάβουμε απόφαση. Ελπίζουμε ότι κατά τη διάρκεια της Προεδρίας του Λουξεμβούργου θα έχουμε μία εξέλιξη στο θέμα αυτό, δεδομένου ότι ήδη η Προεδρία ζήτησε από την Ευρωπαϊκή Επιτροπή τη συνεισφορά της προκειμένου να διοργανώσουμε μία μεγάλη διάσκεψη, στα πλαίσια της Λουξεμβουργιανής Προεδρίας, που να συνδέει τον τουρισμό και τη δημιουργία θέσεων απασχόλησης. Πιστεύω ότι αυτό είναι ένα πάρα πολύ σημαντικό θέμα, πιστεύω ότι θα εργασθούμε σ'αυτή την κατεύθυνση με τη βοήθεια τη δική σας, και πιστεύω ότι θα έχουμε αποτελέσματα τους επόμενους μήνες.
<P>
Τώρα, όσον αφορά τον συντονισμό των δραστηριοτήτων στα πλαίσια της Ευρωπαϊκής Επιτροπής, όπως γνωρίζετε και το Κοινοβούλιο με πολλές δικές σας αποφάσεις, αλλά και το Ελεγκτικό Συνέδριο συνέστησαν στην Ευρωπαϊκή Επιτροπή να αναθέσει στη Γενική Διεύθυνση ΧΧΙΙΙ τον συντονισμό των δραστηριοτήτων που αναλαμβάνονται στα πλαίσια της Ευρωπαϊκής Επιτροπής προκειμένου να υπάρξει διαφάνεια, ορθή χρήση του προϋπολογισμού, στόχοι, προτεραιότητες και συγκεκριμένη πολιτική στον τομέα του τουρισμού. Και αυτό κάνουμε, αυτό πραγματοποιούμε το τελευταίο διάστημα. 'Ηδη ο νέος Γενικός Διευθυντής της Γενικής Διεύθυνσης ΧΧΙΙΙ έχει αναλάβει πρωτοβουλίες, ήδη έχουν πραγματοποιηθεί τους τελευταίους μήνες έξι συντονιστικές συναντήσεις στις οποίες συμμετέχουν οι αρμόδιοι γενικοί διευθυντές οι υπεύθυνοι για άλλες πολιτικές, που εμπλέκονται όμως σε θέματα τουρισμού, και προσπαθούμε να συντονίσουμε όλες τις άλλες πολιτικές, στο μέτρο που αφορούν τον τουρισμό, κυρίως δε τις πρωτοβουλίες που αναλαμβάνονται από τα Διαρθρωτικά Ταμεία, τις γενικότερες δράσεις για την απασχόληση, για την κατάρτιση, για τις επιχειρήσεις, όπως, επίσης, βεβαίως, και τις πολιτικές που αναλαμβάνονται στον τομέα της εσωτερικής αγοράς. Αυτή η διυπηρεσιακή ομάδα για τον τουρισμό συνεδριάζει πλέον σε τακτά χρονικά διαστήματα, ενώ συζητούνται οι προτεραιότητες για το 1997 με τους εκπροσώπους της βιομηχανίας και τους εκπροσώπους των κρατών μελών.
<P>
Πιστεύω, όπως και σεις, ότι ο αποτελεσματικός συντονισμός των κοινοτικών μέτρων που αφορούν τον τουρισμό είναι πράγματι αναγκαίος. Γι'αυτό και στο πρόγραμμα ΦΙΛΟΞΕΝΙΑ ο βασικός μας στόχος ήταν να υπάρξει συνοχή και συμπληρωματικότητα μεταξύ των δράσεων του προγράμματος και των άλλων κοινοτικών προγραμμάτων και πρωτοβουλιών που επηρεάζουν τον τουρισμό.
<P>
'Οσον αφορά, τώρα, τις θεσμικές πτυχές, είναι ιδιαίτερα σημαντική η ξεκάθαρη υποστήριξη του Ευρωπαϊκού Κοινοβουλίου για την ένταξη ειδικών διατάξεων σχετικά με τον τουρισμό στη νέα Συνθήκη.
<P>
'Οπως αναφέρεται στην έκθεσή της στο Συμβούλιο, στις 3 Απριλίου του 1996 η Ευρωπαϊκή Επιτροπή υπενθυμίζει ότι δεν επιδιώκει νέες αρμοδιότητες στον τομέα του τουρισμού, αλλά και σε κανέναν άλλο τομέα, και θεωρεί ότι εναπόκειται στη Διακυβερνητική Διάσκεψη να αποφανθεί ως προς το θέμα αυτό. Και θέλω να γίνω πιο σαφής στο σημείο αυτό γιατί ο κύριος Σαρλής είχε την καλωσύνη να θέσει επακριβώς αυτό το ερώτημα. Η Ευρωπαϊκή Επιτροπή ήταν υποχρεωμένη από το πρώτο πρωτόκολλο, από το πρώτο παράρτημα της Συνθήκης του Μάαστριχτ, να παρουσιάσει με την έναρξη των συζητήσεων για τη Διακυβερνητική μία έκθεση σχετικά με το εάν και κατά πόσο οι τρεις πολιτικές -τουρισμός, ενέργεια και προστασία των πολιτών- που παρέμειναν εκτός της Συνθήκης του Μάαστριχτ θα έπρεπε να συζητηθούν στα πλαίσια της αναθεώρησης της Συνθήκης στα πλαίσια της Διακυβερνητικής Διάσκεψης, και αυτό έπραξε η Ευρωπαϊκή Επιτροπή. Σε εκείνη τη φάση, η Eπιτροπή δεν ήθελε και δεν θέλει -και νομίζω ότι σοφά πράττεινα ζητά νέες αρμοδιότητες. Προσπάθησε όμως να εξηγήσει, και αυτό έκανε με την έκθεσή της, ότι είναι απαραίτητο να αναληφθούν κάποιες πρωτοβουλίες, να δημιουργηθεί μία νομική βάση που θα μπορούσε να καλύψει τον τομέα του τουρισμού, γιατί πράγματι ο τουρισμός είναι η μεγαλύτερη βιομηχανία σε ευρωπαϊκό επίπεδο και είναι ένας χώρος που προσφέρει σημαντικό αριθμό νέων θέσεων απασχόλησης.
<P>
Η Ευρωπαϊκή Επιτροπή λοιπόν αναφέρει στην έκθεσή της ότι η απουσία ειδικών νομικών βάσεων δεν εμπόδισε την Κοινότητα να αναλάβει και να υλοποιήσει ορισμένες ενέργειες υπέρ του τουρισμού μέχρι σήμερα. Τα μέτρα, όμως, που υιοθετήθηκαν, στηρίχθηκαν είτε στις διατάξεις σχετικά με τις άλλες τομεακές πολιτικές, είτε στο άρθρο 235 της Συνθήκης. Ταυτόχρονα, όμως, διαπιστώσαμε, και το διαπιστώνει η Επιτροπή στην έκθεση στην οποίαν αναφέρομαι, ότι η προσφυγή στο άρθρο 235 της Συνθήκης κινδυνεύει να αποδειχθεί πολύ δυσχερέστερη ή ακόμη και αδύνατη σε μια διευρυμένη Κοινότητα εντός της οποίας θα διατηρηθεί η αρχή της ομοφωνίας για τη λήψη των αποφάσεων. Τί άλλο σαφέστερο έπρεπε να πούμε εκείνη την εποχή, ζητώντας ακριβώς με αυτό τον έμμεσο τρόπο να προχωρήσουμε στην υιοθέτηση ενός ειδικού κεφαλαίου στη Συνθήκη προκειμένου να καλυφθεί η πολιτική τουρισμού. Ποτέ δεν ζητήσαμε να διαμορφωθεί μία κοινή πολιτική τουρισμού αντίστοιχη με την κοινή αγροτική πολιτική. Από την πρώτη στιγμή, θεωρήσαμε και ξεκαθαρίσαμε ότι πρέπει να γίνει σεβαστή η αρχή της επικουρικότητας. 'Ομως, θα πρέπει να αναληφθούν σε ευρωπαϊκό επίπεδο ορισμένες κοινές δράσεις προς όφελος του ευρωπαϊκού τουρισμού εν γένει.
<P>
Επίσης, η Ευρωπαϊκή Επιτροπή υπογραμμίζει στην έκθεσή της αυτή τη σημασία του τουρισμού και διαπιστώνει ότι η συνέχεια και η συνοχή της κοινοτικής δράσης στον τομέα αυτό θα διευκολυνθεί με την εισαγωγή συγκεκριμένων διατάξεων στη Συνθήκη. Διατάξεις που κατά τη γνώμη μας θα πρέπει να εξασφαλίζουν μία συνεκτική και συντονισμένη προσέγγιση, πρέπει να εξασφαλίζουν μεγαλύτερη διαφάνεια και αποτελεσματικότητα στις δράσεις υπέρ του τουρισμού.
<P>
Τί μπορούμε να κάνουμε, έστω και την τελευταία στιγμή; Να συνεχίσουμε τις πιέσεις προκειμένου να υπάρξει μία συζήτηση, εφόσον λυθούν τα μεγάλα προβλήματα που ακόμη παραμένουν ανοικτά και εφόσον ακόμα παραμένουν κάποια περιθώρια συζήτησης όσον αφορά τις νέες πολιτικές. Φοβάμαι όμως από τις μέχρι τώρα αντιδράσεις ότι αυτό είναι πολύ δύσκολο, και αυτό γιατί μόνο ένα κράτος μέλος κατέθεσε επίσημα μία συγκεκριμένη πρόταση στην Ευρωπαϊκή 'Ενωση και ταυτόχρονα τα υπόλοιπα κράτη δεν έδειξαν καμία προθυμία προκειμένου να αναλάβουν και εκείνα πρωτοβουλίες για να συζητήσουν τις προτάσεις oι οποίες έχουν κατατεθεί.
<P>
Τέλος, θέλω, κύριε Πρόεδρε, να ευχαριστήσω τον κ. Wijsenbeek για τα καλά του λόγια και να τον διαβεβαιώσω ότι η Γενική Διεύθυνση ΧΧΙΙΙ παίζει, πράγματι, τώρα ένα ρόλο ουσιαστικό προκειμένου να καλύψει το χρόνο που χάθηκε στο παρελθόν και να πετύχει την πιο ορθολογική αξιοποίηση των κοινοτικών πόρων, έστω και των ελάχιστων κοινοτικών πόρων που διατίθενται. Και αυτό πράττουμε με τη βοήθεια τη δική σας και με την εγγραφή ενός συγκεκριμένου ποσού 4 εκατ. ECU στον προϋπολογισμό για το 1997. Ανεξάρτητα από το εάν εγκριθεί ή όχι το πρόγραμμα ΦΙΛΟΞΕΝΙΑ, η Γενική Διεύθυνση ΧΧΙΙΙ προσανατολίζεται να αξιοποιήσει αυτά τα κονδύλια προς όφελος γενικότερα του τουρισμού στην Ευρώπη, προωθώντας ορισμένες δράσεις που θα συμβάλουν στην απασχόληση, την ενημέρωση, την πρόσβαση, την κοινωνία των πληροφοριών και ενδεχομένως τις στατιστικές.

<SPEAKER ID=170 LANGUAGE="EN" NAME="Harrison">
Κύριε Πρόεδρε, είμαι πολύ ευτυχής που ο Επίτροπος Kinnock θα πάει ως τουρίστας στους Lothians. Είμαι ακόμη πιο ευτυχής που ο Επίτροπος Παπουτσής, ως Επίτροπος Τουρισμού, θα έρθει στην εκλογική μου περιφέρεια στο Cheshire και στο Wirral και μπορώ να τον βεβαιώσω ότι αναλαμβάνω το θέμα της Φιλοξενίας με τον υπουργό τουρισμού της νέας εργατικής κυβέρνησης, κ. Tom Clarke.
<P>
Οποτεδήποτε αναφέρουμε τον τουρισμό στο Συμβούλιο, ή στα κράτη μέλη, φαίνεται ότι όλοι μαζί συλλογικά πάνε διακοπές. Μια αναφορά στον τουρισμό και τα μυαλά τους αρχίζουν να ψήνονται στην παραλία. Μόλις μιλήσει κανείς για τη μεγαλύτερη βιομηχανία της Ευρώπης, οι υπεύθυνοι για τη λήψη αποφάσεων γίνονται αναποφάσιστοι. Βυθίζονται στις πολυθρόνες του καταστρώματος και αφήνονται να μαυρίσουν με αυταρέσκεια, πιστεύοντας ότι η πιο επιτυχής βιομηχανία της Ευρώπης δεν χρειάζεται ούτε βοήθεια ούτε κατανόηση. Η περισσότερο απελπιστική από όλους αυτούς τους κυνηγούς του ήλιου ήταν η Ολλανδική Προεδρία. Δεν μπορούσαν καν να σκοτιστούν να καλέσουν μια σύνοδο κορυφής για τον τουρισμό. Υπήρξαν μεγάλη απογοήτευση.
<P>
Αλλά ας αναφερθώ σε τέσσερις περιοχές ενδιαφέροντος, οι περισσότερες από τις οποίες ορίζονται στο σημερινό ψήφισμα. Πρώτον, η ΔΔ στο Amsterdam την επόμενη εβδομάδα. Η αποτυχία να μεταφραστούν οι ημιτελείς εργασίες της συνθήκης του Μάαστριχτ σε έναν τίτλο για τον τουρισμό στην αναθεωρημένη συνθήκη αποτελεί τρέλλα. Πιο συγκεκριμένα, αποτελεί προσβολή στην τουριστική βιομηχανία. Πολλοί από αυτούς που την αποτελούν είναι μικρές και μεσαίες επιχειρήσεις. Οποιαδήποτε άλλη βιομηχανία - ναυτιλία, αυτοκίνητα, η χημική βιομηχανία - πολύ σωστά έχει την προσοχή της Επιτροπής, του Συμβουλίου και των κρατών μελών. Ο τουρισμός όμως έχει εγκαταληφθεί. Θα πρέπει να του δωθεί ένα τίτλος και η ανάλογη νομική βάση.
<P>
Δεύτερον, η Φιλοξενία. Είναι αρκετά παράλογο για ορισμένα κράτη μέλη να καθυστερούν το ήπιο πολυετές πρόγραμμα για τον τουρισμό. Ο τουρισμός, από όλες τις βιομηχανίες, είναι αυτή που λειτουργεί μέσα και εξαρτάται από την ενιαία αγορά. Με άλλα λόγια, υπάρχει καθαρή προστιθέμενη αξία στην ενσωμάτωση του τουρισμού σε ένα πλαίσιο της ΕΕ. Αυτό δεν έρχεται σε αντίθεση με την αρχή της επικουρικότητας και είναι ανόητο να πιστεύεται κάτι τέτοιο.
<P>
Τρίτον, ο τουρισμός και το ευρώ. Αν μπορούσαν το Συμβούλιο και τα κράτη μέλη να ξυνπήσουν - και η ίδια η Επιτροπή αργεί να το καταλάβει αυτό - θα έπρεπε να συνειδητοποιήσουν ότι ο τουρισμός είναι η καλύτερη βιομηχανία και η καλύτερη δραστηριότητα για να φανεί το όφελος που έχει το ενιαίο νόμισμα στους απλούς άνδρες και γυναίκες. Είναι ο καταναλωτής ως τουρίστας που καταναλώνει το 2 % των διακοπών του ξοδεύοντας χρήματα κάθε φορά για να πάει διακοπές μέσα στην ΕΕ. Οι πλούσιοι αμερικανοί έχουν επίσης λίγα δολλάρια να ξοδέψουν στην Ευρώπη, επειδή διατηρούμε τα εθνικά νομίσματα. Αυτοί που δουλεύουν στην τουριστική βιομηχανία γνωρίζουν πολύ καλά τις απογοητεύσεις των μετακινούμενων τιμών συναλλάγματος. Τα δύο τρίτα των επισκεπτών στο Ηνωμένο Βασίλειο προέρχονται από την ΕΕ, αλλά αυτοί οι τουρίστες θα εκτοπιστούν. λόγω του γεγονότος ότι η στερλίνα έχει ανατιμηθεί κατά 19 % ως προς το φράγκο και το μάρκο τους τελευταίους δώδεκα μήνες.
<P>
Τέλος, κύριε Πρόεδρε, ας αναφέρω το προφανές το οποίο φαίνεται τόσο σκοτεινό στο Συμβούλιο. Τουρισμός σημαίνει δουλειές. Ξοδεύουμε ώρες στους διαδρόμους της ευρωπαϊκής ισχύος συζητώντας για την απασχόληση, αλλά γιατι αγνοούμε τον τουρισμό ως τον προφανή παραγωγό θέσεων εργασίας; Είναι καιρός να σταματήσουμε να θεωρούμε ότι ο τουρισμός είναι διακοπές. Είναι καιρός να γυρίσουμε σπίτι, στις δουλειές.

<SPEAKER ID=171 LANGUAGE="EN" NAME="Provan">
Κύριε Πρόεδρε, κανείς δεν χρειάζεται να πει στον Επίτροπο ότι εμείς σε αυτό το Κοινοβούλιο τον ακούμε προσεκτικά όπως μας ακούει και αυτός προσεκτικά. Είναι σημαντικό να έχουμε αυτή τη συνέργια, επειδή τα εμπόδια είναι προφανή στο Συμβούλιο Υπουργών. Για αρκετά χρόνια τώρα, η θέση του Κοινοβουλίου για τον τουρισμό έχει υπάρξει αρκετά σαφής και εμείς απογοητευόμαστε όλο και πιο πολύ επειδή, δυστυχώς, πολλοί στο Συμβούλιο δεν είναι έτοιμοι να δουν τις ευκαιρίες τις οποίες το Κοινοβούλιο έχει προτείνει στον Επίτροπο για να αντιμετωπιστεί ένα μέρος από την ανεργία στην οποία μόλις αναφέρθηκε ο κύριος Harrison.
<P>
Εχουμε δίκιο να αναγνωρίζουμε τις ευκαιρίες και τις δυσκολίες του Συμβουλίου. Η επικουρικότητα στον τουρισμό είναι μια πολύ σημαντική πτυχή και κανείς εδώ δεν θα είχε αντίρρηση γι' αυτό. Θα πρέπει να συνεχίσουμε να προσπαθούμε να βρούμε έναν τρόπο να βγούμε από το λαβύριθνο. Φαίνεται εκπληκτικό που το Συμβούλιο αρνείται να εγκρίνει το πρόγραμμα Φιλοξενία, παρότι έχουμε συμφωνήσει με το Συμβούλιο το ποσό του προϋπολογισμού που χρειάζεται για την προώθηση του προγράμματος. Πώς μπορεί το Συμβούλιο να λαμβάνει τέτοιες αποφάσεις, είτε όσον αφορά τον προϋπολογισμό είτε την άποψη της πολιτικής; Τα δύο αυτά δεν είναι συμβατά μεταξύ τους.
<P>
Το κύριο θέμα το οποίο πολύ σωστά επεσήμανε ο Επίτροπος και το οποίο είναι το κύριο μέρος της ερώτησης αυτής είναι τι θα πρέπει να κάνουμε ώστε να αναγνωριστεί ο τουρισμός από τη συνθήκη. Θα πρέπει να έχουμε μια ανεξάρτητη και καλά διαφοροποιημένη κοινή πολιτική με μια κατάλληλη νομική βάση, δηλαδή ένα κεφάλαιο μέσα στην αναθεωρημένη συνθήκη. Ο Επίτροπος θα πρέπει να πιέσει γι' αυτό. Αναγνωρίζουμε ότι ίσως έχει δυσκολίες μέσα στην Επιτροπή. Αυτό είναι επίσης ένα μέρος του προβλήματος και θέλουμε να τον υποστηρίξουμε. Οποιαδήποτε συμβουλή σχετικά με το πώς μπορούμε να τον βοηθήσουμε είναι ευπρόσδεκτη, επειδή η Επιτροπή προφανώς είναι πολύ σημαντική στο να βοηθά να πιέζονται τα κράτη μέλη στην αναθεώρηση της συνθήκης και στην επίτευξη αυτού που πρέπει να επιτύχουμε.
<P>
Επανερχόμενοι στο κύριο θέμα το οποίο ανέφερε στις παρατηρήσεις του ο Επίτροπος, την κοινή δράση μέσα στην Επιτροπή: όλοι θέλουμε μεγαλύτερο συντονισμό και θα πρέπει να τον έχουμε, διαφορετικά ο τουρισμός δεν θα πάει ποτέ πουθενά. Ο Επίτροπος είπε ότι η νέα Γενική του Διεύθυνση έχει ήδη έξι συναντήσεις στο ενεργητικό της, αλλά για να δούμε τι δράση θα επέλθει από αυτές τις συναντήσεις, όπως λέει η παροιμία: »ας πάμε κατευθείαν στο ψητό». Περιμένουμε την παράδοση από τον Επίτροπο.

<SPEAKER ID=172 LANGUAGE="ES" NAME="Aparicio Sαnchez">
Κύριε Πρόεδρε, είμαι και εγώ πεπεισμένος -όπως και κάποιοι από τους συναδέλφους μου- για το ότι η Επιτροπή βαίνει προς την ίδια κατεύθυνση με το Κοινοβούλιο σε θέματα τουρισμού. Πιστεύω ότι βαίνουμε προς την ίδια κατεύθυνση και ότι τα προβλήματα που καταγγέλλονται με ανησυχία έγκεινται στο Συμβούλιο. Δεν έχω την παραμικρή αμφιβολία γι' αυτό και ιδίως από τότε που ο κ. Παπουτσής, μείζων υπεύθυνος σε θέματα τουριστικής πολιτικής, τόνισε με δυναμισμό και σταθερότητα στους κόλπους της Επιτροπής τη σημασία του τουρισμού.
<P>
Πιστεύω όμως -και θα ήθελα να γνωρίζω αν είναι βέβαιο αυτό που αντιλήφθηκα- ότι έχουν συνδεθεί υπερβολικά με τη σημερινή Προεδρία του Συμβουλίου τα προβλήματα που αντιμετώπισε το Πρόγραμμα ΦΙΛΟΞΕΝΙΑ, καθώς και το ότι δεν συγκαλείται το Συμβούλιο Υπουργών. Η ελπίδα αυτή που επαφίεται πάντοτε στην επόμενη Προεδρία, σημαίνει μήπως ότι τα προβλήματα έγκεινται στη χώρα που προεδρεύει σήμερα της Ευρωπαϊκής Ένωσης;
<P>
Εν πάση περιπτώσει, θεωρώ πολύ καλή την αίτηση του κ. Παπουτσή, υπό την έννοια ότι θα πρέπει να εξηγήσουμε στους πολίτες μας, στις ιδιωτικές επιχειρήσεις μας, στις δημόσιες διοικήσεις μας, ότι δεν πρόκειται να υποκατασταθούν οι εθνικές πολιτικές, αλλά να συμπληρωθούν. Να εξηγήσουμε, εν κατακλείδι, πόση καλό θα ήταν το άνοιγμα κοινοτικών οδών στήριξης. Φαίνεται σαν ψέμα ότι δεν επενδύουμε σε μια κοινοτική πολιτική η οποία, με δράσεις και πόρους, θα αυξήσει τον συνολικό ανταγωνισμό του ευρωπαϊκού τουρισμού απέναντι σε άλλες προσφορές, δεδομένου του αντίκτυπου του τουρισμού επί της απασχόλησης, επί της συνοχής, επί του περιβάλλοντος, της δημιουργίας πόρων μέσω αυτού, κλπ.
<P>
Εν κατακλείδι -ειπώθηκε παραστατικά και καλό είναι να το επαναλάβουμε εδώ- σε όρους απασχόλησης και οικονομίας, ο τουρισμός σημαίνει για τις δεκαπέντε χώρες πολύ περισσότερα από όσα ο άνθρακας και ο χάλυβας για τις έξι ιδρυτικές χώρες της Ευρωπαϊκής Ένωσης.
<P>
Η αίτηση του κ. Παπουτσή είναι καλή και θα τη λάβουμε υπόψη, είναι όμως και απαισιόδοξη όσον αφορά τη δυνατότητα μεταρρύθμισης της Συνθήκης για την Ευρωπαϊκή Ένωση. Θα περιμένουμε το δεύτερο εξάμηνο για το Πρόγραμμα ΦΙΛΟΞΕΝΙΑ. Η ερώτησή μου όμως, κύριε Παπουτσή, σχετικά με το ότι όλοι είμαστε απαισιόδοξοι όσον αφορά την επίτευξη της νομικής βάσης που ζητά η πρόταση κοινού ψηφίσματος, είναι αν η Επιτροπή θα ήταν διατεθειμένη, στη σημερινή κατάσταση, χωρίς καμιά μεταρρύθμιση της Συνθήκης, να επεξεργαστεί ένα νομοθετικό σχέδιο βασιζόμενη στη σημερινή Συνθήκη για την Ευρωπαϊκή Ένωση, προσεγγίζοντας για παράδειγμα τον τουρισμό από την άποψη του καταναλωτή. Η ερώτηση δεν είναι τυχαία, εφόσον αυτό το Κοινοβούλιο πραγματοποιεί μια αίτηση προς την κατεύθυνση αυτή· και σε αυτό το πλαίσιο, ευχαριστώ θερμά τον κ. Παπουτσή για τη γενναιόδωρη βοήθειά του.

<SPEAKER ID=173 LANGUAGE="ES" NAME="Bennasar Tous">
Κύριε Πρόεδρε, κύριε Επίτροπε, κύριοι βουλευτές, το να μιλάμε για τουρισμό σε αυτό το Κοινοβούλιο αποτελεί μια σταθερά. Εδώ και πολλά χρόνια υπάρχει μια πορεία καλών εκθέσεων και πολλής ενέργειας και εργασίας που επενδύθηκαν από εσάς και από άλλους βουλευτές που προηγήθηκαν εμού σε αυτήν την προσπάθεια.
<P>
Όλοι επιμείναμε στο να αποδείξουμε τη σημασία που έχει ο τουρισμός ως φαινόμενο κοινωνικό, οικονομικό και πολιτιστικό. Είναι κάπου 200 εκατομμύρια οι Ευρωπαίοι πολίτες που εγκαταλείπουν κάθε χρόνο τη συνηθισμένη τους κατοικία και μετατρέπονται σε τουρίστες. Πρόκειται για μια βιομηχανία που δημιουργεί εννέα εκατομμύρια θέσεις απασχόλησης, αλλά που θα μπορούσε να δημιουργήσει πολύ περισσότερες.
<P>
Οφείλουμε να σταθούμε ικανοί να πείσουμε, εσείς και εμείς -κατ' αρχήν τον ίδιο τον τομέα, και στη συνέχεια την πλειοψηφία των Κρατών μελών- ότι ο τουρισμός αποτελεί οριζόντια δραστηριότητα και ότι το Πρόγραμμα ΦΙΛΟΞΕΝΙΑ δεν περεμβάλλεται στην επικουρικότητα. Οφείλουμε να πείσουμε ότι αν εντοπίσουμε τις πτυχές που μπορούν να τύχουν διαχείρισης σε κοινοτικό επίπεδο, αυτό θα συνεπιφέρει μια προστιθέμενη αξία για τον τομέα και θα διευκολύνει τη διαχείριση των ΜΜΕ προκειμένου να συντονιστεί η σχέση του τουρισμού και του περιβάλλοντος, να δοθούν κίνητρα για τον εκσυγχρονισμό των εγκαταστάσεων, τη διατήρηση της καλλιτεχνικής κληρονομιάς, τον αγροτικό τουρισμό, να επαναξιολογηθεί η κατάρτιση, η αναζήτηση νέων προϊόντων που θα σπάσουν τον εποχιακό χαρακτήρα και θα δημιουργήσουν έτσι σταθερές θέσεις απασχόλησης, έχοντας ως στόχο κατά προτεραιότητα την ποιότητα του προϊόντος και των υπηρεσιών.
<P>
Εσείς, κύριε Επίτροπε, και εγώ, γνωρίζουμε ότι όλα αυτά αποτελούν το περιεχόμενο του ΦΙΛΟΞΕΝΙΑ, που απορρίφθηκε από το Συμβούλιο προς μεγάλη απογοήτευση όλων και ιδίως εμού ως εισηγητή. Αναγνωρίζω, κύριε Επίτροπε, τις μεγάλες προσπάθειες που καταβάλατε εσείς και οι συνεργάτες σας για την καλή οργάνωση της ΓΔ ΧΧΙΙΙ, σας ζητάμε όμως να ανανεώσετε την προσπάθεια και τον ενθουσιασμό σας προκειμένου να πείσετε για τη σημασία του τουρισμού, κατ' αρχήν το Σώμα των Επιτρόπων, και στη συνέχεια το Συμβούλιο, ώστε να εγκαταλείψει τις επιφυλάξεις του και να δώσει πράσινο φως στο ΦΙΛΟΞΕΝΙΑ με όλο του το περιεχόμενο. Και έπειτα, να συνεχιστεί ο διαφανής και ανοιχτός διάλογος, με θέματα τόσο σημαντικά όπως ο ΦΠΑ και το ευρώ, θέματα πεζά, αλλά πολύ επείγοντα, τα οποία, αν τεθούν σωστά, μπορούν να κάνουν την Ευρώπη να ανακτήσει την πρωτοπορία ως τουριστικός προορισμός.
<P>
Προκειμένου να γίνει έτσι, χρειαζόμαστε μια νομική βάση και ένα εργαλείο δράσης, και αυτό είναι το ΦΙΛΟΞΕΝΙΑ. Το ΦΙΛΟΞΕΝΙΑ αποτελεί το απαραίτητο εργαλείο προκειμένου εσείς, κύριε Επίτροπε, και η ομάδα σας να είστε οι πρωτοπόροι που, με ενθουσιασμό και μέσω ενός άνετου και διαφανούς διαλόγου με τον τομέα, με το Συμβούλιο και με αυτό το Σώμα, θα εδραιώσουν αυτήν την ευρωπαϊκή τουριστική στρατηγική, την τόσο απαραίτητη για όλους. Εμείς θα σας υποστηρίξουμε, κύριε Επίτροπε.

<SPEAKER ID=174 LANGUAGE="PT" NAME="Torres Marques">
Κύριε Πρόεδρε, ο τουρισμός είναι ούτε λίγο ούτε πολύ ο τομέας που θα μπορέσει να δημιουργήσει τις περισσότερες θέσεις απασχόλησης μελλοντικά στην Ευρώπη, δηλαδή αυτός που μπορεί περισσότερο να συμβάλει για την επίλυση του μεγαλύτερου προβλήματός μας. Αφετέρου, ο τουρισμός είναι μία πολύ διαφοροποιημένη δραστηριότητα, με μεγάλο πολλαπλασιαστικό αποτέλεσμα και ο οποίος συμβάλλει έντονα για την οικονομική και κοινωνική συνοχή στην Ευρώπη. Γι'αυτό, θεωρούμε ουσιώδες να αποκτήσει ο τουρισμός μία νομική βάση στην αναθεώρηση της Συνθηκης για την Ευρωπαϊκή 'Ενωση και ότι η λύση της συμπερίληψης της βιομηχαίας του τουρισμού στο άρθρο 130, ενώ δεν είναι η ιδανική λύση, έχει το πλεονέκτημα ότι είναι απλή και εφικτή και έχει την αποδοχή του τομέα, ιδίως του τομέα των ξενοδοχείων και εστιατορείων.
<P>
Ξέρω, κύριε Επίτροπε, ότι είστε μαζί μας στο στόχο αυτό. Ελπίζω ότι θα καταφέρετε, για το καλό της οικονομίας και των πολιτών της Ευρώπης, να συμπεριλάβετε τον τουρισμό τη Συνθήκη. Θα ήθελα, τέλος, να σας κάνω μία πρόταση: γιατί η Επιτροπή να μην αναθέσει μία μελέτη σχετικά με τα αποτελέσματα της απελευθέρωσης των εναέριων μεταφορών επί του τουρισμού; 'Ισως τα αποτελέσματα αυτής της μελέτης να επιτρέψουν στα κράτη μέλη που είναι τώρα απρόθυμα να κατανοήσουν το τεράστιο πλεονέκτημα που θα έχει η ύπαρξη μίας νομικής βάσης σχετικά με τον τουρισμό στις Συνθήκες.

<SPEAKER ID=175 LANGUAGE="DE" NAME="Pirker">
Κύριε πρόεδρε, είναι αναμφίβολο ότι ο τουρισμός αποτελεί πολύ μεγάλο οικονομικά παράγοντα και αποφασιστικό παράγοντα για την πολιτική απασχόλησης. Στην Αυστρία π.χ. το 17 % του ΑΕΠ προέρχεται από τον τουρισμό. Δηλαδή εάν θέλουμε πράγματι να λάβουμε στα σοβαρά τον τουρισμό σαν τέτοιο παράγοντα, τότε θα έπρεπε να θέσουμε κατά τη γνώμη μου τρεις στόχους: θα πρέπει πρώτον να αναβαθμίσουμε τον τουρισμό στην τάξη μιας αυτοτελούς κοινοτικής πολιτικής, όπως τονίσθηκε και από τους προλαλήσαντες. Δεύτερο, θα πρέπει να καταβάλουμε πράγματι κάθε προσπάθεια, δηλαδή να διαθέσουμε κονδύλια, προκειμένου να καταστεί δυνατή η αξιοποίηση του προγράμματος ΦΙΛΟΞΕΝΙΑ, διότι έτσι θα μπορέσει επιτέλους να θεσπισθεί μια κοινοτική πολιτική, τρόπον τινά μια τουριστική πολιτική της Ένωσης. Τρίτον, θα πρέπει να δημιουργήσουμε τις δυνατότητες προκειμένου να εξασφαλίσουμε τη βελτίωση της ποιότητας του προσωπικού της Ευρωπαϊκής Ένωσης μέσω προγραμμάτων κινητικότητας και εκπαίδευσης.

<SPEAKER ID=176 LANGUAGE="DE" NAME="Rόbig">
Κύριε πρόεδρε, πριν λίγες ημέρες είχαμε στο Ευρωπαϊκό Κοινοβούλιο μια συνάντηση με αρμόδιους του τουρισμού και διαπιστώθηκε ότι με την καθιέρωση του Ευρώ θα πρέπει ν'αναμένεται αύξηση του τουρισμού κατά 10 %. Για το λόγο αυτόν πιστεύω ότι το ευρώ μπορεί ν'αποτελέσει μια από τις σημαντικές προωθητικές δυνάμεις για ένα ποιοτικά αναβαθμισμένο τουρισμό στην Ευρώπη, και εάν επιτύχουμε επιπροσθέτως να επιτελέσουμε παραδείγματος χάρη πρόοδο στην εναρμόνιση της φορολογίας, ιδίως στην εναρμόνιση του φόρου προστιθέμενης αξίας, θα έχουμε έτσι την καλύτερη αφετηρία.
<P>
Δεδομένου ότι ο τουρισμός απαιτεί πολλή εργασία, θα έπρεπε να αναλογισθούμε μήπως θα έπρεπε να θέσουμε σε ισχύ στον τομέα αυτόν παραδείγματος χάρη μειωμένους συντελεστές ΦΠΑ. Ο πιο σημαντικός τομέας αναφέρθηκε ήδη από το συνάδελφο κ. Pirker, και είναι κατά τη γνώμη μου η μετεκπαίδευση και η επαγγελματική κατάρτιση, ιδίως το πρόγραμμα LEONARDO. Πιστεύω ότι στο πρόγραμμα αυτό ακριβώς θα υπήρχαν πολλές ευκαιρίες για τον τουρισμό μας και θα παρακαλούσα να ενισχύσετε τον τομέα αυτόν εντατικά.

<SPEAKER ID=177 LANGUAGE="IT" NAME="Tamino">
Κύριε Πρόεδρε, θα ήθελα μόνο να εκφράσω, εξ ονόματος των Πράσινων, μία θέση που και με άλλες ευκαιρίες έχουμε διαδηλώσει. Θεωρούμε ότι θα πρέπει να υπάρχει πρόβλεψη για τον τουρισμό στη Συνθήκη, σύμφωνα εξάλλου και με την πρόθεση του Ευρωπαϊκού Κοινοβουλίου. δεν νομίζουμε όμως ότι αρκεί μόνο η ένταξη των εμπορικών πλευρών ή έστω και εκείνων που αφορούν την απασχόληση, σημαντικών βεβαίως, αλλά πιστεύουμε ότι ο τουρισμός θα πρέπει να εκτιμηθεί και όσον αφορά τις πολιτισμικές πλευρές του, τη σχέση μεταξύ ατόμων με διαφορετική παιδεία, σαν ένα μέσο γνωριμίας, και συνεπώς όσον αφορά τις κοινωνικές πλευρές του. Θεωρούμε συνεπώς ότι αποκτά ιδιαίτερη σημασία να τονισθεί όχι μόνο η οικομικοεμπορική πλευρά, αλλά ιδιαίτερα και η πολιτισμική καθώς και η ανάπτυξη των σχέσεων μεταξύ διαφορετικών πολιτισμών με στόχο την προώθηση της ευρωπαϊκής οικοδόμησης. Πρόκειται για μία πρώτη σημαντική πλευρά, που εχει πολλές φορές συζητηθεί στην Επιτροπή Πολιτισμού.
<P>
Ως Πράσινοι όμως θέλουμε να καταστεί εμφανές -και γι αυτό το λόγο διατηρούμε επιφυλάξεις ως προς τις παρουσιασθείσες προτάσεις ψηφίσματος- ότι το πρόβλημα του τουρισμού αποτελεί και ένα μεγάλο πρόβλημα περιβαλλοντικών και κοινωνικών επιπτώσεων. Δεν είναι συνεπώς δυνατό να αντιμετωπισθεί χωρίς να ληφθεί υπόψη ότι ορισμένες μορφές τουρισμού έχουν επηρεάσει το περιβάλλον στην Ευρώπη. Χρειάζεται συνεπώς να ληφθεί υπόψη ότι μερικές μορφές μαζικού τουρισμού, με τη τσιμεντοποίηση του εδαφους και των παραλιών, όχι μόνο έχουν περιβαλλοντικές επιπτώσεις, αλλά έχουν επίσης μειώσει τις δυνατότητες απασχόλησης σε μελλοντική προοπτική και έχουν παρεμποδίσει άλλες δραστηριότητες πιο συμβατές με το περιβάλλον.
<P>
Από κοινωνικής επίσης σκοπιάς, θεωρούμε ότι θα πρέπει να εκτιμηθούν προσεκτικά οι επιπτώσεις ορισμένων μορφών τουρισμού. Είχαμε μερικούς τύπους τουρισμού που αποξένωσαν τους κατοίκους ορισμένων ζωνών από τον τόπο τους και όπου οι πολυεθνικές του τουρισμού επέβαλαν τη λογική τους και το προσωπικό τους, αλλάζοντας πλήρως και τον τρόπο ζωής ολοκλήρων περιοχών. Χωρίς μία προσεκτική εκτίμηση των περιβαλλοντικών και κοινωνικών επιπτώσεων, ο τουρισμός δεν μπορεί να θεωρηθεί σαν θετικός παράγοντας από εμπορικής πλευράς. Συνεπώς, λέμε «ναι» στην ένταξη στη Συνθήκη, αλλά με τις δέουσες προφυλάξεις και τη δέουσα προσοχή στις περιβαλλοντικές, κοινωνικές και πολιτισμικές πλευρές.

<SPEAKER ID=178 NAME="Παπουτσής">
Κύριε Πρόεδρε, θα προσπαθήσω πολύ σύντομα να δώσω ορισμένες απαντήσεις στις ερωτήσεις τις οποίες μου έθεσαν ορισμένοι από τους αξιότιμους βουλευτές που έλαβαν το λόγο.
<P>
Πρώτα απ'όλα ο κ. Aparicio που έθεσε το ερώτημα τί προτίθεται να κάνει η Ευρωπαϊκή Επιτροπή στους επόμενους μήνες, στην περίπτωση που δεν εγκριθεί το πρόγραμμα ΦIΛΟΞΕΝΙΑ. Εδώ θα ήθελα να πω ότι εμείς θα προσανατολίσουμε τις δράσεις μας στην κατεύθυνση της ενίσχυσης της ανταγωνιστικότητας του τουρισμού και, επίσης, ενισχύοντας τις ποιοτικές πτυχές του τουρισμού. Θα προσπαθήσουμε να ενισχύσουμε την τουριστική βιομηχανία για την καλύτερη υποδοχή του κοινού νομίσματος, του Ευρώ, όπως επίσης θα ενισχύσουμε τις δυνατότητες απασχόλησης που προσφέρει ο τουρισμός με ειδική αναφορά σε τοπικές πρωτοβουλίες υπέρ της απασχόλησης, της κατάρτισης, του πολιτισμού, της προστασίας του περιβάλλοντος και της χρήσης των νέων τεχνολογιών. Τέλος, θα ενισχύσουμε τη συνεργασία όσον αφορά την εξωτερική διάσταση, με αναφορά στη διεύρυνση, στην ευρωμεσογειακή συνεργασία και την γενική συμφωνία στις υπηρεσίες και θα ενισχύσουμε την πτυχή της προστασίας του καταναλωτή του τουρισμού, με ειδική αναφορά στις καινοτόμες δραστηριότητες υπέρ της ποιότητας των προϊόντων και των υπηρεσιών που προσφέρονται.
<P>
Τέλος, όσον αφορά την γενική παρατήρησή σας, ότι δεν κατέστη μέχρι στιγμής δυνατόν να υιοθετηθεί το πρόγραμμα ΦΙΛΟΞΕΝΙΑ και τη δυσαρέσκεια την οποία εκφράσατε σχετικά με αυτή την αδυναμία του Συμβουλίου, θα ήθελα να συμφωνήσω και εγώ μαζί σας, ότι πράγματι υπάρχει ένα πρόβλημα. Γιατί τη στιγμή που όλοι συμφωνούμε ότι χρειάζεται μια πιο συνεκτική δημοσιονομική πολιτική απ'αυτή που υπάρχει και όλοι συμφωνούμε ότι χρειάζεται ένα νοικοκύρεμα στα δημοσιονομικά της Κοινότητας, ότι χρειάζεται διαφάνεια, ότι χρειάζεται ένας ουσιαστικός έλεγχος όσον αφορά τις πολιτικές προτεραιότητες της Κοινότητας, την ίδια στιγμή αρνούμαστε, στους ειδικούς τομείς που την έχουν ανάγκη, τη νομική βάση.
<P>
Θα ήμουν ευτυχής εάν είχαμε την έγκριση του ΦΙΛΟΞΕΝΙΑ, θα ήμουν ευτυχής αν είχαμε τη νομική βάση έστω και με ένα ΕCU, αλλά να είχαμε τη νομική βάση. Και τότε δεν θα ήταν η Ευρωπαϊκή Επιτροπή εκτεθειμένη στο Ελεγκτικό Συνέδριο ή στην κριτική όλων. Θα είχαμε, αντίθετα, τη δυνατότητα να συναποφασίσουμε με τα κράτη μέλη τις πολιτικές προτεραιότητες και θα είχαμε τη δυνατότητα μεγαλύτερης εμπλοκής του Συμβουλίου σε ένα πρόγραμμα το οποίο είναι πάρα πολύ σημαντικό για την τουριστική βιομηχανία. Τέλος, όσον αφορά τη Συνθήκη, όσο με αφορά, όσον αφορά τη δική μου θέση και τις δικές μου προσπάθειες, μέχρι και την τελευταία στιγμή θα συνεχίσω τις προσπάθειες για την υιοθέτηση στα πλαίσια της νέας Συνθήκης κάποιων διατάξεων που να αφορούν τον τουρισμό ή, σε διαφορετική περίπτωση, για την κάλυψη του τουρισμού μέσα από άλλα άρθρα της Συνθήκης, γιατί πράγματι είναι μια βιομηχανία, πράγματι είναι ένας χώρος που αξίζει να έχει την κάλυψη της Συνθήκης.

<SPEAKER ID=179 NAME="Σαρλής">
Κύριε Πρόεδρε, απευθύνομαι στους συναδέλφους για να υπογραμμίσω ότι εάν υπάρξει πρόβλεψη στην Συνθήκη, δεν θα αντιμετωπίσουμε τις περιπέτειες τις οποίες έχουμε αντιμετωπίσει με το ΦΙΛΟΞΕΝΙΑ. 'Οσο δεν υπάρχει λέξη στην Συνθήκη, ο τουρισμός θα είναι «του κλώτσου και του μπάτσου».

<SPEAKER ID=180 LANGUAGE="NL" NAME="Cornelissen">
Πρόεδρε, ο Επίτροπος απηύθυνε θερμή έκκληση στο Κοινοβούλιο να ασκήσει πίεση στο Συμβούλιο. Επιτρέψτε μου να παρακαλέσω και εκ μέρους μου τον Επίτροπο να συμμετάσχει την προσεχή Πέμπτη το μεσημέρι στις 3.30 σε μια συνεδρίαση της ομάδας για τον τουρισμό, όπου ο Πρόεδρος του Συμβουλίου θα εξηγήσει την ασκούμενη πολιτική.
<P>
Επίτροπε, εάν παίρνετε την κατάσταση στα σοβαρά, θα πρέπει να συμμετάσχετε στη συνεδρίαση την Πέμπτη στις 3.30. Τότε θα μπορέσουμε από κοινού να συζητήσουμε με τον Πρόεδρο του Συμβουλίου. Εν ανάγκη θα μπορούσατε να επαναλάβετε τις προτάσεις σας. Θα μπορούσαμε να υπολογίζουμε στην παρουσία σας;

<SPEAKER ID=181 NAME="Παπουτσής">
Κύριε Πρόεδρε, θα εξετάσω πράγματι αυτό το ενδεχόμενο, πράγματι θα προσπαθήσω να παραστώ σ'αυτή τη συνάντηση. Στην περίπτωση όμως που δεν μπορέσω, σύμφωνα με το πρόγραμμά μου, οπωσδήποτε ένας εκπρόσωπος της Ευρωπαϊκής Επιτροπής θα είναι εκεί. Σε κάθε περίπτωση όμως, θέλω να διαβεβαιώσω τον κ. Cornelissen ότι βρίσκομαι σε διαρκή επαφή με την oλλανδική Προεδρία τόσο όσον αφορά τη συζήτηση για τη Διακυβερνητική, όσον αφορά τις εξελίξεις που αφορούν ένα ειδικό τμήμα του τουρισμού, όσο επίσης και για την επίτευξη μιας συμφωνίας για το πρόγραμμα ΦΙΛΟΞΕΝΙΑ, έστω και την τελευταία στιγμή, τις τελευταίες εβδομάδες, χωρίς την σύγκληση ενός Συμβουλίου, μέσα από μια συμφωνία που θα μπορούσε να επιτευχθεί στα πλαίσια του COREPER.

<SPEAKER ID=182 NAME="Πρόεδρος">
Σύμφωνα με τοάρθρο 40(5) του κανονισμού έχω λάβει έξι προτάσεις ψηφίσματος.
<P>
Η κοινή συζήτηση έληξε.
<P>
Η ψηφοφορία θα διαξαχθεί αύριο
<P>
(Η συνεδρίαση διακοπείσα στις 5.25 μ.μ. επαναλαμβάνεται στις 5.30 μ.μ.)

<CHAPTER ID=10>
Ώρα των Ερωτήσεων (Επιτροπή)
<SPEAKER ID=183 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων (Β4-0170/97). Θα εξετάσουμε ερωτήσεις που απευθύνονται στην Επιτροπή.

<SPEAKER ID=184 NAME="Πρόεδρος">
Ερώτηση Αριθ. 32 που υπέβαλε ο κ. Juan Izquierdo Collado (H-0347/97):
<P>
Θέμα: Αδρανοποίηση του προγράμματος LEADER
<P>
Αναλαμβάνει η Επιτροπή την ευθύνη της αδρανοποίησης των προγραμμάτων LEADER λόγω της αποστολής ενός φαξ από τον κύριο Logras, Γενικό Διευθυντή της Γ.Δ. VI, που θέτει εν αμφιβόλω τη νομική τους βάση;

<SPEAKER ID=185 NAME="Fischler">
Κύριε πρόεδρε, αξιότιμες κυρίες και κύριοι, με επιστολή από 15 Ιουλίου 1996 η Επιτροπή πληροφόρισε τις ισπανικές αρχές ότι η συσσώρευση κονδυλίων ενίσχυσης προς όφελος ενός και του ιδίου σχεδίου από ένα από τα διαρθρωτικά ταμεία δεν προσφέρεται για έγκριση. Είχαν τότε ζητηθεί αφενός κοινοτική ενίσχυση στα πλαίσια του προγράμματος LEADER και αφετέρου συγχρηματοδότηση της Κοινότητας στα πλαίσια ενός κοινοτικού σχεδίου προώθησης.
<P>
Μετά διεξοδική συζήτηση της περίπτωσης αυτής με τις ισπανικές αρχές είναι πλέον η Επιτροπή σε θέση να εγκρίνει την επιθυμούμενη συσσώρευση, υπό την προϋπόθεση ότι θα υπάρχει φροντίδα για αποτελεσματική και αξιόπιστη διαχείριση των σχεδίων που να επιτρέπει τον ακριβή διαχωρισμό των διαφόρων ενισχύσεων που χορηγήθηκαν για το εκάστοτε σχέδιο. Μόνον έτσι μπορεί η Επιτροπή να εξασφαλίσει τον αποτελεσματικό και διαφανή τρόπο χρησιμοποίησης των κοινοτικών κονδυλίων.
<P>
Γενικά πρέπει να προστεθεί ότι η συσσώρευση αυτή καθαυτή δεν αποτελεί προϋπόθεση για την εφαρμογή των προγραμμάτων LEADER. Στα περισσότερα κράτη μέλη τα προγράμματα LEADER προχωρούν τελείως κανονικά και χωρίς συσσώρευση.

<SPEAKER ID=186 LANGUAGE="ES" NAME="Izquierdo Collado">
Κύριε Επίτροπε, η αλήθεια είναι ότι μπορώ να επιβεβαιώσω πως ουκ ολίγα Προγράμματα LEADER στη χώρα μου βρίσκονται ένα χρόνο στο συρτάρι.
<P>
Η εκτέλεση αυτών των προγραμμάτων αδρανοποιήθηκε, όπως και η δημιουργία θέσεων απασχόλησης και η καινοτομία που τα συνοδεύουν. Γιατί; Όχι διότι ένα Συμβούλιο ή και η ίδια η Επιτροπή αποφάσισαν ότι το LEADER ΙΙ πρέπει να τύχει διαφορετικής διαχείρισης από το LEADER Ι, αλλά διότι ένα φαξ από κάποιον Γενικό Διευθυντή δημιούργησε τόση αναστάτωση που μας έδωσε ένα τέλειο παράδειγμα του τι είναι γραφειοκρατικές ενέργειες με πραγματικά ολέθριες συνέπειες για τους πλέον επιθυμητούς στόχους από πλευράς της Ένωσης, όπως η αποτελεσματικότητα και η δημιουργία θέσεων απασχόλησης.
<P>
Κύριε Επίτροπε, ελπίζω ότι στην απάντησή σας θα καταστήσετε σαφές σε πολλούς δημάρχους, σε πολλούς δημοτικούς συμβούλους, που περιμένουν τα λόγια σας, ότι το Πρόγραμμα LEADER έχει εξασφαλισμένη τη συνέχειά του -με πλήρη διαφάνεια, βεβαίως- και ότι, αν χρειαστεί, θα απαιτηθεί από την ισπανική Κυβέρνηση διαδικασία κατεπείγοντος. Ελπίζω τα λόγια σας να είναι απολύτως σαφή σχετικά με αυτά.

<SPEAKER ID=187 LANGUAGE="DE" NAME="Fischler">
Κύριε πρόεδρε, κύριε βουλευτή, κατ'αρχή θα ήθελα να σας ευχαριστήσω που έχετε την ίδια γραμμή με μένα ότι το LEADER II αυτό καθαυτό αποτελεί καλή κοινοτική πρωτοβουλία. Όταν πάντως κατά την εφαρμογή κάποιου συγκεκριμένου μέτρου είναι ασαφές εάν πρόκειται για ένα και το αυτό ή για διαφορετικά μέτρα, όπως είναι η παρούσα περίπτωση, τότε αυτό πρέπει να διασαφηνίζεται. Ασφαλώς όμως δεν αποτελεί λόγο ν'αφήνουμε απλά στο συρτάρι μια τέτοια διαδικασία.
<P>
Εάν έχετε και άλλα προβλήματα τέτοιου είδους, όπου είτε για παρόμοιους λόγους όπως τους εκθέσατε, είτε για άλλους λόγους διακόπτεται η εφαρμογή κάποιας πρωτοβουλίας LEADER, θα σας παρακαλούσα απλούστατα να μου το πείτε. Ευχαρίστως θα ερευνήσω το θέμα.

<SPEAKER ID=188 LANGUAGE="ES" NAME="Redondo Jimιnez">
Κύριε Επίτροπε, γιατί η κατάχρηση καθήκοντος από πλευράς ενός Γενικού Διευθυντή της Επιτροπής μπορεί να φτάσει να αδρανοποιήσει το Πρόγραμμα LEADER ΙΙ απλώς και μόνο λόγω των προβλημάτων που δημιουργήθηκαν με το LEADER Ι; Υπήρξαν προβλήματα συσσώρευσης κοινοτικών επιχορηγήσεων στο Πρόγραμμα LEADER Ι, καθώς και λόγω έλλειψης ελέγχου επί του προγράμματος αυτού από πλευράς της Επιτροπής. Το ένα όμως δεν έχει σχέση με το άλλο. Να απεμπλακεί το LEADER ΙΙ και να ελεγχθεί το LEADER Ι. Πιστεύω ότι βρισκόμαστε σε αυτόν το δρόμο, εφόσον στο LEADER ΙΙ έχει ήδη τεθεί σε λειτουργία ένας οργανισμός που πληρώνει σε καθεμιά από τις χώρες μέλη. Συνεπώς, θα ήθελα να ζητήσω από τον κύριο Επίτροπο να μην επαναληφθούν αυτά τα γεγονότα, και η Επιτροπή από την πλευρά της να ελέγχει την υπέρβαση εξουσιών κάποιων υπαλλήλων της.

<SPEAKER ID=189 LANGUAGE="DE" NAME="Fischler">
Αξιότιμη βουλευτή κ. Redondo, ακόμη μια φορά: πρόκειται εδώ για το LEADER II και όχι για ανάμειξη των LEADER I και II. Διότι ένα είναι σαφές: το LEADER I έχει ήδη λήξει και βρισκόμαστε πλέον στη φάση της κοινοτικής πρωτοβουλίας LEADER II.
<P>
Μπορώ να σας διαβεβαιώσω ότι δεν έχω κι εγώ πρόθεση ούτε οι υπηρεσίες μου να δημιουργήσω εδώ πρόσθετη γραφειοκρατία. Αυτό που χρειαζόμαστε είναι στην πραγματικότητα μόνον τάξη. Τη τάξη αυτή πρέπει να την επιτύχουμε, διότι σε αντίθετυη περίπτωση πιθανό να έχουμε εκ των υστέρων δυσκολίες κατά τον απολογισμό των προγραμμάτων ενίσχυσης. Επαναλαμβάνω ότι εάν υπάρχουν εδώ οιαδήποτε προβλήματα, είμαι διατεθειμένος να συμβάλω στην επίλυσή τους. Παρακαλώ να με ενημερώσετε σχετικά.

<SPEAKER ID=190 NAME="Πρόεδρος">
Ερώτηση Αριθ. 33 που υπέβαλε η κ. Mary Banotti (H-0409/97):
<P>
Θέμα: Κατάργηση των καταστημάτων αφορολογήτων ειδών
<P>
Έχει εξετάσει η Επιτροπή τις επιπτώσεις από την πιθανή απώλεια 140.000 θέσεων εργασίας στην Ευρωπαϊκή Ένωση εξαιτίας της κατάργησης των καταστημάτων αφορολογήτων;
<P>
Λαμβανομένης υπόψη της υψηλής ανεργίας που πλήττει σήμερα την ΕΕ, δεν πιστεύει η Επιτροπή ότι πρέπει να παραταθεί η προθεσμία του Ιουνίου 1999 για την κατάργηση των πωλήσεων αφορολογήτων, έτσι ώστε να ληφθούν ειδικότερα υπόψη οι επιπτώσεις στην περιφερειακή ανάπτυξη και την απασχόληση;

<SPEAKER ID=191 NAME="Fischler">
Κύριε πρόεδρε, κατά την έκδοση των οδηγιών για την κατάργηση των δασμολογικών ελέγχων στα σύνορα το Συμβούλιο αποφάσισε να μην επιτρέψει από την 1η Ιουλίου 1999 τις πωλήσεις αφορολογήτων ειδών, προέβλεψε πάντως μεταβατικό χρόνο, που έπρεπε να χρησιμοποιηθεί για τη φορολόγηση των ενδοκοινοτικών εμπορικών συναλλαγών προκειμένου να ληφθούν τα αναγκαία μέτρα για την εξομάλυνση των κοινωνικών επιπτώσεων στους θιγόμενους τομείς και ταυτόχρονα των τοπικών δυσκολιών, ιδίως στις συνοριακές περιοχές.
<P>
Η Επιτροπή εκφράζει τη λύπη της που ο εν λόγω τομέας δε χρησιμοποίησε τον προβλεπόμενο από το Συμβούλιο μεταβατικό χρόνο για την ανάπτυξη στρατηγικής, με την οποία θα μπορούσε να εξομαλυνθεί η άρση του φορολογικού πλεονεκτήματος βάσει των πωλήσεων αφορολογήτων ειδών. Επιπλέον δεν υπήρχε αμφιβολία ότι η απόφαση του Συμβουλίου, η οποία προσέτι λήφθηκε πριν 5 ήδη χρόνια, θα ήταν αμετάκλητη. Ο τομέας αφορολογήτων ειδών αντίθετα αύξησε μεταξύ 1991 και 1995 τις πωλήσεις του κατά 50 % περίπου και δημιούργησε φυσικά έτσι ένα απαράδεκτο μέσο πίεσης. Αυτή η αύξηση του κύκλου εργασιών αποδεικνύει επιπλέον ποιά σημασία έχει το δασμολογικό πλεονέκτημα για τον τομέα αυτόν, το οποίο ανέρχεται κατά μέσο όρο στο 35 % των πωλήσεων.
<P>
Με μια τέτοια οικονομική υποστήριξη κάθε τομέας με πωλήσεις θα είχε τη δυνατότητα να δημιουργήσει τουλάχιστον τόσες θέσεις εργασίας όσες αναφέρεται στην ερώτηση. Είναι χαρακτηριστικό ότι τα επιχειρήματα, συμπεριλαμβανομένου του επιχειρήματος για τη θέση εργασίας, που προβάλλονται εδώ υπέρ της παράτασης της μεταβατικής περιόδου, είναι ακριβώς τα ίδια με εκείνα που οδήγησαν το 1991 στην απόφαση του Συμβουλίου. Για το λόγο αυτόν η Επιτροπή δε σκοπεύει να προτείνει παράταση της μεταβατικής περιόδου.

<SPEAKER ID=192 LANGUAGE="EN" NAME="Banotti">
Είμαι έκπληκτη με την απάντηση του Επιτρόπου. Οπωσδήποτε, η Επιτροπή έχει αμελήσει την αξιολόγηση της ζημιάς τόσο στις επιχειρήσεις της ναυτιλίας όσο και των αερογραμμών, η οποία προκύπτει από την κατάργηση των καταστημάτων αδασμολόγητων ειδών: την επίδραση στο κόστος και στις τιμές των εισιτηρίων και, πάνω απ' όλα, στις περιφέρειες, την επίδραση στην απασχόληση. Υπολογίζεται ότι ήδη τουλάχιστον 1.800 άνθρωποι θα μπορούσαν να χάσουν τη δουλειά τους στα πορθμεία της Ιρλανδίας.
<P>
Γιατί δεν είναι δυνατό να γίνει μια κανονική μελέτη με βάση τις πραγματικότητες που αντιμετωπίζουμε σήμερα; Τεράστιοι αριθμοί θέσεων εργασίας εμπλέκονται σε αυτό, ενώ η διατήρηση των καταστημάτων αδασμολόγητων ειδών έχει ιδιαίτερη σχέση με την περιφερειακή ανάπτυξη. Μπορείτε να ισχυριστείτε ότι, απλώς επειδή προσφέρουν ένα φορολογικό πλεονέκτημα, δεν θα έπρεπε να συνεχίσουν να υπάρχουν σε αυτό το είδος επιχείρησης και ότι οποιοσδήποτε άλλος θα μπορούσε να συνεχίσει με αυτό το είδος το πλεονέκτημα. Δεν νομίζω ότι αυτό είναι αρκετά καλό, δεδομένης της αποκρουστικής εικόνας που έχουμε μπροστά μας με τη μείωση της απασχόλησης σε αυτές τις περιοχές. Δεν συμφωνείτε ότι η Επιτροπή έχει αμελήσει να διεξαγάγει αρκετές μελέτες για την επίδραση που θα έχει η κατάργηση των καταστημάτων αδασμολόγητων ειδών;

<SPEAKER ID=193 LANGUAGE="DE" NAME="Fischler">
Αξιότιμη κ. βουλευτή, αναγκάζομαι να σας πω πολύ ανοικτά: Πρώτον ότι ήταν γνωστό για πολλά χρόνια ότι η απόφαση αυτή εκκρεμεί και αντί να υπάρξει προετοιμασία γι αυτή τη νέα αναγκαία κατάσταση, έγινε ακριβώς το αντίθετο με τη διεύρυνση του κύκλου εργασιών μέσω της εκμετάλλευσης του δασμολογικού πλεονεκτήματος. Επομένως δεν μπορεί να προβάλλεται το επιχείρημα ότι χάνονται θέσεις εργασίας, επειδή δεν είναι πλέον δυνατά τα αφορολόγητα. Κατά τον ίδιο τρόπο θα μπορούσατε να ρωτήσετε πόσες θέσεις εργασίας καταστράφηκαν ήδη προηγουμένως στο κανονικό εμπόριο, το οποίο αναγκάσθηκε να επιβαρυνθεί λόγω της κατάστασης αυτής με ένα σαφές μειονέκτημα σε σχέση με τον ανταγωνισμό.

<SPEAKER ID=194 LANGUAGE="EN" NAME="Truscott">
Θα ήθελα να υποστηρίξω τα όσα είπε η κυρία Benotti. Το Ηνωμένο Βασίλειο έχει επίσης πρόβλημα. Όπως και στην Ιρλανδία, θα αντιμετωπίσουμε πολλές απώλειες εργασίας στις επιχειρήσεις των πορθμείων καθώς και στα περιφερειακά και τα τοπικά αεροδρόμια. Ο αντίκτυπος θα είναι καταστροφικός. Παρόλο που ο Επίτροπος είπε ότι αυτό ήταν γνωστό για αρκετό καιρό, οι μελέτες οι οποίες έχουν δείξει το είδος των θέσεων εργασίας που χάνονται είναι σχετικά πρόσφατες. Υπό το φως αυτών των μελετών, ο Επίτροπος θα έπρεπε να αφιερώσει περισσότερη σκέψη στον αριθμό των θέσεων εργασίας που θα χαθούν και στην επίδραση που θα υπάρχει στις υπηρεσίες μεταφορών τόσο στο Ηνωμένο Βασίλειο και την Ιρλανδία όσο και στις άλλες χώρες που επηρεάζονται.

<SPEAKER ID=195 LANGUAGE="DE" NAME="Fischler">
Εξυπακούεται ότι ένα μέτρο αναδιάρθρωσης όπως αυτή που χρειάζεται εδώ, συνδέεται και με προβλήματα και δυσκολίες. Αυτό το αναγνωρίζουμε απόλυτα. Δεν πιστεύω όμως ότι ανταποκρίνεται στην αρχή της ενιαίας αγοράς να γίνονται διαρκώς αποδεκτές δομές που ζημιώνουν το κανονικό εμπόριο με τη θέσπιση για μεμονωμένα άτομα ειδικών διατάξεων που τους παρέχουν σαφές ανταγωνιστικό πλεονέκτημα. Για το λόγο αυτόν η Επιτροπή συμφωνεί στο συγκεκριμένο ζήτημα και με τα κράτη μέλη και το Συμβούλιο και δεν προτίθεται να υποβάλει μια τέτοιου είδους τροπολογία όπως αυτή που ζητήθηκε εδώ.

<SPEAKER ID=196 NAME="Blak">
(DA ) Ευχαριστώ για τον πολύ φιλικό τρόπο με τον οποίο μας αντιμετωπίζετε, κ. Πρόεδρε. Είμαι ιδιαίτερα ικανοποιημένος.
<P>
Κύριε Fischler, νομίζω ότι η απάντησή σας είναι κακή. Νομίζω δε ότι είναι κακή επειδή υπάρχει ανεργία, η οποία εάν δεν υπήρχε δεν θα είχαμε καμμία αντίρρηση να καταργηθούν τα εν λόγω καταστήματα, αλλά θα πληγούν με τον τρόπο αυτό διάφορες περιοχές. Στην περιοχή από όπου προέρχομαι υπάρχει το υψηλότερο ποσοστό ανεργίας στη Δανία και θα απωλεσθούν 2.900 θέσεις εργασίας. Εάν αυτό γίνει πολλοί άνθρωποι θα βρεθούν σε πολύ δύσκολη θέση. Δεν μπορεί να είναι πρόθεση της Επιτροπής να προκαλέσει ανεργία. Ας δημιουργήσει νέες θέσεις εργασίας πριν αρχίσει να καταργεί άλλες. Νομίζω ότι πρόκειται για μία κακή απάντηση και είμαι της γνώμης ότι θα έπρεπε να είχατε σκεφτεί καλύτερα τον τρόπο με τον οποίο απαντήσατε.

<SPEAKER ID=197 NAME="Πρόεδρος">
Κύριε Blak, νόμιζα ότι μου ζητήσατε το λόγο για ένα ζήτημα επί της διαδικασίας, διότι το λόγο έχει ο κ. Cassidy. Θα δώσω το λόγο στον κ. Cassidy, και εν πάση περιπτώσει, αν ο Επίτροπος θέλει να έχει την ευγένεια να απαντήσει και σε εσάς, θα το δει εκείνος.
<P>
Το λόγο έχει ο κύριος Cassidy για ένα λεπτό.

<SPEAKER ID=198 NAME="Cassidy">
Θα ήθελα να συγχαρώ τον Επίτροπο για τις σθεναρές απαντήσεις του προς την κ. Benotti και τον κ. Truscott. Το γεγονός είναι ότι και το ίδιο το όνομα καταστήματα αδασμολόγητων ειδών είναι παραπλανητικό. Το σωστό όνομα θα ήταν καταστήματα αφορολόγητων ειδών. Δεύτερον, έχει γίνει αποδεκτό από κάποιον από τους χειριστές στο Ηνωμένο Βασίλειο ότι κάθε αγορά σε ένα κατάστημα αδασμολόγητων ειδών απαιτεί μια επιχορήγηση της τάξης των 15 λιρών. Δηλαδή, σχεδόν 20 ECU. Το βρεταννικό υπουργείο οικονομικών χάνει αρκετές εκατοντάδες εκατομμύρια λίρες το χρόνο από αυτό το εμπόριο. Δεν έχει θέση σε μια ενιαία αγορά. Επιδρά σε άλλους τομείς του λιανικού εμπορίου έτσι όπως είπε ο Επίτροπος. Επιπλέον, έχει αντιδράσει σε αυτό ο σύλλογος καταναλωτών. Συνεπώς, η Επιτροπή θα εμμείνει στη θέση της σε αυτό το θέμα;

<SPEAKER ID=199 LANGUAGE="DE" NAME="Fischler">
Κύριοι βουλευτές, κατ'αρχή δεν εντάσσεται στα καθήκοντά μου η υποβολή προτάσεων στον τομέα αυτόν. Ανήκει στα καθήκοντα του συναδέλφου κ. Mario Monti. Στο μέτρο όμως που μπορώ να κρίνω ή και να δω από το πρίσμα της Επιτροπής, παραμένουμε σε όσα είπα προηγουμένως και ως Επιτροπή.
<P>
Δεύτερον: Εάν τυχόν υπάρξουν εδώ προβλήματα μεταφορικών δαπανών ή προβλήματα στις μεταφορές, τότε θα ήθελα να καταστήσω απολύτως σαφές ότι αυτά θα πρέπει να καταβληθούν από τα τέλη αεροδρομίου, τα οποία πάντως στην Ευρώπη, εάν τα συγκρίνουμε διεθνώς, δεν είναι και τα χαμηλότερα.

<SPEAKER ID=200 NAME="Πρόεδρος">
Ευχαριστώ πολύ, κύριε Fischler. Μου ζητά τώρα το λόγο ο κ. Andersson για ένα ζήτημα επί της διαδικασίας.

<SPEAKER ID=201 LANGUAGE="SV" NAME="Andersson">
Θέλω μόνο να διαπιστώσω ότι είναι λίγο ατυχές να γίνεται μόνο μία συζήτηση για μια περιοχή σ&#x02BC;αυτό το σημαντικό θέμα που αφορά τόσες πολλές περιοχές της Ευρώπης. Θέλω μόνο να πώ ότι έιναι πολλές περιοχές που έχουν το ίδιο πρόβλημα, όταν εξαφανίζονται οι πωλήσεις των αδασμολόγητων και ότι θέλουμε και εμείς επίσης να μεταφέρουμε αυτό που συμβαίνει σ&#x02BC;αυτές τις περιοχές.

<SPEAKER ID=202 NAME="Πρόεδρος">
Κύριε Andersson, αυτό δεν είναι ένα ζήτημα επί της διαδικασίας. Διαθέτετε άλλες οδούς για να συνεχίσετε τη συζήτηση.
<P>
Ερώτηση Αριθ. 34 που υπέβαλε ο κ. Francisco Sanz Fernαndez (H-0421/97):
<P>
Θέμα: Επιθέσεις Γάλλων γεωργών κατά φορτηγών οχημάτων με ισπανικά οπωροκηπευτικά
<P>
Ομάδες γάλλων γεωργών επιτέθηκαν την περασμένη εβδομάδα, για μια ακόμη φορά, κατά φορτηγών οχημάτων που μετέφεραν ισπανικά οπωροκηπευτικά. Στην τελευταία αυτή ενέργεια, που συνέβη τη Δευτέρα 19 Μαίου, πυρπολήθηκαν 7 ισπανικά φορτηγά μαζί με τα προϊόντα που μετέφεραν. Στα επεισόδια τραυματίστηκε σοβαρά ένας ισπανός οδηγός. Όλα αυτά συνέβησαν με τη συνήθη ανοχή της γαλλικής αστυνομίας.
<P>
Οι βανδαλικές αυτές πράξεις είναι πλέον σύνηθες φαινόμενο, χωρίς να λαμβάνεται από τις γαλλικές αρχές κανένα μέτρο για την αποφυγή τους. Οι επιθέσεις αυτές στρέφονται κατά της ελεύθερης κυκλοφορίας των προσώπων και των αγαθών και της αρχής του ελεύθερου ανταγωνισμού και, κατά συνέπεια, εμποδίζουν την ολοκλήρωση της Ενιαίας Αγοράς. Οι λόγοι τους οποίους επικαλούνται οι Γάλλοι γεωργοί είναι τελείως αβάσιμοι, όταν μάλιστα ληφθεί υπόψη ότι, με εξαίρεση τα οπωροκηπευτικά και το λάδι, η Ισπανία είναι χώρα που κατακλύζεται από τις γαλλικές εξαγωγές γεωργικών προϊόντων διατροφής. Παρά το γεγονός αυτό δεν έχει σημειωθεί καμιά ανάλογη ενέργεια κατά των γαλλικών προϊόντων.
<P>
Ενόψει μιας τέτοιας κατάστασης τι μέτρα έχει λάβει η Επιτροπή προς αποφυγή των βιαιοτήτων; Σε ποιές ενέργειες έχει προβεί ή προτίθεται να προβεί για να λάβουν επιτέλους οι γαλλικές αρχές τα αναγκαία προληπτικά μέτρα και να διασφαλίσουν την ελεύθερη κυκλοφορία των προσώπων και των αγαθών στην Ευρωπαϊκή Ένωση; Κρίνει η Επιτροπή αναγκαίο να προβλεφθούν, στο πλαίσιο της αναθεώρησης των Συνθηκών, διατάξεις που να της παρέχουν τη δυνατότητα να επιβάλλει κυρώσεις σε εκείνα τα κράτη μέλη που εμποδίζουν ή παρακωλύουν την ολοκλήρωση της Εσωτερικής Αγοράς; Προβλέπεται κάποια τροποποίηση επί του προκειμένου;

<SPEAKER ID=203 NAME="Fischler">
Κύριε πρόεδρε, αξιότιμες κυρίες και κύριοι, η θέση της Επιτροπής σε σχέση με τις υφιστάμενες σύμφωνα με τα άρθρα 5 και 30 της Συνθήκης ΕΚ υποχρεώσεις των κρατών μελών για την εξουδετέρωση των προσκομμάτων που παρεμβάλλουν διάφοροι στην απρόσκοπτη λειτουργία της ενιαίας αγοράς και την ελεύθερη κυκλοφορία εμπορευμάτων αναπτύχθηκε ήδη εδώ στο Σώμα πολλές φορές. Δεδομένου ότι οι γαλλικές αρχές παραλείπουν να σταματήσουν τα επανειλημμένα προσκόμματα που θέτουν οι Γάλλοι αγρότες έναντι γεωργικών προϊόντων άλλων κρατών μελών, η Επιτροπή επισημαίνει ότι κατέθεσε στο Ευρωπαϊκό Δικαστήριο προσφυγή για παραβίαση της Συνθήκης ως θεματοφύλακας της Συνθήκης.
<P>
Στόχος της προσφυγής αυτής είναι η προτροπή προς τη γαλλική κυβέρνηση να εκπληρώσει τις υποχρεώσεις της σύμφωνα με τα άρθρα 5 και 30 της Συνθήκης ΕΚ. Το νομικό αυτό θέμα εκκρεμεί στο Ευρωπαϊκό Δικαστήριο με αριθμό C2-65/95. Ως προφορική δικάσιμος ορίσθηκε η 10η Ιουνίου 1997. Δεδομένου ότι η Επιτροπή ακολούθησε τη δικαστική οδό που της επιτρέπει η Συνθήκη για την επιβολή του κοινοτικού δικαίου, πρέπει να αναμένουμε ανάλογα την απόφαση του Δικαστηρίου. Αφού πριν τις 24 παρελθόντος Απριλίου και μετά, πρόσφατα, σημειώθηκαν επανειλημμένες υπερβάσεις, η Επιτροπή ζήτησε στις 24 Απριλίου - μετά το πρώτο αυτό επεισόδιο - από τις γαλλικές αρχές να χρησιμοποιήσουν επιτέλους την εξουσία που τους δίνει ο νόμος και να εξασφαλίσουν την εσωτερική ασφάλεια.
<P>
Επιπρόσθετα ο συνάδελφος κ. Monti απηύθυνε επιστολή προς τον αρμόδιο υπουργό για την ενιαία αγορά στη Γαλλία και του επέστησε επειγόντως την προσοχή στο ότι είναι υποχρεωμένος να εξασφαλίσει τις προϋποθέσεις που είναι αναγκαίες για τη λειτουργία της ενιαίας αγοράς. Επιστήσαμε και δημοσίως την προσοχή ότι η Επιτροπή δεν προτίθεται να ανεχθεί απλά τέτοιου είδους υπερβάσεις, και θα εξετάσουμε επίσης εάν τυχόν είναι δυνατά περαιτέρω νομικά ή διοικητικά μέτρα, προκειμένου να αποτραπούν εκ μέρους της Επιτροπής τέτοιου είδους καταστάσεις.

<SPEAKER ID=204 LANGUAGE="ES" NAME="Sanz Fernαndez">
Κύριε Επίτροπε, όπως διαπιστώνετε, αυτό που θέτω είναι πράγματι ένα πρόβλημα πολύ λεπτό αλλά και πολύ σοβαρό, διότι αυτές οι βίαιες πράξεις -που είναι συχνές, όπως και εσείς ο ίδιος αναγνωρίζετε- εναντίον ισπανικών γεωργικών προϊόντων στους γαλλικούς αυτοκινητοδρόμους δημιουργούν τρομερές επιπτώσεις, διότι διασπούν την εσωτερική αγορά και απειλούν επιπλέον την ίδια την ασφάλεια των προσώπων. Το πιο σοβαρό από όλα, κύριε Επίτροπε, είναι ότι αυτές οι επιθέσεις επιτυγχάνουν τις επιπτώσεις που επιδιώκουν.
<P>
Σύμφωνα με ειδήσεις που άκουσα αυτές τις μέρες, η συντριπτική πλειοψηφία των εξαγωγών οπωροκηπευτικών προϊόντων από τη χώρα μου με προορισμό τη Γαλλία σταμάτησαν να πηγαίνουν στη Γαλλία και διοχετεύτηκαν σε άλλες αγορές, φυσικά με μια πολύ αισθητή πτώση των τιμών. Κατά συνέπεια, και αν πρόκειται για το να υπολογιστούν οι ζημίες, αυτές είναι πολύ ανώτερες από όσο υποδεικνύει η ποσότητα ή η αξία των κατεστραμμένων εμπορευμάτων. Η ερώτησή μου είναι: Πιστεύετε ότι με τα σημερινά μέτρα ή με τη δράση του Δικαστηρίου του Λουξεμβούργου πρόκειται να επιλυθεί το πρόβλημα, ή μήπως χρειάζονται νέα μέτρα ή νέες αρμοδιότητες από πλευράς της Επιτροπής ώστε να ενεργήσει δραστικά και να αποφευχθούν αυτές οι απολίτιστες επιθέσεις;

<SPEAKER ID=205 LANGUAGE="DE" NAME="Fischler">
Κύριε βουλευτή, θα ήθελα να διασαφηνίσω ότι το ερώτημα εάν υπάρχει προοπτική σε περίπτωση απαιτήσεων αποζημίωσης να επιβληθούν επιτυχώς, εξαρτάται από την έκβαση της δίκης στο Ευρωπαϊκό Δικαστήριο. Εκτός τούτου τα ζητήματα αποζημίωσης αποτελούν βέβαια κατά πρώτο λόγο αρμοδιότητα των εθνικών δικαστηρίων. Για το λόγο αυτό θα πρέπει να γίνεται σε περίπτωση τέτοιων απαιτήσεων προσφυγή και στα εθνικά δικαστήρια.

<SPEAKER ID=206 LANGUAGE="ES" NAME="Camisσn Asensio">
Κύριε Επίτροπε, θα ήθελα να επιμείνω στις επιθέσεις που διαπράττονται εναντίον Ισπανών γεωργών κατά τη μεταφορά οπωροκηπευτικών προϊόντων από τη Νότια Γαλλία. Πράγματι, βρισκόμαστε μπροστά σε επαναλαμβανόμενη βία. Αρκεί να συμβουλευτούμε ψηφίσματα αυτού του Κοινοβουλίου όπου επαληθεύεται αυτό και όπου διαπιστώνουμε πως διαπράττεται κατάφωρη παραβίαση του άρθρου 5 της Συνθήκης, το οποίο υποχρεώνει τα Κράτη μέλη να θεσπίζουν όλα τα κατάλληλα μέτρα, γενικά και ειδικά, προκειμένου να διασφαλίζεται μια εσωτερική αγορά που να χαρακτηρίζεται από την άρση των εμποδίων για την ελεύθερη κυκλοφορία εμπορευμάτων μεταξύ των Κρατών μελών. Στην προκειμένη περίπτωση όμως, παρατηρείται επιπλέον μια πτυχή ασυνήθιστης βίας, που οφείλεται στο βανδαλισμό που διαπράττεται. Επομένως, δεν αρκεί πλέον η καταδίκη των γεγονότων· θα πρέπει βεβαίως να πραγματοποιηθεί η πληρωμή των αποζημιώσεων για τις ζημίες που υπέστησαν όχι μόνο τα οχήματα αλλά και τα εμπορεύματα, κυρίως όμως θα πρέπει να αποζημιωθούν οι απώλειες αγορών.
<P>
Η ερώτησή μου, κύριε Επίτροπε, αφορά συγκεκριμένα τα πλέον πρόσφατα μέτρα που απορρέουν από αυτά τα γεγονότα, στα οποία αναφερθήκατε τόσο εσείς όσο και ο προηγούμενος ομιλητής. Ποια μέτρα προβλέπει η Επιτροπή συνεπεία αυτών των γεγονότων για το μέλλον;

<SPEAKER ID=207 LANGUAGE="DE" NAME="Fischler">
Κύριε βουλευτή, εάν εννοείτε ότι εδώ έχουμε και για βιαιοπραγία και βανδαλισμό, πράγμα καθόλα πιθανό, απαντώ ότι φυσικά και τέτοιου είδους υπερβάσεις θα πρέπει να τιμωρούνται ποινικά. Το ποινικό δίκαιο είναι σε κάθε περίπτωση εθνικό δίκαιο. Για το λόγο αυτό θα πρέπει να εφαρμοσθούν ποινικές διαδικασίες σε μια τέτοια περιπτωση, οπωσδήποτε δε στη Γαλλία.
<P>
Αυτό που συνέχεια επικρίνουμε από την πλευρά της Επιτροπής ιδιαίτερα είναι ότι οι γαλλικές αστυνομικές αρχές ειδικά, έκαναν ό, τιδήποτε άλλο παρά να κινητοποιηθούν για να παρέμβουν επιτόπου, όταν λαβαίνουν χώρα τέτοιες υπερβάσεις. Μπορέσαμε επίσης και να αποδείξουμε τεκμηριωμένα μια τέτοια άστοχη συμπεριφορά. Και σήμερα ακόμη υποβάλαμε - διότι σήμερα ακριβώς λαμβάνει χώρα στο Ευρ. Δικαστήριο η προφορική διδικασία ακρόασης - μαγνητοταινίες και συναφές αποδεικτικό υλικό, με το οποίο μπορούμε και να το αποδείξουμε αυτό.
<P>
Ελπίζω πάντως ότι επιτέλους θα γίνει κάτι και ότι η νέα γαλλική κυβέρνηση θα αποδεχθεί το αίτημα αυτό.

<SPEAKER ID=208 LANGUAGE="ES" NAME="Marset Campos">
Κύριε Επίτροπε, γνωρίζει ήδη το Σώμα ότι, συνεπεία της σπουδαιότητας της γεωργίας και της κονσερβοποίησης στην περιοχή της Μούρθια, έχω διαμαρτυρηθεί επανειλημμένως, με την καλή θέληση της Προεδρίας, εναντίον των επιθέσεων σε οδηγούς φορτηγών και σε προϊόντα της Μούρθια σε γαλλικό έδαφος.
<P>
Θα ήθελα να υποβάλω μια ερώτηση, διαπίστωσα όμως ότι οι απαντήσεις είναι όλο υπεκφυγές. Πρόκειται για το αν η Επιτροπή παρεμβαίνει ή μπορεί να παρέμβει ή επιθυμεί να παρέμβει, ώστε οι αντισταθμίσεις και αποζημιώσεις σχετικά με τα προϊόντα και τις απώλειες αγορών να μπορούν να πραγματοποιηθούν, διαπιστώνω όμως ότι δεν είναι αυτό το ζήτημα που ενδιαφέρει την Επιτροπή.
<P>
Η δεύτερη ερώτηση, σύντομη, είναι αν θεωρεί ο κύριος Επίτροπος ότι αυτά τα ζητήματα καθιστούν προφανές πως δεν λειτουργεί σωστά η ΚΟΑ των οπωροκηπευτικών ούτε και η μεταρρύθμιση της ΚΓΠ που πραγματοποιήθηκε το 1992 και ότι, συνεπώς, ενδείκνυται να ληφθούν υπόψη τα όσα συμβαίνουν προκειμένου να διευθετηθεί κατάλληλα η ΚΟΑ των οπωροκηπευτικών καθώς και η κοινή γεωργική πολιτική.

<SPEAKER ID=209 LANGUAGE="DE" NAME="Fischler">
Κύριε βουλευτή, εάν μου επιτρέπετε ν'αρχίσω με τη δεύτερη ερώτησή σας θα ήθελα να σας επισημάνω σαφώς ότι οι υπερβάσεις αυτές σημειώθηκαν κυρίως πριν την έναρξη ισχύος της νέας τάξης στην αγορά οπωρολαχανικών, δηλαδή μετά την παλιά τάξη στην αγορά των προϊόντων αυτών. Για το λόγο αυτό δε βλέπω καμιά ένδειξη ότι οι υπερβάσεις αυτές θα μπορούσαν να έχουν σχέση με τη νέα τάξη στην αγορά αυτή. Αντίθετα, αναμένω ότι η νέα αυτή τάξη στην αγορά οπωρολαχανικών θα οδηγήσει επίσης στην εμφάνιση μιας άλλης εξέλιξης με την ενισχυμένη προώθηση εκ μέρους μας των συνεταιρισμών παραγωγών.
<P>
Ως προς το πρώτο ερώτημά σας σχετικά με τις δυνατότητες της Επιτροπής για επιτόπια επέμβαση, είμαι δυστυχώς αναγκασμένος να πω ότι δε διαθέτουμε δικές μας αστυνομικές δυνάμεις ή παρόμοιους θεσμούς και υποθέτω ότι ούτε η κυβερνητική διάσκεψη του Αμστερνταμ την επόμενη βδομάδα θα μας εγκρίνει τη συγκρότηση ενός τέτοιου αστυνομικού σώματος. Έτσι εξαρτώμεθα - δυστυχώς, οφείλω να πω - πάντα από τα αστυνομικά όργανα και τις δυνάμεις επιβολής της τάξης των κρατών μελών. Επίσης έχουμε δυστυχώς μόνον τη δυνατότητα να απευθυνόμαστε στο κράτος μέλος και να το παρακαλούμε να εκπληρώσει τα καθήκοντά του. Εάν δεν το κάνει, ως αυστηρότερο όπλο, εάν θέλετε, δε μας μένει παρά η προσφυγή στο Ευρωπαϊκό Δικαστήριο. Το αυστηρότερο αυτό όπλο το χρησιμοποιήσαμε και τώρα κινείται στο Δικαστήριο η διαδικασία για προσφυγή. Πέραν αυτών δεν προβλέπονται περαιτέρω δυνατότητες στη Συνθήκη.

<SPEAKER ID=210 NAME="Πρόεδρος">
Ερώτηση Αριθ. 35 που υπέβαλε ο κ. Roy Perry (H-0436/97):
<P>
Θέμα: Περιφερειακή πολιτική/νησιά
<P>
Υποστηρίζει η Επιτροπή την πρόταση της Ελλάδας και της Ισπανίας προς τη Διακυβερνητική Διάσκεψη να συμπεριληφθεί στη νέα Συνθήκη ρήτρα σχετικά με τα νησιά;

<SPEAKER ID=211 NAME="Bjerregaard">
Kύριε Πρόεδρε, γνώμη της Επιτροπής ήταν ότι θα έπρεπε να ληφθούν κατάλληλα μέτρα για τη διευθέτηση του θέματος των ειδικών εδαφικών συνθηκών που επικρατούν σε ορισμένες περιοχές, μεταξύ των οποίων συγκαταλέγονται και τα νησιά. Τα μέτρα αυτά δεν πρέπει φυσικά να είναι τέτοια που να προβάλουν εμπόδια στην εσωτερική αγορά ή στις ελεύθερες συναλλαγές ή, ακόμη, στους κανόνες ανταγωνισμού. Η Ελλάδα, στα πλαίσια των συζητήσεων της Διακυβερνητικής Διάσκεψης πριν από ενάμισυ χρόνο και πλέον, είχε υποβάλει στην αρχή των διαπραγματεύσεων πρόταση για τροποποίηση των άρθρων 92, παράγραφος 3, και 130 Α και 130 ΣΤ, με τρόπο ώστε να λαμβάνονται σαφώς υπόψη οι ιδιάζουσες συνθήκες που επικρατούν στις νησιωτικές περιοχές. Η Επιτροπή είχε συμφωνήσει να συμπεριληφθεί στην τελική δήλωση της Διάσκεψης ένα κείμενο που να λαμβάνει υπόψη τις ιδιάζουσες συνθήκες των νησιωτικών περιοχών.
<P>
Κατά τη γνώμη της Επιτροπής, η εν λόγω πολιτική θέση είναι επαρκής, επειδή με τον τρόπο αυτό η Συνθήκη καθιστά στο μέλλον δυνατή τη συνθεώρηση της κατάστασης που επικρατεί στα νησιά. Τέλος, η κατάσταση αυτή είναι διαφορετική από εκείνη που επικρατεί στις παραμεθόριες περιοχές της Ένωσης. Στη Διακυβερνητική Διάσκεψη οι τρεις ενδιαφερόμενες χώρες, δηλαδή η Ισπανία, η Γαλλία και η Πορτογαλία υπεστήριξαν τη συμπερίληψη των περιοχών αυτών στο άρθρο 227, παράγραφος 2, καθώς επίσης και την προσθήκη ενός πρωτοκόλλου για την εφαρμογή του άρθρου αυτού.

<SPEAKER ID=212 NAME="Perry">
Εκτιμώ την απάντηση του Επιτρόπου. Ανακουφίστηκα κάπως που δεν απάντησε την ερώτησή μου ο Επίτροπος Fischler, ο οποίος προέρχεται από μια ηπειρωτική χώρα.
<P>
Οπωσδήποτε ελπίζω ότι η ΔΔ θα είναι σε θέση να αναγνωρίσει τις ανάγκες των νησιών. Αν αυτό συμπεριλαμβάνεται στα ευρήματα της ΔΔ και την επακόλουθη συνθήκη, τότε, μπορεί ο Επίτροπος να μου δώσει κάποια ιδέα σχετικά με το είδος των προτάσεων τις οποίες μπορεί να εξετάζει η Επιτροπή ως κατάλληλες να ζητήσουν βοήθεια για τα νησιά και, ειδικότερα, για τη νήσο Wight, την οποία εκπροσωπώ σε αυτό το Κοινοβούλιο;

<SPEAKER ID=213 NAME="Bjerregaard">
(DA ) Γνωρίζουμε βέβαια ότι βρισκόμαστε τη στιγμή αυτή σε μια φάση όπου έχουν σχεδόν ρυθμιστεί και οι τελευταίες λεπτομέρειες όσον αφορά τη Διακυβερνητική Διάσκεψη. Είναι οι τελευταίες ημέρες συνεδριάσεων μεταξύ των μεμονωμένων αντιπροσώπων και στη συνέχεια θα διεξαχθεί η Διάσκεψη Κορυφής. Αυτό σημαίνει ότι δεν μπορώ να υπεισέλθω σε περισσότερες λεπτομέρειες απ΄ό, τι στην πρώτη απάντησή μου, παρά μόνο να αναφέρω ότι η Επιτροπή υπεστήριξε τις προτάσεις που είχαν υποβληθεί, κρίνουμε δεν ότι θα ήταν σκόπιμο να συμπεριληφθεί στην τελική δήλωση ένα κείμενο που να καθιστά δυνατή τη συνθεώρηση των νησιών. Θα φροντίσω προσωπικά να επισημάνω τι πρέπει να γίνει για το συγκεκριμένο θέμα στα διάφορα νησιά. Νομίζω ότι θα ήταν τελείως αδύνατο να απαντήσω συγκεκριμένα σε πολυάριθμα μέλη που γνωρίζουν την κατάσταση σε διάφορα νησιά, την οποία εγώ, ως Επίτροπος, δεν μπορώ φυσικά να το γνωρίζω με κανένα τρόπο τόσο λεπτομερώς όπως τα μέλη του Κοινοβουλίου.

<SPEAKER ID=214 LANGUAGE="SV" NAME="Thors">
Όπως γνωρίζουμε η Φινλανδία είναι η χώρα όπου υπάρχουν τα περισσότερα αρχιπελάγη και ποτάμια σε ολόκληρη την Ευρώπη. Στον εθνικό μας ύμνο τραγουδάμε ότι είμαστε «η χώρα των χιλίων λιμνών». Έχουμε όντως 76000 νησιά που είναι μεγαλύτερα του 1, 5 εκταρίου.
<P>
Στην πρόταση προσθήκης άρθρου και στην πρόταση ανακοίνωσης της τελευταίας Διακυβερνητικής Διάσκεψης, δεν λαμβάνεται εν τούτοις υπόψη η ανάγκη που υπάρχει στη Σουηδία και την Φινλανδία, ίσως επίσης και στη Δανία μιας πολιτικής αρχιπελάγους. Στην ανακοίνωση γίνεται λόγος για «νησιωτικές περιοχές». Θα επιθυμούσα να μπορούσε αντιθέτως να αναφέρονται «περιοχές αρχιπελάγους», δηλαδή περιοχές όπου το νερό καθ&#x02BC;αυτό κατακερματίζει την έκταση της γης και συνεπάγεται ότι απαιτείται μια εντελώς άλλη κοινωνική δομή. Ελπίζω επίσης ότι η συγκεκριμένη στενή παρακολούθηση αυτής της ανακοίνωσης θα μπορούσε να οδηγήσει στο να ειδωθεί η ενίσχυση των μεταφορών στις περιοχές διαφορετικά. Είμαι απολύτως πεπεισμένος ότι ο Επίτροπος κ. Liikanen μπορεί πολύ καλά να εξηγήσει πως είναι να ζεί κανείς σε μία χώρα όπου το νερό κυριολεκτικά κατακερματίζει τη γή.

<SPEAKER ID=215 NAME="Bjerregaard">
(DA ) Είναι απόλυτα ορθό ότι, εάν κοιτάξουμε γύρω μας στην Ευρωπαϊκή Ένωση, διαπιστώνουμε ότι υπάρχουν πολλές περιοχές όπου τα νησιά διαδραματίζουν σημαντικό ρόλο, πράγμα που ισχύει προφανώς για τη Φινλανδία, όπως ανέφερε ο ερωτών. Το βασικό ερώτημα ήταν, όπως άλλωστε τονίστηκε σήμερα, κατά πόσο θα προωθηθεί και θα υποστηριχθεί η πρόταση να γίνεται στην τελική δήλωση της Διακυβερνητικής Διάσκεψης ειδική αναφορά στα προβλήματα των νησιών, η δε απάντησή μου ήταν καταφατική. Είναι σαφές ότι ως Δανίδα γνωρίζω ορισμένα από τα προβλήματα που έχουν προκύψει στη χώρα μου και νομίζω ότι σε όλες τις χώρες με νησιά αντιμετωπίζονται πολλά κοινά προβλήματα, τα οποία, όπως ανέφερε ο ερωτών, μπορεί να είναι οι μεταφορές, αλλά και η σχολική φοίτηση και ο, τιδήποτε άλλο πρόβλημα; συνεπώς, θεωρώ σημαντικό να συμπεριληφθεί η δυνατότητα αυτή στη Συνθήκη.

<SPEAKER ID=216 NAME="Εφραιμίδης">
'Ηταν θετική και με πολλή κατανόηση η απάντηση για αυτό το αίτημα για τα νησιά, που είναι σε ιδιόμορφη κατάσταση, απομακρυσμένα από το κέντρο της Κοινότητας. 'Ομως, υπάρχει μία ασάφεια και θα παρακαλούσα να τη διευκρινίσει ο κ. Επίτροπος.
<P>
Είπε ότι η Επιτροπή αντιλαμβάνεται το θέμα και μπορεί να προχωρήσει σε κάποια ανακοίνωση. Το ερώτημα από τον πρώτο ερωτώντα και από μας είναι εάν θα υπάρχει ρήτρα για τα νησιά και εάν θα συμπεριληφθεί αυτή στο κείμενο του Μάαστριχτ ΙΙ μετά την Διακυβερνητική, εάν δηλαδή σε αυτές τις τελευταίες πινελιές που είπε θα υπάρξει μία ενδιαφέρουσα ανακοίνωση γι'αυτό το θέμα, που δεν θα παύει να είναι μη δεσμευτική, θα είναι ευχολόγιο. Θα ήθελα λοιπόν να το διευκρίνιζε.

<SPEAKER ID=217 NAME="Bjerregaard">
(DA ) Όπως ανέφερα στην αρχή της πρώτης συμπληρωματικής ερώτησης, βρισκόμαστε τη στιγμή αυτή στη φάση της Διακυβερνητικής Διάσκεψης όπου η κατάσταση εξαρτάται σε μεγάλο βαθμό από τις ενέργειες των κρατών μελών και από την προτεραιότητα που δίδουν στα εν λόγω θέματα. Δεν θα μπορούσα, ως Επίτροπος, να παράσχω καμμία εγγύηση για την έκβαση της Διακυβερνητικής Διάσκεψης. Η πληροφορία που μπόρεσα να δώσω ήταν ότι η Επιτροπή υπεστήριξε τη συγκεκριμένη πρόταση που υπέβαλαν, μεταξύ άλλων, η Ελλάδα, η Ισπανία και η Πορτογαλία, και θα συνεχίσει να το πράττει. Εάν αυτό αρκεί για να συμπεριληφθεί η εν λόγω πρόταση στη Συνθήκη και με ποιά μορφή, είναι θέμα για το οποίο δεν έχω καμμία δυνατότητα να εκφέρω γνώμη. Μπορώ όμως να αναφέρω ότι η Επιτροπή υπεστήριξε την εν λόγω πρόταση στις διαπραγματεύσεις που διεξήχθηκαν και θα το πράξει και στην τελική φάση.

<SPEAKER ID=218 NAME="Πρόεδρος">
Δεδομένου ότι εξαντλήσαμε το χρόνο που είχε προβλεφθεί για το πρώτο μέρος της Ώρας των Ερωτήσεων, η ερώτηση Αριθ. 36 θα λάβει γραπτή απάντηση.

<SPEAKER ID=219 NAME="Πρόεδρος">
Ερώτηση Αριθ. 37 που υπέβαλε ο κ. Jonas Sjφstedt (H-0425/97):
<P>
Θέμα: Απαλλαγή των υπαλλήλων της ΕΕ από το φόρο εισοδήματος
<P>
Οι υπάλληλοι της ΕΕ που είναι τοποθετημένοι σε κράτη μέλη, για παράδειγμα σε γραφεία της Επιτροπής και του Ευρωπαϊκού Κοινοβουλίου, απαλλάσσονται από την καταβολή φόρου εισοδήματος στη χώρα όπου κατοικούν. Παράλληλα, οι συγκεκριμένοι υπάλληλοι και οι οικογένειές τους απολαμβάνουν των υπηρεσιών του δημόσιου τομέα, οι οποίες χρηματοδοτούνται από τη φορολογία, όπως για παράδειγμα του συστήματος υγείας, των συγκοινωνιών και της εκπαίδευσης. Σκοπεύει η Επιτροπή να επιχειρήσει να τροποποιήσει το σύστημα αυτό, ώστε ακόμη και οι υπάλληλοι της ΕΕ να καταβάλουν το φόρο εισοδήματος στη χώρα όπου εργάζονται;

<SPEAKER ID=220 NAME="Liikanen">
Αξιότιμε κύριε Πρόεδρε, στις αντιπροσωπείες της Επιτροπής στα κράτη μέλη εργάζονται υπάλληλοι της Επιτροπής αλλά και προσληφθέντα επιτόπου άτομα. Π.χ. από το προσωπικό της αντιπροσωπείας της Επιτροπής στη Σουηδία έξι υπάλληλοι προέρχονται από την Επιτροπή και ένδεκα έχουν προσληφθεί στη Σουηδία. Κατά συνέπεια, τα δύο τρίτα του προσωπικού προέρχονται από τη χώρα στην οποία είναι εγκατεστημένη η αντιπροσωπεία. Οι υπάλληλοι αυτοί καταβάλλουν φόρους αναλόγως του ύψους του εισοδήματός τους βάσει της εθνικής φορολογικής νομοθεσίας.
<P>
Όσον αφορά τη φορολόγηση του εισοδήματος των προερχομένων από την Επιτροπή υπαλλήλων, σας πληροφορώ ότι αυτοί καταβάλλουν φόρους για το εισόδημά τους βάσει του φορολογικού συστήματος της Κοινότητας. Οι υπάλληλοι της ΕΕ καταβάλλουν στην Κοινότητα φόρο εισοδήματος αναλόγως του ύψους του εισοδήματος αυτού. Η Ένωση έχει, επίσης, θεσπίσει δικό της σύστημα κοινωνικής προστασίας και ιατροφαρμακευτικής περίθαλψης για τους υπαλλήλους της και τις οικογένειες αυτών. Οι υπάλληλοι είναι υποχρεωμένοι να καταβάλλουν στο αντίστοιχο ταμείο τις συνεισφορές που τους αναλογούν.
<P>
Όσον αφορά τους έμμεσους φόρους, σας πληροφορώ ότι τόσο οι προερχόμενοι από την ΕΕ όσο και οι προσληφθέντες για εργασία στη χώρα διαμονής τους υπάλληλοι είναι υποχρεωμένοι να καταβάλλουν τους έμμεσους φόρους. Κατά συνέπεια, οι αντιπροσωπείες της ΕΕ απαρτίζονται από προσωπικό που υπάγεται σε δύο διαφορετικά φορολογικά συστήματα. Γεννάται, βεβαίως, το ερώτημα εάν υπάρχει λόγος να αυξηθεί και περαιτέρω ο αριθμός των προσληφθέντων για εργασία στον τόπο διαμονής τους υπαλλήλων στο προσωπικό των αντιπροσωπειών που εδρεύουν στα διάφορα κράτη μέλη.

<SPEAKER ID=221 LANGUAGE="SV" NAME="Sjφstedt">
Θέλω να ευχαριστήσω τον Επίτροπο για την απάντηση. Θα ήθελα να πώ ότι νομίζω είναι λογικό όλοι όσοι εργάζονται και είναι τοποθετημένοι σε ένα κράτος μέλος μόνιμα να πληρώνουν επίσης φόρο εισοδήματος σ&#x02BC;αυτήν τη χώρα. Δεν έχει κανείς μόνο περίθαλψη σ&#x02BC;αυτή τη χώρα, αλλά συγκοινωνίες, εκπαίδευση κ.ά. Εκτός αυτού, οι υπάλληλοι στην Σουηδία θα προστατευθούν από την Σουηδική άμυνα και θα απολαύσουν τον Σουηδικό Βασιλικό Οίκο και πολλά άλλα. Θεωρώ ότι είναι λογικό να πληρώνει κανείς φόρο στη χώρα όπου επωφελείται του δημόσιου τομέα, ανεξαρτήτως του τρόπου με τον οποίο είναι κανείς υπάλληλος της Ευρωπαϊκής Επιτροπής.
<P>
Περαιτέρω, νομίζω ότι αυτή η φορολογική απαλλαγή είναι προκλητική, διότι και αυτό επίσης ενισχύει την εικόνα ότι όταν κάποιος είναι υπάλληλος στο σύστημα της ΕΕ έχει υπερβολικά προνόμια. Δεν νομίζω ότι υπάρχει κάποια καλή αιτιολογία γιατί κάποιοι δεν πληρώνουν φόρους στη χώρα που διαμένουν, ζούν και εργάζονται. Διερωτώμαι αν θα πάρετε κάποιες πρωτοβουλίες για να αλλάξετε αυτές τις συνθήκες ώστε όλοι οι υπάλληλοι της Επιτροπής να αντιμετωπίζονται ομοίως σ&#x02BC;αυτή την περίπτωση.

<SPEAKER ID=222 LANGUAGE="SV" NAME="Lindqvist">
Είμαι και εγώ από την Σουηδία, όπου είχαμε μια συζήτηση για το καθεστώς των υπαλλήλων της ΕΕ. Είχαμε μια συζήτηση για το καθεστώς των βουλευτών του Κοινοβουλίου επίσης και οι δύο είναι φυσικά πολύ σημαντικές. Πιστεύω ότι είναι πολύ σημαντικό να είναι η σχέση μεταξύ του κοινού και ημών που εργαζόμαστε εδώ ως εκλεγμένοι, ή στο γραφείο της Επιτροπής στην Σουηδία, ή σε άλλα κράτη μέλη, η καλύτερη δυνατή.
<P>
Η συμπληρωματική ερώτησή μου είναι: Δεν πιστεύει ο Επίτροπος Liikanen ότι αυτή η σχέση μπορεί να βελτιωθεί με την ενεργητική απομάκρυνση τέτοιων εργαλείων, ή τέτοιων κανόνων, που οδηγούν στο να νομίζουν πολλοί άνθρωποι, ότι γι&#x02BC;αυτόν τον λόγο δεν μπορούν να συμβιβαστούν μ&#x02BC;ό, τι γίνεται στην ΕΕ; Θα παρακαλούσα να έχω απάντηση σ&#x02BC;αυτήν την ερώτηση.

<SPEAKER ID=223 LANGUAGE="SV" NAME="Liikanen">
Είναι σαφές ότι πρέπει να βελτιώσουμε τις σχέσεις μας με τον λαό σ&#x02BC;όλα τα κράτη μέλη. Το σκεπτικό του κανονισμού υπηρεσιακής κατάστασης των υπαλλήλων της ΕΟΚ είναι ότι όλοι οι μόνιμοι υπάλληλοι αντιμετωπίζονται με τον ίδιο τρόπο σ&#x02BC;όλες τις χώρες της ΕΟΚ. Αυτό έχει οδηγήσει σε μια κατάσταση η οποία συνεπάγεται ότι αν κάποιος είναι μόνιμος υπάλληλος στα ευρωπαϊκά θεσμικά όργανα έχει τα ίδια δικαιώματα σε όλες τις χώρες της ΕΟΚ.
<P>
Γνωρίζω καλά ότι ήταν αρκετά δύσκολο να εξηγηθεί αυτή η κατάσταση στη Σουηδία. Γενικά το πρόβλημα αναφορικά με τα μισθολογικά δικαιώματα δεν είναι τόσο μεγάλο. Αυτό το έχουμε μελετήσει με μεγάλη προσοχή και έχουμε συγκρίνει το επίπεδο του καθαρού μισθού των ξένων διπλωματών που είναι τοποθετημένοι στις Βρυξέλλες, με το επίπεδο του καθαρού μισθού των υπαλλήλων της ΕΟΚ οι οποίοι επίσης εργάζονται εκεί. Πρέπει να πώ ότι στις περισσότερες περιπτώσεις είναι πολύ μικρές οι διαφορές. Αυτή η συζήτηση ήταν πολύ έντονη στις χώρες όπου κάποιος εργάζεται στην χώρα του.

<SPEAKER ID=224 NAME="Πρόεδρος">
Ερώτηση Αριθ. 38 που υπέβαλε ο κ. Bryan Cassidy (H-0439/97):
<P>
Θέμα: Όρια ηλικίας στις προσλήψεις της Ευρωπαϊκής Επιτροπής και των δορυφορικών της οργάνων
<P>
Έχει υπόψη της η Επιτροπή ότι το Ευρωπαϊκό Ίδρυμα για τη Βελτίωση των Όρων Διαβίωσης και Εργασίας ΔΕΝ χρησιμοποιεί όρια ηλικίας στις ανακοινώσεις του για την πλήρωση κενών θέσεων, εφόσον διέκοψε αυτή την πρακτική πριν από λίγα χρόνια;
<P>
Θα ακολουθήσει η Επιτροπή το έξοχο παράδειγμα του Ευρωπαϊκού Ιδρύματος και θα πάψει και η ίδια να εφαρμόζει όρια ηλικίας στις προσλήψεις της;

<SPEAKER ID=225 NAME="Πρόεδρος">
Μου ζητά το λόγο ο κ. McMahon για ένα ζήτημα επί της διαδικασίας.

<SPEAKER ID=226 LANGUAGE="EN" NAME="McMahon">
Κύριε Πρόεδρε, έχω καταθέσει μια παρόμοια ερώτηση αλλά για κάποιο λόγο τοποθετήθηκε πολύ κάτω στον κατάλογο. Θα έπρεπε να έχει εξεταστεί μαζί με την ερώτηση του κυρίου Cassidy, αφού πρόκειται για το ίδιο ζήτημα. Αυτός είναι ο δεύτερος μήνας που συμβαίνει αυτό.

<SPEAKER ID=227 NAME="Πρόεδρος">
Κύριε McMahon, δεν είναι οι υπηρεσίες του Κοινοβουλίου που αποφασίζουν ποιος Επίτροπος απαντά στις ερωτήσεις, αλλά η Επιτροπή. Εν πάση περιπτώσει, ο κ. Liikanen μού ζητά το λόγο προκειμένου να σας απαντήσει, και εγώ δίνω με μεγάλη ευχαρίστηση το λόγο στον κ. Liikanen.

<SPEAKER ID=228 LANGUAGE="FR" NAME="Liikanen">
) Δεν υπάρχει πρόβλημα εδώ. Ο κύριος McMahon έθεσε την ερώτησή του στο πλαίσιο της διακυβερνητικής διάσκεψης. Η διακυβερνητική διάσκεψη είναι ευθύνη του Επιτρόπου Oreja. Είμαι πολύ ευτυχής να απαντήσω στην ερώτηση σχετικά με το όριο ηλικίας μαζί με την ερώτηση του κυρίου Cassidy. Δεν είναι η πρώτη φορά που τίθενται αυτές οι ερωτήσεις.
<P>
«Η Ευρωπαϊκή Επιτροπή έχει συνείδηση του γεγονότος ότι το Ευρωπαϊκό 'Ιδρυμα του Δουβλίνου, εδώ και μερικά χρόνια, δεν εφαρμόζει όρια ηλικίας στις προκηρύξεις των κενών θέσεών του. Η πρακτική της εφαρμογής ορίων ηλικίας έχει την προέλευσή της στην ίδια την έννοια μίας μόνιμης και ανεξάρτητης ευρωπαϊκής δημόσιας υπηρεσίας, με βάση τις πρακτικές που ακολουθούνται, ακόμα και σήμερα, από τις διπλωματικές υπηρεσίες στα περισσότερα κράτη μέλη καθώς και από ορισμένες άλλες διοικήσεις. Αντικειμενικός στόχος είναι η πρόσληψη νεαρών υπαλλήλων, προσφέροντάς τους μακροπρόθεσμες προοπτικές σταδιοδρομίας, ώστε να εξασφαλισθεί η συνέχεια των υπηρεσιών καθώς και η αφοσίωση των υπαλλήλων. Στα θεσμικά όργανα, όπως φαίνεται, αυτή η πολιτική λειτούργησε καλά και εκπλήρωσε τους στόχους της. Επιπλέον, η εφαρμογή των ορίων ηλικίας περιελάμβανε ορισμένα πλεονεκτήματα. Πρώτον, διευκολύνει τη διαχείριση διαγωνισμών με μεγάλη συμμετοχή περιορίζοντας τον αριθμό των υποψηφίων. Δεύτερον, συμβάλλει στη διασφάλιση κάποιας ισορροπίας, κυρίως γεωγραφικής, καθώς και μεταξύ ανδρών/γυναικών.
<P>
Ως παράδειγμα, οι διαγωνισμοί Α8-Α7, για τους πολίτες των νέων κρατών μελών, με όρια ηλικίας τα 32 και 35 έτηαντίστοιχα, έδωσαν πολύ ικανοποιητικά αποτελέσματα από την άποψη της ισορροπίας ανδρών/γυναικών. Αντίθετα, οι διαγωνισμοί Α για πρόσληψη ανώτερων διοικητικών στελεχών από τα νέα κράτη μέλη, με όρια ηλικίας 50 και 55 ετών, προσήλκυσαν σχετικά λιγότερες γυναίκες.
<P>
Η προσέγγιση της Επιτροπής δεν είναι άκαμπτη. Ειδικοί διαγωνισμοί επιπέδου Α5 και Α4 προκηρύσσονται για τους υποψήφιους με επιβεβαιωμένη επαγγελματική εμπειρία, με όριο ηλικίας τα 50 έτη, γεγονός που συμβάλλει στην εισαγωγή κάποιας διαφοροποίησης στην πολιτική της Επιτροπής. Εξάλλου, η Επιτροπή δεν εφαρμόζει πλέον όριο ηλικίας για την επιλογή έκτακτων υπαλλήλων. Η Επιτροπή δεν αντιτίθεται στην έναρξη ενός προβληματισμού σχετικά με ένα μεγαλύτερο άνοιγμα στο θέμα αυτό. Μια δυνατότητα θα ήταν να διατηρήσουμε τα όρια ηλικίας για ορισμένους διαγωνισμούς βαθμών βάσης, παραδείγματος χάριν για τους διαγωνισμούς Α8, και να μην εφαρμόζεται ένας γενικός κανόνας για τους άλλους διαγωνισμούς.
<P>
Η Επιτροπή θα μπορούσε λοιπόν να ανοίξει ένα διάλογο για το θέμα με τις συνδικαλιστικές και επαγγελματικές οργανώσεις και, βέβαια, με τα άλλα θεσμικά όργανα. Ωστόσο, σε ένα πλαίσιο μηδενικής αύξησης του αριθμού προσωπικού του θεσμικού οργάνου, πρέπει να συνεχισθεί η πρόσληψη νέων υπαλλήλων ώστε να αποφευχθεί η γήρανση του προσωπικού του θεσμικού οργάνου.»

<SPEAKER ID=229 NAME="Cassidy">
) Γνωρίζω πολύ καλά το γεγονός ότι η Επιτροπή έχει κάνει προσπάθειες, ιδιαίτερα μετά την ανάληψη από τον Επίτροπο Liikanen της ευθύνης για αυτόν τον φάκελο, και καλωσορίζουμε το γεγονός ότι για το Βαθμό Α υπάρχει τώρα το όριο των 50 ετών. Αλλά, παραμένει γεγονός ότι ένα από τα σημαντικά ιδρύματα, το Ευρωπαϊκό Κέντρο για τις Συνθήκες Διαβίωσης και Εργασίας στο Δουβλίνο δεν θέτει όρια ηλικίας. Οι κοινοβουλευτικές ομάδες σε αυτό το Κοινοβούλιο, χάρη στις προσπάθειες της διακομματικής ομάδας για θέματα ηλικίας στο Κοινοβούλιο δεν εφαρμόζουν πλέον όρια ηλικίας. Και αυτό είναι λίγο μια παλιομοδίτικη αναβίωση, αν μπορώ να το πω έτσι, με σεβασμό. Ελπίζω ο Επίτροπος να πιέσει στις διαπραγματεύσεις με αυτό που έχει ονομάσει συνδικαλιστικές οργανώσεις . Έχω δίκιο να υποθέτω ότι αυτές είναι το εμπόδιο σε αυτό το θέμα;

<SPEAKER ID=230 NAME="Liikanen">
(ΕΝ) Κύριε Πρόεδρε, οι συνδικαλιστικές οργανώσεις πιστεύουν ότι η ανεξάρτητη δημόσια διοίκηση απαιτεί κατ' αρχήν να αρχίζουν τη σταδιοδρομία τους οι υπάλληλοι από μια μικρή ηλικία και να συνεχίζουν. Έχουν υπάρξει κάποιες συζητήσεις σχετικά με μεγαλύτερα όρια ηλικίας, όπου θα υπήρχε μεγαλύτερος δισταγμός, αλλά αυτή είναι μια συζήτηση που θα πρέπει να γίνει.
<P>
Η δεύτερη παρατήρηση που θέλω να κάνω είναι ότι ακόμη και με καμία αύξηση στο προσωπικό της Επιτροπής στο μέλλον και παρά τις εκτενείς προσλήψεις τα τελευταία δέκα χρόνια, είναι φανερό ότι - ακόμη και παρόλο που ελπίζω ότι στο μέλλον θα είμαστε πιο ευέλικτοι - δεν μπορούμε να σταματήσουμε να προσλαμβάνουμε νέους ανθρώπους, επειδή, διαφορετικά, ολόκληρη η δομή του προσωπικού της Επιτροπής θα γίνει πολύ βαριά στην κορυφή.
<P>
Τρίτον, είμαι έτοιμος να δοκιμάσω και να βρω λύσεις με ανοιχτό μυαλό, στις περιοχές εκείνες που είναι δυνατό. Η μόνη ίσως εξαίρεση είναι ότι θα έπρεπε να έχουμε ένα είδος βασικού βαθμού για τους νέους ανθρώπους που έρχονται απευθείας από το πανεπιστήμιο, παρόλο που θα μπορούσαμε να αναζητήσουμε πιο πρακτικές λύσεις για όσους έχουν επαγγελματική πείρα. Καταλαβαίνω ότι η ενδιάμεση ομάδα γι' αυτό το θέμα στο Κοινοβούλιο θα έχει ένα μικρό σεμινάριο την Τρίτη. Η Γενική μου Διεύθυνση θα παραστεί και θα συνεισφέρει στη συζήτηση λεπτομέρειες των εν λόγω προβλημάτων.
<P>
Η τελευταία παρατήρηση που θέλω να κάνω είναι ότι το πραγματικό μας πρόβλημα είναι ο τεράστιος αριθμός των αιτούντων. Αν έχουμε δεκάδες χιλιάδες αιτούντες και μπορούμε να προσλάβουμε μόνο εκατό ή διακόσιους, τότε θα έχουμε πολλά πρακτικά προβλήματα στην εκτέλεση μιας τέτοιας λειτουργίας στο μέλλον. Είμαι βέβαιος ότι θα ήταν χρήσιμο να συζητήσουμε τις λεπτομέρειες αργότερα αυτή την εβδομάδα.

<SPEAKER ID=231 NAME="McMahon">
 Ακουσα τον Επίτροπο με κάποιο ενδιαφέρον. Δεν νομίζει ότι υπάρχει εδώ κάποια υποκρισία, όταν μιλάμε για μια ευέλικτη αγορά εργασίας, ενώ οι πολιτικοί γυρίζουν σε όλο τον κόσμο λέγοντας ότι κανένας δεν μπορεί να έχει δουλειά εφ' όρου ζωής και ότι οι άνθρωποι θα πρέπει να προσαρμοστούν και να έχουν πολλές καριέρες; Στα ενδότερα της Επιτροπής, όλοι εφαρμόζουν αυτή την προσέγγιση κάνοντας αυτή τη δουλειά εφ' όρου ζωής και, αν δεν είσαι στο τελευταίο σκαλοπάτι της κλίμακας, τότε πράγματι έχεις ένα εμπόδιο. Δεν είναι υποκρισία να ακούμε κυρήγματα μέσα στην Επιτροπή όταν λένε ένα πράγμα στο γενικό κοινό σχετικά με την απασχόληση και με την οικονομία, ενώ από την άλλη, στην πράξη, κάνουν εντελώς το αντίθετο; Πότε η ρητορική τους θα συμφωνεί με τις πράξεις τους μέσα στην ίδια την Επιτροπή;
<P>
Παρομοίως, στην ΔΔ, δεν πάει κάτι στραβά, όταν ο Επίτροπος να προτείνει στην ΔΔ μια ρήτρα περί μη διακρίσεων με βάση την ηλικία, ενώ την ίδια στιγμή η Επιτροπή και τα θεσμικά της όργανα κάνουν ακριβώς αυτό που προσπαθούν να καταργήσουν;

<SPEAKER ID=232 NAME="Liikanen">
 Λυπάμαι που ο κύριος McMahon δεν είχε την ευκαιρία να ακούσει την απάντησή μου, επειδή εξήγησα ότι ένα μεγάλο μέρος των υπαλλήλων της Επιτροπής είναι πέραν αυτού του ορίου ηλικίας. Δεν υπάρχουν όρια ηλικίας για τους προσωρινούς υπαλλήλους, κάτι που είναι το είδος της πρόσληψης που κάνουμε, για παράδειγμα, στην περίπτωση της ΣΕΒ.
<P>
Δεύτερον, όσον αφορά τις νέες χώρες, όπου έχουμε προσλάβει τους περισσότερους υπαλλήλους κατά τα τελευταία δύο χρόνια, οι μισοί όσων προσελήφθησαν ήταν νέοι άνθρωποι για τις θέσεις Α6, Α7 και Α8, αλλά οι άλλοι μισοί ήταν προσωπικό μεγαλύτερης ηλικίας, μάλιστα μέχρι την ηλικία των 60. Είμαι βέβαιος ότι αν εξετάσουμε τις πρακτικές πρόσληψης του δημόσιου τομέα γενικά και το πώς προσλαμβάνονται οι άνθρωποι ως νέοι υπάλληλοι, τότε ο κατάλογος της Επιτροπής δεν είναι τόσο κακός.
<P>
Ακόμη όμως θέλω να μελετήσω το αν μπορούμε να έχουμε ένα πιο ανοιχτό σύστημα για όλες τις θέσεις εργασίας που απαιτούν επαγγελματική πείρα. Για τους νέους ανθρώπους που έρχονται απευθείας σε βοηθητικές εργασίες, είτε θα έχουμε όρια ηλικίας είτε όχι, είναι πολύ καθαρό ότι αυτές οι δουλειές είναι για ανθρώπους χωρίς επαγγελματική πείρα, ως ένα πρώτο βήμα στη διοίκηση.

<SPEAKER ID=233 NAME="Stewart-Clark">
(ΕΝ) Επίτροπε, διάβασα τη γραπτή σας απάντηση και άκουσα τι είπατε. Ανάμεσα στις γραμμές μπορώ να διαβάσω κάποιο βαθμό προσωπικής συμπάθειας γι' αυτό που προσπαθούμε να κάνουμε. Δεν ξέρω αν το ξέρετε, αλλά το Κοινοβούλιο το Φεβρουάριο ψήφισε υπέρ της διαγραφής της αναφοράς στο όριο ηλικίας από το παράρτημα του κανονισμού υπηρεσιακής κατάστασης. Ελπίζω ότι θα κάνετε το ίδιο στην Επιτροπή.
<P>
Το βρίσκω εκπληκτικό να υπάρχει οποιοσδήποτε να δικαιολογεί ένα όριο ηλικίας, από το γεγονός ότι υπάρχουν τόσοι άνθρωποι που κάνουν αίτηση. Δεν μπορώ να φανταστώ οποιαδήποτε επιχείρηση σε αυτό τον κόσμο που θα εφάρμοζε αυτά τα κριτήρια. Συμφωνείτε;

<SPEAKER ID=234 NAME="Liikanen">
) Στην Ευρώπη σήμερα, ένα πράγμα είναι σαφές: η ανεργία είναι ένα σοβαρό πρόβλημα για ανθρώπους ηλικίας 45 με 50 ετών. Γιατί; Διότι τείνουν να μην προσλαμβάνονται στην αγορά εργασίας. Αυτό είναι γεγονός. Είναι ένα πραγματικό πρόβλημα της ανεργίας, επειδή οι εργοδότες προτιμούν να προσλαμβάνουν νέους ανθρώπους. Δυστυχώς, έτσι είναι τα πράγματα. Ελπίζω να μπορέσουμε να τα αλλάξουμε, αλλά έτσι είναι τα πράγματα στις χώρες με υψηλή ανεργία.
<P>
Οσον αφορά στην Επιτροπή, είμαστε έτοιμοι να είμαστε πιο ανοιχτοί στο μέλλον. Θέλουμε να έχουμε και νέους ανθρώπους. Θα προσλάβουμε πολύ λίγους τώρα λόγω περιορισμών στον προϋπολογισμό. Δεν μπορούμε να ξεχάσουμε ολόκληρες γενιές. Πρέπει να προσλαμβάνουμε νέους ανθρώπους, αλλά είμαστε ανοιχτοί σε περιοχές όπου χρειαζόμαστε επαγγελματική πείρα και επίσης ανθρώπους που να μην είναι νέοι και εκεί θα προσλαμβάνουμε χωρίς όριο ηλικίας.

<SPEAKER ID=235 NAME="Ewing">
(ΕΝ) Θα ήθελα να συμφωνήσω με όσους εξέφρασαν έκπληξη που κάποιοι από εμάς δεν χρειάζεται να αντιμετωπίζουν το δημόσιο κομπασμό σχετικά με τις μη διακρίσεις και το νόμο σχετικά με αυτό το θέμα στην Ενωση. Και ωστόσο ακούσαμε πραγματικά εκπληκτικά οφθαλμοφανείς και απερίφραστες δικαιολογίες για ένα σύστημα το οποίο επιβάλλει ένα αποτελεσματικό εμπόδιο σε ανθρώπους που είναι πολύ συχνά έμπειροι.
<P>
Σημείωσα κάποιες από τις δικαιολογίες: οι νέοι άνθρωποι θα ήταν ευτυχείς, πιστοί και θα είχαν καλή καριέρα. Γιατί να μην ισχύει αυτό και για κάποιον πάνω από τα 50; Μάλιστα, μπορεί να είναι πιο ευτυχείς και πιο πιστοί, επειδή θα το εκτιμούσαν και θα είχαν και κάποια πείρα.
<P>
Δεν ζητάμε από την Επιτροπή να σταματήσει να προσλαμβάνει νέους ανθρώπους, της ζητάμε να μην θέσει περιορισμούς στην πρόσληψη των μεγαλύτερων. Δεν καταλαβαίνω πώς η Επιτροπή μπορεί να συνεχίσει με αυτή την πολιτική. Μήπως έχει κανένα χρονοδιάγραμμα στο μυαλό της σχετικά με το πότε θα το σταματήσει;

<SPEAKER ID=236 NAME="Liikanen">
 Κύριε Πρόεδρε, λυπάμαι που δεν σημειώθηκε σωστά. Παρότι θα ήθελα να μιλήσω για την ευτυχία στη ζωή, δεν ανέφερα κάτι τέτοιο στην απάντησή μου.
<P>
Όσον αφορά τα όρια ηλικίας, είπα ότι παρουσιάζω εδώ ένα άνοιγμα. Συνεχίζω να ελπίζω ότι μπορώ να συνεχίσω με τη γραμμή που παρουσίασα εδώ σήμερα.

<SPEAKER ID=237 NAME="Πρόεδρος">
Δεδομένου ότι εξαντλήσαμε το χρόνο που είχε προβλεφθεί για τις ερωτήσεις προς τον κ. Liikanen, η ερώτηση Αριθ. 39 θα λάβει γραπτή απάντηση.

<SPEAKER ID=238 NAME="Πρόεδρος">
Ερώτηση Αριθ. 40 που υπέβαλε ο κ. Josu Imaz San Miguel (H-0414/97):
<P>
Θέμα: Παρασυρόμενα απλάδια
<P>
Η Προεδρία του Συμβουλίου Αλιείας πρότεινε στην Επιτροπή, κατά τη συνεδρίαση που πραγματοποιήθηκε στις 14 και 15 Απριλίου 1997, την εκπόνηση μιας νέας πρότασης για την αντιμετώπιση του προβλήματος των παρασυρόμενων απλαδιών. Η νέα αυτή πρόταση θα πρέπει να λαμβάνει υπόψη της, όπως προτείνει η ίδια η Προεδρία, όλα τα νέα και πλέον πρόσφατα στοιχεία σχετικά με το θέμα αυτό.
<P>
Η τροποποίηση της ιταλικής θέσης, την οποία εξέφρασε δημοσίως ο υπουργός κ. Pinto στη Βενετία, στις 29.11.1996, υπέρ της πλήρους απαγόρευσης των δικτύων αυτών, καθώς και η ιδιαιτερότητα της χρήσης των παρασυρόμενων απλαδιών στη Βαλτική, σε σχέση με άλλα είδη αλιείας, ανοίγουν το δρόμο προς μια πλειοψηφία στο Συμβούλιο υπέρ της πλήρους απαγόρευσής τους στον Ατλαντικό και τη Μεσόγειο.
<P>
Έχει διαμορφώσει η Ευρωπαϊκή Επιτροπή κάποια σχετική πρόταση; Περιλαμβάνεται στην πρόταση αυτή η πλήρης απαγόρευση των παρασυρόμενων απλαδιών, εκτός της Βαλτικής Θάλασσας;

<SPEAKER ID=239 NAME="Bonino">
Όσον αφορά το φάκελλο στον οποίο αναφέρεται η ερώτηση, ο κ. βουλευτής γνωρίζει πολύ καλά ότι πρόκειται από εκείνους τους φακέλλους που έχουν προκαλέσει το μεγαλύτερο πονοκέφαλο στην Επιτροπή και σε εμένα προσωπικά ως αρμόδιας επιτρόπου για το θέμα. Παραμένει το γεγονός: μεταξύ των αποφάσεων που έχει λάβει το Συμβούλιο, τόσο σχετικά με το σχέδιο αναδιάρθρωσης του ιταλικού στόλου, όσο και, κυρίως, σχετικά με τη στάση της Γερμανίας μετά από το αίτημα του ισπανού υπουργού, έχει αποφασισθεί να αναλάβει η Επιτροπή μία σειρά άτυπων διμερών επαφών με τα κράτη μέλη για να εκτιμηθεί εάν είναι πραγματοποιήσιμη μία τροποποιητική πρόταση, που θα μπορούσε να είναι διαφορετικής φύσης: θα μπορούσαμε, παραδείγματος χάρη, να προβλέψουμε ένα split μεταξύ της Βαλτικής Θάλασσας και του Ατλαντικού Ωκεανού, ή άλλες δράσεις αυτού του τύπου. Η Επιτροπή μελετά το θέμα, συνεπώς, και προετοιμάζει τις διμερείς επαφές.
<P>
Επιθυμώ ωστόσο να πω στον κ. βουλευτή ότι πρόθεση της Επιτροπής είναι να μην προταχθεί ο φάκελλος »filets maillants dιrivants» του φακέλλου «τεχνικά μέτρα» που η Επιτροπή επιθυμεί να διεκπεραιώσει στο Συμβούλιο «Αλιεία» της 30ης Οκτωβρίου. Και αυτό για να αποφευχθούν, όπως ο κ. βουλευτής κατανοεί, τα διασταυρούμενα βέτο ή λίγο ή πολύ διαφανείς προσπάθειες συναλλαγής μεταξύ των διαφόρων φακέλλων. Η Επιτροπή προτίθεται συνεπώς να ολοκληρώσει αυτό το γύρο των διαπραγματεύσεων και να εξαγάγει συμπεράσματα ή να κάνει μία νέα πρόταση εντός του τέλους του έτους.

<SPEAKER ID=240 LANGUAGE="ES" NAME="Imaz San Miguel">
Ευχαριστώ, κυρία Επίτροπε, για την απάντησή σας.
<P>
Πράγματι, παρά το ότι προξενώ πονοκέφαλο σε εσάς και την Επιτροπή, είμαι πεπεισμένος ότι η Επιτροπή εργάζεται σοβαρά σε αυτό το ζήτημα και ότι πρόκειται να εξακολουθήσει να εργάζεται προς τη σωστή κατεύθυνση και με το χρονοδιάγραμμα που επισημάνατε.
<P>
Θα ήθελα να σας υποβάλω δύο ερωτήσεις. Πρώτον, αν η Επιτροπή πρόκειται να προσεγγίσει αυτό το θέμα με μια συγκεκριμένη πρόταση για το επόμενο φθινόπωρο, δηλαδή μετά τον Οκτώβριο. Κατ' αυτόν τον τρόπο, θα ήταν λίαν πιθανό να μπορέσουν να απαγορευτούν τα εν λόγω δίχτυα για την περίοδο αλιείας του θέρους 1998. Δεύτερον, αν η Επιτροπή, στην πρότασή της, θα εξετάζει κάποιο σχέδιο αναπροσαρμογής που πιστεύω ότι θα ήταν θετικό για τους στόλους της Γαλλίας, της Ιρλανδίας και του Ηνωμένου Βασιλείου, που να χρηματοδοτείται μέσω του ΧΟΠΑ ή κάποιου άλλου είδους ευρωπαϊκού ταμείου που να επιτρέπει, αφενός, να πληρώνονται οι συμπληρωματικές αλλαγές των διχτυών σε αυτούς τους στόλους και, αφετέρου, να παρέχεται η απαραίτητη κατάρτιση σε αυτούς ώστε να μπορούν να πραγματοποιήσουν μια αναπροσαρμογή με πιο επιλεκτικά αλιευτικά εργαλεία.

<SPEAKER ID=241 LANGUAGE="ES" NAME="Bonino">
Πιστεύω ότι η Επιτροπή θα παρουσιάσει μια πρόταση στα τέλη του έτους. Ύστερα, όπως γνωρίζετε πολύ καλά, όλα εξαρτώνται από τις διαδικασίες, όπου συμμετέχουν το Συμβούλιο και το Κοινοβούλιο, και καθώς η Επιτροπή δεν είναι η μόνη κυρία αυτών των διαδικασιών, θα πρέπει να δούμε τι θα προκύψει.
<P>
Όσον αφορά τον δεύτερο προβληματισμό που εκφράσατε, πράγματι, αυτό είναι ένα από τα θέματα των διμερών διαβουλεύσεων που πραγματοποιούμε με τα Κράτη μέλη. Θα ήθελα όμως να επισημάνω πως, σε ό, τι αφορά την Ιρλανδία, απομένει μόνον ένα πλοίο που εξακολουθεί να αλιεύει με παρασυρόμενα απλάδια· στην προκειμένη περίπτωση, δεν είναι απαραίτητο ένα μεγάλο σχέδιο αναπροσαρμογής. Επιπλέον, εφόσον υπάρχει αυτή η δέσμευση, τα Κράτη μέλη που έχουν πλοία με παρασυρόμενα απλάδια τα οποία αλιεύουν στον Ατλαντικό οφείλουν να αποστέλλουν πλοία ελέγχου: μπορείτε να αναλογιστείτε ποιός είναι ο οικονομικός απολογισμός αυτής της πρωτοβουλίας.
<P>
Όσον αφορά την Αγγλία, κατά την τελευταία περίοδο αλιείας υπήρχαν μόνο πέντε-έξι πλοία αγγλικής σημαίας με παρασυρόμενα απλάδια. Ούτε και εκεί είναι απαραίτητο να υλοποιηθεί ένα μεγάλο σχέδιο αναπροσαρμογής.
<P>
Το ζήτημα θα μπορούσε να τεθεί στην περίπτωση της Γαλλίας. Η χώρα αυτή εξακολουθεί να έχει κάπου 40 πλοία, παλαιά ήδη, που εξακολουθούν να αλιεύουν. Αυτή είναι μια δυνατότητα που εξετάζεται κατά τις διμερείς επαφές, σε όρους ανάλογους με τις διαδικασίες που εφαρμόζονται στο ιταλικό σχέδιο. Επαναλαμβάνω, διαδικασίες και δημοσιονομικές πτυχές επίσης.

<SPEAKER ID=242 NAME="Πρόεδρος">
Ερώτηση Αριθ. 41 που υπέβαλε ο κ. Robin Teverson (H-0420/97):
<P>
Θέμα: Επιχειρησιακή ομάδα για το μέλλον της Κοινής Αλιευτικής Πολιτικής
<P>
Σε μια πρόσφατη συζήτηση «στρογγυλής τραπέζης» σχετικά με το μέλλον της Κοινής Αλιευτικής Πολιτικής, η Επίτροπος κ. Bonino ανέφερε ότι συγκροτείται στο πλαίσιο της ΓΔ XIV μια επιχειρησιακή ομάδα (task force) που θα επιληφθεί του θέματος. Συγκροτήθηκε η ομάδα αυτή; Ποιό είναι το σχετικό χρονοδιάγραμμα, από ποιους απαρτίζεται και πώς θα λειτουργήσει; Μπορεί επίσης η Επίτροπος να μας πληροφορήσει ποια είναι τα όρια αρμοδιότητας της ομάδας και ο ρόλος του Ευρωπαϊκού Κοινοβουλίου επί του προκειμένου;

<SPEAKER ID=243 NAME="Bonino">
Κύριε Πρόεδρε, κύριοι βουλευτές, στο πλαίσιο της Γενικής Διεύθυνσης Αλιείας έχει ήδη συγκροτηθεί μία ομάδα εργασίας που ανέλαβε να προετοιμάσει την αναθεώρηση της κοινής αλιευτικής πολιτικής, όπως προβλέπεται από το βασικό κανονισμό, με τη σύνταξη μιας έκθεσης που θα παρουσιασθεί στην Επιτροπή εντός του τέλους του 2002.
<P>
Πρώτο καθήκον αυτής της ομάδας θα είναι ο προσδιορισμός της μεθοδολογίας εργασίας και γι αυτό το σκοπό θα οργανωθεί εντός του τέλους του έτους ένα σεμινάριο με το Ευρωπαϊκό Κοινοβούλιο, στο οποίο θα μπορούν να συμμετάσχουν όλοι οι ενδιαφερόμενοι βουλευτές, σεμινάριο που θα καθορίσει το περιεχόμενο και κυρίως μία μεθοδολογία με αντικείμενο τη διεξαγωγή μιας καλής συζήτησης πριν να φθάσουμε στην πρόταση του 2001.
<P>
Από την πλευρά μου, πιστεύω ότι η όλη διαδικασία θα πρέπει να στηρίζεται σε μία ευρεία διαδικασία διαβουλεύσεων όλων των παραγόντων και των ενδιαφερομένων πλευρών: συνεπώς, από τη μία πλευρά μία πολύ στενή επαφή με την Επιτροπή Αλιείας του Κοινοβουλίου κατά τη διάρκεια όλης της διαδικασίας, που θα είναι μία μακροπρόθεσμη διαδικασία, και από την άλλη, φυσικά, διαβουλεύσεις μεταξύ των κρατών μελών και του τομέα.
<P>
Στη Γενική Διεύθυνση επεξεργαζόμαστε την ιδέα διατύπωσης ενός ερωτηματολογίου που θα σταλεί σε όσο το δυνατό περισσότερους παραλήπτες, ώστε να πετύχουμε, τουλάχιστο στην πρώτη φάση της διαδικασίας, μία προσέγγιση botton up , η οποία θα μας επιτρέψει να συντάξουμε έναν κατάλογο όλων των φόβων αλλά και όλων των υποδείξεων από όλες τις πλευρές του τομέα, έστω κι αν σε ορισμένα θέματα παρουσιάζονται, φυσικά, αντιφάσεις, ενώ βεβαίως υπάρχουν άλλες ιδέες που θα πρέπει να ληφθούν υπόψη.
<P>
Μου φαίνεται ότι ο πρώτος σημαντικός σταθμός της ομάδας εργασίας, τουλάχιστον από μεθοδολογικής σκοπιάς, είναι η διοργάνωση αυτού του σεμιναρίου εντός του τέλους του έτους, με τη συμμετοχή του Ευρωπαϊκού Κοινοβουλίου.

<SPEAKER ID=244 LANGUAGE="EN" NAME="Teverson">
Σας ευχαριστώ, κυρία Επίτροπε, για μια πολύ χρήσιμη απάντηση σε αυτό. Οπωσδήποτε χάρηκα πάρα πολύ που έχει δημιουργηθεί μια τέτοια ομάδα εργασίας που θα είναι λογικά ευρείας βάσης.
<P>
Το ερώτημα που θα ήθελα να θέσω σε αυτό είναι πόσο ευρείες νομίζετε ότι θα είναι οι ερωτήσεις που θα είναι σε θέση να θέτουν; Θα είναι απλώς μια ερώτηση σχετικά με το πώς μπορεί να αλλάξει στο μέλλον μια κοινή πολιτική για την αλιεία, ή θα λαμβάνουν υπόψη στην πράξη το ευρύ φάσμα των εναλλακτικών λύσεων, οι οποίες μπορούν να φτάνουν σε μια πλήρη επανακρατικοποίηση - κάτι που δεν θα υποστήριζα - αλλά μέσα από την περιφερειοποίηση και προς την κατεύθυνση ενός εντελώς ενοποιημένου ευρωπαϊκού στόλου; Είναι όλο αυτό το φάσμα μέσα στις δικαιοδοσίες της ομάδας εργασίας ή είναι μόνο μια νέα κοινή πολιτική για την αλιεία ως μια κοινή αλιευτική πολιτική;

<SPEAKER ID=245 LANGUAGE="EN" NAME="Bonino">
Η ιδέα - τουλάχιστον για όσους θέτουν την ερώτηση - είναι να τίθενται πολύ ευρείες ερωτήσεις. Αυτό δεν σημαίνει ότι στη διαδικασία μεταπαρακολούθησης θα είμαστε σε θέση να κρατήσουμε ή να δεχτούμε όλες τις προτάσεις. Αν απλώς θέλουμε να ρωτήσουμε τι θέλουν οι άνθρωποι να αλλάξουν σχετικά με την κοινή πολιτική για την αλιεία, πραγματικά δεν υπάρχει νόημα να εφαρμόσουμε μια μεθοδολογία, όπως ερωτηματολόγια. Μπορείτε να χρησιμοποιήσετε άλλα εργαλεία. Αλλά αν δεχτούμε τη χρήση ενός ερωτηματολογίου, θα πρέπει να είναι όσο ευρύτερο γίνεται και να καλύπτει τις ερωτήσεις που θέτετε, όπως την περιφερειοποίηση. Δεδομένου φυσικά ότι καταλαβαίνουμε πολύ συγκεκριμένα αυτό που εννοούμε λέγοντας περιφερειοποίηση, επειδή, από όσο ξέρω, σε όλο τον τομέα της αλιείας τα κράτη μέλη έχουν διαφορετικές απόψεις ως προς το τι υποτίθεται ότι σημαίνει περιφερειοποίηση. Σε αυτό λοιπόν το συγκεκριμένο θέμα, μία ερώτηση δεν αρκεί. Το θέμα είναι να έχουμε ευρύτερες ερωτήσεις με εναλλακτικές λύσεις που να μπορούν να μας δώσουν τουλάχιστον μια γενική ιδέα του τι σκέφτεται ο καθένας.
<P>
Συνεπώς, θέλουμε το 1997 να αρχίσουμε να δίνουμε στον εαυτό μας χρόνο για μια πλήρη αναθεώρηση. Μπορεί στο τέλος της διαδικασίας να έχουμε παραμείνει με την ίδια κοινή πολιτική για την αλιεία ή μια μια λίγο διαφορετική. Αυτό δεν μπορώ να το προβλέψω. Αλλά μια αναθεώρηση δεν είναι μια απλή τροποποίηση. Το ίδιο το όνομα σημαίνει ότι ο, τιδήποτε μπορεί να αμφισβητηθεί.

<SPEAKER ID=246 LANGUAGE="EN" NAME="Morris">
Μια που εμπορευόμαστε και συνεργαζόμαστε με πολλούς τρόπους με τις χώρες του Τρίτου Κόσμου και οι στόλοι μας δραστηριοποιούνται στα νερά των χωρών του Τρίτου Κόσμου - θα λάβει αυτές τις χώρες υπόψη η κ. Επίτροπος κατά την κατάρτιση της νέας κοινής αλιευτικής πολιτικής; Θα επιτρέπεται στις χώρες του Τρίτου Κόσμου να έχουν κάποιο είδος σημαντικής αντιπροσώπευσης ώστε να ακούμε τη φωνή τους τόσο καθαρά όσο ακούμε και τις φωνές των δικών μας αλιέων;

<SPEAKER ID=247 LANGUAGE="EN" NAME="Bonino">
Η απάντησή μου είναι ότι από μια άποψη αυστηρά διαδικαστική, αυτό δεν είναι δυνατό. Αλλά αυτό που προσπαθούμε να κάνουμε είναι να έχουμε άτυπες διαβουλεύσεις, κυρίως με χώρες με τις οποίες έχουμε πολιτικές ανάπτυξης ή συμφωνίες αλιείας. Αλλά δεν μπορώ να έχω ενημέρωση από τις νομικές υπηρεσίες. Μπορούμε να έχουμε μόνο άτυπες συμβουλεύσεις που να σχετίζονται κυρίως με διεθνείς συμφωνίες.

<SPEAKER ID=248 NAME="Πρόεδρος">
Κύριε Morris, ακούστε με ένα λεπτό. Αν πρόκειται να αναφερθείτε σε ένα ζήτημα επί της διαδικασίας, έχετε το λόγο. Αν όμως πρόκειται να εξακολουθήσετε να θέτετε ερωτήσεις σχετικά με το ίδιο ζήτημα, είμαι δυστυχώς υποχρεωμένος να κάνω να σεβαστείτε τον Κανονισμό, και όπως γνωρίζετε δεν μπορεί να ξεκινήσει μια συζήτηση. Επομένως, αν πρόκειται για ένα ζήτημα αυστηρά επί της διαδικασίας, έχετε το λόγο.

<SPEAKER ID=249 LANGUAGE="EN" NAME="Morris">
Θα ήθελα να βοηθήσω. Οπως γνωρίζετε, τώρα έχουμε μια ενεργή ομάδα εργασίας για την αλιεία ACP. Αναρωτιόμουν αν η Επίτροπος θα μπορούσε να συνεργαστεί με αυτό το φορέα;

<SPEAKER ID=250 NAME="Πρόεδρος">
Ευχαριστώ για τη βοήθειά σας -δεν είναι ένα ζήτημα επί της διαδικασίας, αλλά είναι μια βοήθεια. Η κ. Βonino φαίνεται διατεθειμένη να απαντήσει σε αυτό.

<SPEAKER ID=251 NAME="Bonino">
Η Επιτροπή είναι υπέρ του να έχει δεδομένα από αυτή την ομάδα εργασίας, όχι με δεσμευτικά κείμενα, αλλά σε άτυπες συμβουλεύσεις.

<SPEAKER ID=252 NAME="Πρόεδρος">
Δεδομένου ότι εξαντλήσαμε το χρόνο που είχε προβλεφθεί για τις ερωτήσεις προς την κ. Bonino, οι ερωτήσεις Αριθ. 42 έως 45 θα λάβουν γραπτή απάντηση.

<SPEAKER ID=253 NAME="Πρόεδρος">
Εφόσον πρόκειται για παρεμφερή ζητήματα, οι ερωτήσεις Αριθ. 46, 47 και 48 θα απαντηθούν από κοινού.
<P>
Ερώτηση Αριθ. 46 που υπέβαλε ο κ. Felipe Camisσn Asensio (H-0394/97):
<P>
Θέμα: Μειονεκτήματα του συστήματος SIMULCRIPT της ψηφιακής τηλεόρασης
<P>
Τα συστήματα αμφίδρομης μετάδοσης στον τομέα της ψηφιακής τηλεόρασης, που έχουν αναπτυχθεί μέσω του φόρουμ «Digital Video Broadcasting» (DVB), είναι ως γνωστό τα πρότυπα Simulcript και Multicript. Μπορεί ο αρμόδιος επίτροπος να επιβεβαιώσει τα σοβαρά μειονεκτήματα που φαίνεται να παρουσιάζει το πρώτο από δύο αυτά συστήματα, δοθέντος ότι απαιτεί να υπάρξουν προηγουμένως σχετικές συμφωνίες μεταξύ των φορέων εκμετάλλευσης; Ερώτηση Αριθ. 47 που υπέβαλε η κ. Ludivina Garcνa Arias (H-0397/97):
<P>
Θέμα: Η χρήση προτύπων για τη μετάδοση τηλεοπτικών σημάτων
<P>
Έχοντας υπόψη ότι ολοκληρώθηκε η κοινοβουλευτική διαδικασία στην Ισπανία σχετικά με τον επονομαζόμενο νόμο περί χρήσεως προτύπων για τη μετάδοση τηλεοπτικών σημάτων, κρίνει η Ευρωπαϊκή Επιτροπή ότι το περιεχόμενό του συμφωνεί με την οδηγία 95/47/ σχετικά με τη χρήση προτύπων για τη διαβίβαση τηλεοπτικών σημάτων και, πιο συγκεκριμένα, σχετικά με τα συστήματα simulcrypt και multicrypt και την εναρμόνιση και την πιστοποίηση των ομάδων;
<P>
Πότε σκοπεύει η Επιτροπή να αποφανθεί επί του θέματος; Δεν νομίζει δε ότι, με το να καθυστερεί την απόφασή της, διευκολύνει την ανταγωνίστρια εταιρεία - και τη σύμμαχό της, την ισπανική κυβέρνηση - στη στρατηγική της να καθυστερήσει τη δραστηριότητα του ομίλου που ήδη δραστηριοποιείται στην αγορά και να του δημιουργήσει μεγάλες οικονομικές ζημίες; Ερώτηση Αριθ. 48 που υπέβαλε η κ. Manuela Frutos Gama (H-0430/97):
<P>
Θέμα: Ισπανικό σύστημα ψηφιακής τηλεόρασης
<P>
Πιστεύει η Επιτροπή ότι είναι τυχαία η τριπλή (νομοθετική, κυβερνητική και δικαστική) πίεση κατά των επιχειρήσεων επικοινωνιών που διαμόρφωσαν το πρώτο ισπανικό σύστημα ψηφιακής τηλεόρασης, το οποίο είναι ήδη παρόν στην ισπανική αγορά;
<P>
Δεν πιστεύει η Επιτροπή ότι εάν ζητούσε, χωρίς καθυστέρηση, την προσαρμογή της ισπανικής νομοθεσίας στη σχετική κοινοτική Οδηγία, θα συνέβαλε στην αποσαφήνιση των πραγμάτων και στη λήξη αυτής της βιομηχανικής και επικοινωνιακής μάχης, προς όφελος της ισπανικής κοινωνίας και των καταναλωτών;
<SPEAKER ID=254 NAME="Bangemann">
Κύριε πρόεδρε, μπορώ ν'ασχοληθώ μόνο με το καθ'ύλην ζήτημα, που αφορά την οδηγία 95/97 και άλλες οδηγίες, οι οποίες πιθανά να είναι εδώ σχετικές. Δεν μπορώ φυσικά να λάβω θέση επί των πολιτικών διαμαχών, που άρχισαν στην Ισπανία για το πρόβλημα αυτό και συνεχίζονται ακόμη.
<P>
Η οδηγία που ρυθμίζει τους κανόνες για την τηλεόραση, απαιτεί τυποποιημένα συστήματα μετάδοσης για την ψηφιακή τηλεόραση, και εδώ πρόκειται για σαφές τεχνικό αίτημα που σκοπό έχει να εξασφαλίσει ότι όλοι οι τηλεοπτικοί πομποί θα εκπέμπουν σε ένα και το αυτό σχήμα. Με τον τρόπο αυτό θέλουμε ν'αποφύγουμε την ύπαρξη, την εποχή των ψηφιακών, πολλών κανόνων όπως οι διάφορες παραλλαγές παλ και σεκάμ. Ύστερα η οδηγία ρυθμίζει τον τρόπο παροχής των υπηρεσιών, έτσι ώστε οι τηλεοπτικοί σταθμοί να μπορούν να χρεώνουν στον πελάτη τις εκπομπές που έχει παραγγείλει ο συνδρομητής της τηλεόρασης. Πρόκειται για τις υπηρεσίες με δικαίωμα πρόσβασης.
<P>
Ο πελάτης μπορεί να προσφύγει στις υπηρεσίες αυτές γενικά με μια κάρτα μικροτσίπ, την οποία εισάγει στον αποκωδικοποιητή. Σύμφωνα με την οδηγία, οι υπηρεσίες αυτές πρέπει να βρίσκονται στη διάθεση όλων των τηλεοπτικών πομπών υπό δίκαιες, κατάλληλες και ίσες προϋποθέσεις, δηλαδή δεν καθορίζει τεχνικά μέσα, δεν περιλαμβάνει κανόνες ούτε εκφράζεται υπέρ του ενός ή του άλλου συστήματος. Το ποιό σύστημα επιλέγει ο συμμετέχων στην αγορά, αφήνεται στην κρίση του. Η οδηγία επομένως δεν περιέχει αποφάσεις μεταξύ ταυτόχρονης κρυπτογράφησης και πολυκρυπτογράφησης. Και τα δύο σχέδια επιτρέπουν την κοινή χρήση συστημάτων με δικαίωμα πρόσβασης από τους χρήστες. Η κοινή χρήση ή σύμπραξη συστημάτων με δικαίωμα πρόσβασης επιτρέπουν στο θεατή, ο οποίος κατ'αρχή εγγράφεται συνδρομητής σε τηλεοπτικό σταθμό να επωφεληθεί στη συνέχεια από τις υπηρεσίες ενός άλλου φορέα χωρίς να χρειάζεται ν'αγοράσει πρόσθετο αποκωδικοποιητή. Αυτό έχει σημασία.
<P>
Στην ίδια οδηγία δεν εξετάζονται ρητά συμφωνίες και συμβατικές σχέσεις μεταξύ των συμμετεχόντων στην αγορά. Αυτό πρέπει να ρυθμισθεί μεταξύ τους. Καθίσταται πάντως σαφές ότι τέτοιου είδους συμφωνίες πρέπει να οδηγήσουν σε δίκαιες, κατάλληλες και ίσες προϋποθέσεις, δηλαδή όταν χρειάζεται να γίνονται τέτοιες διαπραγματεύσεις, δεν πρόκειται για βαρύνον μειονέκτημα, αλλά για μέθοδο που μπορέι να εφαρμοσθεί σε ορισμένες τεχνικές επιλογές και στην οποία αναφέρεται και η οδηγία.
<P>
Γνωρίζουμε λοιπόν φυσικά ότι όλ'αυτά είναι πολύ αμφισβητούμενα. Προσπαθήσαμε μέσω συνομιλιών με την ισπανική κυβέρνηση να μεριμνήσουμε να ανταποκρίνεται η νομοθεσία της χώρας στην οδηγία αυτή, καλέσαμε δε τα δύο αντίδικα μέλη μαζί με ένα τεχνικό εμπειρογνώμονα, ο οποίος κατέστησε επαρκώς σαφές ότι και τα δύο συστήματα, τα οποία χρησιμοποιούν και οι δύο, είναι ανοικτά συστήματα. Τα δύο μέρη διαπραγματεύονται τώρα, μη παραβλαπτόμενης της δικής μας υποχρέωσης για την περίπτωση που η διαπραγμάτευση δε θα αποφέρει τίποτα - και αυτό θα το ξέρουμε την επόμενη βδομάδα - να εξετάσουμε οριστικά τις νομικές πλευρές και ν'απαντήσουμε έτσι στο ερώτημα, εάν ο ισπανικός νόμος είναι συμβατός με το κοινοτικό δίκαιο.
<P>
Εδώ δεν εξετάζεται μόνον εάν παραβιάσθηκε η οδηγία, αλλά και εάν παραβιάσθηκαν τα άρθρα 30 και 59 της Συνθήκης και οι οδηγίες 83/189/ΕΟΚ και 95/47/ΕΚ, δηλαδή οι άλλες διατάξεις μπορούν και να είναι σχετικές. Εν μέρει είναι αρμόδιος γι αυτό ο συνάδελφος κ Monti, και συνεργαζόμαστε. Ενημέρωσα προσωπικά τον υπουργό κ. Arias Solgado για τις έρευνες αυτές και του επεσήμανα ότι στην περίπτωση που δε θα συμφωνήσουν τα μέρη θα λάβουμε εμείς την απόφαση. Η απόφαση αυτή θα πρέπει φυσικά να παρεμποδίσει το να ληφθεί απόφαση προς όφελος του ενός ή του άλλου μέρους. Σε περίπτωση που θα συμβεί αυτό αντίθετα με όσα θα αποφασίσουμε, είμαστε υποχρεωμένοι να λάβουμε δικαστικά μέτρα και ενδεχομένως και η ισπανική κυβέρνηση να πρέπει τότε, εάν δηλαδή έκανε κάτι μη σύννομο, να αποκαταστήσει τη βλάβη που προκλήθηκε από τις ενέργειές της.

<SPEAKER ID=255 LANGUAGE="ES" NAME="Camisσn Asensio">
Κύριε Επίτροπε, πράγματι το σύστημα «Simulcrypt» απαιτεί προηγούμενες συμφωνίες. Αυτό είναι και το μεγάλο του μειονέκτημα, διότι αρκεί ο ιδιοκτήτης του να δυχεράνει μια τέτοια συμφωνία ώστε αυτή να καταστραφεί, να αδρανοποιηθεί. Κατ' αυτόν τον τρόπο δημιουργείται μια αγορά αιχμάλωτη του ιδιοκτήτη, ένα ντε φάκτο μονοπώλιο σε βάρος της πληροφοριακής πολυφωνίας και του ελεύθερου ανταγωνισμού.
<P>
Το Κράτος μέλος δεν πρέπει να επιτρέψει μια τέτοια κατάχρηση, διότι αν το πράξει παραβαίνει την υποχρέωσή του να δημιουργεί συνθήκες μη διάκρισης -όπως αναφέρατε και εσείς- όπως το υποχρεώνει η Οδηγία που επικαλείστε.
<P>
Το ζήτημα είναι ότι, ώσπου να απεμπλακεί η συμφωνία μεταξύ των δύο πρώτων φορέων, το πρόβλημα εξακολουθεί να υπάρχει και για τους επόμενους, διότι θα προκύψουν τα ανεπιθύμητα δυοπώλια ή ολιγοπώλια. Δηλαδή, θα βρεθούμε μπροστά στην ολέθρια κατάσταση συμπαιγνίας της αγοράς. Όλη αυτή η δυσοίωνη κατάσταση στην περίπτωση της Ισπανίας επιλύεται με τον πρόσφατο νόμο της χώρας που επενδύει στο «Multicrypt». Ο νόμος αυτός επιτρέπει την άμεση συμβατότητα αν δεν έχει επιτευχθεί η συμφωνία μέσα σε δύο μήνες.

<SPEAKER ID=256 LANGUAGE="DE" NAME="Bangemann">
Την εκτίμηση αυτή δεν τη συμμερίζεται η Επιτροπή διότι όσα προβλέπει μέχρι τώρα η ισπανική νομοθεσία, είναι στην πραγματικότητα ένα μονοπώλιο, διότι γίνεται αποδεκτή ως γνωστό μόνο μια τεχνική λύση. Αντίθετα μια άλλη τεχνική λύση που υφίσταται εξ άλλου ήδη στην ισπανική αγορά, αποκλείεται. Το πως είναι δυνατό να το θεωρήσαουμε αυτό ως θαυμαστό παράδειγμα για τον ελεύθερο ανταγωνισμό δεν το αντιλαμβάνομαι. Βάσει των δικών μας οδηγιών μπορεί ν'αποκλεισθεί η μόνο μια λύση, που δεν επιτρέπει την πρόσβαση σε άλλο οργανωτή. Προσλάβαμε εκτάκτως ένα τεχνικό εμπειρογώμονα, τον οποίο πολλοί χαρακτηρίζουν «Πάπα» των αποκωδικοποιητών, εάν δε θεωρείτε το χαρακτηρισμό αυτόν ως κάπως υπερβολικό, και ο τεχνικός αυτός εμπειρογνώμονας εξήγησε σαφέστατα κατά τις συνομιλίες που διεξάγαμε με τα δύο αντιμαχόμενα μέρη, ότι και τα δύο συστήματα είναι ανοικτά, παρόλο που χρησιμοποιούν διαφορετικές τεχνικές λύσεις, ότι η οδηγία επιτρέπει και τα δύο συστήματα και ότι το γεγονός ότι χρειάζεται να γίνει διαπραγμάτευση για το ένα σύστημα δεν αποκλείει ότι θα υπάρξουν δίκαια αποτελέσματα.
<P>
Η οδηγία καθορίζει ως γνωστόν ακριβώς ότι οι διαπραγματεύσεις αυτές θα πρέπει να διεξαχθούν με δίκαιο και ίσο τρόπο. Ας υποθέσουμε ότι οι διαπραγματεύσεις που πραγματοποιήθηκαν τη βδομάδα αυτή, διεξάχθηκαν από τον ένα εταίρο με άδικο και άνισο τρόπο. Τότε ούτε ο εταίρος αυτός δε θα είχε φερθεί σύμφωνα με την οδηγία. Δεν είναι όμως δυνατό να υπαγορευθεί μια και μοναδική τεχνική λύση που επιπλέον δε βρίσκεται στην αγορά. Αυτό δεν ανταποκρίνεται στην οδηγία. Η κατάσταση είναι πάντως κάπως παράδοξη εάν μου επιτρέπεται να το πως έτσι. Υπάρχει στην Ισπανία ένα σύστημα που λειτουργεί ήδη. Χιλιάδες θεατές εργάζονται με το σύστημα αυτό και είναι απόλυτα ευχαριστημένοι. Το σύστημα είναι ανοικτό από τεχνική άποψη όπως μας διαβεβαίωσε ο εμπειρογνώμονας, αλλά και με αυτό δεδομένο θα πρέπει να επιβληθεί ένα άλλο σύστημα που ακόμα δεν έχει φθάσει στην αγορά. Αυτή είναι μια νομική κατάσταση ή κατάσταση πραγμάτων, που δε μας πείθει.

<SPEAKER ID=257 LANGUAGE="ES" NAME="Garcνa Arias">
Κατανοώ ότι ο κ. Επίτροπος επιθυμεί να μην αναμιχτεί σε εσωτερικά θέματα της Ισπανίας, η κατάσταση όμως είναι τόσο ιδιάζουσα που θα πρέπει να γνωρίζετε ότι την επόμενη μέρα που σας επισκέφθηκε ένας από τους εκπροσώπους της ενδιαφερόμενης επιχείρησης, ένας δικαστής όρισε ότι όφειλε να ζητά άδεια από το δικαστήριο για προσεχείς μετακινήσεις εκτός Ισπανίας. Κατανοώ όμως ότι δεν επιθυμείτε να υπεισέλθετε σε αυτά τα θέματα.
<P>
Είναι βέβαιο, κύριε Bangemann, ότι δεν υπήρξε συμφωνία. Συνεπώς, η Επιτροπή θα πρέπει πλέον να λάβει μια απόφαση σχετικά με την ισπανική νομοθεσία, διότι προξενείται σοβαρή ζημία σε αυτήν την εταιρεία που διέτρεξε τον κίνδυνο να καινοτομήσει, να προωθηθεί στην αγορά. Συμφωνώ με την ερμηνεία σας. Δεν συμφωνώ με την ερμηνεία των εκπροσώπων του Λαϊκού Κόμματος, η οποία συμπίπτει με την ερμηνεία του Υπουργού του, ο οποίος επιστρέφοντας από τις Βρυξέλλες επεσήμανε ότι εσείς -στις Βρυξέλλεςπαραβιάζετε τη Συνθήκη της Ρώμης στην περίπτωση της ψηφιακής τηλεόρασης. Συμφωνείτε με την παρέμβαση αυτή, κύριε Επίτροπε, και πότε επιτέλους θα αποφανθεί η Ευρωπαϊκή Επιτροπή σχετικά με αυτό το θέμα;

<SPEAKER ID=258 LANGUAGE="DE" NAME="Bangemann">
Κυρία Garcνa Arias, εκφράσθηκα εδώ πάρα πολύ καθαρά και δεν προσπαθήσαμε παρά να επιτύχουμε συμφωνία, άλλωστε και με την ισπανική κυβέρνηση, διότι δεν έχει κανένα νόημα να ξαναβρεθούμε όλοι προ του Ευρωπαϊκού Δικαστηρίου. Οι μεν θα πρέπει να καταβάλουν αποζημίωση και οι θεατές δε θα κερδίσουν τίποτα. Και στη Γερμανία φέραμε σε επαφή τα αντιμαχόμενα μέρη, τα οποία και κατέληξαν σε συμφωνία. Για το λόγο αυτόν επιχειρήσαμε το ίδιο και στην περίπτωση αυτή της Ισπανίας, αυτό όμως δε σημαίνει καθόλου ότι θέλουμε ν'αποφύγουμε την υποχρέωση να λάβουμε απόφαση.
<P>
Έχω πει, ότι αάν δεν υπάρξει συμβιβασμός - και την ερχόμενη βδομάδα θα ξέρουμε εάν θα υπάρξει ή όχι - τότε θα λάβουμε μια απόφαση βάσει της οδηγίας που ανέφερα, αλλά και βάσει των άρθρων 30 και 59 της Συνθήκης της Ρώμης. Δε γνωρίζω εάν ο Ισπανός υπουργός ή όποιος κι αν ήταν αυτός, είπε: Δε θα εφαρμόσουμε τις Συνθήκες της Ρώμης. Δεν μπορώ να το φαντασθώ, διότι ακριβώς τα άρθρα 30 και 59 εφαρμόζουμε, δηλαδή η απόφασή μας θα στηριχθεί φυσικά στην οδηγία και τις Συνθήκες της Ρώμης.

<SPEAKER ID=259 LANGUAGE="ES" NAME="Frutos Gama">
Κύριε Πρόεδρε, και εγώ επίσης κατανοώ ότι δεν επιθυμείτε να υπεισέλθετε στις πολιτικές διαφωνίες που υπάρχουν στη χώρα μου, επιτρέψτε μου όμως να επιμείνω.
<P>
Ασχολούμεθα ήδη αρκετό καιρό με αυτήν την υπόθεση και, γνωρίζοντας τον τρόπο με τον οποίο εργάζεται η Επιτροπή, αυτό το ζήτημα θα έπρεπε να έχει πλέον λήξει και περατωθεί ως σήμερα. Η ανησυχία μου, κύριε Επίτροπε, είναι εντελώς θεμιτή. Αν το Simulcrypt πληροί τις προϋποθέσεις, αν πληροί την Οδηγία, και η ισπανική νομοθεσία το απαγορεύει, ζημιώνεται, εκτός από την εταιρεία που το κατασκευάζει, και ένας σημαντικός αριθμός πολιτών -δυνητικών καταναλωτών και ντε φάκτο καταναλωτών αυτού του προϊόντοςγι' αυτό και, επιμένω και πάλι, αν ισχύει για άλλες χώρες της Ευρώπης θα πρέπει να ισχύει επίσης και για την Ισπανία. Επομένως, κύριε Επίτροπε, επαναλαμβάνω το αίτημα αυτό το ζήτημα να επιλυθεί το συντομότερο και να πάψουν να ζημιώνονται κάποια συμφέροντα πολύ θεμιτά: τα συμφέροντα της εταιρείας επικοινωνιών που προωθεί το σύστημα και τα συμφέροντα των καταναλωτών που το έχουν ήδη επιλέξει. Ή ακόμη και τα συμφέροντα εκείνων που θα το είχαν επιλέξει αν δεν εδημιουργείτο αυτή η κατάσταση στη χώρα μου όπου -μπορώ να σας διαβεβαιώσω- η κοινή γνώμη δεν αντιλαμβάνεται πλέον σαφώς τη νομιμότητα που υπάρχει στην περίπτωση των δύο αποκωδικοποιητών, αλλά αρχίζει να σκέφτεται ότι το Simulcrypt είναι παράνομο, ανέντιμο, ή κάτι παρόμοιο. Αυτό το διφορούμενο, κύριε Επίτροπε, και η αντίστοιχη αποκατάσταση των δικαιωμάτων της εταιρείας και των καταναλωτών θα διευθετηθεί μόνο με την άμεση επίλυση αυτού του ζητήματος από πλευράς της Επιτροπής. Και για να υποστηρίξω την καταδίωξη στην οποία αναφέρθηκα, έχω εδώ μια απόδειξη.

<SPEAKER ID=260 LANGUAGE="DE" NAME="Bangemann">
Κύριε πρόεδρε, έχω πει ήδη ότι θ'αποφασίσουμε την ερχόμενη εβδομάδα. Αυτό σημαίνει πολύ γρήγορα για την Επιτροπή!

<SPEAKER ID=261 LANGUAGE="ES" NAME="Redondo Jimιnez">
Πιστεύω ότι το θέμα δεν παρουσιάζεται εδώ από σωστή σκοπιά. Αυτό που προτείνει ο ισπανικός νόμος είναι να επιτυγχάνεται μια συμφωνία, και ορίζει μια προθεσμία για την εν λόγω συμφωνία· Και αφού έχει παρέλθει αυτή η προθεσμία και δεν έχει επιτευχθεί συμφωνία, τότε, αυτό που προτείνει είναι να επιλέγεται ένας καθολικός αποκωδικοποιητής. Πιστεύω όμως ότι δεν είναι εδώ ο τόπος να τεθούν τα θέματα που τίθενται.
<P>
Ο τόπος για να τεθούν οι διαφωνίες σχετικά με μια αυθαίρετη δημοπράτηση που πραγματοποίησε η προηγούμενη Κυβέρνηση δεν είναι το Ευρωπαϊκό Κοινοβούλιο: είναι το εθνικό Κοινοβούλιο, και εκεί πρέπει να τίθενται αυτά τα προβλήματα. Ο κ. Επίτροπος, όπως πολύ σωστά ανέφερε, μπορεί μόνο να πει ότι πρέπει να γίνεται σεβαστή η κοινοτική νομοθεσία, και εμείς θα γνωρίζουμε αν επετεύχθη ή όχι η εν λόγω συμφωνία. Ο κύριος Επίτροπος θα αποφανθεί την επόμενη εβδομάδα.

<SPEAKER ID=262 LANGUAGE="DE" NAME="Bangemann">
Κύριε πρόεδρε, με γεμίζετε εδώ με απόγνωση, διότι όταν λαβαίνω από ορισμένους βουλευτές του Ευρωπαϊκού Κοινοβουλίου - τρεις τον αριθμό - μια ερώτηση που επιτρέπει ο πρόεδρος, τότε πρέπει βέβαια να απαντήσω στις ερωτήσεις. Ίσως να μη θέλατε να προβληθεί η ερώτηση, ούτε βέβαια την υποβάλατε, αλλά όταν τη θέτουν οι κυρίες και οι κύριοι από το άλλο πολιτικό κόμμα, η Επιτροπή είναι υποχρεωμένη να την εξετάσει.
<P>
Σε κάθε περίπτωση δεν έχετε και από αντικειμενική άποψη δίκιο, διότι στην οδηγία μας περιλαμβάνονται ακριβείς διατάξεις για το τί επιτρέπεται να κάνουμε στο ζήτημα των αποκωδικοποιητών και τί όχι. Μόνο γι αυτό πρόκειται εδώ. Για το λόγο αυτόν περιορίστηκα στο θέμα αυτό. Στην οδηγία δεν αναφέρεται παραδείγματος χάρη ότι επιτρέπεται να υπάρχει μόνον ένας αποκωδικοποιητής. Αυτό το αποφύγαμε τελείως συνειδητά. Επιφυλαχθήκαμε πάντως να θέσουμε στην οδηγία κανόνα για ένα και μοναδικό αποκωδικοποιητή. Εάν το κάναμε αυτό, τότε όλα τα εμπλεκόμενα μέρη θα ήταν πολύ δυσαρεστημένα και θα υφίσταντο μεγάλη οικονομική ζημία, διότι ο κανόνας αυτός δε θ'αντιστοιχούσε ενδεχομένως σε κανένα από τους αποκωδικοποιητές που διαθέτουμε σήμερα.
<P>
Αποφύγαμε μόνον το κοφτερό αυτό ξίφος - να θέλετε να το διατυπώσουμε αυτό έτσι. Δεν το επιτρέψαμε στις εθνικές κυβερνήσεις, δηλαδή αυτό σημαίνει ότι έχουμε εδώ ήδη ένα ευρωπαϊκό πρόβλημα και όχι μόνον ισπανικό. Το ισπανικό είναι πιο χρωματιστό, το παραδέχομαι, αλλά και το πρόβλημά μας είναι δύσκολο. Μπορεί όμως να επιλυθεί.

<SPEAKER ID=263 NAME="Πρόεδρος">
Κύριε Bangemann, συνεχίζουμε πάντοτε σχετικά με αυτό το ζήτημα, αλλά θα διακόψουμε την ισπανική δυναμική και θα ανοίξουμε έναν πιο ευρωπαϊκό χώρο. Επομένως, θα δώσουμε το λόγο στον κ. Caudron προκειμένου να διατυπώσει μια συμπληρωματική ερώτηση.

<SPEAKER ID=264 LANGUAGE="FR" NAME="Caudron">
Κύριε Επίτροπε, θα ήθελα να παρέμβω σ'αυτή τη συζήτηση, στο βαθμό που είμουν εισηγητής αυτής της οδηγίας, και επιθυμώ να επιβεβαιώσω όλα τα λεγόμενά σας. Δεν έχω λοιπόν να θέσω καμία ιδιαίτερη τεχνική ερώτηση, εφόσον έχω ένα μικρό μερίδιο ευθύνης για την επιλογή των λύσεων που προκρίθηκαν προκειμένου να αποφευχθούν τα μονοπώλια ή τα ολιγοπώλια, να αποφευχθούν το αδιέξοδο και να επιτραπεί η εκκίνηση της ψηφιακής τηλεόρασης στην Ευρώπη, όπως και έγινε. Τα επιβεβαιώνω λοιπόν απολύτως.
<P>
Η μοναδική ερώτηση που θα ήθελα να σας θέσω, κύριε Επίτροπε, είναι μία πραγματική ερώτηση: αναγγείλατε ένα χρονοδιάγραμμα, ότι εντός οκτώ ημερών θα ληφθεί απόφαση από εσάς και την Επιτροπή. Μπορείτε να μας αναφέρετε, μετά από αυτή την απόφαση, ποια είναι η συνέχεια του χρονοδιαγράμματος; Πού θα μας οδηγήσει; Ποιο είναι το χρονικό διάστημα που διαθέτετε για την απεμπλοκή της κατάστασης;

<SPEAKER ID=265 LANGUAGE="DE" NAME="Bangemann">
Όσο μας αφορά, θα πληροφορήσουμε την ισπανική κυβέρνηση την ερχόμενη βδομάδα, ποιά είναι η νομική μας θέση και που κατά την γνώμη μας ο ισπανικός νόμος δεν ανταποκρίνεται στην οδηγία αυτή και τα αναφερθέντα άρθρα. Η ισπανική κυβέρνηση μπορεί να στηριχθεί σ'αυτό, αλλά μπορεί και να το απορρίψει. Τότε θα πρέπει να προσφύγουμε στο Ευρωπαϊκό Δικαστήριο και αυτό θα πάρει φυσικά περισσότερο χρόνο. Το ζήτημα που δεν έχουμε εξετάσει ακόμη μέχρι τέλους είναι εάν μπορούμε μόνοι μας να λάβουμε κάποιο προσωρινό μέτρο ή εάν επιτύχουμε προσωρινή απόφαση του Ευρωπαϊκού Δικαστηρίου, δεδομένου ότι ο ισπανικός νόμος προβλέπει προθεμία, δηλαδή τις 7 Ιουλίου, μετά την οποία δε θα έπρεπε να επιτρέπεται κανένας άλλος αποκωδικοποιητής. Προκειμένου ν'αποφευχθούν οικονομικά μειονεκτήματα, ίσως να ήταν πρόσφορο να ζητηθεί η έκδοση προσωρινής απόφασης από το Ευρωπαϊκό Δικαστήριο, ώστε η ημερομηνία αυτή να μη σημάνει σε καμία περίπτωση ότι ένας ήδη υφιστάμενος αποκωδικοποιητής θα πρέπει ξαφνικά ν'αποσυρθεί από την αγορά.
<P>
Αυτό θα το εξετάσουμε, αλλοιώς δεν μπορώ να σας υποσχεθώ τίποτα. Εάν το Ευρωπαϊκό Δικαστήριο καταλήξει στο ότι έχουμε δίκαιο και ότι η ισπανική κυβέρνηση δεν έχει, τότε η ισπανική κυβέρνηση θα πρέπει φυσικά να καταβάλει αποζημίωση στην εταιρία, που ζημίωσε με την απόφασή της. Αυτό είναι βέβαιο, αλλά όχι ιδιαίτερα παραγωγικό.
<P>
Για το λόγο αυτόν και προσπαθήσαμε βέβαια να έλθουμε σε συμφωνία, και προσπαθούμε ακόμη και τώρα, και με την ισπανική κυβέρνηση σε περίπτωση που δεν πετύχει ο συμβιβασμός, να πετύχουμε να μην εφαρμόσει τουλάχιστον το νόμο αυτόν, αλλά ενδεχομένως να περιμένει μέχρι να λάβει την απόφασή του το Ευρωπαϊκό Δικαστήριο. Τότε θα μπορέσουν να αναπτυχθούν παράλληλα και τα δύο συστήματα στην Ισπανία. Φυσικά, όμως, δεν μπορώ να σας πω τί θα πει επ'αυτού η ισπανική κυβέρνηση.
<P>
Θα προσπαθήσουμε λοιπόν ότι περνά απ'το χέρι μας προκειμένου να συμβάλουμε σε μια ισόρροπη και λογική λύση. Φυσικά, όμως, δεν μπορώ να το εγγυηθώ ότι όλοι οι ενδιαφερόμενοι πηγαίνουν με την ίδια θέση στην αναμέτρηση αυτή. Έχω ήδη πει ότι είναι ζωηρή. Στις ταυρομαχίες υπάρχουν ταύροι που δεν είναι δυνατό να καταπραϋνθούν.

<SPEAKER ID=266 NAME="Πρόεδρος">
Ευχαριστώ, κύριε Bangemann, και ξαναβρίσκουμε, όχι τους ταύρους, αλλά την ισπανική δυναμική, για τις δύο τελευταίες συμπληρωματικές ερωτήσεις. Κατ' αρχήν έχει το λόγο ο κ. Hernαndez Mollar.

<SPEAKER ID=267 LANGUAGE="ES" NAME="Hernαndez Mollar">
Κύριε Πρόεδρε, η ισπανική δυναμική είναι ευρωπαϊκή δυναμική. Αυτό που συμβαίνει είναι ότι ορισμένοι βουλευτές του Σοσιαλιστικού Κόμματος επιθυμούν μάλλον να δυναμιτίσουν, παρά να δυναμώσουν, τα γενικά συμφέροντα των Ευρωπαίων πολιτών και των Ισπανών πολιτών.
<P>
Πιθανώς έχει διαπιστώσει η Ευρωπαϊκή Επιτροπή, σε ό, τι αφορά τις υπηρεσίες ψηφιακής τηλεόρασης, ότι η Διευθύνουσα Επιτροπή του DVB αποφάσισε να αναβάλει τις διαδικασίες του πρωτοποριακού συστήματος Simulcrypt ως ευρωπαϊκού κανόνα. Κατά συνέπεια, μπορούμε να ελπίζουμε ότι δεν θα υπάρξει πλήρης ευρωπαϊκός κανόνας Simucrypt ως τα τέλη του 1997 ή τις αρχές του 1998.
<P>
Εξάλλου, το κοινό μέσο διασύνδεσης για ψηφιακούς δέκτες εγκρίθηκε το Μάιο του 1996 από το DVB, και επικυρώθηκε από τους Εθνικούς Οργανισμούς Τυποποίησης στη διάρκεια αυτού του έτους και υιοθετήθηκε επίσημα ως ευρωπαϊκός κανόνας το Φεβρουάριο του 1997 από το CENELEC.
<P>
Ενόψει ενός τόσο σημαντικού εμποδίου, όσον αφορά το βαθμό τυποποίησης του συστήματος Simulcrypt, θα ήθελα να ρωτήσω τον κύριο Επίτροπο, ποια είναι η άποψή του σχετικά με αυτήν τη μειονεκτική κατάσταση και ποιες αρνητικές επιπτώσεις μπορεί αυτό να συνεπάγεται, σε σχέση με το στόχο να προσφέρονται σε όλους τους πολίτες το συντομότερο δυνατό υπηρεσίες ψηφιακής τηλεόρασης μέσω μιας καθολικής λύσης, στα πλαίσια της μέγιστης πληροφοριακής πολυφωνίας;

<SPEAKER ID=268 LANGUAGE="DE" NAME="Bangemann">
Εάν υπαγορεύσουμε μια καθολική λύση - και κάποτε θα το πετύχουμε αυτό - τότε τα δύο συστήματα που προσφέρονται σήμερα στην Ισπανία θα πρέπει να εξαφανισθούν. Αυτό δεν αποτελεί δύσκολο τεχνικά ζήτημα. Δε γνωρίζω έαν το έχετε αντιληφθεί αυτό.
<P>
Υπάρχουν δύο δυνατότητες: Είτε έχετε μόνον έναν ενιαίο αποκωδικοποιητή μέσω του οποίου μπορούν όλοι να προσφέρουν ακόμη κι εκείνοι που έχουν υπό όρους πρόσβαση, δηλαδή συνδρομητικό κανάλι και τα λοιπά. Πρόκειται, εάν θέλετε, για την ιδανική λύση. Προϋποθέτει ότι διαθέτετε τεχνικό πρότυπο. Κάποια μέρα θα φθάσουμε εκεί, δεδομένου ότι η βιομηχανία εργάζεται προς τη δυνατότητα αυτή. Δε θέλουμε όμως να το επιβάλουμε εμείς αυτό, διότι εάν το κάνουμε, τότε όλοι που δίνουν σήμερα παραγγελία για αποκωδικοποιητή ή που ήδη τον προσφέρουν θα υποστούν τεράστια οικονομική ζημιά. Θα χρειαζόταν δηλαδή να αποσύρουν τον αποκωδικοποιητή αυτόν από την αγορά. Για το λόγο αυτόν είπαμε ότι καθορίζουμε μόνο ένα ελάχιστο όριο. Το ελάχιστο αυτό είναι: Καθένας που χρησιμοποιεί αποκωδικοποιητή υποχρεώνεται να χρησιμοποιήσει έναν που να είναι προσιτός και για άλλους. Προς τούτο όμως δεν επιβάλλεται καμία ιδιαίτερη τεχνική διαδικασία, παρά μόνον το γεγονός ότι θα πρέπει να υπάρχει πρόσβαση. Εδώ όμως δε συνεργάζεται η ισπανική νομοθεσία, αλλά επιβάλλει ένα αποκωδικοποιητή, όχι πάντως ομοιογενή, αλλά ένα αποκωδικοποιητή με common interface . Αυτό αποτελεί άλλη τεχνική λύση.
<P>
Δεν πρόκειται για την ιδανική λύση, το ότι δηλαδή υπάρχει μόνον ένας αποκωδικοποιητής, αλλά πρόκειται για αποκωδικοποιητή ο οποίος είναι ανοικτός για άλλους μέσω ενός τεχνικού μέτρου. Μόνον που δεν είναι ο ομοιογενής αποκωδικοποιητής. Δεν επιτρέπονται άλλοι αποκωδικοποιητές ακόμη κι αν είναι προσιτοί σε όλους. Ακριβώς αυτό δεν είναι δυνατό σύμφωνα με την οδηγία. Καταλαβαίνετε; Εάν διαβάσετε ακόμη μια φορά την οδηγία από την αρχή μέχρι το τέλος - ο κ. Caudron το επιβεβαίωσε ως γνωστόν και ό, τι λέει ο κ. Caudron ισχύει -, τότε θα διαπιστώσετε, ότι όσα σας είπα τώρα εδώ αποτελούν ισχύον δίκαιο. Αυτό είναι το πρόβλημα με τον ισπανικό νόμο.

<SPEAKER ID=269 NAME="Πρόεδρος">
Ευχαριστώ, κύριε Bangemann, ακόμα μια τελευταία ερώτηση όμως, και μέσα στην ίδια δυναμική.
<P>
Tο λόγο έχει η κ. Izquierdo Rojo για την τελευταία συμπληρωματική ερώτηση.

<SPEAKER ID=270 LANGUAGE="ES" NAME="Izquierdo Rojo">
Η ερώτησή μου δεν είναι παρόμοια, διότι τη διατυπώνω σε ευρωπαϊκή βάση και με άκρως εποικοδομητικό πνεύμα.
<P>
Κύριε Επίτροπε, απόψε υπήρξατε πολύ σαφής και ακριβής. Γνωρίζετε ότι σε πολλές περιπτώσεις, ενώπιον μιας σολομώντειας απόφασης, το να προλέγει κανείς ορισμένα κλειδιά της εν λόγω απόφασης μπορεί να επηρεάσει τη συμφωνία.
<P>
Είπατε ότι αν δεν υπάρχει συμφωνία την επόμενη εβδομάδα, η Επιτροπή θα λάβει μια απόφαση και μια θέση.
<P>
Με αυτό το εποικοδομητικό πνεύμα και προκειμένου να αποφευχθεί αυτή η κατοπινή σολομώντεια απόφαση, δεν θα μπορούσατε να μας πείτε προκαταβολικά -σε περίπτωση που υπάρξει ασυμφωνία και η Επιτροπή οφείλει να λάβει αυτήν την απόφαση- ποιοι θα είναι οι όροι της θέσης της Επιτροπής; Επιμένω στο ότι αν μας πείτε προκαταβολικά ποιοι θα είναι οι όροι, είναι πιθανό να επέλθει συμφωνία, κάτι στο οποίο αποσκοπεί και η ερώτησή μου.

<SPEAKER ID=271 LANGUAGE="DE" NAME="Bangemann">
Η διαφορά μεταξύ υμών και του Σολομώντα έγκειται στο ότι ο Σολομώντας ήταν πολύ σοφότερος από σας εάν μου επιτρέπετε να το πω αυτό εδώ. Εάν δηλαδή έλεγα τώρα ποιά είναι η απόφασή μας, τότε τα δύο μέρη που διαπραγματεύονται θα διέκοπταν πιθανόν τις διαπραγματεύσεις τους. Τότε το ένα θα ήταν τόσο σίγουρο ότι θα δικαιωθεί, ώστε θα έλεγε: »Δε χρειάζεται καθόλου πλέον να διαπραγματεύομαι!» Για το λόγο αυτό θα ήταν πιο σολομώντειο, δηλαδή σοφότερο, να μη σας πω ακριβώς τί θα κάνουμε την ερχόμενη βδομάδα.

<SPEAKER ID=272 NAME="Πρόεδρος">
Δεδομένου ότι εξαντλήθηκε ο χρόνος που είχε παραχωρηθεί στις ερωτήσεις προς την Επιτροπή, οι ερωτήσεις Αριθ. 49 ως 53 θα λάβουν γραπτή απάντηση.
<P>
(Η συνεδρίαση, διακοπείσα στις 7.20 μ.μ., επαναλαμβάνεται στις 9 μ.μ.)

<CHAPTER ID=11>
Καθορισμός γεωργικών τιμών 1997-1998 - Αροτραίες καλλιέργειες
Βελτίωση των γεωργικών διαρθρώσεων - Παύση καλλιέργειας το 1998
<SPEAKER ID=273 NAME="Πρόεδρος">
Η ημερήσια διάταξη προβλέπει την κοινή συζήτηση επί των εκθέσεων:
<P>
του κ. Sturdy (A4-0173/97), εξ ονόματος της Επιτροπής Γεωργίας και Ανάπτυξης της Υπαίθρου, σχετικά με τις προτάσεις 16 κανονισμών του Συμβουλίου περί καθορισμού των τιμών των γεωργικών προϊόντων και ορισμένων συναφών μέτρων 1997-1998 (COM(97)0089 - C4-0114/97 έως C4-0129/97-97/0087(CNS) έως 97/0089(CNS), 97/0091(CNS) έως 97/0094(CNS) - 97/0096 έως 97/0102(CNS), 97/0905(CNS) και 97/0906(CNS), -του κ. Funk (Α4-0176/87), εξ ονόματος της Επιτροπής Γεωργίας και Ανάπτυξης της Υπαίθρου, Ι.σχετικά με την πρόταση και την τροποποιημένη πρόταση κανονισμού του Συμβουλίου για την τροποποίηση του Κανονισμού (ΕΟΚ) αριθ. 1765/92 ως προς την θέσπιση καθεστώτος στήριξης των παραγωγών ορισμένων αροτραίων καλλιεργειών και την κατάργηση του Κανονισμού (ΕΟΚ) αριθ. 1872/94 (COM(96)0422 + COM(97)0022 - C4-0448/96-96/0212(CNS) καιΙΙ.σχετικά με την πρόταση κανονισμού του Συμβουλίου για την τροποποίηση του Κανονισμού (ΕΟΚ) αριθ. 2328/91 ως προς την βελτίωση της αποτελεσματικότητας των γεωργικών διαρθρώσεων (COM(96)0422 - C40449/96-96/0213(CNS)), -του κ. Baldarelli (A4-0189/97), εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου για την τροποποίηση του Κανονισμού (ΕΟΚ) αριθ. 1765/92 για την θέσπιση καθεστώτος στήριξης των παραγωγών ορισμένων αροτραίων καλλιεργειών (COM(96)0361 - C40496/96-96/0221(CNS)), και της προφορικής ερώτησης προς την Επιτροπή (Β4-0174/97), εξ ονόματος της Επιτροπής Γεωργίας και Ανάπτυξης της Υπαίθρου, για το ποσοστό προσωρινής παύσης καλλιέργειας γαιών για το 1998.

<SPEAKER ID=274 NAME="Sturdy">
Κύριε Πρόεδρε, πρώτα απ&#x02BC;όλα θα ήθελα να καλωσορίσω τον κ. Fischler και τον Προεδρεύοντα του Συμβουλίου Υπουργών κ. Van Aartsen στην αίθουσα. Είναι χαρά μας να σας έχουμε εδώ για την εισήγηση αυτή, πράγμα που δείχνει άλλωστε τη σημασία της.
<P>
Χαίρομαι ιδιαίτερα που παρουσιάζω τις προτάσεις για το πακέτο τιμών όπως αυτές τροποποιήθηκαν από την Επιτροπή Γεωργίας και Ανάπτυξης της Υπαίθρου. Θα ήθελα να αναφερθώ σε κάθε τροποποίηση χωριστά, να επισημάνω τα ενδιαφέροντα σημεία τους και να εξηγήσω τους λόγους για τους οποίους προτείνονται από την Επιτροπή Γεωργίας, και ίσως ύστερα να δούμε το κόστος και να το συζητήσουμε.
<P>
Πρώτα απ&#x02BC;όλα, για την περιεκτικότητα των δημητριακών σε υγρασία. Προτείνουμε να παραταθεί το μέτρο σχετικά με την περιεκτικότητα 15 % των δημητριακών σε υγρασία, να μην περιοριστεί δηλαδή η ισχύς του στο τρέχον έτος. Ένα από τα σημαντικότερα προβλήματα για τα κράτη μέλη του Βορρά είναι η περιεκτικότητα των δημητριακών σε υγρασία. Η προσπάθεια να επιτευχθούν επίπεδα υγρασίας κάτω του 15 % στα δημητριακά είναι εξαιρετικά δαπανηρή και συνιστά κακή χρήση πολύτιμων πόρων. Γι&#x02BC;αυτό ελπίζω ότι η Επιτροπή θα διατηρήσει το 15 %, πράγμα που δεν έχει καμία επίπτωση στον προϋπολογισμό.
<P>
Αναφορικά με τα πρωτεϊνούχα σιτηρά, παρατηρήθηκε πρόσφατα - για την ακρίβεια, τα δύο τελευταία χρόνια - μεγάλη μείωση στην παραγωγή τους. Θα ήθελα να δω κάποια βελτίωση στο σύστημα στήριξης, ώστε να ενισχυθούν τα πρωτεϊνούχα σιτηρά. Πρόκειται για ιδιαίτερα επίκαιρο θέμα, μια και τον τελευταίο ενάμισι σχεδόν χρόνο συζητήσαμε επανειλημμένα για την αρρώστια των τρελών αγελάδων και τα προβλήματα με τις ζωικές πρωτενες. Είναι λοιπόν καλή ευκαιρία για την Ευρωπαϊκή Ένωση να αυξήσει τώρα την παραγωγή δικής της πρωτενης, και μάλιστα φυτικής προέλευσης. Πιστεύω ότι έχει μεγάλη σημασία να εξετάσουμε σοβαρά τις δυνατότητες που παρουσιάζονται σε αυτόν τον τομέα.
<P>
Η επιτροπή προτείνει την ενίσχυση του κλάδου του ρυζιού. Αυτό θα γίνει με την παροχή βοήθειας σε κάποια από κράτη μέλη του Νότου. Ένα από τα πράγματα που έμαθα ως μέλος του Κοινοβουλίου αυτού είναι ότι είμαστε 15 κράτη μέλη και, συνεπώς, είναι υποχρέωσή μου να στρέφω το βλέμμα μου σε όλα τα κράτη μέλη και σε όλες τις περιοχές και τα προβλήματά τους. Τα τελευταία χρόνια ήταν πολύ δύσκολα για τον τομέα του ρυζιού. Προτείνω μία απλοποίηση της ισχύουσας νομοθεσίας, που θα δώσει τη δυνατότητα για άμεση στήριξη του κλάδου του ρυζιού, χωρίς μεγάλο ή μακροπρόθεσμο κόστος. Το κόστος των προτάσεων αυτών θα κυμανθεί γύρω στα 60 εκατ. ECU, συμπεριλαμβανομένων και όλων των συνοδευτικών μέτρων.
<P>
Αναφορικά με τα ζαχαρότευτλα, συστήνουμε στην Επιτροπή να αναθεωρήσει το πάγιο στοιχείο της επιδότησης των αποθεμάτων ζάχαρης. Έχουν περάσει πάνω από δέκα χρόνια από τότε που προχωρήσαμε σε αυτές τις αλλαγές. Η ρύθμιση θα πρέπει σήμερα να ανταποκρίνεται στις τρέχουσες μεταβολές όσον αφορά το κόστος και θα πρέπει μάλλον να αναθεωρείται, εάν είναι δυνατό, κάθε τρία χρόνια. Προτείνω επίσης κάποια βοήθεια στο κόστος παραγωγής στην Ισπανία και στην Πορτογαλία. Αυτή, συγκεκριμένα, πρέπει να προέλθει από τον εθνικό και όχι από τον κοινοτικό προϋπολογισμό.
<P>
Για το λινάρι και την κάνναβη, προτείνω να επαναφέρουμε την κάνναβη στο ίδιο καθεστώς με το λινάρι. Η κάνναβη είναι μία χρήσιμη εναλλακτική καλλιέργεια, φιλική προς το περιβάλλον και θα στοιχίσει μόνο 1 εκατ. ECU.
<P>
Σχετικά με το κρασί, αν η απαγόρευση για την απόσταξη εφαρμοζόταν τόσο σύντομα όσο είχε προτείνει η Επιτροπή, θα δημιουργούσε αδικαιολόγητη πίεση στα οινοποιητικές εκμεταλλεύσεις του Νότου. Προτείνουμε λοιπόν την καθυστέρηση της εφαρμογής της απαγόρευσης για ένα χρόνο. Το κατά προσέγγιση κόστος είναι και πάλι 1 εκατ. ECU.
<P>
Με απογοήτευση επισημαίνω ότι, δυστυχώς, το κόστος των μέτρων αυτών και της εισήγησής μου ανέρχεται σήμερα σε 170 εκατ. ECU. Τα χρήματα αυτά πρέπει να βρεθούν από κάπου. Υπάρχουν δημοσιονομικοί περιορισμοί. Πρέπει να γίνει κατανοητό ότι η Επιτροπή Γεωργίας δεν μπορεί να συνεχίσει να επιβαρύνει τον προϋπολογισμό. Έχουμε κάποιες δυνατότητες, δύο από τις οποίες προτείνονται στα πλαίσια του παρόντος πακέτου προτάσεων για τις τιμές. Η πρώτη αφορά μία τροποποίηση σχετικά με τις μηνιαίες αυξήσεις, και έχει ήδη διατυπωθεί στις τροποποιήσεις.
<P>
Η κατάργηση των μηνιαίων αυξήσεων θα μειώσει τον προϋπολογισμό κατά 160 εκατ. ECU. Με δεδομένο ότι η επιβάρυνση ανέρχεται στα 170 εκατ. ECU, το πακετο δε θα έχει ουσιαστικά καμία επίπτωση στον προϋπολογισμό. Για όσους δεν καταλαβαίνουν, οι μηνιαίες αυξήσεις είναι μία αυξημένη μηνιαία πληρωμή προς τους αγρότες προκειμένου να καθυστερούν να εντάξουν τα δημητριακά τους σε παρεμβατικές δράσεις. Από κάποιες απόψεις θα βρει απήχηση, καθώς βλέπω να χρησιμοποιείται γενικά η παρέμβαση όσο το δυνατό λιγότερο και να αποτελεί λύση ανάγκης.
<P>
Στηρίζω επίσης ακόμη μία πρόταση που θα εξισορροπήσει πλήρως τον προϋπολογισμό. Προέρχεται από τον κ. Boge που διατύπωσε μία σειρά προτάσεις. Πρόκειται για εξεύρεση των χρημάτων από τον προϋπολογισμό.
<P>
Στην αιτιολογική μου δήλωση, καλώ την Επιτροπή να καθορίσει το συντελεστή αγρανάπαυσης, ορίζω μία ημερομηνία μέσα στον Ιούλιο και προτείνω να είναι ο συντελεστής 5 %. Στο σημείο αυτό θα ήθελα να προσθέσω πως πιστεύω ότι η αγρανάπαυση αποτέλεσε θαυμάσια λύση στα πλαίσια των μεταρρυθμίσεων MacSharry. Υπήρξε ένα καλό εξισορροπητικό μέτρο και σταμάτησε την υπερπαραγωγή. Έθεσε επίσης τέλος στην παρέμβαση και είχε θετικά αποτελέσματα για το περιβάλλον. Μία από τις αντιρρήσεις που διατυπώθηκαν αρχικά ήταν ότι θα ήταν εχθρική προς το περιβάλλον. Αποδείχτηκε πως αυτό δεν ήταν αλήθεια.
<P>
Η Επιτροπή, όμως, επιβάλλει αυτή τη στιγμή στα δημητριακά ένα φόρο εξαγωγής από την Ευρωπαϊκή Ένωση, επειδή, θεωρητικά, έχουμε ελλείψεις σε δημητριακά. Ο φόρος αυτός ανέρχεται σε 10 περίπου ECU ανά τόννο. Συνεπώς, δε βλέπω το λόγο να καθορίσουμε την αγρανάπαυση σε πάνω από 5 % για τον επόμενο χρόνο.
<P>
Όποια κι αν είναι τα μέτρα στα οποία θα συμφωνήσει το Συμβούλιο, η γεωργία μπορεί να ανταπεξέλθει υπό την προϋπόθεση να υπάρχει αρκετός χρόνος. Γι&#x02BC;αυτό ακριβώς πρότεινα στην Επιτροπή και το Συμβούλιο να ορίσουν το συντελεστή αγρανάπαυσης όσο το δυνατό νωρίτερα και, εάν γίνεται, μέχρι τον Ιούλιο, όπως αναφέρεται στην εισήγησή μου. Μου υποβλήθηκε μία πρόταση για τις τιμές η οποία προέβλεπε αύξηση 0, 45 %. Ένα από τα προβλήματα που αντιμετωπίζει ο εισηγητής είναι ότι προσπαθεί να εξασφαλίσει λίγα χρήματα για όλους, αλλά και να μένει παράλληλα εντός των υγιών δημοσιονομικών αρχών. Αν θέλουμε περισσότερες εξουσίες στο Κοινοβούλιο αυτό και περισσότερο σεβασμό και αρμοδιότητες, πρέπει να αντιμετωπίζουμε τον προϋπολογισμό με υπευθυνότητα.
<P>
Ελπίζω οι προτάσεις μου να χαρακτηρίζονται από υπευθυνότητα και περιμένω με ενδιαφέρον την απάντηση του Επιτρόπου.

<SPEAKER ID=275 NAME="Funk">
Αξιότιμε κ. πρόεδρε, αγαπητέ κ. πρόεδρε του Συμβουλίου, επίτροπε κ. Fischler, αγαπητοί συνάδελφοι, η έκθεσή μου πραγματεύεται την καθυστέρηση των προκαταβολών για τον τομέα των ελαιούχων σπόρων και τη μείωση των αντισταθμιστικών εισφορών για τις αροτριαίες καλλιέργειες.
<P>
Επιτρέψτε μου, όμως, να κάνω σχετικά τις εξής παρατηρήσεις: Η αγροτική μεταρρύθμιση MacSharry επεδίωκε μεταβολή στη γεωργική πολιτική. Επρόκειτο για τη μείωση των πλεονασμάτων και για την προσαρμογή της Συμφωνίας GATT με τη ριζική μείωση των τιμών των δημητριακών, των ελαιούχων σπόρων και των πρωτεϊνούχων φυτών. Ταυτόχρονα καθιερώθηκαν πριμοδοτήσεις για το ζωικό κεφάλαιο για ζώα με μικρά και αρσενικά βόδια, ενώ μειώθηκαν δραστικά οι τιμές παρέμβασης. Στη βάση αυτή δημιουργήθηκαν οι αντισταθμιστικές πληρωμές ανά εκτάριο για τις αροτριαίες καλλιέργιες. Έτσι δεν ήταν τυχαίο το ότι παραδείγματος χάρη στη Γαλλία και σε ορισμένες άλλες περιοχές της Ευρωπαϊκής Ένωσης οι πιο αποδοτικές περιοχές έλαβαν και τις υψηλότερες αντισταθμιστικές πληρωμές, τη φορά αυτήν, πάντως όχι βάσει απόφασης του Ευρωπαϊκού Κοινοβουλίου, και αυτό θα ήθελα να το καταστήσω τελείως σαφές. Αυτό ήταν όμως το δέλεαρ προκειμένου η αγροτική αυτή μεταρρύθμιση να τύχει της αποδοχής των γεωργών και των οργανώσεών τους.
<P>
Για τις αντισταθμιστικές αυτές πληρωμές μέχρι το 1994 έδωσε πολλές φορές διαβεβαίωση ο επίτροπος κ. Fischler. Στην παρούσα πρότασή σας λοιπόν προβλέψατε γραμμικές μειώσεις. Σαν αιτιολογία αναφέρατε κατ'αρχήν την κρίση ΣΕΒ και στη συνέχεια τη μεγάλη συγκομιδή δημητριακών. Τα επιχειρήματά σας κατέρρευσαν εν τω μεταξύ, δεδομένου ότι ο προϋπολογισμός 97 επαρκεί για την τήρηση των οικονομικών υποχρεώσεων σύμφωνα με την τάξη και τις προθεσμίες. Τυχόν γραμμική μείωση των επιδοτήσεων είναι παράλογη και συνήθως άδικη, αυτό είναι βέβαιο. Δε λαμβάνει υπόψη τις φυσικές συνθήκες του τόπου εγκατάστασης της επιχείρησης, τις δυνατότητες προσόδων που έχουν οι γεωργοί και ούτε οι δυσμενείς εξελίξεις στο εισόδημα επιχειρήσεων ορισμένου μεγέθους υπολογίζονται στο ελάχιστο.
<P>
Ο νεαρός αγρότης, ο οποίος έχει επενδύσει ακριβώς σε μια μικτή επιχείρηση με εκτροφή βοοειδών και καλλιέργεια γαιών βρίσκεται στην παρούσα κατάσταση με την πλάτη κολλημένη στον τοίχο. Νέοι αγρότες μπορούν να αναπτύξουν κι άλλο την επιχείρησή τους μόνο με την αγρομίσθωση. Οι σχετικές συμφωνίες βασίζονται κατά κανόνα σ'αυτές τις απόλυτα υπεσχημένες επιδοτήσεις ανά εκτάριο μέχρι το έτος 1999.
<P>
Επίτροπε κ. Fischler, έχετε ασφαλώς εξαίρετους συνεργάτες στην Επιτροπή. Εάν αυτοί καταπιάνονταν περισσότερο με τα διαφοροποιημένα προβλήματα των γεωργών στις ευρωπαϊκές περιφέρειες, τότε σίγουρα δε θα είχαμε φθάσει στην πρόταση αυτή που βασίζεται στην αρχή της ομοιομορφίας. Είναι τελείως ανισομερής και θα οδηγήσει αναπόφευκτα σε παραβιάσεις της εμπιστοσύνης των γεωργών.
<P>
Απορρίπτω κατηγορηματικά τη ριζική μεταρρύθμιση της χρηματοδότησης της αγοράς δημητριακών που ζητεί η Επιτροπή. Εγώ ο ίδιος προέρχομαι από ένα ομοσπονδιακό κρατίδιο, στο οποίο οι γεωργικές εκμεταλλεύσεις - κατά μέσο όρο 20 αγελάδες - ειναι σημαντικά μικρότερες από πολλές άλλες περιοχές της Ευρωπαϊκής Ένωσης. Κατά κανόνα πρόκειται για επιχειρήσεις μεταξύ 20 και 50 εκταρίων. Κύριε πρόεδρε του Συμβουλίου σας παρακαλώ να το λάβετε και αυτό υπόψη.
<P>
Ζήτησα και έλαβα σήμερα τους αριθμούς από την κυβέρνηση του κρατιδίου μου. Εκεί 49143 επιχειρήσεις λαβαίνουν αντισταθμιστικές πληρωμές και μάλιστα κατά μέσο όρο 8.595 γερμ. μάρκα το χρόνο. Για το ποσό δε θα εργαζόταν ούτε ένας υπάλληλος της Επιτροπής ακόμη και για μόνον ένα μήνα.
<P>
Αγαπητέ κ. επίτροπε, οι αγροτικές αυτές οικογένειες πρέπει να παλέψουν σκληρά. Θα αποτελούσε γι αυτές ράπισμα να μιλάτε στις περιπτώσεις αυτές για υπέρογκες αποζημιώσεις. Τυχόν μείωση των αντισταθμίσεων ζημιώνει ιδιαίτερα τις μικτές επιχειρήσεις. Οι ιδιαίτερα δοκιμαζόμενες επιχειρήσεις παραγωγής ζωοτροφής δεν κερδίζουν τίποτα απολύτως εάν μειώσουμε τις επιδοτήσεις ανά εκτάριο για αροτριαίες καλλιέργειες. Αυτό είναι το αποφασιστικής σημασίας αδύνατο σημείο της πρότασης της Επιτροπής. Εάν πράγματι πρόκειται για υπέρογκη αποζημίωση, τότε πρέπει αυτό να διαπιστωθεί αντικειμενικά με τη βοήθεια των τιμών τις οποίες επιτυγχάνει ο αγρότης στην αγορά του και στο νόμισμά του. Χώρες που έχουν επωφεληθεί από διαρκείς υποτιμήσεις επιτυχαίνουν μεγαλοπρεπείς τιμές για προϊόντα που υπάγονται στο καθεστώς της αγοράς. Επομένως είναι αναγκαία η υποβολή τροποποιημένης πρότασης για τη διαμόρφωση των αντισταθμιστικών πληρωμών.
<P>
Και η Επιτροπή Προϋπολογισμών επίσης υποστηρίζει την πρότασή μας να μην καθυστερήσει η προκαταβολή για τον τομέα των ελαιούχων σπόρων για το έτος 1997, δεδομένου ότι οι πιστώσεις υπάρχουν στον προϋπολογισμό. Κινούμεθα εντός της κατευθυντήριας γραμμής για τον αγροτικό τομέα.
<P>
Κύριε πρόεδρε, παρακαλώ να μου επιτρέψετε να τελειώσω την ομιλία μου. Μας καταδίκασαν να μιλήσουμε εδώ σήμερα το βράδυ. Καλώς εχόντων των πραγματων θα έπρεπε να είχα μιλήσει σήμερα το απόγευμα γύρω στις 3μμ. Ο προλαλήσας μίλησε για οκτώ λεπτά. Και εγώ είμαι και εισηγητής. Πιστεύω ότι έχω δικαίωμα για τρεις ακόμη φράσεις. Έχετε την καλοσύνη να με αφήσετε να τελειώσω την ομιλία μου. Είναι απαραίτητο. Ο πρόεδρος του Συμβουλίου ταξίδεψε μέχρις εδώ για ν'ακούσει όσα έχω ν'αναπτύξω. Το ελπίζω τουλάχιστον.
<P>
Προκειμένου να προληφθούν λανθασμένες εξελίξεις είναι απολύτως αναγκαίο να υποβληθούν σύντομα ήδη προτάσεις για την περίοδο μετά το 1999, διότι διακυβεύονται η αξιοπιστία των πολιτικών αποφάσεων και η εμπιστοσύνη σε μια κοινή Ευρώπη. Παρακαλώ επειγόντως την Επιτροπή να αποσύρει την πρότασή της για καθυστέρηση των προκαταβολών στον τομέα των ελαιούχων σπόρων και να εγγυηθεί την πληρωμή των επιδοτήσεων ανά εκτάριο όπως προβλέπεται στην αγροτική μεταρρύθμιση για τα έτη 1998 και 1999.

<SPEAKER ID=276 NAME="Baldarelli">
Κύριε Πρόεδρε, κύριε επίτροπε, πιστεύω ότι η αποψινή συζήτηση μπορεί να συμβάλει ώστε το Κοινοβούλιο να συζητήσει επί της ουσίας ορισμένων προτάσεων της Επιτροπής, προτάσεων σημαντικών, αλλά πιστεύω εξίσου, κύριε επίτροπε, ότι θα μπορούσατε από τη συζήτηση να εξάγαγετε πολύτιμα συμπεράσματα για να πετύχετε τους στόχους της μεταρρυθμιστικής πολιτικής της ΚΑΠ. Έχω παρακολουθήσει με προσοχή τις προσπάθειές σας και κατά την πρόσφατη διάσκεψη, αλλά πιστεύω ότι θα πρέπει να κάνουμε κάτι περισσότερο: δεν θα πρέπει να περιμένουμε, με λίγα λόγια, το άνοιγμα της αγοράς στις νέες χώρες -την Πολωνία, την Ουγγαρία- αλλά αντίθετα είναι αναγκαία η επιτάχυνση της μεταρρύθμισης. Εάν αυτές οι συζητήσεις αποδειχθούν χρήσιμες για τη διαδικασία, πολύ ωραία, θα πρόκειται για κάτι το θετικό. Αυτός ήταν και ένας από τους λόγους που με ώθησε, ως εισηγητή, να αντιμετωπίσω την πρόταση της Επιτροπής από μία οπτική γωνία που λαμβάνει υπόψη όχι μόνο τη νομική πλευρά, αλλά και τη γενική εικόνα του συστήματος της αγροτικής οργάνωσης σε κοινοτικό επίπεδο.
<P>
Υπάρχουν πλέον γεωργίες ή δραστηριότητες χωρίς άλλη επιλογή, όπως είναι ειδικά οι μεσογειακές καλλιέργειες, που πάντοτε υφίστανται ένα είδος εξοστρακισμού. Αυτού του είδους οι καλλιέργειες είναι πολύ σημαντικές διότι προσφέρουν τη δυνατότητα διατήρησης του εισοδήματος σε δύσκολες ή περιθωριακές συνθήκες, κυρίως σε ζώνες όπου η οικονομική και κοινωνική συνοχή είναι ιδιαίτερα σημαντική, ζώνες του στόχου 1. Ο σκληρός σίτος, το ελαιόλαδο, τα καπνά είναι μερικά από αυτά τα προϊόντα. Όσον αφορά ειδικότερα το σκληρό σίτο, πιστεύω ότι θα ήταν ένα σωστό μέτρο να προβλεφθεί μία ανώτατη έκταση σκληρού σίτου που να διανέμεται κατόπιν σε τοπικό επίπεδο. Θεωρώ ότι πρόκειται για μία έξυπνη και σοβαρή πρόταση, που έχει σαν στόχο και την καταπολέμηση μιας σειράς απατών οι οποίες ενδεχομένως διαπράττονται κατά τη διαχείριση αυτού του είδους της γεωργίας, αλλά που κυρίως προσφέρει τη δυνατότητα απαντήσων όσον αφορά τη διάθεση του προϊόντος στην αγορά, διότι πολύ συχνά ορισμένοι παραγωγοί καλλιεργούσαν αποκλειστικά με στόχο την είσπραξη της αντιστάθμισης. Αυτή η μέθοδος είναι συνεπώς σημαντική διότι συνδέει την παραγωγή με το έδαφος.
<P>
Πιστεύω ότι είναι σημαντικές και οι προτάσεις που ενέκρινε η Επιτροπή Γεωργίας, προτάσεις οι οποίες - πρέπει να προσθέσω, κύριε Πρόεδρε, κύριε επίτροπε- έχουν εγκριθεί ομόφωνα και επιδιώκουν δύο βασικές κατευθύνσεις: η μία αφορά κυρίως τη δυνατότητα διεύρυνσης του ορίου του 5 %, στην ουσία δηλαδή υπέρβασης των ποσοστώσεων που παρέχονται σε εθνικό και, συνεπώς, σε περιφερειακό επίπεδο για τους νέους γεωργούς. Οι ποσοστώσεις αποτελούν ένα αυστηρό μέσο. Εμείς πιστεύουμε ότι οι νέοι αγρότες θα πρέπει να έχουν τη δυνατότητα να εισέρχονται στην αγορά και, κυρίως, να αντισταθμίζουν το turnover που δεν υπάρχει πλέον στον αγροτικό τομέα: επομένως, αυτή η δυνατότητα, να τίθεται δηλαδή στη διάθεση των νέων γεωργών το 5 % των ποσοστώσεων είναι ιδιαίτερα σημαντική. Θεωρούμε ότι είναι μία από τις επιλογές που θα πρέπει να δεχθούν η Επιτροπή και το Συμβούλιο σύμφωνα με την υπόδειξη του Κοινοβουλίου και της Επιτροπής Γεωργίας.
<P>
Η άλλη πρόταση αφορά τους πιστοποιημένους σπόρους. Εμείς είμαστε σύμφωνοι, αλλά είμαστε και πεπεισμένοι ότι θα πρέπει να διατηρηθεί και η βιοποικιλότητα, που αποτελεί ένα βασικό στοιχείο. Για τους μικρούς καλλιεργητές εξάλλου η διατήρηση της βιοποικιλότητας και ορισμένων ειδικών χαρακτηριστικών των σπόρων, ειδικά του σκληρού σίτου, είναι ιδιαίτερα σημαντική. Στις παραδοσιακές παραγωγές έχουμε προσθέσει και τη Γερμανία και την Αυστρία διότι θεωρούμε ότι αποτελεί ανάγκη της αγοράς, και έχουμε συγχρόνως ενημερώσει τα ποσοστά παροχής σκληρού σίτου στις παραδοσιακές ζώνες παραγωγής σκληρού σίτου. Μου φαίνεται ότι πρόκειται για μία στην ουσία ισόρροπη πρόταση, μία πρόταση που λαμβάνει υπόψη την ενωτική άποψη της επιτροπής, μία πρόταση που μπορεί να αποτελέσει μία καλή βάση για σας, κύριε επίτροπε, στη Συζήτηση με το Συμβούλιο.
<P>
Δεν προσθέτω τίποτε άλλο, εύχομαι μόνο η πρόταση να γίνει δεκτή.

<SPEAKER ID=277 LANGUAGE="FR" NAME="Poisson">
Κύριε Πρόεδρε, κύριε Επίτροπε, αγαπητοί συνάδελφοι, η προφορική ερώτηση που τέθηκε προς την Επιτροπή με πρωτοβουλία μου και υποστηρίχθηκε από την Επιτροπή Γεωργίας, Αλιείας και Αγροτικής Ανάπτυξης, δικαιολογείται πλήρως διότι είναι απαραίτητο να λάβει η Επιτροπή μία απόφαση σχετικά με την προσωρινή παύση καλλιέργειας γαιών στο πλαίσιο της δέσμης τιμών 1997/1998. Το ποσοστό παύσης καλλιέργειας γαιών, όταν είναι διαφορετικό από αυτό που προβλέπεται από τον κανονισμό βάσης, θα έπρεπε να είναι γνωστό σε αρκετά σύντομη προθεσμία προκειμένου να επιτρέψει στους παραγωγούς της Ευρωπαϊκής 'Ενωσης να προχωρήσουν στο σχέδιο αμειψισποράς και στη σπορά τους γνωρίζοντας πλήρως την κατάσταση.
<P>
Επομένως, δεδομένων των περιόδων σποράς σε ορισμένες περιοχές της Κοινότητας, θα έπρεπε η Επιτροπή να υποβάλει όσο το δυνατό συντομότερα μία πρόταση. Μετά την εφαρμογή της μεταρρύθμισης της ΚΓΠ την 1η Ιουλίου 1993, η αγορά σιτηρών επανέκτησε μία καλή ισορροπία λόγω της μείωσης της παραγωγής και, κυρίως, της ανάκτησης της εσωτερικής αγοράς, ιδίως στις ζωοτροφές. Αυτή η κατάσταση οδήγησε σε μία σημαντική μείωση των αποθεμάτων σιτηρών στην Ευρωπαϊκή 'Ενωση. Δύο από τους κύριους στόχους της μεταρρύθμισης έχουν λοιπόν επιτευχθεί. Ωστόσο, το θέμα είναι να συνεχισθούν αυτά τα αποτελέσματα διατηρώντας ένα επίπεδο διαθεσιμότητας που θα επιτρέπει να διασφαλισθεί η διατήρηση, ή ακόμη και η αύξηση της ενδοκοινοτικής κατανάλωσης.
<P>
Διαπιστώσαμε, σε δεύτερη φάση, την εμφάνιση μίας ασιατικής ζήτησης που, όπως φαίνεται, εγκαθίσταται με διάρκεια. Εξάλλου, η Ευρωπαϊκή 'Ενωση πρέπει να διασφαλίσει τον ομαλό ανεφοδιασμό των παραδοσιακών πελατών της από τρίτες χώρες.
<P>
Κατά την περίοδο εμπορίας 1995/1996, διαπιστώσαμε ότι η ανεπάρκεια της παραγωγής σιτηρών μας εμπόδιζε την πραγματοποίηση ορισμένων από τις δεσμεύσεις μας, ιδίως με τη Μέση Ανατολή και τη Βόρεια Αφρική. Η Επιτροπή χρειάσθηκε μάλιστα να θεσπίσει, από το Δεκέμβριο 1995, φόρους εξαγωγής προκειμένου να προστατεύσει τον εσωτερικό ανεφοδιασμό. Διαπιστώσαμε επίσης ότι η πάρα πολύ υψηλή εσοδεία του 1996/1997, περίπου 202 εκατομμυρίων τόννων, απορροφήθηκε εύκολα από την εσωτερική αγορά και από τις εξαγωγές. Πριν την εσοδεία του 1996/1997, τα αποθέματα της Κοινότητας υπολογίζονταν σε 24 εκατομμύρια τόννους. 'Ομως σήμερα είναι μόλις 28 εκατομμύρια τόννοι, ποσό που είναι λίγο εφόσον 30 με 35 εκατομμύρια τόννοι θα ήταν αναγκαίοι για να διασφαλισθεί η επισιτιστική ασφάλεια της Ευρώπης σε μία περίοδο δύο μηνών.
<P>
Σήμερα, η μείωση των παγκόσμιων αποθεμάτων σιτηρών απειλεί την επισιτιστική ασφάλεια του πλανήτη. Αυτά τα αποθέματα υπολογίζονται επί του παρόντος σε 55 ημέρες κατανάλωσης. Το 1996, ήταν μόλις 51 ημέρες. Οι εμπειρογνώμονες μας διαβεβαιώνουν ότι κάτω από το όριο των 70 ημερών κατανάλωσης, η παγκόσμια επισιτιστική ασφάλεια απειλείται.
<P>
Εν κατακλείδει, ζητώ από την Επιτροπή και το Συμβούλιο να καθορίσουν το ποσοστό αγρανάπαυσης πριν τις 30 Ιουνίου 1997 και να λάβουν υπόψη τις μετεωρολογικές αβεβαιότητες, την αυξανόμενη ζήτηση των αγορών και τα σχετικά χαμηλά αποθέματα.

<SPEAKER ID=278 NAME="Van Aartsen">
Κύριε Πρόεδρε, αξιότιμοι κύριοι βουλευτές, κύριε Επίτροπε, παρακολουθώ με μεγάλο ενδιαφέρον τη συζήτηση που διεξάγεται σήμερα στο Ευρωπαϊκό Κοινοβούλιο σχετικά με το θέμα των τιμών. Κατά αυτόν τον τρόπο μπόρεσα να αποκτήσω μια πολύ καλή εντύπωση της επιμέλειας και του ζήλου τον οποίο δείχνετε στις γνωμοδοτήσεις σας των προτάσεων που υποβάλλονται στο Σώμα εκ μέρους της Επιτροπής και του Συμβουλίου.
<P>
Πρόκειται για μια παρατηρήση που ήθελα να κάνω πριν αναφερθώ στην ουσία των προτάσεων. Παρεμπιπτόντως, την περασμένη εβδομάδα παραβρέθηκα σε ένα ιδιαίτερα ενδιαφέρον συμπόσιο για το μέλλον της γεωργικής πολιτικής, την προετοιμασία και την προεδρία του οποίου ανέλαβε ο συνάδελφός σας κ. Sturdy, ενώ σήμερα διεξάγεται η παρούσα συζήτηση επί των επικαίρων πολιτικών θεμάτων. Πρόεδρε, αξιότιμοι κύριοι βουλευτές, θα ήθελα παρεμπιπτόντως να σας ευχαριστήσω θερμά που δεχθήκατε το αίτημά μου να μετατεθεί η διεξαγωγή της συνεδρίασης για αργά σήμερα το βράδυ. Υπέβαλα την παράκληση αυτή επειδή το ολλανδικό κοινοβούλιο με χρειαζόταν επειγόντως σήμερα το μεσημέρι και γι'αυτό θα ήθελα για άλλη μια φορά να σας ευχαριστήσω θερμά που επιτρέψατε τη διεξαγωγή της συζήτησης αυτής σήμερα το βράδυ.
<P>
Κατόπιν αυτών, επιτρέψτε μου να περιγράψω εν συντομία τις απόψεις του Συμβουλίου σχετικά με τον καθορισμό των γεωργικών τιμών για το προσεχές έτος. Βεβαίως, πρόκειται για μια προσωρινή αντίδραση η οποία δεν προσφέρει εγγυήσεις για τις αποφάσεις που πρόκειται να ληφθούν. Όντως, οι αποφάσεις αυτές θα ληφθούν από το Συμβούλιο το νωρίτερο τον Ιουνίο. Ωστόσο, πιστεύω ότι οι συζητήσεις που πραγματοποιήθηκαν μέχρι στιγμής προσφέρουν μια ικανοποιητική εικόνα των διαφόρων απόψεων.
<P>
Καταρχάς θα ήθελα να αναφερθώ στο εύρος του πακέτου των τιμών, το οποίο όπως γνωρίζεται είναι ιδιαίτερα περιορισμένο. Για πολλά σημαντικά είδη τιμών και ενισχύσεων η Επιτροπή προτείνει ένα σύστημα αναχρηματοδότησης. Αυτό σημαίνει ότι όλα παραμένουν όπως έχουν και πιστεύω ότι η άποψη αυτή είναι ορθή, δεδομένου ότι οι γεωργοί επωφελούνται από τη σταθερότητα, από την εξασφάλιση της συνέχειας των δραστηριοτήτων τους και, δεδομένου ότι η εξέλιξη των εισοδημάτων είναι αρκετά σταθερή, πιστεύω ότι θα ήταν συνετό εκ μέρους της Επιτροπής να τηρήσει συγκρατημένη στάση για το προσεχές έτος. Βεβαίως, υπάρχουν πάντα κράτη μέλη τα οποία θα προτιμούσαν μια σημαντική αύξηση των τιμών, η οποία να συνοδεύεται από βαθιές μεταρρυθμίσεις, και βεβαίως όλα τα κράτη μέλη εξέφρασαν συγκεκριμένες επιθυμίες και αιτήματα προς την κατεύθυνση της Επιτροπής. Πιστεύεω όμως ότι σε γενικές γραμμές μπορεί να λεχθεί ότι οι αντιπροσωπείες κατανοούν το γεγονός ότι το πακέτο τιμών γι'αυτό το χρόνο είναι περιορισμένο. Αυτό οφείλεται εκτός άλλων και στο γεγονός ότι η Επιτροπή ανακοίνωσε ότι το προσεχές φθινόπωρο θα υποβάλει προτάσεις για τη μεταρρύθμιση του τομέα των σιτηρών, του βοείου κρέατος και των γαλακτοκομικών προϊόντων.
<P>
Συζητώντας φέτος για τη δέσμη τιμών δεν μπορούμε βεβαίως να παρακάμψουμε τη δημοσιονομική κατάσταση, και το λέω αυτό επειδή γνωρίζετε ότι το ύψος των γεωργικών δαπανών για το 1998 έχει καθοριστεί προσωρινά σε ένα ποσό που είναι κατά 0, 5 % υψηλότερο του προϋπολογισμού για το 1997. Ο λόγος είναι προφανής: όπως αναφέρεται και στην έκθεση του κ. Sturdy, πολλές χώρες πρέπει να κάνουν ότι μπορούν για να τακτοποιήσουν τα δημόσια οικονομικά τους ώστε να ανταποκριθούν στα κριτήρια του Μάαστριχτ. Για το λόγο αυτό αντιλαμβάνομαι τη στάση της Επιτροπής η οποία επιβάλλει στον εαυτό της μια αυστηρή δημοσιονομική πειθαρχία. Το Συμβούλιο δε σχολίασε σχεδόν καθόλου τη κατάσταση αυτή και, όπως αντιλαμβάνομαι, το Κοινοβούλιο συμφωνεί με την πρόταση ενός γεωργικού προϋπολογισμού της τάξης των 41 δισ. ECU.
<P>
Ενώ το σύνολο του προϋπολογισμού δεν αποτελεί αντικείμενο συζητήσεων, αυτό δεν ισχύει φυσικά για την κατανομή των πόρων. Οι προτάσεις της Επιτροπής στηρίζονται στην μείωση των πριμοδοτήσεων για τις αροτραίες καλλιέργειες κατά 7 %. Το Συμβούλιο Γεωργίας δεν έδειξε και τόσο πολύ ενθουσιασμό για τις προτάσεις αυτές, και το λέω αυτό επιλέγοντας μια προσεκτική φρασεολογία. Το γνωρίζω αυτό. Γνωρίζω επίσης ότι και το Κοινοβούλιο δεν συμφωνεί με την πρόταση, τουλάχιστον αυτό διαβάζω στην γνωμοδότηση και αυτό αντιλήφθηκα από τα όσα είπε πριν από λίγο ο κ. Funk. Το ερώτημα είναι βεβαίως πώς μπορούμε να μεριμνήσουμε ώστε οι δαπάνες να διατηρηθούν στα όρια που έχουν συμφωνηθεί, επειδή αυτός είναι ο στόχος όχι μόνο της Επιτροπής, αλλά και της Προεδρίας. Εχω ορισμένες προσωπικές ιδέες, οι οποίες όμως δεν αντανακλούν τις απόψεις του Συμβουλίου.
<P>
Πιστεύω ότι πρέπει να καθορίσουμε το όριο του προϋπολογισμού. Πιστεύω ότι πρέπει να μειώσουμε εν γένει τα κονδύλια που διατίθενται σε όλες τις θέσεις του προϋπολογισμού, ώστε να μην υπερβούμε το ποσό αυτό. Με την εφαρμογή μιας ευέλικτης πολιτικής στην αγορά, πρέπει να κληθεί η Επιτροπή να καταβάλει κάθε δυνατή προσπάθεια να διατηρήσει τις δαπάνες στα πλαίσια των ορίων που έχουν τεθεί, πράγμα που πιστεύω ότι είναι δυνατόν εάν λάβω υπόψη τα πλεονάσματα που παρατηρήθηκαν τα τελευταία χρόνια. Παρεμπιπτόντως, έχουμε πάντα τη δυνατότητα να πληρώσουμε τις προκαταβολές για τους ελαιούχους σπόρους με ένα χρόνο καθυστέρηση, δεδομένης όμως της εξέλιξης των δαπανών, φαίνεται ότι για το δημοσιονομικό έτος 1997 δε θα χρειαστεί καθόλου να χρησιμοποιήσουμε το μέσο αυτό. Αυτό σημαίνει ότι έχουμε τη δυνατότητα αυτή για το 1998, σε περίπτωση που προκύψουν απρόβλεπτες δαπάνες. Κατ'αυτόν τον τρόπο πιστεύω ότι υπάρχουν αρκετές δυνατότητες για να διατηρηθούν οι δαπάνες του 1998 εντός των ορίων που έχουν συμφωνηθεί. Οπωσδήποτε, είναι πάρα πολύ δύσκολο να προβλεφθεί ποιές αποφάσεις θα ληφθούν από το Συμβούλιο, γνωρίζετε όμως ήδη κατά κάποιο τρόπο τις απόψεις του προεδρεύοντος του Συμβουλίου.
<P>
Στη συνέχεια θα ήθελα να κάνω άλλη μια παρατήρηση σχετικά με τη δημοσιονομική κατάσταση. Οπως ελέχθη ήδη, πιστεύω ότι με την εφαρμογή μιας πολιτικής ευέλικτης διαχείρισης της αγοράς είναι δυνατόν να διατηρηθούν οι δαπάνες εντός των ορίων. Ωστόσο, για να υλοποιηθεί ο στόχος αυτός πρέπει να περιοριστεί ο μακρύς κατάλογος επιθυμιών και αιτημάτων των διαφόρων κρατών μελών. Πιστεύω ότι πρόκειται για απολύτως απαραίτητη προϋπόθεση, γιατί διαφορετικά δεν πρόκειται να καταφέρουμε ποτέ να βρούμε το ποσό των 1, 4 δισ. ECU που πολλά κράτη μέλη επιθυμούν να διαγράψουν από την πρόταση της Επιτροπής. Από την άποψη αυτή το Κοινοβούλιο φέρει επίσης ορισμένες ευθύνες και θα ήθελα να ευθυγραμμιστώ με τον κ. Sturdy και να επιβεβαιώσω, ότι κατά τη γνώμη μου, το Κοινοβούλιο έχει αναλάβει τις ευθύνες του. Σε μερικές ημέρες θα ψηφίσετε επί της δέσμης αυτής και μόλις έλαβα το σχέδιο γνωμοδότησης το οποίο πιστεύω ότι θα ήταν καλό να γίνει αντικείμενο εμπεριστατωμένης εξέτασης κατά την προσεχή περίοδο. Αυτό που είναι σημαντικό είναι ότι οι πρόσθετες δαπάνες που συνεπάγονται οι τροπολογίες που καταθέσατε ανέρχονται συνολικά σε 170 ΜΕCU και, δεδομένης της δημοσιονομικής κατάστασης, πιστεύω ότι αντιμετωπίζετε με ιδιαίτερα ρεαλιστικό τρόπο το γεωργικό προϋπολογισμό. Από την άποψη αυτή θα ήθελα να παραπέμψω τόσο στην αποψινή παρέμβαση του κ. Sturdy, όσο και στις αρχικές παραγράφους της έκθεσής του, όπου προβαίνει σε ορισμένες αξιοπρόσεκτες παρατηρήσεις.
<P>
Πιστεύω ότι δεν είναι καλό να μακρηγορεί κανείς και ότι δεν είναι καν απαραίτητο στο στάδιο στο οποίο βρίσκεται η διαδικασία λήψης αποφάσεων, τη στιγμή που πολλά κράτη μέλη προετοιμάζονται για το Συμβούλιο. Ως Πρόεδρος θα κάνω ότι μπορώ και ελπίζω ότι θα μπορέσουμε από κοινού με την Επιτροπή να φροντίσουμε ώστε το Συμβούλιο να μπορέσει στις 23, 24 και 25 Ιουνίου να λάβει αποφάσεις σχετικά με τη δέσμη τιμών. Πιστεύω ότι αυτό είναι απαραίτητο να συμβεί καθώς και ότι οι γεωργοί έχουν δικαίωμα να γνωρίζουν εγκαίρως τι μπορούν να περιμένουν το προσεχές έτος. Από την άποψη αυτή επιτελέσατε ένα αξιοσημείωτο έργο και θα ήθελα να ευχαριστήσω τους κ. Funk, Baldarelli και Sturdy για την πάρα πολύ καλή δουλειά που έκαναν. Το Κοινοβούλιο εξέφρασε τις απόψεις του και το λόγο έχει πλέον το Συμβούλιο.
<P>
Θα ήθελα επίσης να γνωστοποιήσω ότι έχω τη πρόθεση να προωθήσω τη λήψη αποφάσεων στο Συμβούλιο του Ιουνίου σχετικά με το αποκαλούμενο φάκελο των κυρώσεων. Θυμάμαι ότι συζητήσαμε για το θέμα αυτό τον Ιανουάριο, όταν ήμουν στην Επιτροπή Γεωργίας, και το Κοινοβούλιο είχε απευθύνει έκκληση στην Προεδρία να λάβει αποφάσεις. Ελπίζω ότι αυτό θα μπορέσει να γίνει.
<P>
Η πρόταση έχει υποβληθεί εδώ και ένα σχεδόν χρόνο και περιλαμβάνει ορισμένες διατάξεις για τον περιορισμό των κυρώσεων στην περίπτωση φυσικών καταστροφών, θέμα ιδιαίτερα σημαντικό για τους νότιους εταίρους μας, και αφετέρου για την ίση κατανομή μεταξύ των περιφερειών. Για το σκοπό αυτό δε χρειάζεται να επιβάλλονται τόσο γρήγορα κυρώσεις. Εάν θυμάμαι καλά, το Κοινοβούλιο γνωμοδότησε επί του θέματος αυτού το Σεπτέμβριο του περασμένου έτους. Ελπίζω ότι η στιγμή είναι πλέον κατάλληλη για να ληφθεί μια απόφαση σχετικά με αυτό το πολύπλοκο σύστημα. Αυτός είναι και ο λόγος που ενεγράφη το θέμα αυτό στην ημερήσια διάταξη του Ιουνίου.
<P>
Ένα θέμα που δεν συμπεριλαμβάνεται στην ημερήσια διάταξη, και θέλω να μιλήσω ανοιχτά, είναι η πρόταση για το σκληρό σίτο. Δυστυχώς, και αυτό πρέπει να το πω στον κ. Baldarelli, η διαδικασία δεν έχει προχωρήσει σε τέτοιο σημείο ώστε να αναμένεται απόφαση του Συμβουλίου. Ολα τα ενδιαφερόμενα κράτη μέλη ζήτησαν την αύξηση του ανώτατου ορίου εγγυημένων εκτάσεων. Εάν λοιπόν προσθέσω όλα αυτά τα αιτήματα καταλήγω, και μη τρομάξετε, σε 600.000 εκτάρια επιπλέον, πράγμα που σημαίνει πρόσθετες δαπάνες εκατοντάδων εκατομμυρίων ECU. Eνόψει των προβλημάτων που αντιμετωπίζουμε, σας καλώ να κατανοήσετε ότι αυτό δεν είναι δυνατό να γίνει. Παρά το γεγονός ότι θα γνωμοδοτήσετε σύντομα, δεν πιστεύω ότι το Συμβούλιο έχει προχωρήσει σε σημείο που να επιτρέπει τη λήψη μιας απόφασης. Υπάρχει βεβαίως και το δημοσιονομικό πρόβλημα. Εκτός αυτού, πιστεύω ότι τον Ιούνιο θα πρέπει ούτως ή άλλως να καταβάλουμε υπεράνθρωπες προσπάθειες για να ολοκληρώσουμε το θέμα της δέσμης τιμών. Για μένα, αυτό αποτελεί παρεπιπτόντως λόγο να ασχοληθώ με το θέμα με πολύ περισσότερη ενέργεια.
<P>
Θα ήθελα κατά τα άλλα να κάνω μια παρατήρηση κοιτάζοντας με το ένα μάτι προς την κατεύθυνση του επιτρόπου Fischler. Τόσο ορισμένα κράτη μέλη όσο και οι εκπρόσωποι του Κοινοβουλίου έκαναν έκκληση για την επιτάχυνση της διαδικασίας λήψης αποφάσεων σχετικά με το ποσοστό αγρανάπαυσης για το επόμενο έτος. Το ίδιο αίτημα υποβλήθηκε προφορικά μόλις πρίν από λίγο από την κα Poisson. Πιστεύω δε ότι χρησιμοποίησε το ίδιο επιχείρημα που χρησιμοποίησα και εγώ πρίν από λίγο. Παράλληλα με τα άλλα επιχειρήματα που προέβαλε, τα οποία σχετίζονται με τις εξελίξεις στην παγκόσμια αγορά σιτηρών, πιστεύω ότι θα ήταν καλό να διευκρινιστεί σύντομα η κατάσταση που πρόκειται να αντιμετωπίσουν οι παραγωγοί σιτηρών. Το ίδιο παρατηρείται και στην έκθεση του κ. Sturdy, όπου αναφέρεται ποιό θα πρέπει περίπου να είναι το περιεχόμενο της απόφασης αυτής. Πιστεύω ακόμη ότι έκκληση για την ταχεία λήψη αποφάσεως περιλαμβάνεται και στο ψήφισμα του κ. Goepel, το οποίο θα συζητήσετε την Πέμπτη.
<P>
Στην ουσία, όλα αυτά σημαίνουν ότι επιθυμείτε να υποβληθεί όσο το δυνατόν συντομότερα πρόταση της Επιτροπής επί του θέματος αυτού. Υποστηρίζω την άποψή σας και ελπίζω ότι η Επιτροπή θα είναι διατεθειμένη, και λέω θα είναι διατεθειμένη επειδή πάντα μπορεί, να υποβάλει σε σύντομο χρονικό διάστημα μια παρόμοια πρόταση η οποία ενδέχεται να διευκολύνει κατά κάποιο τρόπο και τη λήψη αποφάσεων σχετικά με τη δέσμη τιμών.

<SPEAKER ID=279 NAME="Fischler">
Κύριε πρόεδρε, αξιότιμε κ. πρόεδρε του Συμβουλίου, αξιότιμες κυρίες και κύριοι, χαίρομαι που στη σημαντική αυτή συζήτηση βλέπω εδώ τον πρόεδρο του Συμβουλίου κ. Jozias van Aartsen και ελπίζω να γίνει αυτό καλή συνήθεια στον τομέα της γεωργίας υπό τον εκάστοτε πρόεδρο του Συμβουλίου.
<P>
Επειδή θα πρέπει να λάβω θέση επί τριών εκθέσεων, μιας προφορικής ερώτησης και ουκ ολίγων τροπολογιών παρακαλώ να έχω την κατανόησή σας διότι αυτό θα απαιτήσει ένα ορισμένο χρόνο. Πρώτα-πρώτα θα ήθελα να διευκρινίσω ενδελεχέστερα ορισμένους συσχετισμούς που είναι σημαντικοί για την κατανόηση της δέσμης τιμών της Επιτροπής για το οικονομικό έτος 1997/98.
<P>
Για την προπαρασκευή της Ευρωπαϊκής Ένωσης σε σχέση με τις προκλήσεις της επόμενης δεκαετίας χρειάζεται να μεταρρυθμιστεί μια σειρά οργανώσεων της αγοράς. Για αρκετούς τομείς παραγωγής υπάρχουν ήδη συγκεκριμένες προτάσεις της Επιτροπής, ενώ πιο πολλές θ'ακολουθήσουν κατά τη διάρκεια του έτους. Οι εκθέσεις για τον τομέα του ελαιολάδου καθώς και η έκθεση για τον καπνό αποτελούν τη στιγμή αυτήν αντικείμενο διεξοδικών συζητήσεων τόσο στο Ευρωπαϊκό Κοινοβούλιο όσο και στο Συμβούλιο. Προκειμένου να μπορέσει να αρχίσει να τρέχει το περαιτέρω μεταρρυθμιστικό έργο, η Επιτροπή επεξεργάσθηκε μια σειρά αναλύσεων που κατατοπίζουν για την παρούσα κατάσταση, για τη διόρθωση και κυρίως για τις μακροπρόθεσμες προοπτικές στις αγορές για τα δημητριακά, το γάλα και το κρέας. Ανάλογα έγγραφα για την ανάπτυξη της υπαίθρου βρίσκονται επίσης υπό προετοιμασία.
<P>
Θα έπρεπε να καταλάβουμε ότι με τις προτάσεις για τις τιμές για το ερχόμενο έτος βρισκόμαστε σ'ένα είδος μεταβατικής φάσης. Για το λόγο αυτόν οι προτάσεις για τις τιμές σημαίνουν ουσιαστικά παράταση των υφισταμένων κανόνων. Εκεί που μας φαίνεται αναγκαίο προσαρμόζονται εν τούτοις μεμονωμένες ρυθμίσεις στις εξελίξεις του οικονομικού περίγυρου. Η σημειωθείσα υποχώρηση των επιτοκίων οδηγεί σε αναπροσαρμογή των μηνιαίων επιδομάτων επί της τιμής παρέμβασης για τα δημητριακά και το ρύζι καθώς και κατά της επιστροφής των δαπανών αποθήκευσης για τη ζάχαρη. Δεδομένου ότι τον περασμένο χρόνο περικόπηκε από το Συμβούλιο η ενίσχυση για το λίνο κατά 7, 5 % χωρίς ανάλογη προσαρμογή τότε της ενίσχυσης για την κάνναβη, η οποία μπορεί να υποκαταστήσει το λίνο στην ακολουθία των καλλιεργειών, προτείνουμε για το τρέχον έτος τη μείωση της ενίσχυσης για την κάνναβη κατά τον ίδιο τρόπο. Οι ενισχύσεις για τις υδατοκαλλιέργειες που καθιερώθηκαν το 1992 για ν'αντισταθμίσουν τις απώλειες τιμής θα πρέπει επίσης να προσαρμοσθούν περισσότερο στην πραγματικά σημειωθείσα εξέλιξη των τιμών.
<P>
Σύμφωνα με μελέτη του βρετανικού υπουργείου γεωργίας τα τελευταία τέσσερα χρόνια μετά την καθιέρωση της μεταρρύθμισης σημειώθηκαν υπεραντισταθμίσεις ύψους 14, 3 δισεκ. ECU. Όχι στη Μεγάλη Βρετανία, κ. βουλευτή αλλά στην Ευρωπαϊκή Ένωση. Είχα ισχυρές αμφιβολίες για τα πορίσματα της μελέτης αυτής και για την εφαρμοσθείσα μέθοδο. Για το λόγο αυτόν υπέδειξα στις υπηρεσίες μου να υποβάλουν την περίπτωση αυτή σε ενδελεχή έλεγχο. Σύμφωνα με το αποτέλεσμα η έκταση της υπεραποζημίωσης αυτής ανέρχεται κατά τις εκτιμήσεις των υπηρεσιών της Επιτροπής σε 8 δισεκ. περίπου ECU τα τελευταία τέσσερα χρόνια.
<P>
Δε θα ήθελα να εμβαθύνω τώρα εδώ τη σχετική συζήτηση, παρά μόνο να επισημάνω ότι η προτεινόμενη από την Επιτροπή επαναγωγή των αντισταθμιστικών πριμοδοτήσεων ύψους 1, 4 δισεκ. ECU κατ'έτος εμφανίζεται μάλλον λιτή σε σύγκριση με τις έως τώρα υπεραποζημιώσεις.
<P>
Έρχομαι έτσι στην έκθεση του βουλευτή κ. Sturdy. Οι κυρίως προτάσεις για τις τιμές περιλαμβάνουν 16 κανονισμούς, 9 εκ των οποίων εγκρίθηκαν από την Επιτροπή Γεωργίας στη μορφή που προτάθηκαν. Θα ήθελα να εκφράσω τις θερμές μου ευχαριστίες για την εποικοδομητική συνεργασία κατά την εκπόνηση της έκθεσης για τη δέσμη των τιμών στα μέλη της Επιτροπής Γεωργίας αλλά κυρίως σε σας, κ. Sturdy, ως εισηγητή.
<P>
Επιτρέψτε μου ν'αναφερθώ τώρα στις τροπολογίες για τις άλλες επτά προτάσεις κανονισμού. Πρώτον: σε ορισμένες τροπολογίες ζητάτε τη διατήρηση του σημερινού ύψους των μηνιαίων επιδοτημάτων. Ο γεωργικός τομέας αποτελεί όμως, όπως και άλλοι τομείς, καρπωτή της υποχώρησης των τόκων, την οποία δεν επιτρέπεται να αγνοήσουμε στις αποφάσεις μας για τις τιμές. Για το λόγο αυτόν η Επιτροπή δεν μπορεί να δεχτεί τις τροπολογίες 3, 7, 11, 15 και 17.
<P>
Η τροπολογία 47 ζητεί από την άλλη πλευρά την κατάργηση όλων των μηνιαίων επιδομάτων για τον τομέα των δημητριακών. Αυτό θα ήταν όμως, κατά την άποψή μας, σημαντική τροποποίηση που δε θα συμβάδιζε με το σύνθημα της συνέχειας της πρότασης για τις τιμές.
<P>
Δεύτερον, οι τροπολογίες 6, 8 και 9 αφορούν τον τομέα του ρυζιού και επιδιώκουν την επιτάχυνση της μεταρρύθμισης που συμφωνήθηκε πέρυσι. Το μεγαλύτερο, τη στιγμή αυτήν, πρόβλημα στον τομέα αυτόν είναι οι μεγάλες ποσότητες αφορολογήτων εισαγωγών από τα υπερπόντια διαμερίσματα της ΕΕ. Λύση του προβλήματος αυτού μπορεί όμως να βρεθεί μόνο στα πλαίσια της συζήτησης στο Συμβούλιο. Συνέπεια μιας τέτοιας τροποποίησης θα ήταν η μείωση της προστασίας και των δημοσιονομικών δαπανών προς την κατεύθυνση της αύξησης των ενισχύσεων. Όσον αφορά την τροπολογία 5, στην κατάσταση αυτή έχει λίγο νόημα η στήριξη των εισαγωγών με τον προκαθορισμό των ποσοστώσεων εισαγωγής.
<P>
Τρίτον: Οι τροπολογίες 12, 13, 14 και 15 που αφορούν τον τομέα της ζάχαρης επιδιώκουν την επανακαθιέρωση κρατικών ενισχύσεων στην Ισπανία και την Πορτογαλία. Το ζήτημα αυτό εξετάσθηκε λεπτομερώς το 1995 όταν η οργάνωση της αγοράς ζάχαρης παρατάθηκε για έξι χρόνια. Για το λόγο αυτόν η Επιτροπή αντιτίθεται στο να τεθεί η περίπτωση αυτή και πάλι επί τάπητος.
<P>
Τέταρτον: Οι τροπολογίες 18, 19 και 20 σε σχέση με το λίνο και την κάνναβη. Τις τροπολογίες αυτές τις απορρίπτουμε για τους ήδη αναφερθέντες στην αρχή λόγους. Πέμπτον οι τροπολογίες 25 και 26 για τον τομέα του καπνού: Ισχύει μεν ότι προέχει η προσαρμογή της παραγωγής στις ανάγκες της αγοράς, αλλά το πρόβλημα αυτό μπορεί να λυθεί μόνο στην πορεία της επεξεργασίας της ισχύουσας σήμερα ρύθμισης.
<P>
Έκτον: Η τροπολογία 2 σχετικά με τις πρωτεϊνούχες καλλιέργειες προβλέπει τη βελτίωση της ανταγωνιστικότητας των καλλιεργειών αυτών έναντι άλλων αροτριαίων καλλιεργειών. Η Επιτροπή συμφωνεί με το στόχο της πρότασης αυτής έχει όμως ήδη προτείνει βελτίωση σε συνάρτηση με τον επαναπροσδιορισμό των πριμοδοτήσεων των καλλιεργειών. Υπενθυμίζουμε ότι οι αντισταθμιστικές πληρωμές για πρωτεϊνούχους φορείς διατηρούνται, ενώ οι πληρωμές για δημητριακά και ελαιούχους σπόρους θα πρέπει να επαναχθούν.
<P>
Έβδομον, η τροπολογία 30 για το ελαιόλαδο: οι προτεινόμενες θεμελιώδεις τροποποιήσεις θα έπρεπε κατά την άποψή μας να συζητηθούν στα πλαίσια των μεταρρυθμιστικών προτάσεων. Όγδοον, οι τροπολογίες 27 έως και 29 σε σχέση με το βόειο κρέας: Η ρύθμιση της πριμοδότησης για ταύρους προβλέπει μόνο μια πληρωμή στην ηλικία των 10 μηνών. Στην ηλικία αυτή δεν είναι δυνατός εν πάση περιπτώσει ο διαχωρισμός μεταξύ ταύρων για ταυρομαχίες και άλλων ταύρων. Η δεύτερη πριμοδότηση για ταύρους στην ηλικία των 22 μηνών καταργήθηκε, όπως ξέρετε, στο μεταξύ.
<P>
Ένατον, οι τροπολογίες 1 και 4 για την παράταση της ειδικής ρύθμισης σε σχέση με την περιεκτικότητα σε υγρασία - ο κ. Sturdy αναφέρθηκε στο ζήτημα αυτό: η διάταξη αυτή εμπίπτει στις αρμοδιότητες της Επιτροπής, έτσι ώστε η τροπολογία παρέλκει. Αναγνωρίζω εν τούτοις ότι μια τέτοια ειδική ρύθμιση παρεχωρείτο πάντοτε στο παρελθόν και θα συμβάδιζε με τη συλλογική σύλληψη αυτής της δέσμης τιμών.
<P>
Δέκατον, τροπολογία 10: Εδώ δεν μπορώ μεν να δεχθώ τη διατύπωση της τροπολογίας αυτής, θεωρώ όμως το αίτημα άξιο αναφοράς, δηλαδή τη συμπερίληψη των σπόρων ορύζης στη νέα κοινή οργάνωση της αγοράς, στο μέτρο που έχουν ληφθεί όλα τα μέτρα για την αποφυγή σοβαρής διατάραξης της αγοράς σπόρων.
<P>
Ενδέκατον: Οι τροπολογίες 21 έως 24 αφορούν τον τομέα του οίνου και επιδιώκουν την αναβολή της απόφασης που λήφθηκε στα πλαίσια της περυσινής δέσμης τιμών για τον αποκλεισμό για ένα έτος από την απόσταξη των επιτραπέζιων σταφυλιών. Οι τροπολογίες αυτές δεν είναι για μένα αποδεκτές. Υπάρχει μια απόφαση που πρέπει τώρα να εφαρμοσθεί. Κατανοώ πάντως ότι η τροποποίηση αυτή δυνατό να προκαλέσει τοπικά προβλήματα στην αγορά στην αρχή της εφαρμογής της. Για το λόγο αυτό θα παρακολουθήσω και στη συνέχεια τη σκέψη αυτή και θεωρώ ότι θα μπορούσε να εξευρεθεί προσωρινά λογική λύση στο πλαίσιο της κοινής οργάνωσης της αγοράς οπωροκηπευτικών.
<P>
Δωδέκατον: Οι τροπολογίες 48 έως 50 αφορούν την αύξηση της συνολικής επιφάνειας για νέες καλλιέργειες για τα οικονομικά έτη 1997/98 και 1998/99. Για το προαναφερθέν οικονομικό έτος προβλέπονται ήδη οι νέες καλλιέργειες στα πλαίσια του κανονισμού 15/92 και για το λόγο αυτόν κάθε περαιτέρω αύξηση δε θα δικαιολογείτο. Οι τροπολογίες 49 και 51 απαιτούν κατάργηση της υποχρεωτικής απόσταξης. Κατά τη γνώμη μου θα ήταν πάντως λογικότερο να διευκρινισθεί το ζήτημα στην πορεία της μεταρρύθμισης του τομέα του οίνου.
<P>
Επιτρέψτε μου τώρα να έρθω στην έκθεση του βουλευτή κ. Funk, προς τον οποίο εκφράζω επίσης τις ευχαριστίες μου. Ασχολείται με το πρόβλημα των προκαταβολών για ελαιούχους σπόρους και την πρόταση για μείωση των αντισταθμιστικών πληρωμών για αροτριαίες καλλιέργειες. Όσον αφορά την προτεινόμενη καθυστέρηση των προκαταβολών για ελαιούχους σπόρους, καθίσταται σαφές σύμφωνα με τις νεότερες πληροφορίες για τη διαχείριση του προϋπολογισμού 1997 ότι θα μπορούσαν να επιτευχθούν επαρκείς οικονομίες. Θα είναι τόσο υψηλές που υπάρχει η πιθανότητα να μπορέσουν βάσει των υφισταμένων διατάξεων να καταβληθούν οι επόμενες προκαταβολές για τους ελαιούχους σπόρους από τις δημοσιονομικές πιστώσεις του 1997.
<P>
Το πρόβλημα για το 1998 ή το 1999 δεν επιλύεται εν τούτοις με τον τρόπο αυτόν. Υπό την προϋπόθεση ότι το προσχέδιο προϋπολογισμού της Επιτροπής και όχι της ΓΔ VI είναι το ορθό για το 1998, προσανατολιζόμαστε στην εξοικονόμηση 1, 353 δισεκ. ECU από την μείωση των ενισχύσεων για γεωργικές αροτριαίες καλλιέργειες, ενώ σε αντίθετη περίπτωση θα πρέπει να μεταβιβάσουμε τις πληρωμές των προκαταβολών για το 1998 για ελαιούχους σπόρους στον προϋπολογισμό του 1999. Με τον τρόπο αυτόν όμως θα μεταθέταμε μόνον το πρόβλημα στον προϋπολογισμό του 1999. Μια άλλη δυνατότητα, που αναφέρθηκε ήδη σήμερα, θα έγκειτο στην ομοιόμορφη μείωση όλων των κονδυλίων στον προϋπολογισμό του 1998, πράγμα που θα σήμαινε ότι ιδιαίτερα για τα κονδύλια για τα οποία οι πιστώσεις είναι περιορισμένες, θα υπήρχαν επίσης δυσκολίες ενώ η υπεραντιστάθμιση στον τομέα των δημητριακών θα διετηρείτο.
<P>
Εξ αυτών καθίσταται σαφές ότι με την καθυστέρηση των προκαταβολών επιτυγχάνεται εξοικονόμηση μόνο φαινομενικά, δεδομένου ότι οι οικονομίες που επιτεύχθηκαν σε ένα οικονομικό έτος θα έχουν ως συνέπεια δαπάνες σε ένα άλλο οικονομικό έτος. Με τη μείωση, αντίθετα της αντισταθμιστικής πληρωμής για αροτριαίες καλλιέργειες επιτυγχάνουμε γνήσιες οικονομίες σε όλους τους μελλοντικούς προϋπολογισμούς.
<P>
Θα ήθελα να τονίσω ότι ο προϋπολογισμός ΕΓΤΠΕ αναγκαστικά υπόκειται φυσικώ τω λόγω σε διακυμάνσεις. Ποιός θα μπορούσε να προβλέψει παραδείγματος χάρη το προϊόν της συγκομιδής το φθινόπωρο του 1998; Η εκτέλεση του προϋπολογισμού απαιτεί σύμφωνα με την τήρηση της αρχής της δημοσιονομικής πειθαρχίας που δεν παρέλειπε να απαιτεί επανειλημμένα το Ευρωπαϊκό Κοινοβούλιο, να αποφεύγει η Επιτροπή, όπου γίνεται, περιττά έξοδα.
<P>
Και το Ευρωπαϊκό Ελεγκτικό Συνέδριο υπογραμμίζει σε τακτά διαστήματα την άποψη αυτή. Σε περίπτωση υπεραντιστάθμισης σε ένα συγκεκριμένο τομέα όπως συνέβη σύμφωνα με τους υπολογισμούς που αναφέρθηκαν στην αρχή στον τομέα των αροτριαίων καλλιεργειών, η Επιτροπή είναι υποχρεωμένη να ενεργήσει με συνέπεια. Βάσει αυτού η Επιτροπή δεν μπορεί παρά να διατηρήσει την πρότασή της για μείωση των αντισταθμιστικών πληρωμών για γεωργικές αροτριαίες καλλιέργειες.
<P>
Σε σχέση με τις τροπολογίες που αφορούν τη ρύθμιση των αντισταθμιστικών πληρωμών για τους διαφόρους παραγωγούς μέσω της μείωσης της πριμοδότησης για την αγρανάπαυση, χωρίς όμως τροποποίηση της πριμοδότησης των σιτηρών, θα ήθελα να πω ότι η σκέψη αυτή αντικατοπτρίζεται ήδη στην πρόταση της Επιτροπής. Η διεξοδική ανάλυση του καταμερισμού των αντισταθμιστικών πληρωμών στον τομέα των αροτριαίων καλλιεργειών θ'αποτελέσει ένα από τα κεφάλαια κλειδιά της μελλοντικής τομεακής μελέτης. Η εξέλιξη της αγρανάπαυσης είχε μεγάλη επίδραση στην παραγωγή δημητριακών στην Κοινότητα τα τελευταία χρόνια. Με τον καθορισμό του επιπέδου των αντισταθμιστικών πληρωμών για απόσυρση εδαφών στο επίπεδο των αντισταθμιστικών πληρωμών για δημητριακά θα επεχειρείτο έμμεση ρύθμιση.
<P>
Επιτρέψτε μου ορισμένες ακόμη παρατηρήσεις στην έκθεση του κ. Baldarelli. Κατ'αρχή θα ήθελα να εκφράσω τις ευχαριστίες μου στον εισηγητή και τα μέλη της Επιτροπής Γεωργίας για την τροποποίηση της ειδικής ρύθμισης για το σκληρό σιτάρι. Η πρόταση ανταποκρίνεται στην προσπάθεια απλούστευσης της οργάνωσης της αγοράς, πράγμα που συμμερίζεται και το Συμβούλιο. Είναι όμως προφανές ότι η απλούστευση δεν επιτρέπεται να οδηγήσει σε αύξηση των δημοσιονομικών δαπανών. Στη συνάρτηση αυτή επιτρέψτε μου να υπενθυμίσω ότι μεταξύ των αροτριαίων καλλιεργειών ο τομέας του σκληρού σίτου έχει την καλύτερη χρηματοδότηση από άποψη προϋπολογισμού. Οφείλω εδώ να δώσω δίκαιο στον υπουργό κ. van Aartsen που επεσήμανε τί οικονομικές συνέπειες θα προέκυπταν εάν ήθελε κανείς να εκπληρώσει όλες τις επιθυμίες.
<P>
Σε σχέση με τις τροπολογίες 2, 7 και 10 για αύξηση της εγγυημένης ανώτατης επιφάνειας ειδικά για νέους αγρότες η Επιτροπή συμμερίζεται μεν το αίτημα της Επιτροπής Γεωργίας, η αναπροσαρμογή όμως της ρύθμισης από απαιτήσεις μεμονωμένων επιχειρήσεων σε εγγυημένες ανώτατες επιφάνειες, ανταποκρίνεται ήδη στο αίτημα αυτό. Η εισαγωγή ειδικής ρύθμισης για νέους αγρότες δε θα περιέπλεκε μόνον περαιτέρω τη διαχείριση της οδηγίας, αλλά αντίκειται και στην αρχή ότι για εγγυημένες ανώτατες επιφάνειες έχουν δικαίωμα όλοι οι παραγωγοί γενικά.
<P>
Οι τροπολογίες, σύμφωνα με τις οποίες η υποχρέωση χρησιμοποίησης πιστοποιημένων σπόρων θα πρέπει να εισαχθεί σταδιακά, ανταποκρίνονται απόλυτα από άποψη περιεχομένου στις αντιλήψεις της Επιτροπής. Εν πάση περιπτώσει η Επιτροπή θεωρεί ότι πρόκειται για διαχειριστικό ζήτημα που πρέπει να ρυθμισθεί στα πλαίσια των αρμοδιοτήτων της.
<P>
Τελειώνοντας θα ήθελα να μιλήσω και για την προφορική ερώτηση σε σχέση με το ποσοστό απόσυρσης εδαφών για τη συγκομιδή του 1998. Όσον αφορά το ερώτημα αυτό γνωρίζω απόλυτα ότι οι γεωργοί επιθυμούν διασάφιση πριν τη σπορά, δηλαδή πριν το φθινόπωρο, για το ποιό τμήμα των γαιών τους θα υποχρεωθούν ν'αποσύρουν για το επόμενο έτος. Παραδέχομαι ότι το τρέχον έτος υπήρξε ιδιαίτερα ευνοϊκό για τις εξαγωγές, τόσο που στο τέλος του οικονομικού έτους επιβάλαμε εξαγωγικούς δασμούς για το σίτο και τα παράγωγά του. Τα αποθέματα παρέμβασης επιτρέπεται ν'ανέρχονται στο τέλος του οικονομικού έτους σε περίπου 2 εκατ. τόννους και ν'αποτελούνται κυρίως από σίκαλη και κριθάρι. Αυτό δεν είναι λόγος για την εξαγωγή βιαστικών συμπερασμάτων, δεδομένου ότι δεν υπάρχουν ούτε υπόσχεση ούτε νομική υποχρέωση να υπάρξει πρόταση πριν τις 30 Ιουνίου 1997 ή να ληφθεί απόφαση. Υπενθυμίζω όμως ότι στην περίπτωση έλλειψης πρότασης της Επιτροπής ή απουσίας απόφασης του Συμβουλίου για μια τέτοια πρόταση, θα ίσχυε το κατ'αποκοπή ποσοστό 17, 5 %.
<P>
Εξυπακούεται ότι για το λόγο αυτό θα κάνω πρόταση, δύο όμως ερωτήματα είμαι υποχρεωμένος να εξακολουθήσω να σας χρωστάω, δηλαδή το ερώτημα ποιό ποσοστό ακριβώς θα προτείνουμε και το ερώτημα της χρονικής στιγμής. Και τούτο διότι θα επιθυμούσα να ενεργήσω με πλήρη γνώση των περιστάσεων. Μόλις διασαφηνιθούν τα πράγματα θα διαβιβάσω την πρόταση.

<SPEAKER ID=280 LANGUAGE="PT" NAME="Cunha">
Κύριε Πρόεδρε, θα ήθελα μία διασαφήνιση. Πιστεύω ότι ο κύριος Επίτροπος διέπραξε ένα λάθος. Ο κύριος Επίτροπος, όταν μίλησε σχετικά με τις προτάσεις για τη ζάχαρη, είπε ότι δεν δεχόταν τις τροπολογίες αριθ. 12 έως 15 επειδή θα σήμαιναν την επανεισαγωγή των εθνικών ενισχύσεων. Υπάρχει εδώ ένα λάθος, επειδή στην περίπτωση της Πορτογαλίας δεν πρόκειται για καμία επανεισαγωγή: πρόκειται για την εισαγωγή για πρώτη φορά, εφόσον μόνο τώρα θα εφαρμόσουμε την ποσόστωση.

<SPEAKER ID=281 LANGUAGE="IT" NAME="Fantuzzi">
Κύριε Πρόεδρε, ο καθορισμός των εφετινών γεωργικών τιμών μοιάζει με ένα κινέζικο κουτί, περικλείει όντως ένα πακετάκι και μία πακετάρα. Το πακετάκι είναι μικρούτσικο, είναι το πιο απόλυτο status quo που έχει ποτέ διαπιστωθεί στην Ολομέλεια για τις τιμές και τα συνεπαγόμενα μέτρα, και εξετάζεται από την έκθεση του κ. Sturdy. Η πακετάρα αντίθετα ζυγίζει όσο ένας βράχος, είναι οι περικοπές των ενισχύσεων στις αροτραίες καλλιέργειες, ύψους 1, 4 δισεκατ. Ecu για το 1998, και εξετάζεται από την έκθεση Funk.
<P>
Αρχίζω με το πακετάκι. Ο κ. Sturdy έχει εργασθεί πολύ καλά, με ρεαλισμό και αυστηρούς κανόνες, αποφεύγοντας κάθε είδους δημαγωγία. Πρέπει να πω ότι εμείς οι σοσιαλιστές προχωρούμε περισσότερο: θα καταψηφίσουμε κάθε αύξηση της δαπάνης, ακόμη και εκείνες που έχουν εγκριθεί στην Επιτροπή Γεωργίας. Τα διάφορα προβλήματα που εξακολουθούν να υφίστανται σους γεωργικούς τομείς πρέπει να αντιμετωπισθούν με τις μεταρρυθμίσεις και όχι με την ευκαιρία του καθορισμού των τιμών. Στο σημείο αυτό συμφωνούμε μαζί σας, κύριε επίτροπε Fischler. Μοναδική εξαίρεση -επιτρέψτε μου- ο οίνος: διότι στην περίπτωση αυτή η μεταρρυθμιστική πρόταση, στην οποία αναφέρεσθε, δεν υπάρχει πλέον. Από το 1994 έχει ένοχα λησμονηθεί στο συρτάρι, και το Κοινοβούλιο δεν μπορεί να κλείσει τα μάτια. Θα ζητήσουμε συνεπώς να καταργηθεί, χωρίς επιβάρυνση της δαπάνης, η υποχρεωτική απόσταξη, υποδεικνύοντας με αυτό τον τρόπο ότι ορισμένα ακατάλληλα και ξεπερασμένα από την πραγματικότητα μέσα πρέπει να βγαίνουν από τη μέση μια κι έξω, ώστε να μπορεί να δίδεται η κατάλληλη θέση στην ευθύνη των παραγωγών και της αγοράς.
<P>
Έρχομαι τώρα στην πακετάρα. Ο συνάδελφος Funk έχασε μια ευκαιρία, αρνούμενος με τρόπο απόλυτο και κατά μέτωπο κάθε περικοπή που πρότεινε η Επιτροπή για τις αροτραίες καλλιέργειες, και βασιζόμενος σε λογιστικά πυροτεχνήματα, κάνει πως δεν βλέπει τα πραγματικά προβλήματα. Οι προκαταβολές ή οι εκ των υστέρων πληρωμές για τους ελαιούχους σπόρους αποτελούν escamotages που διαρκούν όσο ένα πρωϊνό. Κατόπιν, θέλουμε δεν θέλουμε φθάνουμε στον κόμβο των συμβατών πληρωμών. Το να εμπιστευόμαστε στη χρόνια γενναιοδωρία των προβλέψεων της γεωργικής δαπάνης της Επιτροπής, που όπως φαίνεται θα διαπιστώσουμε και το 1997 και που στο τέλος θα μας επιτρέψει να βρούμε λύση για όλα χωρίς να πληγεί κανένας και κατά το 1998, μου φαίνεται η εύκολη λύση, κύριε Funk.
<P>
Είμαστε ή δεν είμαστε, ως Κοινοβούλιο, αρχή επί του προϋπολογισμού; Ζητάμε ή όχι να μπορούμε να παρεμβαίνουμε και όσον αφορά τις υποχρεωτικές δαπάνες; Αυτός είναι ο λόγος για τον οποίο ο συνάδελφος Funk, με μία τόσο «τεθωρακισμένη» έκθεση που δεν θέλει να θίξει την υπάρχουσα κατάσταση, έχασε την ευκαιρία να κάνει να ακουσθεί δυνατότερα η φωνή του Ευρωπαϊκού Κοινοβουλίου και για τα αντικειμενικά προβλήματα που έχει ο γεωργικός προϋπολογισμός μας. Ζηλεύω τον ασκούντα την προεδρία του Συμβουλίου υπουργό, ξέρει ποιο θα είναι το αποτέλεσμα της ψηφοφορίας την Πέμπτη. Εκφράζω την πικρία μου μόνο, διότι εάν είχε ακούσει τη συζήτηση, και όχι μόνο την άποψη των εισηγητών, θα είχε καταλάβει ότι δεν συμφωνούμε όλοι με τη γνώμη των εισηγητών σχετικά με αυτές τις λεπτές εκθέσεις και ειδικότερα με τη γνώμη του συναδέλφου Funk.
<P>
Η ομάδα μας θέλει να προασπίσει τα συμφέροντα των αγροτών, αλλά αυτό δεν επιτυγχάνεται με το να κρύβουμε το κεφάλι μας μέσα στην άμμο. Γνωρίζουμε ότι οι ανισορροπίες της ΚΑΠ προκαλούν σοβαρά προβλήματα, ακόμη και δημοσιονομικού χαρακτήρα. Η έκθεση σχετικά με τη συνοχή μας λέει ποια είναι τα προβλήματα της ΚΑΠ για την ανακατανομή. Οι εκτιμήσεις για την αντιστάθμιση στις οποίες προέβη εχθές η Επιτροπή προσθέτουν και άλλα. Οι ανάγκες της νέας αγροτικής αναπτυξιακής πολιτικής είναι εδώ και περιμένουν και δεν μας αρκούν πλέον οι αναγγελίες του επιτρόπου. Επιπλέον, δεν μας πείθει το γεγονός ότι τις αποφάσεις για τους γεωργούς και το μέλλον τους θα πρέπει να τις λαμβάνουν αποκλειστικά οι Δεκαπέντε του Συμβουλίου ECOFIN. Το Κοινοβούλιο έχει καθήκον να σηματοδοτήσει τον προσανατολισμό και εμείς, ως Σοσιαλιστική Ομάδα, έχουμε κάνει προτάσεις: παραδείγματος χάρη, να αρχίσουμε να εξετάζουμε ορισμένες στρεβλώσεις των ενισχύσεων, να μειώσουμε τις αντισταθμίσεις για το εθελοντικό set side και να σταματήσουμε να αναβάλλουμε διαρκώς το θέμα της αναδιαμόρφωσης των ενισχύσεων, να αρχίσουμε αμέσως με την τουλάχιστον εξίσωση της πριμοδότησης για το set side στο ίδιο επίπεδο των ενισχύσεων στο εισόδημα.
<P>
Εγώ δεν συμφωνώ με τις περικοπές κατά 7 % στις ενισχύσεις του εισοδήματος, όχι όμως διότι πρόκειται για περικοπές, αλλά διότι είναι γραμμικές περικοπές που κατά συνέπεια θα προσέθεταν αδικία στην αδικία.
<P>
Με τις προτάσεις μας τροπολογίας ως Σοσιαλιστική Ομάδα υπολογίζουμε ότι θα εξοικονομηθούν στον προϋπολογισμό του 1998 500-600 εκατ. Ecu. Δεν επιλύεται βεβαίως το πρόβλημα αλλά πραγματοποιείται ένα βήμα με αίσθημα ευθύνης. Θα δούμε αν θα μας ακολουθήσουν οι άλλες ομάδες και δύσκολα μπορεί να γίνει δεκτό ότι είμαστε υπέρ της λιτότητας με την έκθεση Sturdy και υπέρ μιας πιο ευέλικτης πολιτικής με την έκθεση Funk. Εύκολη κίνηση να παριστάνουμε τους σκληρούς με το πακετάκι και να επαναστέλλουμε στον αποστολέα την πακετάρα.
<P>
Όσον αφορά τον αποστολέα, δεν έχω καταλάβει, επίτροπε Fischler, γιατί πήγατε και είπατε στους υπουργούς γεωργίας ότι δεν χρειάζεται πλέον για λόγους προϋπολογισμού να περικοπούν οι αροτραίες καλλιέργειες. Δεν ήταν, κατά τη γνώμη μου, πολύ φρόνιμο. Έχουμε μπροστά μας το προκαταρκτικό σχέδιο του προϋπολογισμού του 1998 που έχει υιοθετήσει η Επιτροπή σας. Οι περικοπές υπάρχουν, εάν δεν κάνω λάθος, και έχουν γίνει για να εξασφαλισθεί η ισορροπία του προϋπολογισμού του 1998 και αφού άκουσα την ομιλία του προεδρεύοντος του Συμβουλίου υπουργού, αισθάνομαι την ανάγκη να τονίσω: εάν αυτός ο ελιγμός, επίτροπε Fischler, είναι ένα σκηνοθετικό εύρημα, ας έχετε την καλωσύνη να μας το πείτε εντίμως. Εάν αντίθετα θέλετε να δώσετε τη μάχη στα σοβαρά, να ξέρετε ότι παρ' όλες τις υφιστάμενες διαφορές η Σοσιαλιστική Ομάδα είναι διατεθειμένη συζητήσει το θέμα με τρόπο σοβαρό.

<SPEAKER ID=282 LANGUAGE="PT" NAME="Cuhna">
Κύριε Πρόεδρε, κυριε Επίτροπε, αγαπητοί συνάδελφοι, θα ήθελα να αρχίσω ευχαριστώντας το συνάδελφο κ. Sturdy για την έκθεσή του, στην οποία πραγματοποίησε μία εργασία γεμάτη ευθυκρισία και με υψηλό αίσθημα ευθύνης ενώπιον αυτού του Κοινοβουλίου. Θα ήθελα επίσης να ευχαριστήσω το συνάδελφο κ. Baldarelli για την προσπάθεια που κατέβαλε στην εργασία του σχετικά με το σκληρό σίτο και, ιδιαίτερα, για την κατανόηση που επέδειξε για το ειδικό πρόβλημα της Πορτογαλίας, που είναι αρκετά λεπτό και το οποίο κατανόησε ο ίδιος και η Επιτροπή Γεωργίας. Ελπίζω ότι και η Επιτροπή και το Συμβούλιο θα το κατανοήσουν.
<P>
Καταρχή, θα ήθελα να αναφερθώ πιο λεπτομερειακά στο συνάδελφο κ. Funk και στην έκθεσή του. Πρέπει να παραδεχθούμε, για λόγους πνευματικής εντιμότητας, ότι υπάρχει πράγματι ενώπιόν μας ένα λεπτό θέμα και ότι η Επιτροπή έχει δίκιο όταν λέει ότι ο τομέας των σιτηρών λαμβάνει υπερβολικές αποζημιώσεις. Το να μη συμφωνήσουμε με αυτό είναι σαν να λέμε, για παράδειγμα, ότι τώρα είναι μέρα, ενώ στην πραγματικότητα δεν είναι, είναι νύχτα! Και, κυρίως, θα έπρεπε να συμφωνήσουμε ότι, ως προς το ποσοστό πληρωμής της αγρανάπαυσης, δεν υπάρχει λόγος να μην είναι ίσο με το ποσοστό των ενισχύσεων.
<P>
Αλλά πρέπει να ληφθούν υπόψη και άλλοι παράγοντες επίσης ιδιαίτερα σημαντικοί. Καταρχή, επειδή αυτή η περικοπή των ενισχύσεων θα ήταν δικαιολογημένη στην προκειμένη περίπτωση και κατά τρόπο ειδικό μόνο εάν δεν υπήρχε κανένα περιθώριο ελιγμών στον προϋπολογισμό της ΚΑΠ. Δεν συμβαίνει αυτό. Οι τάσεις του προϋπολογισμού δεν δείχνουν κάτι τέτοιο. Αφετέρου, ξέρουμε ότι από το 1992 βρισκόμαστε συστηματικά, στην ΚΑΠ, περίπου 5 % κάτω από την κατευθυντήρια γραμμή και αυτά τα χρήματα επιστρέφονται στα κράτη μέλη. Πλην όμως, εγώ προτιμω τα χρήματα αυτά να παραμένουν στους αγρότες, έστω και άσχημα διανεμημένα, παρά να επιστρέφονται στα κράτη μέλη για άλλους σκοπούς εκτός από τους γεωργικούς.
<P>
Δεύτερο, πρέπει να πούμε ότι τα προβλήματα των αγροτών στην Ευρώπη δεν επιλύονται με αυτή την απλή ειδική περικοπή των ενισχύσεων για τις αροτριαίες καλλιέργειες. Η ΚΑΠ έχει βαθύτατες ανισορροπίες και πρέπει η Επιτροπή, το Συμβούλιο και όλοι εμείς να τις αντιμετωπίσουμε κατά μέτωπο. Ξεκινάμε από την υπόθεση ότι η GATT θα έχει την ίδια επίπτωση σε όλη την ευρωπαϊκή γεωργία, πράγμα που δεν είναι αλήθεια! Υπάρχουν μειονεκτικές περιοχές που θα πληγούν ιδιαίτερα! Και επομένως η προσεχής μεταρρύθμιση της ΚΑΠ πρέπει να λάβει υπόψη πολύ σοβαρά, στο σύστημα των ενισχύσεών της, το ζήτημα της δικαιοσύνης όσον αφορά τη στήριξη στο εισόδημα. Και συμφωνώ με τον κύριο Επίτροπο. Πρέπει να είναι ένα σύστημα ενισχύσεων αποσυνδεδεμένων από την παραγωγή, από τις ποσότητες και από τις παραγωγικότητες. Μόνο με τον τρόπο αυτό θα δώσουμε απάντηση στα πραγματικά προβλήματα της ποικιλόμορφης γεωργίας της Ευρώπης, που είναι ετερογενής και όχι ομοιογενής.

<SPEAKER ID=283 LANGUAGE="IT" NAME="Santini">
Κύριε Πρόεδρε, κύριε υπουργέ, κύριε επίτροπε, η Επιτροπή έχει υιοθετήσει τη δέσμη τιμών για τη χρήση 1997/1998 χωρίς, έχει ήδη παρατηρηθεί, να προβεί σε μεγάλες καινοτόμους παρεμβάσεις επί της προϋπάρχουσας κατάστασης και στο σημείο αυτό θα ήθελα να εκφράσω την εκτίμησή μου σχετικά με τις προσπάθειες του εισηγητή Sturdy, ο οποίος επεδίωξε να δώσει ζωή σε ένα πρόγραμμα προτάσεων κοινότυπων και χωρίς προοπτική που έχουν πλέον μεταβληθεί σε αποκρισταλλωμένες θέσεις. Και παραμένουν αποκρισταλλωμένες, κυρίως μετά τις αναγγελίες του κ. επιτρόπου, ο οποίος, όπως πάντοτε, δεν υπήρξε φειδωλός στις περικοπές των τροπολογιών μας.
<P>
Εκτός από ορισμένες εξαιρέσεις, πράγματι, οι προτάσεις ευθυγραμμίζουν τις διατάξεις που αφορούν τις τιμές και την οργάνωση των αγορών με την πολιτική σταθερότητας που εφαρμόσθηκε την επαύριο της μεταρρύθμισης του 1992. Ως μερικό άλλοθι για την ανεπάρκεια των προτάσεων χρησιμοποιείται η αναληφθείσα αναδιάρθρωση ορισμένων κοινών διοργανώσεων της ογαράς, όπως των καπνών, του ελαιόλαδου, του κρέατος και προσεχώς -ευχόμαστε- του γάλακτος. Μαζί με αυτή την αμετάβλητη βάση υπάρχουν μερικές μικρότερες διορθώσεις που θα πρέπει να υπενθυμίσουμε. Πρώτο, η μείωση των μηνιαίων αυξήσεων που αφορούν τις τιμές παρέμβασης των σιτηρών και του ρυζιού και η επιστροφή των δαπανών αποθήκευσης της ζάχαρης ώστε να λαμβάνεται υπόψη η πτώση των επιτοκίων. Δεύτερο, το ποσό της προβλεπομένης ενίσχυσης που παρακρατείται για την προώθηση του υφαντικού λίνου που θα πρέπει να μηδενισθεί, δεδομένου ότι τα κεφάλαια που συγκεντρώνονται για την προώθηση είναι περισσότερα από τα αναγκαία, με συνέπεια η συνολική ενίσχυση κατά εκτάριο να είναι μικρότερη κατά το ίδιο ποσό. Τρίτο, η ενίσχυση της κάναβης ανά εκτάριο μειώνεται κατά 7 % ώστε να μην καταστεί η κάναβη πιο ελκυστική από τον λίνο, μετά τη μείωση της ενίσχυσης για το προϊόν αυτό.
<P>
Η επίπτωση επί του προϋπολογισμού όλων αυτών των προτάσεων μεταφράζεται στην εξοικονόμηση 82 εκατ. Ecu για το 1998, σύμφωνα με τις εκτιμήσεις της Επιτροπής. Χρειάζεται να υπενθυμισθεί ότι η ίδια η Επιτροπή έχει ήδη προτείνει τη μείωση της ενίσχυσης των αροτραίων καλλιεργειών, που θα ανέλθει σε 1, 4 Mecu όπως υπενθύμισαν άλλοι συνάδελφοι. Αυτό φυσικά για να ευνοηθεί η προώθηση του βοείου κρέατος. Η συγκυριακή εκτίμηση των αναγκαίων πιστώσεων κατά το οικονομικό έτος 1997, όπως καθορίστηκε το Φεβρουάριο, ανέρχεται σε 41.050 εκατ. Ecu, που ξεπερνούν τις πιστώσεις του προϋπολογισμού κατά 245 εκατ. Ecu και αφήνουν ένα περιθώριο 755 εκατ. Ecu σε σχέση με την κατευθύνουσα γραμμή.
<P>
Πρόκειται για μία μείωση -τη μείωση που έχει αναγγελθεί από τον προϋπολογισμό- πολύ σημαντική των αναγκαίων πιστώσεων στον τομέα του βοείου και αίγειου κρέατος, που οφείλεται κυρίως στις πολύ υψηλές τιμές της αγοράς σε σχέση με εκείνες που προβλέπει ο προϋπολογισμός. Υπάρχει επίσης μία σημαντική μείωση στον τομέα του γάλακτος και των γαλακτοκομικών προϊόντων, ειδικότερα εξαιτίας της συμπληρωματικής προείσπαρξης που από τη μία πλευρά μένει να δηλωθεί στον τίτλο για την περίοδο 1995/1996, από την άλλη εκτιμάται για την περίοδο 1996/1997.
<P>
Η μείωση των αναγκών για τις αροτραίες καλλιέργειες οφείλεται κυρίως στους ελαιούχους σπόρους. Επιπλέον προβλέπεται μία μείωση των αναγκών σε άλλους τομείς, ειδικότερα τη ζάχαρη, τη χορτονομή, τα οπωροκηπευτικά, τα καπνά, το σταφύλι και τα πουλερικά, εκτός από την ενίσχυση στα τρόφιμα.
<P>
Όπως έχουμε παρατηρήσει κατά τη συζήτηση, έγινε ένα είδος σαλάτας της παραδοσιακής έκθεσης για τις δέσμες των αγοτικών τιμών και των άλλων δύο εκθέσεων, μιας του συναδέλφου Funk και της άλλης του συναδέλφου Baldarelli, που υπό μία έννοια τη συμπληρώνουν, την ενισχύουν και την προβάλλουν στο μέλλον.
<P>
Σχετικά με την έκθεση Funk, πιστεύω ότι θα πρέπει να υποστηριχθεί, ειδικότερα, στο σχέδιο καθορισμού της τιμής των βοείων κρεάτων, η πρόταση να μην αναβληθούν οι πληρωμές για τους ελαιούχους σπόρους, αλλά να πληρωθεί από τις 16 Οκτωβρίου εκείνο το τμήμα των προκαταβολών για το οποίο δεν υπάρχουν δυνατότητες κάλυψης στον προϋπολογισμό του 1997.
<P>
Στην έκθεση Baldarelli θα πρέπει να υπογραμμισθεί η πρόταση αύξησης των εθνικών εκτάσεων που προορίζονται για την καλλιέργεια σκληρού σίτου ώστε να ενισχυθούν οι νέοι παραγωγοί και να εξισορροπηθούν εκτιμήσεις που έχουν πλέον ξεπερασθεί.
<P>
Σχετικά με την έκταση των καλλιεργειών, είμαι κομιστής μιας έκκλησης του συναδέλφου Rosado Fernandez, που εκφράζει τη λύπη του διότι δεν είναι παρών στη συζήτηση -βρίσκεται στην Πορτογαλία, όπου ο Πρόεδρος της Δημοκρατίας του απονέμει ένα τιμητικό παράσημο- αλλά μου έχει αφήσει το ακόλουθο μήνυμα: »Η Πορτογαλία έχει σήμερα μία εγγυημένη έκταση 35.000 εκταρίων, η πραγματική έκταση είναι 90.000 και ο δυνητικός ιστορικός μέσος όρος ξεπερνά τις 100.000» Με λίγα λόγια, το μήνυμα μας καλεί να σεβασθούμε κατά κάποιο τρόπο τους αριθμούς, τις αναλογίες και την αλήθεια, προς το συμφέρον όλων των ευρωπαίων γεωργών.

<SPEAKER ID=284 LANGUAGE="NL" NAME="Mulder">
Κύριε Πρόεδρε, θα ήθελα να καλωσορίσω τον Υπουργό κ. Van Aartsen επειδή αν δεν απατώμαι είναι η πρώτη φορά που εμφανίζεται στη σύνοδο ολομέλειας του Στρασβούργου.
<P>
Κύριε Πρόεδρε, η δέσμη τιμών την οποία εξετάζουμε σήμερα το βράδυ ευρίσκεται υπό την επήρεια της αυστηρής δημοσιονομικής πολιτικής που εφαρμόζεται αυτή τη στιγμή σε πολλά κράτη μέλη. Η μεγάλη πλειοψηφία των μελών της πολιτικής ομάδας των φιλελευθέρων υποστηρίζει την πρόταση της Επιτροπής η αύξηση του γεωργικού προϋπολογισμού να μην υπερβεί το 0, 45 % και στα πλαίσια αυτά υποστηρίζει επίσης και την πλειοψηφία των προτάσεων της Επιτροπής όσον αφορά τις τιμές. Θα θέλαμε να τονίσουμε ότι η αύξηση του γεωργικού προϋπολογισμού παραμένει περιορισμένη. Ο συνολικός προϋπολογισμός της Ευρωπαϊκής Ενωσης αυξάνεται κατά 3 %, γεγονός το οποίο οφείλεται κυρίως στην αύξηση των πόρων των περιφερειακών ταμείων κατά 8 %, τη στιγμή που στον τομέα αυτό παραμένουν αδιάθετα τεράστια κονδύλια. Πρόκειται για μια κατάσταση η οποία κατά τη γνώμη μου είναι δύσκολο να εξηγηθεί.
<P>
Είμαστε αντίθετοι προς την πρόταση της Επιτροπής για την περικοπή των ενισχύσεων για τις αροτραίες καλλιέργειες. Επ'αυτού έχουμε ορισμένα επιχειρήματα να προβάλουμε. Καταρχάς, η επιχειρηματολογία της Επιτροπής υστερεί. Πρώτα απ'όλα γίνεται αναφορά στην κρίση με την BSE. Στη συνέχεια προβάλλεται το επιχείρημα, που παρουσιάστηκε παρεμπιπτόντως αυτή την εβδομάδα σε δημοσίευμα της Επιτροπής, ότι είχαν καταβληθεί 6 δισ. επιπλέον. Πώς γίνεται αυτό; Έχει αναλύσει η Επιτροπή τις συνέπειες της τροποποίησης του αγρονομισματικού συστήματος από 1η Ιανουαρίου 1995; Δεν αληθεύει ότι οι χώρες που υποτίμησαν το νόμισμά τους αποκόμισαν τεράστια ποσά και ότι τη στιγμή αυτή εξακολουθούμε να καταβάλλουμε αντισταθμίσεις στις χώρες αυτές παρά το γεγονός ότι το νόμισμά τους είναι ισχυρό; Όλα αυτά είναι δύσκολο να εξηγηθούν στους γεωργούς των χωρών που διαθέτουν ισχυρά νομίσματα. Πιστεύουμε ότι είναι πάνω από όλα θέμα αξιοπιστίας. Το 1992 αναφέρθηκε ότι θα διατηρηθεί η πολιτική αυτή για μία εξαετία. Σε περίπτωση που η Επιτροπή επιθυμεί πλέον να καθιερώσει ένα σύστημα εισοδηματικών ενισχύσεων για άλλους τομείς, διακυβεύει την αξιοπιστία της αν επιθυμεί να θέσει απλώς σε λειτουργία ένα σύστημα που δεν είναι θεμελιωμένο με τον ενδεδειγμένο τρόπο. Παρεμπιπτόντως, συμφωνούμε με τον επιχείρημα της Επιτροπής ότι, σε περίπτωση που υπάρξει μία αύξηση σε ένα τομέα αυτή πρέπει να αντισταθμιστεί σε κάποιον άλλο. Τέλος, Πιστεύω ότι το καλύτερο που θα μπορούσε να γίνει είναι να καταβληθούν το ταχύτερο δυνατό οι πριμοδοτήσεις για τους ελαιούχους σπόρους και να μεταφερθούν οι πριμοδοτήσεις του 1998 στον προϋπολογισμό του 1999, σε συμφωνία με την πρόταση της Επιτροπής.

<SPEAKER ID=285 LANGUAGE="ES" NAME="Jovι Peres">
Κύριε Πρόεδρε, τόσο η έκθεση του κ. Sturdy όσο και εκείνη του κ. Funk έχουν ένα κοινό χαρακτηριστικό, που είναι ότι πρέπει να αντιμετωπίσουν τους ίδιους δημοσιονομικούς όρους -όπως επίσης κατά κάποιον τρόπο και η έκθεση του κ. Baldarelli. Σε σχέση με αυτό, δεν είναι ποτέ ανώφελο να υπενθυμίζουμε ότι τα τελευταία χρόνια οι γεωργικές δαπάνες παρέμειναν κάτω των ορίων που καθορίστηκαν από τη δημοσιονομική κατευθυντήρια γραμμή.
<P>
Αν φιλοδοξούμε να επιτύχουμε ένα δημοσιονομικό περιθώριο για άλλους πολιτικούς στόχους, ενδείκνυται να θέσουμε τα πράγματα στις σωστές τους διαστάσεις. Στην περίπτωση της έκθεσης του κ. Funk η κατάσταση περιπλέκεται ακόμη περισσότερο, εφόσον στη ρίζα του προβλήματος βρίσκεται μια περίσταση πολύ λεπτή, η οποία αποτέλεσε αντικείμενο μιας εξεταστικής επιτροπής, και σχετικά με τη χρηματοδότηση της οποίας εκδόθηκαν συστάσεις. Πιστεύω ότι η έκθεση που μας υποβάλλει ο κ. Funk έχει μακρά ιστορία, και πιστεύω ότι είχε την αρετή να προσεγγίσει, από την πρώτη στιγμή, με ισόρροπο τρόπο, ένα πρόβλημα εξαιρετικά δύσκολο. Συνεπώς, εκφράζω την υποστήριξη της Ομάδας μου στην έκθεση του κ. Funk.
<P>
Όσον αφορά την έκθεση σχετικά με το πακέτο τιμών, οφείλω να πω ότι, στην αρχική της μορφή, ακριβώς όπως την παρουσίασε η Επιτροπή, η Ομάδα μου είχε αρκετές επιφυλάξεις. Πιστεύω ότι, μετά τη συζήτηση στην επιτροπή, δεν βελτιώθηκε και πολύ το τελικό αποτέλεσμα.
<P>
Κατ' αυτήν την έννοια, ελπίζω ότι το τελικό αποτέλεσμα των ψηφοφοριών θα επιτρέψει στην Ομάδα μου να θεωρήσει ότι βελτιώθηκαν ουσιαστικά ορισμένες πτυχές του πακέτου τιμών· επί του παρόντος όμως, εκφράζουμε πολύ μεγάλες επιφυλάξεις.
<P>
Τέλος, θα ήθελα να συγχαρώ τον κ. Baldarelli για την έκθεσή του και να του εκφράσω επίσης την πλήρη υποστήριξη της Ομάδας μου.

<SPEAKER ID=286 LANGUAGE="DE" NAME="Graefe zu Baringdorf">
Κύριε επίτροπε, πιστεύω ότι δεν είναι τα δημοσιονομικά προβλήματα αυτά που σας παρακινούν. Αυτό ίσχυε πριν μισό χρόνο. Τα επιχειρήματα μεταβλήθηκαν. Αλλά και για δημοσιονομικά προβλήματα να επρόκειτο, υπάρχουν ως γνωστόν και άλλες δυνατότητες για να γίνουν οικονομίες. Επεσήμανα ήδη στην Επιτροπή Γεωργίας και Ανάπτυξης της Υπαίθρου ότι τυχόν γραμμική μείωση στερείται φαντασίας. Ούτε είναι φιλική για το περιβάλλον. Ούτε κοινωνική είναι. Επιθυμείτε τη διαμόρφωση των πριμοδοτήσεων από οικολογική και κοινωνική πλευρά, έτσι λέτε διαρκώς στην Επιτροπή Γεωργίας και Ανάπτυξης της Υπαίθρου. Γιατί δεν αρχίζετε με την πρόταση αυτή, εάν πρόκειται για μείωση και οικονομίες; Έτσι κι αλλοιώς φανερώσατε σήμερα μια τελείως ιδιαίτερη λογική λέγοντας ότι επειδή μειώσαμε το λίνο πρέπει να μειώσουμε και την κάνναβη, διαφορετικά η τελευταία βρίσκεται σε πλεονεκτική θέση και οι ελαιούχοι σπόροι το ίδιο επειδή κάνουμε μειώσεις στα δημητριακά. Αυτό που κρύβεται από πίσω είναι ως γνωστόν ότι θεωρείτε πάντα τη μείωση των τιμών σαν αυτονόητα δεδομένη θέση.
<P>
Κύριε Funk, είμαι υποχρεωμένος φυσικά να σας πω ότι σαν πολιτική ομάδα υποστηρίζουμε την έκθεσή σας. Αλλά δε μας διευκολύνετε. Επιχειρήσαμε να καταρρίψουμε το θέμα αυτό με μια τροπολογία - υποβλήθηκε και πάλι και ανυπομονώ να δω πώς θα την αξιολογήσει και πώς θα ψηφίσει η πολιτική σας ομάδα -, με την προϋπόθεση όμως ότι θα επιτύχουμε μεταρρύθμιση των αντισταθμιστικών πληρωμών, που θα λαμβάνει υπόψη κοινωνικοπεριβαλλοντικά κριτήρια, με την οποία θα επέλθει φθίνουσα πρόοδος, δηλαδή αποκλιμάκωση και εντονότερη στροφή σε οικολογικές μεθόδους καλλιέργειας. Αυτό το απορρίπτατε πάντα κατηγορηματικά στην Επιτροπή Γεωργίας και Ανάπτυξης της Υπαίθρου. Παρόμοιες τροπολογίες υποβλήθηκαν από την Ομάδα του Ευρωπαϊκού Σοσιαλιστικού Κόμματος. Μας δυσκολεύετε τη ζωή. Είσαστε ως πολιτική ομάδα - όχι εσείς προσωπικά, εσείς είσαστε υποχρεωμένος να συνηγορήσετε γι αυτό - το ίδιο αγύριστα κεφάλια όπως η Επιτροπή που λέει «μείωση» και εσείς λέτε «όχι». Αλλά μεταξύ αυτών πρέπει να βρεθούν δυνατότητες τουλάχιστον στο μέλλον.
<P>
Το ίδιο ισχύει και για την απόσυρση εδαφών. Κύριε επίτροπε, υπάρχει μια τροπολογία - αυτή δεν την εξετάσατε -, δηλαδή να επιτραπεί το επόμενο έτος να μπορέσουν να χρησιμοποιηθούν τα αποσυρθέντα εδάφη που έχουν καλλιεργηθεί με τριφύλλι. Γνωρίζετε ότι το Ευρωπαϊκό Κοινοβούλιο ενέκρινε με πλειοψηφία ήδη τον περασμένο χρόνο το αίτημα αυτό, πράγμα που βέβαια δεν οδηγεί υποχρεωτικά στο να πρέπει η Επιτροπή να το ακολουθήσει, θα ήταν όμως πολύ ευχάριστο εάν ησχολείσθο με το πρόβλημα αυτό. Περιμένω και εδώ πάλι με ανυπομονησία πώς θα ψηφίσει η πολιτική σας ομάδα για το τωρινό αίτημά μας. Ίσως να μπορούσαμε να εξαρτήσουμε από αυτό τη στάση μας στην ψηφοφορία και στην πολιτική μου ομάδα. Εάν οι σοσιαλιστές ψηφίσουν διαφορετικά μας χρειάζονται για να επιτευχθεί πλειοψηφία στο σημείο αυτό. Αυτό θα ήταν ίσως μια πιθανότητα να έρθουμε σε συμβιβασμό.
<P>
Γενικά όμως, κ. επίτροπε, πιστεύω ότι βρισκόμαστε την παραμονή της μεταρρύθμισης - αυτό το καταστήσατε σαφές - και στην περίπτωση αυτή θα πρέπει να καταστούν σαφείς οι τάσεις.
<P>
Θεωρώ ότι πρέπει να καταστήσουμε σαφές ότι επιθυμούμε τη μετάβαση από τον προσανατολισμό στην παγκόσμια προς τον προσανατολισμό στην εσωτερική αγορά. Οφείλουμε να καταστήσουμε σαφές ότι δε παρέχουμε για όλες τις επιφάνειες αντισταθμιστικές πληρωμές. Οφείλουμε να καταστήσουμε σαφές ότι δε θέλουμε πια να επιχορηγούνται οι εξαγωγές και οφείλουμε να καταστήσουμε σαφές ότι αυτό που ονομαζόταν «συνοδευτικά μέτρα» αποβαίνει επίκεντρο της ανάπτυξης της υπαίθρου, όπου φυσικά χρειαζόμαστε χρήματα. Αυτά όλα τα καταλαβαίνω, δεν επιτρέπεται όμως ν'αποψιλωθούν οι άλλοι τομείς μόνον και μόνο για να μπορέσουμε να το χρηματοδοτήσουμε.

<SPEAKER ID=287 LANGUAGE="FR" NAME="Barthet-Mayer">
Κύριε Πρόεδρε, κύριε Επίτροπε, αγαπητοί συνάδελφοι, έχω την παράξενη εντύπωση ότι, στη συζήτηση αυτή, πλέουμε σε πλήρη ασυναρτησία. Οι δημοσιονομικές και οικονομικές εκτιμήσεις, οι υποτιθέμενες ανάγκες λειτουργίας των ελεύθερων συναλλαγών, η υποτιθέμενη αναπόφευκτη παγκοσμιοποίηση παραλύουν κάθε προβληματισμό ουσίας σχετικά με τον καθορισμό πραγματικών πολιτικών προσανατολισμών.
<P>
Από το 1992 μας μιλούν για μεταρρύθμιση της ΚΓΠ, για ενσωμάτωση των απαιτήσεων της προστασίας του περιβάλλοντος, για πολιτική ανάπτυξης της υπαίθρου, για διατήρηση των πληθυσμών και των θέσεων απασχόλησης στην ύπαιθρο, κτλ. Σε τί χρησιμεύουν λοιπόν αυτές οι ωραίες δηλώσεις αρχής εάν δεν τις ακολουθεί καμία συγκεκριμένη πρωτοβουλία για την τροποποίηση των μηχανισμών της ΚΓΠ; Επίτροπε κύριε Fischler, μας επαναλάβατε την προσήλωσή σας σε μία πιο αρμονική ΚΓΠ, προορισμένη να γίνει ένας αληθινός κινητήριος μοχλός αγροτικής ανάπτυξης. Ωστόσο, στην πραγματικότητα, δεν αφήνετε επιλογή παρά ανάμεσα στη μείωση των τιμών ή την παύση της καλλιέργειας γαιών για να διασφαλισθεί το μέλλον της ΚΓΠ. Συγχωρείστε με, αλλά έχω την εντύπωση ότι σας λείπει λίγη φαντασία καθώς περιορίζεστε σε λογιστικές λύσεις, ενώ οι χώρες ΚΑΕ περιμένουν από εμάς απτά σημεία για την προσεχή ΚΓΠ και οι προσεχείς διαπραγματεύσεις του ΠΟΕ πλησιάζουν γοργά.
<P>
'Ολο και πιο ισχυρές πιέσεις ασκούνται στην 'Ενωση για να επιταχύνει την απελευθέρωση των γεωργικών αγορών της. Για να αντιμετωπισθούν αυτές, πρέπει η ΚΓΠ να αποκτήσει νέες ιδρυτικές αρχές. Η δέσμη τιμών φαίνεται αποδεκτή στο παρόν πλαίσιο απόλυτης δημοσιονομικής αυστηρότητας. Πρέπει όλοι να συμμετάσχουμε στις προσπάθειες και με αυτό το πνεύμα η Ομάδα μου δέχεται να υποστηρίξει τις προτάσεις της Επιτροπής. Ωστόσο, το γεγονός ότι αυτή η δέσμη δεν περιλαμβάνει κανένα πολιτικό προσανατολισμό είναι απαράδεκτο. Θέλει να είναι ουδέτερη, αλλά μαρτυρεί με τη λογιστική ουδετερότητά της την απουσία πολιτικού προβληματισμού ουσίας. Χωρίς να δαπανήσουμε περισσότερα, θα μπορούσαμε να δαπανήσουμε με καλύτερο τρόπο, αναπροσανατολίζοντας τις κοινοτικές ενισχύσεις προς τις πολιτικές προτεραιότητες που τόσο συχνά έχουν αναγγελθεί.
<P>
Αυτό το λογιστικό πνεύμα οδηγεί πάντα την Επιτροπή να χρηματοδοτήσει τα μέτρα σχετικά με την ΣΕΒ από παραγωγούς ορισμένων αροτραίων καλλιεργειών. Ασφαλώς, είναι επείγον να επανεξισορροπηθούν οι ενισχύσεις ανάμεσα στους διάφορους τομείς παραγωγής και είναι αλήθεια ότι ο τομέας των σιτηρών για μεγάλο διάστημα εισέπραξε υπερβολικές αντισταθμίσεις από το ΕΤΓΠΕ. Αλλά πρέπει να αντιταχθώ στις χρησιμοποιούμενες μεθόδους, διότι συγχέουν τα είδη και υπάρχει κίνδυνος να δημιουργήσουν ένα προηγούμενο που θα μπορούσε να χρησιμοποιηθεί ανάλογα με τις επείγουσες ανάγκες του προϋπολογισμού. Δεν θα μπορούσαμε να καταλήξουμε στο ίδιο αποτέλεσμα με μία καλύτερη συνολική εξισορρόπιση των γενικών οικονομιών και κυρίως με την προσφυγή στις πιστώσεις που δεν έχουν χρησιμοποιηθεί πλήρως;
<P>
'Οσο για την προσωρινή παύση καλλιέργειας γαιών, πρυτανεύει και πάλι αυτή η λογιστική εμμονή. Η Ομάδα μου αντιτάχθηκε πάντα στο σύστημα αυτό. Κάθε χρόνο αποφασίζουμε έτσι συνολικά τον αριθμό εκταρίων που θα πρέπει να μείνουν μη παραγωγικά. Αυτό ακριβώς με καταπλήσσει. Δεν σκεφτόμαστε πλέον παρά μόνο με όρους συνολικής ρύθμισης της αγοράς, και η μόνη προτεραιότητα είναι να παράγουμε λιγότερο. Γιατί να μην παράγουμε καλύτερα; Είναι δυνατό να ρυθμίσουμε την παραγωγή προσανατολίζοντάς την προς παραγωγές ποιότητας ή υποστηρίζοντας τις εξαγωγές, για να μην σκεφτόμαστε μόνο με όρους ποιότητας. Εξάλλου, η πραγματική αγρανάπαυση δεν είναι μη παραγωγική. Η αγρανάπαυση έχει μία λειτουργία οικολογικής αναδημιουργίας, ενώ η προσωρινή παύση της καλλιέργειας δεν είναι τίποτε άλλο από μία διαχείριση της παραγωγής χωρίς φαντασία. Τέλος, θεωρώ παράλογο να αποσυνδέουμε το ζήτημα των τιμών από το ζήτημα της προσωρινής παύσης καλλιέργειας γαιών. Πώς μπορούν οι παραγωγοί να προγραμματίσουν τις δραστηριότητές τους σε τέτοιες συνθήκες;
<P>
Για να ολοκληρώσω, εάν μπορούμε να επιδοκιμάσουμε τις περισσότερες προτάσεις της Επιτροπής σχετικά με τις τιμές και άλλα μέτρα, πρέπει να εκφράσουμε τη λύπη μας για το γεγονός ότι δεν εγγράφονται σε ένα βολονταριστικό διάβημα επανακαθορισμού των ενισχύσεων προκειμένου να υλοποιηθούν οι στόχοι μίας βιώσιμης ΚΓΠ, μοναδικό μέσο για να διασφαλισθεί η επιβίωση και η αποδοτικότητα των μικρών εκμεταλλεύσεων και να διατηρηθεί ένας κοινωνικός ιστός στην ύπαιθρο.
<P>
Κύριε Επίτροπε, εάν δεν θέλουμε μία ΚΓΠ επικεντρωμένη αποκλειστικά στην παραγωγή, θα πρέπει κάποτε να πάψουμε να χρησιμοποιούμε τις συνταγές της.

<SPEAKER ID=288 NAME="Nicholson">
Κύριε Πρόεδρε, θα ήθελα, πρώτα απ&#x02BC;όλα, να συγχαρώ και τους δύο εισηγητές για τις εισηγήσεις που παρουσίασαν εδώ σήμερα. Συμφωνώ με όλα όσα είπε ο κ. Funk. Εξέθεσε τα επιχειρήματά του με πολύ σαφή και περιεκτικό τρόπο και έγινε απόλυτα κατανοητός.
<P>
Πρόκειται για ανακυκλούμενο προϋπολογισμό και ελάχιστες είναι οι αλλαγές που επιφέρει. Η αλήθεια είναι ότι αυτό το πακέτο τιμών έχει ελάχιστο ή και μηδενικό αποτέλεσμα, όσον αφορά τον αγρότη. Ο εισηγητής μάς είπε πως θα στοιχίσει 170 εκατ. ECU. Μετά τη σημερινή ομιλία του Επιτρόπου, αναρωτιέμαι πόσες από τις εισηγήσεις τους εξακολουθούν να υφίστανται στην πραγματικότητα, αφού φάνηκε να απορρίπτει όλες τις προτάσεις. Τί έμεινε;
<P>
Μπορούμε να μιλάμε όσο θέλουμε στο Κοινοβούλιο αυτό, αλλά στο τέλος της ημέρας εκείνο που πραγματικά μετρά είναι τι συμβαίνει στο αγρόκτημα. Προέρχομαι από μία περιοχή της Βόρειας Ιρλανδίας. Ο Επίτροπος το γνωρίζει πολύ καλά, μια και έχει βαρεθεί να με ακούει να το λέω. Αν είσαι αγρότης εκεί, ιδιαίτερα εκτροφέας βοοειδών ή καλλιεργητής δημητριακών, δε σου έχουν μείνει παρά ελάχιστες ελπίδες ή μέλλον.
<P>
Οι τιμές του βοείου κρέατος, λόγω της κρίσης των τρελών αγελάδων, βρίσκονται πάντα σε χαμηλό επίπεδο. Αυτό δεν έχει σχέση με την Ευρώπη. Η Ευρωπαϊκή Επιτροπή στάθηκε πολύ καλή στη στήριξη που παρέσχε με την παρέμβαση. Αλλά αν ασχολείσαι με τα δημητριακά ή με τα βοοειδή στα μέρη εκείνα, δεν έχεις καμία τύχη αυτήν την εποχή να βγάλεις κάποιο κέρδος ή να επιβιώσεις. Πρέπει να το κατανοήσετε αυτό και να το θυμάστε πάντα. Ελάχιστες ελπίδες ανάκαμψης υπάρχουν σε αυτήν τη φάση, εφέτος. Και ελάχιστες ελπίδες μπορώ να διακρίνω για το μέλλον, όσον αφορά τους αγρότες μας σε αυτά τα μέρη. Οι αγρότες πληρώνουν σήμερα ένα αβάσταχτο τίμημα για την κρίση των τρελών αγελάδων. Το πλήγμα είναι μεγάλο και βαθύ, και είναι στην τσέπη τους, όπου είναι και περισσότερο ευάλωτοι.
<P>
Ένα από τα άλλα ζητήματα που τους επηρεάζει άμεσα αυτήν τη στιγμή είναι η ισχυρή λίρα έναντι του ECU, έναντι των τιμών της πράσινης λίρας. Αυτό είναι οπωσδήποτε ευθύνη της κυβέρνησης του Ηνωμένου Βασιλείου. Ελπίζω ότι οι συνάδελφοί μου στην άλλη πλευρά της αίθουσας θα ασκήσουν πίεση στο νέο υπουργό Γεωργίας να ζητήσει και να επιτύχει την ανάλογη στήριξη.

<SPEAKER ID=289 LANGUAGE="FR" NAME="Martinez">
Κύριε Πρόεδρε, έχουμε την έξοχη έκθεση του κ. Baldarelli σχετικά με το σκληρό σίτο και την εξίσου έξοχη έκθεση του κ. Funk. Στα ουσιώδη σημεία είμαστε σύμφωνοι. 'Οσο για τον κ. Sturdy, θέτει ένα πρόβλημα, επειδή είναι άγγλος, συμπαθητικός άγγλος, κάτι που δεν είναι σύνηθες, είναι ένας θερμός, ανθρώπινος άγγλος. Δυστυχώς, οι αντιαγροτικές θέσεις του κ. Sturdy είναι οι θέσεις των αγγλοσαξώνων αφεντικών που ξεζουμίζουν τη γη.
<P>
Από τεχνική άποψη, προφανώς, μας προτείνει όπως πάντα τη μεγάλη μάζα, τους έξι κανονισμούς για τον οίνο, το χοιρινό κρέας, το λίνο, κτλ., με κεντρικό σημείο το πάγωμα των τιμών, τη μείωση των αντισταθμιστικών ενισχύσεων για τις μεγάλες καλλιέργειες, δηλαδή κάτω από 7 % για τα σιτηρά, 4 % για τους ελαιούχους σπόρους, 26 % για την πριμοδότηση της αγρανάπαυσης, προτάσεις που θα ρίξουν στις πλάτες των παραγωγών σιτηρών τις συνέπεις των λαθών που διέπραξαν οι βρετανοί βιομήχανοι. Ο κ. Surdy προσπάθησε να καλύψει τη μείωση των μηνιαίων συμπληρωματικών πριμοδοτήσεων, αλλά όπως συμβαίνει πάντα σε αυτό το παιχνίδι της ελεειονολογίας και της αυστηρότητας, συνάντησε κάποιον εμπειρογνώμοναλογιστή πιο καλό από τον ίδιο, και μιλάω για τον κ. MacSharry, που τα απέρριψε όλα.
<P>
Στην πραγματικότητα, πίσω από αυτόν τον κάπως ελεεινολόγο τεχνικό μηχανισμό κρύβεται η ουσία των πολιτικών επιλογών και θα έλεγα μάλιστα των φιλοσοφικών επιλογών. Καταρχήν, μας υποβάλλουν στη λιτότητα του Μάαστριχτ, στην καθιέρωση περιορισμών - δεν πρέπει να ξεπεράσουμε το ανώτατο όριο των 41 διεσκατομμυρίων ECU - και στις τιμές. 'Ομως, ο κ. Cunha μας είχε εξηγήσει, από πέρισυ, ότι υπήρχαν αποθεματικά του προϋπολογισμού ύψους 5 %. Στη συνέχεια, προετοιμάζουν τη διεύρυνση προς την ανατολική Ευρώπη, προς την κεντρική Ευρώπη, και γι'αυτό προκύπτει η υποχρέωση να κάνουμε οικονομίες. Θυσιάζουμε τον αγροτικό προϋπολογισμό, τη γεωργική πολιτική, προς όφελος των Διαρθρωτικών Ταμείων. Για την περιφερειακή πολιτική, αναφέρουν την ευρωπαϊκή διάσκεψη για την αγροτική ανάπτυξη του Νοεμβρίου.
<P>
Προετοιμάζουν επίσης τη δέσμη Ντελόρ ΙΙΙ ή Σαντέρ Ι, δηλαδή, στην προοπτική του 1999, στο πλαίσιο του πολυετούς δημοσιονομικού προγραμματισμού, ακρωτηριάζουν ετησίως τις γεωργικές πιστώσεις. Αλλά κυρίως η δέσμη τιμών προετοιμάζει το package-deal του έτους 2000, στις εμπορικές διαπραγματεύσεις με τις Ηνωμένες Πολιτείες και στο πλαίσιο της Γενεύης. Οι παλαιοί βουλευτές θυμούνται ότι το 1990-1991, ο κ. MacSharry μας εξηγούσε ότι τα αποθέματα ήταν υπερβολικά, ότι κόστιζαν ακριβά, ότι οι παραγωγοί σιτηρών θησαύριζαν και ότι, συνεπώς, έπρεπε να αναδιαμορφωθεί η κοινή αγροτική πολιτική.
<P>
Σήμερα, μας εξηγούν ότι τα αποθέματα θα είναι σημαντικά, ότι κοστίζουν ακριβά, ότι οι παραγωγοί σιτηρών θησαυρίζουν συνεχώς και ο κ. Sturdy λέει ότι πρέπει να μεταρρυθμίσουμε τη μεταρρύθμιση. Είναι σαν να λέμε ότι όλα τα μέτρα που ελήφθησαν από το 1990 έως το 1992 χρησίμευσαν για να προετοιμάσουν το Blair House, και ότι όλα τα σημερινά μέτρα - συμπεριλαμβανομένου του Sturdy, αν μου επιτρέπετε να πω - χρησιμεύουν για να προετοιμάσουν τις διαπραγματεύσεις του έτους 2000, όταν θα έχει λήξει η εξαετής ειρήνη. Και αρχίζουμε ενδίδοντας στις Ηνωμένες Πολιτείες πριν καν το ζητήσουν.
<P>
Ο κ. Sturdy, που είναι έξυπνος και που είναι πολύ πονηρός, προσπαθεί να συγκαλύψει το πρόβλημα. Λέει: »Ναι αλλά, για την ασφάλεια των αγροτών, χρειάζεται ένας πολυετής προγραμματισμός για πέντε έτη.» Ο κ. Sturdy ξέχασε ότι ήδη ο Ιωσήφ εξηγούσε στον Φαραώ πως υπάρχουν κλιματολογικές μεταβολές και ότι ο καθορισμός των τιμών για πέντε έτη είναι κάτι πολύ, πολύ παράξενο.
<P>
Στην πραγματικότητα, κύριε Sturdy, και ξέρετε ότι σας συμπαθώ πολύ, έχουμε μία φιλοσοφική διαφωνία. Υπάρχει το αγγλοσαξωνικό πρότυπο, με την επιτυχία που γνωρίζουμε: 160.000 σφαγμένα βοοειδή. Αυτό το αγγλοσαξωνικό πρότυπο είναι το πρότυπο του αόρατου χεριού, αλλά στην πραγματικότητα είναι το ορατό χέρι του καπιταλισμού. Κι έπειτα, υπάρχει το πρότυπο της οικογενειακής γεωργικής επιχείρησης, της ισόρροπης επιχείρησης, της ανθρώπινης επιχείρησης, που δεν είναι αυτή του 'Ανταμ Σμιθ. Αυτή η διαφωνία χώριζε ήδη τον Κέυνς από τον 'Ανταμ Σμιθ, και το Κέημπριτζ από την Οξφόρδη. Αυτή είναι όλη η αντίθεση που μας χωρίζει, κύριε Sturdy.

<SPEAKER ID=290 NAME="Πρόεδρος">
Για το θέμα αυτό έχω λάβει επτά προτάσεις ψηφίσματος, σύμφωνα με το άρθρο 40, παράγραφος 5 του Κανονισμού.

<SPEAKER ID=291 LANGUAGE="ES" NAME="Colino Salamanca">
Κύριε Πρόεδρε, πρώτον, προσυπογράφω τα λόγια που είπε ο κ. Fantuzzi σε αυτήν τη συζήτηση, λόγια που συμμερίζομαι πλήρως διότι πιστεύω ότι βρίσκονται στη γραμμή σκέψης της Σοσιαλιστικής Ομάδας.
<P>
Δεύτερον, θα ήθελα να επισημάνω ότι υπάρχει κάποια σύγχυση στη συζήτηση, κυρίως σε σχέση με την έκθεση του κ. Funk, διότι αρχικά οι προτάσεις περικοπής των ενισχύσεων στα δημητριακά συνδέονταν με την ανάγκη πόρων προκειμένου να επιλυθεί το πρόβλημα του κρέατος -αυτή είναι η προέλευση των προτάσεων αυτών που παρουσιάζει η Επιτροπή. Ωστόσο, αυτή τη στιγμή, φαίνεται ότι ο κ. Επίτροπος τις παρουσιάζει με αυτόνομο τρόπο, σαν στο πλαίσιο μιας πιθανής μεταρρύθμισης της γεωργικής πολιτικής. Έτσι, νομίζω ότι άκουσα πως εφόσον υπάρχει ένα πλεόνασμα αντισταθμίσεων στον τομέα των δημητριακών οι ενισχύσεις πρέπει να μειωθούν, αποσυνδέοντάς τες εντελώς από το θέμα του βοείου κρέατος. Και σχετικά με αυτό το θέμα -αν δεχτούμε πως έτσι έχουν τα πράγματα- πιστεύω ότι θα χρειαζόταν μεγαλύτερη σαφήνεια σχετικά με το αν βρισκόμαστε σε μια περίπτωση μεταρρύθμισης ή αν βρισκόμαστε στην υπόθεση της ΣΕΒ. Και το λέω αυτό διότι αν τη στιγμή αυτή οι ιδέες του κ. Επιτρόπου δεν είναι πλέον συνδεδεμένες με το πρόβλημα του κρέατος, πιστεύω ότι πρέπει να είμαστε, στη γραμμή των όσων είπε ο κ. Fantuzzi, πολύ πιο ρεαλιστές. Θεωρώ ότι δεν είναι δυνατό να προσεγγιστεί μια μεταρρύθμιση των αντισταθμιστικών ενισχύσεων στα δημητριακά λέγοντας «καφές για όλους», διότι αυτή η υπεραντιστάθμιση στην οποία αναφερθήκατε δεν πραγματοποιήθηκε σε όλες τις περιφέρειες της Κοινότητας στον ίδιο βαθμό. Είναι πιθανό ορισμένες περιφέρειες να έλαβαν υπεραντιστάθμιση, αυτή όμως δεν είναι η γενική περίπτωση στην Ευρωπαϊκή Ένωση. Κατά συνέπεια, θεωρώ ότι θα πρέπει να αρχίσουμε να εισάγουμε στοιχεία διάκρισης.
<P>
Κατ' αυτήν την έννοια, οι προτάσεις που εισήγαγε η Σοσιαλιστική Ομάδα βαίνουν προς αυτήν την κατεύθυνση. Συμμεριζόμαστε την ιδέα ότι είναι απαραίτητο να πραγματοποιηθούν ορισμένες διορθώσεις, όχι όμως με τρόπο γραμμικό, το ίδιο για όλους, διότι αυτό είναι το μειονέκτημα που προξενήθηκε συνεπεία του ότι το Συμβούλιο δεν αποδέχθηκε τότε τις αρχικές προτάσεις του κ. McSharry. Εμείς συνηγορούμε υπέρ μιας κάποιας αυστηρότητας, αλλά βεβαίως διακρίνοντας τις θέσεις των μεν και των δε, προκειμένου η μεταρρύθμιση αυτή να έχει πράγματι κάποιο νόημα. Και όχι μόνον αυτό: επίσης, προκειμένου να αξιολογηθούν οι κοινωνικές πτυχές, όπως υπενθύμισε προηγουμένως ο κ. Graefe zu Baringdorf, και να αξιολογηθούν επίσης οι οικολογικές πτυχές. Θεωρώ ότι θα ήταν ένα καλό πλαίσιο για να ξεκινήσουμε να συζητάμε σχετικά με ορισμένες ιδέες.
<P>
Συνοψίζοντας, και όπως είπε και ο κ. Fantuzzi, πιστεύω ότι θα πρέπει πλέον να περάσουμε από τις ομιλίες και τα ωραία λόγια σε μερικά συγκεκριμένα γεγονότα. Αποδεχόμαστε την πρόκλησή σας, κύριε Επίτροπε, αλλά αρχίστε να εργάζεστε ώστε τους επόμενους μήνες να διαθέτουμε κιόλας μερικά στοιχεία που να μας επιτρέψουν να γνωρίζουμε προς τα πού στοχεύουν οι ιδέες σας σχετικά με τη μεταρρύθμιση της κοινής γεωργικής πολιτικής.

<SPEAKER ID=292 LANGUAGE="DE" NAME="Tillich">
Κύριε πρόεδρε, αξιότιμε κ. πρόεδρε του Συμβουλίου, κ. επίτροπε, ομιλώ για τις τρεις υποβληθείσες εκθέσεις από τη σκοπιά του εισηγητή για τον προϋπολογισμό για τη χρήση 1998. Κατ'αρχή για την έκθεση Funk. Λόγω των υψηλών ποσών που δε μπορούν να χρησιμοποιηθούν στον προϋπολογισμό 1997 από το γεωργικό τομέα, η Επιτροπή Προϋπολογισμών στη γνωμοδότησή της για την πρόταση του εισηγητή, κ. Funk, συμφώνησε και ο κ. Funk αποδέχθηκε πλήρως την πρόταση της γνωμοδότησης της Επιτροπής Προϋπολογισμών, δυστυχώς όμως όχι τα τμήματα που αφορούν και την τροποποίηση του κανονισμού.
<P>
Όσον αφορά την αναβολή της πληρωμής για τους ελαιούχους σπόρους για το έτος 1998/99 ή την αναστολή το 1997 η Επιτροπή εξήγησε ρητά ότι τουλάχιστον τη στιγμή αυτή δεν είναι διατεθειμένη να το κάνει. Πιστεύω ότι θα πρέπει να διαβουλευθούμε επ'αυτού στην πορεία της διαδικασίας ad-hoc. Μπορώ μάλλον να δείξω συμπάθεια για την πρόταση της Επιτροπής.
<P>
Όσον αφορά την έκθεση του κ. Sturdy, θα ήθελα να συγχαρώ τουλάχιστον τον κ. Sturdy. Πράγματι ακολούθησε το σωστό δρόμο, όσο κι αν ο κ. Martinez δεν το βλέπει έτσι. Η πρότασή του δηλαδή είναι καθαρά ουδέτερη από δημοσιονομική άποψη.
<P>
Σε σχέση με την τωρινή απόφαση της Επιτροπής Γεωργίας θα μπορούσε να παρατηρηθεί ότι η Επιτροπή Προϋπολογισμών εξέδωσε τη γνωμοδότησή της επί της πρότασης της Επιτροπής και όχι επί της τωρινής πρότασης για την έκθεση της Επιτροπής Γεωργίας, που προβλέπει αύξηση κατά 170 εκατ. ECU. Για το λόγο αυτό θα ήταν σωστό από άποψη τεχνικής διαδικασίας, εάν κατάληξη ήταν η επαναπομπή της παρούσας έκθεσης του κ. Sturdy στην επιτροπή προκειμένου η Επιτροπή Προϋπολογισμών να μπορέσει να γνωμοδοτήσει βάσει της νέας κατάστασης.
<P>
Οι τροπολογίες για την κάλυψη της αύξησης αυτής με άλλες οικονομίες στον προϋπολογισμό για τη γεωργία, όπως προτείνεται εκ μέρους της Επιτροπής Γεωργίας αποτελούν καλλωπιστική λύση, διότι το θέμα δεν είναι καθαρά ουδέτερο ως προς τον προϋπολογισμό και στο κάτω κάτω της γραφής παραμένει στο τέλος αύξηση. Απ'όσα είπε η προεδρία του Συμβουλίου, θα ήθελα ν'αναφερθώ σε δύο σημεία. Ελπίζω ότι θα μπορέσετε να επιβάλετε ευέλικτη διάρθρωση στη διαμόρφωση του προϋπολογισμού στον αγροτικό τομέα. Σας εύχομαι εδώ πολλή επιτυχία. Αυτό όμως που επίσης ξαναείπατε με έκανε πράγματι και πάλι απαισιόδοξο. Μιλήσατε δηλαδή έμμεσα για οριζόντιες μειώσεις. Αυτό θα ήταν μεν αποτελεσματικό και ασφαλώς η απλούστερη λύση, αλλά θα αντετίθετο σε όσα είπαν οι συνάδελφοι, δηλαδή ότι θα έπρεπε να εξετάσουμε τις θέσεις και να μειώσουμε εκεί όπου ήδη από χρόνια υπάρχει υπεραντιστάθμιση.
<P>
Πιστεύω όμως ότι θα μπορέσουμε και πρέπει να διαπραγματευθούμε επ'αυτού πιο πολύ χρόνο. Η απλούστερη λύση γενικά, τόσο για μας ως Κοινοβούλιο όσο και για το Συμβούλιο θα ήταν ασφαλώς η έγκριση της πρότασης της Επιτροπής. Θα ήταν η λογικότερη από άποψη δημοσιονομικής πολιτικής. Κύριε επίτροπε, ούτε εσάς θα ήθελα να σας αφήσω να ξεφύγετε τελείως ήσυχος. Θα ήθελα να σας κτιτικάρω επίσης. Είναι φυσικά κάπως αστείο, όταν δύο βδομάδες ήδη μετά την πρόταση του προσχεδίου προϋπολογισμού μας έρχεται από τις υπηρεσίες σας μια προφορική διόρθωση ότι κάνατε λάθος υπολογισμό κατά 329 εκατ. Αυτό θ'αποτελέσει ασφαλώς και θέμα της διαδικασίας ad hoc. Θα την εγκαινιάσουμε μέχρι το τέλος του φθινοπώρου και τότε θα εξαρτηθεί από όλους μας να ταχθούμε υπέρ μιας δημοσιονομικής πειθαρχίας όπως το αποφασίσαμε στις κατευθυντήριες γραμμές στις παραγράφους 9 και 10.

<SPEAKER ID=293 NAME="Δασκαλάκη">
Κύριε Πρόεδρε, θα ήθελα πρώτα απ'όλα να πω ότι και αυτή η συζήτηση δείχνει πως πρέπει να ενισχυθούν οι αρμοδιότητες του Κοινοβουλίου στα γεωργικά ζητήματα, όπως έχει προτείνει και ο Πρόεδρος της Επιτροπής, δηλαδή να υπάρξει συναπόφαση.
<P>
Σε ό, τι αφορά τις γεωργικές τιμές, είναι προφανές ότι πρέπει να τηρηθεί η δημοσιονομική πειθαρχία που έχει επιβληθεί στις κοινοτικές δαπάνες. Πρέπει να ξέρουμε όμως ότι το πάγωμα των γεωργικών τιμών, που θέλει η Επιτροπή, στα επίπεδα του 1997 στην πραγματικότητα γίνεται στα επίπεδα του 1992, χωρίς να λαμβάνεται υπόψη ο μέσος κοινοτικός πληθωρισμός και χωρίς ταυτοχρόνως να υπάρχει πρόνοια προκειμένου να υπερκαλυφθεί μέρος του εισοδήματος με μηχανισμούς αντιστάθμισης. 'Ετσι, οι αγορές που δεν έχουν αναθεωρηθεί μετά το 1992 υφίστανται τη μεγαλύτερη απώλεια εισοδήματος, σε αντίθεση με εκείνες που πρόλαβαν να αναθεωρηθούν, π.χ τα σιτηρά.
<P>
Τώρα, συμβαίνει, κατά περίεργο τρόπο, αυτές οι αναθεωρημένες αγορές να αφορούν προϊόντα του Βορρά και μόνο, για τα οποία υπάρχουν οι μηχανισμοί αντιστάθμισης. Ερωτάται, λοιπόν: μήπως δεν πρέπει να επιχειρήσουμε πάγωμα των τιμών σε αγορές βασικών μεσογειακών προϊόντων; Και θα ήθελα να αναφέρω για παράδειγμα 15 περίπου είδη φρούτων και λαχανικών των οποίων αναθεωρήθηκε μεν η αγορά, αλλά για τα οποία δεν προβλέφθηκαν μηχανισμοί αντιστάθμισης. Είναι δίκαιο να προτείνουμε για τα προϊόντα αυτά μια μικρή αύξηση των θεσμικών τιμών του 1998, μικρότερη ή το πολύ ίση προς τον αναμενόμενο μέσο κοινοτικό πληθωρισμό, γιατί δεν είναι επίσης τυχαίο ότι ο γεωργικός ευρωπαϊκός Νότος όλο και περισσότερο έχει την εντύπωση ότι βρίσκεται υπό διωγμόν.
<P>
Τέλος, θα ήθελα να προσθέσω ότι χρειάζεται ιδιαίτερη πολιτική που να εξυπηρετεί τα συμφέροντα της 'Ενωσης για τα προϊόντα που είναι έντονα ελλειμματικά κατά την υιοθέτηση των θεσμικών τιμών και των συνοδευτικών μέτρων. Είναι π.χ. κατανοητό το πάγωμα των τιμών για πλεονασματικά προϊόντα, αλλά δεν είναι κατανοητό όταν το προϊόν είναι ελλειμματικό και η 'Ενωση εισάγει πάνω από το 50 % των αναγκών της.

<SPEAKER ID=294 NAME="Anttila">
 Αξιότιμε κύριε Πρόεδρε, κύριε Επίτροπε, θα ήθελα, κατ' αρχάς, να συγχαρώ τους εισηγητές της έκθεσης. Εάν εγκριθεί το πακέτο τιμών που προτείνει η Επιτροπή, θα μειωθούν οι επιδοτήσεις που καταβάλλονται ανά εκτάριο και για την αγρανάπαυση όσον αφορά τα σιτηρά και τα ελαιοφόρα φυτά. Οι επιπτώσεις από τις περικοπές αυτές, ιδίως στις πλέον απομακρυσμένες περιοχές της Ένωσης, αναμένεται να είναι αναλογικά μεγαλύτερες από τις αντίστοιχες σε περιοχές όπου η γεωργική παραγωγή είναι ευκολότερη με συνέπεια να δημιουργηθούν τεράστιες διαφορές ως προς την αποδοτικότητα της παραγωγής. Γι' αυτό και δεν μπορώ να αποδεχθώ τις περικοπές αυτές. Η μείωση, σχεδόν κατά τον εν τρίτο, των επιδοτήσεων για αγρανάπαυση θα ήταν τελείως αντίθετη προς την πολιτική μείωσης των πλεονασμάτων στον τομέα των σιτηρών. Σύμφωνα με εκτιμήσεις σχετικά με την ανάπτυξη της αγοράς, τα προβλήματα λόγω της υπερπαραγωγής στον τομέα των σιτηρών αναμένεται να αυξηθούν, Δεδομένης της επικρατούσας κατάστασης στην αγορά σιτηρών, οι περικοπές των επιδοτήσεων για την αγρανάπαυση δεν αποτελούν ιδιαίτερα αποτελεσματικό μέσο για τη βελτίωση της κατάστασης. Με την ανανέωση της κοινής γεωργικής πολιτικής ευνοήθηκαν, σε μεγαλύτερο σχετικά βαθμό, οι γεωργοί στις περιοχές όπου η παραγωγή είναι αποδοτικότερη. Εφόσον η Επιτροπή προτείνει περικοπές στις επιδοτήσεις προκειμένου να εξοικονομηθούν πόροι, το ύψος τους, τουλάχιστον, πρέπει να διαμορφώνεται αναλόγως της αποδοτικότητας της παραγωγής εκάστου γεωργού.
<P>
Στην Ευρωπαϊκή Ένωση κάθε κράτος μέλος έχει ως στόχο να παράγει όσο το δυνατόν μεγαλύτερο μέρος από τα είδη διατροφής τα οποία έχει ανάγκη. Οι καταναλωτές προτιμούν να προμηθεύονται τρόφιμα που έχουν παραχθεί εγγύς στις περιοχές όπου διαμένουν δεδομένου ότι, ως γνωστόν, λόγω της μεγάλης διάρκειας - σε πολλές περιπτώσεις - του ταξιδίου, η ποιότητα των ειδών διατροφής μειώνεται κατά τη μεταφορά τους. Λόγω της εκβιομηχανοποίησης της γεωργικής παραγωγής, π.χ., στις ΗΠΑ, η εξειδίκευση έχει ξεπεράσει κάθε όριο με αποτέλεσμα τα προϊόντα να διανύουν τεράστιες αποστάσεις προκειμένου να φθάσουν στα τραπέζια των τελικών αποδεκτών τους, των καταναλωτών. Ενόψει, ιδίως, των διαπραγματεύσεων σχετικά με το ελεύθερο εμπόριο, κρούω τον κώδωνα του κινδύνου και επισημαίνω την αρνητική αυτή εξέλιξη. Η ελευθέρωση του εμπορίου δεν θεωρείται κατ' ανάγκην κατάλληλη για μας δεδομένου ότι πολλές φορές οι κίνδυνοι είναι μεγαλύτεροι από τα ενδεχόμενα οφέλη.

<SPEAKER ID=295 LANGUAGE="FR" NAME="Querbes">
Κύριε Πρόεδρε, κύριε Προεδρεύοντα, κύριε Επίτροπε, πρέπει να το πούμε ξεκάθαρα, με τις προτάσεις της για τις τιμές για την περίοδο εμπορίας 1997-1998, η Ευρωπαϊκή Επιτροπή δεν αρκείται στο πάγωμα του επιπέδου των τιμών και των ενισχύσεων, προετοιμάζει νέες προσαρμογές της ΚΓΠ στην προοπτική των διαπραγματεύσεων του ΠΟΕ και της διεύρυνσης της Ευρωπαϊκής 'Ενωσης προς τις χώρες της ανατολικής Ευρώπης.
<P>
Η συνέχιση της ευθυγράμμισης των κοινοτικών τιμών με τις παγκόσμιες τιμές επιδιώκει να προσαρμόσει την ΚΓΠ στο αμερικάνικο πρότυπο, γεγονός που θα έχει ως συνέπεια μία νέα πτώση των εισοδημάτων, την επιτάχυνση της συγκέντρωσης των εκμεταλλεύσεων και την εφαρμογή υπερεντατικών τρόπων παραγωγής. Αυτή η πολιτική σε θέματα τιμών συμπληρώνεται με την υπογραφή με τρίτες χώρες συμφωνιών που παραβιάζουν την κοινοτική προτίμηση.
<P>
Καθώς η γεωργία παίζει το ρόλο νομίσματος ανταλλαγής στις σχέσεις με τις τρίτες χώρες, όπως και στην εσωτερική αγορά, δίδεται προτεραιότητα στην αρχή του ελεύθερου ανταγωνισμού. Οι παραγωγοί τίθενται σε ανταγωνισμό προς όφελος μόνο των μεγάλων διανομέων και του διεθνούς εμπορίου. Αυτό συμβαίνει επί του παρόντος στον τομέα των οπωροκηπευτικών.
<P>
Πέρα από τις βιαιοπραγίες εις βάρος αγαθών και προσώπων που καταδικάζω με σθένος, οι εκδηλώσεις των παραγωγών κρούουν τον κώδωνα του κινδύνου για την επιδείνωση της κατάστασής τους. Οι άλλοι τομείς, γάλα, βόειο κρέας, δεν γλύτωσαν.
<P>
Δεν αρκεί, όπως προτείνει η Επιτροπή Γεωργίας και ακόμη κι αν αυτό είναι δίκαιο, να αντιταχθούμε στη μείωση των συμπληρωματιικών πριμοδοτήσεων για τα σιτηρά. Είναι επείγον να αρχίσει μία διαδικασία ανανέωσης και βελτίωσης της ΚΓΠ. Η αλλαγή κυβέρνησης στη Γαλλία μπορεί να συμβάλει σε αυτό, στο πλαίσιο του αναπροσανατολισμού της ευρωπαϊκής οικοδόμησης που προτείνεται στην κοινή δήλωση του σοσιαλιστικού και του κομμουνιστικού κόμματος. Αυτή η μεταρρύθμιση της ΚΓΠ θα πρέπει να διδαχθεί από την κρίση της τρελής αγελάδας, που αποκαλύπτει μία πολιτική επιβλαβή για τα συμφέροντα των παραγωγών και των καταναλωτών.
<P>
Χάρη στην κοινή δράση των παραγωγών, των καταναλωτών και των μισθωτών, που έχουμε την πρόθεση να μεταφέρουμε στη γαλλική κυβέρνηση και στα κοινοτικά όργανα, θα μπορέσουμε να επιβάλουμε άλλους προσανατολισμούς που θα ανταποκρίνονται στις επισιτιστικές ανάγκες του πληθυσμού και στις ανάγκες των παραγωγών.

<SPEAKER ID=296 LANGUAGE="FR" NAME="Souchet">
Κύριε Πρόεδρε, οι γεωργοί έχουν ανάγκη από ένα σταθερό και προβλέψιμο πλαίσιο εργασίας εάν θέλουμε να συγκρατήσουμε το ρεύμα των απωλειών θέσεων εργασίας στο γεωργικό τομέα, που έχασε το 1996 ακόμη 230.000 μισθωτές θέσεις εργασίας.
<P>
Η Ομάδα μας εκφράζει λοιπόν τη λύπη της που δεν έχουμε ακόμη την πρόταση της Επιτροπής σχετικά με το ποσοστό αγρανάπαυσης για την προσεχή περίοδο εσοδείας, ενώ οι αγρότες μας πρέπει να προετοιμάσουν τις σπορές τους.
<P>
Επιθυμώ να υπενθυμίσω ότι πέρισυ χρειάστηκε να θεσπισθεί για πρώτη φορά στην ιστορία της Κοινότητας ένας φόρος κατά την εξαγωγή. Φέτος, από τις 14 Μαίου, η Επιτροπή αναγκάσθηκε να θεσπίσει εκ νέου αυτό το φόρο για να διασφαλισθεί ο εσωτερικός ανεφοδιασμός των κρατών της 'Ενωσης. Είναι λοιπόν απαραίτητο να μην ξεπεράσουμε το σημερινό ποσοστό υποχρεωτικής παύσης καλλιέργειας του 5 % και να καταργήσουμε την έκτακτη παύση καλλιέργειας έπειτα από ενδεχόμενες υπερβάσεις.
<P>
'Οσον αφορά το γεωργικό προϋπολογισμό, ξέρουμε ότι ο προϋπολογισμός του ΕΓΤΠΕ-Τμήμα Εγγυήσεων δεν θα αυξηθεί παρά μόνο κατά 5 %. Σε σχέση με την κατευθυντήρια γραμμή του συμβιβασμού του Εδιμβούργου, αυτό θα μεταφρασθεί σε μία πλήρη απώλεια από το γεωργικό προϋπολογισμό για το επόμενο έτος περίπου 2, 4 δισεκατομμυρίων ECU. Ο πραγματικός λόγος είναι η εφαρμογή του ενιαίου νομίσματος και η συνέπειά της, η τήρηση των κριτηρίων σύγκλισης του Μάαστριχτ. 'Ολοι εδώ το ξέρουμε, αλλά οι αγρότες δεν το ξέρουν. Δεν θα ήταν ίσως κακό μερικές φωνές εδώ μέσα να το πουν ξεκάθαρα.
<P>
'Οσον αφορά το σκληρό σίτο, θα ήθελα να επιστήσω την προσοχή των συναδέλφων μου στην τροπολογία αριθ. 5 που καταθέσαμε και εγκρίναμε στην επιτροπή, προκειμένου οι επιφάνειες σκληρού σίτου να καθορίζονται στο εξής σε διαπεριφερειακό επίπεδο. Πρέπει οπωσδήποτε να κάνουμε κάπως πιο εύκαμπτη τη διαχείριση μίας παραγωγής που είναι αναγκαία για τον ανεφοδιασμό ενός ειδικού τομέα αγροτικών τροφίμων.
<P>
Τέλος, επιθυμώ να υπογραμμίσω τον ουσιώδη χαρακτήρα της υποχρέωσης που υιοθέτησε η επιτροπή να χρησιμοποιούνται πιστοποιημένοι σπόροι για την παραγωγή σκληρού σίτου. Αυτό το σημείο είναι ιδιαίτερα σημαντικό για τον τομέα των σπόρων και ήθελα να το υπογραμμίσω. Προτείναμε μία τροποποίηση η οποία επίσης εγκρίθηκε στην επιτροπή, εισάγοντας μεγαλύτερη ευκαμψία για τους αγρότες μας. Ελπίζω ότι το Συμβούλιο θα υιοθετήσει επίσης την πρότασή μας στο σημείο αυτό.

<SPEAKER ID=297 NAME="Iversen">
(DA ) Κύριε Πρόεδρε, η γεωργική πολιτική της ΕΕ έχει από πολλές απόψεις επιβιώσει του εαυτού της. Υπάρχει σήμερα ένας γεωργικός τομέας όπου χρησιμοποιούνται απεριόριστες ποσότητες τοξικών ουσιών για να είναι η απόδοση όσο το δυνατό μεγαλύτερη. Το αποτέλεσμα είναι δυστυχώς να προκαλούνται σοβαρά περιβαλλοντικά προβλήματα και να υπάρχουν τρόφιμα τα οποία οι καταναλωτές επικρίνουν όλο και περισσότερο.
<P>
Βρισκόμεθα ενώπιον μιας διεύρυνσης της ΕΕ με τις χώρες της Κεντρικής και Ανατολικής Ευρώπης, που έχουν επίσης μεγάλο γεωργικό τομέα. Για πολλούς λόγους, ακόμη και για οικονομικούς, πρέπει να συνειδητοποιήσουμε ότι μια μεταρρύθμιση των προτάσεων για τις τιμές πρέπει να πραγματοποιηθεί πριν από την ένταξη των χωρών αυτών. Επίσης, λόγω των απαιτήσεων του Παγκοσμίου Οργανισμού Εμπορίου, είμαστε υποχρεωμένοι να προσεγγίσουμε τις τιμές της παγκόσμιας αγοράς. Συνεπώς, πρέπει να θεωρήσουμε την πρόταση αυτή της Επιτροπής ως πρόκληση που έχει τόσο οικονομικά όσο και περιβαλλοντικά πλεονεκτήματα. Κατά τον ίδιο τρόπο, αποτελεί πλεονέκτημα το γεγονός ότι πολλά κράτη μέλη επιθυμούν μια αυστηρή δημοσιονομική πειθαρχία στο μέλλον. Νομίζω ότι στην πρόταση της Επιτροπής τηρείται μια ρεαλιστική στάση όσον αφορά τα προβλήματα των τιμών της παγκόσμιας αγοράς. Καλό θα ήταν να αποφεύγαμε τελείως την παραγωγή προϊόντων που δεν προσιδιάζουν στην ΕΕ. Ένα παράδειγμα είναι η παραγωγή καπνού. Υποστηρίζω την πρόταση της Επιτροπής Περιβάλλοντος για μια μείωση των πριμοδοτήσεων στον τομέα αυτό κατά 10 %, διαφορετικά δεν θα υπάρχει καμμία σχέση μεταξύ γεωργίας, υγείας και περιβάλλοντος.
<P>
Θα ήταν ευχής έργο να αποφευχθεί στο μέλλον η χρησιμοποίηση χρόνου και χρημάτων για προτάσεις τιμών στην ΕΕ. Αντίθετα πρέπει να δοθεί ένας κοινωνικός σκοπός στις ενισχύσεις, χορηγώντας κεφάλαια για την προστασία της φύσεως και την αβλαβή για το περιβάλλον παραγωγή προϊόντων. Η οικολογική γεωργία χρειάζεται επίσης βοήθεια. Πρέπει σε γενικές γραμμές να εξασφαλίσουμε μια βιώσιμη γεωργία με ποιοτικά προϊόντα στην ΕΕ. Μόνο με τον τρόπο αυτό είμαι βέβαιος ότι μπορούμε να αποκατασταθεί η εμπιστοσύνη των καταναλωτών στην κοινή γεωργική πολιτική, πράγμα που είναι απαραίτητο για την επιβίωσή της.

<SPEAKER ID=298 LANGUAGE="IT" NAME="Filippi">
Κύριε Πρόεδρε, δηλώνω αμέσως ότι συμφωνώ με τα συμπεράσματα στα οποία κατέληξε η Επιτροπή Γεωργίας, και συνεπώς είμαι έτοιμος να υποστηρίξω στην Ολομέλεια τις λύσεις που είχαμε υιοθετήσει στην επιτροπή. Μετά όμως από αυτή την εισαγωγική παρατήρηση, προσθέτω αμέσως -και απευθύνομαι κυρίως στους συναδέλφους αλλά και στο Συμβούλιο και την Επιτροπή- ότι θα σφάλουμε εάν, μετά την περάτωση της αποψινής συζήτησης και με την ψηφοφορία που θα διεξαχθεί αύριο και μεθαύριο, αφήσουμε να αποτελματωθεί η συζήτηση που άρχισε απόψε και που, κατά τη γνώμη μου, είναι πολύ σημαντική. Αναφέρομαι στη δυσκολία για τη διεξαγωγή διαλόγου μεταξύ του Ευρωπαϊκού Κοινοβουλίου, της Επιτροπής και του Συμβουλίου των Υπουργών και στην παρέμβαση του φίλου και συναδέλφου Fantuzzi, που φαίνεται να ανοίγει μία αντιπαράθεση εντός του ίδιου του Κοινοβουλίου μεταξύ μεταρρυθμιστών και συντηρητικών σχετικά με το πρόβλημα της γεωργίας.
<P>
Κατά την αποψή μου διαπράξαμε σφάλμα προσδίδοντας στη δέσμη «τιμές» περιεχόμενα και ρόλους που δεν της ανήκαν. Συμφωνώ με τον κ. Mulder όταν μας επισημαίνει ότι θα πρέπει, από αυτή την άποψη, να είμαστε κάπως, αντίθετα θα έλεγα πολύ, ρεαλιστές. δεν συμφωνούσα με τον κ. Sturdy όταν επεδίωκε μέσω της δέσμης «τιμές» να πετύχει ένα είδος ανακατανομής μεταξύ των τομέων των δαπανών. δεν συμφωνώ με το συνάδελφο Fantuzzi, που ξεκινά από μία σωστή προκαταρκτική ανάλυση, αλλά καταλήγει κατόπιν σε ένα εσφαλμένο συμπέρασμα, διότι καταλήγει στο συμπέρασμα ότι με τη σημερινή συζήτηση, εδώ στην Ολομέλεια, τώρα, μπορούμε να δώσουμε απαντήσεις σε γεωργικά προβλήματα γενικής προσέγγισης, που αναμφίβολα υφίστανται και στα οποία πρέπει να δώσουμε μία απάντηση.
<P>
Δεν ξέρω εάν η Επιτροπή έχει επεξεργασθεί μία ιδέα γενικής μεταρρύθμισης της γεωργίας, αλλά είμαι πεπεισμένος ότι προωθεί μέσω των ΚΟΑ, τη δέσμη «τιμές» και ούτω καθεξής, ένα σχέδιό της, έναντι του οποίου εμείς, ως Ευρωπαϊκό Κοινοβούλιο θα πρέπει να υιοθετήσουμε μία στρατηγική, η οποία προς το παρόν δεν διαγράφεται με σαφήνεια. Εύχομαι το μάθημα που κατά κάποιο τρόπο ζούμε με τη συζήτηση να μας βοηθήσει να βρούμε το σωστό δρόμο ως Κοινοβούλιο στις σχέσεις μας με την Επιτροπή και το Συμβούλιο.

<SPEAKER ID=299 LANGUAGE="EN" NAME="Hyland">
Κύριε Πρόεδρε, από τη σκοπιά της γεωργίας, οι τιμές των αγροτικών προϊόντων είναι μείζονος σημασίας για τη βιωσιμότητα του κλάδου. Οι αγροτικές δραστηριότητες έχουν να κάνουν τόσο με την παραγωγή τροφίμων, όσο και με τη διαχείριση της υπαίθρου, κύριοι φύλακες της οποίας είναι οι αγρότες. Αντίθετα με άλλα επαγγέλματα, οι αγρότες δεν έχουν εγγυημένο εισόδημα και ο κλάδος ταλαιπωρείται από διακυμάνσεις και στις τιμές, και στο κόστος παραγωγής.
<P>
Ενώ αληθεύει ότι η ΚΑΠ και τα συνοδευτικά μέτρα συμβάλλουν αποφασιστικά στη σταθερότητα της αγοράς και στη διαχείριση της παραγωγής σύμφωνα με τις ανάγκες της αγοράς, ανεκτίμητο ήταν το όφελος από τις άμεσες πληρωμές για τη διασφάλιση της οικονομικής επιβίωσης των αγροτικών οικογενειών, ιδιαίτερα εκείνων που διαθέτουν μικρομεσαίες εκμεταλλεύσεις. Η όποια αναθεώρηση των τιμών των αγροτικών προϊόντων, καθώς και η ΚΑΠ, πρέπει να λάβει υπόψη όχι μόνο την οικονομική βιωσιμότητα της γεωργίας ως κλάδου παραγωγής τροφίμων, αλλά και την περιβαλλοντική και κοινωνική σημασία της διατήρησης του μέγιστου δυνατού αριθμού αγροτικών οικογενειών.
<P>
Στην εισήγησή του, ο κ. Sturdy δικαιολογημένα επισημαίνει την ανάγκη για δημοσιονομική πειθαρχία, ιδιαίτερα στο πλαίσιο της ΟΝΕ. Ενώ είναι αλήθεια ότι ο προϋπολογισμός για τη γεωργία αντιπροσωπεύει σημαντικό τμήμα του συνολικού προϋπολογισμού της ΕΕ, το γεγονός ότι οι προτεινόμενοι περιορισμοί καθορίζονται περισσότερο με βάση αυτά που μένουν μετά την παροχή της συμφωνημένης ετήσιας αύξησης του 8 % στα διαρθρωτικά ταμεία, παρά με βάση τις πραγματικές ανάγκες της ευρωπαϊκής γεωργίας, δείχνει πως κάτι δεν πάει καλά.
<P>
Πρέπει επίσης να σημειωθεί ότι η ανακύκλωση στις τιμές των αγροτικών προϊόντων αντιστοιχεί στην πραγματικότητα σε μείωση των τιμών, αφού συνυπολογιστεί ο πληθωρισμός, για να μην αναφερθώ στα προβλήματα που συνδέονται με τη μεταβολή των ισοτιμιών. Τα ταμεία εγγυήσεων αποτελούν ζωτικό στοιχείο του συνολικού προϋπολογισμού για τη γεωργία και ο προτεινόμενος περιορισμός του 0, 5 % στην αύξηση θα ασκήσει μεγάλη πίεση σε έναν τομέα ήδη κλονισμένο από το πλήγμα των τρελών αγελάδων. Η ευρωπαϊκή γεωργία αντιμετωπίζει πολλές προκλήσεις στο πλαίσιο της μεταρρύθμισης της ΚΑΠ και των συνομιλιών για το διεθνές εμπόριο. Για να μπορέσει ο κλάδος να αναπτυχθεί, πρέπει να καταστεί ανταγωνιστικός στο πεδίο της διεθνούς αγοράς.
<P>
Σοβαρές αποφάσεις χρειάζεται να ληφθούν όσον αφορα τη μελλοντική δομή της γεωργίας. Έχουμε να επιλέξουμε ανάμεσα σε δύο δρόμους: από τη μία να αφήσουμε τις πιέσεις της αγοράς να μας ωθήσουν στην κατεύθυνση των ράντσων τύπου Νέας Ζηλανδίας, με καταστροφικές συνέπειες για την ανθρώπινη πλευρά της αγροτικής ζωής, ή από την άλλη να θεσπίσουμε πολιτικές για την ενίσχυση και την ανάπτυξη της παράδοσης της αγροτικής οικογένειας στην Ευρώπη. Κατανοώ την άποψη του εισηγητή για τη στήριξη των τιμών των αγροτικών προϊόντων αυτήν τη στιγμή, ιδιαίτερα καθώς εισερχόμαστε σε περίοδο διαπραγματεύσεων για μία νέα συμφωνία για το παγκόσμιο εμπόριο, μεταρρύθμισης της ΚΑΠ και περαιτέρω επέκτασης προς τα ανατολικά. Επανάλαμβάνω ότι ο μόνος δρόμος για την ευρωπαϊκή γεωργία, και την ιρλανδική γεωργία, την οποία μαζί με άλλους συναδέλφους εκπροσωπώ στο ευρύτερο πεδίο της Ευρώπης, είναι η μεγαλύτερη αποδοτικότητα και ανταγωνιστικότητα που οδηγεί σε αυξημένο μερίδιο στην παγκόσμια αγορά. Στο πλαίσιο του σχεδιασμού για το μέλλον, πρέπει να διασφαλίσουμε ότι οι στόχοι μας επιτυγχάνονται στο οικονομικό περιβάλλον της παραδοσιακής οικογενειακής αγροτικής εκμετάλλευσης.

<SPEAKER ID=300 NAME="Kofoed">
(DA ) Κύριε Πρόεδρε, θα ήθελα κατ΄αρχάς να συγχαρώ τους εισηγητές για τις εκθέσεις τους. Νομίζω ότι έλαβαν υπόψη ότι η σοβαρότητα της κατάστασης και αναγνώρισαν ότι η μεταρρύθμιση της γεωργίας πρέπει να προχωρήσει. Νομίζω επίσης ότι οι προτάσεις της Επιτροπής όσον αφορά τη σταθερότητα των τιμών είναι σωστές. Ωστόσο, έχω ορισμένες αντιρρήσεις κατά των επιχειρημάτων της Επιτροπής για τη μείωση της ανά εκτάριο ενίσχυσης για τα σιτηρά. Δεν μπορώ να αποδεχθώ το επιχείρημα ότι η ενίσχυση που χορηγείτο στον τομέα αυτό ήταν υπερβολική. Μπορώ απλώς να παραπέμψω στα όσα ανέφερε ο κ. Funk για τα στοιχεία από ένα μέρος της Γερμανίας, τα οποία θεωρητικά ισχύουν για όλες τις χώρες με ισχυρό νόμισμα. Πάντως, στην περίπτωση αυτή δεν διαπιστώθηκε η χορήγηση υπερβολικής ενίσχυσης στην αγορά σιτηρών. Αυτό είναι το ένα θέμα.
<P>
Το άλλο θέμα είναι κατά πόσον είναι πολιτικά ορθό να συνεχιστεί και στο μέλλον η μείωση της ανά εκτάριο ενίσχυσης για τα σιτηρά. Εάν επιθυμούμε να συμβάλουμε στην κάλυψη των αναγκών σε σιτηρά στην παγκόσμια αγορά, δεν ωφελεί να καταργηθεί το πλέγμα ασφάλειας που στηρίζει την καλλιέργεια σιτηρών, ώστε να μην είναι πλέον αποδοτική η καλλιέργεια αυτή. Κρίνω συνεπώς ότι η Επιτροπή αστόχησε στο σημείο αυτό.
<P>
Διαφορετικά νομίζω ότι η πολιτική της Επιτροπής είναι ορθή, επειδή εγκαταλείπει την ενίσχυση των τιμών και στρέφεται στην ενίσχυση ανά εκτάριο. Για να υπάρχει στο μέλλον μια γεωργική πολιτική, πρέπει να καταργηθεί τελείως η ενίσχυση των τιμών και να στραφεί κανείς αποκλειστικά στην ενίσχυση ανά εκτάριο. Αυτή είναι η γεωργία του μέλλοντος στην Ευρώπη.

<SPEAKER ID=301 NAME="Εφραιμίδης">
Κύριε Πρόεδρε, επομβρία λέξεων, ανομβρία δε νοήματος μπορεί να πεί κανείς για το θέμα, όπως συζητείται. Προτάσεις Συμβουλίου, Επιτροπής, μακρόσυρτες παρεμβάσεις προεδρεύοντος και αρμόδιου Επίτροπου, τρείς εκθέσεις και μια προφορική ερώτηση. Θα τις μεταφράσω όχι λεκτικά, γλωσσικά, αλλά νοηματικά. 'Ολες, με τον τρόπο τους, επιβεβαιώνουν ότι βρισκόμαστε μπροστά σε μια συνεχώς παρούσα αντιαγροτική, αντικοινωνική, αντιοικονομική, απάνθρωπη αγροτική πολιτική στην Κοινότητα. Αυτό μαρτυρούν το πάγωμα, οι μειώσεις των τιμών, το πάγωμα, η μείωση των επιδοτήσεων και όποιων άλλων προστατευτικών μέτρων, το πάγωμα του όγκου της παραγωγής και για περιπτώσεις όπου είναι ελλειμματικά τα προϊόντα, και κατά παραγνώριση του ότι ο πληθωρισμός αυξάνει, ότι το κόστος παραγωγής από μήνα σε μήνα, από χρόνο σε χρόνο, αυξάνει θηριωδώς. Και το ερώτημα είναι: αυτός ο αγροτικός πληθυσμός της Κοινότητας, και ιδιαίτερα του Νότου, πώς θα ζήσει; Κανένας δεν ενδιαφέρεται γι'αυτόν. Αυτός πρέπει να πειθαρχήσει στον Βούδα του προϋπολογισμού, της νομισματικής πειθαρχίας. Ο προϋπολογισμός δηλαδή έγινε για να τον υπηρετούν οι αγρότες με θυσίες, με πόνο και όχι για να εξυπηρετεί έναν ανθρώπινο τρόπο ζωής τους.
<P>
Κύριε Πρόεδρε, το θέμα είναι ότι πρέπει η κατάσταση να ανατραπεί ριζικά. Και αν δεν την ανατρέψετε ριζικά, θα την ανατρέψουν οι ίδιοι οι αγρότες, τα ίδια κοινωνικά εργαζόμενα στρώματα και ήδη έχετε τέτοια σημεία. Μην φθάσετε σ'αυτό. Προφθάστε, αν θέλετε, να τροποποιήσετε, κατά κάποιο τρόπο, αυτή την απάνθρωπη πολιτική σας.

<SPEAKER ID=302 LANGUAGE="NL" NAME="Van der Waal">
Κύριε Πρόεδρε, σύμφωνα με το προσχέδιο του προϋπολογισμού για το 1998, η αύξηση των γεωργικών δαπανών δεν μπορεί να υπερβεί το 0, 5 %. Εντός αυτού του περιορισμένου πλαισίου πρέπει να καταβληθεί το πρόσθετο ποσό του 1, 3 % δισ. ECU για την κρίση με την BSE. Είναι όμως σωστό αυτό; Κατ'αυτόν τον τρόπο, ο γεωργικός τομέας καλείται να πληρώσει τα σπασμένα για την κάλυψη των κριτηρίων της ΟΝΕ και την κρίση με την BSE.
<P>
Δυσκολεύομε να αποδεχθώ την αμφιλεγόμενη πρόταση για τη μείωση των εισοδηματικών ενισχύσεων για τα σιτηρά. Δεν είναι σωστό να προβαίνουμε σε μία αδιάκριτη μείωση των ενισχύσεων για τα σιτηρά, επειδή σε ορισμένα κράτη μέλη καταβάλλονται υπερβολικές αντισταθμίσεις. Δεν πρέπει να λησμονούμε ότι αυτό οφείλεται κυρίως στην υποτίμηση των νομισμάτων των χωρών αυτών. Σε χώρες που διαθέτουν σκληρό νόμισμα θα μπορούσε ακόμη και να γίνει λόγος για ελλειμματικές αντισταθμίσεις. Συμφωνώ με την άποψη του εισηγητή Funk ότι μία εναλλακτική λύση για τη μείωση των εισοδηματικών ενισχύσεων είναι η απαλλαγή του προϋπολογισμού 1998 με τη διάθεση των πλεονασμάτων 1997 για τη διενέργεια των πληρωμών για τους ελαιούχους σπόρους. Σε περίπτωση που τα σχετικά κονδύλια δεν είναι επαρκή, πρέπει να εγκαταλειφθεί το όριο του 0, 5 %. Υπενθυμίζω τις υποσχέσεις που δόθηκαν κατά τη διάρκεια της μεταρρύθμισης της πολιτικής το 1992 και εφιστώ την προσοχή στο γεγονός ότι για τον γεωργικό τομέα επιτρέπω μία πρόσθετη αύξηση των δαπανών με 2 δισ. ECU.
<P>
Όσον αφορά την έκθεση Sturdy, θα μπορούσα να συμφωνήσω με το πάγωμα των γεωργικών τιμών. Εάν ληφθεί υπόψη ο πληθωρισμός, η πράξη αυτή αντιστοιχεί σε πραγματικούς όρους σε μείωση των τιμών, ωστόσο οι τιμές της αγοράς και συνεπώς τα εισοδήματα των γεωργών εξαρτώνται περισσότερο από τη διαχείριση της ευρωπαϊκής αγοράς παρά από το ύψος των τιμών παρέμβασης. Υποστηρίζω τις τροπολογίες με τις οποίες απορρίπτεται η προτεινόμενη μείωση των ορίων για τα σιτηρά και τη ζάχαρη. Οι σημερινές αποζημιώσεις μόλις που επαρκούν για την αντιστάθμιση του κόστους αποθήκευσης και την αποπληρωμή των τόκων.
<P>
Τέλος, με την παρακράτηση των ενισχύσεων για τον κλωστικό λίνο έχουν συγκεντρωθεί εν τω μεταξύ σημαντικά κεφάλαια που θα μπορούσαν να χρησιμοποιηθούν για την προώθηση του προγράμματος αυτού την αγορά. Αυτό όμως δεν επιτρέπεται να οδηγήσει σε χαλάρωση των προσπαθειών που καταβάλλονται για την προώθηση των προϊόντων. Αυτό που θέλω να ακούσω από τον Επίτροπο είναι κατά πόσο έχει την πρόθεση να χρησιμοποιήσει τα εκατομμύρια που έχουν συγκεντρωθεί στα ταμεία για την προώθηση του προϊόντος.

<SPEAKER ID=303 LANGUAGE="DE" NAME="Rehder">
Κύριε πρόεδρε, αγαπητοί συνάδελφοι, ένα πρέπει να ειπωθεί με κάθε σαφήνεια στη συζήτηση αυτή: οι έως τώρα και οι προηγούμενες παρεμβάσεις από μέλη της Ομάδας του Ευρωπαϊκού Λαϊκού Κόμματος στην Επιτροπή Γεωργίας και Ανάπτυξης της Υπαίθρου αποτελούν τεκμήρια των γεγονότων που αποσιωπήθηκαν έτσι και διαστρεβλώθηκαν. Διότι δεν είναι η Επιτροπή αυτή που στην αρχή των διαβουλεύσεων αυτών διέγραψε μαζικές οικονομίες δισεκατομμυρίων, αλλά οι ευρωπαίοι υπουργοί οικονομικών και το Συμβούλιο, οι οποίοι με διάφορα επιχειρήματα θέλησαν να κατακρεουργήσουν το σώμα των μικρομεσαίων γεωργών. Αυτό είναι γεγονός που πρέπει να αναγνωρισθεί. Και κ. Funk, ακόμη και ο δικός σας υπουργός οικονομικών υποστηρίζει την πολιτική αυτή. Για το λόγο αυτό θα έπρεπε να έχετε το θάρρος και τον ανδρισμό να γράψετε ένα γράμμα σ'αυτόν το δικό σας υπουργό οικονομικών, ακόμη κι αν ανήκει στο δικό σας κόμμα και να του πείτε ότι η πολιτική που εφαρμόζει εδώ σε βάρος των μικρών παραγωγών είναι κατά βάση αναξιοπρεπής. Αυτό πρέπει ν'αλλάξει.
<P>
Αντ'αυτού καταψηφίσατε στην Επιτροπή Γεωργίας ακόμη και την αναφορά στο θέμα αυτό και πιστεύω ότι αυτό δείχνει ότι εδώ ασκείται μια πολιτική που είναι απόλυτα αποδεκτή στη Γερμανία και ίσως και σε ορισμένα άλλα κράτη, η οποία όμως είναι κατά βάση κακή και αντιευρωπαϊκή. Για πολλοστή φορά μεταχειρίζεστε την Επιτροπή σαν άνθρωπο για όλες τις δουλειές και επιχειρείτε να κρύψετε πίσω της την ευθύνη των κρατών.
<P>
Πιστεύω ότι ο λόγος μιας τέτοια συμπεριφοράς έγκειται επίσης στο ότι μέλη του ΕΛΚ, τονίζω, μέλη του ΕΛΚ, απορρίπτουν κατά βάση τη λογική μεταρρύθμιση της γεωργικής πολιτικής που επίκειται όχι μόνον με αργοπορία αλλά και προγραμματισμένα και με την άκαμπτη αυτή στάση και στις πατρίδες τους - ως γνωστόν κάνουν έτσι και εσωτερική πολιτική - επιχειρούν να δημιουργήσουν πίσω από ένα μεγάλο λόμπυ την εντύπωση ότι θα μείνουν όλα όπως είχαν μέχρι τώρα. Η πολιτική αυτή στρέφεται κατά βάση κατά των μικρομεσαίων γεωργών και δεν υποστηρίζεται από τους σοσιαλιστές.

<SPEAKER ID=304 LANGUAGE="DE" NAME="Mayer">
Κύριε πρόεδρε, κ. πρόεδρε του Συμβουλίου, κυρίες και κύριοι, σήμερα δεν πρόκειται για έγγραφα ούτε για έριδες για τη μελλοντική διαμόρφωση μέχρι την επόμενη χιλιετία, αλλά για τα από κάθε άποψη σημαντικά θέματα: γεωργικές τιμές και κανόνες αντιστάθμισης, οι οποίοι πάντως δεν είναι πλέον τόσο αμφισβητούμενοι όπως τα προηγούμενα χρόνια. Το τρίτο όμως θέμα «ρύθμιση για σκληρό σιτάρι» αποτελεί ως ρύθμιση στήριξης για αγρότες σε ορισμένες συγκεκριμένες περιοχές, σημαντικό θέμα. Το πιστεύω ότι είναι σημαντικό θέμα που του αξίζει ανάλογη με τους καιρούς μεταχείριση.
<P>
Εκφράζω τις μεγάλες μου ευχαριστίες στους εισηγητές. Μπήκε ακόμη λίγη ζωηράδα στη συζήτηση. Μπορώ σήμερα να μιλήσω εδώ μόνο για τη ρύθμιση για το σκληρό σίτο και εδώ υπάρχει στη νέα πρόταση η απλοποίηση της αναπροσαρμογής των ατομικών απαιτήσεων για πριμοδότηση εγγυημένων ανωτάτων εκτάσεων ανά κράτος μέλος. Εκφράζουμε την ικανοποίησή μας και για την τροποποίηση αυτή.
<P>
Στην Επιτροπή Γεωργίας σημειώθηκε επ'αυτού ευρεία συμφωνία καθώς και επί των ειδικών προτάσεων του εισηγητή κ. Boldarelli. Κατέβαλε μεγάλη προσπάθεια. Υποστηρίζουμε το αποθεματικό της τάξης του 5 % για νέους γεωργούς και τις εξ αυτού προκύπτουσες αυξήσεις. Πάντως βλέπουμε επίσης ότι υπάρχουν δικαιολογημένες απαιτήσεις ορισμένων χωρών - αναφέρω εδώ την Αυστρία και τη Γερμανία - αφού ληφθούν υπόψη οι ονομαζόμενες μη παραδοσιακές περιοχές καλλιέργειας.
<P>
Η καλλιέργεια σκληρού σίτου στη Γερμανία έχει ως γνωστό μακρά παράδοση. Πριν την έως τώρα ρύθμιση των πριμοδοτήσεων καλλιεργήθηκε εκεί ήδη μια έκταση 25000 εκταρίων για εφοδιασμό, και αυτό θα ήταν αναγκαίο και στο μέλλον.

<SPEAKER ID=305 LANGUAGE="NL" NAME="Boogerd-Quaak">
Πρόεδρε, η συζήτηση για τις γεωργικές τιμές επισκιάζεται έντονα από τις δημοσιονομικές οδύνες που προξένησε η κρίση με την BSE, ένα μέρος των οποίων ήταν η μετάθεση των προβλημάτων από τον ένα τομέα στον άλλο. Κατά τη γνώμη μου, επίκειται μία νέα δημοσιονομική καταστροφή που θα οφείλεται στην πανώλη των χοίρων, την αρρώστια που εμφανίζεται κατά καιρούς σε διάφορες περιοχές και που πλήττει αυτή τη στιγμή τη χώρα μου, προξενώντας δαπάνες που μόνο στην Ολλανδία έχουν ανέλθει μέχρι στιγμής σε 150 εκατ. ECU.
<P>
Δεν βρίσκω λόγια για να περιγράψω την κατάσταση. Θα ήθελα όμως να απευθύνω επείγουσα έκκληση προς την Προεδρία και τον Επίτροπο Fischler να αναζητήσουν νέους μεθόδους για την καταπολέμηση της ασθένειας αυτής, αρχίζοντας τις προσπάθειές τους με τον εμβολιασμό των ζώων σε συνδυασμό με την προληπτική εκκαθάριση.
<P>
Κατά τη γνώμη μου, το Συμβούλιο και η Επιτροπή, με ή χωρίς τη συγκατάθεση της Μόνιμης Φυτοϋγειονομικής Επιτροπής, πρέπει να καταρτίσουν σύντομα ένα γενικό σχέδιο για να αποφευχθούν τα περαιτέρω δεινά των ζώων, η επιδείνωση των ζημιών που υφίσταται το εμπόριο και η αύξηση του ευροσκεπτισμού.
<P>
Όπως είναι φυσικό, εκτιμώ ιδιαιτέρως τους συναδέλφους Funk και Sturdy, ήθελα όμως να θίξω το πρόβλημα αυτό στην αποψινή συνεδρίαση.

<SPEAKER ID=306 LANGUAGE="PT" NAME="Novo">
Κύριε Πρόεδρε, κύριοι βουλευτές, κύριε Επίτροπε, σχετικά με την έκθεση Funk και Baldarelli, ο συνάδελφός μου κ. Salvador Jovι Perez εξέφρασε ήδη τη θέση της Ομάδας μας. Ως προς τα ψηφίσματα σχετικά με τις γεωργικές τιμές που προτείνονται από την Επιτροπή για την περίοδο εσοδείας 1997-1998, εξακολουθούν να αποτελούν ένα ακατανόητο γεγονός για το σύνολο των αγροτών, κυρίως των πιο μειονεκτικών περιοχών. Εάν είναι βέβαιο ότι σε ορισμένες περιπτώσεις αυτές οι μειώσεις θέτουν σε κίνδυνο ακόμη και τις προϋποθέσεις της μεταρρύθμισης του 1992, είναι ασφαλώς βέβαιο ότι για πάνω από το 80 % των αγροτών, για τους αγρότες της χώρας μου, για παράδειγμα - ας το υπενθυμίσουμε: η μόνη από τις τέσσερις χώρες της συνοχής που έχει καθαρή απώλεια στο γεωργικό επίπεδο - αυτές οι προτάσεις θα επιδεινώσουν ασφαλώς τα ήδη από μόνα τους πενιχρά εισοδήματά τους.
<P>
Σε κάποιες περιπτώσεις, το Ευρωπαϊκό Κοινοβούλιο, μέσω της έκθεσης Sturdy, δεν τροποποιεί τίποτε. Σε άλλες περιπτώσεις υποβάλλει προτάσεις που επιδιώκουν τη διατήρηση ορισμένων τιμών στα επίπεδα του προηγούμενου έτους, μέθοδος εξάλλου που ήδη χρησιμοιούμε για την τρέχουσα περίοδο εσοδείας. Οι τροπολογίες αυτές δεν εμποδίζουν ωστόσο να σημειώνεται μία πραγματική μείωση των εισοδημάτων, η οποία πλήττει όλους το ίδιο, μεγάλους και μικρούς, πλούσιους ή φτωχούς, αλλά που, σαφώς, θα διακυβεύσει μόνο των φτωχών την επιβίωση.
<P>
Η υποστήριξη των κοινοβουλευτικών τροπολογιών που επιδιώκουν το μικρότερο κακό δε σημαίνει λοιπόν ότι από την πλευρά μας υπάρχει οποιαδήποτε στήριξη στη συνολική προοπτική της πολιτικής τιμών της Επιτροπής, δηλαδή ότι μπορούμε να συμφωνήσουμε με τη συνέχιση μίας γεωργικής προοπτικής που δεν ενδιαφέρεται για τις διαφορές και τις ιδιαιτερότητες, ούτε για τις μειονεκτικές περιοχές, ούτε για τη διάσταση της ιδιοκτησίας, ούτε για την πενιχρότητα των εισοδημάτων.

<SPEAKER ID=307 NAME="Λαμπράκη">
Κύριε Πρόεδρε, η σημερινή συζήτηση μας δίνει τη δυνατότητα να συζητήσουμε τις γεωργικές τιμές 97/98, αλλά συγχρόνως και θέματα σχετικά με το ύψος και την κατανομή των κονδυλίων που αφορούν γεωργικές δαπάνες. Τα πλαίσια της σημερινής κοινής συζήτησης είναι πολύ ευρύτερα από αυτά που προσδιορίζονται από το πακέτο γεωργικών τιμών 97/98, τις ρυθμίσεις για την αγρανάπαυση, το καθεστώς στήριξης ορισμένων αροτραίων καλλιεργειών.
<P>
Οι νέες προτεραιότητες της 'Ενωσης, τα σφιχτά οικονομικά προγράμματα, η προγραμματισμένη αλλά απροσδιόριστη χρονικά διεύρυνση και το αδιευκρίνιστο ακόμα κόστος είναι στην ουσία η καρδιά του προβλήματος. Αυτό, βέβαια, δεν σημαίνει ότι το πακέτο τιμών δεν δημιουργεί προβλήματα. Η πρόταση της Επιτροπής, αν μπορούσα να την χαρακτηρίσω, θα έλεγα ότι είναι καθαρά διαχειριστικού χαρακτήρα και δεν έχει προοπτική, ενώ δημιουργεί αβεβαιότητα στους παραγωγούς, οι οποίοι αφήνονται σε ένα πλαίσιο ετήσιου προγραμματισμού χωρίς επαρκή χρονικό ορίζοντα, και περιμένουν τις νέες ρυθμίσεις.
<P>
Η εξοικονόμηση 1, 4 δις ECU από τις αροτραίες ενισχύσεις με γραμμική κατανομή των ενισχύσεων για όλους τους παραγωγούς, πλήττει, κυρίως, τους μικρούς καλλιεργητές. Είναι, βέβαια, η λύση που συνήθως επιλέγει η Επιτροπή για να λύσει τα προβλήματά της. Εμένα προσωπικά με βρίσκει αντίθετη η πρόταση της Επιτροπής για τη γενναία χρηματοδότηση της σταθεροποίησης του τομέα του βοείου κρέατος. Για να είμαστε ειλικρινείς, και χαίρομαι που είναι και ο Προεδρεύων του Συμβουλίου εδώ, εμείς, και το είπε πολύ ωραία ο κ. Fantuzzi, θέλουμε να ενισχύσουμε την προσπάθειά σας και για δημοσιονομική πειθαρχία και, εάν θέλετε, για οικονομίες. Για να στηρίξουμε όμως αυτή την πολιτική, θα πρέπει η λογική που επικρατεί στην Επιτροπή να μην είναι η λογική των καλών και των κακών προϊόντων, με τα κακά προϊόντα να βρίσκονται συνήθως όλα στο Νότο. Δεν πρέπει αφενός να γίνεται μία γενναία χρηματοδότηση και προικοδότηση των σιτηρών και αφετέρου να κόβονται όλα τα κονδύλια, η εξοικονόμηση δηλαδή να προέρχεται από τα προϊόντα του Νότου. Αυτή η πολιτική δεν μπορεί να στηριχθεί από όλους μας.

<SPEAKER ID=308 LANGUAGE="SV" NAME="Virgin">
Κύριε Πρόεδρε, κατά την ετήσια συζήτηση για τις γεωργικές τιμές είναι επίσης σημαντικό να δούμε στο μέλλον. Στην έκθεση Sturdy θίγονται αυτά τα θέματα. Προτείνει επίσης την απλοποίηση του συστήματος παρέμβασης για τα σιτηρά μέσω του καθορισμού μιας τιμής και την κατάργηση των μηνιαίων αυξήσεων. Πέραν του ότι απαιτείται αυτή η πρόταση για την εξισορρόπηση του προϋπολογισμού, είναι εκτός αυτού ένα μικρό βήμα στην κατεύθυνση προς τη προσαρμογή στους όρους της παγκόσμιας αγοράς, μια προσαρμογή την οποία καλωσορίζω. Είναι ένα μικρό βήμα που αντιστοιχεί σε λιγότερο από 0, 5 % του τζίρου του τομέα των σιτηρών. Δεν μπορεί να θεωρηθεί ότι είναι κάποια απειλή για την κοινή αγροτική πολιτική. Εάν δούμε λίγο πιο μακροπρόθεσμα, είμαι πεπεισμένος ότι η Ευρωπαϊκή γεωργία, για να μπορεί να παίξει έναν ρόλο στην παγκόσμια αγορά, πρέπει να προσαρμοστεί σ&#x02BC;αυτήν την αγορά.
<P>
Στις ερχόμενες εμπορικές διαπραγματεύσεις πρέπει να προσανατολιστούμε στην κατάργηση, μαζί με άλλες χώρες, της ενίσχυσης των εξαγωγών και του συστήματος ποσοστών που δεσμεύει την παραγωγή. Μόνο μ&#x02BC;αυτόν τον τρόπο μπορούμε να αναπτύξουμε μια δυναμική γεωργία. Στην πραγματικότητα ανησυχώ περισσότερο για το μέλλον της Ευρωπαϊκής γεωργίας αν κολλήσουμε σε μια αμετάβλητη αγροτική πολιτική παρά για το αν πιάσουμε τον ταύρο από τα κέρατα και συνεχίσουμε πραγματικά στο λογικό πνεύμα της μεταρύθμισης της ΚΓΠ. Νομίζω ότι πότε πότε διακρίνω να επιχειρηματολογεί ο Επίτροπος κος Fischler μ&#x02BC;αυτήν την οπτική, αλλά το κάνει εξαιρετικά προσεκτικά. Ωστόσο, αν το κάνει, αξίζει να έχει την ισχυρή υποστήριξη του Κοινοβουλίου.
<P>
Οι πτώσεις των τιμών πρέπει, προσωρινά τουλάχιστον, να αντισταθμιστούν με σταθερές αποζημιώσεις και πρέπει να μπορούν να φθίνουν όταν αυξηθούν τα επίπεδα των τιμών, κάτι που σύμφωνα με τις εκτιμήσεις του ΟΟΣΑ πρόκειται να γίνει. Είναι πολύ επικίνδυνο για την Ευρωπαϊκή γεωργία να κολλήσει σ&#x02BC;ένα απηρχαιωμένο σύστημα ρυθμίσεων. Η ευρωπαϊκή γεωργία αξίζει μια καλύτερη μοίρα.

<SPEAKER ID=309 LANGUAGE="EN" NAME="Wilson">
Κύριε Πρόεδρε, οι εισηγήσεις Funk αφορούν δράσεις για τη μείωση της παραγωγής βοείου κρέατος και τρόπους εξεύρεσης πόρων για τις δράσεις αυτές. Τον περασμένο Σεπτέμβριο η Επιτροπή ζήτησε από το Κοινοβούλιο να δώσει προτεραιότητα στην εξέταση των προτάσεών της. Δώσαμε προτεραιότητα στα μέτρα, αλλά δεν έχουμε ακόμη συμφωνήσει από πού θα βρεθούν οι σχετικοί πόροι και αυτό ακριβώς πραγματεύεται η εισήγηση. Τα μέτρα περιλαμβάνουν σφαγή μοσχαριών, περισσότερη παρέμβαση κλπ., αλλά πρέπει να συμφωνήσουμε για το πού θα βρούμε τα χρήματα. Κάποιοι λένε ότι οι προγραμματισμένες μειώσεις για εφέτος θα παράσχουν τους πόρους αυτούς. Πρέπει να αντιμετωπίσουμε αυτό το ζήτημα με κάποια ηθική και να πούμε: εντάξει, ίσως οι μειώσεις να παράσχουν τους πόρους, αλλά πρέπει τελικά να βρούμε κάποιον τρόπο. Ας ελπίσουμε ότι θα μπορέσουμε.
<P>
Ό, τι και αν αποφασίσουμε σήμερα, δε θα αλλάξει το γεγονός ότι τα μέτρα δε μείωσαν την παραγωγή βοείου κρέατος, άρα χρειάζεται να βρούμε για τα επόμενα χρόνια αποτελεσματικότερους τρόπους για τη μείωση της παραγωγής. Η πτώση στην κατανάλωση σε όλη την Ευρώπη κινήθηκε μεταξύ του 10 και του 15 %, και συνεπώς ή θα πρέπει να μειώσουμε την παραγωγή, ή θα πρέπει να προωθήσουμε την κατανάλωση του βοείου κρέατος. Σημαντικό μέρος του προϋπολογισμού που θα εξετάσουμε σε λίγο καιρό αφορά τη διάθεση πόρων για την προώθηση της κατανάλωσης βοείου κρέατος, για να μη χρειάζεται πλέον η παρέμβαση. Για κάθε 50 εκατ. ECU που θα επενδύσουμε με αυτόν τον τρόπο, θα εξοικονομήσουμε 100 εκατ. ECU. Ελπίζω να πάρουμε τις σχετικές αποφάσεις αυτήν την εβδομάδα, για να μην έχουμε του χρόνου την τρίτη και τέταρτη εισήγηση Funk.
<P>
Εμείς οι Βρετανοί θα θέλαμε να μάθουμε την πραγματική συμβολή του Ηνωμένου Βασιλείου στον κοινό προϋπολογισμό για τη γεωργία, αναλογιζόμενοι το κόστος της εξάλειψης της ασθένειας των τρελών αγελάδων στη Βρετανία και το κόστος των αποζημιώσεων των αγροτών λόγω της ανατίμησης της πράσινης λίρας υπό το πρίσμα της επιδότησης που είχε διαπραγματευτεί η κυβέρνηση Thatcher.

<SPEAKER ID=310 LANGUAGE="DE" NAME="Schierhuber">
Κύριε πρόεδρε, κ. επίτροπε, αξιότιμες κυρίες και κύριοι, χαίρομαι που σήμερα είναι παρών και ο πρόεδρος του Συμβουλίου. Λόγω συνθηκών η Αυστρία αποτελεί παραδοσιακή περιοχή καλλιέργειας σκληρού σίτου, παρόλο που αυτό ούτε έγινε αποδεκτό, ούτε όμως αποκλείσθηκε τότε κατά τις διαπραγματεύσεις ένταξης. Η παραγωγή σκληρού σίτου στην Αυστρία - στην οποία μπορούμε να αναφέρουμε μέχρι την αρχή της δεκαετίας του 60 και να αποδείξουμε με τα δελτία δικαιώματος καλλιέργειας - αποτελεί για το λόγο αυτόν παράδοση. Εκτός αυτού πολυάριθμες εξαγωγές αποδεικνύουν ότι ο αυστριακός σκληρός σίτος είναι περιζήτητος και για την υψηλή του ποιότητα στη διεθνή αγορά.
<P>
Για το λόγο αυτόν εκφράζω την ιδιαίτερη ικανοποίησή μου που επιτεύχθηκε στην Επιτροπή Γεωργίας νέα αξιολόγηση και εγκρίθηκε η χορήγηση της ενίσχυσης στην καλλιέργεια σκληρού σίτου για την Αυστρία για 9.600 εκτάρια. Το σχέδιο μεταρρύθμισης της γεωργικής πολιτικής του 1992 συνετέλεσε ήδη στη βελτίωση της κατάστασης της γεωργικής οικονομίας της Κοινότητας. Η γεωργία και η ύπαιθρος με όλες τις ποικίλες λειτουργίες της πρέπει να εξασφαλίσουν την ελκυστικότητά τους. Η διαχείριση και διατήρηση των φυσικών πόρων και η αύξηση της απόδοσης του περιβάλλοντος καθώς και η προσαρμογή και περαιτέρω ανάπτυξη της γεωργίας αποτελούν σημαντικά αιτήματά μου για μια ολοκληρωμένη πολιτική.
<P>
Για το λόγο αυτόν είναι αναγκαίο να δώσουμε στους γεωργούς το αίσθημα ασφάλειας ότι ο νέος γύρος του ΔΟΕ δεν προεξοφλείται και ότι η Ευρώπη ακολουθεί πολιτική σταθερότητας. Η εμπιστοσύνη των γεωργών μπορεί να κερδιθεί μόνο με μια πολιτική που οικοδομεί σε πιο μακροπρόθεσμη βάση. Στη συνάρτηση αυτή θα ήθελα ν'αναφέρω ότι είναι σημαντικό να μπορούν οι γεωργοί να αποκτούν εισόδημα από την πρωτογενή παραγωγή και οι αντισταθμιστικές πληρωμές να αποτελούν μόνο συμπλήρωμα. Δεν είναι δυνατό να είναι μόνον η δημοσιονομική πειθαρχία εκείνη που καθορίζει την κοινή γεωργική πολιτική, εάν θέλουμε στην Ευρώπη αγροτική γεωργία που να καλύπτει τις εκτάσεις!

<SPEAKER ID=311 LANGUAGE="EN" NAME="Wynn">
Κύριε Πρόεδρε, μπαίνω στον πειρασμό, έχοντας ήδη περάσει δυόμισυ ώρες εδώ, να ξανακάνω το κήρυγμά μου περί χρηματοοικονομικών θεμάτων, ότι δηλαδή τα λεφτά δε φυτρώνουν σε δέντρα. Αλλά μια και το έχω ήδη κάνει, δε θα το επαναλάβω.
<P>
Πριν από επτά χρόνια βρισκόμουν στο κοινοβούλιο στην Παπουασία - Νέα Γουινέα, περνώντας πολύ καλύτερα από ό, τι εδώ. Κατά τη συζήτηση, που γινόταν σε παρεφθαρμένα αγγλικά, ένας από τους ομιλητές αναφερόμενος σε ένα μεγάλο φιάσκο στο οποίο είχε μπλεχτεί η κυβέρνηση της χώρας, χρησιμοποίησε μία ωραία λέξη. Είπε: »Κάνατε μία μεγάλη σαλάτα». Η λέξη «σαλάτα» ήταν ιδιαίτερα περιεκτική. Θυμάμαι τη λέξη αυτή όταν βλέπω την εισήγηση του κ. Sturdy που ακολουθούσε την προσέγγιση της τήρησης των δημοσιονομικών ισορροπιών, επιτυγχάνοντας το στόχο της και ύστερα η Επιτροπή Γεωργίας και Ανάπτυξης της Υπαίθρου εφάρμοσε την αρχή της «σαλάτας» και έκανε την εισήγηση του κ. Sturdy μία κανονική σαλάτα.
<P>
Επίτροπε, εσείς, στην πραγματικότητα, είπατε το ίδιο πράγμα με πιο ωραίο τρόπο. Αυτό που είπατε εν τέλει είναι ότι θα πρέπει να αγνοήσουμε όλες τις τροποποιήσεις και να εγκρίνουμε την εισήγηση του κ. Sturdy. Τουλάχιστον έτσι δε θα επιβαρύνουμε τα δημοσιονομικά. Ένα πρόβλημα που έχουμε στο Κοινοβούλιο είναι ότι δε θα σας προσέξουν πολλοί, ιδιαίτερα από την άλλη πλευρά της αίθουσας. Εδώ είναι που υπεισέρχεται το κήρυγμα περί χρηματοοικονομικών. Αυτό που πρέπει να καταλάβουν είναι ότι δεν μπορείς να αψηφάς τους νόμους των μαθηματικών. Τα χρήματα πρέπει να βρεθούν από κάπου. Δεν ξεφυτρώνουν ως δια μαγείας.
<P>
Ευχαριστώ τον Προεδρεύοντα του Συμβουλίου για την παρουσία του. Συμφωνώ μαζί του όταν λέει ότι τα 170 εκατ. ECU θα πρέπει να αφαιρεθούν, και το ίδιο πιστεύουν πολλοί από τους συναδέλφους μου, όπως είπε και ο κ. Fantuzzi. Είπατε επίσης ότι το Κοινοβούλιο έχει υποχρέωση να στηρίξει την περικοπή του 1, 4 δισεκατ. ECU. Αυτή είναι και η δική μου άποψη. Το επισήμανε και ο κ. Fantuzzi.
<P>
Από αυτή την πλευρά της αίθουσας είμαστε ενωμένοι. Προσπαθούμε να ζούμε στον πραγματικό κόσμο. Αυτό προσπαθούμε να κάνουμε και με τις τροποποιήσεις που κατατέθηκαν από την πλευρά μας. Αν το Κοινοβούλιο δε δείξει υπευθυνότητα, κανείς δε θα το λάβει σοβαρά υπόψη. Αυτό ακριβώς πρέπει να θυμόμαστε ξανά και ξανά όταν πρόκειται για θέματα γεωργίας.

<SPEAKER ID=312 LANGUAGE="DE" NAME="Goepel">
Κύριε πρόεδρε, το ερώτημα για την απόσυρση εδαφών το λαβαίνω σαν αφορμή για να επισημάνω δύο-τρία πράγματα. Πρώτον: Η συζήτηση για το ποσοστό απόσυρσης εδαφών το τέλος του 98 αποτελεί τη στιγμή αυτή μόνον καιροσκοπία και παρόλα ταύτα οι γεωργοί θα πρέπει να το γνωρίζουν καλά όσο το δυνατόν πιο γρήγορα.
<P>
Παραδείγματος χάρη η Γαλλία ζητεί το ποσοστό απόσυρσης εδαφών 0. Ο κ. επίτροπος μίλησε για ένα ανώτατο ποσοστό 17, 5 %. Οφείλω να πω από τη γερμανική σκοπιά, τις γνώμες αυτές δεν μπορούμε να τις συμμερισθούμε. Γιατί; Πρέπει να υπολογίσουμε ότι η συγκομιδή δημητριακών θα φθάσει σε ύψος παρόμοιο με το 1996. Διαφαίνεται όμως ήδη ότι η τεράστια αύξηση πέρυσι χρησιμοποιήσεως σανού από δημητριακά θα είναι ανάδρομος, ενώ προβλέψεις για τις εξαγωγές δεν αποτελούν όπως ξέρετε σε καμία περίπτωση αξιόπιστη μαρτυρία.
<P>
Για το λόγο αυτόν πρέπει να εμμείνουμε με κάθε θυσία - και αυτό το τονίζω ρητά έναντι των συναδέλφων της Σοσιαλιστικής Ομάδας, ο κ. Rehder δεν είναι δυστυχώς πλέον εδώ - στο εργαλείο της συγκυριακής και κυρίως της εθελοντικής απόσυρσης εδαφών. Οιαδήποτε μείωση κυρίως της εθελοντικής απόσυρσης εδαφών δε θα μπορούσε πλέον να εξηγηθεί στους γεωργούς στην πατρίδα. Ως γνωστόν μπορούμε να υπολογίσουμε 85 % τυχόν εθελοντικής απόσυρσης εδαφών έναντι υπέρβασης ως grande culture .
<P>
Ερχόμαστε έτσι στο δεύτερο σημείο. Το φθινόπωρο 1995 δώσατε, κ. επίτροπε, στο Συμβούλιο Υπουργών Γεωργίας δυνατότητα στα κράτη συμψηφισμού της βασικής έκτασης ήδη για το τέλος 1996, την παρούσα όμως πρότασή σας για το ζήτημα αυτό την υποβάλατε καθυστερημένα μετά την εσοδεία 1996, επί της οποίας τα ενδιαφερόμενα κράτη μέλη, μεταξύ τους η Γερμανία και η Γαλλία, κατέθεσαν τροπολογίες, που δεν έχει μέχρι τώρα κάνει αποδεκτές η Επιτροπή.
<P>
Σας καλώ να μετατρέψετε επί τέλους στην πράξη τις πολιτικές διακηρύξεις του φθινοπώρου 1995 και μάλιστα έγκαιρα για τον συμψηφισμό 1997. Μια τελευταία λέξη για την υπεραντιστάθμισή σας. Αναφέρθηκα ήδη μια φορά σ'αυτή. Δημιουργείστε την ίδια κατάσταση όπως και με την ενίσχυση για τους ελαιούχους σπόρους και πάρετε στη συνέχεια τα χρήματα που περισσεύουν σε όλη τους την έκταση για τον εξευγενισμό της παραγωγής ζώων. Τότε θα έχετε και τη δική μας συγκατάθεση!

<SPEAKER ID=313 LANGUAGE="PT" NAME="Campos">
Κύριε Πρόεδρε, κύριε Επίτροπε, κύριε Πρόεδρε του Συμβουλίου, η σημερινή ΚΑΠ παρουσιάζει σημαντικές αναντιστοιχίες με τις διάφορες πολιτικές, οικονομικές και κοινωνικές πραγματικότητες της κοινοτικής Ευρώπης και δεν είναι ενσωματωμένη στη φιλοσοφία της. Χρηματοδοτεί κατά προτεραιότητα όλες τις παραγωγές που χάνουν θέσεις απασχόλησης, με μία σκανδαλώδη εξαίρεση, που αφορά την πολύ μικρή περιοχή όπου καλλιεργείται ο καπνός. Διανέμει το 47 % όλου του προϋπολογισμού της Κοινότητας για μία ιδιαίτερα προνομιούχα μειοψηφία του 20 % των ευρωπαίων αγροτών, που λαμβάνουν περίπου το 80 % όλων των ενισχύσεων. Ενθαρρύνει έναν άγριο παραγωγισμό που θέτει σε κίνδυνο το περιβάλλον, την υγεία και την ευημερία των ζώων και τη δημόσια υγεία. Η ΚΑΠ είναι σήμερα ένας πολιτικός παραλογισμός που απαιτεί ριζικές αλλαγές.
<P>
'Ολες οι ενισχύσεις στην παραγωγή έπρεπε να σταματήσουν και να μεταφερθούν στις εκμεταλλεύσεις με καλά καθορισμένους κανόνες. Οι ενισχύσεις αυτές έπρεπε να εξαρτώνται από τη χρησιμοποίηση τεχνικών παραγωγής συμβατών με την προστασία του περιβάλλοντος, της υγείας και της ευημερίας των ζώων και της δημόσιας υγείας. Η προσαρμογή των ενισχύσεων στην παραγωγή, αντίστροφα προς τη διάσταση, είναι μία κοινωνική επιταγή. Η περιφερειοποίηση με αυξημένα ποσά σε σχέση με την υπανάπτυξη κάθε περιοχής είναι μία επιταγή της συνοχής. Και μία προσαύξηση για κάθε υφιστάμενη σταθερή θέση εργασίας σε κάθε εκμετάλλευση είναι η πρακτική εκτέλεση της κοινοτικής προτεραιότητας για την καταπολέμηση της ανεργίας.
<P>
Πρέπει να επιβληθεί ένας αυστηρός αγώνας, με κάθε ποιότητα, ανοιχτός στη συμμετοχή και τον έλεγχο των καταναλωτών και χρηματοδοτούμενος από το ΕΓΤΠΕ-Τμήμα Εγγυήσεων. Η επιβολή αυτού του αυστηρού ελέγχου πρέπει να μετατραπεί σε ένα εμπορικό έμβλημα μεγάλης αξίας για την εσωτερική και εξωτερική αγορά της ίδιας της Κοινότητας.
<P>
Η εκθεση του κ. Funk οδεύει προς την αντίθετη κατεύθυνση σε σχέση με την εξέλιξη που επιθυμούμε. Ο μοναδικός στόχος της είναι η αύξηση των αδικιών της ΚΑΠ και η διοχέτευση περισσότερων χρηματοδοτικών μέσων προς μία παραγωγή που απορροφά ήδη το 45 % του συνόλου των ενισχύσεων, που είναι αυτή που δημιουργεί τη μεγαλύτερη ανεργία και αυτή που απερημώνει περισσότερο την Κοινότητα.

<SPEAKER ID=314 LANGUAGE="EN" NAME="Gillis">
Κύριε Πρόεδρε, θα ήθελα να ευχαριστήσω τους εισηγητές για τη δουλειά που έκαναν, παρά την κριτική που διατυπώνεται. Η κατάρρευση της αγοράς και της εμπιστοσύνης των καταναλωτών λόγω των τρελών αγελάδων μείωσε πάρα πολύ το εισόδημα των αγροτών. Στην Ιρλανδία η μείωση αυτή ανέρχεται γύρω στο 19 % με τους κτηνοτρόφους να υφίστανται ακόμη μεγαλύτερη μειώση εισοδήματος. Πέρα από τα όσα είπε πριν λίγο ο κ. Wynn, πρόκειται για βαθιά ανθρώπινο πρόβλημα που χρειάζεται αντιμετώπιση. Αναγνωρίζω ανεπιφύλακτα το έργο του Επιτρόπου Fischler στην άμβλυνση των επιπτώσεων στην αγορά και τον ευχαριστώ για τη βοήθεια που πρόσφερε. Ελπίζω η στήριξή του να συνεχιστεί μέχρι την ανάκαψη του κλάδου.
<P>
Για να επανέλθω για λίγο στις εισηγήσεις, η πρόταση της Επιτροπής να χορηγήσει το επιπλέον ποσό του 1, 4 δισεκατ. ECU στον τομέα της εκτροφής βοοειδών είναι ιδιαίτερα ευπρόσδεκτη, αλλά δεν μπορώ να δεχτώ τη προτεινόμενη μέθοδο χρηματοδότησης, να αφαιρεθεί δηλαδή αντίστοιχα το ποσό αυτό από την ενίσχυση προς τους καλλιεργητές δημητριακών. Απορρίπτω τη μέθοδο αυτή για την αντιμετώπιση της κρίσης των τρελών αγελάδων, με την οποία οι καλλιεργητές δημητριακών δεν έχουν καμία σχέση και για την οποία δε θα πρέπει να τους ζητήσει κανείς να πληρώσουν. Πιστεύω ότι τα κεφάλαια που χρειάζονται μπορούν να βρεθούν αλλού, ίσως με εξοικονόμηση πόρων και κάποια καθυστέρηση πληρωμών. Σημειώνω τα όσα μας είπε νωρίτερα ο Επίτροπος.
<P>
Στηρίζω την πρόταση για καθορισμό της αγρανάπαυσης στο 5 % για την εσοδεία του 1998, χωρίς όμως να μειωθούν οι πληρωμές για τις εκτάσεις που αποσύρονται από την παραγωγή. Ως εισηγητής σε παλαιότερη εισήγηση για την αγρανάπαυση ζητούσα να ορίζονται κάθε χρόνο οι συντελεστές το αργότερο τον Ιούλιο, ώστε να δίδεται στους αγρότες η δυνατότητα για ορθό σχεδιασμό. Πάνω σε αυτό συμφωνούμε όλοι. Ζητώ σήμερα από το Συμβούλιο και την Επιτροπή να πάρουν άμεσα την απόφαση για αγρανάπαυση 5 %, με παράλληλη διατήρηση της ενίσχυσης των περιοχών στα σημερινά επίπεδα.
<P>
Τέλος, ένα σημαντικό στοιχείο της συζήτησης αυτής θα πρέπει να είναι το μέλλον της παραγωγής στην ΕΕ. Είναι ανάγκη να ξεκινήσουμε δουλειά για την περισσότερο μακροπρόθεσμη κατάσταση της γεωργίας, ενόψει της τρέχουσας μεταρρύθμισης της ΚΑΠ που ολοκληρώνεται το 1999, καθώς και του επόμενου γύρου στον ΠΟΕ. Πρέπει να εξετάσουμε τη δυνατότητα πρόσθετης αγροτικής παραγωγής για προϊόντα που θα προορίζονται ειδικά για την αναπτυσσόμενη διεθνή αγορά χωρίς επιδότηση των εξαγωγών ή άλλη επιβάρυνση για τον προϋπολογισμό της ΕΕ. Πιστεύω ότι αυτό αξίζει τον κόπο.

<SPEAKER ID=315 LANGUAGE="EN" NAME="McCartin">
Κύριε Πρόεδρε, ευχαριστώ τον κ. Sturdy για την εισήγησή του. Διαφωνώ με τη βασική του πρόταση, η οποία είναι ότι επειδή τα κράτη μέλη είναι υποχρεωμένα να εφαρμόζουν αυστηρούς περιορισμούς σε δημοσιονομικά θέματα, πρέπει και εμείς στην Ευρωπαϊκή Ένωση να κάνουμε το ίδιο. Τα κριτήρια του Μάαστριχτ είναι δουλειά των κρατών μελών, και όχι της κοινής αγροτικής πολιτικής. Δική μας ευθύνη είναι οι αγρότες της Ευρώπης και το εισόδημά τους. Ανέκαθεν, τα κράτη μέλη ήταν εκείνα που δανείζονταν χωρίς μέτρο. Εκείνα ήταν που ξόδευαν χωρίς μέτρο και αγνοούσαν τα δημοσιονομικά όριά τους. Εμείς δεν το κάναμε αυτό. Εμείς όλα αυτά τα χρόνια ζούσαμε μέσα στα δημοσιονομικά όριά μας. Και όχι μόνον αυτό, αλλά και παραμέναμε στα πλαίσια της ανάπτυξης του 75 %, για την οποία επέμενε η κ. Thatcher. Και πάλι δε μείναμε σε αυτό, αλλά κάθε χρόνο επιστρέφαμε χρήματα που είχαμε εξοικονομήσει με καλή δημοσιονομική πολιτική. Η κ Thatcher θα πρέπει να είναι περήφανη για τον τρόπο με τον οποίο συνεχίσαμε, και θα έπρεπε να είναι ιδιαίτερα περήφανη σήμερα για τον Terry Wynn, αν έβλεπε πώς υπερασπίζεται εκείνα για τα οποία αγωνίστηκε τόσον καιρό σε σχέση με τον προϋπολογισμό της Ευρωπαϊκής Ένωσης.
<P>
Εφέτος, από τα χρήματα που μας διατέθηκαν επιστρέφουμε 2, 27 δισεκατ. ECU. Και αυτό σε μία περίοδο κατά την οποία τα εισοδήματα των αγροτών μειώνονται. Ας αφήσουμε το 20 % στο οποίο αναφέρθηκε ο προηγούμενος ομιλητής, επιστρέφουμε 2, 27 δισεκατ. ECU που θα μπορούσαν να αξιοποιηθούν για τις ανάγκες του 80 %, των 5 εκατομμυρίων ευρωπαίων αγροτών, που το εισόδημα τους δεν υπερβαίνει το μισό του μέσου βιομηχανικού ημερομισθίου. Συμφωνώ με τον κ. Kofoed. Δέχομαι ότι δεν πρέπει να αυξάνουμε τις τιμές επ&#x02BC;αόριστον και ότι θα έπρεπε να τις συνδέσουμε με την ενίσχυση των περιοχών ή τον αριθμό των ανθρώπων που μένουν εκεί προστατεύοντας το περιβάλλον και διατηρώντας τον ιστό της υπαίθρου. Γι&#x02BC;αυτό, πιστεύω ότι έχουμε ξεκινήσει προς λάθος κατεύθυνση και έτσι δε στηρίζω τη βασική πρόταση που λέει ότι επειδή υπάρχει στενότητα σε εθνικό επίπεδο, θα πρέπει να εφαρμοστεί και εδώ.

<SPEAKER ID=316 NAME="Van Aartsen">
Πρόεδρε, θα είμαι πάρα πολύ σύντομος επειδή στη συζήτηση δεν τέθηκαν στην ουσία άλλα ερωτήματα. Θα ήθελα όμως να πω ότι παρακολούθησα με ιδιαίτερη ευχαρίστηση τα όσα ελέχθησαν. Πιστεύω ότι το Συμβούλιο θα μπορέσει τον Ιούλιο να επωφεληθεί από το πρόϊόν της συζήτησης αυτής και θα ήθελα να πω στον κ. Fantuzzi ότι, όχι μόνο άκουσα τα όσα ελέχθησαν εκ μέρους των εισηγητών, όχι μόνο έλαβα γνώση αυτών που αναφέρονται στις εκθέσεις, αλλά ότι αυτό που κίνησε και το ιδιαίτερο ενδιαφέρον μου ήταν η γενική συζήτηση με τον τρόπο που πραγματοποιήθηκε σήμερα το βράδυ στο Κοινοβούλιο.
<P>
Θα ήθελα παρεμπιπτόντως να απευθύνω επείγουσα έκκληση σε εσάς, Πρόεδρε, και διά του προσώπου σας στα μέλη του Κοινοβουλίου, σε περίπτωση που είναι δυνατόν, να καταρτίσετε γνωμοδότηση για τη δέσμη των τιμών. Πιστεύω ότι για τη λήψη αποφάσεων στο Συμβούλιο είναι απαραίτητο να έχουμε στη διάθεσή μας τη γνώμη του Κοινοβουλίου, δεδομένου ότι χωρίς αυτή το Συμβούλιο δεν μπορεί να κάνει τη δουλειά του και πιστεύω επίσης ότι θα ήταν προς το συμφέρον των γεωργών και των συνδέσμων τους σε όλη την Ευρώπη εάν στα τέλη του Ιουλίου ληφθεί πραγματικά μία απόφαση για τη δέσμη τιμών για το προσεχές έτος. Από την πλευρά μας θα κάνουμε ότι μπορούμε για να αποφασίσουμε σχετικά με το θέμα αυτό, χωρίς όμως τη γνώμη του Κοινοβουλίου αυτό δεν είναι δυνατόν, γι'αυτό και προσδοκώ με αδημονία τη γνωμοδότηση του Σώματος.

<SPEAKER ID=317 NAME="Fischler">
Κύριε πρόεδρε, κ. πρόεδρε του Συμβουλίου, αξιότιμες κυρίες και κύριοι, και εγώ θα ήθελα κατ'αρχή να ευχαριστήσω θερμά για τη συζήτηση αυτή. Πιστεύω ότι αυτή η δέσμη τιμών συζητήθηκε πολύ εποικοδομητικά. Δεν είναι τώρα ο τόπος για την εξέταση λεπτομερειών, θα ήθελα όμως να επανέλθω σε καναδυό αρχές.
<P>
Η δέσμη τιμών υπάρχει προκειμένου να καθορίζονται για το κάθε φορά επόμενο οικονομικό έτος οι αντίστοιχες προϋποθέσεις για την παραγωγή, στο μέτρο που συμπίπτουν στην αρμοδιότητα του Συμβουλίου και του Κοινοβουλίου. Αποτελεί για το λόγο αυτόν οπωσδήποτε υπερβολική επιβάρυνση της δέσμης τιμών, εάν ταυτόχρονα απαιτήσουμε να καταστεί το πακέττο των τιμών, πακέττο μεταρρυθμίσεων. Σας ανακοίνωσα όμως ήδη και επιμένω ότι η Επιτροπή θα υποβάλει εφέτος στο Κοινοβούλιο ανάλογα πακέττα και προτάσεις μεταρρύθμισης.
<P>
Όλοι γνωρίζετε ότι οι υπηρεσίες μας δημοσίευσαν πριν λίγες βδομάδες αναλύσεις, από τις οποίες προκύπτει σαφώς πού και σε ποιά έκταση υπάρχει ανάγκη μεταρρύθμισης.
<P>
Εκτός αυτού στη συζήτηση αυτή μεγάλο μέρος πήρε το ζήτημα του προϋπολογισμού και το ζήτημα της επαναφοράς των πριμοδοτήσεων στις καλλιέργειες. Παραδέχομαι εδώ ότι στις προτάσεις μας, όπως τις παρουσιάσαμε, ίσως να τονίσαμε κάπως υπερβολικά το επιχείρημα του προϋπολογισμού λόγω της τότε δημοσιονομικής κατάστασης. Επιστήσαμε όμως από την αρχή την προσοχή στο ότι υπάρχουν υπεραντισταθμίσεις. Τις υπεραντισταθμίσεις αυτές τις διαχωρίσαμε και ποιοτικά.
<P>
Κατά τα λοιπά η Επιτροπή δε χρειάζεται να ζητά συγγνώμη διότι ακολούθησε φειδωλή δημοσιονομική διαχείριση, αλλά εδώ ανταποκρίθηκε μάλλον στη βούληση του Κοινοβουλίου. Κύριε Funk, πρέπει κάτι να σας πω: Εάν, όπως το περιγράψατε, δεν υπάρχει κανενός είδους διάθεση για ο, τιδήποτε, δεν μπορεί να λειτουργήσει το πράγμα. Η εκπροσώπηση των γεωργών, η Copa, φανερώνει εν τω μεταξύ περισσότερη ευελιξία όσον αφορά την περαιτέρω εξέλιξη των αντισταθμιστικών πληρωμών.
<P>
Όσον αφορά το επιχείρημα των κρατών με σκληρό νόμισμα, διαπιστώσαμε εν πάση περιπτώσει στους υπολογισμούς μας ότι οπωσδήποτε και υπήρξαν υπεραντισταθμίσεις σε χώρες σκληρού νομίσματος και όχι μόνο σε χώρες όπου σημειώθηκαν τα τελευταία χρόνια υποτιμήσεις.
<P>
Οι προτάσεις που έγιναν σε συνάρτηση με τη διαμόρφωση είναι εν μέρει πολύ ενδιαφέρουσες και άξιες να συζητηθούν, εμπίπτουν όμως κατά τη γνώμη μου ορθά μάλλον στις σκέψεις σε συνάρτηση με τη μεταρρύθμιση του τομέα.
<P>
Κύριε Fantuzzi, αναγνωρίζω πλήρως ότι η σκέψη σας, η εξίσωση δηλαδή, ως πρώτο βήμα κατ'αρχή, των πριμοδοτήσεων για την απόσυρση εδαφών με τις κανονικές πριμοδοτήσεις στα δημητριακά, σημαίνει μια κάποια διαμόρφωση. Από την άλλη πλευρά θα ήθελα όμως να επιστήσω την προσοχή σας - αυτό αναφέρθηκε εδώ - στο ότι θα έπρεπε να λάβουμε υπόψη ότι με ένα τέτοιο μέτρο οφείλουμε να λάβουμε μέτρα προκειμένου να εξασφαλισθεί ιδίως η παραγωγή ενεργειακών καλλιεργειών για το μέλλον.
<P>
Όσον αφορά την πρόταση του κ. Goepel σχετικά με το συμψηφισμό, αυτό μπορέι σίγουρα να συζητηθεί. Αποφασιτική σημασία έχει, πάντως για μένα, ότι πράγματι ερχόμαστε σε όσα προβλέπονταν από την αρχή στον κανονισμό, δηλαδή ότι οι αντισταθμιστικές πριμοδοτήσεις για εκτάσεις προσαρμόζονται στις εκάστοτε οικονομικές συνθήκες.

<SPEAKER ID=318 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί την Πέμπτη στις 12 το μεσημέρι.

<CHAPTER ID=12>
Νέα τρόφιμα
<SPEAKER ID=319 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προφορικών ερωτήσεων:
<P>
Β4-0175/97 των βουλευτών Breyer, Lannoye και Hautala, εξ ονόματος της Ομάδας των Πρασίνων, προς την Επιτροπή, σχετικά με την εφαρμογή του Κανονισμού ΕΚ 258/97 για τα νέα τρόφιμα, -Β4-0176/97 της κ. Roth-Behrendt, εξ ονόματος της Ομάδας PSE, προς την Επιτροπή, σχετικά με τις διατάξεις εφαρμογής για την σήμανση των προϊόντων που καλύπτονται από τον Κανονισμό 258/97 σχετικά με τα νέα τρόφιμα και τα νέα συστατικά τροφίμων, -Β4-0177/97 της κ. Schleicher κ.ά., εξ ονόματος της Ομάδας PPE, προς την Επιτροπή, σχετικά με τις διατάξεις εφαρμογής για την σήμανση των προϊόντων που καλύπτονται από τον Κανονισμό 258/97 σχετικά με τα νέα τρόφιμα και τα νέα συστατικά τροφίμων, -Β4-0178/97 του κ. Eisma, εξ ονόματος της Ομάδας ELDR, προς την Επιτροπή, σχετικά με τις διατάξεις εφαρμογής για την σήμανση των προϊόντων που καλύπτονται από τον Κανονισμό 258/97 σχετικά με τα νέα τρόφιμα και τα νέα συστατικά τροφίμων, -Β4-0179/97 του κ. Pasty, εξ ονόματος της Ομάδας UPE, προς την Επιτροπή, σχετικά με τις διατάξεις εφαρμογής για την σήμανση των προϊόντων που καλύπτονται από τον Κανονισμό 258/97 σχετικά με τα νέα τρόφιμα και τα νέα συστατικά τροφίμων, και Β4-0072/97 του κ. Weber, εξ ονόματος της Ομάδας ARE, προς την Επιτροπή, σχετικά με τις διατάξεις εφαρμογής για την σήμανση των προϊόντων που καλύπτονται από τον Κανονισμό 258/97 σχετικά με τα νέα τρόφιμα και τα νέα συστατικά τροφίμων,

<SPEAKER ID=320 NAME="Hautala">
 Αξιότιμε κύριε Πρόεδρε, για άλλη μια φορά έχουμε συγκεντρωθεί προκειμένου να συζητήσουμε για τον κανονισμό σχετικά με τα νέα τρόφιμα. Φαντάζομαι ότι όλοι, πλέον, γνωρίζουν ότι ο κανονισμός αυτός έχει αποτύχει. Λόγω της εφαρμογής του έχει δημιουργηθεί μία συγκεχυμένη κατάσταση. Προς το παρόν εφαρμόζονται τουλάχιστον τέσσερις διαφορετικές πρακτικές ως προς την σήμανση των ειδών διατροφής τα οποία έχουν υποστεί γενετικές τροποποιήσεις και, όπως έχω πληροφορηθεί, σχεδιάζονται και άλλες. Γι' αυτό και ο μόλις τεθείς εν ισχύι κανονισμός αναμένεται να προκαλέσει τεράστια προβλήματα στις αρμόδιες αρχές των κρατών μελών. Οι καταναλωτές δεν ενημερώνονται και, ως εκ τούτου, ανησυχούν. Οι λιανοπωλητές χρειάζονται σαφείς οδηγίες οι οποίες αναμένεται να συμβάλλουν στη βελτίωση και διατήρηση της εμπιστοσύνης των πελατών προς αυτούς.
<P>
Έχει εξακριβώσει η Επιτροπή εάν ο Παγκόσμιος Οργανισμός Εμπορίου (ΠΟΕ), ενδεχομένως, διαφωνεί με την πρόθεση της Ευρωπαϊκής Ένωσης να εφαρμόσει αυστηρότερες προδιαγραφές από τις αρχικά προγραμματισθείσες εν σχέσει με τη σήμανση της συσκευασίας των διαφόρων προϊόντων; Έχει λάβει η Επιτροπή σχετική απάντηση από τον ΠΟΕ; Θα ήθελα, επίσης, να πληροφορηθώ εάν οι «Καρδινάλιοι» της Επιτροπής έχουν συγκεντρωθεί για να αποφασίσουν σχετικά με το ποιός θα διορισθεί στη θέση του «Πάπα» δεδομένου ότι, εξ όσων γνωρίζω, ορισμένα από τα μέλη της Επιτροπής έχουν προτείνει υποψηφίους για την θέση τόσο του αρμοδίου για τον συντονισμό των πρακτικών εν σχέσει με την σήμανση των συσκευασιών των προϊόντων όσο και του υπευθύνου, εντός της Επιτροπής για το θέμα αυτό. Πόσες, επιπλέον, ημέρες χρειάζεται η Επιτροπή για τον διορισμό του υπευθύνου; Προτίθεσθε να θεσπίσετε κάποια ενιαία πρακτική ως προς την σήμανση των ειδών διατροφής που έχουν υποστεί γενετικές τροποποιήσεις;

<SPEAKER ID=321 LANGUAGE="DE" NAME="Roth Berendt">
Κύριε προεδρε, χαίρομαι φυσικά την ώρα αυτή να συζητώ για πολλοστή φορά για τα νέα τρόφιμα με τους κ.κ. συναδέλφους και τον επίτροπο κ. Bangemann. Κύριε Bangemann, είχαμε βέβαια στο παρελθόν ανταλλάξει μερικές λέξεις σε πολλές ευκαιρίες και διαβεβαιώσει ο ένας τον άλλο λίγο ως πολύ, έμμεσα, για την αλληλοεκτίμησή μας.
<P>
Αυτό που με απογοητεύει κάπως είναι ότι στο παράρτημα για τα νέα τρόφιμα και για τη σχετική νομοθεσία αποκομίζω την εντύπωση ότι τελείως ξαφνικά ως εκπρόσωπος της Επιτροπής θα μπορούσατε να είσαστε κακός παίκτης όταν χάνετε. Απογοητεύομαι και για το λόγο ότι γελάστηκα στη γνώση μου για τους ανθρώπους, διότι σας θεωρώ πραγματιστή, ναι μεν για απόλυτα πείσμον άτομο, αλλά για πραγματιστή. Αυτά που άκουσα στο παρελθόν από την Επιτροπή αλλά και όσα έζησα μα αφήνουν να το υποθέσω ακριβώς αυτό. Εσείς, κ. Bangemann, γνωρίζετε όσο κι εγώ ως κανονικά εκπαιδευμένος νομικός, ότι ένας κανονισμός πρέπει και να εφαρμόζεται.
<P>
Στο κείμενο του κανονισμού που αποφάσισε η Επιτροπή Συνδιαλλαγής - και δημοκρατικότερα δε γίνεται στην Ευρωπαϊκή Ένωση - αναφέρεται ότι είναι δυνατό για την Επιτροπή, να εκδώσει διατάξεις εφαρμογής. Επαφίεται στην κρίση της Επιτροπής να μην το κάνει. Αλλά τότε θα είχε το καθήκον να μεριμνήσει να εφαρμοσθεί η νομοθεσία αυτή στην Ένωση. Είτε... είτε. Είτε τα κράτη μέλη το κάνουν αφ'εαυτά και τότε πρέπει η Επιτροπή να δώσει σχετικές οδηγίες και ακόμη σχετικές προδιαγραφές, είτε η Επιτροπή το κάνει και για το λόγο αυτόν ελπίζω ότι σήμερα το βράδυ θα μου πείτε ναι, η Επιτροπή επεξεργάζεται διατάξεις εφαρμογής. Τότε θα ρωτήσω μεν και πάλι με κατήφεια, γιατί δεν το κάνατε ήδη στις αρχές Μαΐου, αφού ο κανονισμός τέθηκε σε ισχύ στις 15 Μαΐου και θα βρίσω λίγο και θα πω ότι θα μπορούσατε να το ξέρετε νωρίτερα, γιατί δεν είναι τίποτα καινούργιο. Αλλά θα είμαι ευχαριστημένη εάν ακούσω ότι έχετε την πεποίθηση ότι οι καταναλωτές στο εξής μετά το αποτέλεσμα της Επιτροπής Συνδιαλλαγής έχουν το δικαίωμα να ενημερώνονται λεπτομερώς για γενετικά τροποποιημένα τρόφιμα, όταν διαφέρουν από τα συνηθισμένα και μάλιστα όχι όταν συναντώνται θρεπτική αξία, θρεπτικά χαρακτηριστικά και πολλά άλλα πράγματα. Δεν πρόκειται για προσθήκη, αλλοιώς πρόκειται για εναλλακτική λύση και το κείμενο του νόμου το λέει πολύ καθαρά. Είμαι διατεθειμένη να το φέρω στο Δικαστήριο για εξέταση. Αλλοιώς ως πολιτικός και νομικός δεν έχω καθόλου τη γνώμη ότι το Δικαστήριο θα έπρεπε να ασκεί πολιτική.
<P>
Θα ήθελα ν'ακούσω από σας, κ. Bangemann, σήμερα ότι εργάζεστε στην εκπόνηση διατάξεων εφαρμογής. Εάν δεν το κάνετε, θα ήθελα να μου πείτε πώς θα πρέπει να προβαίνουν σε σαφή σήμανση τα κράτη μέλη και θα ήθελα ακόμη να μου πείτε - και εδώ οφείλω να ομολογήσω ότι εξακολουθώ να έχω βαθιά εμπιστοσύνη στη σοβαρότητά σας -, ότι δεν επιτρέπεται να υπάρξει σήμανση που να παραπληροφορεί τους καταναλωτές. Δεν είμαι καμία που προειδοποιεί για τη γενετική τεχνολογία, αντίθετα. Πιστεύω ότι η τεχνολογία αυτή προσφέρει εκεί ένα σωρό δυνατότητες, όταν όμως τα τρόφιμα είναι τροποποιημένα γενετικά δεν επιτρέπεται ν'αναγράφεται σ'αυτά «με μεθόδους της σύγχρονης βιοτεχνολογίας». Ξέρω ότι υπάρχουν κράτη μέλη που το θέλουν αυτό. Ελπίζω όμως ότι στέκονται στο πλευρό του Ευρωπαϊκού Κοινοβουλίου προκειμένου να εμποδίσουν κάτι τέτοιο και ομολογώ ότι την προχωρημένη αυτή ώρα θα ήθελα ν'ακούσω κάτι τέτοιο από σας.

<SPEAKER ID=322 LANGUAGE="DE" NAME="Schleicher">
Κύριε πρόεδρε, κυρίες και κύριοι, τις ερωτήσεις που θέσαμε θα ήθελα να τις αιτιολογήσω για την Ομάδα ΕΛΚ. Με τον κανονισμό για τα νέα τρόφιμα δημιουργήθηκε νομική ασφάλεια για καταναλωτές, εμπόριο και παραγωγούς ιδίως σε σχέση με την άδεια, αλλά και με τη σήμανση καινούργιων ειδών και γενετικά τροποποιημένων τροφίμων. Αυτό υπήρξε και είναι μεγάλο επίτευγμα όλων των ευρωπαϊκών οργάνων.
<P>
Ένας κανονισμός ΕΕ καθίσταται όμως τη μέρα που τίθεται σε ισχύ - προκειμένη περίπτωση ήταν στις 15 Μαΐου - άμεσα ισχύον δίκαιο σε όλα τα κράτη μέλη. Κάθε κανονισμός που ισχύει στα 15 κράτη μέλη της Ευρωπαϊκής Ένωσης από μια ορισμένη μέρα και ύστερα, παρουσιάζει ιδίως σε ένα τόσο δύσκολο θέμα στην αρχική φάση προβλήματα ερμηνείας και εφαρμογής. Ακόμη και όταν η εφαρμογή ιδίως ενός κανονισμού σε κάθε κράτος μέλος θα έπρεπε να ρυθμισθεί ενιαία, στην εφαρμογή στην πράξη βλέπουμε ακριβώς στο περίπλοκο αυτό θέμα ορισμένες δυσκολίες.
<P>
Θεωρώ ότι αφορούν τρία σημεία, πώς και κυρίως με ποιές λέξεις θα πρέπει να γίνεται η σήμανση, ποιά προϊόντα υπάγονται στον κανονισμό και τέλος τί συμβαίνει με τα προϊόντα από αραβόσιτο και σόγια που επιτρέπονταν πριν τη θέση σε ισχύ του κανονισμού. Επ' αυτών επικρατεί προφανώς ανασφάλεια που προκαλείται από τις διαφορετικές ερμηνείες. Για το λόγο αυτό θεωρούμε επειγόντως αναγκαίο να συμφωνήσουμε σε κοινοτικό επίπεδο σε μια ενιαία ερμηνεία. Οι δυσκολίες αυτές μπορούν κατά τη γνώμη μου να επιλυθούν. Οπωσδήποτε τα ζητήματα αυτά πρέπει να προσεγγισθούν σε ευρωπαϊκό επίπεδο με ουσιαστική συζήτηση με τους ειδικούς, και μάλιστα επειγόντως.
<P>
Επειγόντως διότι βρίσκονται ήδη τρόφιμα που παρασκευάστηκαν από επιτρεπόμενη τροποποιημένη γενετικά σόγια και αραβόσιτο, στα ράφια των εδωδιμοπωλείων και θα πρέπει τώρα να επισημανθούν σύμφωνα με τις διατάξεις του κανονισμού για νέα τρόφιμα. Οπωσδήποτε καθίσταται εδώ ιδιαίτερα σαφές ότι και η υπερβολική επεξεργασία της 220ης οδηγίας σε σχέση με τη σήμανση έχει καθυστερήσει με το παραπάνω.
<P>
Ανεπίλυτα παραμένουν όμως τα προβλήματα αυτά με τον τρόπο που ορισμένα μέλη του Σώματος το προσπαθούν, για τα οποία αποκομίζει κανείς την εντύπωση ότι τα ενδιαφέρει περισσότερο η προβολή στα ΜΜΕ και η παρακώλυση της γενετικής τεχνολογίας παρά η αποτελεσματική προστασία των καταναλωτών. Θα ήθελα να το καταστήσω αυτό εδώ σαφές με τη βοήθεια της ερώτησης που έθεσε η κ. Breyer και η Ομάδα των Πρασίνων, διότι η Ομάδα των Πρασίνων λέει βέβαια ότι ολόκληρος ο κανονισμός θα έπρεπε να τροποποιηθεί ή ακόμα και να αντικατασταθεί. Αυτό δεν είναι μόνον ανόητο αλλά έρχεται και σε αντίθεση με την πλειοψηφία του Ευρωπαϊκού Κοινοβουλίου.
<P>
Το ζήτημα δεν είναι να πανικοβάλουμε τον κόσμο αλλά να υπερνικήσουμε τελείως συνηθισμένες δυσκολίες και προς τούτο θέλουμε να παρακινήσουμε την Επιτροπή με τις ερωτήσεις μας.

<SPEAKER ID=323 LANGUAGE="NL" NAME="Elsma">
Πρόεδρε, πρέπει να είμαστε ιδιαίτερα προσεκτικοί, και το τονίζω αυτό, με θέματα όπως είναι τα νέα τρόφιμα στην Ευρώπη. Μετά την πανώλη των χοίρων, μετά την BSE, οι καταναλωτές επιθυμούν να ενημερώνονται εγκαίρως για το τι τρώνε. Εκτός αυτού υπάρχει και ένας κανονισμός ο οποίος τέθηκε σε ισχύ στις 15 Μαΐου, τη στιγμή που δεν γνωρίζουμε με ποιό τρόπο ορισμένες από τις διατάξεις πρέπει να ερμηνεθούν από τα κράτη μέλη.
<P>
Ερωτώ τον κ. Bangemann, γιατί δεν καταρτίστηκε εγκαίρως από την Επιτροπή οδηγία για να ρυθμιστεί το θέμα αυτό, έτσι ώστε να ισχύσουν σαφείς και ενιαίοι κανόνες για την επισήμανση; Ερωτώ τον Επίτροπο Bangemann, πώς ρυθμίζεται σήμερα το θέμα της επισήμανσης των γενετικά τροποποιημένων τροφίμων; Και ποιός φέρει την ευθύνη για την επισήμανση, εφόσον η Επιτροπή δεν έχει θεσπίσει σχετική ρύθμιση; Μήπως οι παραγωγοί;
<P>
Εν ολίγοις, υπάρχουν πολλές ασάφειες και πιστεύουμε ότι η Επιτροπή ενήργησε με πολλή επιπολαιότητα, πλήττοντας την εμπιστοσύνη των καταναλωτών και θα θέλαμε να γνωρίζουμε με ποιό τρόπο προτίθεται να επιλύσει το πρόβλημα, επειδή η κατάσταση επείγει.

<SPEAKER ID=324 LANGUAGE="IT" NAME="Leopardi">
Κύριε Πρόεδρε, κύριε επίτροπε, δεν μπορούμε παρά να εκφράσουμε την ικανοποίησή μας για την έναρξη ισχύος, από τις 15 Μαρτίου, του νέου κανονισμού αριθ. 258/97 για τα νέα τρόφιμα, διότι οι νέες διατάξεις εφαρμογής όσον αφορά τη σχετική σήμανση αποτελούν ένα σημαντικό προς τα εμπρός βήμα σε έναν τομέα που για τον καταναλωτή δεν είναι προσιτός και είναι αιτία μεγάλης σύγχυσης και αμηχανίας. Με βάση αυτή τη διαπίστωση γεννιέται αυθόρμητα το ερώτημα σχετικά με την ανάγκη δημοσίευσης κατευθυντηρίων γραμμών που να είναι ακόμη πιο σαφείς και διαφανείς από το ίδιο το κείμενο του εξεταζόμενου κανονισμού.
<P>
Δεν είναι, όντως, προφανές εάν ο εν λόγω κανονισμός έχει αναδρομική ισχύ. Ποιο είναι, όντως, το πραγματικό πεδίο εφαρμογής του; Παραδείγματος χάρη, στην περίπτωση του αραβόσιτου και της σόγιας που έχουν τροποποιηθεί γενετικώς, και που έχει επιτραπεί η διάθεσή τους στην κοινοτική αγορά από τον περασμένο Δεκέμβριο, η σήμανση είναι υποχρεωτική; Εάν ναι, η σήμανση πρέπει να σέβεται τις διατάξεις του κανονισμού ή όχι; Και πώς θα πρέπει να συμπεριφερθούν εκείνες οι χώρες που διαθέτουν εθνικές ρυθμίσεις στον τομέα; Πόσο αυστηρά θα πρέπει να εφαρμόζονται οι ρυθμίσεις; Είναι υπερβολικό να ζητάμε ακριβείς και σαφείς προσανατολισμούς στο πεδίο εφαρμογής του κανονισμού, όσον αφορά την εφαρμοσιμότητά του και τη σήμανση; Έχουν ληφθεί υπόψη οι διάφορες εθνικές ρυθμίσεις, όπως, παραδείγματος χάρη, η ιταλική; Και τέλος, έχει ληφθεί υπόψη ότι μπορεί να προκύψει σύγχιση μεταξύ της πλειοψηφίας των καταναλωτών που, κατά ένα μεγάλο τμήμα, είναι ακόμη λίγο ενημερωμένοι και δεν είναι σε θέση να ερμηνεύσουν σωστά την ετικέτα με αναφορές στους γενετικώς τροποποιημένους οργανισμούς και συνεπώς δεν εμπιστεύονται, πράγμα κατανοητό, τα νέα τρόφιμα.
<P>
Καταλήγοντας, είναι σκόπιμο να υπογραμμισθεί ότι και όταν έχουμε έναν κανονισμό που είναι καρπός ενός συμβιβασμού μεταξύ συγκρούσεων συμφερόντων των κρατών μελών, ενδιαφερομένων οργανώσεων και ομάδων, αυτό δεν σημαίνει ότι για να καλυφθεί η παντελής έλλειψη κανονισμών σε έναν τομέα, θα πρέπει να αρκεσθούμε σε ελλιπείς, μη ικανοποιητικές διατάξεις που αφήνουν περιθώρια σε διάφορες ερμηνείες και που εκ των πραγμάτων δημιουργούν αμηχανία και σύγχυση.

<SPEAKER ID=325 NAME="Bangemann">
Κύριε πρόεδρε, πριν εξετάσω τις επιμέρους παρατηρήσεις θα ήθελα κατ'αρχή να προβώ σε μια γενική παρατήρηση, η οποία ίσως μπορέσει να βάλει πάλι στη θέση του το ένα ή το άλλο θέμα. Όλοι από κοινού στηρίζουμε αυτό το αποτέλεσμα της συνδιαλλαγής με εξαίρεση την κ. Breyer και μερικούς άλλους που επεσήμαναν τότε ότι αυτό δεν αρκεί για την αντίστοιχη ενημέρωση του καταναλωτή. Στο μέτρο αυτό δε θα έπρεπε κανείς να κάνει - ούτε η κ. Roth Berendt ούτε η κ. Schleicher, ιδίως ούτε ο κ. Eisma που καθόσο ξέρω δε συμμετείχε τότε στη συζήτηση, η ομάδα του Κόμματος των Φιλελευθέρων δε διέπρεψε ιδιαίτερα εκεί - σαν να έπρεπε ξαφνικά να απολογηθεί η Επιτροπή για κάτι που επιτέλεσε μαζί με το Συμβούλιο στη συνδιαλλαγή .
<P>
Είμαι εναντίον, κ. Eisma στο να επιτίθεσθε τώρα λέγοντας ότι η Επιτροπή δεν έκανε ετούτο και εκείνο. Το νομοθετικό αυτό μέτρο ανάγεται στον περασμένο Μάϊο. Είναι σωστό που στη συζήτηση - όπως λέγεται κάπως απαιτητικά - προέκυψε ανταλλαγή παραδειγμάτων, επί της οποίας είχα ήδη τότε επιστήσει την προσοχή, δηλαδή μακρυά από τις παραδοσιακές αρχές της σήμανσης που είχα τότε και πάλι υποστηρίξει. Εάν υπάρξει τροποποίηση που να έχει σημασία για τον καταναλωτή πρεπει να γίνει σήμανση.
<P>
Όταν προκύψει τροποποίηση που να μην έχει σημασία, δε χρειάζεται να γίνει σήμανση, δε θα έπρεπε κατά τη γνώμη μου να γίνει σήμανση, διότι εάν επισημαίνονται όλα κατά βούληση, ο καταναλωτής στέκεται στο τέλος όπως ο αυτοκράτορας με τα καινούργια ρούχα και δεν επωφελείται καθόλου από μια ολόκληρη σειρά σημάνσεων. Και επ'αυτού βασίζεται, κ. Roth-Berendt, το έργο για το οποίο ήσασταν τόσο υπερήφανη. Εσείς ήσασταν υπερήφανη ενώ η κ. Breyer δεν ήταν. Ούτ'εγώ ήμουν υπερήφανος. Είπατε τότε - μπορώ να ανασύρω και πάλι τα συνοπτικά πρακτικά - ότι η απόφαση αυτή αποτελεί ράπισμα για τον κ. Bangemann. Τώρα κάνετε σαν να πέφτει αυτό στο κεφάλι μου. Εδώ συμφωνώ μάλλον με την κ. Breyer: κτυπείστε το κεφάλι σας!
<P>
(Φωνές) Όχι, τώρα θέλουμε να το ξεκαθαρίσουμε αυτό ώστε να μην σβυστούν τα μέτωπα και να μην δημιουργηθεί η λανθασμένη εντύπωση ότι η Επιτροπή θα έπρεπε να υπερασπισθεί κάτι που γιορτάσατε κάποτε σαν τη μεγαλύτερη νίκη του Κοινοβουλίου. Μπορώ ακόμη να θυμηθώ, πως εμφανισθήκατε στη γερμανική τηλεόραση!
<P>
(Φωνή) Αξιότιμη κ. βουλευτή, όταν ο κ. Eisma, η κ. Roth-Berendt και άλλοι αγορητές κάνουν σα να ήταν η Επιτροπή υπεύθυνη για όλα τα πιθανά, τότε θα πρέπει να δεχτείτε - αυτό σημαίνει δημοκρατία - να πει ένας επίτροπος που συνέπραξε και συνέπασχε από την αρχή με τη συζήτηση αυτή περί τίνος επρόκειτο τότε. Αυτός που συζητά εδώ τίμια και ανοικτά πρέπει να παραδεχτεί ότι δέχτηκα τότε το αποτέλεσμα της συζήτησης. Ανταποκρινόταν ουσιαστικά στις αρχές διότι βασίζεται στα τρία αυτά ουσιαστικά κριτήρια. Κυρία Roth-Berendt, ποτέ δεν είπα ότι πρέπει να υπάρχουν σωρευτικά!
<P>
Οταν αλλοιώνεται η σύνθεση ενός τροφίμου, όταν αλλάζει η θρεπτική του αξία ή όταν αλλάζει ο σκοπός χρήσης του - και μάλιστα κάθε φορά στην επί μέρους περιπτωση, αυτό δεν το αμφισβητήσαμε ποτέ ή ποτέ δεν το είδαμε διαφορετικά -, πρέπει να υπάρξει σήμανση. Αυτό είναι κατ'αρχήν τελείως σαφές. Τα τρία αυτά όμως κριτήρια σημαίνουν, κ. Schleicher, ότι υπάρχει ουσιαστική βάση: Κάθε φορά που μια τροποποίηση είναι σημαντική για τον καταναλωτή, πρέπει να γίνεται σήμανση.
<P>
Τώρα, κ. Roth-Berendt, και αυτό είναι το παρασκήνιο της όλης συζήτησης, άρχισε όχι μόνο στο Κοινοβούλιο αλλά και στην Επιτροπή μια τελείως διαφορετική συζήτηση σε συνάρτηση με τη σόγια και τον αραβόσιτο, δηλαδή για το ερώτημα: Μήπως θα έπρεπε να επισημάνουμε γενικά και μάλιστα ανεξάρτητα από τα τρία ουσιαστικά κριτήρια. Μην κουνάτε το κεφάλι! Υπάρχουν εδώ στο Κοινοβούλιο - αυτό προκύπτει πάντως από τις ερωτήσεις - πολλοί που λένε ότι θέλουν π.χ. σήμανση για τον αραβόσιτο ή για τη σόγια ή για οιοδήποτε άλλο τρόφιμο που ούτε καν υπόκειται στον κανονισμό. Ο κανονισμός αφορά τελικά μόνον τρόφιμα που πωλούνται στον τελικό καταναλωτή, ενώ ο αραβόσιτος και το μιγκλούρι σόγιας κατά κανόνα δεν πωλούνται στον τελικό καταναλωτή.
<P>
Όταν όμως διατυπώνεται το αίτημα ότι αυτό πρέπει να σημανθεί, και μάλιστα ανεξάρτητα από το εάν πληρούται κάποιο από τα κριτήρια, τότε καθίσταται για μένα απόλυτα σαφές, ότι εγκαταλείπετε έτσι τις αρχές αυτές που προασπίσαμε τότε μαζί, δηλαδή το να λέμε, ανεξάρτητα από ποιά αντίδραση θα υπάρξει, ότι πρέπει να προβούμε σε σήμανση, εάν χρησιμοποιήθηκε μια συγκεκριμένη τεχνική και μάλιστα και στην περίπτωση που αυτό εξαφανίζεται τελείως στην αλυσίδα.
<P>
Καθένας γνωρίζει ότι η δημιουργηθείσα με τη γενετική τεχνική σόγια ή αραβόσιτος δεν έχει, όταν τύχει επεξεργασία, τις επιδράσεις που περιγράφηκαν στον κανονισμό για τα νέα τρόφιμα, ούτε χρειάζεται να τις έχει και υπό το πρίσμα αυτό αποτελεί μια ανταλλαγή παραδειγμάτων. Τώρα είμαι διατεθειμένος θετικά - αυτό το έχω πει ήδη ότι εκεί είμαι δημοκράτης - δηλαδή εάν λάβουν τέτοια απόφαση το Κοινοβούλιο και η Επιτροπή με πλειοψηφία, τότε φυσικά και θα γίνει. Τότε θα υποκλιθώ έστω και μόνος μου στην πλειοψηφία αυτή. Σε κάθε περίπτωση παίρνω το θάρρος να πω και πάλι σήμερα το βράδυ ότι αυτό το θεωρώ καταστροφικό για τον καταναλωτή. Διότι τότε θα σημανθούν τα πάντα και στο τέλος η σήμανση θα χάσει για τον καταναλωτή κάθε αξία. Εδώ οφείλω να δώσω δίκαιο και πάλι στην κ. Breyer ότι μπορούμε να συγχαρούμε ο ένας τον άλλο, αλλά ο καταναλωτής δεν κερδίζει απολύτως τίποτα απ'αυτό.
<P>
Αυτή είναι η κατάσταση. Η Επιτροπή εργάζεται προς την κατεύθυνση αυτή. Ορίσαμε μια ομάδα επιτροπών, η οποία κάνει σκέψεις επί της θεμελιακής αυτής τροποποίησης. Είμαι εναντίον. Θεωρώ τα τρία κριτήρια ή γενικά την αρχή της ουσιαστικής τροποίησης ιδιαίτερα αποφασιστικής σημασίας για τον καταναλωτή. Δεν ομιλώ εδώ για τη βιομηχανία, διότι η βιομηχανία είναι υπέρ αυτού που εσείς θέλετε. Δεν είμαι υπέρ. Πιστεύω ότι ο καταναλωτής επωφελείται περισσότερο, όταν παίρνει μια συγκεκριμένη, σαφή πληροφορία, όταν έχει σημασία για κείνον. Αλλά εάν θέλει η πλειοψηφία και εάν αυτό εξυπηρετεί την ανίχνευση της αλήθειας, τότε θα το κάνουμε, δηλαδή θα έπρεπε στην πράξη να τροποποιήσουμε τον κανονισμό για τα νέα τρόφιμα, διότι σε αυτόν δεν υπάρχει βέβαια λογική.
<P>
Το ότι έχουμε για τις ζωοτροφές - εάν θεωρήσουμε τώρα τον αραβόσιτο και τη σόγια ως ζωοτροφή - αυστηρότερες διατάξεις για τη σήμανση παρά για τα νέα τρόφιμα, αυτό δεν μπορώ να το εξηγήσω πλέον σε κανένα. Τότε ας αλλάξουμε για τ'όνομα του Θεού τα νέα τρόφιμα, ας εγκαταλείψουμε τα τρία ουσιαστικά κριτήρια και ας προβαίνουμε σε σήμανση κάθε φορά που παρουσιάζεται στην αλυσίδα ένα γενετικά τροποποιημένο συστατικό στοιχείο! Αυτό είναι το αληθινό πρόβλημα.
<P>
Είπατε, φιλοφρόνως, κ. Roth-Berendt, ότι χρησιμοποιώ την επιροή μου για την άποψή μου. Αυτό κάνω κι εδώ. Εάν θέλετε να το αλλάξετε με πλειοψηφία, δε θα μπορέσω να το αποτρέψω αυτό, δεν μπορώ ούτε θέλω. Θέλω μόνο να σας πω ποιό είναι το αποτέλεσμα και το αποτέλεσμα δεν είναι καλό για τον καταναλωτή.
<P>
Επιτρέψτε μου να εξετάσω τα επί μέρους ζητήματα. Θα το κάνω με μεγάλη συντομία. Έχουμε τον κανονισμό από το Μάϊο. Στο άρθρο 2 καθορίσαμε τελείως σαφώς τις εξαιρέσεις από το πεδίο εφαρμογής της οδηγίας αυτής, και για το λόγο αυτό δεν είναι αναγκαίες σχετικές κατευθυντήριες γραμμές. Αυτό ισχύει και για το άρθρο 1, μολονότι χρειάζεται να διευκρινισθούν ορισμένα ζητήματα στο άρθρο 1 παράγραφο 3 κατά τη διαδικασία στην επιτροπή, προς τούτο όμως θεσπίσαμε τη διαδικασία αυτή, δηλαδή δε θέλουμε να κάνουμε τώρα κάτι μέσω κατευθυντήριων γραμμών, το οποίο θα πρέπει να γίνει από τις επιτροπές.
<P>
Στα πλαίσια του άρθρου 8 θα παραθέσουμε τις σκέψεις, που έχω ήδη εκθέσει, δηλαδή πρέπει να αναλογισθούμε τί μορφή θα πρέπει να έχει η θεμελιώδης αυτή απόφαση. Ανεξάρτητα από την απόφαση αυτή της Επιτροπής και αργότερα του Κοινοβουλίου η έλλειψη κατευθυντηρίων γραμμών δεν αποτελεί όμως τυχόν άδεια για τα κράτη μέλη. Δεν μπορούν να το ερμηνεύουν κατά την κρίση τους. Σε κάθε απόφαση για χορήγηση άδειας εφαρμόζονται οι διατάξεις του άρθρου 8 για την ειδική περίπτωση και καθορίζονται ο τρόπος και οι μορφές της σήμανσης. Δεν υπάρχει επομένως μονομερές πεδίο δράσης για κράτη μέλη και φυσικά ούτε για μεμονωμένα άτομα. Υπάρχει μια κάποια ελευθερία επιλογής, αλλά στο τέλος θα το κρίνουμε ανάλογα. Θέλουμε επίσης ένα ad hoc μέτρο όσον αφορά τα προϊόντα σόγιας και αραβόσιτου. Είπα ήδη ότι αυτό θα έχει και συνέπειες, διότι αυτό δε θίγει βασικά την ισχύ του κανονισμού για τρόφιμα και προσθετικά τροφίμων. Οπωσδήποτε θα πρέπει να λάβουμε υπόψη μια ορισμένη λογική.
<P>
Αυτά είναι τα κυριότερα ζητήματα που τέθηκαν εδώ. Είμαστε διατεθειμένοι να συζητήσουμε περαιτέρω επ'αυτού με το Κοινοβούλιο, πράγμα που κάνουμε. Εν πάση περιπτώσει, κ. Eisma, θα ήθελα να πω ρητά εδώ το εξής: Κατηγορίες, όπως αυτές που διατυπώσατε εδώ, δεν τις αφήνω να με βαρύνουν!
<P>
Είχα, όπως και η κ. Roth-Berendt και πολλοί άλλοι στη συμφιλίωση τη γνώμη, ότι πρόκειται για υποφερτό αποτέλεσμα. Δεν παραβίασε τις αρχές μας. Επέφερε αλλαγές στις λεπτομέρειες. Γι αυτό ήταν πολύ χαρούμενη και υπερήφανη η κ. Roth-Berendt. Το Κοινοβούλιο το γιόρτασε αυτό ως μεγάλη νίκη επί της Επιτροπής. Το ότι τώρα όλα ούτως ειπείν ανατρέπονται, το ότι εμείς θα πρέπει να θεωρηθούμε υπεύθυνοι για το αποτέλεσμα αυτό, αυτό δεν το θεωρώ ακόμα και σε τόσο προχωρημένη ώρα και τόσο ευχάριστο!

<SPEAKER ID=326 LANGUAGE="DE" NAME="Graenitz">
Κύριε πρόεδρε, ο κ. Bangemann μας εξήγησε με πλούσια λόγια γιατί πράγματα που θα έπρεπε να είχαν συμβεί εδώ και καιρό δεν έχουν ακόμη συμβεί. Μιλούμε σήμερα, κ. Bangemann, για διατάξεις εφαρμογής σχετικά με τον κανονισμό για τα νέα τρόφιμα, και επιτρέψτε μου να παραθέσω από την πράσινη βίβλο για το δίκαιο περί τροφίμων ότι οι κανονισμοί θα πρέπει να εφαρμόζονται κάθε φορά, προκειμένου να αυξάνεται η διαφάνεια του κοινοτικού δικαίου και να διευκολύνεται η εφαρμογή των νομικών διατάξεων στην ενιαία αγορά, ώστε να παρέλκουν οι κρατικές διατάξεις εφαρμογής.
<P>
Αυτό λοιπόν σημαίνει ότι πρέπει να υπάρχουν κοινοτικές διατάξεις εφαρμογής προκειμένου κάθε κράτος μέλος να είναι υποχρεωμένο να κάνει στις άδειες αυτό που πρέπει να κάνουν και τα άλλα κράτη μέλη. Εάν θέλουμε ενιαία αγορά τότε είναι αναγκαίο να καταστήσουμε ιδιαίτερα σαφή την ενιαία αυτή αγορά για προϊόντα που ο καταναλωτής κοιτάει με τέτοια δυσπιστία ως νεωτερισμό ως κάτι ξένο, και να μην πούμε: έχουμε νομοθεσία από τις 15 Μαΐου και τώρα είναι μόλις 15 Ιουνίου και έχουμε ακόμα πάρα πολύ καιρό.
<P>
Κύριε Bangemann, είχατε πάρα πολύ χρόνο να το προετοιμάσετε αυτό στην υπηρεσία σας και θεωρώ ότι και οι διοικητικές υπηρεσίες στη ΓΔ ΙΙΙ θα ήταν σε θέση να το κάνουν αυτό.

<SPEAKER ID=327 LANGUAGE="DE" NAME="Florenz">
Κύριε Bangemann, δεν μπορώ κατά βάση να σας κατανοήσω τελείως. Ορισμένα τα καταλαβαίνω βέβαια, τον Απρίλιο όμως του 1997 γράψατε στην εφημερίδα FAZ: η σήμανση δεν αποφέρει τίποτα απολύτως, και εδώ ξυπνά φυσικά κανείς. Πιστεύουμε ότι η σήμανση κάποιο αποτέλεσμα έχει. Αποφέρει κάτι στον καταναλωτή και κάτι στη βιομηχανία και αυτή είναι η ευκαιρία που πρέπει να αρπάξουμε. Μετά τις οδυνηρές εμπειρίες με τη ΣΕΒ θα έπρεπε να χρησιμοποιήσουμε και να αρπάξουμε πράγματι την ευκαιρία που προσφέρει ο κανονισμός για τα νέα τρόφιμα.
<P>
Πιστεύω ότι σήμερα το βράδυ κατέστη εδώ σαφές ότι δεν ομιλούμε για το περιεχόμενο της οδηγίας αλλά για όσα κάνουμε με το περιεχόμενο αυτό. Όταν λέτε ότι τέθηκε για πρώτη φορά σε ισχύ το Μάϊο, τότε λέω εγω ότι αυτό ισχύει de jure . Όπως γνωρίζετε δεν είμαι νομικός, ξέρατε όμως φυσικά ήδη από τον Ιανουάριο ότι θα αντιμετωπίζατε το θέμα και τι μορφή έχει. Θα βλέπαμε με μεγάλη ευχαρίστηση να καταβάλετε προσπάθεια για να καταστήσετε σαφές στα 15 κράτη μέλη της Ένωσης προς ποία κατεύθυνση πάει το πράγμα. Το ότι δεν είναι δυνατό ακόμη να έχουν υποβληθεί έγγραφα, αυτό το καταλαβαίνουμε και εμείς, πιστεύω όμως ότι θα ήταν κρίμα να αρχίσουμε εδώ μια τέτοια εμφανή εκστρατεία επίρριψης κατηγοριών όπως έκαναν οι Πράσινοι, που είναι μερικές φορές χωρίς φαντασία, στην περίπτωση αυτή.
<P>
Θεωρώ με κάθε σοβαρότητα, κ. Bangemann, ότι ο κανονισμός για τα νέα τρόφιμα αποτελεί καλή αρχή προς τη νέα αυτήν κατεύθυνση. Ασχοληθείτε μαζί της με θάρρος και τότε θα μπορούμε και να πούμε στα κράτη μέλη προς ποιά κατεύθυνση πάει το πράγμα!

<SPEAKER ID=328 LANGUAGE="DE" NAME="Breyer">
Κύριε πρόεδρε, πιστεύω ότι ο κ. Bangemann είπε σήμερα το βράδυ την αλήθεια και εμείς θα έπρεπε να κάνουμε το ίδιο. Στην πράξη ο κανονισμός για τα νέα τρόφιμα εκπονήθηκε από το Κοινοβούλιο και το Συμβούλιο Υπουργών από κοινού. Δεν επεσήμανα μόνο τον Ιανουάριο ότι δεν υπάρχουν διατάξεις εφαρμογής αλλά και στην Επιτροπή Διαμεσολάβησης. Οι συνάδελφοι εδώ, που παραπονούνται τώρα γι αυτό λέγανε ότι όλα είναι φως φανάρι, ο κανονισμός για τα νέα τρόφιμα είναι το καλύτερο που υπάρχει και όλα υπόκεινται σ'αυτόν. Ας είναι, δε θέλω να κοιτάξω πίσω αλλά προς τα μπρος. Είμαι ευγνώμων στον κ. Bangemann, που παρά τη διατύπωση του άρθρου 8, όπου αναφέρεται ότι η Επιτροπή δύναται να εκδώσει διατάξεις εφαρμογής - το Κοινοβούλιο δεν το θέλησε αυτό έτσι, η Επιτροπή οφείλει να εκδώσει διατάξεις εφαρμογής -, που εδήλωσε λοιπόν ότι είναι διατεθειμένος παρόλα ταύτα, να μεριμνήσει για την εκπόνηση διατάξεων εφαρμογής για τη σήμανση. Πιστεύω ότι είναι σημαντικές διότι δεν το επικρίνουν αυτό μόνον οι ενώσεις για το περιβάλλον και τους καταναλωτές, αλλά στην πράξη και η ίδια η βιομηχανία.
<P>
Αυτό που χρειαζόμαστε επομένως είναι τώρα μια διατύπωση πώς θα πρέπει να σημανθούν προϊόντα που υπόκεινται στον κανονισμό. Θα ήθελα να κάνω επείγουσα έκκληση ακόμη μια φορά, να επιλεγεί η διατύπωση «παρασκευασμένο με τη βοήθεια της βιοτεχνολογίας», διότι «σύγχρονη βιοτεχνολογία, με τις καλύτερες συνθήκες για τη φυσιολογία των τροφίμων» θ'αποτελούσε παραπλάνηση των καταναλωτών και δε θα τους παρείχε σαφή ενημέρωση. Εκτός αυτού θα εκτιθέμεθα στη μορφή ότι ο κανονισμός για τα νέα τρόφιμα αποτελεί απάτη με ετικέττες. Εάν η βιομηχανία εφαρμόσει τη διαδικασία, θα πρέπει νάχει και το θάρρος να προβεί σε σημάνσεις προκειμένου η γενετική τεχνολογία να καταστεί κάποτε όπως το θέλει η βιομηχανία ένδειξη ποιότητας.
<P>
Έφθασα όμως στο σημείο «ένδειξη ποιότητας». Το θετικό στον κανονισμό για τα νέα τρόφιμα είναι βέβαια ότι στην αιτιολογική σκέψη 10 προβλέπουμε ότι θα υπάρξει θετική σήμανση. Θα με ενδιέφερε να με πληροφορήσετε, κ. Bangemann, ακριβώς ενόψει του γεγονότος ότι η βιομηχανία σχεδιάζει να κηρύξει απαλλαγμένα από γενετική τεχνολογία όλα όσα δεν εντάσσονται στον κανονισμό για τα νέα τρόφιμα, εάν είσαστε διατεθειμένος να επεξεργασθείτε κριτήρια, με τον ίδιο τρόπο όπως το κάναμε με τη βιοχώρα, και τώρα πάλι με τα ζωικά προϊόντα, ώστε να επιτύχουμε θετική σήμανση. Διότι ένα πρέπει να είναι σαφές: Δεν επιτρέπεται να κλονίσουμε την εμπιστοσύνη των καταναλωτών. Το ζήτημα είναι η αποκατάσταση επιτέλους σαφήνειας.

<SPEAKER ID=329 LANGUAGE="EN" NAME="White">
Κύριε Πρόεδρε, θέλω να θέσω μία υποθετική ερώτηση στον Επίτροπο Bangemann. Αν ένας καταναλωτής σε ένα κράτος μέλος αντιμετωπίσει κάποιο πρόβλημα λόγω ακατάλληλης σήμανσης σε προϊόντα, υπό φυσιολογικές συνθήκες όταν ο νόμος είναι σαφής, ο καταναλωτής αυτός θα δικαιωθεί σύμφωνα με την απόφαση Frankovitch έναντι του εν λόγω κράτους μέλους για την αδυναμία του τελευταίου να εφαρμόσει τον κοινοτικό νόμο. Ο Επίτροπος το γνωρίζει αυτό, όπως το γνωρίζω κι εγώ.
<P>
Ο νέος νόμος, όπως τον θεωρούμε όλοι, έχει λάβει μεγάλη δημοσιότητα. Οι περισσότεροι πολίτες της Ευρωπαϊκής Ένωσης που ενδιαφέρονται για το θέμα θα έχουν βγάλει το συμπέρασμα ότι υπάρχει ένας νέος νόμος που τους παρέχει προστασία από τις 15 Μαου. Οπωσδήποτε όμως, μία κυβέρνηση κράτους μέλους έτσι όπως έχουν σήμερα τα πράγματα μπορεί να πει σε κάποιο δυσαρεστημένο καταναλωτή στο δικαστήριο: »Δε γνωρίζουμε ποια είναι η κατάσταση. Η Επιτροπή δε φρόντισε να μας ενημερώσει». Υπάρχει λοιπόν ευθύνη από την πλευρά της Επιτροπής.
<P>
Νομίζω ότι ο Επίτροπος αντιμετώπισε επιτυχώς σήμερα το επιχείρημα αυτό μιλώντας για την ευθύνη του Κοινοβουλίου, και, ως μέλους της ομάδας συμβιβασμού, μου ανήκει μερίδιο της ευθύνης. Θα επισημάνω όμως στον Επίτροπο ότι υπάρχουν τρεις αναγνώσεις σύμφωνα με τη διαδικασία της συναπόφασης. Η Επιτροπή εμπλέκεται στην πρόταση όταν έρχεται αρχικά στα χέρια μας. Εμπλέκεται και στη δεύτερη ανάγνωση, και μόνον όταν δεν μπορούμε να συμφωνήσουμε με την Επιτροπή προχωράμε σε συμβιβασμό. Επομένως, η Επιτροπή έχει σήμερα ευθύνη, όπως είχε και στο ξεκίνημα της νομοθετικής αυτής διαδικασίας, να διασφαλίσει την ύπαρξη κατάλληλης προστασίας για τους καταναλωτές, πράγμα που κατά την άποψή μου και την άποψη πολλών σε αυτή την αίθουσα δεν έχει γίνει ακόμη.

<SPEAKER ID=330 NAME="Bangemann">
Κύριε White, ο κανονισμός τέθηκε σε ισχύ στις 15 Μαΐου. Είμαστε τώρα στις 10 Ιουνίου, δηλαδή έχει περάσει λιγότερο από μήνας. Μέχρι τώρα δε μου παρουσιάσθηκε ούτε μια περίπτωση και όσον αφορά το ζήτημα της σήμανσης καθορίσαμε στο πλαίσιο του κανονισμού αυτού λεπτομερείς απαιτήσεις για τη σήμανση, οι οποίες ισχύουν άμεσα και δεσμευτικά στα κράτη μέλη. Αυτό δηλαδή, κ. Florenz, είναι το νόημα ενός κανονισμού. Μιλήσατε για οδηγία. Αυτό εδώ είναι κανονισμός που ισχύει άμεσα στα κράτη μέλη και όταν υπάρχουν αμφιβολίες για το εάν η σήμανση είναι ορθή, μπορεί ν'αποφασίσει η Επιτροπή Τροφίμων - αυτό περιέχεται στον κανονισμό.
<P>
Εκτός αυτών σας είπα ότι τη στιγμή αυτή κάνουμε γενικές νέες σκέψεις. Εσείς και η Επιτροπή. Όταν καταλήξουμε σε αποτέλεσμα η Επιτροπή θα υποβάλει στην κρίση σας λογικά τις σκέψεις αυτές και ίσως να πείτε τότε: εγκαταλείπουμε τα κριτήρια του κανονισμού για τα νέα τρόφιμα, διότι θέλουμε να προβαίνουμε σε σήμανση κάθε φορά που τίθεται θέμα γενετικής τεχνολογίας, αδάφορα εάν αυτό εξαφανισθεί στην πορεία της αλυσίδας τροφίμων, διότι αυτή είναι ως γνωστόν η άποψη για τη σόγια και τον αραβόσιτο. Αλλά φυσικά! Αυτό που ζητείται είναι, καθένας που χρησιμοποιεί τις δύο αυτές ύλες στην αλυσίδα μεταποίησης να επισημαίνει ότι τροποποιήθηκαν γενετικά αδιάφορο αν πληρούν τα τρία κριτήρια.
<P>
Κυρία Schleicher, έδειξα στο ζήτημα αυτό του κανονισμού για τα νέα τρόφιμα τόσο μεγάλο ενδιαφέρον, διότι πιστεύω ότι εάν εγκαταλείψουμε τις αρχές της σήμανσης θα προσφέρουμε κακές υπηρεσίες στον καταναλωτή. Εάν όμως θέλετε, τότε θα πρέπει να παραμείνουμε λογικοί. Δεν είναι δυνατό να χρησιμοποιούμε για τη σόγια και τον αραβόσιτο αυστηρότερες διατάξεις σήμανσης απότι για τα νέα τρόφιμα, που φθάνουν άμεσα στον τελικό καταναλωτή και για το λόγο αυτό θα χρειασθεί να κάνουμε εκ νέου τις σκέψεις αυτές.
<P>
Με ξέρετε όταν κάνω κάποιο λάθος το παραδέχομαι. Καθένας μπορεί να κάνει κάποιο λάθος, αλλά να μου πείτε, όπως ο κ. Eisma, μετά τρεις βδομάδες χωρίς μέχρι τώρα να έχει σημειωθεί ούτε μια περίπτωση, ότι τα ξέχασα όλα και δεν εκπλήρωσα τις υποχρεώσεις μου, δεν επιτρέπω να βαρύνει τους ώμους μου! Ιδίως, όταν αναγκάσθηκα σε μια εκπομπή ειδήσεων ν'ακούσω την κ. Roth-Berendt να λέει: Τώρα ο επίτροπος κ. Bangemann δέχθηκε ηχηρό ράπισμα. Εντάξει, εάν τα πράγματα ήταν έτσι, σκεφθείτε μήπως δώσατε οι ίδιοι στον εαυτό σας ηχηρό ράπισμα. Αυτό είναι δηλαδή το πραγματικό πρόβλημα!

<SPEAKER ID=331 NAME="Πρόεδρος">
Η κοινή συζήτηση έληξε.
<P>
Για το θέμα αυτό έχω λάβει έξι προτάσεις ψηφίσματος, σύμφωνα με το άρθρο 40, παράγραφος 5 του Κανονισμού.
<P>
Η ψηφοφορία θα διεξαχθεί αύριο, στις 12 το μεσημέρι.
<P>
(Η συνεδρίαση λήγει στις 0.25 π.μ.)

