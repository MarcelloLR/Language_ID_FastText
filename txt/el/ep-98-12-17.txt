<CHAPTER ID=1>
Ημερήσια διάταξη
<SPEAKER ID=1 NAME="Πρόεδρος">
Πριν προχωρήσουμε στην έγκριση των συνοπτικών πρακτικών, έλαβα μια αίτηση από τέσσερις πολιτικές Ομάδες - την Ομάδα του Ευρωπαϊκού Σοσιαλιστικού Κόμματος, την Ομάδα του Ευρωπαϊκού Λαϊκού Κόμματος, τη Συνομοσπονδιακή Ομάδα της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών και την Ομάδα των Πρασίνων - προκειμένου το Συμβούλιο και η Επιτροπή να προβούν σήμερα το απόγευμα σε δηλώσεις σχετικά με την κατάσταση στο Ιράκ. Προτείνουν να συμπεριληφθεί αυτό το θέμα μεταξύ 15.00 και 15.45 και, κατά συνέπεια, θα πρέπει να συντμηθεί η συζήτηση επί επικαίρων θεμάτων.
<P>
Υποβάλλω σε ψηφοφορία αυτή την αίτηση και κατόπιν θα κανονίσουμε το διαδικαστικό μέρος.
<P>
(Το Σώμα εγκρίνει την αίτηση) Στη συνέχεια, υπάρχει μια πρόταση της Ομάδας του Ευρωπαϊκού Λαϊκού Κόμματος που ζητά να διαγραφούν από την ημερήσια διάταξη τα θέματα «Μετεγκατάσταση της Rank Xerox» και «Φιλιππίνες», προκειμένου να υπάρξει χρόνος για να διεξαχθεί η προαναφερόμενη συζήτηση.
<P>
Υπάρχει καμία άλλη παρατήρηση από κάποια άλλη Ομάδα; Εάν όχι, υποβάλλω σε ψηφοφορία την πρόταση διαγραφής των σημείων 4 και 5 από τη συζήτηση επί επικαίρων και επειγόντων θεμάτων.

<SPEAKER ID=2 LANGUAGE="EN" NAME="Green">
Κύριε Πρόεδρε, κι εσείς κι εγώ γνωρίζουμε ότι πρόκειται για ένα πολύ επείγον και πολύ πρόσφατο ζήτημα. Θα είχατε την καλοσύνη να συναντηθείτε με τους γενικούς γραμματείς των Ομάδων για να αποφασίσετε πώς θα διεξαχθεί η αποψινή συζήτηση επί επικαίρων και επειγόντων θεμάτων; Κανένας από εμάς δεν πρόλαβε να εξετάσει λεπτομερώς πώς πρέπει να είναι η διάρθρωση της συζήτησης, κατά πόσον μπορούν να έλθουν η Επιτροπή και το Συμβούλιο και ποια επείγοντα θέματα πρέπει να διαγραφούν. Το δίκαιο θα ήταν να μας δίνατε λίγο περισσότερο χρόνο και μπορείτε να κάνετε την ανακοίνωση αργότερα.

<SPEAKER ID=3 NAME="Πρόεδρος">
Δεν έχω κανένα πρόβλημα ως προς αυτό. Η συνάντηση των γενικών γραμματέων θα γίνει μετά την ψηφοφορία. Προτάσεις για το πώς θα οργανωθούν οι συζητήσεις και ποια επείγοντα θέματα θα διαγραφούν μπορούν να γίνουν στην αρχή της απογευματινής συνεδρίασης. Το Σώμα πρέπει να αποφασίσει για τις αλλαγές στην ημερησία διάταξη.

<SPEAKER ID=4 LANGUAGE="EN" NAME="Spencer">
Κύριε Πρόεδρε, μου επιτρέπετε να συμφωνήσω με την πρόταση αυτή, καθώς πρόκειται για θέμα εξωτερικών υποθέσεων; Νομίζω ότι υπάρχει ένας Αυστριακός υπουργός ο οποίος μπορεί να σχολιάσει το θέμα εκ μέρους της αυστριακής Προεδρίας, και αυτός είναι κατά τη γνώμη μου ο ορθός τρόπος να προχωρήσουμε σε μία παρόμοια κατάσταση. Πρέπει να ακούσουμε την Επιτροπή και την Προεδρία και μετά να συζητήσουμε. Είμαι πλήρως ικανοποιημένος με τις προτάσεις σας επί της διαδικασίας.

<SPEAKER ID=5 LANGUAGE="EN" NAME="Martin">
Κύριε Πρόεδρε, προφανώς οι περιστάσεις είναι ασυνήθιστες και υποστηρίζω την πρότασή σας. Ωστόσο, θα ήθελα να προτείνω ότι, εάν αποφασίσουμε να διαγράψουμε από την ημερήσια διάταξη δύο επείγοντα θέματα, θα πρέπει να ακολουθήσουμε το προηγούμενο που έχει καθιερωθεί και να διεξαχθεί παρ' όλα αυτά η ψηφοφορία επί των θεμάτων αυτών, έστω και αν δεν γίνει η συζήτηση. Στην αρχή της εβδομάδας συμφωνήθηκε να συμπεριλάβουμε αυτά τα δύο θέματα στην ημερησία διάταξη.

<SPEAKER ID=6 NAME="Πρόεδρος">
Αυτό θα συζητηθεί κατά τις συνεδριάσεις των γενικών γραμματέων και το Σώμα θα αποφασίσει σχετικά κατά την έναρξη της απογευματινής συνεδρίασης. Είμαι βέβαιος ότι δεν θα παρουσιαστούν προβλήματα, αλλά το Σώμα πρέπει να αποφασίσει.

<SPEAKER ID=7 NAME="Green">
Κύριε Πρόεδρε, θα μπορούσα απλώς να ζητήσω μια διευκρίνιση αν θα υπάρξει ή όχι ψήφισμα για το Ιράκ; Όσον αφορά την Ομάδα μου, με χαρά σάς λέω πως έχουμε ένα ψήφισμα. Έχουμε ένα κείμενο το οποίο είμαστε έτοιμοι να συζητήσουμε με τις άλλες Ομάδες.

<SPEAKER ID=8 NAME="Πρόεδρος">
Νομίζω ότι η Ομάδα του ΕΛΚ ίσως έχει ζητήσει ψήφισμα, δεν ξέρω όμως εάν με ενημέρωσαν σωστά.

<SPEAKER ID=9 LANGUAGE="NL" NAME="Oomen-Ruijten">
Κύριε Πρόεδρε, θεωρώ ότι θα πρέπει να δοθεί η ευκαιρία στο Κοινοβούλιο να διεξαγάγει συζήτηση, όπως μόλις ζήτησε ο Πρόεδρος της Επιτροπής Εξωτερικών Υποθέσεων, Ασφάλειας και Αμυντικής Πολιτικής. Δεν χρειάζεται να καταλήξουμε σε ψήφισμα τη στιγμή αυτή. Εν ανάγκη, κύριε Πρόεδρε, θα μπορούσαμε να καταλήξουμε σε ψήφισμα τον Ιανουάριο, όταν θα επανέλθουμε στο ζήτημα έτσι και αλλιώς, αλλά δεν χρειάζεται να γίνει κάτι τέτοιο την παρούσα στιγμή.

<SPEAKER ID=10 LANGUAGE="NL" NAME="Αelvoet">
Κύριε Πρόεδρε, συνάδελφοι, η πολιτική μου Ομάδα θεωρεί ότι παρά το περίπλοκο του ζητήματος, υπάρχουν ορισμένες πτυχές απολύτως σαφείς σχετικά με αυτό: σε σχέση με τον ΟΗΕ, σε σχέση με τους στόχους, σε σχέση με την ανάγκη να αναληφθεί νόμιμη δράση απέναντι στον Σαντάμ. Γι' αυτό και ζητούμε, όπως και η Σοσιαλιστική Ομάδα, να υπάρξει ένα σωστό ψήφισμα με το οποίο να κλείσει η συζήτηση. Ειδάλλως, το μόνο που κάνουμε είναι να αερολογούμε.

<SPEAKER ID=11 LANGUAGE="EN" NAME="Cox">
Κύριε Πρόεδρε, η Ομάδα μου θεωρεί ότι οι πολιτικές ευθύνες γι' αυτό που συμβαίνει σήμερα στο Ιράκ είναι απολύτως σαφείς. Κάναμε μία σύντομη συζήτηση σήμερα το πρωί και είμαι ευχαριστημένος που απαντήσατε θετικά στο αίτημα για μια συζήτηση στο θέμα αυτό. Υπό τις παρούσες συνθήκες, το σωστό θα ήταν να γίνει συζήτηση χωρίς ψήφισμα.

<SPEAKER ID=12 LANGUAGE="FR" NAME="Moreau">
Κύριε Πρόεδρε, θέλω να εκφράσω την αγανάκτηση της Ομάδας ΕΕΑ/ΑρΠρΒΧ για τις αεροπορικές επιθέσεις που εξαπολύθηκαν χθες τη νύκτα...

<SPEAKER ID=13 NAME="Πρόεδρος">
Κυρία Μoreau, δεν είναι η κατάλληλη στιγμή για να ανοίξουμε τη συζήτηση.
<P>
Προς στιγμήν, αναρωτιώμαστε εάν θα πρέπει να βγάλουμε ένα ψήφισμα. Όσο για τη συζήτηση, αυτή θα διεξαχθεί το απόγευμα.
<P>
Κυρία Moreau έχετε την καλοσύνη να μας πείτε αν η Ομάδα σας επιθυμεί ή όχι ένα ψήφισμα, και να μη ξεκινήσετε μια συζήτηση επί της ουσίας;

<SPEAKER ID=14 LANGUAGE="FR" NAME="Moreau">
Κύριε Πρόεδρε, το Κοινοβούλιο πρέπει να εκφράσει την αγανάκτησή του για τις επιθέσεις...
<P>
(Ανάμικτες αντιδράσεις)

<SPEAKER ID=15 NAME="Πρόεδρος">
Δεν έχετε το λόγο, κυρία Μoreau.
<P>
Θα θέσω σε ψηφοφορία το ζήτημα που αφορά την πρόταση ψηφίσματος.

<SPEAKER ID=16 LANGUAGE="FR" NAME="Berθs">
Κύριε Πρόεδρε, είμαι δυσαρεστημένη με τον τρόπο που αφαιρέσατε το λόγο από τη συνάδελφό μας Gisθle Moreau, και σας παρακαλώ να την αφήσετε να εκφράσει την άποψή της σχετικά με το ψήφισμα.
<P>
(Διαμαρτυρίες)

<SPEAKER ID=17 NAME="Προέδρος">
Λυπάμαι, κυρία μου, αλλά το να μη σεβόμαστε τους κανόνες και να ξεκινάμε τη συζήτηση όταν δεν είναι η κατάλληλη η στιγμή, είναι κάτι που δεν μπορώ να το δεχθώ.
<P>
(Χειροκροτήματα) Θα προχωρήσω στην ψηφοφορία, για να μάθουμε συγκεκριμένα εάν αιτιολογείται ή όχι μία πρόταση ψηφίσματος.
<P>
(Το Σώμα απορρίπτει την πρόταση)
<SPEAKER ID=18 NAME="Πρόεδρος">
Βρίσκεται κοντά μας η πρώην συνάδελφός μας κ. Claudia Roth. Θα μου επιτρέψετε να της απευθύνω χαιρετισμό, τώρα που μας ξαναεπισκέφτηκε μετά τη λήξη των καθηκόντων της.
<P>
(Χειροκροτήματα)

<CHAPTER ID=2>
Έγκριση των συνοπτικών πρακτικών
<SPEAKER ID=19 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=20 LANGUAGE="EN" NAME="Gallagher">
Κύριε Πρόεδρε, αυτό το Σώμα συμφώνησε χθες να συμπεριλάβει 50.000 τόνους σκουμπρί στο πακέτο επισιτιστικής βοήθειας προς τη Ρωσία. Θα ήθελα να σας καλέσω να χρησιμοποιήσετε τις καλές σας υπηρεσίες για να ενημερώσετε το Συμβούλιο Υπουργών Αλιείας, που συνεδριάζει στις Βρυξέλλες σήμερα το πρωί, ότι οφείλει να σεβαστεί τη γνώμη αυτού του Κοινοβουλίου και ότι δεν πρέπει να αγνοήσει τη σύσταση αυτή, η οποία ήταν το αποτέλεσμα μιας σαφέστατης ψηφοφορίας.

<SPEAKER ID=21 NAME="Πρόεδρος">
Ευχαριστώ πολύ, κύριε Gallagher. Θα ενημερώουμε αμέσως το Συμβούλιο.

<SPEAKER ID=22 LANGUAGE="ES" NAME="Miranda de Lage">
Κύριε Πρόεδρε, ήθελα να σας αναγγείλω μία καλή είδηση σήμερα το πρωί. Η διεθνής εικόνα δεν είναι τόσο ευχάριστη όσο θα θέλαμε, εχθές όμως, μετά από έναν αιώνα συγκρούσεων - έχουν σημειωθεί 23 πολεμικές συγκρούσεις μεταξύ Αργεντινής και Χιλής για μεθοριακές διαφορές -, υπεγράφη συμφωνία που φέρνει οριστικά την ειρήνη μεταξύ των δύο χωρών. Πιστεύω ότι αυτό αποτελεί μια ευπρόσδεκτη είδηση και θα παρακαλούσα, εάν το Σώμα συμφωνεί, να μεταφέρει ο Πρόεδρος τα συγχαρητήριά μας, τόσο στη Χιλή όσο και στην Αργεντινή, για την ειρηνευτική συμφωνία που μόλις υπέγραψαν.

<SPEAKER ID=23 NAME="Πρόεδρος">
Ευχαριστώ, κυρία Miranda. Πράγματι, μία μέρα σαν τη σημερινή, δεν είναι κακό, τουλάχιστον σε κάποιο μέρος, να αποκαθίσταται η ειρήνη. Θα μεταφέρω άμεσα την έκφραση ικανοποίησης του Σώματος.

<SPEAKER ID=24 LANGUAGE="NL" NAME="Metten">
Κύριε Πρόεδρε, θα ήθελα να αναφερθώ στα συνοπτικά πρακτικά, και συγκεκριμένα στα επείγοντα ζητήματα. Στο σημείο 4 της χθεσινής συζήτησης περί επικαίρων θεμάτων περιλαμβάνεται αίτημα εγγραφής ενός νέου σημείου: μετεγκατάσταση της εταιρείας Rank Xerox. Η απόδοση αυτή είναι λανθασμένη. Η εταιρεία ονομάζεται σκέτα Xerox. Θα παρακαλούσα λοιπόν να διορθωθούν τα συνοπτικά πρακτικά της χθεσινής συζήτησης και επίσης στη σημερινή μας συζήτηση να μην κάνουμε λόγο για τη Rank Xerox αλλά αποκλειστικά για την Xerox. Θα μπορούσε ίσως να γελοιοποιηθεί το Κοινοβούλιο αν δεν είμαστε σε θέση να χρησιμοποιήσουμε τη σωστή ονομασία της επιχείρησης.

<SPEAKER ID=25 NAME="Πρόεδρος">
Ευχαριστώ κύριε Metten. Θα το εξακριβώσουμε.
<P>
(Εγκρίνονται τα συνοπτικά πρακτικά)

<CHAPTER ID=3>
Ψηφοφορίες
<SPEAKER ID=26 NAME="Samland">
Κύριε Πρόεδρε, όπως άκουσα, ο κύριος Πρόεδρος του Συμβουλίου πετάει ακόμη και το αεροπλάνο του δεν μπορεί να προσγειωθεί. Εντούτοις, είναι σημαντικό να ακούσουμε τι έχει να μας πει. Αυτή η απόφαση που πήρατε αφορά τον προϋπολογισμό του 1999 και συνεπώς τον τελευταίο προϋπολογισμό των τρεχουσών δημοσιονομικών προοπτικών. Θα ήθελα να παρακαλέσω τον αναπληρωτή προεδρεύοντα να μας δηλώσει αυτό το οποίο θα πρέπει κανονικά να μας δηλώσει ο Πρόεδρος του Συμβουλίου, δηλαδή ότι συμφωνεί με την απόφαση που έλαβε το Κοινοβούλιο σε δεύτερη ανάγνωση, ότι συμφωνεί για το ότι δεν υπερβήκαμε το ανώτατο όριο, ώστε να εγκριθεί ο προϋπολογισμός και από το Συμβούλιο. Κύριε Πρόεδρε θα πρέπει εσείς, εξ ονόματος του Προέδρου του Συμβουλίου, να μας παρουσιάσετε την εν λόγω δήλωση.

<SPEAKER ID=27 NAME="Πρόεδρος">
Πράγματι, κύριε Samland.

<SPEAKER ID=28 NAME="Dόhrkop Dόhrkop">
Κύριε Πρόεδρε, ελέγχοντας το έγγραφο της συνεδρίασης, νομίζω ότι λείπει μία παράγραφος, η οποία αναφέρεται σε μία τροπολογία για τα διαρθρωτικά ταμεία υπέρ των οποίων ψηφίσαμε στην Επιτροπή Προϋπολογισμών και η οποία δεν συμπεριελήφθη - υποθέτω λόγω κεκτημένης ταχύτητας - στο έγγραφο της συνεδρίασης. Ήταν, έχω την εντύπωση, η παράγραφος 7, η οποία, με τη σημερινή ψηφοφορία, συμπεριλαμβάνεται κανονικότατα σε αυτό το έγγραφο. Θα ήθελα να εξακριβώσω με τις αρμόδιες υπηρεσίες ότι όντως αυτό συμβαίνει.

<SPEAKER ID=29 NAME="Πρόεδρος">
Οι υπηρεσίες με διαβεβαιώνουν ότι όντως έχει συμπεριληφθεί, αλλά θα γίνει επαλήθευση εν ευθέτω χρόνω, και επιπλέον θα γίνει αντιπαραβολή όλων των γλωσσικών αποδόσεων.

<SPEAKER ID=30 NAME="Wynn">
Κύριε Πρόεδρε, αυτός είναι ο τελευταίος προϋπολογισμός για κάποια διακεκριμένα μέλη της επιτροπής: για τον πρόεδρο της επιτροπής κ. Samland· για τον Λόρδο Tomlinson· για τον κ. Dankert από την παράταξή μας., τον κ. Brinkhorst, από την Ομάδα των Φιλελευθέρων, μάλλον για τον κ. Kellett-Bowman· και, νομίζω, και για τον κ. Bardong από την Ομάδα του Ευρωπαϊκού Λαϊκού Κόμματος. Επιτρέψτε μου, εκ μέρους όλων των μελών της Επιτροπής Προϋπολογισμών, να τους εκφράσω τις ολόψυχες ευχαριστίες μας για το έργο που επιτέλεσαν και να τους ευχηθώ ό, τι καλύτερο για το μέλλον.
<P>
(Παρατεταμένα χειροκροτήματα)

<SPEAKER ID=31 NAME="Πρόεδρος">
Ευχαριστώ πολύ, κύριε Wynn, για την πρωτοβουλία σας. Πράγματι, έλαβα από τον Πρόεδρο του Συμβουλίου την ακόλουθη δήλωση: «Μόλις ολοκληρώσατε την δεύτερή ανάγνωσή σας για το σχέδιο προϋπολογισμού του 1999. Το αποτέλεσμα της ψηφοφορίας σας ανταποκρίνεται στις προσδοκίες μας και συνεπώς βρίσκομαι στην ευχάριστη θέση να δηλώσω ότι το Συμβούλιο μπορεί να αποδεχθεί το μέγιστο ποσοστό αύξησης, με βάση τις τροποποιήσεις που προτάθηκαν κατόπιν της δεύτερης ανάγνωσης».
<P>
Με αυτή τη δήλωση που έλαβα από το Συμβούλιο, μπορώ να κηρύξω οριστικά εγκεκριμένο τον γενικό προϋπολογισμό για το 1999.
<P>
(Στη συνέχεια, ο Πρόεδρος προβαίνει στην υπογραφή του γενικού προϋπολογισμού για το 1999)
<P>
(Χειροκροτήματα)

<SPEAKER ID=32 NAME="Πρόεδρος">
Πιστεύω ότι το Σώμα μπορεί να συγχαρεί τους εισηγητές, την κυρία Dόhrkop και τον κύριο Viola, καθώς και τους διαπραγματευτές του Κοινοβουλίου, για το εξαίρετο έργο που έφεραν σε πέρας.

<SPEAKER ID=33 LANGUAGE="FR" NAME="Fabre-Aubrespy">
Κύριε Πρόεδρε, προτού ξεκινήσουμε την ψηφοφορία για αυτή την έκθεση, θα ήθελα να κάνω μία επίκληση του Κανονισμού, αναφερόμενος συγκεκριμένα στο Παράρτημα V. Είμαι πράγματι λίγο έκπληκτος όταν διαπιστώνω ότι ο κατάλογος ψηφοφοριών αρχίζει με την ψηφοφορία επί του προοιμίου και των αιτιολογικών σκέψεων, ενώ εφόσον πρόκειται για μία έκθεση της οποίας το σχέδιο απόφασης καταλήγει στη χορήγηση της απαλλαγής, το άρθρο 3 παράγραφος 3 ορίζει ότι η απόφαση τίθεται σε ψηφοφορία πρώτη και ακολουθείται από την ψηφοφορία της προτάσεως ψηφίσματος.
<P>
Το λάθος προέρχεται αναμφισβήτητα από το γεγονός ότι το σχέδιο της Επιτροπής Ελέγχου του Προϋπολογισμού συγχέει την απόφαση και την πρόταση ψηφίσματος, αλλά το Παράρτημα είναι σαφές, και μπορούμε να καταλάβουμε το λόγο. Το ουσιαστικό είναι να ξέρουμε τι λέμε και, στην προκειμένη περίπτωση, αυτό αναφέρεται στο άρθρο 23 του ψηφίσματος, δηλαδή αν αποδεχόμαστε ή όχι να χορηγήσουμε την απαλλαγή. Η ψηφοφορία επί των αιτιολογικών σκέψεων και της αιτιολογικής έκθεσης, αυτού δηλαδή που συνιστά συνήθως το ψήφισμα, έπεται.
<P>
Σας ζητώ να τηρήσετε τον Κανονισμό επί του συγκεκριμένου θέματος, διότι αυτός δεν ετηρείτο πάντα, όπως διαπιστώσαμε στην περίπτωση των γνωμοδοτήσεων της Επιτροπής Ελέγχου του Προϋπολογισμού. Η πείρα δείχνει επίσης ότι είναι πάντα εύκολο για το Κοινοβούλιο να ξεδίνει στο πρώτο μέρος του ψηφίσματος, πριν εφησυχάσει στο δεύτερο.

<SPEAKER ID=34 NAME="Πρόεδρος">
Κύριε Fabre-Aubrespy, προφανώς έχετε δίκιο. Από τυπικής άποψης, το σχέδιο ψηφίσματος που ενέκρινε η επιτροπή δεν τηρεί ακριβώς το Παράρτημα V του Κανονισμού. Πιστεύω ότι το καλύτερο είναι να υποβάλουμε το ζήτημα στο Σώμα, προκειμένου να αποφασίσει με ποια σειρά θέλει να ψηφίσει, εφόσον υπάρχει μία πρόταση της επιτροπής που ακολουθεί μία άλλη σειρά.

<SPEAKER ID=35 NAME="Theato">
Κύριε Πρόεδρε, πιστεύω ότι παρά ταύτα ο κανόνας τηρήθηκε εδώ, αφού είναι εντελώς ξεκάθαρο ότι έως την παράγραφο 25 πρόκειται για την πρόταση απόφασης και από εκεί και πέρα για την πρόταση ψηφίσματος. Εκεί αναφέρονται και οι λόγοι, οι οποίοι υπό κανονικές συνθήκες φαίνονται από τους τίτλους στις παρατηρήσεις και στους όρους που πρέπει να πληρούνται από την Επιτροπή για τη χορήγηση απαλλαγής, σε σχέση με την απόφαση. Αυτό βέβαια, στο κείμενο δεν διαχωρίζεται ξεκάθαρα μέσω τίτλων αλλά με αστεράκια. Κατά την άποψή μου, ο τρόπος με τον οποίο έχει συνταχθεί ο τίτλος των υπηρεσιών - έχει γραφτεί μόνο Μέρος Α - είναι παραπλανητικός. Δεν καθορίσθηκε έτσι από εμάς και θα έπρεπε να μας είχε διασαφηνισθεί ότι εδώ έπρεπε να είχε χρησιμοποιηθεί ο τίτλος. Πιστεύω όμως ότι αυτό μπορεί να διορθωθεί.

<SPEAKER ID=36 NAME="Πρόεδρος">
Σας ευχαριστώ, κυρία Theato, διότι είναι σαφές ότι υπάρχει μια πρόταση ψηφίσματος έως την παράγραφο 24 και μια πρόταση απόφασης από την παράγραφο 25 και πέρα. Έτσι δεν είναι; Ο εισηγητής θα μπορέσει να μας το διασαφηνίσει. Η πρόταση ψηφίσματος είναι μέχρι και την παράγραφο 24 και η πρόταση απόφασης περιλαμβάνει τις παραγράφους 25 και 26. Είναι ή δεν είναι έτσι;

<SPEAKER ID=37 NAME="Elles">
Κύριε Πρόεδρε, οφείλω να πω ότι το να ακολουθήσουμε το Παράρτημα V του Κανονισμού, σχετικά με τη χορήγηση απαλλαγής, είναι σκέτος εφιάλτης για μας. Μάς έχουν δώσει αντιφατικές ερμηνείες όταν ερευνούσαμε το θέμα. Θα ήθελα να σας καλέσω να ζητήσετε από το Σώμα να ευθυγραμμίσει τον Κανονισμό με τη Συνθήκη το συντομότερο δυνατόν.
<P>
Όσον αφορά το λεπτό ζήτημα που έθιξε η κ. Theato, κατά τη γνώμη μου έχει δίκιο και θα έπρεπε να γίνει σχετική ψηφοφορία στο Σώμα προκειμένου να αποσαφηνίσουμε τη διαδικασία.

<SPEAKER ID=38 LANGUAGE="NL" NAME="Aelvoet">
Κύριε Πρόεδρε, θεωρώ ιδιαίτερα λυπηρό το να χρησιμοποιούνται περιστασιακές πλειοψηφίες για να αποφασίζεται αν θα εφαρμοσθεί ή όχι ο Κανονισμός. Θεωρώ ότι ο Κανονισμός είναι σαφέστατος. Γι' αυτό και αδυνατώ να καταλάβω πώς μπορούν να αποφασίζονται εξαιρέσεις από περιστασιακές πλειοψηφίες. Ζητώ λοιπόν να τηρηθεί ο Κανονισμός. Θα πρέπει να ψηφίζουμε σύμφωνα με τις διατάξεις του και όχι ΰ la carte.

<SPEAKER ID=39 LANGUAGE="FR" NAME="Πρόεδρος">
Στο άρθρο 3, παράγραφος 3, ο Κανονισμός ορίζει τα εξής:
<P>
«Η απόφαση τίθεται σε ψηφοφορία πριν την πρόταση ψηφίσματος. Η διαδικασία για τη χορήγηση απαλλαγής κλείνει με ψηφοφορία επί του συνόλου της προτάσεως ψηφίσματος». Αυτό σημαίνει ότι πρέπει να ψηφίσουμε τις παραγράφους 25 και 26 πριν από το υπόλοιπο, στη συνέχεια να ψηφίσουμε για το υπόλοιπο, και στο τέλος ψηφίζουμε για το σύνολο.

<SPEAKER ID=40 LANGUAGE="DE" NAME="Theato">
Κύριε Πρόεδρε, εάν πραγματοποιήσετε αυτήν την τομή τότε αυτή πρέπει να γίνει από την παράγραφο 26 έως την 29. Εάν κοιτάξετε το σημείο αυτό θα δείτε ότι υπάρχει σημαντική διαφορά στο κείμενο.

<SPEAKER ID=41 LANGUAGE="FR" NAME="Πρόεδρος">
Κυρία Theato, επιτρέψτε μου να σας ζητήσω περισσότερες διευκρινίσεις. Προσπαθούμε να μάθουμε τι είναι απόφαση και τι είναι ψήφισμα. Εγώ βλέπω ότι η παράγραφος 23 αναφέρει το εξής:
<P>
«Υπό το πρίσμα των παραπάνω εκτιμήσεων, αποφασίζει να χορηγήσει την απαλλαγή στην Επιτροπή.»

<SPEAKER ID=42 NAME="Πρόεδρος">
Αυτό μοιάζει περισσότερο με απόφαση παρά με πρόταση ψηφίσματος. Συνεπώς, από την παράγραφο 23 και μετά πρόκειται για απόφαση.

<SPEAKER ID=43 LANGUAGE="DE" NAME="Theato">
Κύριε Πρόεδρε, αυτό είπα και εγώ. Έχουμε μια απόφαση και ένα ψήφισμα. Αυτό λεέι ο Κανονισμός. Η απόφαση λέει τι πρέπει να γίνει· πώς αποφασίζει αυτό το Κοινοβούλιο. Αυτό ακριβώς είπατε και εσείς. Το ψήφισμα περιέχει τις παρατηρήσεις που αναφέρονται σε αυτή την απόφαση, οι οποίες πρέπει να τηρηθούν. Περί αυτού πρόκειται από την παράγραφο 26 και πέρα.

<SPEAKER ID=44 NAME="Elles">
Κύριε Πρόεδρε, αυτή η σύγχυση αποδεικνύει ακριβώς πόσο παράδοξος είναι αυτός ο Κανονισμός. Θα ήθελα να επαναλάβω την δήλωση της κ. Theato, ότι η πρόταση απόφασης εκτείνεται από την παράγραφο 1 έως την παράγραφο 25. Όλα τα παραπάνω εντάσσονται στην απόφαση και στη συνέχεια έχουμε την πρόταση ψηφίσματος, από την παράγραφο 26 και κάτω.
<P>
Πριν από την ψηφοφορία για την παράγραφο 23

<SPEAKER ID=45 NAME="Πρόεδρος">
Τον λόγο έχει ο κύριος Martens.

<SPEAKER ID=46 LANGUAGE="NL" NAME="Martens">
Κύριε Πρόεδρε, ζητώ το λόγο και να με συγχωρούν οι συνάδελφοι, όμως ψηφίζουμε για την παράγραφο 23 σε εξαιρετικές συνθήκες, καθώς ο Πρόεδρος του Κοινοβουλίου μάς υπέβαλε χθές μία δήλωση της Ευρωπαϊκής Επιτροπής. Τη μελετήσαμε και διαφωνούμε με το συμπέρασμα στο οποίο αυτή καταλήγει. Η δήλωση αναφέρει ότι εφόσον δεν υιοθετηθεί και απορριφθεί η παράγραφος 23 με την απαλλαγή για το έτος 1996, θα πρέπει να υποβληθεί πρόταση μομφής. Εμείς διαφωνούμε στο σημείο αυτό. Η συντριπτική πλειοψηφία της πολιτικής μας Ομάδας έχει εκφρασθεί υπέρ της απόρριψης της παραγράφου 23. Σύμφωνα με τον Κανονισμό του Κοινοβουλίου μας, αυτό σημαίνει ότι η υπόθεση θα παραπεμφθεί στην Επιτροπή Ελέγχου του Προϋπολογισμού και ότι η συζήτηση μεταξύ Κοινοβουλίου και Επιτροπής θα συνεχισθεί. Αυτό είναι το νόημα της άρνησης χορήγησης απαλλαγής.
<P>
Θα ήθελα ιδιαίτερα να προσθέσω ότι η πολιτική μας Ομάδα εμπιστεύεται πλήρως τον Πρόεδρο της Επιτροπής. Υπολογίζουμε στις προσπάθειές του για να εφαρμοσθούν οι μεταρρυθμίσεις που πρότεινε. Αυτό είναι το νόημα της ψήφου μας.
<P>
Θα ήθελα, καταλήγοντας, να υπογραμμίσω το εξής: η υποβολή πρότασης μομφής δεν αποτελεί τον σωστότερο τρόπο για να εκφρασθεί η έγκριση και η εμπιστοσύνη του Ευρωπαϊκού Κοινοβουλίου. Ο Πρόεδρος της Επιτροπής θα μπορούσε να παρέμβει και στη συνέχεια θα μπορούσαμε να εγκρίνουμε ένα ψήφισμα που να εκφράζει την εμπιστοσύνη μας. Αυτή θα ήταν πράγματι η καλύτερη μέθοδος για να προχωρήσουμε.
<P>
(Χειροκρότημα από τη δεξιά πτέρυγα)

<SPEAKER ID=47 LANGUAGE="EN" NAME="Green">
Κύριε Πρόεδρε, δεν είχα την πρόθεση να πάρω το λόγο πριν από αυτή την ψηφοφορία, αλλά οφείλω να πω ότι δεν έχω ξανακούσει τόσο υποκριτικές αηδίες σαν αυτές που είπε με στόμφο πριν από λίγο ο κ. Martens!
<P>
(Ζωηρά χειροκροτήματα από την αριστερή πτέρυγα) Μετά απ' όσα έγιναν τις τελευταίες εβδομάδες σε αυτό το Σώμα σχετικά με το συγκεκριμένο θέμα, όλοι εδώ μέσα γνωρίζουν ότι τώρα πρόκειται για ένα εξαιρετικά σημαντικό πολιτικό ζήτημα εμπιστοσύνης στις οικονομικές ικανότητες της Ευρωπαϊκής Επιτροπής. Θέλω να γίνει γνωστό, όπως θέτει το θέμα τώρα ο κ. Martens, ότι σε περίπτωση που το αποτέλεσμα της ψηφοφορίας αυτής είναι η μη χορήγηση απαλλαγής, έχω εδώ και θα καταθέσω αμέσως προς ψήφιση μία πρόταση μομφής κατά της Ευρωπαϊκής Επιτροπής εξ ονόματος περισσότερων βουλευτών απ' όσους απαιτούνται σύμφωνα με τον Κανονισμό αυτού του Σώματος.
<P>
(Η ομιλήτρια διακόπτεται) Κύριε Πρόεδρε, εκείνοι που πιστεύουν ότι είναι δυνατόν να πουν στο κοινό, στην Ευρωπαϊκή Επιτροπή και σε αυτό το Σώμα ότι δεν έχουν εμπιστοσύνη στις οικονονομικές ικανότητες της Ευρωπαϊκής Επιτροπής, αλλά μετά δεν είναι έτοιμοι να κάνουν αυτό που από πολιτική άποψη οφείλουν να κάνουν και να απολύσουν τα μέλη της Επιτροπής, με απλά λόγια δεν είναι άξιοι να βρίσκονται σε αυτό το Σώμα. Τους προκαλούμε να το κάνουν αυτό!
<P>
(Ζωηρά και παρατεταμένα χειροκροτήματα από την αριστερή πτέρυγα)
<SPEAKER ID=48 LANGUAGE="FR" NAME="Fabre-Aubrespy">
Κύριε Πρόεδρε, βρισκόμαστε πράγματι στο πλαίσιο μίας έκτακτης διαδικασίας, εφόσον την παραποίηση του Κανονισμού ακολουθεί η αναγγελία της δικαιολόγησης της ψηφοφορίας, και όχι η αιτιολόγηση ψήφου, πριν παρακολουθήσουμε τον εκβιασμό στην πιο απλή έκφρασή του
<P>
(Χειροκροτήματα από τη δεξιά πτέρυγα) και θα έλεγα και την πιο ωμή του έκφραση!
<P>
Θα ήθελα να επισημάνω ότι, κατ' εμάς, η θέση της Επιτροπής, που δεν στηρίζεται σε κάποια νομοθετική διάταξη - δεν υπάρχει νομική σύνδεση μεταξύ του άρθρου 206 και του άρθρου 144 -, έχει το καλό ότι διαπνέεται από πολιτική λογική και θεωρούμε, σε ό, τι μας αφορά, ότι δεν θα υπήρχε πολιτική λογική στο να παραθέτουμε επί χάρτου αυτό που μόλις ψηφίσαμε, να αποφασίζουμε να μη χορηγήσουμε απαλλαγή και, στη συνέχεια, να μην καταθέτουμε πρόταση μομφής.
<P>
Αρα, προκύπτει από μόνο του ότι θα προτείνουμε, αμέσως μετά την ψηφοφορία που θα μεσολαβήσει και που ελπίζω να οδηγήσει στη μη χορήγηση της απαλλαγής, μία άρνηση της απαλλαγής, μία πρόταση μομφής, προκειμένου να υπάρξουν τουλάχιστον 63 συνάδελφοι σε πρώτη φάση, και στη συνέχεια η πλειοψηφία που απαιτείται από τη Συνθήκη, που έστω και για μία φορά θα πράττουν ανάλογα με τις δηλώσεις τους.

<SPEAKER ID=49 LANGUAGE="NL" NAME="Aelvoet">
Κύριε Πρόεδρε, συνάδελφοι, εξ ονόματος της πολιτικής μου Ομάδας θα ήθελα να πω ότι με κανένα τρόπο δεν μπορούμε να χορηγήσουμε απαλλαγή στην Επιτροπή. Διαμαρτυρόμαστε επισήμως για το γεγονός ότι χθες, στις έξι περίπου, μας μοιράστηκε μία ανακοίνωση, μεταφρασμένη σε τρεις γλώσσες, έτσι ώστε να μη χρειάζεται να κάνουμε τίποτα άλλο, ανακοίνωση η οποία συνιστά στην ουσία απειλή και εκβιασμό προς το Κοινοβούλιο. Θεωρούμε απαράδεκτη την ενέργεια αυτή.
<P>
(Χειροκροτήματα από το κέντρο και τη δεξιά πτέρυγα) Ένα Κοινοβούλιο που σέβεται έστω και λίγο τον εαυτό του δεν μπορεί να ανεχθεί κάτι τέτοιο. Είμαστε εξάλλου πεπεισμένοι ότι η ανακοίνωση αυτή έφθασε αφού οι σοσιαλιστές είχαν στο μεταξύ συγκεντρώσει τις υπογραφές τους. Διότι ειδάλλως δεν θα αναφερόταν κάτι τέτοιο ρητά.
<P>
Θεωρούμε ότι η ταύτιση που γίνεται μεταξύ μίας άρνησης χορηγήσεως απαλλαγής και της πρότασης μομφής δεν είναι σωστή. Δεν δεχόμαστε μία τέτοια εξίσωση, δηλαδή δεν πέφτουμε στην παγίδα που μας στήνουν.
<P>
(Χειροκροτήματα από το κέντρο και τη δεξιά πτέρυγα) Θα ήθελα, τέλος, να υπογραμμίσω ότι η άρνηση χορήγησης απαλλαγής καταδεικνύει ότι υπάρχουν εξαιρετικά σοβαρά προβλήματα και ότι για τέτοια σοβαρά προβλήματα επιθυμούμε να δοθούν σοβαρές απαντήσεις. Γι' αυτόν ακριβώς το λόγο αρνούμαστε κι εμείς σήμερα να χορηγήσουμε την απαλλαγή.
<P>
(Χειροκροτήματα από το κέντρο και τη δεξιά πτέρυγα)
<SPEAKER ID=50 LANGUAGE="EN" NAME="Cox">
Κύριε Πρόεδρε, λυπάμαι που αρχίσαμε αυτή τη συζήτηση πρόωρα, πριν από τη ψηφοφορία, αλλά έτσι έγινε. Μου φαίνεται ότι η συζήτηση θίγει τριών ειδών ζητήματα. Πρώτον, το ζήτημα διαδικασίας· δεύτερον, το ζήτημα της θεσμικής ή διοργανικής ορθότητας του θέματος· και τρίτον, ένα πολιτικό ζήτημα.
<P>
Όσον αφορά το ζήτημα της διαδικασίας, είναι μάλλον σαφές από καθαρά διαδικαστική άποψη ότι έχουμε δύο εντελώς ξεχωριστές ψηφοφορίες. Η ψηφοφορία για την άρνηση χορήγησης απαλλαγής, από διαδικαστικής άποψης, είναι εντελώς ξεχωριστή από το ζήτημα κατά πόσον επιθυμούμε, πάλι από διαδικαστικής άποψης, να προχωρήσουμε σε πρόταση μομφής. Το διαδικαστικό θέμα είναι λοιπόν απολύτως σαφές.
<P>
Όσον αφορά το θεσμικό ζήτημα, είμαι υποχρεωμένος να πω ότι όταν έλαβα τη δήλωση της Επιτροπής, χθες το απόγευμα κατά τις 6 ή 7 η ώρα, ένιωσα ότι αυτό ισοδυναμούσε με παρέμβαση στις διαδικασίες και την κυριαρχία του Κοινοβουλίου.
<P>
(Χειροκροτήματα από το κέντρο και τη δεξιά πτέρυγα) Μεταξύ άλλων, η δήλωση ανέφερε ότι αν δεν χορηγηθεί απαλλαγή τότε το Ευρωπαϊκό Κοινοβούλιο πρέπει, προκειμένου να ξεκαθαρίσει την κατάσταση, να προχωρήσει σε ψηφοφορία επί προτάσεως μομφής. Η Ευρωπαϊκή Επιτροπή δεν έχει καμιά δουλειά να λέει σε αυτό το Σώμα ποιες διαδικασίες πρέπει να ακολουθήσει.
<P>
(Παρατεταμένα χειροκροτήματα από το κέντρο και τη δεξιά πτέρυγα) Πιστεύω ότι, λέγοντας αυτό στο Σώμα, η Επιτροπή διασφάλισε σίγουρα ότι θα ηττηθεί κατά κράτος στην επιθυμία της να δει να χορηγείται απαλλαγή σήμερα από το Σώμα. Η Ομάδα μου, όπως και όλες οι Ομάδες, συζήτησε εκτενώς αυτό το ζήτημα, και οι απόψεις διχάζονται. Εγώ προσωπικά - και δεν θα εξηγήσω λεπτομερώς το γιατί - θα ψηφίσω υπέρ της χορήγησης απαλλαγής. Ωστόσο, η χθεσινή εκ των προτέρων παρέμβαση - και ο κατά μία άποψη θεσμικός εκβιασμός - από την Επιτροπή με κάνουν να δυσανασχετώ.
<P>
Τέλος, σχετικά με το πολιτικό ζήτημα. Από διαδικαστικής άποψης τα ζητήματα είναι χωριστά· από θεσμικής άποψης πιστεύω ότι η Επιτροπή είχε άδικο· από πολιτικής άποψης, όμως, υπάρχει μια λογική ακολουθία που πρέπει να τηρείται σε αυτό το Σώμα. Προσωπικά, πιστεύω ότι αν θεωρήσουμε ότι η Επιτροπή είναι ανίκανη από οικονομικής άποψης, τότε επιβάλλεται να ακολουθήσουμε μια ορισμένη πολιτική λογική και πρέπει να σταθούμε ενώπιον των ευθυνών μας.
<P>
(Χειροκροτήματα)
<SPEAKER ID=51 LANGUAGE="PT" NAME="Miranda">
Κύριε Πρόεδρε, αναφορικά με την ψηφοφορία στην οποία πρόκειται να προχωρήσουμε, και ειδικότερα εάν λάβουμε υπόψη μας την αντίδραση της Επιτροπής, θα ήθελα να πω ότι και η δική μου Ομάδα, κατόπιν ενδελεχούς και πολύ ψύχραιμης σκέψεως επί του προκειμένου θέματος, κατέληξε στο συμπέρασμα ότι, στην πραγματικότητα, η πλειοψηφία της Επιτροπής δεν αξίζει αυτή τη χορήγηση απαλλαγής.
<P>
Και επιτρέψτε μου να ξεκαθαρίσω το εξής: η παρούσα πράξη χορήγησης απαλλαγής δεν συνιστά μια διοικητική διαδικασία. Είναι από την ίδια της τη φύση μια πολιτική πράξη, είναι μια πράξη με πολιτικό νόημα. Αυτό που κάνουμε δεν είναι να εξακριβώσουμε εάν η Επιτροπή, από καθαρά λογιστικής σκοπιάς, ανταποκρίθηκε ή όχι σωστά στην εντολή της. Η παρούσα πολιτική πράξη, στην οποία επιδιδόμεθα αυτή τη στιγμή, έχει αξία αυτή καθεαυτή. Θέλω να πω με αυτό ότι, κατά τη γνώμη μας, ανεξαρτήτως των εκτιμήσεων που θα μπορούσε να προβάλει ο καθείς για το εάν η Επιτροπή αξίζει ή δεν αξίζει μια μομφή - αυτό είναι ένα άλλο θέμα -, είναι σαφές ότι δεν υφίσταται νομική συσχέτιση μεταξύ μομφής και απαλλαγής.
<P>
Εξ ου και η άποψή μας ότι οι δύο προαναφερθείσες διαδικασίες, οι δύο αυτές καταστάσεις, διαφέρουν εντελώς μεταξύ τους. Μόνον η πρόθεση άσκησης πολιτικών πιέσεων, μόνον η υπόθεση του εκβιασμού θα μπορούσε να εξηγήσει το γιατί η Επιτροπή έθεσε το πρόβλημα με τον τρόπο που το έκανε τώρα. Μόνο σαν πολιτικό εκβιασμό, ή σαν μια απαράδεκτη πίεση κατά του Κοινοβουλίου μας θα μπορούσαμε να ερμηνεύσουμε την αντίδρασή της.
<P>
Θα ήθελα να δηλώσω ξεκάθαρα ότι δεν νοείται και δεν είναι δυνατόν να είναι η Επιτροπή αυτή που θα καθορίζει τι μπορεί και τι δεν μπορεί να κάνει το Κοινοβούλιο. Δεν είναι η Επιτροπή αυτή που θα υπαγορεύει τις ενέργειές μας ή τις διαδικασίες που πρέπει να ακολουθήσουμε επί του συγκεκριμένου θέματος.
<P>
(Χειροκροτήματα) Το Κοινοβούλιο είναι ανεξάρτητο και έχει το χρέος να ασκεί την ανεξαρτησία του, την παρούσα στιγμή και στην προκειμένη περίπτωση ψηφίζοντας κατά της Επιτροπής.

<SPEAKER ID=52 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, είναι απολύτως φυσικό λίγο πριν από μία ψηφοφορία τόσο σημαντική όσο αυτή που πρόκειται να πραγματοποιήσουμε αργότερα, κάθε Ομάδα να μπορεί να εκφραστεί.
<P>
Συμμερίζομε την άποψη των περισσοτέρων συναδέλφων μου που μόλις τοποθετήθηκαν, με εξαίρεση, βεβαίως, αυτήν της κυρίας Green. Δεν μπορούμε να δεχθούμε κανέναν εκβιασμό, καμία μορφή εκφοβισμού, είτε προέρχεται από την Επιτροπή είτε από την Πρόεδρο της Σοσιαλιστικής Ομάδας.
<P>
(Χειροκροτήματα από τη δεξιά πτέρυγα) Ο εκβιασμός, ο εκφοβισμός, είναι τα όπλα που χρησιμοποιούν οι αδύναμοι, ας μην το ξεχνάμε. Δεδομένων των ψήφων που εκφράσαμε, με μεγάλες μάλιστα πλειοψηφίες - πιστεύω ότι το διαπιστώσατε από τα αποτελέσματα των ψηφοφοριών που ανακοινώθηκαν εδώ -, δεν βλέπω με τι τρόπο, αφού εκφράσατε τις συγκεκριμένες ψήφους, θα μπορούσατε τώρα να χορηγήσετε την απαλλαγή. Δεν υπάρχει καμία νομική συσχέτιση μεταξύ της απαλλαγής και της μομφής. Θα απορρίψουμε την απαλλαγή και θα δούμε στη συνέχεια, στους κόλπους των Ομάδων μας, εάν θα προχωρήσουμε σε μία πρόταση μομφής. Αυτό εξαρτάται από την κάθε Ομάδα, αλλά δεν πρέπει να συσχετίζουμε τις δύο διαδικασίας.
<P>
(Χειροκροτήματα)
<SPEAKER ID=53 LANGUAGE="FR" NAME="Lalumiθre">
Κύριε Πρόεδρε, αναμφισβήτητα, το κείμενο που μοιράστηκε χθες το βράδυ από την Επιτροπή συνιστά μία τεράστια αδεξιότητα.
<P>
Οι δύο πράξεις, η χορήγηση απαλλαγής και η πρόταση μομφής, ή εμπιστοσύνης, είναι από μεν νομικής άποψης δύο πράξεις εντελώς διακριτές, αλλά από πολιτικής άποψης αδιαχώριστα συνδεδεμένες.
<P>
(Χειροκροτήματα) Σε ό, τι αφορά τη χορήγηση απαλλαγής, και στη δική μας Ομάδα υπάρχουν διαφορετκές απόψεις. Δεν είμαστε όλοι σύμφωνοι. Προσωπικά, θα ψηφίσω την απαλλαγή, φοβούμενη πολύ μία αποδυναμωμένη Επιτροπή. Αλλά τα γεγονότα που έλαβαν χώρα τις τελευταίες ώρες καταδεικνύουν - και εκφράζω τη βαθιά μου λύπη - πως, χθες το βράδυ, η ίδια η Επιτροπή αποδυναμώθηκε από μόνη της. Δεν μπορούμε παρά να το διαπιστώσουμε και να εκφράσουμε τη λύπη μας για την αποδυνάμωση αυτή.

<SPEAKER ID=54 NAME="Elles">
Κύριε Πρόεδρε, έχω να κάνω δύο παρατηρήσεις. Κάποιοι σε αυτό το Κοινοβούλιο σήμερα φαίνεται ότι νομίζουν ότι ψηφίζουμε επί μίας οριστικής άρνησης χορήγησης απαλλαγής. Θα ήθελα να υπενθυμίσω στους συναδέλφους ότι δεν μας επετράπη να έχουμε μία τροπολογία σύμφωνα με τον Κανονισμό μας για την άρνηση χορήγησης οριστικής απαλλαγής. Αυτό επί του οποίου θα ψηφίσουμε, ελπίζω το συντομότερο δυνατόν, είναι κατά πόσον επιθυμούμε ή όχι τη χορήγηση απαλλαγής σε αυτό το στάδιο, ειδ' άλλως, όπως ερμηνεύω εγώ τον Κανονισμό, το θέμα πρέπει να παραπεμφθεί εκ νέου στην επιτροπή. Επομένως, τα επιχειρήματα, ιδιαίτερα εκείνα που προβάλλει ο ηγέτης της Σοσιαλιστικής Ομάδας, είναι μη ενδεδειγμένα. Πρόκειται για μία διαδικασία η οποία συνεχίζεται και εγώ ως εισηγητής θα εξακολουθήσω να ακολουθώ τη διαδικασία αυτή στην Επιτροπή Ελέγχου του Προϋπολογισμού, έστω και αν η ψηφοφορία ακολουθεί αυτήν την πορεία τώρα.
<P>
Δεύτερον, σύμφωνα με το άρθρο 122 του Κανονισμού, επιτρέψτε μου να σας παροτρύνω να προχωρήσουμε στην ψηφοφορία αμέσως.

<SPEAKER ID=55 NAME="Πρόεδρος">
Μόλις διατυπώσουν την άποψή τους όλες οι Ομάδες και ο εισηγητής, θα θέσω σε ψηφοφορία δι' ονομαστικής κλήσεως την παράγραφο 23, κατόπιν αιτήματος της Ομάδας του Ευρωπαϊκού Λαϊκού Κόμματος, της Ομάδας της Ευρωπαϊκής Ενωτικής Αριστεράς, της Ομάδας Ένωση για την Ευρώπη, της Σοσιαλιστικής Ομάδας, της Ομάδας Ευρώπη των Εθνών, της Ομάδας της Ευρωπαϊκής Ριζοσπαστικής Συμμαχίας και της Ομάδας των Πρασίνων.
<P>
Η καταψήφιση της παραγράφου θα συνεπάγεται την αναπομπή της έκθεσης στην επιτροπή, όπως εξήγησε ο εισηγητής.
<P>
Προχωρούμε στην ψηφοφορία επί της παραγράφου 23.
<P>
(Το Σώμα απορρίπτει την παράγραφο 23 και κατά συνέπεια, η έκθεση παραπέμπεται εκ νέου στην επιτροπή)
<P>
(Χειροκροτήματα)

<SPEAKER ID=56 LANGUAGE="EN" NAME="Green">
Κύριε Πρόεδρε, επιθυμώ να το καταστήσω απολύτως σαφές ότι δεν θα είχα την πρόθεση, αν δεν είχε λάβει το λόγο ο κ. Martens πριν από τη ψηφοφορία, να μιλήσω πριν από τη ψηφοφορία αυτή. Ο κ. Martens προέτρεξε και κατέστη απαραίτητο να μιλήσω εκείνη τη στιγμή.
<P>
Αυτό που ψήφισε μόλις τώρα αυτό το Κοινοβούλιο είναι μία εξαιρετικά σημαντική ψηφοφορία. Έχω εδώ μία πρόταση μομφής την οποία θα καταθέσω τώρα προς ψήφιση, και την υπογράφουν περισσότεροι από τους βουλευτές που απαιτούνται σύμφωνα με τον Κανονισμό μας. Η Ομάδα μου, με την ψήφο της θα εκφράσει την εμπιστοσύνη της στην Ευρωπαϊκή Επιτροπή για να εξακολουθήσει η τελευταία το έργο της και τον επόμενο χρόνο και, συγκεκριμένα, δεν έχουμε τα περιθώρια, κατά την άποψή μας ...
<P>
(Ανάμικτες αντιδράσεις)

<SPEAKER ID=57 NAME="Πρόεδρος">
Κυρία Green, δεν είναι η στιγμή να συνεχίσουμε με αυτό το ζήτημα. Μπορείτε να καταθέσετε την πρόταση μομφής σας και να εξηγήσετε τη θέση της Ομάδας σας κατά τη συζήτηση.

<SPEAKER ID=58 LANGUAGE="EN" NAME="Green">
Κύριε Πρόεδρε, παρατηρώ ότι επιτρέψατε στον κ. Martens να πάρει τον λόγο όταν το θέλησε αλλά σε μένα αρνείστε αυτό το δικαίωμα.
<P>
(Ανάμικτες αντιδράσεις) Κατέθεσα μία πρόταση μομφής. Γνωστοποιώ ότι η Ομάδα μου προτίθεται να καταψηφίσει την πρόταση μομφής, να εκφράσει την εμπιστοσύνη της προς την Ευρωπαϊκή Επιτροπή. Ας την υπερψηφίσετε λοιπόν, όσοι από εσάς ψηφίσατε υπέρ προηγουμένως. Πιστεύουμε ότι είναι ...
<P>
(Ανάμικτες αντιδράσεις)
<SPEAKER ID=59 NAME="Πρόεδρος">
Κυρία Green, σας επέτρεψα να ανακοινώσετε την πρόταση μομφής σας και να δηλώσετε τη θέση της Ομάδας σας δύο φορές. Σας διέκοψα όμως όταν ξεκινήσατε μία συζήτηση σχετικά με το θέμα. Αυτή δεν είναι η κατάλληλη στιγμή να συζητήσουμε ένα θέμα το οποίο δεν είναι στην ημερησία διάταξη. Μπορείτε να κάνετε αυτή τη συζήτηση την κατάλληλη στιγμή. Μετά από μία σημαντική ψηφοφορία οι βουλευτές θα βγάλουν τα δικά τους συμπεράσματα και θα υιοθετήσουν την πολιτική τους θέση.
<P>
Το ίδιο λέω και στον εισηγητή. Έγινε αναπομπή του θέματος στην επιτροπή. Στην επιτροπή θα συνεχίσετε ως εισηγητής. Κύριε Elles, το θέμα έληξε, εκτός εάν θέλετε να εγείρετε κάποιο ζήτημα σύμφωνα με τον Κανονισμό.

<SPEAKER ID=60 NAME="Elles">
Κύριε Πρόεδρε, πρέπει να ολοκληρώσουμε την ψηφοφορία επί της εκθέσεως αυτής προτού γίνουν οποιεσδήποτε προσωπικές δηλώσεις. Έχουμε ακόμα τέσσερις παραγράφους επί των οποίων πρέπει να ψηφίσουμε. Πρέπει να γίνει αυτό και τότε θα μπορούμε να αναπέμψουμε την έκθεση αυτή στην επιτροπή. Μια ελλιπής έκθεση δεν μπορεί να αναπεμφθεί σε επιτροπή.

<SPEAKER ID=61 NAME="Πρόεδρος">
Κύριε Elles, ο Κανονισμός μας είναι τόσο παράξενος, ώστε ορίζει ότι σε περίπτωση που δεν χορηγηθεί απαλλαγή τότε η έκθεση πρέπει να επιστρέψει στην επιτροπή και από την επιτροπή εξαρτάται να λάβει τις αποφάσεις της. Δεν έφτιαξα εγώ τον Κανονισμό, όμως αυτό ορίζει. Δεν μπορούμε να ξαναψηφίσουμε. Τώρα η έκθεση θα επιστρέψει στην επιτροπή. Μόνο αυτήν την πορεία μπορούμε να ακολουθήσουμε.

<SPEAKER ID=62 LANGUAGE="IT" NAME="Muscardini">
Κύριε Πρόεδρε, με έχει πραγματικά συγκλονίσει η ανικανότητα κατανόησης της πλήρους σημασίας της δημοκρατίας. Έχει περάσει μισή ώρα από τότε που ζήτησα να μιλήσω: διάφοροι εκπρόσωποι πολιτικών Ομάδων μίλησαν, μάλιστα ορισμένοι δύο φορές, και εμένα δεν μου δόθηκε το δικαίωμα λόγου.
<P>
Επιπλέον, σημειώνω ότι κατά τη σύνοδο αυτή, στο τέλος της κοινοβουλευτικής περιόδου, αποδεικνύουμε με τραγικό τρόπο την ανικανότητά μας να ερμηνεύσουμε τις απαιτήσεις των πολιτών: η Επιτροπή που εκβιάζει το Κοινοβούλιο και το Κοινοβούλιο το οποίο, με μία από τις πολύ σημαντικές Ομάδες του, εκβιάζει την Επιτροπή και τους άλλους βουλευτές, υποβάλλοντας προτάσεις που το ίδιο δεν ψηφίζει. Έχουμε γελοιοποιηθεί: οι ευρωπαϊκοί λαοί μάς ζητούν να κάνουμε το καθήκον μας και εμείς είμαστε ικανοί μόνο να κάνουμε ανοησίες!

<SPEAKER ID=63 LANGUAGE="EN" NAME="Jackson">
Κύριε Πρόεδρε, θα μπορούσατε να βγάλετε μια απόφαση πάνω σε αυτό που λέει η κ. Green; Απ' ό, τι καταλαβαίνω λέει ότι προτίθεται να καταθέσει πρόταση μομφής. Είναι ορθό να ανακοινώνει ένας βουλευτής ότι προτίθεται να καταθέσει μία πρόταση για κάτι και ταυτόχρονα να ανακοινώνει ότι δεν σκοπεύει να υπερψηφίσει την πρόταση αυτή;

<SPEAKER ID=64 NAME="Πρόεδρος">
Αυτό είναι ζήτημα πολιτικής συνέπειας. Ο καθένας μπορεί να κρίνει τη δική του πολιτική συνέπεια και οποιοσδήποτε άλλος μπορεί να δώσει τη δική του ερμηνεία.

<SPEAKER ID=65 LANGUAGE="EN" NAME="Crowley">
Κύριε Πρόεδρε, σχετικά με τον Κανονισμό, το Παράρτημα V είναι εντελώς σαφές σχετικά με την αναπομπή σε επιτροπή. Δεν πρόκειται να υπεισέλθω στο θέμα της παρέμβασης που έκανε η κ. Green προ ολίγου. Ωστόσο, η έκθεση και οι επικρίσεις ήταν σαφέστατες. Οι μεμονωμένοι Επίτροποι έχουν τη δυνατότητα να παραιτηθούν εάν νομίζουν ότι δεν έχουν την υποστήριξη αυτού του Σώματος.

<SPEAKER ID=66 NAME="Πρόεδρος">
Μόλις σας είπα ότι θα επιτρέψω μόνο θέματα επί της διαδικασίας. Δεν θα επιτρέψω περαιτέρω συζήτηση για το ζήτημα αυτό.

<SPEAKER ID=67 LANGUAGE="NL" NAME="Wijsenbeek">
Κύριε Πρόεδρε, επικαλούμενος το άρθρο 163 του Κανονισμού μας, θα ήθελα να εκφράσω την έντονη δυσαρέσκειά μου για το γεγονός ότι τόσο ο εισηγητής όσο και εσείς τον θεωρείται περίεργο. Το κάθε μέλος του Κοινοβουλίου έχει το δικαίωμα, η δε Επιτροπή Ελέγχου του Προϋπολογισμού εδώ και χρόνια καταβάλλει προσπάθειες για να καταλήξει και να υποβάλει πρόταση προς τροποποίηση του Κανονισμού. Μέχρι σήμερα δεν έκανε κάτι τέτοιο. Θα μπορούσαν να είχαν κάνει τέτοια πρόταση εδώ και πολύ καιρό, πάντως τη στιγμή αυτή ο Κανονισμός είναι αυτός που είναι, δεν έχει τροποποιηθεί, και ως τέτοιος θα πρέπει να εφαρμοσθεί.

<SPEAKER ID=68 LANGUAGE="EN" NAME="Cox">
Κύριε Πρόεδρε, αν κατάλαβα καλά σε ποιο σημείο της διαδικασίας είμαστε τώρα, μετά την ψηφοφορία θα αναπέμψετε την έκθεση Elles στην Επιτροπή Ελέγχου του Προϋπολογισμού. Θα ήθελα να σας ζητήσω, καθώς θα αναπέμπετε την έκθεση, να καλέσετε την Επιτροπή τώρα να καταγράψει στα πρακτικά μία δήλωση για το ποια θα είναι η απάντησή της στο αποτέλεσμα της ψηφοφορίας, μία δήλωση ξεχωριστή από την πρόωρη δήλωση που εξέδωσε χθες το βράδι.

<SPEAKER ID=69 LANGUAGE="ES" NAME="Robles Piquer">
Κύριε Πρόεδρε, θέλω μόνο να σας ρωτήσω εάν πρόκειται να έχουμε την ευκαιρία να αιτιολογήσουμε την ψήφο μας σχετικά με τη σημαντική απόφαση που μόλις λάβαμε.

<SPEAKER ID=70 NAME="Πρόεδρος">
Όλες οι αιτιολογήσεις ψήφου θα λάβουν χώρα μετά το πέρας της ψηφοφορίας. Ο καθένας θα έχει την ευκαιρία να προβεί στην αιτιολόγηση της ψήφου του.

<SPEAKER ID=71 LANGUAGE="EN" NAME="Liikanen, Erkki">
Η Επιτροπή συζήτησε χθες κατά πόσον έπρεπε να κάνει δήλωση μόνο μετά την ψηφοφορία. Υπήρχαν δύο απόψεις. Στο τέλος όμως, και χάριν διαφάνειας, αποφάσισε να δηλώσει τη θέση της εκ των προτέρων. Η θέση παραμένει η ίδια. Μπορείτε να διαβάσετε τη γραπτή δήλωση που σας έδωσαν χθες.

<SPEAKER ID=72 NAME="Πρόεδρος">
Από τη στιγμή που η Επιτροπή γνωστοποίησε τη θέση της, και εφόσον όλοι γνωστοποίησαν τη δική τους θέση, συνεχίζουμε τις ψηφοφορίες σύμφωνα με τα προβλεπόμενα.

<SPEAKER ID=73 LANGUAGE="FR" NAME="Pimenta">
Κύριε Πρόεδρε, δεν είναι απαραίτητο να ζητείται χωριστή ψηφοφορία για τις τροπολογίες. Σύμφωνα με τον Κανονισμό, οι τροπολογίες πρέπει να αποτελούν αντικείμενο χωριστής ψηφοφορίας. Υπάρχουν κάποιοι εδώ που αντιτίθενται σε ψηφοφορία επί του συνόλου. Δεν έχετε ακούσει τίποτα, αλλά έτσι είναι. Αρα θα πρέπει να προχωρήσουμε σε χωριστή ψηφοφορία.

<SPEAKER ID=74 NAME="Πρόεδρος">
Ζητώ συγνώμη που θα διαφωνήσω μαζί σας, κύριε Pimenta, αλλά ο Κανονισμός προβλέπει μία προθεσμία για τις αιτήσεις χωριστής ψηφοφορίας σε ό, τι αφορά τις τροπολογίες. Η προθεσμία αυτή έληξε, και καμία αίτηση για χωριστή ψηφοφορία δεν έχει υποβληθεί.

<SPEAKER ID=75 LANGUAGE="NL" NAME="Oomen-Ruijten">
Κύριε Πρόεδρε, θα ήθελα να πληροφορήσω επιπλέον τον κύριο Pimenta ότι η πολιτική μας Ομάδα δεν ζήτησε τη χωριστή ψηφοφορία για τις τροπολογίες 20 και 23, διότι σύμφωνα με τον επίσημο κατάλογο ψηφοφορίας της Ομάδας μας, θα τις υπερψηφίζαμε και τις δύο. Αλλά το γεγονός και μόνο ότι ορισμένοι δεν ακολούθησαν την επίσημη στάση μας, οδήγησε στο αποτέλεσμα αυτό.

<SPEAKER ID=76 LANGUAGE="DE" NAME="Kuhn">
Κύριε Πρόεδρε, εδώ δεν πρόκειται για ένα κιλό κουκιά ή ένα κιλό ρεβύθια. Πρόκειται για εγγυήσεις που αφορούν όλους τους ανθρώπους της Ένωσης. Εάν λοιπόν έχει εκφραστεί η παράκληση να ψηφίσουμε ξεχωριστά για καθεμία από τις τροπολογίες, διότι πιθανώς τελικά κάποιος να θέλει να υπερψηφίσει τη μια και να καταψηφίσει την άλλη, εγώ προσωπικά θα το έκανα προς όφελος του κόσμου.

<SPEAKER ID=77 LANGUAGE="FR" NAME="Lataillade">
Κύριε Πρόεδρε, μετά από τα όσα είπε η εισηγήτρια, είμαι απόλυτα σύμφωνος μαζί της, επισημαίνοντας πως πράγματι, η μία τροπολογία αφορά το άρθρο 5, ενώ η άλλη το άρθρο 6, κάτι που ενισχύει την αίτηση για χωριστή ψηφοφορία τροπολογιών οι οποίες αναφέρονται σε ξεχωριστά άρθρα.

<SPEAKER ID=78 NAME="Πρόεδρος">
Αγαπητοί μου συνάδελφοι, δεν είναι δυνατόν να επιστρέψουμε σε μία ψηφοφορία που έχει λήξει, πόσον μάλλον όταν η εν λόγω ψηφοφορία διενεργήθηκε σύμφωνα με τον Κανονισμό μας. Σας υπενθυμίζω ότι οι ψηφοφορίες επί του συνόλου δεν μπορούν να αμφισβητηθούν παρά μόνο εντός μίας καθορισμένης προθεσμίας. Είμαι υποχρεωμένος, συνεπώς, να θεωρήσω την ψηφοφορία ως έγκυρη.
<P>
(Ο Πρόεδρος κηρύσσει την έγκριση της κοινής θέσης, όπως τροποποιήθηκε)

<SPEAKER ID=79 LANGUAGE="DE" NAME="Rack">
Κύριε Πρόεδρε, θα ήθελα να θέσω ένα ερώτημα ως προς τον Κανονισμό, το οποίο ήθελα να θέσω σήμερα κατά τη διάρκεια σχεδόν ολόκληρης της ημέρας. Εάν δεν απατώμαι υπάρχουν στην Ομάδα του Ευρωπαϊκού Σοσιαλιστικού Κόμματος νέα μέλη, τα οποία δεν έχουν ακόμη δηλωθεί. Θεωρώ ότι αποτελούν περίεργες απρόσωπες μορφές. Ίσως θα έπρεπε λοιπόν, νομότυπα και όπως προβλέπει ο Κανονισμός, να δηλωθούν αντίστοιχα.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=80 LANGUAGE="DE" NAME="Graenitz">
Κύριε Πρόεδρε, η τροπολογία 15 εγκρίθηκε από την επιτροπή. Δυστυχώς, η εκπρόσωπος της Επιτροπής, η οποία ήταν παρούσα, δεν μας ενημέρωσε σχετικά με την υπάρχουσα απόφαση του Ευρωπαϊκού Δικαστηρίου από τον Ιούλιο του τρέχοντος έτους που αναφέρεται σε αυτό το θέμα και σύμφωνα με την οποία: «Στην Ευρωπαϊκή Ένωση απαγορεύεται η χρήση των CFC σε πυροσβεστήρες και, συνεπώς, η εμπορική τους διάθεση». Κατά συνέπεια, εμείς με την τροπολογία αυτή έχουμε τεθεί ενεντίον μίας απόφασης του Ευρωπαϊκού Δικαστηρίου. Προσωπικά, δεν θα ψήφιζα ποτέ υπέρ αυτής της τροπολογίας, εάν το γνώριζα εκ των προτέρων. Η Επιτροπή μάς το ανακοίνωσε χθες το βράδι και πιστεύω ότι ούτε και τα υπόλοιπα μέλη της επιτροπής θα είχαν υπερψηφίσει την τροπολογία. Ως εκ τούτου, θα συνιστούσα στο Κοινοβούλιο να καταψηφίσει αυτή την τροπολογία, διότι πιστεύω ότι μία απόφαση του Ευρωπαϊκού Δικαστηρίου δεν μπορεί να καταργηθεί στα κλεφτά από μια τροπολογία.
<P>
(Το Σώμα απορρίπτει την τροπολογία)
<P>
(Το Σώμα εγκρίνει το ψήφισμα νομοθετικού περιεχομένου) Κοινή πρόταση ψηφίσματος σχετικά με τα αποτελέσματα του Ευρωπαϊκού Συμβουλίου της Βιέννης
<P>
(Το Σώμα απορρίπτει την κοινή πρόταση ψηφίσματος) Πρόταση ψηφίσματος (Β4-1097/98) της κ. Lalumiθre, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με το Ευρωπαϊκό Συμβούλιο της 11ης και 12ης Δεκεμβρίου 1998 στη Βιέννη.
<P>
(Το Σώμα απορρίπτει την πρόταση ψηφίσματος) Πρόταση ψηφίσματος (Β4-1098/98) του κ. Pasty, εξ ονόματος της Ομάδας Ένωση για την Ευρώπη, σχετικά με τα αποτελέσματα του Ευρωπαϊκού Συμβουλίου της Βιέννης
<P>
(Το Σώμα απορρίπτει την πρόταση ψηφίσματος) Πρόταση ψηφίσματος (Β4-1099/98) του κ. Puerta, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, σχετικά με τα αποτελέσματα του Ευρωπαϊκού Συμβουλίου της Βιέννης, που πραγματοποιήθηκε στις 11 και 12 Δεκεμβρίου 1998
<P>
(Το Σώμα απορρίπτει την πρόταση ψηφίσματος) Πρόταση ψηφίσματος (Β4-1110/98) του κ. Martens, της κ. Oomen-Ruijten και της κ. Stenzel, εξ ονόματος της Ομάδας του Ευρωπαϊκού Λαϊκού Κόμματος, σχετικά με τη σύνοδο του Ευρωπαϊκού Συμβουλίου που πραγματοποιήθηκε στις 11 και 12 Δεκεμβρίου 1998 στη Βιέννη
<P>
(Το Σώμα απορρίπτει την πρόταση ψηφίσματος) Πρόταση ψηφίσματος (Β4-1111/98) της κ. Green και του κ. Medina Ortega, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τα αποτελέσματα του Ευρωπαϊκού Συμβουλίου της Βιέννης
<P>
(Το Σώμα απορρίπτει την πρόταση ψηφίσματος) Πρόταση ψηφίσματος (Β4-1112/98) της κ. Spaak και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τα αποτελέσματα του Ευρωπαϊκού Συμβουλίου της Βιέννης
<P>
(Το Σώμα απορρίπτει την πρόταση ψηφίσματος) Πρόταση ψηφίσματος (Β4-1113/98) της κ. Aelvoet και του κ.Voggenhuber, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τα αποτελέσματα της συνόδου του Ευρωπαϊκού Συμβουλίου στη Βιέννη
<P>
(Το Σώμα απορρίπτει την πρόταση ψηφίσματος)
<SPEAKER ID=81 NAME="Schaffner">
Σας ευχαριστώ, Κύριε Πρόεδρε, για τα θερμά συγχαρητήρια που μου απευθύνατε, αλλά θα ήθελα να σας πω ότι είχα ψηφίσει κατά της έκθεσής μου. Διεξαγάγαμε διαπραγματεύσεις σχετικά με την έκθεση αυτή και προχωρήσαμε σε αμοιβαίους συμβιβασμούς οι οποίοι ήταν πολύ ενδιαφέροντες. Αλλά είναι πάντα ευκολότερο να βρεθεί κανείς με κάτι λιγότερο από αυτό που θα επιθυμούσε, παρά με κάτι περισσότερο. Υπήρξε μία τροπολογία εξαιτίας της οποίας δεν μπορούσα να εγκρίνω την ίδια μου την έκθεση. Η συγκεκριμένη τροπολογία ενσωματώθηκε. Συνεπώς, όπως συνηθίζω, εφόσον αυτό άρχισε για μένα να αποτελεί πάγια τακτική, επιστρέφω την έκθεσή μου στην κυρία Πρόεδρο της Επιτροπής Πολιτικών Ελευθεριών και Εσωτερικών Υποθέσεων.

<SPEAKER ID=82 NAME="Πρόεδρος">
Κυρία Εισηγήτρια, η προεδρία δεν συνηθίζει να τοποθετείται επί του περιεχομένου των εκθέσεων που απορρίπτονται ή εγκρίνονται. Αλλά όφειλα να αποτίνω φόρο τιμής στη δουλειά σας, η οποία υπήρξε αξιοσημείωτη στη συγκεκριμένη υπόθεση.

<SPEAKER ID=83 LANGUAGE="FR" NAME="Pradier">
Κύριε Πρόεδρε, θα ήθελα να μάθω εάν η συνεδρίαση έχει λήξει ή εάν θα περάσουμε στην ψηφοφορία της επόμενης έκθεσης.

<SPEAKER ID=84 NAME="Πρόεδρος">
Φοβούμαι ότι θα πρέπει να μεταθέσουμε τη ψηφοφορία της επόμενης έκθεσης, δηλαδή της δικής σας έκθεσης, για απόψε το βράδυ. Είναι ήδη 13.10 και ψηφίζουμε ασταμάτητα από τις 9.30 το πρωί, και όχι άσκοπα εξάλλου.

<SPEAKER ID=85 LANGUAGE="FR" NAME="Pradier">
Κύριε Πρόεδρε, το γεγονός ότι η τύχη 400.000 ανθρώπων που βρίσκονται στη φυλακή δεν αξίζει να πάμε για φαγητό με έξι λεπτά καθυστέρηση, λέει πολλά για το Κοινοβούλιό μας.
<P>
(Χειροκροτήματα)

<SPEAKER ID=86 NAME="Πρόεδρος">
Κύριε Pradier, η εκθεσή σας θα τεθεί απόψε σε ψηφοφορία, και μάλιστα υπό συνθήκες ηρεμίας, νηφαλιότητας, και με μία πλειοψηφία την οποία δεν μπορούμε να συγκεντρώσουμε την παρούσα στιγμή, που όλος ο κόσμος είναι εξαντλημένος, εκτός από εκείνους που πρόκειται να κάνουν αιτιολογήσεις ψήφου.

<SPEAKER ID=87 LANGUAGE="FR" NAME="Fabre-Aubrespy">
Κύριε Πρόεδρε, η Ομάδα των Ανεξαρτήτων για την Ευρώπη των Εθνών καταψήφισε σε δεύτερη ανάγνωση τον προϋπολογισμό για το 1999. Το κάναμε παρά το ότι μας χαροποιεί το γεγονός ότι η τροπολογία για το στρατηγικό αποθεματικό, που εγκρίθηκε κατά την πρώτη ανάγνωση από τη πλειοψηφία των μελών του Κοινοβουλίου, δεν συγκρατήθηκε σε δεύτερη ανάγνωση.
<P>
Πράγματι, η συγκεκριμένη τροπολογία αποσκοπούσε να εγγράψει στο αποθεματικό, για τις κατηγορίες 3, 4, και 5, σημαντικά ποσά προκειμένου να βελτιώσει τη θέση του Κοινοβουλίου κατά τις συζητήσεις ενόψει της μελλοντικής διοργανικής συμφωνίας για τις νέες δημοσιονομικές προοπτικές.
<P>
Η τροπολογία αυτή, όπως το υπενθύμισε η νομική υπηρεσία σε μία πρόσφατη γνωμοδότηση, δεν ήταν σύμφωνη με τους δημοσιονομικούς κανόνες. Αντίκειτο προς τις αρχές της δημοσιονομικής εξειδίκευσης και ειλικρίνειας. Αλλά θα ήθελα κυρίως, εξ ονόματος της Ομάδας μου, να αντικρούσω εκείνο που υπέθαλπε η στρατηγική αυτή, ή μάλλον αυτό που συνεπάγετο. Στην πραγματικότητα, η συγκεκριμένη στρατηγική έθετε σε ομηρία τους φορολογούμενους των διαφόρων κρατών μελών. Βεβαίως, το να εγγράφουμε πιστώσεις σε αποθεματικά αυξάνει τα ποσά που προβλέπονται από τον προϋπολογισμό. Επομένως, αυτό συνεπάγεται την αύξηση των συνεισφορών του κάθε κράτους μέλους, άρα και το ύψος των φόρων που επιβάλλονται στους πολίτες και στους φορολογούμενους των κρατών μελών.
<P>
Στην περίπτωση της Γαλλίας, επί παραδείγματι, η εν λόγω τροπολογία θα οδηγούσε στην αύξηση της γαλλικής συνεισφοράς κατά περίπου 4 δισεκατομμύρια. Η Επιτροπή Ελέγχου του Προϋπολογισμού, αναλογιζόμενη ότι η στρατηγική της δεν την οδηγούσε πουθενά, εγκατέλειψε τη συγκεκριμένη τροπολογία. Χαιρόμαστε γι' αυτό. Χαιρόμαστε επίσης για το ότι δεν διατηρήθηκαν τα αποθεματικά των διαρθρωτικών ταμείων, αλλά διαπιστώνουμε ότι για άλλη μία φορά το Ευρωπαϊκό Κοινοβούλιο αύξησε το ύψος των δαπανών, την στιγμή που η παρούσα περίοδος ωθεί στην περικοπή τους. Είναι ο λόγος για τον οποίο, επειδή η δεύτερη ανάγνωση του Κοινοβουλίου βρισκόταν ένα βήμα προς την κατεύθυνση επιπλέον δαπανών, δεν υπερψηφίσαμε αυτή τη δεύτερη ανάγνωση.

<SPEAKER ID=88 NAME="Andersson, Hulthιn, Lφφw, Palm, Sandberg-Fries και Theorin">
Καλωσορίζουμε τον συμβιβασμό που επιτεύχθηκε μεταξύ Ευρωπαϊκού Κοινοβουλίου και Συμβουλίου αναφορικά με τα αποκαλούμενα στρατηγικά αποθεματικά. Είναι σημαντικό να κυλά χωρίς προβλήματα το δημοσιονομικό έργο μεταξύ των δημοσιονομικών υπηρεσιών των δύο θεσμικών οργάνων, ιδιαίτερα αν ληφθούν υπόψη οι προσεχείς διαπραγματεύσεις για τις νέες δημοσιονομικές προοπτικές, την Ατζέντα 2000, τις γεωργικές μεταρρυθμίσεις καθώς και τις νέες δράσεις που χρειάζεται να προωθηθούν ώστε να διευκολυνθεί η διαδικασία της διεύρυνσης. Συνεπώς, βλέπουμε θετικά τη συμφωνία με το Συμβούλιο η οποία είχε ως αποτέλεσμα να εγκαταληφθεί η αρχή της εγγραφής στρατηγικών αποθεμάτων στον προϋπολογισμό.
<P>
Συμφωνούμε επίσης με το γεγονός ότι οι δημοσιονομικές υπηρεσίες συμφώνησαν να αυξηθούν οι εξουσιοδοτήσεις των δεσμεύσεων που έχουν αναληφθεί για το Πρόγραμμα PHARE με 48 εκατομμύρια ευρώ επιπλέον σε σύγκριση με την πρώτη ανάγνωση επί του προϋπολογισμού από το Κοινοβούλιο. Είναι σημαντικό να δοθούν σαφή πολιτικά μηνύματα και να ικανοποιηθούν οι προσδοκίες κατά την περίοδο πριν από τις προσχωρήσεις. Βλέπουμε επίσης θετικά το γεγονός ότι το Συμβούλιο εισήγαγε ένα δημοσιονομικό πλαίσιο, το οποίο καθιστά δυνατόν για το Κοινοβούλιο να μεταφέρει 400 εκατομμύρια ευρώ από το 1998 για επισιτιστική βοήθειαστη Ρωσία. Η Επιτροπή πρέπει να λάβει συγκεκριμένα μέτρα το συντομότερο δυνατόν, ώστε να αποτρέψει τις απάτες προκειμένου να φθάσουν τα τρόφιμα όντως στους χρήζοντες βοηθείας στη Ρωσία.
<P>
Ακόμη κι αν οι προσπάθειες που καταβάλλονται για τη μεταρρύθμιση της Κοινής Γεωργικής Πολιτικής είναι ένα βήμα προς τη σωστή κατεύθυνση, συνιστούμε επιπλέον ουσιαστικές δράσεις, ώστε να προσανατολιστεί η γεωργική Πολιτική περισσότερο προς το περιβάλλον και τους καταναλωτές, καθώς και να είναι περισσότερο προσαρμοσμένη στην αγορά. Επίσης, είμαστε κατηγορηματικά αντίθετοι με την οικονομική ενίσχυση που παρέχει η Κοινότητα στις καπνοκαλλιέργειες.
<P>
Είμαστε αντίθετοι, σε επίπεδο αρχών, στο να συζητηθεί το θέμα της απαλλαγής, που εξετάζεται σε μία ξεχωριστή έκθεση, στο πλαίσιο του προϋπολογισμού για το 1999. Το να καταβάλλονται προσπάθειες για να παρεμβληθούν στο αιτιολογικό σκέλος για το κονδύλιο του προϋπολογισμού Α-1100 προϋποθέσεις όσον αφορά την απαλλαγή, δεν είναι μόνο νομικά αμφισβητήσιμο, αλλά, επίσης, μη αιτιολογημένο σε σχέση με το θέμα, και ακόμη είναι πολιτικώς αμφισβητήσιμο το να προβάλονται κατ' αυτόν τον τρόπο αυτές οι προϋποθέσεις.
<P>
Όσον αφορά τις αποζημιώσεις ταξιδίου για τους βουλευτές του Ευρωπαϊκού Κοινοβουλίου, εμμένουμε στην άποψή μας να καταβάλλεται αποζημίωση μόνο για πραγματικές δαπάνες που προέκυψαν από ταξίδια στο πλαίσιο της άσκησης της εντολής τους.

<SPEAKER ID=89 NAME="Bιbιar">
Ο προϋπολογισμός που μόλις ψηφίσαμε είναι ταυτόχρονα συνετός και λογικός. Συνετός, διότι θα πρέπει να μας επιτρέπει να πραγματοποιούμε τα σχέδιά μας, λογικός γιατί σημειώνει μικρότερη αύξηση από τις δημόσιες δαπάνες των κρατών μελών.
<P>
Θα ήθελα ωστόσο να επιμείνω σε τρία σημεία που έχουν ιδιαίτερη σημασία για μένα: το Ευρωπαϊκό Κοινοβούλιο οφείλει να συνεχίσει τις προσπάθειές του, προκειμένου να προικίσει την Ευρωπαϊκή Ένωση με ένα σημαντικό περιθώριο ελιγμών του προϋπολογισμού, προβλέποντας τις μελλοντικές δράσεις. Οι δράσεις που κρίνουμε ότι έχουν προτεραιότητα θα πρέπει να διαθέτουν τα απαραίτητα μέσα. Δεν πρέπει να ξεχνάμε την ανθρωπιστική βοήθεια.
<P>
Το οικονομικό έτος 1999 είναι πιθανόν το δυσκολότερο από όσα έχει χρειαστεί να αντιμετωπίσουμε, λαμβάνοντας υπόψη την ισορροπία που βρήκαμε μεταξύ του περιορισμού της αύξησης του προϋπολογισμού, την κάλυψη των πραγματικών αναγκών και την αξιολόγηση των μελλοντικών προοπτικών. Το Ευρωπαϊκό Κοινοβούλιο εύχεται λοιπόν να εγγράψει αποθεματικά στον προϋπολογισμό για το 1999. Λυπούμαι που η Επιτροπή δεν τάχθηκε προς αυτή τη κατεύθυνση. Τα προγράμματα πλησιάζουν στην περάτωσή τους. Γνωρίζουμε τι θέλουμε στο μέλλον. Διαθέτουμε τους πόρους. Δεν μένει παρά να προχωρήσουμε σε τέλεια αξιολόγηση.
<P>
Η Ευρωπαϊκή Ένωση καθόρισε για τις αρχές του 21ου αιώνα την ολοκλήρωση της Οικονομικής και Νομισματικής της Ένωσης, καθώς και μία διεύρυνση που δεν έχει προηγούμενο στο παρελθόν. Όλα αυτά δεν θα μπορέσουν να γίνουν χωρίς επαρκή μέσα Μία πολύ ελεγχόμενη εκτέλεση των δαπανών θα δώσει τη δυνατότητα να υλοποιηθούν πολλά σχέδια και δράσεις. Το ίδιο ισχύει και για τις ανθρωπιστικές δράσεις, είτε πρόκειται για βοήθεια προς μελλοντικούς εταίρους είτε όχι..
<P>
Ας είμαστε λοιπόν προνοητικοί. Ψηφίσαμε έναν καλό προϋπολογισμό που αποτελεί το σύνδεσμο μεταξύ του πρόσφατου παρελθόντος μας και του άμεσου μέλλοντός μας. Σήμερα, ας παρακολουθούμε από κοντά την εκτέλεσή του για να παραμείνουμε στις αρχές που διαπραγματευθήκαμε με επιτυχία.

<SPEAKER ID=90 NAME="Gallagher">
Η Ατζέντα 2000 εμπνέεται από ορισμένες κεντρικής σημασίας αρχές τις οποίες είναι σημαντικό να αναφέρω. Πρώτον, θα υπάρχει αυστηρό φορολογικό καθεστώς σε ευρωπαϊκό επίπεδο για την περίοδο μέχρι το έτος 2006. Ως συνέπεια αυτού του γεγονότος, η οροφή για τις συνεισφορές των κρατών μελών προτείνεται να παραμείνει στο 1, 27 % του κοινοτικού ΑΕΠ. Όλες οι δαπάνες, μεταξύ των οποίων και αυτές που θα προκύψουν από τη διεύρυνση θα αντιμετωπιστούν μέσα σε αυτό το πλαίσιο. Αν και η κυβέρνηση της Ιρλανδίας δέχτηκε τη διατήρηση της οροφής του 1, 27 % ως υπόθεση εργασίας για τις διαπραγματεύσεις, εκφράσαμε όμως αμφιβολίες κατά πόσον αυτό θα είναι αρκετό για να ανταποκριθούμε στις απαιτήσεις δαπανών, ιδιαίτερα μετά τη διαδικασία διεύρυνσης.
<P>
Αν το δούμε ρεαλιστικά είναι εντελώς απίθανο να διευκολύνει τις περαιτέρω δαπάνες μία χαλάρωση από την πλευρά των εσόδων. Πέρα από τις ανησυχίες των καθαρών συνεισφερόντων κάτι τέτοιο θα ήταν ένδειξη ασυνέπειας εκ μέρους της Ευρωπαϊκής Ένωσης, η οποία στο πλαίσιο της οικονομικής πολιτικής και της πολιτικής για την απασχόληση ζητεί επιτακτικά φορολογικούς περιορισμούς για τα κράτη μέλη που επιχειρούν να ακολουθήσουν σε ευρωπαϊκό επίπεδο μια πορεία αντίθετη με αυτή τη εντολή χωρίς προφανή λόγο.
<P>
Η Ευρωπαϊκή Ένωση αντιμετωπίζει το πιο δυσεπίλυτο ζήτημα των τρεχουσών διαπραγματεύσεων, δηλαδή τις αποκαλούμενες καθαρές δυσαναλογίες ορισμένων κρατών μελών. Η Γερμανία, η Αυστρία, η Ολλανδία και η Σουηδία ισχυρίζονται ότι αυτή τη στιγμή βαρύνονται με υπερβολικές καθαρές συνεισφορές στον προϋπολογισμό της Ευρωπαϊκής Ένωσης και θέλουν να αναληφθεί διορθωτική δράση στο πλαίσιο των συνολικών διαπραγματεύσεων για την Ατζέντα 2000.
<P>
Το Ηνωμένο Βασίλειο έχει ήδη ένα σύστημα έκπτωσης το οποίο στην πραγματικότητα συνεπάγεται ότι η χώρα αυτή πληρώνει μόνο το ένα τρίτο από το μερίδιο που της αναλογεί για το κόστος των πρόσθετων νέων δαπανών. Πρόσφατα, η Ευρωπαϊκή Επιτροπή συνέταξε μία έκθεση σχετικά με το θέμα των καθαρών δυσαναλογιών, η οποία προωθεί ορισμένες επιλογές για την αντιμετώπιση της κατάστασης, αν υπάρξει πολιτική συναίνεση ως προς το ότι πρέπει απαραίτητα να αναληφθεί δράση. Από την άποψη της Ιρλανδίας, η λιγότερο ευνοϊκή από αυτές τις επιλογές είναι αυτή που προβλέπει συγχρηματοδότηση μέρους των δαπανών της ΚΓΠ από τα κράτη μέλη σε ποσοστό 25 %. Κάτι τέτοιο θα κόστιζε στην Ιρλανδία περίπου 160 εκατομμύρια λίρες Αγγλίας μέχρι το έτος 2006 και η κυβέρνηση της Ιρλανδίας έχει δίκιο όταν εκφράζει την έντονη καταρχήν αντίθεσή της σε αυτήν την ιδέα.
<P>
Είναι σαφές ότι πρέπει να διερευνήσουμε επιλογές, οι οποίες προτείνονται από τους καθαρώς συνεισφέροντες, ιδιαίτερα, όσον αφορά τη βάση για τον υπολογισμό των συνεισφορών στον προϋπολογισμό της Ευρωπαϊκής Ένωσης. Η μεταχείριση της οποίας θα τύχει τελικά η Ιρλανδία στα πλαίσια του Εθνικού Προγράμματος Ανάπτυξης 2000-2006 αναφορικά με τα διαρθρωτικά ταμεία και ασφαλώς και με την ΚΓΠ θα επηρεαστεί από την πιθανότητα να συμβεί κάτι σε σχέση με το ζήτημα των υποτιθέμενων υπερβολικών καθαρών δυσαναλογιών. Η σύνδεση ανάμεσα σε αυτά τα δύο είναι σαφής και πρέπει να το αντιμετωπίσουμε αυτό το γεγονός τώρα.
<P>
Έκθεση Pex (Α4-0505/98)
<SPEAKER ID=91 NAME="Hawlicek">
Χαιρετίζω την παράταση των προγραμμάτων ARIANE και KALEIDOSCOPE έως την 31η Δεκεμβρίου 1999, αφού η ανυπαρξία πολιτιστικών προγραμμάτων στη διάρκεια του έτους 1999 θα συνιστούσε ανευθυνότητα. Έτσι, με το πολιτιστικό πρόγραμμα πλαίσιο «Πολιτισμός 2000», το οποίο ξεκινά από την 1η Ιανουαρίου 1999, εξασφαλίζεται η συνέχιση των πολιτιστικών προγραμμάτων.
<P>
Χαίρομαι επίσης πολύ για το γεγονός ότι, αυτό υποστηρίχθηκε στο πλαίσιο της διάσκεψης των υπουργών πολιτισμού και για το ότι, οι υπουργοί πολιτισμού αποδέχθηκαν εκεί το σχέδιο του προϋπολογισμού, καθιστώντας έτσι δυνατή τη διατύπωση μίας κοινής θέσης για έναν προϋπολογισμό συνολικού ύψους 14, 3 εκατομ. Ecu (10, 2 εκατ. Ecu για το Πρόγραμμα KALEIDOSKOPΕ και 4, 1 εκατ. Ecu για το Πρόγραμμα ARIANE).
<P>
Χαιρετίζω επίσης την πρόταση νομοθετικού περιεχομένου που κατατέθηκε σήμερα, σχετικά με την παράταση των προγραμμάτων KALEIDOSKOPΕ και ARIANE. Η Επιτροπή Πολιτισμού, Νεότητας, Παιδείας και Μέσων Ενημέρωσης είχε ήδη πριν από το καλοκαίρι ασκήσει κριτική σχετικά με το γεγονός ότι η ανυπαρξία πολιτιστικών προγραμμάτων κατά το έτος 1999, με μόνη την ύπαρξη πιλοτικών προγραμμάτων, θα προκαλούσε μείωση του προϋπολογισμού που αφορά στις πολιτιστικές δραστηριότητες, κατά 40 %.
<P>
Ιδιαίτερα χαίρομαι και για το γεγονός ότι, αυτό επιτεύχθηκε κατά τη διάρκεια της αυστριακής Προεδρίας με Προεδρεύοντα τον Δρα. Peter Wittmann. Χάριν της ενεργοποίησης του υφυπουργού, του κυρίου Peter Wittmann, επιτεύχθηκε, στο πλαίσιο της διάσκεψης των υπουργών της 17ης Νοεμβρίου1998, η λήψη της απόφασης για την παράταση των δύο προγραμμάτων κατά ένα χρόνο. Επίσης χάριν της ενεργοποίησης του Προέδρου της Επιτροπής Πολιτισμού, Νεότητας, Παιδείας και Μέσων Ενημέρωσης, κυρίου Ρex αποφασίσαμε στην επιτροπή, ήδη από τις 14 Σεπτεμβρίου 1998, τον ανάλογο τροποποιημένο προϋπολογισμό και στις 21 Σεπτεμβρίου επήλθε η πολιτική συμφωνία μεταξύ του Συμβουλίου, του Κοινοβουλίου και της Επιτροπής για την παράταση, κατά ένα χρόνο, των προγραμμάτων KALEIDOSKOPΕ και ARIANE.
<P>
Η συμφωνία αυτή προβλέπει ότι οι πόροι για τον προϋπολογισμό θα παγώσουν στο επίπεδο του 1998, δηλαδή στα 14, 3 εκατ. Ecu και όχι στα 10, 9 εκατ. Ecu, όπως είχε προταθεί από την Επιτροπή.
<P>
Έκθεση Kuhn (Α4-0469/98)
<SPEAKER ID=92 NAME="Grossetκte">
Υπάρχει λόγος να χαιρόμαστε για την σημαντική πρόοδο που συντελέστηκε χάρη σε αυτή τη πρόταση οδηγίας την οποία ζητούσε το Κοινοβούλιο από το 1994.
<P>
Ήταν πλέον καιρός να προβλεφθεί η προσέγγιση των εθνικών νομοθεσιών που αφορούν τα καθεστώτα των νομικών εγγυήσεων (σε αντίθεση με τις εμπορικές εγγυήσεις) στο πλαίσιο των συμβάσεων πώλησης που συνάπτονται με τους καταναλωτές. Οι διαφορές μεταξύ των εθνικών καθεστώτων θέτουν σοβαρά προβλήματα στους καταναλωτές, που ολοένα και περισσότεροι πραγματοποιούν διασυνοριακές αγορές.
<P>
Λυπάμαι πραγματικά που η κοινή θέση του Συμβουλίου δεν μπορεί να υιοθετηθεί χωρίς τροπολογίες. Πράγματι, αυτό καθυστερεί την θέση σε ισχύ ενός σημαντικού κειμένου για την αποτελεσματική πραγματοποίηση της ενιαίας αγοράς. Ωστόσο, ουσιαστικές βελτιώσεις έπρεπε να γίνουν στο κείμενο.
<P>
Έτσι, είμαι χαρούμενη που η τροποποίηση μου, που στόχευε στην επαναφορά στο σώμα των άρθρων της οδηγίας, της αιτιολογικής σκέψης 14 που αφορά τα αγαθά σε προσφορά, υιοθετήθηκε. Εύχομαι, για λόγους νομικής συνοχής, να μπορέσει να εγκριθεί από το Συμβούλιο. Πράγματι, ήταν ασύλληπτο, η διάταξη αυτή που χαρακτηρίζεται από λογική, που αναφέρει ότι η αντικατάσταση του αγαθού δεν μπορεί να απαιτείται συστηματικά από τον καταναλωτή, όταν πρόκειται για μεταχειρισμένο αγαθό, να εμφανίζεται σε διάταξη μίας αιτιολογικής σκέψης και όχι μέσα στα ίδια τα άρθρα.
<P>
Ψήφισα, αντίθετα, ενάντια σε πολλές τροποποιήσεις της εισηγήτριας μας, κυρίας Kuhn. Μερικές από αυτές, όπως η τροπολογία 17 που αναφέρεται στη πληρωμή με δόσεις, δεν έχουν απολύτως καμία σχέση με το καθεστώς των εγγυήσεων.
<P>
Όπως στη πρώτη ανάγνωση, οι τροποποιήσεις αυτές είναι εξωπραγματικές και ακραίες. Διαταράσσουν την απαραίτητη ισορροπία μεταξύ των συμφερόντων των καταναλωτών από τη μία, και των υποχρεώσεων και των περιορισμών που βαρύνουν τους παραγωγούς, από την άλλη. Έχω στο μυαλό μου ιδιαίτερα, τις μικρομεσαίες επιχειρήσεις και τις μικρομεσαίες βιομηχανίες, για τις οποίες ορισμένες τροποποιήσεις θα έχουν βαριές επιπτώσεις.

<SPEAKER ID=93 NAME="Hager">
Καταψήφισα στην πρώτη ανάγνωση την έκθεση αυτή, επειδή τότε όπως και τώρα δεν με βρίσκει σύμφωνο το περιεχόμενο ορισμένων επιμέρους σημείων. Τάσσομαι όμως, όπως και πριν, κατά του τετραπλασιασμού της προθεσμίας των εγγυήσεων, μεταξύ άλλων λόγων, διότι θεωρώ ότι κάτι τέτοιο θα ήταν ασύμφορο, προ πάντων για τις Μικρομεσαίες Επιχειρήσεις. Πολλά από τα ζητήματα που απέριψα, στη δεύτερη ανάγνωση δεν τίθενται πλέον σε ψηφοφορία, ενώ μπορώ να δεχθώ, ως φιλικές προς τους καταναλωτές, τις τωρινές προτεινόμενες τροπολογίες. Θεωρώ επίσης ότι δεν επιβαρύνουν υπερβολικά την οικονομία.
<P>
Συνεπώς, παρά τις συνεχιζόμενες επιφυλάξεις μου σχετικά με την πρόταση οδηγίας, αυτής καθ' αυτής, ψήφισα υπέρ των περισσοτέρων τωρινών προτεινόμενων τροπολογιών και συνολικά υπέρ της έκθεσης.
<P>
Έκθεση Torres Couto (Α4-0466/98)
<SPEAKER ID=94 NAME="Delcroix">
Δεν είναι απρεπές το να μεταφέρουμε τα λόγια των πολιτών της Ένωσης μέσα στο χώρο του Ευρωπαϊκού Κοινοβουλίου. Αυτό το Σαββατοκύριακο η κυρία Hobben de Rixensart, από το Βέλγιο, μου έστειλε ένα γράμμα στο οποίο εξετάζει την έκφραση «droits de l'homme» - "δικαιώματα του ανθρώπου (ή του ανδρός)».
<P>
Η γαλλική γλώσσα είναι μία από τις σπάνιες που χρησιμοποιούν αυτή την έκφραση. Είτε πρόκειται για ολλανδικά, γερμανικά, ισπανικά, δανέζικα, κ.λπ., μιλάμε για «ανθρώπινα δικαιώματα» όρος που δεν προσφέρεται για αμφιβολίες και περιλαμβάνει ταυτόχρονα όλους, άνδρες, γυναίκες, παιδιά.
<P>
Βρέθηκα τελευταία μπροστά σε εκπροσώπους των δικαιωμάτων του ανθρώπου, γυναίκες και άνδρες, από διαφορετικές αφρικανικές χώρες.
<P>
Κατά τη διάρκεια της συζήτησής μας, τους είπα χαμογελώντας: «τι πιστεύετε για την αντίδραση του γυναικείου πληθυσμού, αφρικανικού, γαλλόφωνου, αγροτικού, στον οποίο θα εκθέταμε τα κίνητρα που θα έπρεπε να ενθαρρύνουν τις γυναίκες για να διεκδικήσουν τις προσδοκίες τους ή τα δικαιώματά τους: βασική εκπαίδευση για τα κορίτσια, πρόσβαση στη δευτεροβάθμια και τριτοβάθμια εκπαίδευση για τις σπουδάστριες, δυνατότητα εξάσκησης του επαγγέλματος της επιλογής τους, κατοχύρωση της θέσης τους και των δικαιωμάτων τους στο πλαίσιο της οικογένειας, πρόσβαση στο δικαίωμα του εκλέγειν και εκλέγεσθαι κ.λπ. Τελειώνουμε αυτό τον ατελείωτο λόγο λέγοντας στο πλήθος: «αγαπητές φίλες, έχετε συνείδηση όλων των προσδοκιών και των διεκδικήσεών σας και είναι αυτός ο λόγος για τον οποίο σας παροτρύνω έντονα να στηρίξετε τη δράση Συνδέσμου για τα Δικαιώματα του Ανθρώπου».
<P>
Η δήλωσή μου αυτή, κάπως αστεία, έκανε τους συνομιλητές μου να σκάσουν στα γέλια.
<P>
Ένας από αυτούς, ένας άντρας, μου είπε κατά λέξη: «Κυρία μου το παράδειγμά σας είναι απόλυτα σωστό. Θα ήταν πράγματι λογικό να αντικατασταθεί η έννοια των «δικαιωμάτων του ανθρώπου» που είναι περιοριστική, από εκείνη των «ανθρωπίνων δικαιωμάτων» που είναι πιο γενική. Είσαστε πράγματι εκπρόσωπος του Συνδέσμου για τα Δικαιώματα του Ανθρώπου»;
<P>
Γυρίζοντας προς τις γυναίκες: «Ε, λοιπόν, αγαπητές φίλες, ξέρετε πια τι πρέπει να κάνετε!»
<P>
Οι άλλοι κύριοι που ήταν παρόντες συμφώνησαν χωρίς αντιρρήσεις.
<P>
Ας φανταστούμε ότι ανάλογα λόγια λέγονται σε γυναίκες των λαϊκών στρωμάτων του Βελγίου, για παράδειγμα, από τις Βρυξέλλες.
<P>
Το γέλιο θα επικρατήσει το ίδιο όπως και μεταξύ των Αφρικανών. «Ακουσε κυρά μου, μας μιλάς για όλα τα δικαιώματα της γυναίκας που πρέπει να αποκτήσει, και που για αυτά θα πρέπει να ψηφίσει υπέρ των δικαιωμάτων του ανδρός». Alleie, alleie, zieversse!»
<P>
Η Οικουμενική Διακήρυξη των Δικαιωμάτων του Ανθρώπου, που δεν είναι παρά ένα απλό ψήφισμα που ενέκρινε η Γενική Συνέλευση των Ηνωμένων Εθνών και που δεν έχει παρά μία ηθική αξία και όχι νομική, θα μπορούσε - ας το ελπίσουμε - σε ένα μέλλον λιγότερο ή περισσότερο κοντινό, να καταστεί διεθνής σύμβαση που να υιοθετηθεί από την ίδια αυτή Γενική Συνέλευση. Στο πλαίσιο αυτό, θα ήταν σκόπιμο να επιτευχθεί η αλλαγή της ονομασίας «δικαιώματα του ανθρώπου» σε «ανθρώπινα δικαιώματα».
<P>
Στο πλαίσιο της οικογένειας, στα μάτια του παιδιού, η γυναίκα θα εμφανίζεται σαν ίση με τον άντρα, έχοντας τα ίδια δικαιώματα απόφασης και δράσης.
<P>
Έκθεση Kestelijn-Sierens (A4-0489/98)
<SPEAKER ID=95 NAME="Fitzsimons">
Μετά τη Διάσκεψη Κορυφής του Κυότο για τις κλιματικές μεταβολές, που έγινε τον Δεκέμβριο του 1997 στο πλαίσιο της Σύμβασης των Ηνωμένων Εθνών, έγινε μία πρόταση για μία στρατηγική της Ευρωπαϊκής Ένωσης που θα είχε ως στόχο τη μείωση των εκπομπών CO2 από τα επιβατικά αυτοκίνητα και τη μεγαλύτερη εξοικονόμηση καυσίμου. Η στρατηγική βασίζεται σε τρία εργαλεία: σε μία περιβαλλοντική συμφωνία με τον τομέα της βιομηχανίας, σε φορολογικά μέτρα και σε ένα σύστημα ενημέρωσης των καταναλωτών για την εξοικονόμηση καυσίμου. Ο στόχος της πρότασης είναι να παρέχει στους πιθανούς αγοραστές νέων ιδιωτικής χρήσεως αυτοκινήτων πληροφορίες σχετικά με την κατανάλωση καυσίμου με σκοπό να τους πείσει να διαλέξουν τα πιο οικονομικά μοντέλα.
<P>
Η πληροφόρηση σκοπεύει στην υποστήριξη των μέτρων που λαμβάνουν τώρα ή που θα λάβουν στο μέλλον οι βιομηχανίες για μεγαλύτερη οικονομία καυσίμου των οχημάτων και θα καθιερωθούν φορολογικά μέτρα από τα κράτη μέλη, προκειμένου να ενθαρρύνεται ο κόσμος να αγοράζει τα πιο αποδοτικά από πλευράς καυσίμων αυτοκίνητα. Το πρόγραμμα ενημέρωσης των καταναλωτών βασίζεται σε τέσσερα κύρια συστατικά:
<P>
στην ετικέτα εξοικονόμησης καυσίμου που θα επικολλάται σε νέα επιβατικά αυτοκίνητα.-σε έναν συνοπτικό οδηγό ο οποίος θα περιλαμβάνει δεδομένα σχετικά με το πόση εξοικονόμηση καυσίμου πετυχαίνουν όλα τα νέα αυτοκίνητα της αγοράς..-σε μία αφίσα η οποία θα επικολλάται στο χώρο πώλησης και θα δίνει πληροφορίες για την εξοικονόμηση καυσίμου που κάνουν όλα τα αυτοκίνητα που επιδεικνύονται.-στην απαίτηση να περιλαμβάνονται τα δεδομένα για την εξοικονόμηση καυσίμου σε όλα τα έντυπα διαφημιστικά υλικά που χρησιμοποιούν οι κατασκευαστές.Υποστηρίζω αυτήν την ευρωπαϊκή πρόταση, είναι όμως απαραίτητο να περιγράφονται οι απαιτήσεις σε απλή και σαφή γλώσσα. Παραδείγματος χάρη, όταν αναφερόμαστε στην αριθμητική τιμή κατανάλωσης καυσίμου, πρέπει να αναφέρεται σαφώς πόσα λίτρα από ένα συγκεκριμένο καύσιμο απαιτούνται για να διανύσει απόσταση 100 χιλιομέτρων ή πόσα γαλόνια πετρέλαιο απαιτούνται για να διανύσει έναν συγκεκριμένο αριθμό μιλίων.
<P>
Χαιρετίζω επίσης το γεγονός ότι θα δημοσιευτεί ένας οδηγός οικονομίας καυσίμου, ο οποίος θα σκιαγραφεί τα δέκα πιο αποδοτικά από πλευράς καυσίμων νέα αυτοκίνητα που διατίθενται στην αγορά. Αυτή είναι μια ευαίσθητη και πρακτική πρόταση, μία πρόταση που αποτελεί καλή είδηση για την υπεράσπιση των συμφερόντων και των δικαιωμάτων των καταναλωτών στην Ευρωπαϊκή Ένωση. Η Συνθήκη του Αμστερνταμ έδωσε στην Ευρωπαϊκή Ένωση σημαντικότερο ρόλο στο πεδίο των καταναλωτικών πολιτικών σύμφωνα με το νέο άρθρο 152 της Συνθήκης του Αμστερνταμ σε ολόκληρο τον τομέα των δικαιωμάτων του καταναλωτή. Αυτή η πρόταση εξυπηρετεί έναν διπλό σκοπό και συγκεκριμένα να εφαρμόσουμε τις υποχρεώσεις που έχουμε αναλάβει με τη Συμφωνία του Κυότο και παράλληλα να ενισχύσουμε να προστατεύσουμε τα δικαιώματα των 340 εκατομμυρίων καταναλωτών της Ευρωπαϊκής Ένωσης.
<P>
Έκθεση Graenitz (A4-0465/98)
<SPEAKER ID=96 NAME="Andersson, Hulthιn, Lφφw, Sandberg-Fries και Theorin">
Βρισκόμαστε ενώπιον μίας τεράστιας απειλής για την επιβίωση του ανθρώπου, μίας κατάστασης για την οποία πρέπει να βρούμε μία κοινή λύση πολύ σύντομα. Ακριβώς τώρα το στρώμα του όζοντος αραιώνει ταχύτατα και αυτό έχει συνέπειες στο απώτερο μέλλον τις οποίες είναι αδύνατον να προβλέψουμε σήμερα.
<P>
Η σημασία της υπερεθνικής συνεργασίας δεν μπορεί να είναι περισσότερο σαφής απ' όσο είναι σ' αυτό το θέμα - και πρέπει να επιτευχθούν αλλαγές γρήγορα. Γνωρίζουμε ότι, αν δεν συμφωνήσουμε να μειώσουμε δραστικά τις εκπομπές των ρύπων από ουσίες που καταστρέφουν το όζον, τότε αναμένεται μία ταχεία αραίωση του στρώματος του όζοντος τα επόμενα χρόνια.
<P>
Γι' αυτόν τον λόγο καλωσορίζουμε την πρωτοβουλία που αναλαμβάνει η Επιτροπή προτείνοντας να βελτιωθούν και να γίνουν περισσότερο αυστηροί οι κανονισμοί που αφορούν τις ουσίες που καταστρέφουν το όζον. Θέλουμε, επίσης, να ευχαριστήσουμε την εισηγήτρια, κ. Graenitz, διότι μ' έναν εξαίρετο και ικανό τρόπο ανέλαβε αυτόν τον πολύ τεχνικό και δύσκολο τομέα.
<P>
Γνωρίζουμε ότι η καταστροφή του στρώματος του όζοντος είναι μεγαλύτερη από όσο ποτέ άλλοτε. Γνωρίζουμε επίσης ότι θα δούμε τη συνέχιση της έντονης αραίωσης του στρώματος κατά τη διάρκεια των επόμενων ετών, λόγω των επιπτώσεων που θα εξακολουθούν να υφίστανται από τις καταστροφικές για το όζον ουσίες.
<P>
Η σοβαρότητα αυτής της κατάστασης απαιτεί κοινή και σθεναρή ανάληψη δράσης. Γι' αυτόν τον λόγο είναι περίεργο και εξοργιστικό το περιεχόμενο της συμβιβαστικής πρότασης η οποία υποβάλλεται τώρα στο Κοινοβούλιο, όπου προτείνεται η συνέχιση της χρήσης του μεθυλοβρωμιδίου στη γεωργία σε ορισμένα μέρη της Ένωσης.
<P>
Θεωρούμε ότι είναι σημαντικό να υπάρχει η μέγιστη δυνατή κατανόηση και σεβασμός για τις δυσκολίες, ενώπιον των οποίων θα τεθούν τα διάφορα κράτη μέλη, όταν θα εφαρμόσουν την κοινοτική νομοθεσία. Αυτό που δεν μπορούμε να κατανοήσουμε είναι ότι, σε μία φάση όπου η απειλή για το στρώμα του όζοντος είναι τόσο μεγάλη, υπάρχει η επιθυμία να καταστεί δυνατή η συνέχιση της χρήσης ουσιών που καταστρέφουν το περιβάλλον στις καταστάσεις εκείνες όπου υφίστανται εναλλακτικές λύσεις.

<SPEAKER ID=97 NAME="Bowe">
Εξ ονόματος των Εργατικών βουλευτών του Ευρωπαϊκού Κοινοβουλίου θα ήθελα να εξηγήσω ότι δεν μπορούσαν να υποστηρίξουν τις τροπολογίες αριθ. 32, 33, 15, 14, 13, 12, 11 και 10 της έκθεσης της κ. Graenitz. Πιστεύουμε ότι με τις τροπολογίες αριθ. 32 και 33 θα είχαμε μία τεράστια και περιττή παράταση της ευρείας χρήσης του μεθυλοβρωμιδίου σε πολλά μέρη της Ευρωπαϊκής Ένωσης ενώ σε άλλα μέρη της Ένωσης η χρήση του έχει καταργηθεί και έχουν βρεθεί κατάλληλες εναλλακτικές λύσεις.
<P>
Ομοίως, δεν μπορούμε να υποστηρίξουμε την τροπολογία αριθ. 15 καθώς με αυτήν εισάγεται εκ νέου η χρήση ουσιών που καταστρέφουν το όζον σε τομείς όπου έχουν καθιερωθεί τώρα πια θεμελιωμένες και καλύτερες εναλλακτικές λύσεις. Αναφορικά με τις τροπολογίες αριθ. 10, 11, 12, 13 και 14 έχουμε την εντύπωση ότι, οι προθεσμίες για τη σταδιακή κατάργηση των ουσιών ODP, που προτείνονται από την Επιτροπή, είναι πρακτικές και ρεαλιστικές και ότι το υιοθετήσουμε πιο σύντομες προθεσμίες στα χρονοδιαγράμματά μας δεν παρουσιάζει και μεγάλο όφελος από περιβαλλοντική άποψη και προκαλεί προβλήματα ιδιαίτερα για τις ΜΜΕ. Επομένως, δεν μπορούμε να τις υποστηρίξουμε.

<SPEAKER ID=98 NAME="McKenna">
Οι Πράσινοι πιστεύουν ότι είναι σημαντικό να απομακρυνθούν αμέσως από την αγορά οι ουσίες που καταστρέφουν το όζον· έπρεπε να είχε τεθεί σε εφαρμογή εδώ και πολύ καιρό μία αποτελεσματική απαγόρευσή τους.
<P>
Οι Σοσιαλιστές και Χριστιανοδημοκράτες στην Ευρώπη φαίνεται ότι είναι αποφασισμένοι να καθυστερήσουν την απαγόρευση του μεθυλοβρωμιδίου, επικίνδυνης ουσίας που καταστρέφει το όζον· εμείς πιστεύουμε ότι οποιαδήποτε πρόταση για παράταση της χρήσης αυτής της τοξικής ουσίας συνιστά απειλή για την ανθρώπινη υγεία και για το περιβάλλον.
<P>
H τρύπα του όζοντος αυξήθηκε κατά 20 με 25 % την τελευταία διετία μόνο. Δεν είναι δυνατόν να πιστέψουμε ότι οποιοσδήποτε βουλευτής θα επέτρεπε ή θα υποστήριζε πρακτικές οι οποίες καθιστούν δυνατή τη συνέχιση αυτής της καταστροφής. Οι επιστήμονες συμφωνούν ως προς το ότι η γρήγορη κατάργηση της παραγωγής και κατανάλωσης μεθυλοβρωμιδίου είναι το πιο αποτελεσματικό μέτρο που μπορούμε να λάβουμε επιπλέον από το πρωτόκολλο του Μόντρεαλ για να δοθεί ένα τέλος στην καταστροφή του στρώματος του όζοντος.
<P>
Το μεθυλοβρωμίδιο είναι ένα άκρως τοξικό παρασιτοκτόνο αέριο που χρησιμοποιείται στη γεωργία. Σκοτώνει όλους τους μικροοργανισμούς του εδάφους, καλούς και κακούς αδιακρίτως. Η Ευρώπη έρχεται δεύτερη στη χρήση μεθυλοβρωμιδίου σε ολόκληρο τον κόσμο· το 90 % χρησιμοποιείται στην γεωργία, ιδιαίτερα στην Ιταλία και την Ισπανία. Οι χώρες αυτές ασκούν έντονες πιέσεις για να επιτραπεί η συνέχιση της χρήσης αυτού του δηλητηρίου για μία μεγαλύτερη μεταβατική περίοδο. Είναι ανεύθυνο, για τα ίδια συμφέροντα μερικών κοντόφθαλμων γεωργών στην Ιταλία και την Ισπανία, να υποφέρει ολόκληρος ο κόσμος από την αύξηση της υπεριώδους ακτινοβολίας, με όλες τις καταστροφικές συνέπειες που έχει αυτή, όπως μία αύξηση στη συχνότητα κρουσμάτων καρκίνου του δέρματος και άλλες ανεπανόρθωτες ζημίες στο περιβάλλον.
<P>
To γεγονός ότι η κ. Graenitz και ο κ. Poggioloni προτείνουν τη σταδιακή κατάργηση αυτής της ουσίας μέχρι το έτος 2005 δεν είναι αρκετό. Πρόκειται για τέσσερα χρόνια αργότερα απ' ότι προτείνει ακόμα και η ίδια η Επιτροπή. Η Γερμανία και η Ολλανδία έχουν ήδη προχωρήσει με επιτυχία στη σταδιακή κατάργηση της χρήσης του μεθυλοβρωμιδίου και η Δανία, η Σουηδία και η Φιλανδία θα κάνουν το ίδιο μέχρι το έτος 2001.
<P>
Οι Πράσινοι επιθυμούν να επανέλθει η προθεσμία που προτείνεται από την Επιτροπή.
<P>
Το άλλο ενοχλητικό στοιχείο είναι ότι, όπως φαίνεται, στην πολιτική που ακολουθείται υπάρχουν δύο μέτρα και δύο σταθμά. Η χρήση των υδροχλωροφθορανθράκων, ουσιών που καταστρέφουν το όζον, θα απαγορευτεί στην Ευρωπαϊκή Ενωση, ωστόσο, θα επιτρέπεται στις εταιρείες της Ευρωπαϊκής Ενωσης να εξάγουν τις ίδιες ακριβώς χημικές ουσίες για χρήση εκτός Ευρωπαϊκής Ένωσης. Κάτι τέτοιο δεν μπορεί να γίνει δεκτό και έχει αρνητική επίδραση στην προστασία του παγκόσμιου περιβάλλοντος.

<SPEAKER ID=99 NAME="Πρόεδρος">
Η έκθεση Elles έχει παραπεμφθεί εκ νέου σε επιτροπή. Δεν υπάρχουν συνεπώς αιτιολογήσεις ψήφου για αυτή την έκθεση.
<P>
(Διαμαρτυρία της κ. Lulling) Όχι, όχι με συγχωρείτε. Σας τονίζω ότι η αιτιολόγηση ψήφου - ανατρέξτε στον Κανονισμό, που γνωρίζετε πολύ καλά - λαμβάνει χώρα στη τελική ψηφοφορία. Δεν έχει υπάρξει τελική ψηφοφορία, εφόσον η έκθεση παραπέμφθηκε εκ νέου σε επιτροπή.

<SPEAKER ID=100 LANGUAGE="FR" NAME="Lulling">
Κύριε Πρόεδρε, διαμαρτύρομαι για το γεγονός ότι δεν δέχεστε τις αιτιολογήσεις της ψήφου αναφορικά με την έκθεση Elles.

<SPEAKER ID=101 LANGUAGE="DE" NAME="Lulling">
Κύριε Πρόεδρε, η Διάσκεψη Κορυφής της Βιέννης θα περάσει στην ιστορία της Ευρωπαϊκής Ένωσης ως η σύνοδος της αναβολής. Αυτό σίγουρα δεν οφείλεται σε σφάλμα της αυστριακής προεδρίας. Λυπάμαι ακόμη περισσότερο, δεδομένου ότι η προεδρία θα περάσει στη νέα γερμανική κυβέρνηση, η οποία όπως άλλωστε έχει αποδείξει με διάφορους τρόπους, έχει τέτοια έλλειψη πείρας, ώστε οι αντιφατικές δηλώσεις των υψηλών της εκπροσώπων - που σύμφωνα με τα όσα έγραψαν μεγάλες γαλλικές εφημερίδες είναι κανονικότατοι ερασιτέχνες - ήδη τα έχουν κάνει θάλασσα σε μερικά σημεία. Σε αυτή τη δύσκολη κατάσταση η Ευρωπαϊκή Ένωση άξιζε κάτι καλύτερο, από το να βρίσεται έρμαιο στα χέρια κάποιων πελαγωμένων αρχαρίων. Εν τούτοις στο Συμβούλιο των Υπουργών υπάρχουν ακόμη ορισμένοι πολιτικοί με πείρα, αίσθημα ρεαλισμού και ευθύνης. Δόξα τω θεώ που σε τομείς ζωτικής σημασίας για τα κράτη μέλη, όπως για παράδειγμα σε ότι αφορά στην φορολογική πολιτική, απαιτείται ομοφωνία και έτσι μπορούμε να ελπίζουμε σε περιορισμό της ζημίας μέσα στους επόμενους έξι μήνες.
<P>
Δεν ανήκω σε αυτούς που θεωρούν αρνητικό το γεγονός ότι η Διάσκεψη Κορυφής της Βιέννης ασχολήθηκε με το ζήτημα των αφορολόγητων. Αντιθέτως θεωρώ την εντολή προς την Επιτροπή, την οποία δεν μπορέσαμε, ως Κοινοβούλιο, να κινητοποιήσουμε στο θέμα αυτό, ως μια από τις πιο συγκεκριμένες επιτυχίες ή αποτελέσματα αυτής της Διάσκεψης. Στην παρούσα κατάσταση που βρίσκεται το πρόβλημα της απασχόλησης χρειαζόμαστε επειγόντως μια παράταση στο θέμα των αφορολόγητων, τουλάχιστον έως το 2002, όταν πλέον θα έχουμε στα πορτοφόλια μας τα ευρω-χαρτονομίσματα και τα ευρω-κέρματα. Τα αφορολόγητα είδη δεν προκαλούν αναταραχή στην Εσωτερική Αγορά. Τα έξοδα των αεροδρομίων, τα οποία μέχρι στιγμής καλύπτονται από έσοδα που προέρχονται από τις πωλήσεις των αφορολόγητων, πρέπει μετά την παύση τους να καλυφθούν από άλλες φορολογικές εισπράξεις. Είναι αφέλεια να ισχυριζόμαστε ότι λόγω των αφορολόγητων υπήρχαν φορολογικές απώλειες, δυσβάσταχτες για τα κράτη μέλη. Κινδυνεύουμε, η κατάργηση των αφορολόγητων να μας στοιχίσει περισσότερο από ότι εμείς εσφαλμένα θεωρούμε ότι θα κερδίζαμε από τους φόρους.

<SPEAKER ID=102 LANGUAGE="FR" NAME="Berthu">
Κύριε Πρόεδρε, πριν ξεκινήσω την αιτιολόγηση της ψήφου μου, θα ήθελα να επικαλεστώ τον Κανονισμό. Νομίζω ότι είχατε την υποχρέωση να δεχθείτε τις αιτιολογήσεις ψήφου μετά την άρνηση χορήγησης απαλλαγής. Υπήρξε μία ψήφος απόρριψης της απαλλαγής, από όπου απέρρεε αυτόματα στη συνέχεια η αναπομπή στην επιτροπή, αποτρέποντας την τελική ψηφοφορία, αλλά υπήρξε ωστόσο άρνηση της χορήγησης απαλλαγής. Η Επιτροπή Κανονισμού έχει ήδη αποφανθεί σε παρόμοιες περιπτώσεις, για τη ψηφοφορία του χρονοδιαγράμματος, και κατέληξε ότι όταν δεν υπάρχει τελική ψηφοφορία, αλλά άλλες ψηφοφορίες έχουν λάβει προηγουμένως χώρα, αιτιολογήσεις ψήφου έχουν επιτραπεί σε αυτή τη προηγούμενη ψηφοφορία. Αυτό δεν αφήνει λοιπόν, καμία αμφιβολία, κύριε Πρόεδρε, πρέπει να δεχθείτε τις αιτιολογήσεις ψήφου όχι αναφορικά με την αναπομπή στην επιτροπή, αλλά αναφορικά με την άρνηση χορήγησης απαλλαγής.

<SPEAKER ID=103 NAME="Πρόεδρος">
Κύριε Berthu, δεν έχω καμία αμφιβολία όσον αφορά αυτό το θέμα. Δεν μπορώ να δεχθώ αιτιολογήσεις ψήφου, εφόσον δεν υπήρξε άρνηση χορήγησης απαλλαγής. Υπήρξε αρνητική ψήφος στη πρόταση απαλλαγής, που δεν είναι το ίδιο πράγμα, και υπάρχει αναπομπή σε επιτροπή. Δεν θα ξεκινήσουμε τώρα μία μεγάλη συζήτηση πάνω σε αυτό, αλλά επιμένω στο γεγονός ότι δεν υπήρξε άρνηση χορήγησης απαλλαγής. Αν υπήρχε, θα το ξέραμε.
<P>
(Διακοπή από την κ. Lulling) Δεν υπήρξε άρνηση χορήγησης της απαλλαγής κυρία μου. Κοιτάξτε τι ψηφίσατε. Ψηφίσατε την απόρριψη της πρότασης της Επιτροπής Ελέγχου του Προϋπολογισμού, που πρότεινε την χορήγηση απαλλαγής. Αρα, δεν χορηγήσατε την απαλλαγή και αναπέμψατε την έκθεση σε επιτροπή.

<SPEAKER ID=104 LANGUAGE="FR" NAME="Berthu">
Κύριε Πρόεδρε, ζητώ η Eπιτροπή Κανονισμού να επιληφθεί του θέματος και, εάν αποφασίσει υπέρ ημών, οι αιτιολογήσεις μας να γίνουν δεκτές αναδρομικά.
<P>
Σχετικά με το Ευρωπαϊκό Συμβούλιο της Βιέννης, συγχαίρουμε την αυστριακή Προεδρία, η οποία με πολύ ειλικρίνεια, προσπάθησε, κατά τη διάρκεια των τελευταίων αυτών έξι μηνών, να δώσει στα προβλήματα της Ένωσης, λύσεις περισσότερο καινοτόμες από συνήθως, όπως για παράδειγμα στο έγγραφό της «Για μία στρατηγική στο τομέα της μετανάστευσης». Δυστυχώς, τα εμπόδια είναι σήμερα τόσο μεγάλα και η εμμονή τους σε πολιτικές που ξεκίνησαν από καιρό, τόσο βαθιά, που δεν αρκεί μία προεδρία, όσο δυνατή και αν είναι η θέληση της, για να τα ξεπεράσει.
<P>
Ειπώθηκε συχνά ότι το Συμβούλιο της Βιέννης δεν επέλυσε ούτε το πρόβλημα της μελλοντικής χρηματοδότησης της Ένωσης, ούτε αυτό της αγροτικής πολιτικής, ούτε αυτό των θεσμών που προορίζονται να αναλάβουν τη διεύρυνση, ούτε αυτό της εφαρμογής της Συνθήκης του Αμστερνταμ στους τομείς της κυκλοφορίας των προσώπων, αλλά τουλάχιστον καθόρισε τις καταληκτικές ημερομηνίες για να επιλυθούν τα θέματα στο μέλλον. Δεν γνωρίζουμε αν οι ημερομηνίες αυτές θα τηρηθούν. Πολλοί αμφιβάλλουν. Αλλά σε κάθε περίπτωση, δεν ειπώθηκε αρκετά, και η ομάδα των Ανεξάρτητων για την Ευρώπη των Εθνών θα ήθελε να το υπογραμμίσει, ότι όλες αυτές οι ημερομηνίες γυρίζουν γύρω από τις εκλογικές αναμετρήσεις προσπαθώντας να μη θέσουν τα πραγματικά ερωτήματα στους ψηφοφόρους.
<P>
Κατά τη διάρκεια μεγάλου μέρους του 1998, πάγωσαν οι συζητήσεις λόγω των γερμανικών βουλευτικών εκλογών, και σήμερα θα πρέπει να επισπεύσουμε με κάθε τρόπο τη συζήτηση για την Ατζέντα 2000 για να ολοκληρωθεί το Μάρτιο, πριν τις ευρωπαϊκές εκλογές του επόμενου Ιουνίου. Ομοίως, η Επιτροπή δεν παρουσίασε στη Βιέννη, τη πρότασή της του συνόλου των τροποποιήσεων των Συνθηκών που θα ακολουθήσουν το Αμστερνταμ, δηλαδή το Αμστερνταμ ΙΙ, ή το Μάαστριχτ ΙΙΙ, όπως θέλουμε, προκειμένου να μην τρομάξει τον Γάλλο ψηφοφόρο στη μέση μίας κοινοβουλευτικής συζήτησης για την συνταγματική αναθεώρηση του Αμστερνταμ.
<P>
Τα ευρωπαϊκά θεσμικά όργανα, εδώ και χρόνια, προσπαθούν να αυξήσουν τις εξουσίες τους, αποφεύγοντας ταυτόχρονα ή ελλίσσοντας την ετυμηγορία του ψηφοφόρου. Νομίζουν ότι έτσι αποφεύγουν τα προβλήματα. Στη πραγματικότητα, δεν κάνουν άλλο από το να τα εμβαθύνουν, όπως αποδεικνύεται εξάλλου, από το ζήτημα του δημοκρατικού ελέγχου της ΟΝΕ, το οποίο καλύφθηκε στο Μάαστριχτ, προκειμένου να μην αποτραπεί ο ψηφοφόρος από τον πολύ φεντεραλισμό, στη συνέχεια καλύφθηκε εκ νέου στο Αστερνταμ, για να μην ξανανοίξει το κουτί της Πανδώρας, και το βρίσκουμε τώρα να έχει τεθεί σε όλο του το μέγεθος, στις χειρότερες συνθήκες, όπως άλλωστε το είχε υπογραμμίσει στη Βιέννη ο ίδιος ο Πρόεδρος Gil-Robles.
<P>
Η μέθοδος αυτή δεν μπορεί να συνεχιστεί.

<SPEAKER ID=105 LANGUAGE="DE" NAME="Posselt">
Κύριε Πρόεδρε, πιστεύω ότι η Διάσκεψη Κορυφής της Βιέννης ήταν σε πολλά σημεία επιτυχής. Θα ήθελα ωστόσο να επισημάνω ότι η, κατά τα άλλα πολύ ενημερωμένη, αυστριακή προεδρία του Συμβουλίου υπέπεσε σε ένα ασυγχώρητο σφάλμα, κατά την δήλωσή της, καθώς χρησιμοποίησε την λέξη δυτικά Βαλκάνια για να χαρακτηρίσει την κατάσταση στην Κροατία. Θεωρώ ότι πρέπει να αντικρύζουμε πολύ διαφοροποιημένα την περιοχή που κάτοτε συμπεριλαμβάνονταν τεχνητά στην Γιουγκοσλαβία. Αφ' ενός, έχουμε την Κροατία, η οποία θα έπρεπε επιτέλους να ενταχθεί στις ευρωπαϊκές δομές, έστω και αν ακόμη σε ορισμένα θέματα χρήζει βελτιώσεων. Αφ' ετέρου, έχουμε τη Βοσνία-Ερζεγοβίνη, όπου το θέμα είναι η οικοδόμιση στοιχειωδών δομών κράτους και όπου, προ πάντων, βλέπουμε ότι ένα μεμονωμένο κρατίδιο όπως η Δημοκρατία της Srpska αρνείται να αναγνωρίσει στους πρόσφυγες το δικαίωμα της επιστροφής και της ιθαγένειας.
<P>
Εν συνεχεία, έχουμε τη Σερβία, στην οποία όπως και πρώτα ένα καθεστώς αυθεραισίας αμαυρώνει το καλό όνομα του σερβικού λαού και προσπαθεί να επιβάλει την πολιτική του πολέμου και της καταπίεσης ενός Milosevic. Νομίζω ότι πρέπει να δούμε μεμονωμένα όλα αυτά τα διαφορετικά στοιχεία και να αποβάλουμε την κατασκευασμένη έννοια των «δυτικών Βαλκανίων» στο αρχείο του Ευρωπαϊκού Συμβουλίου!

<SPEAKER ID=106 NAME="Caudron">
Ομολογώ κάποια απογοήτευση για τα αποτελέσματα που προέκυψαν από την ευρωπαϊκή Σύνοδο Κορυφής της Βιέννης. Βέβαια, η προτεραιότητα που προβάλλεται και διατυπώνεται, της μάχης ενάντια στην ανεργία είναι πολύ θετική. Τα συγκεκριμένα μέτρα ωστόσο, μετατίθενται για αργότερα.
<P>
Η στάση αυτή είναι ακόμα περισσότερο λυπηρή από τη στιγμή που η συνάντηση των υπεύθυνων για την οικονομία υπουργών είχε γεννήσει ελπίδες και προμήνυε την απαρχή μίας νέας πνοής για το μέλλον της Ευρωπαϊκής Ένωσης.
<P>
Είμαστε σήμερα υποχρεωμένοι να πούμε ότι έχουμε μείνει ακόμα να πεινάμε. Όλα τα ζητήματα που εκκρεμούσαν μετατέθηκαν για αργότερα, σαν ο χρόνος να μπορούσε να συμφιλιώσει τις διαφορετικές προσεγγίσεις.
<P>
Οι αναβολές αυτές, φέρνουν στο φως, για μία ακόμα φορά, τις θεσμικές ανεπάρκειες της Ευρωπαϊκής Ένωσης, ενώ ο οικονομικός πυλώνας είναι προικισμένος σε ότι τον αφορά, με ένα ισχυρό μηχανισμό λήψης απόφασης.
<P>
Εάν μπορεί κανείς να μείνει ικανοποιημένος από δηλώσεις καλών προθέσεων, δικαιούται και να αναρωτηθεί σχετικά με την ορθότητα της πολιτικής οργάνωσης της Ένωσης απέναντι στις προκλήσεις με τις οποίες ερχόμαστε αντιμέτωποι συλλογικά.
<P>
Όντως, η διεύρυνση μπορεί να αποδειχθεί μία έκπληξη για την Ευρώπη. Αλλά, η προϋπόθεση είναι ότι πρέπει να προσαρμόσουμε τη διαδικασία λήψης απόφασης σε αυτό το νέο δεδομένο. Προκειμένου να υλοποιηθούν οι προθέσεις, θα πρέπει να υπάρχει μία εκτελεστική εξουσία, αποτελεσματική και νομιμοποιημένη που να διαθέτει επαρκή μέσα για να διασφαλίσει το δημοκρατικό της χαρακτήρα.
<P>
Υπό την έννοια αυτή, η κυλιόμενη προεδρία, έφθασε σε μία καμπή, όπου η λήψη απόφασης καθίσταται ολοένα και περισσότερο αμφίβολη, και αυτό συμβαίνει όποιο και αν είναι το κράτος που ασκεί τη λειτουργία αυτή και όποια και αν είναι η πολιτική πλειοψηφία στο Συμβούλιο.
<P>
Πριν καν τεθεί σε ισχύ, η Συνθήκη του Αμστερναμ μοιάζει να διαφαίνονται τα όρια της, ακόμα και αν συνιστά ένα σημαντικό βήμα για την ευρωπαϊκή υπηκόοτητα και για το Ευρωπαϊκό Κοινοβούλιο. Για να αποτραπεί η Ευρωπαϊκή Ένωση από το να βυθιστεί σε ένα σύνολο οικονομικό, όπου το κοινωνικό στοιχείο θα εμφανίζεται σαν κάτι προσωρινό, θα πρέπει να επανακινητοποιηθεί ο θεσμικός μηχανισμός προκειμένου να ενδυναμώσει την πολιτική Ευρώπη, ακόμα και να την δημιουργήσει.

<SPEAKER ID=107 NAME="Delcroix">
Αντίθετα με τα αναμενόμενα, η Διάσκεψη Κορυφής της Βιέννης δεν έλαβε καμία απόφαση σχετικά με τη μελλοντική χρηματοδότηση της Ευρώπης. Λίγες μέρες πριν την κυκλοφορία του ευρώ, τα κράτη μέλη προτίμησαν να αγνοήσουν αυτό το υπερβολικά ευαίσθητο θέμα. Ορισμένοι ελπίζουν να μην αυξηθεί η εισφορά τους, ακόμα μάλιστα να μειωθεί. Αλλοι αναφέρονται στην αρχή της «δίκαιης επιστροφής» που είχε αναγγείλει άλλοτε η κ. Θάτσερ: «I want my money back!». Χωρίς δυνατότητα αποφυγής, το ζήτημα θα επανέλθει στο τραπέζι των διαπραγματεύσεων στις Βρυξέλλες, το Μάρτιο του 1999.
<P>
Η Διάσκεψη Κορυφής του Εδιμβούργου το 1992 είχε καθορίσει τις δημοσιονομικές προοπτικές της Ένωσης μέχρι το 1999. Πέρα από εκεί, τίποτα δεν έχει προβλεφθεί. Εάν στηριχθούμε στις δηλώσεις ορισμένων Κρατών, οι προοπτικές της ευρωπαϊκής οικοδόμησης είναι αρκετά θολές... Η Ισπανία, η Ελλάδα και η Πορτογαλία που χρηματοδοτούνταν από τα «Ταμεία Συνοχής» είναι αποφασισμένες να καλύψουν την οικονομική τους καθυστέρηση. Έδειξαν το δισταγμό τους ενώπιον της «σταθεροποίησης» των πραγματικών δαπανών σε όγκο, δηλαδή διατήρησαν ένα ανώτατο όριο ύψους 1, 27 %.
<P>
Μεταξύ εκείνων που θέλουν να πληρώσουν λιγότερα και εκείνων που δεν θέλουν να λαμβάνουν λιγότερα, η συζήτηση φαίνεται να ξεκίνησε άσχημα. Ωστόσο, ορισμένα στοιχεία μου επιτρέπουν να σκέφτομαι ότι όταν θα στριμωχθούν, τα Κράτη δεν θα μπορέσουν να εμμείνουν επ' αόριστον στις θέσεις αυτές. Το 1988 και το 1992, η αύξηση των πόρων υπήρξε θεαματική. Τα διαρθρωτικά ταμεία, ειδικότερα, διπλασιάστηκαν. Μέχρι τώρα με μετριοπάθεια, η Ευρώπη πάντα προσάρμοζε τα μέσα της στις φιλοδοξίες της. Θα επρόκειτο για μία πρωτοπορία εάν οι δυσκολίες επιλύονταν... κάνοντας οικονομία.
<P>
Ένα θετικό σημείο της Βιέννης είναι το φιλόδοξο και δυναμικό πρόγραμμα που υιοθετήθηκε για το 1999: τα δημοσιονομικά της Ένωσης, το Μάρτιο στις Βρυξέλλες, το Σύμφωνο για την απασχόληση, η φορολογική εναρμόνιση, τα μεγάλα δίκτυα υποδομής και η άμυνα, τον Ιούνιο στη Κολωνία, η συνεργασία σε θέματα δικαιοσύνης και εσωτερικών υποθέσεων τον Οκτώβριο στην Ταμπέρη, ο συντονισμός των οικονομικών πολιτικών, η μάχη ενάντια στην απάτη, το περιβάλλον και η εξωτερική πολιτική στο Ελσίνκι, το Δεκέμβριο.
<P>
Μία παρατήρηση επιβάλλεται: εάν η συνάντηση των Βρυξελλών αποτύχει, όλες αυτές οι προοπτικές τίθενται σε κίνδυνο και αυτό κάποιες βδομάδες πριν από τις ευρωπαϊκές εκλογές τον Ιούνιο του 1999, που θα ανανεώσουν το Ευρωπαϊκό Κοινοβούλιο και έμμεσα θα καθορίσουν την επιλογή του νέου προέδρου και των νέων μελών της Ευρωπαϊκής Επιτροπής.
<P>
Ένα άλλο θετικό στοιχείο, βρίσκεται στη πρόοδο που πραγματοποιήθηκε από την Ευρώπη, από την υπογραφή του Αμστερνταμ. Η αντίσταση της απέναντι στην ασιατική κρίση μαρτυρά την υγιή Νομισματική της Ένωση και διέλυσε τον φόβο που πιάνει τα κράτη όταν προσεγγίζονται τομείς που αγγίζουν την εθνική κυριαρχία τους: την άμυνα, τη φορολογία, και τις θεσμικές μεταρρυθμίσεις. Ένας άλλος άνεμος μοιάζει να δείχνει ότι η Ευρώπη γνωρίζει ολοένα και περισσότερο πως η δύναμή της αυξάνεται όταν η ένωση μεταξύ των μελών της ενισχύεται.
<P>
Μία αποτυχία στις Βρυξέλλες θα έσπαγε τη φόρα του ευρώ και θα άνοιγε για την Ευρώπη μία περίοδο αβεβαιότητας, ακόμα μάλιστα και κρίσης, που θα έθετε σε κίνδυνο την εφαρμογή του Αμστερνταμ και θα βύθιζε ξανά την Ένωση στις μόνιμες διαμάχες για τον προϋπολογισμό. Η Ευρωπαϊκή Ένωση δεν θα μπορέσει να αναβάλει επ' αόριστον την εκούσια ανάληψη των προβλημάτων της ανεργίας - ανοιχτή πληγή στο στήθος της - η οποία εν μέρει ξεκίνησε από την φορολογία που βαρύνει την εργασία.
<P>
Η ειρήνη και η ανάπτυξη της Ευρώπης, ακόμα και η μετριοπαθής, έχουν ένα τίμημα. Καθένας ξέρει ότι η ειρήνη δεν είναι ένα αυθόρμητο φαινόμενο, ότι οικοδομείται κάθε μέρα, ότι κοστίζει ακριβά. Καθένας ξέρει επίσης, ότι το τίμημα που πληρώνεις για την ειρήνη δεν έχει κανένα κοινό μέτρο με τα ανθρώπινα και χρηματικά κόστη των πολέμων, τα οποία, δύο φορές κατέστρεψαν την ήπειρό μας. Για μας και τα παιδιά μας, το οφείλουμε να οικοδομήσουμε αυτή την Ευρώπη της ειρήνης.

<SPEAKER ID=108 NAME="Nicholson">
Το γεγονός ότι στα συμπεράσματα της Συνόδου Κορυφής της Βιέννης υπάρχουν ελάχιστα ουσιαστικά πράγματα δεν είναι απαραίτητα κάτι κακό. Τουλάχιστον η αυστριακή Προεδρία δεν ενέδωσε στον πειρασμό να παρουσιαστεί υπερβολικά φιλόδοξη στην αρχή της θητείας της, και απέφυγε έτσι την αναπόφευκτη ελλειπή πραγματοποίηση των στόχων, γεγονός που οφείλεται στην εξάμηνη διάρκεια της προεδρίας. Η κυβέρνηση της Αυστρίας, όπως φαίνεται, κατανοεί την αρχή της σταθερής διαχείρισης και επικέντρωσε την προσοχή της σε θέματα όπως η συμφωνία με την Ελβετία. Ο αρχηγός της Σοσιαλιστικής Ομάδας είχε δίκιο, όταν επισήμανε κατά τη διάρκεια της χτεσινής συζήτησης, ότι αυτό επετεύχθη λόγω του ότι η Αυστρία καταλαβαίνει τα ιδιαίτερα προβλήματα της εν λόγω χώρας. Ίσως αυτό να δίνει ένα μάθημα σε όσους προωθούν τη γελοία ιδέα ενός Υψηλού Επιτρόπου της Ευρωπαϊκής Ένωσης, αρμοδίου για τις εξωτερικές υποθέσεις, ο οποίος θα ενσαρκώσει την ακόμα περισσότερο παράλογη κοινή αμυντική πολιτική και πολιτική ασφάλειας. Οι διαφορετικές αντιδράσεις των μεμονωμένων χωρών της Ευρωπαϊκής 'Ενωσης στα γεγονότα του Περσικού Κόλπου υπογραμμίζουν το γεγονός ότι πρέπει να έχουμε το δικαίωμα να καθορίζουμε τις εξωτερικές πολιτικές μας. Η διεθνής συνεργασία συχνά επιτυγχάνεται καλύτερα όταν μεμονωμένες χώρες εργάζονται μέσα από τα δικά τους διπλωματικά κανάλια, τα οποία σε πολλές περιπτώσεις υπάρχουν εδώ και αιώνες.
<P>
Και στρέφομαι σε ένα συγκεκριμένο θέμα: χαιρετίζω τα συμπεράσματα αναφορικά με τη Βόρειο Ιρλανδία. Με μεγάλη ευχαρίστηση βλέπω την επανεπιβεβαίωση των συμπερασμάτων της Συνόδου Κορυφής του Cardiff, τον Ιούνιο, στην οποία έγινε έκκληση προς την Επιτροπή να καταρτίσει προτάσεις με τις οποίες θα παρέχει πρακτική υποστήριξη προς τη Συμφωνία του Μπέλφαστ. Με μεγάλη ευχαρίστηση βλέπω ότι η Επιτροπή έλαβε κάπως υπόψη της αυτά που της είπε το Συμβούλιο εκφράζοντας την περαιτέρω δέσμευσή της προς το πρόγραμμα Peace. Επίσης, επεσήμανε ότι εξετάζει το ενδεχόμενο σημαντικής αύξησης της χρηματοδότησης INTEREG, γεγονός το οποίο σίγουρα χαιρετίζω. Ωστόσο, πιστεύω ότι η Επιτροπή θα παρουσιάσει ένα μεγαλύτερο πακέτο για τη Βόρειο Ιρλανδία. Η διακρατική συνεργασία είναι ένα στοιχείο της Συμφωνίας του Μπέλφαστ. Δεν είναι ολόκληρη η Συμφωνία.
<P>
Έκθεση Ρουμπάτη (Α4-0409/98)
<SPEAKER ID=109 NAME="Andersson, Hulthιn, Lφφw, Palm, Sandberg - Fries και Theorin">
Η διαφύλαξη των ανθρωπίνων δικαιωμάτων αποτελεί προϋπόθεση για την ασφάλεια και την ειρήνη για τους ανθρώπους. Όσο δεν μπορούμε να διασφαλίσουμε το δικαίωμα στην καλή υγεία και την ευημερία για όλους τους ανθρώπους, τότε δεν διασφαλίζεται η ειρήνη και η ασφάλεια.
<P>
Οι σημερινές παραβιάσεις των ανθρωπίνων δικαιωμάτων είναι η αιτία των αυριανών συγκρούσεων. Αυτός ο φαύλος κύκλος των παραβιάσεων και των συγκρούσεων μπορεί και πρέπει να σταματήσει. Αυτό δέον όπως γίνει μέσω της καταπολέμησης της πείνας και της φτώχειας. Κατά τη διάρκεια δύο δεκαετιών νεοφιλελευθερισμού αυξήθηκαν έντονα οι αδικίες στον κόσμο. Πρέπει όλοι να καταπολεμήσουμε από κοινού αυτές τις αδικίες, τόσο εντός, όσο και εκτός της Ένωσης.
<P>
Δεν συμμεριζόμαστε τη θέση που διατυπώνεται στην παράγραφο υπ. αριθ. 23, όπου εκφράζεται λύπη για το γεγονός ότι η ΚΕΠΠΑ εξακολουθεί να αποτελεί έναν ξεχωριστό πυλώνα στην Ένωση. Δεν θεωρούμε ότι υπάρχει κάποια αντίφαση στο να δρα κανείς υπέρ μίας κοινής κοινοτικής πολιτικής αναφορικά με τα ανθρώπινα δικαιώματα και των άλλων πυλώνων της ΕΕ. Αντιθέτως, τα ανθρώπινα δικαιώματα και η εξωτερική πολιτική είναι τομείς της πολιτικής που είναι συνυφασμένοι με άλλους τομείς της πολιτικής, π.χ. το εμπόριο και η παροχή οικονομικής βοήθειας. Κατά την άποψή μας, τα στρατιωτικά θέματα της άμυνας ωστόσο, πρέπει να εξακολουθήσουν να υπόκεινται σε εθνικές αποφάσεις.

<SPEAKER ID=110 NAME="Blak, Iversen, Kirsten Jensen και Sindal">
Οι Δανοί σοσιαλδημοκράτες απέσχον από την ψηφοφορία επί ορισμένων τμημάτων της έκθεσης που αναφέρονται στην εναρμόνιση της συνεργασίας στον τομέα των ανθρωπίνων δικαιωμάτων. Το γεγονός ότι, η εξωτερική πολιτική και η πολιτική ασφάλειας εντάσσονται στον τρίτο πυλώνα, δεν αποτελεί, καταρχήν, εμπόδιο για μια συνεκτική και συνεπή πολιτική για τα ανθρώπινα δικαιώματα στην Ένωση, αλλά εξαρτάται σε πολύ μεγαλύτερο βαθμό από την πολιτική βούληση.

<SPEAKER ID=111 NAME="Caudron">
Πρώτα απ' όλα, θα ήθελα να εκφράσω τα θερμά μου συγχαρητήρια στους συναδέλφους μας, κ. Barros Moura και κ. Ρουμπάτη, για την ποιότητα και τη σοβαρότητα των δύο εκθέσεών τους. Το Ευρωπαϊκό Κοινοβούλιο με τις εργασίες τους συμμετέχει ολοκληρωτικά στις εκδηλώσεις για τον εορτασμό των 50 χρόνων της Οικουμενικής Διακήρυξης των Δικαιωμάτων του Ανθρώπου. Επιπλέον, προτείνουν μία ενδιαφέρουσα πορεία για το μέλλον.
<P>
Θα ήθελα επίσης να χαιρετίσω τη βρετανική κυβέρνηση για την απόφασή της να αποδεχθεί την έκδοση του Augusto Pinochet, προκειμένου να κριθεί ως υπαίτιος για εγκλήματα που διατάχθηκαν από αυτόν ή εκτελέστηκαν στο όνομά του. Έτσι αποδίδεται δικαιοσύνη στους χιλιάδες Χιλιανούς που σκοτώθηκαν, εξαφανίστηκαν ή εκδιώχθηκαν κατά τη διάρκεια του μακρόχρονου απάνθρωπου δικτατορικού καθεστώτος.
<P>
Όσον αφορά την έκθεση του Josι Barros Moura, θα ήθελα αναμφίβολα να τον υποστηρίξω και χαίρομαι για το γεγονός ότι προσδοκά απλώς να υπενθυμίσει τις αξίες που διακηρύσσει η Οικουμενική Διακήρυξη των Δικαιωμάτων του Ανθρώπου.
<P>
Επίσης, συμμερίζομαι την επιθυμία για μία μεταρρύθμιση των διεθνών οικονομικών ιδρυμάτων, κυρίως τη θεώρηση των κοινωνικών επιπτώσεων που επιφέρουν νομισματικά σχέδια που επιβάλλονται στις αναπτυσσόμενες χώρες.
<P>
Με αυτό το πνεύμα, μου φαίνεται σημαντικό που από τις διαπραγματεύσεις του ΠΟΕ μπορεί ενδεχομένως να προκύψει ένας κώδικας δεοντολογίας των επιχειρήσεων. Πρέπει να εκμεταλλευτούμε την ιδέα, που έχουν εκφράσει ορισμένοι, της δημιουργίας ενός «κοινωνικού σήματος». Για τον σκοπό αυτό, πιστεύω ότι στο πλαίσιο της κατακύρωσης δημοσίων συμβάσεων, θα έπρεπε να ήταν δυνατόν να εισαχθούν οι λεγόμενες «βέλτιστες κοινωνικές» ρήτρες, ό, τι και αν σκέφτονται γι' αυτό οι φιλελεύθεροι. Ανήκω σε εκείνους που θεωρούν ότι τα δικαιώματα του ανθρώπου και τα κοινωνικά δικαιώματα είναι άρρηκτα συνδεδεμένα.
<P>
Δεν θέλω να επεκταθώ περισσότερο στο κείμενο του φίλου μου Josι Barros Moura, γιατί θα ήθελα επίσης να υποστηρίξω το κείμενο του κ. Γιάννη Ρουμπάτη, τα λόγια του οποίου θα επέτρεπαν στην Ευρωπαϊκή Ένωση να αποκτήσει ένα μέσο κατάλληλο να ανταποκριθεί στις επείγοντες καταστάσεις.
<P>
Γιατί, αγαπητοί συνάδελφοι, το επείγον βρίσκεται στη καρδιά των μαχών που διεξάγουν δεκάδες χιλιάδες ανώνυμοι για τα δικαιώματα του ανθρώπου. Επομένως, μας χρειάζεται στο δικό μας επίπεδο ένα μέσο που να μπορεί να υποστηρίζει αυτήν τη στρατευμένη δύναμη.
<P>
Πιστεύω ότι ένας τέτοιος οργανισμός, σε συνεργασία με τις οργανώσεις που μάχονται για τα ανθρώπινα δικαιώματα σε όλον τον κόσμο, έχει λόγο ύπαρξης. Εξάλλου δεν χρειάζεται να αναφερθούν εδώ παραδείγματα. Κάθε μέρα, κάθε ώρα αποφέρει τον δικό της αριθμό κατάφωρων παραβιάσεων των πλέον στοιχειωδών δικαιωμάτων του άντρα, της γυναίκας και του παιδιού.
<P>
Έναν χρόνο πριν από την τρίτη χιλιετία, πρέπει να γίνει ένας απολογισμός... και να ληφθούν νέα συγκεκριμένα μέτρα.

<SPEAKER ID=112 NAME="Eriksson, Sjφstedt και Svensson">
Απέχουμε από την τελική ψηφοφορία για την έκθεση Ρουμπάτη.
<P>
Η έκθεση περιέχει πολλά καλά στοιχεία σε ό, τι αφορά τα ανθρώπινα δικαιώματα, αλλά μας βρίσκει αντίθετους το να απαιτείται χωρίς περαιτέρω προβληματισμό μία ιδιαίτερα μεγάλη αύξηση των πόρων και να τίθενται όροι για νομική ομοιογένεια της ΕΕ.

<SPEAKER ID=113 NAME="Lindqvist (ELDR)">
Η προάσπιση των ανθρωπίνων δικαιωμάτων και η προαγωγή της δημοκρατίας και της ελευθερίας του λόγου είναι ένα από τα σημαντικότερα καθήκοντα της ΕΕ και των χωρών της Ευρώπης. Οι προτάσεις της έκθεσης περί ενσωμάτωσης από την ΕΕ, σε όλες τις συμφωνίες με τρίτες χώρες, μίας ρήτρας για τα ανθρώπινα δικαιώματα είναι καλές. Καλή είναι επίσης η μονάδα «έγκαιρης προειδοποίησης» για συγκρούσεις που μπορεί να οδηγήσουν σε παραβιάσεις των ανθρωπίνων δικαιωμάτων.
<P>
Οι αδυναμίες ολόκληρης της κοινοτικής πολιτικής για τα ανθρώπινα δικαιώματα βρίσκονται στην έλλειψη παρακολούθησης, ελέγχου και επίβλεψης. Ένα τέτοιο παράδειγμα είναι η Τουρκία η οποία έχει συνάψει ένα Σύμφωνο Τελωνειακής Ένωσης με την ΕΕ. Σε αυτό το Σύμφωνο υπάρχουν συγκεκριμένα αιτήματα προς την Τουρκία σε ό, τι αφορά τη δημοκρατία, την ελευθερία έκφρασης, την αναστολή των αυθαίρετων φυλακίσεων και των βασανιστήριων. Ωστόσο, τίποτα δεν έχει γίνει, μολονότι το σύμφωνο υφίσταται εδώ και τέσσερα χρόνια. Στην περίπτωση που δεν τηρούνται οι συμφωνίες από τον έναν εταίρο πρέπει να ακυρώνονται τελικά. Πριν γίνει αυτό πρέπει να ενεργοποιηθεί ένα σύστημα πιέσεων και κυρώσεων. Πρέπει να δημιουργηθεί ένα τέτοιο σύστημα επίβλεψης και ελέγχου των συνειφθησών συμφωνιών.
<P>
Έκθεση Barros Moura (A4-0410/98)
<SPEAKER ID=114 NAME="Palm">
Δεν συμμερίζομαι την άποψη του εισηγητή ότι εξακολουθεί να χρειάζεται ενίσχυση η πολιτική ολοκλήρωση της ΕΕ. Η ΕΕ πρέπει να είναι πρωτίστως μία διακρατική συνεργασία.
<P>
Ο εισηγητής θεωρεί ότι το κύρος των ΗΠΑ ως πρότυπο ηθικής υπονομεύεται εξαιτίας της εφαρμογής της θανατικής ποινής. Θα πρέπει, ωστόσο, να θυμόμαστε ότι υπάρχουν κι άλλοι λόγοι εξαιτίας των οποίων υπονομεύεται σε ιδιαίτερα μεγάλο βαθμό το κύρος των ΗΠΑ. Θα αναφερθώ π.χ. στις υπόλοιπες παραβιάσεις των ανθρωπίνων δικαιωμάτων που διαπράττονται στη χώρα, στον μεγάλο όγκο των εξαγωγών όπλων και οργάνων για βασανιστήρια, καθώς και στη στάση των ΗΠΑ στις διεθνείς σχέσεις και συγκρούσεις.
<P>
Θεωρώ, περαιτέρω, ότι είναι τραγικό, 50 χρόνια μετά την υπογραφή της Διακήρυξης για τα Ανθρώπινα Δικαιώματα, να αναγκαζόμαστε να θεωρούμε ότι οι παρεμβάσεις των βουλευτών του Κοινοβουλίου σε μεμονωμένες υποθέσεις εξακολουθεί να είναι ένα σημαντικό μέσο για το Κοινοβούλιο ώστε να προάγει τα ανθρώπινα δικαιώματα. Αυτό δείχνει με σαφήνεια την αυθαιρεσία με την οποία εφαρμόζονται αυτά τα δικαιώματα.

<SPEAKER ID=115 NAME="Verwaerde">
Επιθυμώ να εκφράσω τα συγχαρητήριά μου στον εισηγητή μας, κ. Josι Barros Moura, για την εργασία που εξεπόνησε.
<P>
Η έκθεσή του είναι η δέκατη που συντάσσεται για το συγκεκριμένο θέμα, από το 1983 και μετά. Υπενθυμίζει έναν μεγάλο αριθμό αρχών και αξιών που αποτελούν το υπόβαθρο των εργασιών του Κοινοβουλίου μας, όσον αφορά τα δικαιώματα του ανθρώπου.
<P>
Ο εισηγητής επεσήμανε έναν μεγάλο αριθμό επιθυμητών θεσμικών βελτιώσεων, κυρίως αναφορικά με την κυκλοφορία των πληροφοριών μεταξύ του Κοινοβουλίου και της Ευρωπαϊκής Επιτροπής. Εξάλλου, αν και το Αμστερνταμ επέτρεψε να σημειωθεί μικρή πρόοδος στον τομέα της Κοινής Εξωτερικής Πολιτικής και Πολιτικής Ασφαλείας, πρέπει να σημειωθεί ότι το Συμβούλιο δεν σέβεται πάντοτε την υποχρέωσή του να ανακοινώνει στο Κοινοβούλιο, μέσα σε εύλογες προθεσμίες, ολοκληρωμένες πληροφορίες.
<P>
Επιθυμώ να εμμείνω προσωπικά σε ένα σημείο που μου φαίνεται ιδιαίτερα σημαντικό. Πρόκειται για τη Συνθήκη της Ρώμης, που αποβλέπει στη θεσμοθέτηση ενός διεθνούς ποινικού δικαστηρίου. Βεβαίως, χαίρομαι για την έγκριση του καθεστώτος αυτού του δικαστηρίου, που έγινε φέτος. Αλλά πλέον χρειάζονται 60 κράτη τουλάχιστον να επικυρώσουν αυτή τη Συνθήκη της Ρώμης προκειμένου να τεθεί σε ισχύ. Και επομένως, δεν μπορώ παρά να στρατευθώ για αυτή την υπόθεση και στην ίδια μου τη χώρα, τη Γαλλία.
<P>
Υποστήριξα ανεπιφύλακτα το εξαίρετο έργο που πραγματοποιήθηκε στο πλαίσιο της Επιτροπής Ανάπτυξης. Με την απόφαση αυτή, το Κοινοβούλιό μας αποστέλλει ένα ισχυρό μήνυμα. Εύχομαι ότι τα αιτήματα και οι ευχές που εκφράστηκαν και εγκρίθηκαν σήμερα να μπορέσουν να έχουν αποτελέσματα το συντομότερο δυνατόν.
<P>
Έκθεση Schaffner
<SPEAKER ID=116 LANGUAGE="FR" NAME="Fabre-Aubrespy">
Κύριε Πρόεδρε, η Ομάδα μας καταψήφισε την έκθεση της κ. Schaffner αναφορικά με τα δικαιώματα του ανθρώπου στην Ευρωπαϊκή Ένωση. Εξάλλου, χαίρομαι που μαθαίνω ότι και η ίδια η εισηγήτρια δήλωσε ότι θα καταψηφίσει την έκθεσή της.
<P>
Πράγματι, τα δικαιώματα του ανθρώπου παραβιάζονται συχνότατα στην Ευρωπαϊκή Ένωση, και το Ευρωπαϊκό Κοινοβούλιο υπερβολικά συχνά κάνει διακηρύξεις που δεν συνδέονται πάντοτε με τα δικαιώματα του ανθρώπου και δεν ακολουθούνται κατ' ουσίαν από αποτελέσματα.
<P>
Ως βουλευτές και Ευρωπαίοι πολίτες που είμαστε, στερούμαστε και εμείς συχνά τα δικαιώματά μας. Το δικαίωμά μας, για παράδειγμα, να αιτιολογήσουμε την ψήφο μας για μία έκθεση που κατέληξε σε ψηφορορία, όπως ορίζει με ακρίβεια το παράρτημα V, πρώτη παράγραφος του άρθρου 6, το οποίο σας καλώ να λάβετε υπόψη σας. Εκεί διαβάζουμε ακριβώς το εξής: «... λαμβάνοντας υπόψη την ψηφοφορία του Κοινοβουλίου...», και αυτό πριν από την αναπομπή στην επιτροπή.
<P>
Η ψηφοφορία που διεξήγαμε σχετικά με την άρνηση χορήγησης απαλλαγής αιτιολογήθηκε από τις εξαιρετικά σοβαρές επικρίσεις κατά της Επιτροπής για τη διαχείριση, από μεριάς της, των πιστώσεων του προϋπολογισμού. Εκφράζουμε την ικανοποίησή μας που το Κοινοβούλιο με 270 ψήφους έναντι 225 και 23 αποχές αρνήθηκε να χορηγήσει την εν λόγω απαλλαγή.
<P>
Και από αυτό μόνο - και η Επιτροπή το είχε συνειδητοποιήσει ακόμα και πριν από την ψηφοφορία - το Ευρωπαϊκό Κοινοβούλιο στην πλειοψηφία του θεώρησε ότι η άρνηση χορήγησης απαλλαγής προσέβαλλε σοβαρά την αξιοπιστία και το κύρος της Επιτροπής. Για αυτόν τον λόγο, επιθυμούμε το Ευρωπαϊκό Κοινοβούλιο να ξεκαθαρίσει την κατάσταση, να ψηφίσει μία πρόταση μομφής, να λάβει υπόψη τη σοβαρότητα των γεγονότων που καταγγέλλονται, να λάβει υπόψη του τον εμφανή, λόγω της συγκεκριμένης εξέλιξης, πολιτικής συσχέτισης μεταξύ της άρνησης χορήγησης απαλλαγής και της πρότασης μομφής, και να εγκρίνει την πρόταση μομφής, η οποία κυκλοφορεί αυτή τη στιγμή στους κόλπους του Κοινοβουλίου, με πρωτοβουλία της δικής μας Ομάδας. Εξάλλου, το κείμενο αυτό ήδη έχει συγκεντρώσει περίπου 15 υπογραφές βουλευτών. Σίγουρα θα εξασφαλίσει τον απαραίτητο αριθμό υπογραφών.

<SPEAKER ID=117 LANGUAGE="DE" NAME="Posselt">
Κύριε Πρόεδρε, θα ήθελα κατ' αρχάς να δηλώσω ξεκάθαρα ότι η Ομάδα του Ευρωπαϊκού Λαϊκού Κόμματος υπερασπίζεται δυναμικά τα ανθρώπινα δικαιώματα στην Ευρωπαϊκή Ένωση, όπου υποτίθεται ότι αυτά διακυβεύονται. Ακούστηκε ότι δεν είναι δυνατόν στην επέτειο των 50 χρόνων για τα ανθρώπινα δικαιώματα να καταψηφίζεται μια έκθεση σχετικά με τα ανθρώπινα δικαιώματα. Αυτό όμως έπρεπε να γίνει, δεδομένου ότι η έκθεση αυτή, αν και έφερε τον τίτλο της έκθεσης για τα ανθρώπινα δικαιώματα, είχε ως περιεχόμενο ακριβώς το αντίθετο. Ήταν ένα πλήγμα σε δυο θεμέλιους λίθους του δημοκρατικού κράτους δικαίου, κατ' αρχάς στο γάμο και στην οικογένεια και κατά δεύτερον στην έννοια της ιθαγένειας. Τα δύο αυτά στοιχεία αποτελούν τα θεμέλια κάθε σύγχρονου κράτους δικαίου και για αυτόν το λόγο έπρεπε να πούμε «όχι» σε αυτή την έκθεση, διότι ακριβώς αμφισβητεί τα θεμέλια αυτά και συνεπώς δεν της αξίζει ο τίτλος της έκθεσης για τα ανθρώπινα δικαιώματα. Θα ήθελα να μπορούσε να αποσυρθεί από την έκθεση αυτή όχι μόνο το καλό όνομα της κυρίας Schaffner, όπως και ευτυχώς έγινε, αλλά και το καλό όνομα της έκθεσης για τα ανθρώπινα δικαιώματα!

<SPEAKER ID=118 NAME="Andersson, Hulthιn, Lφφw, Palm, Sandberg-Fries και Theorin">
Θεωρούμε ότι έχει σημασία να επισημάνει το Ευρωπαϊκό Κοινοβούλιο τον σεβασμό των ανθρωπίνων δικαιωμάτων εντός της ΕΕ. Είναι ευπρόσδεκτη η ικανότητα της έκθεσης να αντιλαμβάνεται τα ανθρώπινα δικαιώματα σ' ένα ευρύτερο πλαίσιο, εξ ου και οι σημαντικές τοποθετήσεις μεταξύ άλλων για τον αγώνα ενάντια στον ρατσισμό και την ξενοφοβία, για τα κοινωνικά δικαιώματα, για τα δικαιώματα των εθνικών μειονοτήτων και των προσφύγων καθώς και για τα δικαιώματα των ομοφυλοφίλων. Θέλουμε να τονίσουμε τη σημασία που έγκειται στο γεγονός να τοποθετηθεί το Ευρωπαϊκό Κοινοβούλιο με μία προοδευτική θέση στο θέμα των ανθρωπίνων δικαιωμάτων εντός της Ευρωπαϊκής Ένωσης.
<P>
Ο διάλογος, στον οποίον συμβάλλει η έκθεση, τονίζει με σαφήνεια τις ιδεολογικές διαχωριστικές γραμμές που υπάρχουν στα θέματα αυτού του είδους μεταξύ της προοδευτικής αριστεράς και των αντιδραστικών δυνάμεων στο δεξιό άκρο της πολιτικής. Είμαστε κατηγορηματικά αντίθετοι με τις, λίγο πολύ, εκπεφρασμένες εχθρικές προς τις γυναίκες τάσεις, της αντίστασης στις αμβλώσεις, τις προκαταλήψεις ενάντια στους ομοφυλόφιλους, καθώς και την αδιαφορία προς τις ρατσιστικές και τις εχθρικές προς τους ξένους τάσεις τις οποίες εκφράζουν ορισμένες προτάσεις τροπολογίας. Είμαστε, επίσης, κατηγορηματικά αντίθετοι με τις προσπάθειες υποβολής προτάσεων φιλελεύθερων προς τα ναρκωτικά, στο πλαίσιο δήθεν των ανθρωπίνων δικαιωμάτων. Η χρήση των ναρκωτικών και οι τραγικές κοινωνικές επιπτώσεις της δεν μπορεί επ' ουδενί να αντιμετωπιστεί ως ένα ανθρώπινο δικαίωμα. Εκφράζουμε τη βαθύτατη λύπη μας για το γεγονός ότι υποβάλλονται τέτοιου είδους προτάσεις στη σύνοδο. Συμβάλλουν μόνο στο να κλονιστεί η εμπιστοσύνη προς τη στάση του Ευρωπαϊκού Κοινοβουλίου στο θέμα των ανθρωπίνων δικαιωμάτων εντός της Ευρωπαϊκής Ένωσης.

<SPEAKER ID=119 NAME="Andrews">
Θα ήθελα, κατ' αρχάς, να εγκωμιάσω αυτή την εκτεταμένη έκθεση η οποία συντάχθηκε από την εισηγήτρια με θέμα την κατάσταση των ανθρωπίνων δικαιωμάτων στην Ευρωπαϊκή Ένωση το έτος 1997.
<P>
Είναι ορθό αλλά και αντιπροσωπευτικό το γεγονός ότι συζητούμε αυτό το θέμα την επέτειο των 50 χρόνων από την Οικουμενική Διακήρυξη των Ανθρωπίνων Δικαιωμάτων των Ηνωμένων Εθνών. Συμφωνώ με την εισηγήτρια όταν λέει ότι αρκεί να διαβάσουμε την ετήσια έκθεση της Διεθνούς Αμνηστίας για να δούμε σε ποιο βαθμό αγνοούνται τα ανθρώπινα δικαιώματα στον σύγχρονο κόσμο. Τα θεσμικά όργανα της Κοινότητας επαγρυπνούν για τη σημασία του σεβασμού των ανθρωπίνων δικαιωμάτων, τόσο στην πατρίδα, όσο και στο εξωτερικό. Ωστόσο, νομίζω ότι πρέπει να διευκρινίσω μία τροπολογία η οποία κατατέθηκε από την κ McKenna για την έκθεση αυτή.
<P>
Η κ. McKenna εκφράζει τη λύπη της για το γεγονός ότι, στην Ιρλανδία, γίνονται προσφυγές στο Ειδικό Ποινικό Δικαστήριο για παραπτώματα που δεν έχουν να κάνουν με τρομοκρατία· η τροπολογία μοιάζει να υπονοεί κατά βάθος ότι τίθεται το ερώτημα για ποιο λόγο να γίνεται προσφυγή στο Ειδικό Ποινικό Δικαστήριο. Στο θέμα αυτό πρέπει να έχουμε υπόψη μας τα εξής:
<P>
Ούτε το Σύνταγμα ούτε η Πράξη σχετικά με τα Αδικήματα κατά του Κράτους του 1939 προβλέπουν ότι το Ειδικό Ποινικό Δικαστήριο πρέπει να συνέρχεται για να εξετάζει μόνον υποθέσεις σχετικές με παραστρατιωτικές οργανώσεις.-Το Ειδικό Ποινικό Δικαστήριο διαφέρει από τα τακτικά δικαστήρια μόνον από δύο απόψεις. Πρώτον, δεν υπάρχουν ένορκοι. Δεύτερον, αντί για έναν δικαστή έχει τρεις δικαστές. Από κάθε άλλη άποψη δεν υπάρχει διαφορά. Ισχύουν οι ίδιοι κανόνες για τα αποδεικτικά στοιχεία, για τη νομική εκπροσώπηση και ούτω καθεξής και φυσικά ο αποφάσεις του Δικαστηρίου μπορούν να αναθεωρηθούν από το Εφετείο Ποινικών Υποθέσεων.-στην υπόθεση Joseph Kavanagh κατά ιρλανδικής κυβέρνησης κατέστη σαφές ότι, ο προϊστάμενος της εισαγγελίας έχει την ελευθερία να δίνει κατευθύνσεις, σύμφωνα με την Πράξη για Αδικήματα κατά του Κράτους του 1939, για το κατά πόσον ένα πρόσωπο μπορεί να δικαστεί στο Ειδικό Ποινικό Δικαστήριο σε περίπτωση που ο προϊστάμενος της εισαγελίας είναι βέβαιος ότι τα τακτικά δικαστήρια δεν μπορούν να διασφαλίσουν την αποτελεσματική απονομή δικαιοσύνης. Σε αυτά τα παραδείγματα μπορεί να περιλαμβάνονται υποθέσεις φόνων, οργανωμένου εγκλήματος και διακίνησης ναρκωτικών και / ή απεχθών εγκλημάτων που σχετίζονται με αυτά.-Η πρόσφατη προσφυγή στο Ειδικό Ποινικό Δικαστήριο για υποθέσεις ναρκωτικών και οργανωμένου εγκλήματος ήταν το αποτέλεσμα της διασαφήνισης των εξουσιών του προϊσταμένου της εισαγγελίας σύμφωνα με την ισχύουσα νομοθεσία.
<SPEAKER ID=120 NAME="Berthu">
Η Ομάδα των Ανεξαρτήτων για την Ευρώπη των Εθνών καταψήφισε την έκθεση Scaffner, η οποία, με το πρόσχημα ότι υπερασπίζεται τα δικαιώματα του ανθρώπου στην Ευρωπαϊκή Ένωση, παρουσιάζει πολλές εξαιρετικά αμφισβητήσισμες διατάξεις, από το δικαιώμα ψήφου των μεταναστών ώς τον γάμο μεταξύ ομοφυλοφίλων. Επειδή δεν μπορώ να ασχοληθώ με όλες στην αιτιολόγηση της ψήφου μου, θα αρκεστώ να αναφερθώ σε μία μόνο, που στην παράγραφο 46 της απόφασης «καλεί τα κράτη μέλη να αναγνωρίσουν και να προωθήσουν τις περιφερειακές τους γλώσσες, ... και συγκεκριμένα με την υπογραφή και την κύρωση του Ευρωπαϊκού Χάρτη για τις Περιφερειακές ή Μειονοτικές Γλώσσες», αυτόν που ενέκρινε το Συμβούλιο της Ευρώπης το 1992.
<P>
Αυτή την έκκληση για κύρωση του Χάρτη για τις περιφερειακές ή Μειονοτικές Γλώσσες δεν θα μπορούσαμε να την αποδεχθούμε. Καταρχήν, αυτό το κείμενο προβλέπει ότι, για τις εν λόγω γλώσσες, σε κάθε χώρα, η διοίκηση θα πρέπει να είναι σε θέση να τις χρησιμοποιεί στις σχέσεις με τους πολίτες, πράγμα που προϋποθέτει υψηλό κόστος και θα αντίκειτο στο γαλλικό Σύνταγμα το οποίο, στο άρθρο 2, ορίζει ότι «η γλώσσα της Δημοκρατίας είναι η γαλλική». Η σημερινή κατάσταση, με την ελεύθερη χρήση των περιφερειακών γλωσσών, αλλά με τα κράτη να μπορούν να χρησιμοποιούν μία προτιμητέα γλώσσα για τη διαφύλαξη της ενότητάς τους, μας φαίνεται απολύτως ικανοποιητική.
<P>
Επιπλέον, ακόμα και αν γινόταν παραδεκτό ότι κατά τη στιγμή της κύρωσης ο Χάρτης θα κάλυπτε μόνο έναν περιορισμένο αριθμό παραδοσιακών περιφερειακών γλωσσών, είναι προφανές ότι σύντομα θα ασκούντο πιέσεις για την προσθήκη πρόσθετων γλωσσών και κυρίως εκείνων που ομιλούν οι μετανάστες. Βεβαίως, ο Χάρτης αποκλείει, όπως φαίνεται ήδη από το πρώτο του άρθρο, «τις γλώσσες των μεταναστών». Αλλά δεν γίνεται κανένας λόγος για τη γλώσσα των παιδιών των μεταναστών ή των εγγονών τους, που τα ίδια δεν είναι μετανάστες, αλλά κινδυνεύουν να μιλούν πάντοτε τη γλώσσα καταγωγής τους, λαμβάνοντας υπόψη των εμπλοκών της ενσωμάτωσης. Ο φόβος αυτός αυξάνεται από το άρθρο 7, που προβλέπει ότι οι αρχές που καθορίζονται για τις περιφερειακές γλώσσες θα ισχύουν επίσης για τις μειονοτικές γλώσσες «που δεν έχουν επικράτεια».
<P>
Επιπλέον, όλος ο Χάρτης διέπεται από ένα πνεύμα αποδιάρθρωσης των κρατών, που συμπίπτει τελείως με τη θέληση ορισμένων Ευρωπαίων φεντεραλιστών να μην αφήσουν να υπάρξει τίποτα το συγκεκριμένο μεταξύ των Βρυξελλών και των περιφερειών. Για παράδειγμα, στο άρθρο 7 προβλέπεται η προώθηση των διεθνικών ανταλλαγών μεταξύ των χρησιμοποιούμενων περιφερειακών γλωσσών που είναι ίδιες ή μοιάζουν σε δύο ή περισσότερα κράτη. Στο άρθρο 14, προβλέπεται η ενθάρρυνση της διασυνοριακής συνεργασίας, απευθείας μεταξύ των τοπικών αυτοδιοικήσεων, στην επικράτεια των οποίων χρησιμοποιούνται παρόμοιες περιφερειακές γλώσσες.
<P>
Υπό αυτό το πρίσμα, η κύρωση του Χάρτη για τις περιφερειακές ή μειονοτικές γλώσσες θα έδινε νέα ώθηση στην Ευρώπη των περιφερειών, που το ευρώ εξάλλου θα επιταχύνει την ίδια στιγμή, αφαιρώντας από τα κράτη ένα από τα μέσα επιβεβαίωσης της εθνικής τους ταυτότητας. Δεν μας εκπλήσσει το ότι διαπιστώνουμε πως, για μία ακόμη φορά, το Ευρωπαϊκό Κοινοβούλιο είναι συνένοχο μίας κακής ενέργειεας κατά των κρατών.

<SPEAKER ID=121 NAME="Buffetaut">
Τα ανθρώπινα δικαιώματα θα έπρεπε να μας ενώνουν. Όμως, όπως κάθε χρόνο, κάποιοι συνάδελφοι εκμεταλλεύονται την ετήσια έκθεση για να εκφράσουν πολιτικές και ιδεολογικές επιλογές που δεν έχουν καμία σχέση με αυτά.
<P>
Νεο-μαρξιστές-λενινιστές δεινόσαυροι ή ανεύθυνοι ελευθερίζοντες, εισήγαγαν κατ' αυτόν τον τρόπο διατάξεις που αποβλέπουν στην υπονόμευση τόσο της οικογένειας όσο και των αρχών της ιθαγένειας, που αποτελούν το υπόβαθρο της κάθε κοινωνίας και του κάθε κράτους.
<P>
Γι' αυτόν τον λόγο, δεν μπορούσαμε να ψηφίσουμε υπέρ της έκθεσης της κ. Schaffner έτσι όπως έχει τροποποιηθεί, και με ικανοποίηση παρατηρήσαμε ότι η ίδια αρνήθηκε να αναλάβει τη «μητρότητα» της εν λόγω έκθεσης.
<P>
Σε γενικές γραμμές, διαπιστώνεται ότι, ορισμένοι από εκείνους που διεκδικούν με τον μεγαλύτερο θόρυβο την υπεράσπιση των δικαιωμάτων του ανθρώπου ήταν οι πρώτοι που υποστήριζαν επί δεκαετίες τα μαρξιστικά-λενινιστικά καθεστώτα, που χλεύαζαν αυτά τα δικαιώματα με κυνισμό και ωμότητα. Ας υπογραμμίσουμε εξάλλου ότι ποτέ δεν θεώρησαν σκόπιμο να μετανοήσουν παρ' όλο που ήταν οι συνένοχοι, μάλλον οι πράκτορες, των ολοκληρωτικών κομμουνιστικών καθεστώτων που ευθύνονται για τον θάνατο περισσότερων από 100 εκατομμύρια αθώων ανθρώπων.
<P>
Ας θυμηθούμε επίσης, όπως απέδειξαν και τα αρχεία της ΚΑ-ΓΚΕ-ΜΠΕ, ότι όλα τα κομμουνιστικά κόμματα στην Ευρώπη χρηματίζονταν από την ΕΣΣΔ μέχρι το 1989! Και έρχονται αυτοί, ή οι συνοδοιπόροι τους, να μας δώσουν μαθήματα για «δικαιώματα του ανθρώπου»!
<P>
Είναι πλέον καιρός να καταγγείλουμε αυτήν την περίεργη φάρσα. Όπως είναι πλέον καιρός να στιγματίσουμε τις ανήθικες συμμαχίες των σοσιαλιστών με τα κομμουνιστικά καθεστώτα. Και εκεί ακόμα, η σχολαστική αίσθηση της ηθικής τους μού φαίνεται να παρουσιάζει «έκλειψη». Όπως παρατηρούσε ο μακαρίτης Franηois Furet, η έμμονη ιδέα του φασισμού, επομένως η αντιφασισμός, θεωρείτο εργαλείο του κομμουνιστικού κινήματος, ως μέσο απόκρυψης της ίδιας της πραγματικότητας του στα μάτια της κοινής γνώμης. Είναι αξιοθρήνητο που οι σοσιαλιστές εξακολουθούν πάντοτε να συγκατατίθενται σε αυτή την πλάνη.
<P>
Εγώ, από την πλευρά μου, κοιτάζοντας αυτό τον αιματηρό αιώνα που τελειώνει με τα ερείπια που άφησαν η κόκκινη και η μαύρη πανούκλα, αδελφές ψυχές, βρίσκω τα πρότυπα μου στον Winston Churchil και τον Charles de Gaulle, οι οποίοι ήταν οι γνήσιοι μαχητές για την αξιοπρέπεια των λαών.

<SPEAKER ID=122 NAME="Cars">
Υπερψήφισα με κάποια διστακτικότητα την έκθεση Schaffner στην τελική ψηφοφορία. Η διστακτικότητά μου οφείλονταν στο ότι στην έκθεση είχαν συμπεριληφθεί πάρα πολλά τα οποία ελάχιστη, ή καμία, σχέση είχαν με τον σεβασμό των ανθρωπίνων δικαιωμάτων στην ΕΕ.

<SPEAKER ID=123 NAME="Darras">
Όπως κάθε χρόνο, το Κοινοβούλιο μας ενδιαφέρεται για την κατάσταση των δικαιωμάτων του ανθρώπου στους κόλπους της Ευρωπαϊκής Ένωσης. Εντούτοις, η ψηφοφορία που πραγματοποιείται σήμερα, αποκτά μία ιδιαίτερη διάσταση, εφόσον γιορτάζουμε την επέτειο των 50 χρόνων της Οικουμενικής Διακήρυξης των Δικαιωμάτων του Ανθρώπου, καθώς και των 10 ετών του Βραβείου Ζαχάρωφ, που καθιέρωσε το δικό μας θεσμικό όργανο.
<P>
Στο πλαίσιο αυτό, οφείλω να συγχαρώ την εισηγήτριά μας, που παρουσιάζει εδώ μία αξιοσημείωτη εργασία και που κυρίως έπαιξε πλήρως το παιχνίδι της διαβούλευσης και του συμβιβασμού. Δεν ήταν εμφανές, γιατί είναι τόσο δύσκολο να «βάλεις τάξη στο ίδιο σου το σπίτι».
<P>
Ψήφισα λοιπόν υπέρ αυτής της έκθεσης, γιατί ο σεβασμός των ανθρωπίνων δικαιωμάτων αποτελεί ένα αναπόσπαστο συστατικό στοιχείο κάθε δημοκρατικής κοινωνίας και πρέπει να αποτελεί έναν από τους βασικούς πυλώνες της εσωτερικής και εξωτερικής πολιτικής της Ένωσης.
<P>
Επιπλέον, εγκρίνω την πρόταση για ανακήρυξη του έτους 1999 ως «Ευρωπαϊκό Έτος κατά της βίας σε βάρος των γυναικών». Πιστεύω επίσης ότι πρέπει να καταπολεμηθούν οι απόπειρες κατά των ανθρωπίνων δικαιωμάτων στις οποίες επιδίδονται ορισμένες «σέχτες». Συμμερίζομαι επίσης την ιδέα του δικαιώματος πρόσβασης στην εργασία, στην υγεία, στις κοινωνικές παροχές, στη διαμονή, στην εκπαίδευση και στη δικαιοσύνη.
<P>
Η κύρωση της Συνθήκης του Αμστερνταμ θα ενισχύσει τον αγώνα κατά κάθε είδους διακρίσεων (άρθρο 13), έννοια την οποία συμμερίζομαι ολόψυχα και η οποία είναι αναπόσπαστη με εκείνη της ελευθερίας.
<P>
Τελειώνοντας, δεν μπορώ παρά να υποστηρίξω το σύνολο της έκθεσης, που αν υπερψηφιστεί από την Ολομέλεια, θα είναι όλο προς τιμή του Κοινοβουλίου μας.

<SPEAKER ID=124 NAME="Hager">
Η προστασία των ανθρωπίνων δικαιωμάτων αποτελεί θερμή και σοβαρή παράκληση από την πλευρά τη δική μου και των συναδέλφων μου, αναγνωρίζοντας συγχρόνως τη σημασία αυτής της ετήσιας έκθεσης. Εξίσου όμως προβληματική θεωρώ την έλλειψη μιας ενιαίας ερμηνείας της έννοιας των ανθρωπίνων δικαιωμάτων και εν μέρει προβληματικό επίσης και το περιεχόμενο αυτής της έκθεσης. Θα είχα πραγματικά χαιρετήσει την έκθεση αυτή, εάν τουλάχιστον εφέτος, επ' ευκαιρία της επετείου των 50 χρόνων της Οικουμενικής Διακήρυξης των Ανθρωπίνων Δικαιωμάτων, δεν είχε ξεπέσει σε πολιτικοκομματική προγραμματική δήλωση, ανάλογα με την αντίστοιχη πλειοψηφία στην αρμόδια επιτροπή, αλλά είχε ασχοληθεί με τα πραγματικά προβλήματα της Ένωσης. Εγώ πάντως δεν μπορώ να αποκομίσω τίποτε από τις μεμονωμένες απαρριθμήσεις και την επαναλαμβανόμενη ανάμειξη παραβιάσεων εντός της Ένωσης με εκείνες εκτός της ΕΕ. Και μόνο εξαιτίας αυτού, απέρριψα ορισμένα σημεία, για τα οποία ενώ είμαι της άποψης ότι αποτελούν παραβίαση των ανθρωπίνων δικαιωμάτων, ωστόσο πιστεύω ότι αφορούν παραβιάσεις εκτός της Ένωσης και ως εκ τούτου δεν θα έπρεπε να αποτελούν αντικείμενο της σημερινής έκθεσης που τίθεται σε ψηφοφορία.

<SPEAKER ID=125 NAME="Seillier">
Ακόμα μία φορά, κυριάρχησε η μεγαλύτερη σύγχυση στις συζητήσεις και την ψηφοφορία για την έκθεση, σχετικά με την κατάσταση και τον σεβασμό των δικαιωμάτων του ανθρώπου στην Ευρωπαϊκή Ένωση.
<P>
Όμως, η σύγχρονη ιστορία προέβαλε με τραγικό τρόπο τον κίνδυνο που προέρχεται από τη λήθη της αλήθειας που αφορά την ανθρώπινη προσωπικότητα. Καθίσταται περισσότερο απαραίτητο από ποτέ τη φετεινή χρονιά της πεντηκοστής επετείου από την Οικουμενική Διακήρυξη των Δικαιωμάτων του Ανθρώπου να θυμηθούμε μερικές θεμελιώδεις αλήθειες. Η διακήρυξη του 1948 είνα σαφής: αναγνωρίζει τα δικαιώματα που διακηρύττει, δεν τα παρέχει. Στην ουσία αυτά ενυπάρχουν στην προσωπικότητα του ανθρώπου και στην αξιοπρέπειά του.
<P>
Όμως, τι βλέπουμε; Ανθιση όλων των ειδών των υποτιθέμενων δικαιωμάτων στο όνομα της αρχής της «μη εισαγωγής διακρίσεων» (άρθρο 13 του σχεδίου της Συνθήκης του Αμστερνταμ), γεγονός που μπορεί να επιφέρει τη δικαιολόγηση οποιασδήποτε συμπεριφοράς, για παράδειγμα αυτές που σχετίζονται με τις σεξουαλικές πρακτικές. Αυτή η θετικιστική απόκλιση του δικαίου στην Ευρώπη είναι πολύ σοβαρή: σηματοδοτεί μία ρήξη με τον πλέον θεμελιώδη ευρωπαϊκό ανθρωπισμό, που θα έπρεπε επειγόντως να ξαναβρούν οι ενήλικες και να γνωρίσουν οι νέες γενιές.
<P>
Πριν από δύο χιλιάδες χρόνια, επιβεβαιώνοντας τη βιβλική αποκάλυψη της ενότητας του ανθρώπινου είδους (βλ. Γένεση), ο Ιησούς Χριστός ήρθε να μας διδάξει τη στάση που είναι ικανή να προωθήσει με τον καλύτερο τρόπο τον σεβασμό των δικαιωμάτων του ανθρώπου. «Αυτό που θέλετε οι άνθρωποι να κάνουν για σας, κάντε το επίσης για αυτούς».

<SPEAKER ID=126 LANGUAGE="FR" NAME="Lulling">
Κύριε Πρόεδρε, πρέπει να σας πω ότι είμαι κάπως σαστισμένη. Επιτρέπετε στον κ. Fabre-Aubrespy, στο πλαίσιο μία αιτιολόγησης ψήφου για την έκθεση Schaffner, να αιτιολογήσει την ψήφο του για την έκθεση Elles που αφορά τη χορήγηση απαλλαγής για το 1996. Έχετε παρατυπίσει δύο φορές: πρώτον, δεν μας δώσατε τον λόγο, ενώ υπήρχε μία πολύ σημαντική ψηφοφορία, στη συνέχεια επιτρέπετε σε ένα βουλευτή του κοινοβουλίου να εκφράσει τη γνώμη του, ενώ δεν το επιτρέπετε σε άλλους. Τελικά, κύριε Πρόεδρε, είμαι υποχρεωμένη να σας πω ότι έχετε άδικο να μη λαμβάνετε υπόψη ότι δεν υπήρξε ψηφοφορία για τη χορήγηση απαλλαγής. Όμως, εξηγήστε μου αυτό που είπατε: δεν υπήρξε απαλλαγή και δεν υπήρξε άρνηση χορήγησης απαλλαγής, δεν υπήρξε χορήγηση της απαλλαγής. Μπορείτε να μου εξηγήσετε τη δική σας ερμηνεία;

<SPEAKER ID=127 NAME="Πρόεδρος">
Κυρία μου, θα το κάνω ευχαρίστως. Πρώτον, είναι αλήθεια ότι πιθανότατα ήμουν λίγο αφηρημένος αφήνοντας τον κ. Fabre-Aubrespy να μιλήσει για τις τροπολογίες που δεν είχαν σχεδόν καμία σχέση με την έκθεση Schaffner αλλά, όπως μπορέσατε να διαπιστώσετε, είμαι αρκετά φιλελεύθερος ως πρόεδρος.
<P>
Έτσι έχουν τα πράγματα, και όσον αφορά στην ερώτηση που θέσατε, σας παρακαλώ να αναφερθείτε, αφενός, στο άρθρο 122, «Αιτιολογήσεις ψήφου»: «Όταν περατωθεί η γενική συζήτηση, μπορεί κάθε βουλευτής να προβεί σε προφορική αιτιολόγηση ψήφου επί της τελικής ψηφοφορίας». Επί της τελικής ψηφοφορίας. Και δεύτερον, στο Παράρτημα V, σύμφωνα με το οποίο ψηφίσαμε, στο πλαίσο του άρθρου 3 «Χορήγηση απαλλαγής», θυμάστε ότι για την τελική απόφαση κρίναμε με μία άνετη πλειοψηφία στην ολομέλεια ότι δεν υπήρχε δυνατότητα τροπολογιών και δεν ψηφίσαμε παρά μόνο υπέρ ή κατά των συμπερασμάτων της Επιτροπής.
<P>
Αυτά τα συμπεράσματα ήταν υπέρ της χορήγησης απαλλαγής, αλλά δεν εγκρίθηκαν. Έκτοτε, με το άρθρο 6 «Αναπομπή στην Επιτροπή», ο κ. Fabre-Aubrespy μου επισήμαινε ότι πρέπει να λαμβάνεται υπόψη η ψήφοφορία του Κοινοβουλίου. Είναι προφανές, αλλά δεν πρόκειται για μία τελική ψηφοφορία, γεγονός που κάνει την Προεδρία να διατηρεί την ερμηνεία της, ότι δεν είναι σκόπιμο να αποδεχτεί τις αιτιολογήσεις ψήφου για την έκθεση Elles και αν δείχνω υπερβολική επιείκεια, για μία φορά, σας παρακαλώ να με συγχωρήσετε.
<P>
(Η συνεδρίαση διακοπείσα στις 13.29, επαναλαμβάνεται στις 15.00)

<SPEAKER ID=128 NAME="Πρόεδρος">
Τον λόγο έχει ο κύριος Elliott.

<SPEAKER ID=129 LANGUAGE="EN" NAME="Elliott">
Κύριε Πρόεδρε, ζητώ κάποιες διευκρινίσεις σχετικά με τη διεξαγωγή της σημερινής συνεδρίασης για το χρόνο που απομένει. Υπήρχε η πρόθεση να διεξαχθεί η κοινή συζήτηση για τον ρατσισμό και την ξενοφοβία μετά την ψηφοφορία. Θα ήθελα να μάθω πότε θα διεξαχθεί η συζήτηση αυτή τώρα.

<SPEAKER ID=130 NAME="Πρόεδρος">
Οι υπηρεσίες μού λένε ότι η συζήτηση θα διεξαχθεί πιθανότατα στις 18.20.

<SPEAKER ID=131 LANGUAGE="EN" NAME="Elliott">
Κύριε Πρόεδρε, καταλαβαίνω ότι υπάρχουν δυσκολίες σήμερα, όμως αυτό αποτελεί πρόβλημα καθώς εγώ πρέπει να φύγω στις 18.00. Πρέπει να πάω σε μία κηδεία αύριο στην Αγγλία και δεν μπορώ να βρίσκομαι εδώ. Επομένως, θα χρειαστεί να κανονίσω κάτι άλλο για την παρουσίαση του τμήματος που μου αναλογεί σε αυτή την κοινή συζήτηση. Ήλπιζα ότι θα λάβαινε χώρα αργότερα σήμερα το πρωί ή μόλις θα ξανάρχιζε η συνεδρίαση. Σας ευχαριστώ για τις διευκρινίσεις που μου δώσατε σχετικά με αυτό το σημείο.

<CHAPTER ID=4>
Ημερήσια Διάταξη
<SPEAKER ID=132 NAME="Πρόεδρος">
Με αφορμή την απόφαση που ελήφθη το πρωί να συμπεριλάβουμε στην ημερήσια διάταξη σήμερα το απόγευμα συζήτηση με θέμα το Ιράκ και να περιορίσουμε, κατά συνέπεια, τη συζήτηση επί επικαίρων θεμάτων, προτείνω, κυρίες και κύριοι βουλευτές, μόλις συνεννοηθούν οι γραμματείς των Ομάδων, να διαγράψουμε τα δύο τελευταία θέματα αυτής της συζήτησης, δηλαδή την μετεγκατάσταση της Rank Xerox και τις Φιλιππίνες, και να καθορίσουμε συνεπώς τον χρόνο ομιλίας των βουλευτών στα 45 λεπτά.
<P>
Τον λόγο έχει ο κ. Hallam.

<SPEAKER ID=133 LANGUAGE="EN" NAME="Hallam">
Κύριε Πρόεδρε, σήμερα το πρωί ο κ. Martin έκανε την εξαιρετική πρόταση να μας δοθεί παρ' όλα αυτά η δυνατότητα να ψηφίσουμε επί αυτών των επειγόντων θεμάτων. Καταλαβαίνω τη σοβαρότητα της καταστάσεως στο Ιράκ, νομίζω όμως πως και αυτά τα επείγοντα θέματα είναι σημαντικά και ότι πρέπει τουλάχιστον να μας επιτραπεί να εκφράσουμε τις απόψεις μας.

<SPEAKER ID=134 NAME="Πρόεδρος">
Κατά τη συζήτηση μια Ομάδα δεν ήταν έτοιμη να επιτρέψει να γίνει ψηφοφορία χωρίς συζήτηση. Όπως γνωρίζετε, για μία τέτοια διαδικασία όλες οι Ομάδες πρέπει να συμφωνούν.

<SPEAKER ID=135 LANGUAGE="EN" NAME="Ford">
Κύριε Πρόεδρε, καταλαβαίνω ότι η εν λόγω Ομάδα είναι η Ομάδα Ένωση για την Ευρώπη. Χρησιμοποίησε αυτόν τον βρώμικο ελιγμό για να διαγράψει από την ημερήσια διάταξη ένα θέμα για το οποίο μόλις χτες ψηφίσαμε με ψήφους 290 υπέρ έναντι 55 κατά να συμπεριληφθεί στην ημερησία διάταξη. Οι ανησυχίες των χιλιάδων εργατών και των οικογενειών τους που πλήττονται δεν πρόκειται να εξανεμιστούν. Θα προσπαθήσουμε να ξαναφέρουμε το θέμα αυτό τον επόμενο μήνα. Ας ελπίσουμε ότι η Ομάδα Ένωση για την Ευρώπη θα προτιμήσει να αντιμετωπίσει τις ευθύνες της παρά να χρησιμοποιήσει αυτούς τους βρώμικους ελιγμούς για να εμποδίσει το Σώμα να έχει άποψη επί των θεμάτων αυτών.

<SPEAKER ID=136 LANGUAGE="EN" NAME="McCartin">
Κύριε Πρόεδρε, δεν έχουμε αντίρρηση να συζητηθεί η πρόταση Xerox ενώπιον του Σώματος. Αυτό που δεν θέλουμε όμως είναι να γίνει ψηφοφορία επί ενός θέματος το οποίο δεν έχει συζητηθεί. Οι εν λόγω εργαζόμενοι είναι πάρα πολύ συμπαθείς, αλλά ο συλλογισμός σε αυτήν την πρόταση ψηφίσματος δεν είναι καθόλου εντάξει και τα γεγονότα που παρατίθενται σε αυτήν είναι εντελώς ανακριβή. Αν γίνει ψηφοφορία τότε πρέπει να γίνει και συζήτηση.

<SPEAKER ID=137 NAME="Πρόεδρος">
Θα μπορούσαμε να χάσουμε χρόνο συζητώντας κάτι τέτοιο, ο χρόνος μας όμως είναι περιορισμένος και πρέπει να συζητήσουμε σημαντικά θέματα. Προηγουμένως, μόνο μία Ομάδα είχε αυτή τη θέση. Τώρα υπάρχει και άλλη μία Ομάδα που δεν θέλει να ψηφίσει χωρίς να έχει προηγηθεί συζήτηση.

<SPEAKER ID=138 LANGUAGE="EN" NAME="Green">
Κύριε Πρόεδρε, πολύ σύντομα, θα μπορούσε τουλάχιστον να λυθεί το θέμα, να επιτευχθεί ομοφωνία εδώ, αν συμφωνούσαμε να ασχοληθούμε και με τα δύο αυτά θέματα τον άλλο μήνα. Σε αυτήν την περίπτωση θα είχαμε την αίσθηση ότι έχουμε την ευκαιρία να ασχοληθούμε με αυτά.

<SPEAKER ID=139 NAME="Πρόεδρος">
Ο κ. McCartin λέει «ναι» και το ίδιο λέει και κ. ο Pasty, επομένως σε αυτό το θέμα έχετε μία δέσμευση. Το θεωρείτε απαραίτητο να ψηφίσουμε επί της προτάσεως; Εγώ δεν νομίζω.

<CHAPTER ID=5>
Συζήτηση επί επικαίρων θεμάτων
<SPEAKER ID=140 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με την κατάσταση στο Ιράκ.
<P>
Δίνω τον λόγο στον κύριο Pinheiro εξ ονόματος της Επιτροπής.

<SPEAKER ID=141 NAME="Pinheiro">
Γνωρίζετε όλοι ότι η Ευρωπαϊκή Ένωση - και φυσικά και η Επιτροπή - ανέκαθεν υποστήριζε ότι η λύση στην ιρακινή κρίση πρέπει να θεμελιωθεί στο πλαίσιο των Ηνωμένων Εθνών, μέσω της πλήρους συμμόρφωσης του Ιράκ με όλα τα σχετικά ψηφίσματα του Συμβουλίου Ασφαλείας του Οργανισμού Ηνωμένων Εθνών. Τους τελευταίους 14 μήνες, διάστημα κατά το οποίο το θέμα συζητήθηκε κατ' επανάληψιν στα διάφορα όργανα, η Ευρωπαϊκή Ένωση, μέσω των κρατών μελών της, επανέλαβε τη θέση της στο θέμα αυτό. Στις 9 Νοεμβρίου, η Ευρωπαϊκή Ένωση καταδίκασε ρητά ως εντελώς απαράδεκτη την απόφαση του Ιράκ της 31ης Οκτωβρίου να θέσει τέρμα σε κάθε μορφής συνεργασία με την UNSCOM, και εξέφρασε την υποστήριξή της στην απάντηση που έδωσε το Συμβούλιο Ασφαλείας των Ηνωμένων Εθνών σε αυτήν την απόφαση - το ψήφισμα 1205 του Συμβουλίου Ασφαλείας των Ηνωμένων Εθνών.
<P>
Όπως γνωρίζετε, ακόμα επιμένουμε ως προς το ότι για την επίλυση της κρίσης είναι απολύτως απαραίτητη η συμμόρφωση με τις απαιτήσεις των ψηφισμάτων του Συμβουλίου Ασφαλείας των Ηνωμένων Εθνών. Δυστυχώς, όπως όλα δείχνουν, η στρατιωτική λύση κατέστη αναπόφευκτη: ελπίζουμε να περιοριστούν αυτές οι δράσεις σε στρατιωτικούς στόχους. Επιβεβαιώνουμε εκ νέου, όπως κάναμε πάντα, ότι δεν έχουμε τίποτα εναντίον του λαού του Ιράκ, αλλά εναντίον του καθεστώτος και του ηγέτη του.
<P>
Αυτή τη στιγμή διεξάγονται διαβουλεύσεις με τα κράτη μέλη μας. Η Προεδρία εξέδωσε μια διακήρυξη, σχετικά πρόσφατα, η κεντρική ιδέα της οποίας σε γενικές γραμμές συμπίπτει με αυτά τα οποία είμαι σε θέση να πω σε αυτές τις κρίσιμες περιστάσεις.

<SPEAKER ID=142 LANGUAGE="DE" NAME="Swoboda">
Κύριε Επίτροπε, αξιότιμοι κυρίες και κύριοι συνάδελφοι, βρισκόμαστε προ και εντός μιας μεγάλης κρίσης. Κατ' αρχάς πρέπει κανείς στο σημείο αυτό να αναζητήσει τους υπεύθυνους. Θα ήθελα, εξ ονόματος της ομάδας μου, να δηλώσω ξεκάθαρα και με σαφήνεια ότι υπεύθυνοι για αυτή την κρίση είναι ο Σαντάμ Χουσέϊν και το καθεστώς του, και διαβάζω μέσα από τα λόγια σας κύριε Επίτροπε ότι αυτή είναι και η άποψη της Ευρωπαϊκής Ένωσης, της Ευρωπαϊκής Επιτροπής.
<P>
Ποιός όμως είναι αυτός ο Σαντάμ Χουσέϊν; Είναι μήπως ένας πολιτικός που περιστασιακά παραβιάζει κάποιον κανόνα και που ασκεί την πολιτική του δυσάρεστου γείτονα; Όχι. Ο Σαντάμ Χουσέϊν είναι ένας βάρβαρος δικτάτορας που εκτός του ότι αποτελεί κίνδυνο για την περιοχή του, καταπιέζει βάρβαρα και τους πολίτες της χώρας του, ανεξαρτήτως καταγωγής, είτε αυτοί είναι ιρακινο-κουρδικής καταγωγής, είτε είναι σηίτες, είτε είναι απλοί κανονικοί πολίτες της χώρας του, ενώ συγχρόνως διασπαθίζει την οικονομική βοήθεια που προέρχεται από το εξωτερικό, με σκοπό να τη χρησιμοποιήσει προς όφελος δικό του, της οικογένειάς του και του περιβάλλοντός του, αντί να την προσφέρει στο λαό που πραγματικά την έχει ανάγκη. Η διεθνής κοινότητα προσπαθεί εδώ και χρόνια να περιορίσει αυτόν τον δικτάτορα, τόσο με στρατιωτικές ενέργειες, όσο και δια της διπλωματικής οδού. Πρέπει νομίζω να είναι σε όλους γνωστό, το πόσες πολλές διαμεσολαβητικές προσπάθειες έχουν γίνει, είτε από πλευράς των Ηνωμένων Εθνών, είτε από την πλευρά της Ρωσίας. Βασικά, κάθε φορά και ύστερα από κάθε διαμεσολάβηση, πάντα διαπιστώνουμε ότι μετά από μερικές εβδομάδες, ή καμία φορά μετά από μερικούς μήνες, ή ακόμη καμιά φορά ήδη μετά από μερικές ημέρες οι διαμεσολαβητικές προσπάθειες δεν επέτυχαν εκείνο το οποίο υπόσχονταν, προ πάντων δηλαδή ότι ο Σαντάμ Χουσέϊν δεν τήρησε το λόγο και τις υποσχέσεις του. Επανειλημμένως, παρατηρητές και ελεγκτές των Ηνωμένων Εθνών λίγο πολύ έχουν εκδιωχθεί κακήν κακώς, ή έχουν εξαναγκαστεί να φύγουν. Ο Σαντάμ Χουσέϊν παίζει ένα επικίνδυνο παιχνίδι όπως η γάτα με το ποντίκι, όχι μόνο προσβάλλοντας περιστασιακά μεμονωμένα κράτη, όπως η Αμερική και άλλα ευρωπαϊκά κράτη, αλλά και παρεμποδίζοντας το έργο τους. Όχι, αυτός έχει γελοιοποιήσει εκείνο το θεσμό που υπερασπιζόμαστε ειδικά εμείς, το Ευρωπαϊκό Κοινοβούλιο, έχει γελοιοποιήσει συγκεκριμένα τα Ηνωμένα Έθνη. Έχει αποστερήσει από τα Ηνωμένα Έθνη την εξουσία που τους ανήκει και ο καθένας από εμάς, το κάθε κράτος και ο κάθε μεμονωμένος βουλευτής που σέβεται και θέλει να επιβληθούν ορισμένες θεμελιώδεις αρχές του ανθρωπισμού, του σεβασμού των ανθρωπίνων δικαιωμάτων και της ειρήνης στην περιοχή αυτή, έχει κατά βάση γελοιοποιηθεί από αυτήν την αντιμετώπιση, από τον Σαντάμ Χουσέϊν και από το καθεστώς του.
<P>
Ωστόσο, δεν θα έλεγα ότι είμαι και πολύ ενθουσιασμένος με τις ενέργειες που έχουν ξεκινήσει. Μέσα από αυτή την κοινή, απόλυτα ταυτόσημη αντίληψη που επικρατεί στην ομάδα μου, συναγάγονται σίγουρα διαφορετικά τελικά συμπεράσματα, για το κατά πόσο οι ενέργειες που άρχισαν είναι στην πραγματικότητα και οι καλύτερες δυνατές. Υπάρχουν αμφιβολίες, επιφυλάξεις και έχει ασκηθεί κριτική σχετικά με τη χρονική στιγμή· σχετικά με τη χρονική στιγμή στην πορεία ενός αποδυναμωμένου προέδρου και σχετικά με τα κίνητρα που κρύβονται πίσω από την επιλογή αυτής ακριβώς της χρονικής στιγμής. Εκφράζονται επίσης αμφιβολίες και έχει ασκηθεί κριτική αναφορικά με το γεγονός ότι τα Ηνωμένα Έθνη δεν είχαν τεθεί προ της συγκεκριμένης απόφασης. Οι νομικές μου γνώσεις επαρκούν για να αντιληφθώ ότι μπορούν να υπάρξουν διαφορετικές, απολύτως θεμελιωμένες νομικές ερμηνείες, για το κατά πόσο θα ήταν αναγκαία μια νέα απόφαση των Ηνωμένων Εθνών, ή του Συμβουλίου Ασφαλείας. Θα ήταν επίσης απολύτως βάσιμο εάν υποστήριζε κανείς ότι και μια νέα απόφαση θα ήταν περιττή, από τη στιγμή που η απόφαση που έχει ληφθεί, - λαμβάνοντας υπόψη και τις κυρώσεις -, βασίζεται σε θεμελιώδεις αρχές. Εντούτοις, θα το θεωρούσα πιο έξυπνο και πιο συνετό, εάν οι Ηνωμένες Πολιτείες και η Μεγάλη Βρετανία είχαν συμπεριλάβει με κάποιο τρόπο, έστω και στα πλαίσια μιας συμβουλευτικής διαδικασίας, τα Ηνωμένα Έθνη στην λήψη της απόφασης και στην εκτέλεση των ενεργειών τους. Διότι τώρα υπάρχει ο κίνδυνος να συμβεί, εκείνο το οποίο θέλαμε να αποφύγουμε πολεμώντας με διαφορετικούς τρόπους τον Σαντάμ Χουσέϊν, δηλαδή η αποδυνάμωση της εξουσίας των Ηνωμένων Εθνών, έστω και μόνο λόγω αμφιβολιών γύρω από το κατά πόσο θα ήταν συνετή η ανάμειξη των Ηνωμένων Εθνών στην διαδικασία λήψης των αποφάσεων. Σε κάθε περίπτωση, είναι πολλοί εκείνοι που πιστεύουν κάτι τέτοιο και προσωπικά κάπως έτσι θα έβλεπα και εγώ τα πράγματα στην Ομάδα μου.
<P>
Το θέμα είναι τώρα η εύρεση μιας λύσης για αυτή την δύσκολη κατάσταση, στην οποία έχουμε περιέλθει και για την οποία πολύ φοβάμαι ότι, εάν δεν προβούμε σε ριζικές λύσεις, θα πρέπει σε αυτό το Κοινοβούλιο κατά καιρούς να ξεσηκωνόμαστε και να ασκούμε κριτική, ενώ επίσης κατά καιρούς θα πρέπει να επιβάλλονται μεμονωμένες ενέργειες, να πραγματοποιούνται βομβαρδισμοί, χωρίς φυσικά εν τέλει να συντελείται καμία ριζική μεταβολή στο Ιράκ. Στην κριτική που ασκείται μέσα σε αυτό το Κοινοβούλιο, σχετικά με τις πιθανόν κάπως μονόπλευρες ενέργειες των Ηνωμένων Πολιτειών της Αμερικής, μπορεί να υπάρξει μόνο μια σαφής απάντηση: Η Ευρώπη πρέπει να αποκτήσει μια κοινή εξωτερική πολιτική και πολιτική ασφαλείας. Όσο η Ευρώπη ασκεί εξωτερική πολιτική, πολιτική ασφαλείας και αμυντική πολιτική με τόσο αδύναμο, προσεκτικό και διαβλητό τρόπο, δεν θα είναι δυνατό να δεσμεύσουμε περισσότερο τις ΗΠΑ, σχετικά με συγκεκριμένες θεμελιώδεις αρχές και κανόνες που εμείς υποστηρίζουμε.
<P>
Δεύτερον: Πρέπει απαραιτήτως να παροτρύνουμε και τις Ηνωμένες Πολιτείες να ασκήσουν σε αυτή την περιοχή μια πολιτική που να είναι περισσότερο εναρμονισμένη με τις αντιλήψεις που κυριαρχούν στην περιοχή αυτή. Ολοι γνωρίζουμε πόσο ακανθώδης είναι η εν λόγω περιοχή. Όλοι γνωρίζουμε το πόσο κάθε μικρή ενόχληση στην ειρηνευτική διαδικασία μπορεί να προκαλέσει δυσκολίες σε ολόκληρη την περιοχή και στο σύνολο των σχέσεων της Ευρώπης προς τον αραβικό κόσμο. Η λύση στο ζήτημα του Ιράκ, ο αγώνας εναντίον αυτού του φοβερού καθεστώτος, είναι δυνατός μόνο από κοινού με τα υπόλοιπα αραβικά κράτη. Η πεποίθηση ότι μπορούμε να ασκήσουμε αυτή την πολιτική από έξω, είτε από την Ευρώπη, είτε από τις ΗΠΑ, αντίθετα προς την άποψη των αραβικών κρατών, είναι ανόητη. Εάν δεν κερδίσουμε την καρδιά και το μυαλό των αραβικών πληθυσμών στο Ιράκ και εκτός του Ιράκ, τότε αυτό δεν πρόκειται ποτέ να γίνει δυνατό.
<P>
Το τρίτο σημείο είναι η ανθρωπιστική βοήθεια. Το Κοινοβούλιο αυτό έχει επανειλημμένως τεθεί σαφώς υπέρ αυτής, θεωρώντας ότι ο λαός δεν πρέπει να υποφέρει εξ αιτίας των σφαλμάτων του Σαντάμ Χουσέϊν και η θεμελιώδης αυτή αρχή πρέπει να μας συνοδεύει και στο μέλλον. Στο σημείο αυτό επίσης, πρέπει οπωσδήποτε μέσα στους επόμενους μήνες και όπου είναι απαραίτητο να προσφέρουμε οικονομική βοήθεια, με σκοπό την ενίσχυση όσων έχουν πληγεί και πάλι.
<P>
Τελευταίο σημείο: Ασκείται πολλών ειδών κριτική στην παγκόσμια αστυνόμευση από την πλευρά της Αμερικής. Ο κίνδυνος υπάρχει, ανεξάρτητα από το κατά πόσον η ίδια η Αμερική έχει τη βούληση να πράξει κάτι τέτοιο, ή αναλαμβάνει αυτόν το ρόλο επειδή δεν βρίσκεται κανείς άλλος να το κάνει. Επανέρχομαι και πάλι στο σημείο που ανέφερα αρχικά. Υπάρχει μόνο μια συνταγή εναντίον της παγκόσμιας ασυνόμευσης από την πλευρά της Αμερικής και αυτή είναι η ενίσχυση της ευρωπαϊκής αμυντικής πολιτικής και της πολιτικής ασφαλείας. Με την απόφαση της Γαλλίας και της Αγγλίας έχουμε κατορθώσει ένα πρώτο βήμα. Πρέπει όμως να καταπολεμήσουμε την τάση, την προσπάθεια των ΗΠΑ να αναλάβουν τον ρόλο της παγκόσμιας αστυνομίας και να ασκήσουμε πραγματικά μια κοινή εξωτερική πολιτική και πολιτική ασφάλειας στην Ευρώπη, ώστε να δημιουργήσουμε εδώ ένα αντίβαρο!

<SPEAKER ID=143 NAME="Spencer">
Κύριε Πρόεδρε, διαπιστώνω ότι συμφωνώ κατ' ουσίαν με τους δύο προηγούμενους ομιλητές.
<P>
Η πρώτη ερώτηση που πρέπει να θέσουμε στον εαυτό μας είναι: αυτή η μαζική χρήση βίας ήταν απαραίτητη; Η απάντησή μου είναι ίδια με τη δική τους: ναι, λυπάμαι, αλλά ήταν. Μετά από χρόνια διπλωματικών ενεργειών, που οδήγησαν πιο κοντά στο χείλος του γκρεμού, και καθώς ο Σαντάμ Χουσεΐν γινόταν όλο και πιο ασαφής, όλο και λιγότερο ειλικρινής, δεν υπήρχε εναλλακτική λύση.
<P>
Ο Σαντάμ Χουσεΐν περιγελούσε τα Ηνωμένα Έθνη, έναν οργανισμό τις αξίες του οποίου χλευάζει και τη δικαιοδοσία του οποίου δεν παραδέχεται. Η έκθεση της UNSCOM ήταν καταδικαστική. Είναι απολύτως σαφές ότι ο Σαντάμ Χουσεΐν όχι μόνον έχει στην κατοχή του όπλα μαζικής καταστροφής, αλλά τα μετακινεί κι όλας. Απέφευγε επίτηδες τις προσπάθειες να παγιδευτούν αυτά τα όπλα χρησιμοποιώντας τους μηχανισμούς της UNSCOM.
<P>
Γιατί, πρέπει να αναρωτηθούμε, επιθυμεί να διατηρήσει την ικανότητά του να διεξαγάγει χημικό και βιολογικό πόλεμο; Γνωρίζουμε ότι χρησιμοποίησε τα όπλα αυτά εναντίον του ίδιου του του λαού. Έχουμε κάθε λόγο να πιστεύουμε ότι θα τα χρησιμοποιήσει εναντίον άλλων λαών.
<P>
Επιτρέψτε μου να σας υπενθυμίσω την κλίμακα αυτών των όπλων. Ο βρετανός πρωθυπουργός είπε στη δήλωσή του χτες τη νύχτα: «Από το 1991 οι επιθεωρητές κατέστρεψαν ή κατέστησαν ακίνδυνους 48 πυραύλους Scud, 40.000 τόννους χημικών πολεμοφοδίων, 690 τόννους χημικών παραγόντων όπλων, 3.000 τόννους πρόδρομων χημικών ουσιών και ένα εργοστάσιο βιολογικών όπλων, όμως υπάρχουν ακόμα 30.000 κεφαλές χημικών όπλων και 4.000 τόννοι πρόδρομων χημικών ουσιών τα οποία δεν γνωρίζουμε τι απέγιναν.
<P>
Η δεύτερη ερώτηση που πρέπει να απευθύνουμε στον εαυτό μας είναι: ήταν η κατάλληλη στιγμή; Για να το πω απλά δεν πιστεύω τη θέση σύμφωνα με την οποία ο Πρόεδρος Κλίντον μπλέχτηκε σε μια τέτοιου είδους δραστηριότητα για να γλυτώσει από κάποιες εσωτερικές ενοχλητικές υποθέσεις και να κερδίσει λίγες ημέρες, θέση σύμφωνα με την οποία κάτι τόσο ασήμαντο καθορίζει μία τόσο σημαντική κίνηση. Εδώ πρόκειται για ένα ζήτημα ζωής και θανάτου· ζωής και θανάτου για τους Ιρακινούς, τόσο για τους φίλους του καθεστώτος, όσο και για τους εχθρούς τους καθεστώτος· ζωής και θανάτου για τους γείτονες του Ιράκ, ιδιαίτερα για το Ισραήλ· και, πιστεύω, και για όλους εμάς. Είναι σαφές αν ακούσετε - και είμαι σίγουρος ότι πολλοί από μας άκουσαν χτες το βράδι - τις τηλεοπτικές ανταποκρίσεις από την Ουάσιγκτον, ότι όλοι οι σύμβουλοί του, πολιτικοί και στρατιωτικοί, αποφάσισαν ότι αυτή ήταν η κατάλληλη στιγμή για να δράσει.
<P>
Ας μιλήσω για ένα λεπτό ως Βρετανός· δεν πιστεύω ότι ο Πρωθυπουργός της Βρετανίας θα έθετε σε κίνδυνο ζωές Βρετανών για αυτή την υπόθεση, αυτή τη χρονική στιγμή, αν δεν πίστευε ότι είναι αναπόφευκτο, απαραίτητο και ορθό να δράσει αυτή τη χρονική στιγμή.
<P>
Μου επιτρέπετε να προσπαθήσω να εστιάσω τις σκέψεις μας όχι μόνον στην πράξη, αλλά και στις συνέπειές της; Το Κοινοβούλιο δεν είναι εκτελεστικό σώμα σε αυτόν τον τομέα της εξωτερικής πολιτικής, έχουμε όμως καθήκον τόσο να αναλύουμε όσο και να επικρίνουμε αυτό που συνέβη, αλλά και να σκεπτόμαστε το μέλλον και να συμβουλεύουμε τις κυβερνήσεις της Ένωσης. Ο κ. Swoboda είπε ότι αυτή είναι η θλιβερή αντανάκλαση της αποτυχίας μας να δημιουργήσουμε μια ρωμαλέα κοινή εξωτερική πολιτική και πολιτική ασφαλείας. Και γνωρίζουμε ακόμα οι επόμενοι έξι μήνες θα είναι κρίσιμοι για την πολιτική αυτή. Τα γεγονότα των τελευταίων 24 ωρών δείχνουν πόσο απεγνωσμένα χρειαζόμαστε μια μονάδα ανάλυσης και προγραμματισμού, η οποία θα συνδέει όλα τα υπουργεία Εξωτερικών της Ευρώπης, έναν υψηλό αντιπρόσωπο για την κοινή εξωτερική πολιτική και πολιτική ασφάλειας και ενδεχομένως, πάνω απ' όλα, ένα Συμβούλιο Γενικών Υποθέσεων, που θα είναι πραγματικά προετοιμασμένο να ξεκινήσει μια συζήτηση σχετικά με τα δύσκολα θέματα σε δύσκολες περιοχές του κόσμου. Έχει όμως και έναν ακόμα πιο επείγοντα αντίκτυπο.
<P>
Τους τελευταίους μήνες σημειώθηκε πραγματικά έντονη προσπάθεια για τη δημιουργία αμυντικής πολιτικής για την Ένωση. Η Διακήρυξη του St. Malo, αν και διαμορφώθηκε έχοντας υπόψη τα Βαλκάνια, θα μπορούσε να μας παράσχει τη βάση για ευρύτερα θεσμικά όργανα τα οποία θα μπορούσαν να χρησιμοποιηθούν σε ολόκληρο τον κόσμο, εξυπηρετώντας τα συμφέροντα της Ευρώπης.
<P>
Οι επόμενες εβδομάδες θα φέρουν αντιμέτωπη με μία πραγματική πρόκληση, όχι μόνον την Ευρώπη, αλλά ιδιαίτερα τις κυβερνήσεις της Βρετανίας και της Γαλλίας. Πρέπει να επιλέξουν. Μπορούν είτε να γυρίσουν πίσω και να γρυλλίζουν ο ένας στον άλλον από τις δύο άκρες του καναλιού της Μάγχης, όπως έκαναν σε όλη τη διάρκεια της Ιστορίας, είτε να θεωρήσουν την κρίση αυτή ως μία ευκαιρία να ενισχυθούν τα βήματα που ήδη έχουν κάνει από κοινού και που συστήνουν να κάνουμε κι εμείς οι υπόλοιποι. Μπορούν, είτε να αφήσουν το θέμα στα ένστικτα των δύο υπουργείων εξωτερικών, του βρετανικού και του γαλλικού, είτε να αφήσουν στην άκρη αυτούς τους παλιούς τρόπους σκέψης και να προσπαθήσουν να αναπτύξουν για την Ευρώπη ένα είδος σιδερένιας γροθιάς, η οποία θα φοράει το μεταξωτό γάντι της κοινής εξωτερικής πολιτικής και πολιτικής ασφαλείας, πράγμα που μέχρι σήμερα κατά 95 % ήταν μόνον ρητορικό σχήμα.
<P>
Πιστεύω ότι μία αμυντική πολιτική για την Ένωσή μας είναι ένα αστραφτερό τρόπαιο το οποίο δεν πρέπει να χαθεί μέσα στον καπνό και την σκόνη της Βαγδάτης. Όλοι φέρουμε ευθύνη και όλοι οφείλουμε να προσπαθήσουμε να μετατρέψουμε αυτήν την κρίση σε ευκαιρία. Αυτή η ευθύνη βαρύνει πιο πολύ από οποιονδήποτε άλλον τη γερμανική Προεδρία, η οποία θα κληρονομήσει τις συνέπειες των τελευταίων 24 ωρών.
<P>
Παρουσιάζονται σημαντικές ευκαιρίες να γίνει αυτό το επεισόδιο ο σπόρος για μία επανεξέταση του τρόπου με τον οποίο η Ευρώπη εκφράζει τις απόψεις της, όχι μόνον στον Περσικό Κόλπο αλλά και στο ευρύτερο πλαίσιο της Μέσης Ανατολής. Προσωπικά, δεν έχω καμία αμφιβολία ότι η χρονική συγκυρία αυτής της επίθεσης στη Βαγδάτη επηρεάστηκε όχι μόνον από αυτά που συνέβαιναν στην ίδια τη Βαγδάτη, αλλά και από τις εξελίξεις στη διαδικασία ειρήνευσης και στην Παλαιστίνη.
<P>
Παρουσιάζεται μια ουσιαστική ευκαιρία για την ανάπτυξη μιας καλοκάγαθης ευρωπαϊκής πρωτοβουλίας στην Παλαιστίνη τους μήνες πριν από την 4η Μαΐου. Το Ισραήλ πολύ σύντομα θα εμπλακεί σε μία δύσκολη και φιλόνικη εκλογική εκστρατεία. Η εξουσία του Yasser Arafat δεν είναι σίγουρη μετά τις 4 Μαΐου. Ότι άλλο και να σκεφτούμε, είναι βέβαιο ότι την προσοχή του Προέδρου των ΗΠΑ θα αποσπούν σκέψεις σχετικές με εσωτερικά ζητήματα.
<P>
Η Ευρώπη θα πρέπει να σκεφτεί γρήγορα· θα πρέπει να σκεφτεί δημιουργικά· θα πρέπει να χρησιμοποιήσει τις καλές υπηρεσίες και την ευφυΐα του κ. Μορατινού. Όμως, πιστεύω πραγματικά ότι, αν θεωρούμε τους εαυτούς μας σοβαρούς παίκτες στην παγκόσμια σκηνή, με ουσιαστικό ρόλο στις περιοχές που βρίσκονται γύρω μας, θα χρειαστεί να χρησιμοποιήσουμε τους επόμενους μήνες για να σκεφτούμε δημιουργικά και αποτελεσματικά.
<P>
Επιτρέψτε μου, κλείνοντας, να γυρίσω στην ουσία του θέματος. Ο Βρετανός πρωθυπουργός είπε χτες τη νύχτα: «δεν υπάρχει ρεαλιστική εναλλακτική λύση εκτός από τη στρατιωτική βία. Αναλαμβάνουμε στρατιωτική δράση και λυπόμαστε πραγματικά, είμαστε όμως και πραγματικά αποφασισμένοι. Έχουμε εξαντλήσει όλες τις άλλες οδούς. Αναλαμβάνουμε δράση γιατί πρέπει.» θα ήθελα να πω, όχι ως Βρετανός πολίτης αλλά ως πρόεδρος της Επιτροπής Εξωτερικών Υποθέσεων, Ασφάλειας και Αμυντικής Πολιτικής του Κοινοβουλίου μας και, πιστεύω, ως καλός Ευρωπαίος, ότι, όταν κατακαθίσει η σκόνη και διαφανεί η νέα κατάσταση πρέπει να είμαστε σε θέση να πούμε ότι η Ευρώπη πρέπει να δράσει από κοινού και πρέπει να δράσουμε γιατί δεν έχουμε άλλη επιλογή.
<P>
Αυτή είναι μια δύσκολη στιγμή, αλλά οι δύσκολες στιγμές είναι αυτές που γεννούν την πραγματική δημιουργικότητα και την πραγματική πρόοδο στην Ένωσή μας.
<P>
(Χειροκροτήματα)

<SPEAKER ID=144 LANGUAGE="EN" NAME="Cox">
Κύριε Πρόεδρε, εάν θέλουμε να προσδιορίσουμε ποιος φέρει την ευθύνη για ό, τι συνέβη τις τελευταίες 24 ώρες - εάν τη φέρει η Ουάσιγκτον, το Λονδίνο ή η Βαγδάτη - τότε πρέπει να αναζητήσουμε την αρχική αιτία των εξελίξεων. Εάν το κάνουμε αυτό, είναι σαφές ότι την ευθύνη για την παρούσα κρίση τη φέρει αναμφισβήτητα ο Σαντάμ Χουσεΐν και το καθεστώς του στο Ιράκ. Το Ιράκ προκάλεσε πολλές διαδοχικές κρίσεις για πολλά χρόνια μετά τον πόλεμο του Κόλπου το 1991, και ιδίως τον Ιανουάριο του τρέχοντος έτους, όταν απέλασε αρχικά όλο το προσωπικό των Ηνωμένων Πολιτειών από την ομάδα της Ειδικής Επιτροπής Έρευνας των Ηνωμένων Εθνών στο Ιράκ (UNSCOM) στην εν λόγω χώρα. Τον Αύγουστο του ίδιου έτους, απαγόρευσε σε όλη την ομάδα επιθεωρητών της UNSCOM την είσοδο σε νέους χώρους και τον Οκτώβριο σταμάτησε ολοκληρωτικά κάθε συνεργασία με την UNSCOM.
<P>
Οι προκλήσεις αυτές έρχονται να προστεθούν σε ένα συνεχές κλίμα άρνησης συνεργασίας και απόκρυψης που διαρκεί οκτώ ολόκληρα χρόνια, κατά τη διάρκεια των οποίων οι επιθεωρήσεις επανειλλημμένως παρακωλύθηκαν εν μέρει ή ολοκληρωτικά από τις ιρακινές αρχές.
<P>
Όλες οι προσπάθειες εύρεσης διπλωματικών λύσεων στην κρίση έχουν αποτύχει. Γιατί; Λόγω της κακής θέλησης του Σαντάμ Χουσείν. Επανειλλημμένως παρεμποδίζει, δυσκολεύει και ματαιώνει τις επιθεωρήσεις της Ειδικής Επιτροπής του ΟΗΕ, κατά σαφή παράβαση των ψηφισμάτων του ΟΗΕ. Έχει δείξει ολοκληρωτική περιφρόνηση για το υπόμνημα συναίνεσης που υπεγράφη μεταξύ του Ιράκ και του Γενικού Γραμματέα του ΟΗΕ το Φεβρουάριο του έτους αυτού, κατόπιν προσωπικής παρέμβασης του κ. Kofi Annan.
<P>
Αυτή την εβδομάδα, ο κ. Richard Butler, αρχηγός επιθεωρητών όπλων, κατήγγειλε ότι το Ιράκ συνεχίζει να αρνείται να συμμορφωθεί με τους όρους της απόφασης 687. Πιστεύεται ακόμη ότι διαθέτει βιολογικά όπλα, παράνομους βαλλιστικούς πυραύλους και χημικά όπλα. Η στρατιωτική επέμβαση των τελευταίων 24 ωρών είναι άστοχη μεν, απαραίτητη δε συνέπεια της ίδιας της αδιαλλαξίας του ιρακινού καθεστώτος.
<P>
Η Ομάδα μου συνεχίζει να εκφράζει την αλληλεγγύη της προς τις ταλαιπωρίες του ιρακινού λαού ως αποτέλεσμα των κυρώσεων. Ωστόσο, η αρχική αιτία των κυρώσεων εντοπίζεται στο δικτάτορά τους. Υποστηρίζουμε ανεπιφύλακτα τις Ηνωμένες Πολιτείες και το Ηνωμένο Βασίλειο στην προσπάθειά τους να εξαλείψουν αυτή την απειλή για την περιφερειακή και την παγκόσμια ειρήνη και ελπίζω ότι και τα κράτη μέλη θα κάνουν το ίδιο στο Συμβούλιο.

<SPEAKER ID=145 LANGUAGE="NL" NAME="Van Bladel">
Κύριε Πρόεδρε, πρίν από λίγο καιρό νιώσαμε ανακούφιση και υπερηφάνεια όταν ο Kofi Annan επέστρεψε από τη Βαγδάτη έχοντας μπορέσει να επιτύχει ένα συμβιβασμό, αν και δεν ξεχνούσαμε βέβαια ότι ο συμβιβασμός αυτός θα μπορούσε ίσως να είναι λιγοζώητος. Αυτό τελικά αποδείχθηκε και μάλιστα γρήγορα. Διότι τα μέλη της UNSCOM διαρκώς στέλνονταν στο Ιράκ για να ανακληθούν λίγο αργότερα. Δεν χρειάζεται να υπεισέλθω σε λεπτομέρειες, το έκαναν ήδη διεξοδικά οι κύριοι Swoboda και Spencer. Το ερώτημα που διαρκώς με απασχολεί είναι, ωστόσο, γιατί φέρνει τόσα προσκόμματα ο Σαντάμ Χουσεΐν, αφού δεν έχει τίποτε να κρύψει. Ίσως είναι απλοϊκό αυτό το ερώτημα. Δηλαδή, Κύριε Πρόεδρε, τα μέτρα αντιποίνων ήταν τελικά αναπόδραστα. Η χρονική στιγμή κατά την οποία συνέβη αυτό, δημιουργεί σε πολλούς ερωτηματικά. Το καταλαβαίνω αυτό, αν και δεν νομίζω να άλλαξε το κλίμα στο Κογκρέσο εξαιτίας των μέτρων κατά του Ιράκ, ενώ τα πολεμικά γεγονότα στη Μέση Ανατολή παραμένουν σοβαρά.
<P>
Κύριε Πρόεδρε, πλησιάζουμε περισσότερο με τις τελευταίες εξελίξεις σε λύση του προβλήματος; δεν νομίζω. Η UNSCOM δεν θα επιστρέψει στο Ιράκ. Ο Saddam Hussein δεν θα πληγεί. Οπότε εμείς τί άλλο μπορούμε να κάνουμε για να βοηθήσουμε κάπως στην εξεύρεση λύσης; Να υποστηρίξουμε μήπως την αντιπολίτευση; Γνωρίζουμε ήδη ότι αυτή είναι κατακερματισμένη. Παρ' όλα αυτά θα πρέπει εμείς στην Ένωση να καταβάλουμε μία προσπάθεια πρός την κατεύθυνση αυτή. Θα πρέπει επίσης να αναληφθούν πρωτοβουλίες για την ανθρωπιστική βοήθεια, γιατί είναι βέβαια εξαιρετικά λυπηρό να βλέπουμε λίγο πρίν από τα Χριστούγεννα τους πολίτες του Ιράκ να κείτοντα στα νοσοκομεία, ενώ δεν υπάρχουν τα απαραίτητα φάρμακα. Όπως και ο κύριος Spencer, ο οποίος έκανε μία θαυμάσια ανάλυση της κατάστασης, θεωρώ και εγώ ότι η γερμανική προεδρία θα πρέπει να παίξει ένα αποφασιστικό ρόλο. Η προεδρία αυτή θα έχει να αντιμετωπίσει δύσκολα προβλήματα, διότι θα πρέπει να συζητηθεί στην διάρκεια της η Agenda 2000 και ήδη όλοι μας φωνασκούμε και τσακωνόμαστε γι' αυτή. Θεωρώ σημαντικό να κάνει παράλληλα με τους Αμερικανούς και η Ένωση κάτι το σοβαρό και χρήσιμο για τη Μέση Ανατολή περιλαμβανομένου βέβαια και του Ιράκ. Θα πρέπει να κάνουμε κάτι ουσιαστικό για το λαό της χώρας αυτής, να του δώσουμε να καταλάβει ότι δεν τον εγκαταλείπουμε αβοήθητο στα χέρια αυτού του δικτάτορα. Τη στιγμή αυτή θεωρώ ότι κάτι τέτοιο μπορεί να γίνει μόνο μέσω της ανθρωπιστικής βοήθειας.

<SPEAKER ID=146 LANGUAGE="ES" NAME="Gonzαlez Αlvarez">
Κύριε Πρόεδρε, δεδομένου ότι θα αλλάξω τον τόνο αυτής της συνόδου, πρέπει καταρχάς να πω ότι θεωρούμε τον Σαντάμ Χουσεΐν τύραννο, το δε καθεστώς του απαράδεκτο, πλην όμως σήμερα μιλάμε για μια άνευ προηγουμένου επίθεση κατά του ιρακινού λαού. Διότι δεν θα βλάψει τον Σαντάμ Χουσεΐν αυτή η επίθεση, αλλά τον ιρακινό λαό, που χρόνια τώρα υποφέρει λόγω ενός εμπάργκο το οποίο είναι απάνθρωπο, το οποίο έχει ήδη προκαλέσει το θάνατο 500.000 παιδιών, είναι δε αυτά τα παιδιά, οι μητέρες τους και οι πατέρες τους που υποφέρουν από την επίθεση των Ηνωμένων Πολιτειών.
<P>
Αυτή είναι η πραγματικότητα. Δεν τίθεται θέμα υπεράσπισης του Σαντάμ Χουσέιν. Ο Σαντάμ Χουσέιν είναι τύραννος. Αλλά η ίδια η ομάδα επιθεωρητών του Οργανισμού Ηνωμένων Εθνών αναγνωρίζει ότι στο διάστημα ενός μηνός, πραγματοποιήθηκαν 428 επιθεωρήσεις, εκ των οποίων 290 προβλεπόμενες καθώς και 128 καινούργιες, όπως επίσης αναγνωρίζει αυτή η ομάδα επιθεωρητών ότι δεν υπάρχει και πολύ εμπιστοσύνη στην αμεροληψία του επικεφαλής της, του κυρίου Butler. Αυτό συμβαίνει κύριε Πρόεδρε.
<P>
Σε αυτό το σημείο πρέπει να λυπούμαστε για πολλά θέματα. Καταρχάς, που αυτό το Κοινοβούλιο δεν εκφράζεται απερίφραστα εναντίον αυτού που συνιστά καθαρή βαρβαρότητα - ας το αποκαλούν όπως θέλουν -, που δεν υπάρχει ένα ψήφισμα το οποίο να λέει τα πράγματα με το όνομά τους, καθώς επίσης που η Ευρωπαϊκή Ένωση δεν πρόκειται να πάρει για άλλη μια φορά κοινή θέση, που η Ευρωπαϊκή Ένωση δεν αποτελεί σημείο αναφοράς στον κόσμο, σε αυτό το οποίο πρέπει να συνιστά υπεράσπιση της ειρήνης, ενάντια στη βαρβαρότητα που επέδειξαν οι Ηνωμένες Πολιτείες με την εξαπόλυση επίθεσης για την οποία δεν είχαν ενημερωθεί καν τα Ηνωμένα Έθνη και που ο ίδιος ο Κόφι Ανάν κατήγγειλε.
<P>
Για αυτό τον λόγο, η Ευρωπαϊκή Ένωση θα έπρεπε να σταθεί στο πλευρό του Κόφι Ανάν και εν πάση περιπτώσει όχι στο πλευρό των Ηνωμένων Πολιτειών. Η Ευρωπαϊκή Ένωση πρέπει να αποτελεί σημείο αναφοράς για την υπεράσπιση των ανθρωπίνων δικαιωμάτων, της ζωής και της ειρήνης. Χάνει άλλη μία ευκαιρία, διότι πρέπει να λυπούμαστε κύριε Πρόεδρε, που ο κύριος Μπλερ επικρότησε απερίφραστα αυτή την επίθεση και που ο κύριος Αθνάρ επίσης την υποστήριξε.
<P>
Πρέπει να λυπούμαστε που εδώ δεν ακούγονται περισσότερες φωνές - προσωπικά λυπούμαι αγαπητοί σύντροφοι, που δεν ακούγονται περισσότερες φωνές - οι οποίες να εκφράζονται ενάντια σε αυτή τη βαρβαρότητα.
<P>
Πρέπει να ολοκληρώσω την παρέμβασή μου κύριε Πρόεδρε. Εξακολουθώ όμως να λυπούμαι που δεν υπάρχει μια πιο δυνατή φωνή εναντίον αυτής της βαρβαρότητας και που επιτρέπεται στις Ηνωμένες Πολιτείες να συνεχίζουν μια πολιτική τετελεσμένων γεγονότων - χωρίς η Ευρωπαϊκή Ένωση να λαμβάνει μια απόφαση που να εναντιώνεται στα τετελεσμένα -, και εξακολουθεί να τιμωρείται, όχι ο Σαντάμ Χουσεΐν ο οποίος είναι τύραννος - και το επαναλαμβάνω -, αλλά ο ιρακινός λαός, ο οποίος έχει ήδη υποφέρει αρκετά.
<P>
(Χειροκροτήματα)

<SPEAKER ID=147 LANGUAGE="SV" NAME="Gahrton">
Κύριε Πρόεδρε, η Ομάδα των Πρασίνων καταδικάζει τις μονομερείς ενέργειες των ΗΠΑ και της Μεγάλης Βρετανίας. Ωστόσο, καταδικάζουμε επίσης το εγκληματικό καθεστώς και την εγκληματική πολιτική του Σαντάμ Χουσεΐν. Ο Σαντάμ Χουσεΐν είναι ένας εγκληματίας και πρέπει να αντιμετωπιστεί ως τέτοιος. Πρέπει να του απαγγελθεί κατηγορία, πρέπει να προσαχθεί ενώπιον δικαστηρίου, πρέπει να δικαστεί και αν βρεθεί ένοχος να συλληφθεί και να τιμωρηθεί με μεθόδους κράτους δικαίου . Δεν μπορούμε, όμως, να δεχτούμε αυτήν την «καουμπόικη δικαιοσύνη» και τη δικαιοσύνη του λυντσαρίσματος! Δεν ταιριάζει σε μία διεθνή έννομη τάξη!
<P>
Τα τελευταία χρόνια είδαμε την αργή ανάπτυξη μιας διεθνούς έννομης τάξης. Δεν λυντσάρουμε τους δολοφόνους από τη Ρουάντα - τους δικάζουμε! Δεν λυντσάρουμε τους δολοφόνους από τη Βοσνία - τους δικάζουμε! Δεν λυντσάρουμε τον Πινοσέτ - τον δικάζουμε! Πρέπει να διατηρήσουμε αυτήν την έννομη τάξη αν δεν θέλουμε να καταλήξουμε σε μία χαοτική κατάσταση με ανταγωνιζόμενους «ιδιωτικούς αστυνόμους».
<P>
Ο κ. Swoboda εκφράζει τη λύπη του για το γεγονός ότι οι ΗΠΑ είναι μία «πλανητική αστυνομία» και θέλει να γίνει η ΕΕ μία ανταγωνιστική πλανητική αστυνομία - λες και αυτό έλυνε το πρόβλημα! Αν δημιουργήσουν, όμως και οι ρώσοι επίσης τη δική τους πλανητική αστυνομία και οι Κινέζοι τη δική τους, τότε θα μπούμε στο 2000 με τέσσερεις, πέντε «πλανητικές αστυνομίες των υπερδυνάμεων» που ανταγωνίζονται αλλήλους στην εγκαθίδρυση της δικής τους έννομης τάξης για τα δικά τους συμφέροντα - και τότε λυπάμαι τα εγγόνια μας.
<P>
Κύριε Πρόεδρε, η Ευρωπαϊκή Ένωση είναι απόλυτα συνδεδεμένη με την νομιμότητα και τη δικαιοσύνη του κράτους δικαίου. Προσπαθούμε - σήμερα ειδικά προσπαθήσαμε ιδιαίτερα πολύ - να διαδόσουμε τα ανθρώπινα δικαιώματα και τη δικαιοσύνη του κράτους δικαίου σε ολόκληρο τον κόσμο μέσω μίας πληθώρας εκθέσεων. Πώς μπορούν εκπρόσωποι της Ευρωπαϊκής Ένωσης να αποδέχονται «τη καουμπόικη δικαιοσύνη» ως εναλλακτική λύση στη δικαιοσύνη του κράτους δικαίου; Κύριε Πρόεδρε, αυτό με θλίβει βαθύτατα! Πρέπει να επιμένουμε στην κοινωνία του δικαίου ακόμη και όταν τα πράγματα είναι δύσκολα!

<SPEAKER ID=148 LANGUAGE="FR" NAME="Taubira-Delannon">
Κύριε Πρόεδρε, αγαπητοί συνάδελφοι, βρισκόμαστε λοιπόν μπροστά σε μία κατάσταση πολύ ενοχλητική για τα γούστα μας: ξεκάθαρα πράγματα, το άδικο από τη μία πλευρά και το δίκαιο από την άλλη.
<P>
Απ'όσο γνωρίζουμε, η έκθεση Buttler, που ανήγαγε την ταπείνωση σε διπλωματική μέθοδο, στηρίζεται σε τρία γεγονότα που συνέβησαν στο πλαίσιο του ελέγχου 130 τοποθεσιών, που αποτελεί σχεδόν ένα ποσοστό αποκλεισμών ή τριβών 2, 5 % περίπου. Η έκθεση όμως αυτή προκαλεί τόσο θόρυβο που μας εμποδίζει να ακούσουμε τα συμπεράσματα του γενικού γραμματέα του Διεθνούς Οργανισμού Ατομικής Ενέργειας, που υποδεικνύουν ότι το Ιράκ προσφέρε την απαιτούμενη συνεργασία για την εκτέλεση της αποστολής πυρηνικού ελέγχου.
<P>
Ποιά επείγουσα κατάσταση επομένως μας εμπόδισε να βρούμε χρόνο να σταθμίσουμε τη βαρύτητα των δύο αυτών εκθέσεων; Πάνω σε ποια νομιμότητα μπορεί να στηριχθεί μία χώρα για να ιδιοποιηθεί μία διεθνή αρμοδιότητα; Το γεγονός άραγε ότι συνοδεύεται και υποστηρίζεται από άλλες χώρες, αμβλύνει κατά κάποιον τρόπο τη βαρύτητα αυτής της ιδιοποίησης;
<P>
Παρ' όλα, αυτά είναι ενοχλητικό, ίσως ακόμα και ύποπτο, που αυτός ο πόλεμος με το υποκριτικό όνομα, που πρόκειται να προκαλέσει ανάφλεξη σε ολόκληρη περιοχή και στοιχίσει απώλειες σε ανθρώπινες ζωές, προκύπτει σε μία στιγμή τόσο κατάλληλη για την εσωτερική πολιτική των Ηνωμένων Πολιτειών. Και αν ο Αμερικανός Πρόεδρος πίστεψε ότι μπορεί να χρησιμοποιήσει τον Ιρακινό Πρόεδρο ως αλεξικέραυνο, αυτός κινδυνεύει να του χρησιμεύσει ως σώβρακο. Γιατί κανείς δεν θα κάνει τη γελοία σκέψη να ξεχάσει τους εκβιασμούς και τον κυνισμό του Σαντάμ Χουσεΐν. Μετατρέποντάς τον όμως σε θύμα, ο Πρόεδρος των Ηνωμένων Πολιτειών μάς υποχρεώνει δυστυχώς να φανούμε συγκαταβατικοί απέναντι σε ορισμένους και ανυποχώρητοι σε άλλους.
<P>
Αυτό που τίθεται εν αμφιβόλω είναι η αποφασιστηκότητά μας να αντισταθούμε στις πολεμοχαρείς προκλήσεις, να αγωνιστούμε ενάντια στις επιδείξεις ισχύος και να αντισταθούμε στις αποστολές τιμωρίας. Αποτελεί απόφασή μας να πούμε ότι έχουμε ένα επίπεδο πολιτικών, ηθικών και διπλωματικών απαιτήσεων στις διεθνείς σχέσεις. Στην ουσία να αντιμετωπίσουμε τα ιδανικά μας.
<P>
(Χειροκροτήματα)

<SPEAKER ID=149 LANGUAGE="NL" NAME="Blokland">
Κύριε Πρόεδρε, το Συμβούλιο Ασφαλείας των Ηνωμένων Εθνών κατέστησε σαφή τα όρια που οφείλει να σεβασθεί το Ιράκ. Είναι ωστόσο επίσης σαφές, ότι ο Σαντάμ Χουσεΐν γράφει διαρκώς στα παλαιότερα των υποδημάτων του τις υποσχέσεις που δίνει. Η διεθνής κοινότητα δεν μπορεί διαρκώς να βλέπει με σταυρωμένα τα χέρια τα παιχνίδια που παίζει ο Σαντάμ Χουσεΐν.
<P>
Οι Ηνωμένες Πολιτείες και η Μεγάλη Βρετανία κατέστησαν πριν ένα μήνα απολύτως σαφές ότι το ποτήρι ξεχείλισε και ότι θα μπορούσαν να επέμβουν, και μάλιστα χωρίς προειδοποίηση, εφόσον ο Σαντάμ Χουσεΐν δεν τηρήσει τις συμφωνίες που έχουν συναφθεί. Γι' αυτό θεωρούμε δικαιολογημένη τη στιγμή αυτή τη βίαια επέμβαση. Πραγματικά, εδώ και καιρό δεν υπήρχε άλλη δυνατότητα από το να δοθεί ένα ισχυρό χτύπημα.
<P>
Η επίθεση των Ηνωμένων Πολιτειών και των συμμάχων τους ήταν επομένως δικαιολογημένη, αν και βέβαια συμφωνώ με τον Ολλανδό Πρωθυπουργό Kok ότι ήταν κάτι το φρικιαστικό από ανθρωπιστικής άποψης. Το Ιράκ αποπειράθηκε να εκμεταλλευθεί την αδύνατη θέση στην οποία βρίσκεται ο αμερικανός Πρόεδρος. Η μη πραγματοποίηση της επέμβασης τη στιγμή αυτή δεν θα έθετε μόνο εν αμφιβόλω την αξιοπιστία του Οργανισμού Ηνωμένων Εθνών, αλλά θα ήταν επικίνδυνη και για την ασφάλεια στην περιοχή.
<P>
Ο Σαντάμ Χουσεΐν όχι μόνο επιτίθεται κατά των γειτονικών χωρών όταν μυριστεί την ευκαιρία, όπως κατά του Ιράν και του Κουβέιτ στο παρελθόν, αλλά δεν διστάζει και να δολοφονήσει τον ίδιο του τον λαό, ακόμα και τα μέλη της οικογένειάς του. Πραγματικά ο απάνθρωπος αυτός δικτάτορας θα πρέπει να ανατραπεί. Πρόκειται όντως για ένα τύραννο. Μαζί μ' αυτόν θα πρέπει να φύγουν από το Ιράκ και όλα τα απαγορευμένα όπλα.

<SPEAKER ID=150 LANGUAGE="FR" NAME="Martinez">
Κύριε Πρόεδρε, μένουν εννέα ημέρες ώς τα Χριστούγεννα. Το Ιράκ είναι η μόνη αραβική χώρα όπου υπάρχουν χριστανοί, εκκλησίες, χριστουγεννιάτικα δέντρα και ως δώρα για τους μικρούς Αραβες, τους προσφέρουμε βόμβες, εμπάργκο, χιλιάδες πιτσιρίκια που πεθαίνουν, μία γενοκτονία, ένα στρατόπεδο συγκέντρωσης για δεκαοχτώ εκατομμύρια Αραβες με δεσμοφύλακα τη Δύση.
<P>
Τι έγκλημα διέπραξε το Ιράκ; Το Ιράκ θέλει το δικαίωμα στην αξιοπρέπεια, το δικαίωμα στην εδαφική ανεξαρτησία, το δικαίωμα κυριαρχίας στους φυσικούς του πόρους, το δικαίωμα μη παρέμβασης στις εσωτερικές του υποθέσεις.
<P>
Τι απαιτεί ο Πρόεδρος Σαντάμ; Να ζει όρθιος και όχι ξαπλωμένος. Ποιος είναι ο δυνάστης της Ανατολής; Ο Σαντάμ Χουσεΐν; Ή μήπως ο Μπιλ Κλίντον που γυρνά στα ξενοδοχεία, μέσα στους διαδρόμους με πόρνες στα πόδια του, χύνοντας τις εκκρίσεις του πάνω σε φουστάνια;
<P>
Επικαλούμαστε το δίκαιο. Πού είναι όμως το Συμβούλιο Ασφαλείας; Πού είναι το ψήφισμα του Συμβουλίου Ασφαλείας; Που είναι η επιχείρηση Peace keeping ; Ο Αυστριακός Πρόεδρος του Συμβουλίου επιλήφθηκε της υπόθεσης; Ποιός επιλήφθηκε; Μιλάμε για χωροφύλακες, ποιός είναι όμως ο κλέφτης; Η Aramco, η Exxon, η βρετανική αποικιακή δύναμη στο Κουβέιτ; Μιλάμε για καθεστώς! Ποιο είνα όμως το πρότυπο; Ο εμίρης Jaber του Κουβέιτ, η οικογένεια Wahhab της Σαουδικής Αραβίας;
<P>
Η Ευρώπη διακυβεύει την αξιοπιστία της. Το αραβικό έθνος κοιτάζει την Ευρώπη. Δεν πρόκειται για τους Αραβες των προαστίων! Πρόκειται για τους Αραβες της Νινευή, της Βαβυλώνας της Μεσοποταμίας. Στους Ιρακινούς φοιτητές μου, στον πρύτανη της Βαγδάτης, της Βαβυλώνας, που φοίτησαν μαζί μου, τους λέω το εξής: «Κάποια μέρα, η Γαλλία θα ξαναγίνει η Γαλλία, θα τείνουμε το χέρι στον ιρακινό λαό, θα επανορθώσουμε το έγκλημα που διέπραξε η Ευρώπη, η Ευρώπη των υποτιθέμενων δικαιωμάτων του ανθρώπου». Ζήτω το Ιράκ!
<P>
(Ανάμικτες αντιδράσεις)

<SPEAKER ID=151 LANGUAGE="IT" NAME="Parigi">
Κύριε Πρόεδρε, οι λαοί ήλπιζαν ότι μετά το 1945 θα τελείωναν οι δραματικές περίοδοι των πολέμων. Αντίθετα, τα γεγονότα δείχνουν ότι από το 1945 δεν τέλειωσε ο πόλεμος μα εξερράγη η ειρήνη, γιατί ποτέ δεν υπήρξαν τόσοι πόλεμοι, τόσες γενοκτονίες, τόσες αδικίες, τόσες μεταναστεύσεις λαών και τόσα βάσανα για τους αθώους πολίτες όσο αυτά τα τελευταία πενήντα χρόνια.
<P>
Όσον αφορά το δραματικό αυτό ζήτημα που μας τίθεται, εμείς καταδικάζουμε αυστηρά όχι τον ιρακινό λαό, του οποίου αναγνωρίζουμε τον αρχαιότατο πολιτισμό - ίσως ο αρχαιότερος πολιτισμός ολόκληρης της ανθρωπότητας - αλλά το Σαντάμ που έθεσε το λαό του στο βωμό των πιο απάνθρωπων θυσιών για να μπορέσει να εκπληρώσει τα δικά του όνειρα δόξας και παντοδυναμίας.
<P>
Επίσης καταδικάζουμε το γεγονός ότι οι διεθνείς οργανισμοί - συμπεριλαμβανομένης της Ευρωπαϊκής Ένωσης - είναι παντελώς αδύναμοι, θύματα μιας ελεεινής αδυναμίας μπροστά στην τραγωδία αυτή και σε εκείνες που προηγήθηκαν. Αυτή η αδυναμία τρέφει στις Ηνωμένες Πολιτείες την πεποίθηση ότι μπορούν να είναι ο εκδικητικός άγγελος. Κύριε Πρόεδρε, ευχόμαστε αυτή η απάνθρωπη σελίδα να μπορέσει γρήγορα να κλείσει χάρη και στην Ευρωπαϊκή Ένωση ...
<P>
(Ο Πρόεδρος διακόπτει τον ομιλητή)

<SPEAKER ID=152 NAME="Πρόεδρος">
Κύριε Parigi, σας αφαιρώ τον λόγο. Υπερβήκατε τον χρόνο που σας αναλογούσε.
<P>
Η συζήτηση έληξε.

<SPEAKER ID=153 NAME="Πρόεδρος">
Η ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.

<SPEAKER ID=154 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Β4-1087/98, της κυρίας Erika Mann, εξ ονόματος της Ομάδας του Ευρωπαϊκού Σοσιαλιστικού Κόμματος·-Β4-1100/98, του κυρίου La Malfa, εξ ονόματος της Ομάδας του Ευρωπαϊκού Κόμματος των Φιλελεύθερων Δημοκρατών και Μεταρρυθμιστών·-Β4-1138/98, του κυρίου von Habsburg και άλλων, εξ ονόματος της Ομάδας του Ευρωπαϊκού Λαϊκού Κόμματος·-Β4-1144/98, των βουλευτών Schroedter και Aelvoet, εξ ονόματος της Ομάδας των Πρασίνων στο Ευρωπαϊκό Κοινοβούλιο·-Β4-1151/98, του κυρίου Αλαβάνου, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών·για την εξεύρεση πολιτικής λύσης στο πρόβλημα της Υπερδνειστερίας.

<SPEAKER ID=155 LANGUAGE="DE" NAME="Mann, Erika">
Κυρία Πρόεδρε, αξιότιμοι κύριοι και κυρίες συνάδελφοι, η Ομάδα μου πρότεινε το ψήφισμα αυτό, διότι πιστεύουμε ότι η Ευρωπαϊκή Ένωση πρέπει να διαδραματίσει έναν πιο δυναμικό ρόλο στην επίλυση της διαμάχης στην περιοχή της Υπερδνειστερίας. Για πολλούς από εμάς, η συνολική κατάσταση στην περιοχή της Υπερδνειστερίας είναι λίγο πολύ άγνωστη και επομένως θεωρούμε απαραίτητο να γνωρίζει η Ευρώπη περισσότερα πράγματα γύρω από αυτή τη διαμάχη. Η Μολδαβία συνδέεται με την Ευρωπαϊκή Ένωση μέσω μιας συμφωνίας εταιρικής σχέσης και συνεργασίας. Η Ρουμανία θα γίνει κάποια μέρα μέλος της Ευρωπαϊκής Ένωσης και συνεπώς η Μολδαβία θα γίνει τότε άμεσός μας γείτονας. Η διαμάχη στην περιοχή της Υπερδνειστερίας διαρκεί ήδη οκτώ χρόνια ενώ συγχρόνως έχει παραμείνει μακριά από τη δημοσιότητα.
<P>
Η διαμάχη οφείλεται στο πρόβλημα που γεννάται από το ερώτημα με ποιο καθεστώς θα έχει μελλοντικά η περιοχή της Υπερδνειστερίας εντός των κόλπων του κράτους της Μολδαβίας. Πρόκειται για ένα παιγχνίδι δύναμης που αποβλέπει στην εδραίωση του status quo για ορισμένους από τους συμμετέχοντες. Το θέμα των αντιπαραθέσεων είναι κατά πολύ η πολιτική και οικονομική δύναμη. Είναι ένας αγώνας που διαδραματίζεται ανάμεσα στους υψηλά ιστάμενους και όχι στον πληθυσμό, ενώ οι αντιπαραθέσεις σχετικά με το ποιά γλώσσα πρέπει να επικρατήσει στην περιοχή της Υπερδνειστερίας, η ρωσική ή η ρουμανική, είναι δευτερευούσης σημασίας. Εμείς στην Ευρωπαϊκή Ένωση καλούμαστε να βοηθήσουμε στην χάραξη μιας στρατηγικής επίλυσης του προβλήματος και να συμπαρασταθούμε στον Οργανισμό για την Ασφάλεια και την Συνεργασία στην Ευρώπη, σχετικά με αυτές τις δύσκολες αντιπαραθέσεις.
<P>
Δεν μπορούμε να αποτρέψουμε το βλέμμα μας από αυτά τα γεγονότα και επίσης θα πρέπει μέσα στο προσεχές διάστημα να προσπαθήσουμε, στο πλαίσιο της συμφωνίας εταιρικής σχέσης και συνεργασίας και στο πλαίσιο των συνομιλιών που διεξάγει το Συμβούλιο, να βρούμε μια λύση στα προβλήματα που εκκρεμούν. Ουσιαστικά αυτά αφορούν στα ερωτήματα, σχετικά με το πώς μπορεί η συνεργασία με τον Οργανισμό για την Ασφάλεια και τη Συνεργασία στην Ευρώπη να διαμορφωθεί κατά τον εξυπνότερο δυνατό τρόπο, πώς μπορεί να οργανωθεί η αποχώρηση των ρωσικών στρατευμάτων, ποιά λύση μπορεί να βρεθεί σχετικά με την διάλυση του αποθηκευμένου στρατιωτικού υλικού, ποιά λύση μπορεί βρεθεί για τη δίκαιη μεταχείρηση των πολιτικών κρατουμένων - ιδιαιτέρως των δυνάμεων του Ilic-Ilascu -, ποιά ειρηνική συνεργασία μπορεί να αναζητηθεί μεταξύ της Μολδαβίας και της περιοχής της Υπερδνειστερίας, ιδιαίτερα όσον αφορά στον οικονομικό και κοινωνικό τομέα, και ποια οικονομική βοήθεια μπορούμε να προσφέρουμε εμείς προς αυτόν τον σκοπό.
<P>
Πολύ πιο σημαντικό όμως είναι το γεγονός ότι από την περίπτωση της Ιρλανδίας καθώς και από άλλες περιπτώσεις μαθαίνουμε ότι είναι απαραίτητο η Ευρωπαϊκή Ένωση να συντελεί στην επιβολή μιας χρονικής προθεσμίας, εντός της οποίας πρέπει να επιλύονται αυτές οι διαμάχες. Γνωρίζουμε και πλέον έχουμε την πείρα ότι στην πραγματικότητα μια πολιτική διαμάχη μπορεί να επιλυθεί μόνο μέσα στο πλαίσιο μιας χρονικής προθεσμίας.
<P>
(Χειροκροτήματα)

<SPEAKER ID=156 LANGUAGE="NL" NAME="Bertens">
Κύριε Πρόεδρε, από το 1992 προσδοκούμε την εξεύρεση βιώσιμης και δίκαιης λύσης στο πρόβλημα της Υπερδνειστερίας. Εδώ και έξι χρόνια υποβόσκει εκεί μία σύγκρουση, η οποία μπορεί να τεθεί εκτός ελέγχου και να προκαλέσει κλιμάκωση της πολιτικής κατάστασης.
<P>
Ο πληθυσμός της Μολδαβίας οφείλει να θυμάται τον πόλεμο του 1992 και να καταβάλει κάθε προσπάθεια για να αποτρέψει νέες αιματοχυσίες. Γιατί δεν εφαρμόζονται τα ωραία λόγια και το μνημόνιο της Μόσχας;
<P>
Η πολιτική μου ομάδα χαίρεται που μας δίνεται η ευκαιρία σήμερα, χάρη και στην πρωτοβουλία της κυρίας Mann, να στείλουμε προς την Μολδαβία και την Υπερδνειστερία ένα μήνυμα υποστήριξης των ειρηνευτικών προσπαθειών. Οι φιλειρηνικές δυνάμεις αξίζουν κάθε υποστήριξης, όπως επίσης και οι προσπάθειες που καταβάλλουν σε διεθνές επίπεδο ο ΟΑΣΕ, η Ρωσσική Ομοσπονδία και η Ουκρανία. Ελπίζω να συνεχισθούν οι προσπάθειες αυτές, για να δοθεί μία ευκαιρία στην ειρήνη.
<P>
Καλώ το Συμβούλιο και την Ευρωπαϊκή Επιτροπή να συνεισφέρουν στις ειρηνευτικές προσπάθειες και προς την κατεύθυνση αυτή θα μπορούσαν πιθανώς να διατεθούν με αποτελεσματικό τρόπο πόροι από το πρόγραμμα TACIS. Περαιτέρω θα πρέπει να δοθεί άμεση προτεραιότητα στην καταστροφή του τεράστιου οπλοστασίου που έχουν αφήσει οι Ρώσοι εκεί. Ως γνωστόν, η ίδια η παρουσία μεγάλων ποσοτήτων όπλων μπορεί από μόνη της να προξενήσει μία κλιμάκωση της βίας.

<SPEAKER ID=157 LANGUAGE="DE" NAME="Habsburg-Lothringen">
Κυρία Πρόεδρε, είναι κρίμα από τον Θεό που η Μολδαβία αποτελεί για μας, όπως ξέρετε, μια σχεδόν λησμονημένη χώρα. Γι' αυτό τον λόγο θα ήθελα να ευχαριστήσω ιδιαίτερα στο σημείο αυτό τη συνάδελφο Mann που αναλώνει τόσο πολλή ενέργεια για να αλλάξει πραγματικά και ριζικά η γενική αυτή γνώμη.
<P>
Ξεχνάμε τη χώρα αυτή, αν και διαδραματίζει έναν απίστευτα σπουδαίο ρόλο για μας από άποψη τακτικής. Θα έπρεπε κανείς να ακούσει καμιά φορά τον τρόπο με τον οποίο αντιδρούν οι κυβερνήσεις των υποψηφίων προς ένταξη χωρών, όταν αναφέρεται ο τομέας Μολδαβία. Ο τέως υπουργός Εξωτερικών της Ρουμανίας, ο κ. Gabriel, επεσήμανε κάποτε σε μια λίαν ενδιαφέρουσα ομιλία το γεγονός ότι υπάρχουν δύο εξαιρετικά κρίσιμα θέματα για την ασφάλεια στην Ευρώπη. Το ένα είναι το ζήτημα της Yπερδνειστερίας και το άλλο, εκείνο του Καίνιγκσμπεργκ. Αυτά είναι δύο μέρη τα οποία συνιστούν μια πραγματική απειλή για την ασφάλεια ολόκληρης της Ευρώπης απλά λόγω της τοποθεσίας τους, λόγω του όγκου των όπλων που είναι εγκατεστημένα εκεί και ο οποίος είναι βασικά ανεξήγητος, όπου ακόμα και η Ρωσία σήμερα δεν μπορεί και δεν είναι διατεθειμένη να δώσει εξηγήσεις προς τα έξω για τον λόγο που είναι εγκατεστημένος εκεί ένας τόσο μεγάλος όγκος σε όπλα. Όπως και να το κάνουμε, δεν πρόκειται απλά για ένα μικρό μέρος που βρίσκεται πολύ μακριά, παρά σήμερα πρέπει απλούστατα να σκεφτούμε σε ένα μεγαλύτερο πλαίσιο και δεν μπορούμε να περιδιαβαίνουμε τον κόσμο έτσι με παρωπίδες.
<P>
Πιστεύω πως είναι πολύ σημαντικό να διαβεβαιώσουμε και εκ μέρους του Ευρωπαϊκού Κοινοβουλίου τις αντίστοιχες αποστολές, και προπάντων τον ΟΑΣΕ, για την υποστήριξή μας, ώστε να ξέρουν πως έχουν κάποιο στήριγμα στους πολιτικούς εκπροσώπους της Ευρώπης, πως αυτοί είναι και διατεθειμένοι να βοηθήσουν και να τις υποστηρίξουν όποτε χρειαστεί. Η επίλυση μιας σύγκρουσης εκεί καθίσταται δυνατή όταν υποστηρίζεται από μια αντίστοιχη δύναμη. Είναι μια σύγκρουση που θα εμφανισθεί μεταξύ της Ρωσίας από τη μία πλευρά και της Ευρωπαϊκής Ένωσης, βασικά, από την άλλη. Εάν η Ρωσία είναι η μόνη που θα κάνει επίδειξη της δύναμής της, τότε δεν κάνουμε καμιά χάρη στην Ευρώπη με αυτό. Είναι ανάγκη να δείξουμε την παρουσία μας εκεί, να υποστηρίξουμε εκεί πραγματικά αυτή τη χώρα, αυτή τη νέα δημοκρατία, να κάνουμε ό, τι μπορούμε για τη Μολδαβία. Πιστεύω πως τότε θα έχουμε πράξει το καλύτερο και για εμάς τους ίδιους.

<SPEAKER ID=158 LANGUAGE="DE" NAME="Schroedter">
Κυρία Πρόεδρε, αγαπητοί συνάδελφοι, το Ευρωπαϊκό Κοινοβούλιο υποστηρίζει το αίτημα του υπουργικού συμβουλίου του ΟΑΣΕ που αναφέρεται στην ανάγκη να γίνουν επιτέλους κάποια αποφασιστικά βήματα από τα συγκρουόμενα μέρη για να οδηγηθεί σε επίλυση η σύγκρουση της Υπερδνειστερίας. Γνωρίζουμε για τις προσπάθειες που καταβάλλει η αποστολή του ΟΑΣΕ για ειρήνευση στην περιοχή, κι αυτό με ελάχιστα χρήματα και πολύ ζήλο και συχνά με περιορισμούς της δικαιοδοσίας της. Γνωρίζουμε πως δεν μπορεί παρά να υπάρξει μία μόνον λύση στο πλαίσιο των διεθνώς αναγνωρισμένων συνόρων της Μολδαβίας. Το όλο δυσχεραίνεται από το γεγονός ότι η Μόσχα καθυστερεί την ήδη αποφασισθείσα αποχώρηση των ρωσικών στρατευμάτων και ότι εκεί βρίσκονται, όπως ήδη αναφέρθηκε, αποθηκευμένες μεγάλες ποσότητες όπλων.
<P>
Η Μολδαβία έχει την ίδια μοίρα με την τέως Λαϊκή Δημοκρατία της Γερμανίας, πράγμα που τείνουμε να λησμονούμε. Για διάστημα 40 ετών βρισκόταν υπό σοβιετική κυριαρχία. Η Μολδαβία υπέβαλε αίτηση για την ένταξή της στην Ευρωπαϊκή Ένωση. Αυτό αγνοείται εδώ επανειλημμένα. Ακριβώς σε αυτό το γειτονικό κράτος είναι που θα έπρεπε να προσφέρουμε μια λύση, π.χ. όπως το πρότεινε η Αυστριακή Προεδρία, στο πλαίσιο της Ευρωπαϊκής Διάσκεψης, στην πορεία της διευρυμένης Ένωσης, και παρακαλώ τον κύριο Επίτροπο να προτείνει το είδος της στρατηγικής που έχει η Επιτροπή για τη Μολδαβία πέραν της συμφωνίας εταιρικής σχέσης και συνεργασίας.

<SPEAKER ID=159 NAME="Pinheiro">
Κυρία Πρόεδρε, η Επιτροπή συμμερίζεται προφανώς τις ανησυχίες του Ευρωπαϊκού Κοινοβουλίου όσον αφορά την κατάσταση στην Υπερδνειστερία. Παρά το γεγονός ότι, από το 1992, δεν έχει καταγραφεί η διάπραξη βιαιοτήτων, είναι βέβαιο ότι δεν πρόκειται να υπάρξουν εγγυήσεις για ειρήνη εφόσον δεν υπογραφεί μια συμφωνία ανάμεσα στις ηγεσίες των εμπλεκόμενων μερών και αυτών των γειτονικών χωρών, και ιδίως της Ρωσίας.
<P>
Με σκοπό τη διευκόλυνση του διαλόγου και για να βοηθήσει τους διαμεσολαβητές, συγκεκριμένα τον ΟΑΣΕ, η Επιτροπή θα προτείνει τη χρηματοδότηση, με πόρους του Προγράμματος TACIS, ενός έργου ανοικοδόμησης μίας εκ των γεφυρών επί του Δνείστερου που καταστράφηκαν το 1992, στο Gura και το Kolui. Η παραπάνω πρόταση αποτέλεσε αντικείμενο μιας συνάντησης συντονισμού με την αποστολή του ΟΑΣΕ στο Κισινάου, και πιστεύουμε πως κινείται στο πνεύμα των προτάσεων που περιλαμβάνονται σε αυτό το ψήφισμα. Συνεχίζουμε να παρακολουθούμε την κατάσταση στην περιοχή, διαβιβάζουμε τις πληροφορίες μας στο Συμβούλιο και στα κράτη μέλη και είμαστε έτοιμοι να λάβουμε και άλλα μέτρα που, ενδεχομένως, θα φανούν χρήσιμα και θα συμβάλλουν στη διευθέτηση της σύγκρουσης.
<P>
Τελειώνοντας, θα ήθελα ωστόσο να υπογραμμίσω, εξ ονόματος της Επιτροπής, τις αξιέπαινες και αξιοσημείωτες προσπάθειες που καταβάλλουν οι αρχές της Μολδαβίας προς την κατεύθυνση της εδραίωσης της δημοκρατίας και της παραπέρα προώθησης της οικονομίας της αγοράς, ακόμη και κάτω από συνθήκες που όλοι αναγνωρίζουν ότι είναι εξαιρετικά δυσχερείς.

<SPEAKER ID=160 NAME="Πρόεδρος">
Ευχαριστώ πολύ, κύριε Επίτροπε Pinheiro.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 17.30.

<SPEAKER ID=161 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων επτά προτάσεων ψηφίσματος:
<P>
Β4-1086/98, του βουλευτού Pasty και άλλων, εξ ονόματος της Ομάδας Ένωση για την Ευρώπη·-Β4-1088/98, των βουλευτών Happart και Berθs, εξ ονόματος της Ομάδας του Ευρωπαϊκού Σοσιαλιστικού Κόμματος·-Β4-1102/98, του βουλευτούMonfils, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών·-Β4-1119/98, του βουλευτού Maes και άλλων, εξ ονόματος της Ομάδας της Ευρωπαϊκής Ριζοσπαστικής Συμμαχίας·-Β4-1139/98, της βουλευτού Pack και άλλων, εξ ονόματος της Ομάδας του Ευρωπαϊκού Λαϊκού Κόμματος·-Β4-1152/98, του βουλευτού Ainardi και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών·-Β4-1159/98, του βουλευτού Kerr, εξ ονόματος της Ομάδας των Πρασίνων στο Ευρωπαϊκό Κοινοβούλιο·σχετικά με τη λήψη των απαραίτητων άμεσων μέτρων κατά της χρήσης αναβολικών στον αθλητισμό.

<SPEAKER ID=162 LANGUAGE="FR" NAME="Happart">
Κυρία Πρόεδρε, κύριε Επίτροπε, από τις αρχές του Αυγούστου, ξεκίνησα διαβήματα για ένα ψήφισμα του Ευρωπαϊκού Κοινοβουλίου, στο πλαίσιο επειγόντων θεμάτων, αναφορικά με τη χρήση αναβολικών στον αθλητισμό.
<P>
Ευχαριστώ τους συναδέλφους μου που συμμετείχαν αναλόγως στο διάβημα αυτό, γιατί βελτίωσαν το κείμενο που είχα προτείνει ως κείμενο βάσης. Στην ουσία, υπάρχουν περισσότερες ιδέες σε δέκα κεφάλαια παρά σε ένα. Αυτή η πρόταση κοινού ψηφίσματος αποτελεί ακόμα μία απόδειξη. Δεν θέλω να είμαι ηθικολόγος εκ προορισμού, αλλά στον προβληματισμό που αφορά τη χρήση αναβολικών, υπάρχουν τουλάχιστον δύο λόγοι να αντιδράσουμε με αποφασιστικότητα. Πρώτον, υπάρχει η ανηθικότητα της διαδικασίας. Είναι ανήθικο να δίνουμε ως παράδειγμα στους νέους, υποτίθεται για λόγους αθλητικής απόδοσης, αλλά κυρίως για οικονομικά πλεονοκτήματα και αξίες, κινδύνους για την υγεία τους.
<P>
Στο πλαίσιο αυτό, η αρχή της εξαπάτησης είναι μία αρχή που δεν μπορούμε επουδενί να επιτρέψουμε. Όταν κάνει κανείς χρήση αναβολικών, το κάνει περιφρονώντας την ηθική, το κάνει παρασύροντας την κοινωνία στην πλάνη, και η χρήση αναβολικών με κάνει να σκέφτομαι εμφανώς τη χρήση ορμονών στη διατροφή. Αυτή η χρήση αναβολικών με κάνει να σκέφτομαι όλα αυτά που υπάρχουν ως απάτη, συμπεριλαμβανομένης της απάτης στο χρηματοοικονομικό σύστημα.
<P>
Αν το Ευρωπαϊκό Κοινοβούλιο δεν αντιδρούσε μπροστά σε μία τέτοια στάση, σε μία τέτοια λογική, που φαίνεται να εισχωρεί στον αθλητισμό, στην ουσία δεν θα εκπληρούσαμε το θεμελιώδες καθήκον μας να οργανώσουμε μία καλύτερη και περισσότερο δίκαιη κοινωνία. Πρέπει να απαιτήσουμε ο αθλητισμός, ως αρχή και ως ιδανικό να παραμείνει πάνω απ'όλα ένα παράδειγμα ηθικής για τη νεότητα.

<SPEAKER ID=163 LANGUAGE="NL" NAME="Bertens">
Κυρία Πρόεδρε, η χρήση αναβολικών καταστρέφει το σώμα, την ψυχή και το αθλητικό πνεύμα. Όπως είπε σωστά και ο κύριος Happart, πρόκειται για απάτη, γι' αυτό και επιδοκιμάζω τις σχετικές του πρωτοβουλίες. Θα πρέπει να ληφθούν μέτρα σε διεθνές επίπεδο και να υπογραφούν οι αναγκαίες συμφωνίες. Η ΔΟΕ, η Διεθνής Ολυμπιακή Επιτροπή, δεν έχει αναλάβει για την ώρα συγκεκριμένα μέτρα προς την κατεύθυνση αυτή. Η Παγκόσμια Διάσκεψη στη Λωζάνη θα πρέπει επομένως να προετοιμασθεί, και να προετοιμασθεί καλά και σοβαρά, για τη λήψη των κατάλληλων μέτρων. Θα πρέπει να συσταθεί διεθνής υπηρεσία και να εκπονηθεί ένας πληρέστερος και σαφέστερος διεθνής κατάλογος των απαγορευμένων ουσιών ως πρώτο βήμα. Κάτι τέτοιο δεν μπορεί ωστόσο να το κατορθώσει μόνη της η ΔΟΕ. Διεθνείς οργανισμοί, όπως η Ένωση ιδιαίτερα, οφείλουν να παίξουν ένα σημαντικό ρόλο στα πλαίσια αυτά. Η πρόσφατη Διάσκεψη Κορυφής της Βιέννης προσφέρει την κατάλληλη βάση στην κατεύθυνση αυτή. Από τα κράτη μέλη εξαρτάται τώρα ο συντονισμός των προσπαθειών και της πολιτικής τους στα ευρύτερα ευρωπαϊκά πλαίσια στον τομέα της δημόσιας υγείας και του αθλητισμού. Οι υπουργοί Αθλητισμού της ΕΕ θα πρέπει να συνεδριάσουν το ταχύτερο δυνατό, για να εκπονήσουν ένα ευρωπαϊκό σχέδιο δράσης.

<SPEAKER ID=164 LANGUAGE="NL" NAME="Maes">
Κυρία Πρόεδρε, δεν συμφωνώ πάντα με τον κύριο Happart, χαίρομαι ωστόσο που μπορώ να το κάνω τη στιγμή αυτή. Πρόκειται για ένα πρόβλημα που μας απασχολεί έντονα όλους, καθώς θεωρούμε φυσικά ότι ο αθλητισμός έχει τόσο δηλητηριασθεί από τη χρήση αναβολικών, ώστε δεν εμπιστευόμαστε πλέον τις αθλητικές αρχές, για να καθαρίσουν μόνες τους την κόπρο του Αυγεία. Για τον σκοπό αυτό έχουμε εμπιστοσύνη στην Ένωση. Ελπίζουμε να συντονίσουν την πολιτική τους τα κράτη μέλη και προς αυτή την κατεύθυνση θα περιμέναμε πρόταση οδηγίας από την Ευρωπαϊκή Επιτροπή, ούτως ώστε να εξασφαλισθεί πραγματικά ο αναγκαίος αυτός συντονισμός, καθώς και η διεξαγωγή αποτελεσματικών ελέγχων. Για αυτό το λόγο προτείναμε τη σύσταση μίας ανεξάρτητης διοικητικής μονάδας.
<P>
Κυρία Πρόεδρε, η χρήση αναβολικών έχει ήδη διαδοθεί ευρύτατα στον αθλητισμό. Διαπιστώνουμε ότι αυτοί που παράγουν αυτές τις απαγορευμένες ουσίες επιδεικνύουν όλο και περισσότερη δημιουργικότητα, προσπαθώντας να βρούν διαρκώς νέα προϊόντα και νέα παραθυράκια στη νομοθεσία. Δημιουργήθηκε μία πραγματική μαφία, η οποία διαθέτει τα δικά της εργαστήρια και κυκλώματα. Γι' αυτό και θα πρέπει η Ευρωπαϊκή Επιτροπή όχι μόνο να εφαρμόσει μία αποτελεσματική πολιτική πρόληψης, όχι μόνο να εκπονηθεί ένας πλήρης κατάλογος των απαγορευμένων ουσιών, αλλά να ασκηθούν επίσης και ουσιαστικοί έλεγχοι, ούτως ώστε να αντιμετωπισθούν αποτελεσματικά τα προϊόντα αυτά. Λέγοντας πολιτική πρόληψης, κυρία Πρόεδρε, εννοούμε μία πολιτική που σκέπτεται δυναμικά, και λαμβάνει επίσης υπόψη τις τελευταίες εξελίξεις. Προϊόντα των οποίων η χρήση επιτρέπεται σήμερα διότι κανείς δεν τα γνωρίζει, αποδεικνύονται τελικά επικίνδυνα την άλλη μέρα. Θέλουμε να μπεί τέλος στο δηλητηριασμό των αθλητών μας. Αθλητισμός σημαίνει υγεία, εφόσον βεβαίως δεν υπόκειται στους νόμους του ανενδοίαστου εμπορίου στο οποίο θυσιάζεται η ανθρώπινη υγεία.

<SPEAKER ID=165 LANGUAGE="EN" NAME="Perry">
Κυρία Πρόεδρε, θα εκφράσω την άποψή μου σύντομα και απλά. Η χρήση ναρκωτικών και αναβολικών για λόγους άλλους από ιατρικούς είναι λανθασμένη. Η χρήση ναρκωτικών είναι ψυχολογικά, διανοητικά και σωματικά επιβλαβής για το χρήστη. Υπάρχουν άλλωστε και οι ηθικές συνέπειες και η εξαπάτηση στην οποία οδηγεί.
<P>
Οι αθλητές δίνουν το παράδειγμα στους νέους της Ευρώπης, οι οποίοι δίνουν πολύ μεγαλύτερη προσοχή στο τι κάνουν οι αθλητές παρά οι πολιτικοί. Για το λόγο αυτόν, είναι πολύ σημαντικό να σταματήσει αυτή η πρακτική. Οι αθλητικές οργανώσεις χρειάζονται τη βοήθεια των πολιτικών για την εξάλειψη του φαινομένου και στον τομέα αυτόν η Επιτροπή έχει ευθύνη.
<P>
Τρίτον, πρόκειται για θέμα που ξεπερνά τα εθνικά σύνορα. Δεν μπορεί να αντιμετωπιστεί με μεμονωμένες δράσεις των κρατών μελών. Απαιτείται συνεργασία σε διεθνές επίπεδο. Η Επιτροπή έχει ευθύνη. Η Ευρώπη έχει ευθύνη. Πρέπει να δώσουμε το παράδειγμα και να μην καθόμαστε άπραγοι περιμένοντας από τους άλλους να το δώσουν πρώτοι.

<SPEAKER ID=166 LANGUAGE="FR" NAME="Ainardi">
Κυρία Πρόεδρε, εδώ και μήνες οι υποθέσεις χρήσης αναβολικών φέρνουν στην επικαιρότητα μία σειρά ευθυνών που δεν περιορίζονται στους ίδιους τους αθλητές, αντιθέτως μάλιστα. Εξάλλου, η συζήτησή μας εκφράζει μία αυξανόμενη ανησυχία ενώπιον της διασποράς της μάστιγας από τη χρήση αναβολικών σε πάρα πολλές αθλητικές κατηγορίες.
<P>
Σήμερα, τα μέσα πρόληψης και πάταξης της χρήσης των αναβολικών είναι σε μεγάλο βαθμό ανεπαρκή στα κράτη μέλη. Χαίρομαι που η γαλλική κυβέρνηση, υπό την ώθηση του Marie-George Buffet, ανέλαβε την πρωτοβουλία για ένα σχέδιο νόμου που αποβλέπει στην πάταξη της χρήσης αναβολικών και την προστασία της υγείας των αθλητών. Η πρωτοβουλία αυτή βρήκε τη θέση που της ταιριάζει στο Ευρωπαϊκό Συμβούλιο της Βιέννης.
<P>
Η ομάδα μας, στην πρόταση ψηφίσματος της, εκτιμά ότι δεν πρέπει να αγωνιστούμε μόνο ενάντια στη χρήση αναβολικών αλλά επίσης κατά των βαθύτατων αιτιών της, προκειμένου να αποδοθεί στον αθλητισμό η ανθρώπινη διάστασή του. Οι συγκεκριμένες νομοθεσίες πρέπει να προσαρμοστούν ή να ενισχυθούν και να ληφθούν μέτρα σε ευρωπαϊκό επίπεδο σε στενή συνεργασία με το αθλητικό κίνημα, κυρίως στους τομείς της έρευνας, του καθορισμού των προτύπων ανάλυσης των αναβολικών ουσιών, της θέσπισης ενός καταλόγου απαγορευμένων προϊόντων και του αγώνα κατά της διακίνησης των προϊόντων.
<P>
Σήμερα, πολύ συχνά, τιμωρούνται μόνο οι αθλητές, ενώ αυτοί που χορηγούν τα αναβολικά δεν ανησυχούν καθόλου. Αυτή η κατάσταση πρέπει να διορθωθεί, να τιμωρηθούν αυστηρά οι έμποροι διακίνησης και οι γιατροί που συνταγογραφούν αυτά τα προϊόντα.
<P>
Ελπίζω ότι η έγκριση του ψηφίσματος που παρέδωσε η ομάδα μας να εκληφθεί ως σημάδι από τους συμμετέχοντες της Παγκόσμιας Συνδιάσκεψης της ΔΟΕ τον προσεχή Φεβρουάριο στη Λωζάνη. Τέλος, η συζήτησή μας δείχνει την ανάγκη μίας μεγάλης προσπάθειας εναρμόνισης των νομοθεσιών και επίσης των ευρωπαϊκών πρωτοβουλιών που προσαρμόζονται στη σοβαρότητα του προβλήματος.

<SPEAKER ID=167 LANGUAGE="EN" NAME="Kerr">
Το εν λόγω ψήφισμα είναι πολύ σημαντικό. Είμαι υπεύθυνος του αθλητισμού για την Επιτροπή Πολιτισμού, Νεότητας, Παιδείας και Μέσων Ενημέρωσης και ακόμη περιμένουμε από την Επιτροπή να εκπονήσει οδηγία για τον αθλητισμό. Θα ήθελα να περάσω το μήνυμα στην Επιτροπή ότι περιμένουμε αυτή την οδηγία εδώ και μερικά χρόνια. Γνωρίζω ότι διεξήχθη συζήτηση επί του θέματος αυτού κατά το πρόσφατο Συμβούλιο των Υπουργών Αθλητισμού στην Αυστρία. Θα ήταν ευκταίο να εξεταστεί από το Κοινοβούλιο προτού εξαφανιστούμε όλοι μας τον προσεχή Ιούνιο. Φυσικά, ορισμένοι από μας ελπίζουν ότι θα είναι ξανά εδώ για να αναλάβουν τότε την πρωτοβουλία, όταν θα έχουμε σαφή αρμοδιότητα δυνάμει της Συνθήκης του Αμστερνταμ.
<P>
Το ψήφισμα είναι επίσης ιδιαίτερα ικανοποιητικό. Είναι ολοκληρωμένο. Ασχολείται με ένα σημαντικό ζήτημα που δεν αφορά τόσο τη χρήση αναβολικών όσο τα χρήματα στον αθλητισμό. Αυτό είναι το κλειδί. Κοιτάξτε το πρόσφατο Tour De France και το γεγονός ότι οι μισές ομάδες έδιναν την εντύπωση ότι βρίσκονταν υπό την επήρεια αναβολικών. Και σε άλλα σημαντικά αθλήματα συχνά παρατηρείται χρήση αναβολικών και τα χρήματα βρίσκονται στην καρδιά του προβλήματος. Οι τεράστιες χρηματικές ανταμοιβές ωθούν τους ανθρώπους να υποβάλλουν τα σώματά τους σε παράλογες καταστάσεις για να κερδίσουν. Είναι ανάγκη να μειώσουμε τα χρήματα που διατίθενται στον αθλητισμό, να εξαλείψουμε τη χρήση αναβολικών στον αθλητισμό και να επαναφέρουμε τον αθλητισμό στον αθλητισμό.
<P>
Το πρόβλημα αυτό είναι αρκετά διαδεδομένο. Ορισμένες φορές όταν κοιτώ τους πρώην συναδέλφους μου του βρετανικού Εργατικού Κόμματος έχω την αίσθηση ότι, ίσως κι αυτοί έχουν πάρει λίγο Προζάκ επειδή φαίνονται τόσο ήρεμοι όταν συζητιούνται τόσο σημαντικά θέματα όπως ο βομβαρδισμός της Βαγδάτης. Θα τους προτείναμε ίσως να πάρουν και λίγο Viagra αλλά και λίγο Προζάκ, συνδυασμός που θα τους βοηθούσε να αντιμετωπίσουν τον κ. Μπλαιρ.
<P>
Αυτό το ολοκληρωμένο ψήφισμα θα πρέπει να τύχει της ομόφωνης υποστήριξης του Κοινοβουλίου. Το μήνυμά μου προς την Επιτροπή είναι να ανασκουμπωθεί και να υποβάλει οδηγία που να περιλαμβάνει το θέμα της χρήσης αναβολικών στον αθλητισμό. Τότε θα μπορέσουμε να την εφαρμόσουμε σε όλη την Ένωση.

<SPEAKER ID=168 LANGUAGE="NL" NAME="Van Bladel">
Κύριε Πρόεδρε, δεν άκουσα καλά τη διερμηνεία. Γίνεται λόγος τη στιγμή αυτή για φουά γκρά ή μήπως για το Viagra;
<P>
(Γέλια)

<SPEAKER ID=169 NAME="Πρόεδρος">
Κυρία van Bladel, οι λέξεις ακούγονται πολύ κοντινές, δεν είμαι βέβαιος άλλωστε ότι έχουν και πολύ ουσιαστική διαφορά. Αλλά δεν νομίζω ότι είναι η ώρα για να κάνουμε διατριβές πάνω στα θέματα αυτά.

<SPEAKER ID=170 LANGUAGE="FR" NAME="Lindeperg">
Κύριε Πρόεδρε, δεν θα απαντήσω στις προκλήσεις του συναδέλφου μου κ. Kerr και θα μπω κατευθείαν στο κυρίως θέμα.
<P>
Ο καθένας συνειδητοποιεί σήμερα την ανάγκη καταπολέμησης της χρήσης αναβολικών στον αθλητισμό, τόσο για ηθικούς και κοινωνικούς λόγους όσο και για λόγους δημόσιας υγείας. Όλες οι χώρες πλήττονται από αυτή τη μάστιγα, όλες οι κυβερνήσεις πρέπει να αντιδράσουν. Σήμερα, οι εθνικές νομοθεσίες, όπου υφίστανται, είναι ανάρμοστες. Σε μία ενιαία αγορά όπου κυκλοφορούν όλα τα προϊόντα, όπου οι αθλητικοί αγώνες είναι ευρωπαϊκοί, η νομοθεσία πρέπει απαραιτήτως να εναρμονιστεί.
<P>
Τα συμπεράσματα του τελευταίου Ευρωπαϊκού Συμβουλίου στη Βιέννη κινούνται προς αυτήν την κατεύθυνση. Υπογραμμίζουν την ανάγκη μίας κινητοποίησης στο επίπεδο της Ευρωπαϊκής Ένωσης. Προσκαλούν, όπως αναφέρω, «τα κράτη μέλη να εξετάσουν μαζί με την Επιτροπή και τα διεθνή αθλητικά όργανα τα μέτρα που θα μπορούσαν να ληφθούν προκειμένου να εντατικοποιηθεί ο αγώνας κατά της μάστιγας αυτής, κυρίως με έναν καλύτερο συντονισμό των υφιστάμενων εθνικών μέτρων».
<P>
Η γαλλική κυβέρνηση ασχολήθηκε με θέληση και σταθερότητα με αυτόν τον φάκελο, χάρη στο σχέδιο νόμου του Marie-George Buffet, υπουργού Νεότητας και Αθλητισμού, που πρόκειται να εγκριθεί, καθώς και με τη δράση του παλαιού συναδέλφου μας, Bernard Kouchner, υπουργού Υγείας. Αν και τα συμπεράσματα είναι τα ίδια, οι λύσεις πιθανότητα προχωρούν περαιτέρω. Ο Marie-George Buffet, μαζί με την ιταλίδα ομόλογό του, Giovanna Melandri, απευθύνθηκε ήδη στον υπουργό Εσωτερικών και Αθλητισμού της Γερμανίας για να του ζητήσει να συγκεντρώσει τους υπουργούς αθλητισμού των Δεκαπέντε πριν από την έναρξη της συνδιάσκεψης που διοργανώνει η Διεθνής Ολυμπιακή Επιτροπή στις 2 και 3 Φεβρουαρίου στη Λωζάνη, για να εξετάσουν τις προτάσεις που θα μπορούσαν να κάνουν ή να υποστηρίξουν.
<P>
Το ψήφισμα αυτό είναι το λιγότερο που μπορούμε να κάνουμε σήμερα. Οι σοβαρές αποκλίσεις που παρατηρούμε γενιούνται από την έλλειψη εναρμόνισης των νομοθεσιών στην εσωτερική αγορά της Ένωσης. Μόνο οι διεθνείς κανόνες θα επιτρέψουν την αποτελεσματική καταπολέμηση της χρήσης των αναβολικών. Πρέπει τα κράτη μέλη που διαθέτουν ήδη νομοθεσία να την εναρμονίσουν και εκείνα που δεν διαθέτουν να την υιοθετήσουν.
<P>
Για αυτόν τον λόγο πρέπει η Επιτροπή, βάσει των άρθρων 100Α και 129, παράγραφος 1 της Συνθήκης, που θα ενισχυθούν από τη Συνθήκη του Αμστερνταμ, να αναλάβει πρωτοβουλίες που να έχουν σχέση τόσο με την εσωτερική αγορά όσο και με τη δημόσια υγεία. Όσο δυνατή και αν είναι μία σύσταση, αύριο η Ένωση θα πρέπει, όπως πιστεύουμε, να αποκτήσει ένα όργανο νομικά ισχυρό και να εγκρίνει μία οδηγία. Πέρα από αυτό τον ρυθμιστικό μηχανισμό, είναι υποχρέωσή μας να συμβάλλουμε στην αποκατάσταση ενός αθλητικού πνεύματος και στις αξίες που αντιπροσωπεύει και να διατηρήσουμε την ικανότητα του να μας κάνει να ονειρευόμαστε.

<SPEAKER ID=171 LANGUAGE="PT" NAME="Mendes Bota">
Κύριε Πρόεδρε, η χρήση αναβολικών ουσιών με σκοπό την αύξηση των επιδόσεων των αθλητών υπερβαίνει κατά πολύ τη μεγάλη δημοσιότητα που απολαμβάνουν κάποιες βεντέτες που κλέβουν την παράσταση, όπως ο Ben Johnson στους Ολυμπιακούς της Σεούλ ή ο Richard Virenque και η ομάδα του, στον τελευταίο ποδηλατικό Γύρο της Γαλλίας. Κρούσματα χρήσης αναβολικών έχουν διαπιστωθεί και στον ερασιτεχνικό αθλητισμό, όπως επίσης και σε αθλητικούς αγώνες των ελπίδων. Τα θύματα είναι κατά κύριο λόγο οι αθλητές, που παροτρύνονται να ξεπεράσουν τεχνητά τα όρια των ικανοτήτων τους, μέσω της χρήσης αναβολικών ουσιών, οι οποίες βρίσκονται συνεχώς ένα βήμα μπροστά σε σχέση με τις σύγχρονες τεχνολογικές μεθόδου ελέγχου. Πρόκειται για μια πραγματική απόπειρα κατά της ανθρώπινης υγείας.
<P>
Θύματα επίσης είναι οι αυριανοί αθλητές, δηλαδή τα παιδιά, που εξαναγκάζονται να επισπεύσουν τη σωματική τους ανάπτυξη, να διαπλάσουν πρόωρα τις μυϊκές τους μάζες, από την πιο τρυφερή ηλικία, στο πλαίσιο της εξαναγκασμένης διαμόρφωσης των μελλοντικών «βιονικών» πρωταθλητών. Ας βροντοφωνάξουμε: αφήστε τα παιδιά να χαρούν το παιχνίδι, σταμαστήστε πια να τα εγκαταλείπετε στην αδυσώπητη εκμετάλλευση στυγνών επιχειρηματιών ή ακόμη και γονέων!
<P>
Και μπροστά σε μια κατάσταση όπως αυτή που περιέγραψα, αναρωτιέμαι πώς είναι δυνατόν να συντάσσει η Επιτροπή μια ανακοίνωση σχετικά με την κοινοτική δράση στον αθλητισμό και να παραβλέπει αυτή τη γνήσια ανεξέλεγκτη ενιαία αγορά των παράνομων αναβολικών.

<SPEAKER ID=172 LANGUAGE="IT" NAME="Amadeo">
Κύριε Πρόεδρε, η χρήση εργογόνων ουσιών ενίοτε υπαγορεύεται από την άγνοια και όποιος προτείνει τη χρήση αναβολικών, ερυθροποιητίνης, αυξητικής ορμόνης ή άλλων ουσιών δεν γνωρίζει ακριβώς τα υπέρ και τα κατά αυτής της χρήσης, δεν διστάζει όμως σε κάθε περίπτωση να προτείνει τη χρήση για να εξασφαλίσει κάποιο κέρδος, τυπικό ή ουσιαστικό. Ωστόσο, πολύ συχνά συμβαίνει ακόμη και εκείνοι που γνωρίζουν καλά τις επιπτώσεις των ουσιών αυτών να προτείνουν παρόλ' αυτά τη χρήση τους. Πρόκειται για ανθρώπους χωρίς ενδοιασμούς, που επιδιώκουν την επιτυχία με την απάτη και την κακοπιστία, που καταστρέφουν τον αθλητισμό καταπατώντας όλες τις ηθικές αρχές.
<P>
Στην πρόσφατη διάδοση της χρήσης αναβολικών συνέβαλε επίσης, πέρα από την υπερβολική διάδοση του αθλητισμού ως θεάματος, η ψευδοκουλτούρα της ιατρικοποίησης, που προκάλεσε μια πραγματική εμμονή στη χρήση φαρμάκων. Η προσωπική μου άποψη είναι ότι ο άρρωστος αθλητής θα πρέπει να μπορεί να χρησιμοποιεί οποιοδήποτε φάρμακο του ορίζει ο γιατρός για τον βοηθήσει να θεραπευτεί, ενώ ο υγιής αθλητής δεν θα πρέπει να λαμβάνει τίποτα άλλο που δεν αποτελεί μέρος μιας ισορροπημένης διατροφής. Δυστυχώς, ο συναγωνισμός των ημερών μας συμπεριέλαβε σε ένα μοναδικό καλάθι τα πιο διαφορετικά πράγματα, κατά τρόπο που να αποδίδονται οι ίδιες ιδιότητες στο ψωμί, την μπριζόλα, τον καφέ, το μεταλλικό νερό, και συνεπώς γίνεται ανάρμοστο να μιλούμε αδιάφορα για ντοπάρισμα αναφερόμενοι στα στεροειδή αναβολικά, την ερυθροποιητίνη, την αυξητική ορμόνη, τη σωματοστατίνη, και ίσως μόνο από παρήχηση, στην κρεατίνη, την κρεατινίνη, τα συμπληρώματα διατροφής και γενικώς τα αμινοξέα.
<P>
Το παράνομο θα μπορούσε λοιπόν να αντιπροσωπευθεί από εκείνες τις ουσίες που επιφέρουν πραγματικές δομικές τροποποιήσεις σε επίπεδο βιολογικών συστατικών του οργανισμού. Αλλο είναι η χρήση στεροειδών αναβολικών για την αύξηση του σωματικού όγκου και άλλο η συμπλήρωση της διατροφής με ουσίες που είναι πιο εύπεπτες και πιο αφομοιώσιμες με την ίδια θερμιδική και ενεργειακή αξία. Αλλο είναι η διατάραξη της ορμονικής ισορροπίας με τη χορήγηση αυξητικών ορμονών ή κάποιας άλλης ορμονικής ουσίας και άλλο ο εμπλουτισμός της διατροφής με βιταμινούχα σκευάσματα.
<P>
Είμαι πεπεισμένος πως η χρήση αναβολικών στον αθλητισμό αντιπροσωπεύει πολιτιστικά έναν παραλογισμό, με την έννοια ότι η διάδοση μιας τέτοιας συμπεριφοράς θα μπορούσε να στερήσει τον ανθρωπο από την ευχαρίστηση της κίνησης βασιζόμενος μόνο στις δικές του δυνάμεις. Δεν πρέπει πράγματι να ξεχνάμε ότι, η σωματική και αθλητική δραστηριότητα έχει παραμείνει η μοναδική μορφή κινητικής δραστηριότητας, που είναι σε θέση να εξασφαλίσει στον άνθρωπο τη διατήρηση εκείνων των μορφολειτουργικών χαρακτηριστικών που τον προσδιορίζουν.
<P>
Θυμάστε τις προβλέψεις της επιστήμης του χθες που προέβλεπε έναν άνθρωπο όλο κεφάλι, με μικροσκοπικά μέλη, χωρίς μύες, υποβοηθούμενο σε κάθε δράση του από την τεχνολογία, το λεγόμενο βιονικό άνθρωπο; Ευτυχώς αυτό δεν συνέβη. Σήμερα η επιστήμη θα μπορούσε να επιχειρήσει να υλοποιήσει έναν βιοχημικό άνθρωπο, όπου όλα θα μπορούσαν να λυθούν με τη λήψη ενός χαπιού ή ενός ροφήματος ή με μια ένεση, αλλά πιστεύουμε ακόμη - μάλιστα είμαι βέβαιος - ότι δεν θα γίνει αυτό. Το καθήκον μας ως διαχειριστών είναι να θεσπίζουμε αυστηρούς κανόνες, ίδιους για όλες τις χώρες της Κοινότητας, για να εμποδίσουμε να γίνει αυτό το φαινόμενο πραγματικά επικίνδυνο.

<SPEAKER ID=173 NAME="Pinheiro">
Κύριε Πρόεδρε, η Επιτροπή συμμερίζεται τις απόψεις που εκφράζονται σε όλα τα σχέδια ψηφίσματος περί της σπουδαιότητας που αποκτά η χρήση αναβολικών ουσιών στον αθλητισμό. Και είναι επίσης της γνώμης πως θα πρέπει να καταπιαστούμε επειγόντως και με ορισμένους από τους λόγους που οδηγούν σε αυτή την κατάσταση, όπως είναι η υπέρμετρη εμπορευματοποίηση του αθλητισμού, που πολύ συχνά συνιστούν γενεσιουργές αιτίες της συγκεκριμένης μάστιγας. Η Επιτροπή χαιρετίζει επίσης τα συμπεράσματα σχετικά με τη χρήση αναβολικών ουσιών στα οποία κατέληξε το Ευρωπαϊκό Συμβούλιο της Βιέννης, όπως επίσης εκφράζει την ικανοποίησή της για το γεγονός ότι και το Κοινοβούλιο ενδιαφέρεται γι' αυτό το ζήτημα. Η σημερινή συζήτηση μάς παρέχει την ευκαιρία να παρουσιάσουμε τις διαφορετικές δράσεις που δρομολογούνται από την Επιτροπή και που κινούνται στο πνεύμα των περισσοτέρων εκ των προτάσεων που υποβάλλονται από τους κυρίους βουλευτές.
<P>
Την περασμένη άνοιξη, υπήρξε ήδη μία ανταλλαγή επιστολών ανάμεσα στον κ. Επίτροπο Oreja και τον Ιταλό υπουργό Αθλητισμού με θέμα την ανάγκη μιας συντονισμένης δράσης, σε πανευρωπαϊκή κλίμακα, κατά της χρήσης αναβολικών. Μετά τα κρούσματα του τελευταίου καλοκαιριού, ιδίως στον ποδηλατικό Γύρο της Γαλλίας και στο ιταλικό ποδόσφαιρο, η Επιτροπή ήλθε αμέσως σε επαφή με τον πρόεδρο της Διεθνούς Ολυμπιακής Επιτροπής και με τα κράτη μέλη.
<P>
Στις 21 Σεπτεμβρίου 1997, ο κύριος Samarang μετέφερε την επιθυμία των αθλητικών οργανώσεων, ώστε η κυβερνητική δράση να επικεντρώνεται κυρίως σε θέματα διακίνησης, εναρμόνισης των νομοθεσιών και εκστρατειών ευαισθητοποίησης, αφήνοντας στις αθλητικές οργανώσεις την αρμοδιότητα της καταστολής των παραβατών. Επ' ευκαιρία της προαναφερόμενης συνάντησης ο κ. Επίτροπος Oreja ανακοίνωσε ότι θα συμμετάσχει στη Διεθνή Διάσκεψη για τη Χρήση Αναβολικών, η οποία θα πραγματοποιηθεί στη Λωζάνη.
<P>
Το ζήτημα της χρήσης αναβολικών στον αθλητισμό εξετάστηκε τρεις φορές από την Επιτροπή κατά τις επαφές της με τα κράτη μέλη και τον αθλητικό κόσμο. Το ζήτημα προσεγγίστηκε, αφενός, επ' ευκαιρία της συνάντησης των αθλητικών διευθυντών των κρατών μελών που διεξήχθη στις 7 και 8 Οκτωβρίου στη Βιέννη, και αφετέρου στο πλαίσιο μιας συνάντησης στην οποία συμμετείχαν οι υπουργοί Αθλητισμού της Αυστρίας, της Βρετανίας και της Γερμανίας. Επιπλέον, το συγκεκριμένο θέμα εξετάστηκε κατά τις εργασίες του Ευρωπαϊκού Φόρουμ για τον Αθλητισμό, όπου συνέρχονται κυβερνητικές και μη κυβερνητικές οργανώσεις, καθώς και οι αθλητικές ομοσπονδίες, και στο οποίο είχαν επίσης συμμετάσχει ο διευθυντής της Διεθνούς Ολυμπιακής Επιτροπής και ο γενικός γραμματέας του γαλλικού υπουργείου Αθλητισμού.
<P>
Όπως υπογράμμισαν ορισμένοι βουλευτές, η Επιτροπή θεωρεί ότι η χρήση αναβολικών αποτελεί μία από τις βασικές ανησυχίες του αθλητισμού και ένα από τα προβλήματα που πρέπει να αντιμετωπιστούν κατά προτεραιότητα. Το θέμα δεν εξετάστηκε σε βάθος, δεδομένου ότι τα δύο έγγραφα εργασίας που έχουμε ανά χείρας την παρούσα στιγμή δεν είναι παρά έγγραφα αναφοράς, εν αναμονή του διαλόγου με τα κράτη μέλη και τις αθλητικές οργανώσεις με σκοπό την εξεύρεση του πλέον ενδεδειγμένου τρόπου προώθησης μιας κοινοτικής παρέμβασης.
<P>
Οι υπηρεσίες της Επιτροπής συνήλθαν για να μελετήσουν τις διάφορες δυνατότητες ανάληψης δράσης και με σκοπό να υποβάλουν μία κοινή θέση επ' ευκαιρία της Διάσκεψης της Λωζάνης. Πράγματι, δύο σχέδια, συνολικού ύψους 2 εκατομμυρίων Ecu, ήδη χρηματοδοτούνται με πόρους του προγράμματος πλαισίου για την έρευνα: το ένα αφορά μια μελέτη σχετικά με την ανίχνευση αυξητικών ορμονών - ένα ζήτημα κεφαλαιώδους σημασίας, τη σήμερον ημέρα, στο πλαίσιο της πάλης κατά της χρήσης αναβολικών -, και το άλλο είναι μια ερευνητική μελέτη, που διεξάγεται σε συνεργασία με την ιατρική επιτροπή της Διεθνούς Ολυμπιακής Επιτροπής, και αφορά την καθιέρωση μεθόδων τυποποίησης που θα προσδίδουν νομική εγκυρότητα στις δοκιμασίες, ιδίως ενώπιον των δικαστηρίων.
<P>
Η Επιτροπή προτίθεται επίσης να έλθει σε επαφή με την Ευρωπαϊκή Επιτροπή Δεοντολογίας, ούτως ώστε η τελευταία να εκδόσει μια γνωμοδότηση σχετικά με τα επιστημονικά και ηθικά προβλήματα που συνεπάγονται της χρήσης αναβολικών. Αλλες μορφές κοινοτικής δράσης που τη στιγμή αυτή μπορούν να δρομολογηθούν είναι οι ακόλουθες: ένταξη του θέματος της χρήσης αναβολικών μεταξύ των στόχων προτεραιότητας στο πλαίσιο του νέου προγράμματος πλαισίου για την έρευνα, χρηματοδότηση ενημερωτικών εκστρατειών σε συνεργασία με αθλητικές οργανώσεις, συγχρηματοδότηση της έκδοσης ενός οδηγού για καθαρό αθλητισμό από κοινού με την Ολυμπιακή Επιτροπή και το Συμβούλιο της Ευρώπης, έκδοση κοινοτικών οδηγιών επί θεμάτων υγείας και υγιεινής στους χώρους εργασίας, καθώς και προστασίας των νέων στους χώρους εργασίας και, τέλος, αναζήτηση επιπτώσεων σε επίπεδο ελεύθερης κυκλοφορίας των προσώπων.
<P>
Ο κ. Επίτροπος Oreja συνεκάλεσε μία συνεδρίαση με τους προσωπικούς εκπροσώπους των υπουργών, η οποία προβλέπεται να πραγματοποιηθεί στις 19 Ιανουαρίου, με σκοπό το συντονισμό μίας κοινής θέσης της Ένωσης ενόψει της Διάσκεψης. Επιπλέον, έχει ξεκινήσει επαφές με την επερχόμενη γερμανική Προεδρία με στόχο την εξεύρεση του τρόπου αντιμετώπισης του συγκεκριμένου προβλήματος της χρήσης αναβολικών στο πλαίσιο της συνάντησης των υπουργών Αθλητισμού.
<P>
Όλο το έργο που προανέφερα, ωστόσο, θα μπορέσει να προωθηθεί καλύτερα μετά τη Διάσκεψη της Λωζάνης, ούτως ώστε η κοινοτική δράση να μπορέσει πράγματι να είναι χρήσιμη και να φέρει αποτελέσματα. Σε ό, τι αφορά τη νομοθετική δραστηριότητα, η Επιτροπή εκτιμά ότι επί του παρόντος δεν είναι ακόμη αναγκαία η ανάληψη δράσης.
<P>
Κυρίες και κύριοι βουλευτές, τα δεκαπέντε κράτη μέλη της Ευρωπαϊκής Ένωσης αποτελούν την πρώτη αθλητική δύναμη σε παγκόσμια κλίμακα. Επωμίζονται συνεπώς το καθήκον να δώσουν το παράδειγμα. Πιστεύω πως η δήλωση της Βιέννης ήλθε να επικυρώσει τις δράσεις που ήδη δρομολογούνται από την Επιτροπή, δράσεις οι οποίες θα καταλήξουν μετά τη Διάσκεψη της Λωζάνης. Οι δυνατότητες που παρέχουν οι Συνθήκες είναι πολυάριθμες αλλά, ως είθισται, σημασία έχει ο ορθός προσδιορισμός των στόχων και των μέσων λαμβάνοντας υπόψη τις αρχές της επικουρικότητας και της αναλογικότητας.
<P>
Η Επιτροπή είναι της άποψης πως οι περισσότερες προτάσεις, που περιλαμβάνονται στα σχέδια ψηφίσματος που υποβάλλετε, είτε υλοποιούνται είτε πρόκειται να δρομολογηθούν. Η στήριξη και το ενδιαφέρον από μεριάς σας συμβάλλουν στην ενίσχυση της δράσης που ήδη ξεκίνησε η Επιτροπή, μια δράση η οποία πρέπει να συμπληρώνει αυτήν που θα αναπτύξουν τα κράτη μέλη, οι αθλητικές οργανώσεις και οργανισμοί όπως το Συμβούλιο της Ευρώπης.
<P>
Πιστεύω ότι βαδίζουμε στο σωστό δρόμο και πως η παρούσα δράση θα οδηγήσει σε χειροπιαστά και θετικά αποτελέσματα, με πλήρη επίγνωση του γεγονότος ότι η πάλη κατά της χρήσης αναβολικών στον αθλητισμό είναι μία ατέρμονη προσπάθεια και ότι ο αθλητισμός θα κυριαρχεί πάντοτε έναντι όλων εκείνων που επιχειρούν να παραβούν τους κανόνες του. Εκφράζω, τέλος, την ικανοποίησή μου για το γεγονός ότι όλα τα κοινοτικά θεσμικά όργανα - το Κοινοβούλιο, το Συμβούλιο και η Επιτροπή - εκφράζονται με ενιαία φωνή, προτείνοντας ταυτόσημες στρατηγικές.

<SPEAKER ID=174 LANGUAGE="FR" NAME="Donnay">
Κύριε Πρόεδρε, αγαπητοί συνάδελφοι, επείγει να αντιδράσουμε μπροστά στην ευρύτητα του προβλήματος που αφορά τη χρήση αναβολικών. Βεβαίως, το πρόβλημα αυτό δεν είναι νέο, αλλά αποκαλύφθηκε στους πολίτες με όλη τη σοβαρότητά του μετά τα πρόσφατα γεγονότα που μάθαμε από τον κόσμο της ποδηλασίας και του ποδοσφαίρου στη Γαλλία και στην Ιταλία.
<P>
Επειδή σκεφτόμαστε τους νέους μας, επειδή υπολογίζουμε τη θέση του αθλητισμού ως μέσο εκπαίδευσης και πρόληψης κατά του αποκλεισμού και των περιθωριακών συμπεριφορών, θέλουμε η Ευρωπαϊκή Ένωση και οι διεθνείς αθλητικοί κύκλοι να καταδικάσουν χωρίς προσφυγή τη χρήση των αναβολικών.
<P>
Ο αθλητισμός είναι ένα σχολείο θάρρους και επιμονής που δίνει το αγωνιστικό πνεύμα. Η αίσθηση του συναγωνισμού προσκαλεί το σεβασμό του άλλου. Τι μένει από τις αρχές αυτές, αν η απάτη γίνεται ο κανόνας του παιχνιδιού; Τα ναρκωτικά καταπολεμούνται ευρέως μέσα στα όργανά μας. Οι ιθύνοντες μας, η αστυνομία μας ενώνουν τις προσπάθειές τους για να προστατεύσουν τους πολίτες μας και κυρίως τους νέους μας.
<P>
Η ομάδα μου επιθυμεί η χρήση των αναβολικών στον αθλητισμό να αποτελέσει αντικείμενο των ίδιων προσπαθειών καταπολέμησης σε όλα τα επίπεδα. Θα πρέπει να ενισχυθεί η συνεργασία μεταξύ της δικαιοσύνης, της αστυνομίας και των τελωνειακών υπηρεσιών για τη μείωση της διακίνησης των απαγορευμένων αναβολικών ουσιών και της χρήσης στους αθλητικούς κύκλους. Αφορά την υγεία των αθλητών, όποιοι και αν είναι αυτοί, επαγγελματίες ή ερασιτέχνες. Αφορά την ηθική του αθλητισμού που με κάθε κόστος πρέπει να ξαναβρούμε.
<P>
Αντιδράσαμε με αυτό το ψήφισμα γιατί η Ευρωπαϊκή Ένωση δεν μπορεί να μείνει σιωπηλή για πολύ καιρό. Η χρήση των αναβολικών στον αθλητισμό δεν μπορεί να ρυθμιστεί σε εθνικό επίπεδο, αφού υπάρχει το διεθνές επίπεδο. Τέλος, αν και χαιρετίζω το έγγραφο εργασίας που μόλις κοινοποίησε η Επιτροπή αναφορικά με την εξέλιξη και τις προοπτικές της κοινοτικής δράσης στον αθλητισμό, λυπούμαι πολύ που ελαχιστοποίησε το πρόβλημα της χρήσης των αναβολικών. Τον Φεβρουάριο θα διεξαχθεί στη Λωζάνη μία διεθνής διάσκεψη της ΔΟΕ για το εν λόγω πρόβλημα. Θα τεθεί θέμα για τη δημιουργία ενός ολυμπιακού οργανισμού κατά της χρήσης των αναβολικών. Υποστηρίζουμε την πρωτοβουλία αυτή με την προϋπόθεση ότι ο οργανισμός αυτός θα είναι ανεξάρτητος, διεθνής, διαφανής και μη κερδοσκοπικού χαρακτήρα.
<P>
Πιστεύω ότι είναι προς το συμφέρον όλων να συγκεντρωθούν όλοι οι ευρωπαίοι υπουργοί αρμόδιοι για τον αθλητισμό πριν από την εν λόγω συνδιάσκεψη της ΔΟΕ, για να μην απουσιάζει η Ευρωπαϊκή Ένωση από τις προσπάθειες που θα καταβληθούν για τη θέσπιση κοινών κανόνων για την προστασία των δικαιωμάτων των αθλητών, για την εφαρμογή κυρώσεων σε περίπτωση παραβιάσεων, για την ιατρική παρακολούθηση των αθλητών.
<P>
Τέλος, όσον αφορά στην πρόληψη και την πληροφόρηση, η Επιτροπή έχει να διαδραματίσει τον δικό της ρόλο δίπλα στα κράτη μέλη, στην εν λόγω δράση, στα σχολεία, στους νέους και στα ερασιτεχνικά και επαγγελματικά αθλητικά σωματεία.

<SPEAKER ID=175 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<CHAPTER ID=6>
Καλωσσρισμα
<SPEAKER ID=176 NAME="Πρόεδρος">
Θα ήθελα, προτού δώσω τον λόγο στους εκπροσώπους των πολιτικών ομάδων, να μου επιτρέψει το Σώμα να χαιρετίσω με ιδιαίτερη χαρά την αντιπροσωπεία της Βουλής των Αντιπροσώπων της Δημοκρατίας της Κύπρου στην Μικτή Κοινοβουλευτική Επιτροπή που, με επί κεφαλής τον κ. Τάσο Παπαδόπουλο, βρίσκεται αυτήν την ώρα στα θεωρεία και παρακολουθεί την συνεδρίασή μας.
<P>
Η Μικτή Κοινοβουλευτική Επιτροπή Ευρωπαοκής Ενώσεως-Κύπρου πραγματοποιεί χθες και σήμερα την δεκάτη τετάρτη συνεδρίασή της στο Στρασβούργο και, εξ ονόματος του Ευρωπαοκού Κοινοβουλίου, θα ήθελα να ευχηθώ η συνάντηση αυτή να είναι παραγωγική και να ευχηθώ ακόμη καλή επιστροφή στην Κύπρο, καλές γιορτές και καλή καινούργια χρονιά στα μέλη της αντιπροσωπείας.

<CHAPTER ID=7>
Συζήτηση επί επικαίρων και επειγόντων θεμάτων
<SPEAKER ID=177 NAME="Πρόεδρος">
Η ημερήσια διάταξη προβλέπει την συζήτηση επί των ακολούθων προτάσεων ψηφίσματος, σχετικά με τα ανθρώπινα δικαιώματα:
<P>
Θανατική ποινή- Β4-1092/98 της κ. d'Ancona, εξ ονόματος της Ομάδας ΕΣΚ, - Β4-1093/98 της κ. Καραμάνου, εξ ονόματος της Ομάδας ΕΣΚ, - Β4-1101/98 του κ. Cars, εξ ονόματος της Ομάδας ΦΙΛ, - Β4-1126/98 των βουλευτών Aglietta, Orlando, Tamino, Cohn-Bendit, εξ ονόματος της Ομάδας των Πρασίνων, - Β4-1127/98 των βουλευτών Wolf, Aglietta, Cohn-Bendit, εξ ονόματος της Ομάδας των Πρασίνων, - Β4-1131/98 των βουλευτών Breyer, Schroedter, Hautala, εξ ονόματος της Ομάδας των Πρασίνων, - Β4-1140/98 της κ. Lenz και άλλων, εξ ονόματος της Ομάδας ΕΛΚ, - Β4-1153/98 του κ. Wurtz και άλλων, εξ ονόματος της Ομάδας ΕΕΑ/ΑρΠρΒΧ, - Β4-1154/98 του κ. Guttiιrrez Dνaz και άλλων, εξ ονόματος της Ομάδας ΕΕΑ/ΑρΠρΒΧ.
<P>
Σουδάν- Β4-1081/98 των βουλευτών Bertens και Frischenschlager, εξ ονόματος της Ομάδας ΦΙΛ, - Β4-1091/98 του κ. Vecchi, εξ ονόματος της Ομάδας ΕΣΚ, - Β4-1132/98 των βουλευτών Aelvoet και Telkδmper, εξ ονόματος της Ομάδας των Πρασίνων, - Β4-1143/98 των βουλευτών Robles Piquer και Oomen-Ruijten, εξ ονόματος της Ομάδας ΕΛΚ, - Β4-1150/98 των βουλευτών Hory και Maes, εξ ονόματος της Ομάδας ΕΡΣ,
<P>
Πακιστάν- Β4-1085/98 του κ. van Dam, εξ ονόματος της Ομάδας ΕΕ, - Β4-1090/98 του κ. Newens, εξ ονόματος της Ομάδας ΕΣΚ, - Β4-1103/98 του κ. Bertens, εξ ονόματος της Ομάδας ΦΙΛ, - Β4-1135/98 των βουλευτών Holm και McKenna, εξ ονόματος της Ομάδας των Πρασίνων, - Β4-1142/98 των βουλευτών Maij-Weggen και Thomas Mann, εξ ονόματος της Ομάδας ΕΛΚ,
<P>
Ιράν- Β4-1125/98, των βουλευτών Pradier και Maes, εξ ονόματος της Ομάδας ΕΡΣ, - Β4-1134/98 των βουλευτών Telkδmper, Cohn-Bendit και Gahrton, εξ ονόματος της Ομάδας των Πρασίνων, - Β4-1145/98 της κ. Maij-Weggen, εξ ονόματος της Ομάδας ΕΛΚ, - Β4-1156/98 του κ. Carnero Gonzαlez, εξ ονόματος της Ομάδας ΕΕΑ/ΑρΠρΒΧ.
<P>
Παιδιά στρατιώτες- Β4-1078/98 των βουλευτών Bertens, Nordmann και Andrι-Lιonard, εξ ονόματος της Ομάδας ΦΙΛ, - Β4-1109/98 των βουλευτών Pasty, van Bladel και Κακλαμάνη, εξ ονόματος της Ομάδας ΕΕυρ, - Β4-1137/98 των βουλευτών Schroedter και McKenna, εξ ονόματος της Ομάδας των Πρασίνων, - Β4-1141/98 της κ. Lenz και άλλων, εξ ονόματος της Ομάδας ΕΛΚ, - Β4-1155/98 της κ. Elmalan και άλλων, εξ ονόματος της Ομάδας ΕΕΑ/ΑρΠρΒΧ.
<P>
ΠΓΔΜ- Β4-1117/98 των βουλευτών van Bladel, Caccavale και Pasty, εξ ονόματος της Ομάδας ΕΕυρ, - Β4-1124/98 των βουλευτών Dupuis και Dell'Alba, εξ ονόματος της Ομάδας ΕΡΣ, - Β4-1148/98 της κ. Pack και άλλων, εξ ονόματος της Ομάδας ΕΛΚ.
<P>
Θανατική ποινή

<SPEAKER ID=178 NAME="Καραμάνου">
Κύριε Πρόεδρε, κυρίες και κύριοι συνάδελφοι, για πολλοστή φορά το Ευρωπαοκό Κοινοβούλιο εκφράζει τον αποτροπιασμό του για το γεγονός ότι συνεχίζεται η χρήση αναχρονιστικών, μεσαιωνικών και αμφίβολης αποτελεσματικότητας μεθόδων τιμωρίας των παραβατών και μάλιστα σε χώρες που θέλουν να θεωρούνται σύγχρονες και δημοκρατικές, όπως οι Ηνωμένες Πολιτείες της Αμερικής. Ωστόσο, αδιάψευστα γεγονότα, όπως οι σημερινοί βομβαρδισμοί στο Ιράκ, αποδεικνύουν ότι η χρήση βίας αποτελεί τον πυρήνα της αμερικάνικης πολιτικής σε όλους τους τομείς.
<P>
Τη στιγμή που γιορτάζουμε τα πενήντα χρόνια από την Οικουμενική Διακήρυξη των Δικαιωμάτων του Ανθρώπου, στις ΗΠΑ εκτελείται ο πεντακοσιοστός κατάδικος από το 1977, όταν επανήλθε σε ισχύ η θανατική ποινή, ενώ 3.000 κατάδικοι βρίσκονται σε αναμονή. Όπως αποκάλυψε χθες αμερικανική αντιπροσωπεία που βρίσκεται στο Στρασβούργο, με επικεφαλής την αγωνίστρια Angela Davis, που τη βλέπω στο θεωρείο, ακόμη και ανήλικα παιδιά εκτελούνται στις ΗΠΑ, ενώ το σύστημα ποινικής δικαιοσύνης λειτουργεί επιλεκτικά εις βάρος των ασθενέστερων οικονομικοκοινωνικών ομάδων, και ιδιαίτερα εις βάρος όσων έχουν σκούρα επιδερμίδα. Στην Πενσυλβανία το 87 % των καταδικασθέντων κατά το 1998 ήταν μαύροι.
<P>
Αυτή την εβδομάδα εγκρίναμε μια σειρά από εκθέσεις που αφορούν στα ανθρώπινα δικαιώματα. Με βάση λοιπόν τις αποφάσεις μας, με βάση τις ευρωπαοκές αξίες και στο όνομα του σεβασμού των ανθρωπίνων δικαιωμάτων, καλούμε τις Ηνωμένες Πολιτείες της Αμερικής να καταργήσουν τη θανατική ποινή και να επιτρέψουν αναψηλάφηση της δίκης του δημοσιογράφου Αμπού Τζαμάλ στην Πενσυλβανία, του Μαρτίνες στη Φλόριντα και άλλων, και να τους δώσουν την ευκαιρία να υπερασπιστούν τον εαυτό τους. Ακόμη, καλούμε τις κυβερνήσεις και άλλων κρατών, της Σαουδικής Αραβίας εν προκειμένω και του Τουρκμενιστάν, να καταργήσουν τη θανατική ποινή και να ανακαλέσουν αμέσως τις αποφάσεις τους για εκτελέσεις.
<P>
Τέλος, είναι ανάγκη η Ευρωπαοκή Επιτροπή και το Συμβούλιο να επιβάλουν την κατάργηση της θανατικής ποινής μέσω ειδικής ρήτρας στις οικονομικές και πολιτικές συμφωνίες που συνάπτουν με τρίτες χώρες και να προωθήσουν αμέσως ένα παγκόσμιο μορατόριουμ για τις εκτελέσεις μέχρι την οριστική κατάργηση της θανατικής ποινής σε όλες τις χώρες του πλανήτη.

<SPEAKER ID=179 LANGUAGE="NL" NAME="Bertens">
Κύριε Πρόεδρε, η Ομάδα των Φιλελευθέρων αντιτίθεται πάντοτε για λόγους αρχής στη θανατική ποινή. Γι' αυτό και χαιρόμαστε που εφιστάται τώρα η προσοχή του Κοινοβουλίου σε μία διεθνή εκστρατεία, σε μία διαδήλωση τουλάχιστον, που αρχίζει αυτή την εβδομάδα στο Στρασβούργο. Η ευρωπαϊκή αντίθεση στην ποινή του θανάτου θα πρέπει να εκφράζεται ως μόνιμο στοιχείο της εξωτερικής μας πολιτικής. Τόσο τα κράτη μέλη, όσο και οι υποψήφιες χώρες θα πρέπει να υποχρεούνται σε κατάργηση της θανατικής ποινής. Πρόκειται για ένδειξη πολιτισμού την οποία δικαιούμαστε να απαιτούμε στην Ένωση.
<P>
Αλλά η Ευρωπαϊκή Ένωση θα πρέπει επίσης να καταβάλλει έντονες προσπάθειες για να συναφθούν διεθνείς συμφωνίες. Μέχρι σήμερα οι θανατικές ποινές που επιβάλλονται διαρκώς στην Κίνα, το Ιράν, τη Σαουδική Αραβία και τις Ηνωμένες Πολιτείες γεμίζουν και εμένα και άλλους με φρίκη. Θα πρέπει, όπως είπε και η προλαλήσασα, να ζητήσουμε ένα παγκόσμιο μορατόριουμ στις θανατικές ποινές και να υποβάλουμε ένα σχετικό ψήφισμα στη Γενική Συνέλευση των Ηνωμένων Εθνών. Κάτι τέτοιο θα αποτελούσε ένα στοιχείο των πρωτοβουλιών που λαμβάνουμε στα πλαίσια του εορτασμού της επετείου της Οικουμενικής Διακύρηξης των Οικουμενικών Δικαιωμάτων της Οικουμενικής Ανθρωπότητας!

<SPEAKER ID=180 LANGUAGE="FR" NAME="Dupuis">
Κύριε Πρόεδρε, θα ήθελα να παρατηρήσω ότι η κ. Καραμάνου δεν μας μίλησε για τη θανατική ποινή στο Ιράκ. Αυτό το λέω γιατί ο πολλαπλασιασμός των ψηφισμάτων μας για τη θανατική ποινή κινδυνεύει να γίνει ένα μέσο δικής μας ευχαρίστησης με πολύ χαμηλό κόστος. Πιστεύω ότι το πρόβλημα είναι να γίνουν έτσι τα πράγματα, ώστε το συντομότερο δυνατόν να μη χρειάζεται να καταθέσουμε πάλι ψηφίσματα για τη θανατική ποινή.
<P>
Υπάρχει μία θετική πτυχή. Αυτή τη φορά δεν επιτιθέμεθα βίαια μόνο κατά των Ηνωμένων Πολιτειών αλλά και κατά της Σαουδικής Αραβίας. Αυτό που μου προκαλεί ευχαρίστηση, γιατί δεν μιλάμε για αυτό πολύ συχνά, είναι ένας γεγονός που πρέπει να υπογραμμίσω, γιατί η κατάσταση στη Σαουδική Αραβία είναι πολύ γνωστή. Κατά τη γνώμη μου, το θεμελιώδες ζήτημα είναι το μορατόριουμ, όχι πλέον σαν παράγοντας ελπίδας ή σαν κάτι πολύ αόριστο, αλλά σαν μία πρωτοβουλία που πρέπει να αναληφθεί φέτος από το Συμβούλιο στους κόλπους των Ηνωμένων Εθνών. Δεν πρέπει πλέον να συμμετέχουμε σε ένα παιχνίδι πινγκ-πονγκ όπως το 1998, όταν η Ιταλία και η Αυστρία μετέθεσαν την ευθύνη, λέγοντας: «θέλεις, εγώ όχι κλπ, κλπ» κατά τέτοιον τρόπο ώστε να μην κατατεθεί κανέναν ψήφισμα στα Ηνωμένα Έθνη.
<P>
Πιστεύω ότι το 1999 θα πρέπει να είναι το έτος της θέσπισης ενός παγκόσμιου μορατόριουμ των εκτελέσεων και ότι πλέον δεν μπορούμε να παραπέμψουμε αυτήν την πρωτοβουλία στις ελληνικές καλένδες - συγχωρείστε με κύριε Πρόεδρε.

<SPEAKER ID=181 LANGUAGE="DE" NAME="Schroedter">
Κύριε Πρόεδρε, αγαπητοί συνάδελφοι, τα ανθρώπινα δικαιώματα είναι αδιαίρετα. Αυτό υπήρξε το σύνθημα όλης αυτής της εβδομάδας. Τα ανθρώπινα δικαιώματα ισχύουν και για ανθρώπους που διέπραξαν αδικήματα και βρίσκονται στη φυλακή. Και σε αυτούς πρέπει να δοθεί μια ευκαιρία να ομολογήσουν την ενοχή τους και να αρχίσουν μια καινούργια ζωή. Γι' αυτόν τον λόγο, η αναγνώριση της παγκοσμιότητας των ανθρωπίνων δικαιωμάτων συνδέεται άμεσα με την απόρριψη της θανατικής ποινής. Στο Τουρκμενιστάν βρίσκονται στο κελί μελλοθανάτων τρεις γυναίκες και δύο άνδρες. Σε μερικές ημέρες μπορεί να εκτελεσθεί η εναντίον τους θανατική ποινή. Η τελευταία ελπίδα είναι η απονομή χάριτος από τον πρόεδρο του Τουρκμενιστάν. Αυτό δεν θα μειώσει την ενοχή τους, αλλά θα αποτελούσε μία πράξη στο πλαίσιο των ανθρωπίνων δικαιωμάτων.
<P>
Για τον λόγο αυτό ζητούμε από τον πρόεδρο του Τουρκμενιστάν να βρει το θάρρος που χρειάζεται για να προβεί σε αυτήν την πράξη απονομής χάριτος, θέτοντας με τον τρόπο αυτό υπεράνω του εθνικού δικαίου τα διεθνή ανθρώπινα δικαιώματα! Αυτό θα ενίσχυε και την αξιοπιστία της τελετής που διοργανώνει για τον εορτασμό της 50ής επετείου της Διεθνούς Σύμβασης για τα Δικαιώματα του Ανθρώπου.

<SPEAKER ID=182 LANGUAGE="DE" NAME="Lenz">
Κύριε Πρόεδρε, δεν μπορώ παρά να συμφωνήσω με τα όσα είπαν οι προηγούμενοι αγορητές. Θα ήθελα όμως να το ξαναπώ κάπως αλλιώς. Μια ομάδα επισκεπτών μού απηύθυνε χθες την ερώτηση, γιατί είμαστε κατά της θανατικής ποινής. Νομίζω πως το ψήφισμά μας εικονογραφεί πραγματικά με σαφή τρόπο τον λόγο. Κάθε περίπτωση είναι διαφορετική, όπως διαφορετικά είναι συχνά και τα κριτήρια, όμως στην περίπτωση της απόρριψης όλων των ενστάσεων και των αιτήσεων απονομής χάριτος αυτό που απομένει στο τέλος είναι μια αμετάκλητη ποινή. Για τον λόγο αυτό, στη Συνθήκη του Αμστερνταμ η ΕΕ κάνει τη σύσταση σε όλα τα κράτη μέλη να καταργήσουν οριστικά τη θανατική ποινή, πράγμα που χαροποιεί πολύ και εμάς. Με μεγάλη ανησυχία βλέπουμε πως στο θέμα αυτό οι Ηνωμένες Πολιτείες και οι μεμονωμένες πολιτείες που τις αποτελούν - διότι πρόκειται για νόμους που ισχύουν σε κάθε πολιτεία ξεχωριστά - τοποθετούνται δυστυχώς σε ένα επίπεδο με άλλα κράτη με τα οποία δεν θέλουν κατά τα άλλα να αναφέρονται ταυτόχρονα. Για τον λόγο αυτό η έκκλησή μας για κατάργηση της θανατικής ποινής απευθύνεται ιδιαίτερα και σε αυτές, αλλά και σε όλα τα κράτη. Η θανατική ποινή είναι τελεσίδικη, αμετάκλητη και δεν δίνεται πλέον καμία ευκαιρία στο έλεος και την ανθρωπιά.

<SPEAKER ID=183 LANGUAGE="FR" NAME="Pailler">
Κύριε Πρόεδρε, φοράω μία κονκάρδα και μαζί μου φέρω όλη τη συγκίνηση από τη χθεσινή συγκέντρωση όπου υποδέχτηκα μία αντιπροσωπεία διαφόρων ρευμάτων του αμερικανικού κινήματος για την κατάργηση της θανατικής ποινής, του οποίου ηγείται η Angela Davis. Η Angela σημάδευσε τους νέους της γενιάς μου που σύντομα άρχισαν να κινητοποιούνται απαιτώντας την απελευθέρωσή της. Και η ίδια είχε καταδικαστεί σε θάνατο.
<P>
Αφού βγήκε από τη φυλακή χάρη στη διεθνή κινητοποίηση και σε μία διακοπή της εφαρμογής της θανατικής ποινής στις Ηνωμένες Πολιτείες για μερικά χρόνια, παρέμεινε πιστή στις δεσμεύσεις της και εξακολουθεί να αγωνίζεται για την υπεράσπιση των καταπιεσμένων και ενάντια στη θανατική ποινή. Οι μαρτυρίες που ακούσαμε χθες μαζί με τα μέλη της αντιπροσωπείας, τον δικηγόρο του Abu Jamal, τον αρμόδιο της Διεθνούς Αμνηστείας προκαλούν ανατριχίλα. Εξάλου ίσως να είναι παρόντες εδώ σήμερα. Επιπλέον, στις Ηνωμένες Πολιτείες η θανατική ποινή έχει έναν ρατσιστικό χαρακτήρα και έναν χαρακτήρα διακρίσεων. Όσο πιο μαύρος και φτωχός είναι κανείς, τόσο περισσότερο κινδυνεύει να καταδικαστεί σε θάνατο και να εκτελεστεί.
<P>
Ενώ η διεθνής κοινότητα γιορτάζει την πεντηκοστή επέτειο της Διακήρυξης των Δικαιωμάτων του Ανθρώπου, οι Ηνωμένες Πολιτείες φτάνουν στην 500η εκτέλεση από το 1977 και μετά, εξακολουθώντας να εφαρμόζουν αυτή τη βάρβαρη και αναποτελεσματική μέθοδο, έναν πραγματικό διοικητικό φόνο, όπως την είχε αποκαλέσει ο Albert Camus στην εποχή του. Πάνω από 3500 άτομα βρίσκονται αυτή τη στιγμή στο διάδρομο του θανάτου.
<P>
Ο Mumia Abu-Jamal, ένας μαύρος δημοσιογράφος που καταδικάστηκε σε θάνατο το 1972 μετά από μία μηχανοραφία της αστυνομίας και της δικαιοσύνης και μία παρωδία δίκης, έγινε σύμβολο του αγώνα κατά της θανατικής ποινής. Μετά την απόρριψη του αιτήματος αναψηλάφισης της δίκης του από το Ανώτατο Δικαστήριο της Φιλαδέλφειας, κινδυνεύει να εκτελεστεί ανά πάσα στιγμή. Όλες οι εκδηλώσεις, όλες οι λήψεις θέσεων, όλα τα ψηφίσματα που συχνά κάναμε εδώ συμβάλλουν στην αποτροπή της εκτέλεσής του. Ας το μάθουν ο Πρόεδρος των Ηνωμένων Πολιτειών και η κυβέρνηση της Πενσυλβάνιας δεν θα υποκύψουμε στο αναπόφευκτο.
<P>
Με την έγκριση του ψηφίσματος που κατέθεσε η ομάδα μας, εκφράζουμε με δύναμη τη θέληση μας να σώσουμε τον Mumia Abu-Jamal, εμποδίζοντας την εκτέλεση του, και να καταργήσουμε τη θανατική ποινή. Ο Mumia δεν πρέπει να πεθάνει, πρέπει να γίνει αναψηλάφιση της δίκης του. Αλλά πρέπει να προχωρήσουμε παραπέρα και να απαιτήσουμε από τις κυβερνήσεις μας και τις ευρωπαϊκές αρχές να λάβουν θέση και να παρέμβουν περισσότερο ενεργητικά στις Ηνωμένες Πολιτείες, στο πλαίσιο των διατλαντικών οικονομικών σχέσεων.
<P>
Κύριε Πρόεδρε, συγχωρείστε μου την παρέμβασή μου, δεν θα μπορύσα να τελειώσω χωρίς να αναφέρω την τύχη του Leonard Peltier, που ο Bobby Castillo, ο εκπρόσωπός του που ήταν παρών, υπεράσπισε χθες με εξαίρετο τρόπο, κατά τη διάρκεια της συνάντησής μας. Ηγέτης του American Indian Mouvement, καταδικάστηκε δις ισόβια. Σήμερα είναι πολύ άρρωστος και χωρίς φροντίδα. Πρέπει να διατηρήσουμε την άσκηση πίεσης.

<SPEAKER ID=184 LANGUAGE="EN" NAME="Cushnahan">
Κύριε Πρόεδρε, τάσσομαι κατά της θανατικής ποινής επειδή τη θεωρώ ανήθικη, αδικαιολόγητη και αντιπαραγωγική. Θα πρέπει να σημειωθεί ότι σε πολλές, αν και όχι σε όλες τις περιπτώσεις, οι χώρες που την εφαρμόζουν περισσότερο είναι εκείνες που έχουν φτωχές επιδόσεις στον τομέα της δημοκρατίας, των δικαιωμάτων του ανθρώπου και του κράτους δικαίου. Στις χώρες αυτές, συχνά χρησιμοποιείται για να καταστείλει τις πολιτικές διαφωνίες.
<P>
Ένα άλλο επιχείρημα κατά της θανατικής ποινής είναι ο αριθμός των περιπτώσεων, ακόμη και στις δημοκρατικότερες χώρες, που σημειώθηκαν κακοδικίες. Εάν κάποιος καταδικαστεί και εκτελεστεί αδίκως, δυστυχώς τότε είναι πλέον πολύ αργά για να ασκήσει έφεση.
<P>
Τέλος, οι τρομοκράτες σε πολλές χώρες έχουν διαπιστώσει την αξία του μαρτυρίου και εκμεταλλεύτηκαν τη θανατική ποινή για να προωθήσουν τους προσωπικούς τους στόχους. Δεν πρέπει να τους δίνουμε την ευκαιρία να το κάνουν. Προτρέπω τους βουλευτές να υποστηρίξουν το ψήφισμα αυτό και, ιδίως, την έκκληση προς τα Ηνωμένα Έθνη για ένα παγκόσμιο μορατόριουμ επί των εκτελέσεων ως πρώτο βήμα πριν από την ολοκληρωτική εξάλειψή τους.

<SPEAKER ID=185 LANGUAGE="IT" NAME="Fassa">
Κύριε Πρόεδρε, τις περισσότερες φορές οι συζητήσεις για τη θανατική ποινή είναι μια ευκαιρία να δικάσουμε το ένα ή το άλλο κράτος, όπου αυτή η ποινή προβλέπεται από το νομικό σύστημα. Πολύ συχνά οι συζητήσεις για τη θανατική ποινή γίνονται καταδίκη και διαμαρτυρία έναντι του συστήματος των Ηνωμένων Πολιτειών.
<P>
Πιστεύω ότι μία από τις πιο ενδιαφέρουσες πτυχές του ψηφίσματος που θα ψηφίσουμε το απόγευμα αυτό είναι το γεγονός ότι υπογραμμίζει με αρκετή σαφήνεια πόσο θαυμασμό τρέφουν δυστυχώς για τη θανατική ποινή τα πιο διαφορετικά συστήματα, που εντελώς αδικαιολόγητα την προβλέπουν και την εφαρμόζουν.
<P>
Η θανατική ποινή πλήττει σχεδόν πάντα ανθρώπους αδύναμους, σε ορισμένες χώρες ανθρώπους που ανήκουν σε οικονομικές ή εθνοτικές μειονότητες, σε άλλες σε πολιτικές μειονότητες. Για το λόγο αυτόν, είναι καθήκον μας να υπογραμμίσουμε με μεγάλο σθένος ότι τα δικαιώματα του ανθρώπου δεν έχουν χρώμα, όπως δεν έχει και πολιτικό χρώμα αυτή η ποινή.

<SPEAKER ID=186 LANGUAGE="ES" NAME="Gonzαlez Αlvarez">
Κύριε Πρόεδρε, λίγα θα προσέθετα στα όσα είπε η συντρόφισσά μου Aline Pailler. Εχθές πολλοί βουλευτές και πολλοί σύντροφοι είχαμε την ευκαιρία να ακούσουμε τον δικηγόρο του Abu-Jamal, τον δικηγόρο του Peltier και τη ζωντανή μαρτυρία της Angela Davis - την οποία χαιρόμαστε ιδιαιτέρως που τη γνωρίσαμε προσωπικά, αφού εργάστηκε στον καιρό της για την ελευθερία του-, αυτοί δε μας εξέφρασαν σαφώς την άποψη ότι η ποινή του θανάτου, πέραν του ότι είναι ανήθικη - όπως ανέφεραν εδώ άλλοι σύντροφοι -, εκτός από το γεγονός ότι θεωρείται απαράδεκτη από την Ευρωπαϊκή Ένωση, διότι η Ευρωπαϊκή Ένωση πρέπει να δηλώσει την πλήρη αντίθεσή της στην ποινή του θανάτου, επιβάλλεται στις Ηνωμένες Πολιτείες στους πλέον φτωχούς και στους έγχρωμους.
<P>
Διότι είναι αλήθεια ότι, εμείς μεν καταδικάζουμε την ποινή του θανάτου όπου και αν εφαρμόζεται, στην Κίνα, στο Ιράκ, στο Ιράν, παντού, οπουδήποτε. Οι Ηνωμένες Πολιτείες όμως ισχυρίζονται ότι είναι η πιο σημαντική δημοκρατία του κόσμου. Για αυτό και βγάζει μάτι το ότι εκεί υπάρχουν τρεις χιλιάδες άτομα στον « διάδρομο του θανάτου» και ανάμεσά τους, συγκαταλέγονται ένας ισπανός, ένας ευρωπαίος που ονομάζεται Joaquνn Josι Martνnez. Υπάρχουν πολλές αμφιβολίες σχετικά με το έγκλημα που διέπραξε - υπάρχει άτομο που βεβαιώνει ότι είναι ο δολοφόνος - και εάν δεν προστρέξουμε γρήγορα σε βοήθειά του, μπορεί να εκτελεστεί όπως ο Abu-Jamal. Εμείς πρέπει να παρουσιάσουμε τον επόμενο χρόνο στα Ηνωμένα Έθνη - σε αυτή την περίπτωση βέβαια και μπορούμε να το πράξουμε - μια κοινή θέση για παγκόσμιο μορατόριουμ κατά της θανατικής ποινής.
<P>
Σουδάν

<SPEAKER ID=187 LANGUAGE="NL" NAME="Bertens">
Κύριε Πρόεδρε, η κατάσταση στο Σουδάν παραμένει απελπιστική. Η κυβέρνηση συνεχίζει τη μαζική παραβίαση των ανθρωπίνων δικαιωμάτων, ενώ εκατομμύρια ανθρώπων λιμοκτονούν. Οι κοινές προσπάθειες της IGAD παραμένουν άκαρπες. Οι προσπάθειες αυτές είναι απολύτως αξιέπαινες. Δεν μπορούν ωστόσο να ευοδωθούν εξαιτίας της ακατάπαυστης ροής όπλων, η οποία ρίχνει λάδι στη φωτιά της σύγκρουσης. Η διακίνηση των όπλων ενισχύει όλο και περισσότερο τον κύκλο της βίας που διαρκώς κλιμακώνεται. Θα πρέπει κάποτε να τεθεί τέλος στο εμπόριο αυτό, αντί να επιτρέπεται να κερδίζουν κάποιοι τεράστια ποσά από αυτή τη σύγκρουση, την καταστροφή και τον ανθρώπινο πόνο. Γι' αυτό και χαίρομαι ιδιαίτερα για το εμπάργκο όπλων που επέβαλε η Ένωση. Αυτό ωστόσο δεν αρκεί. Η Ένωση οφείλει να καλέσει τα συνδεδεμένα κράτη να συμμετάσχουν σ' αυτό και επιπλέον να ζητήσει την επιβολή εμπάργκο από τα Ηνωμένα Έθνη.
<P>
Περαιτέρω θα πρέπει να ενισχυθούν οι μηχανισμοί ελέγχου της τήρησης του εμπάργκο. Η Ένωση θα πρέπει να δώσει το καλό παράδειγμα και να αναλάβει ηγετικό ρόλο στην καταπολέμηση της διακίνησης όπλων. Με τον τρόπο αυτό η Ένωση μπορεί να βοηθήσει στην εκπλήρωση ενός από τους βασικότερους όρους για την επίλυση του προβλήματος. Ο λαός του Σουδάν χρειάζεται την ειρήνη, αφού από το 1956 μέχρι σήμερα ξεριζώνουν οι μεν τους δε με τον εμφύλιο πόλεμο που οι ίδιοι συνεχίζουν.

<SPEAKER ID=188 LANGUAGE="NL" NAME="Van Bladel">
Κύριε Πρόεδρε, ο κύριος Bertens γνωρίζει το Σουδάν. Εγώ δεν γνωρίζω τη χώρα αυτή. Το Σουδάν κατά τον τελευταίο ενάμισι χρόνο υπήρξε πρωταθλητής των επειγόντων ψηφισμάτων, τα οποία δεν είχαν ωστόσο κανένα πρακτικό αποτέλεσμα. Το ψήφισμα το οποίο σήμερα συζητούμε αποσκοπεί σε μία πιο αποφασιστική αντιμετώπιση της κατάστασης, καλώντας το Συμβούλιο να δεχθεί ένα εμπάργκο όπλων και να προτείνει κάτι τέτοιο στο Συμβούλιο Ασφαλείας του ΟΗΕ. Δεν έχω απολύτως κανένα πρόβλημα με την πρόταση αυτή, αν και θεωρώ εξαιρετικά δύσκολη τη διεξαγωγή ελέγχων της συμμόρφωσης με μία τέτοια απόφαση. Θα ήθελα λοιπόν πολύ να γνωρίζω πώς πιστεύει ο επίτροπος ότι θα εφαρμοσθεί στην πράξη το εμπάργκο όπλων και οι έλεγχοι της τήρησής του. Επιπλέον, Κύριε Πρόεδρε, θεωρώ το ψήφισμα κάπως επιλεκτικό. Μετά την αποχώρηση του Mobutu από την Κεντρική Αφρική εντάθηκε ο εξοπλισμός των χωρών Νοτίως της Σαχάρας Αφρικής. Για παράδειγμα στην Αγκόλα, όπου μαίνονται τη στιγμή αυτή οι συγκρούσεις. Εκεί μάλιστα όπου διαθέσαμε εκατομμύρια για εξουδετέρωση ναρκών, εγκαθίστανται τώρα νέες νάρκες και αγοράζονται το τελευταίο διάστημα όπλα από τη Βουλγαρία. Κύριε Πρόεδρε, η Ζιμπάμπουε διαθέτει ένα εκατομμύριο την ημέρα για την κίνηση των αεροπλάνων που έχει στείλει για να διατηρηθεί ο Kabila στην εξουσία. Κύριε Πρόεδρε, για το Σουδάν συμφωνώ, ας μη λησμονούμε ωστόσο και τις άλλες χώρες της Αφρικής.

<SPEAKER ID=189 LANGUAGE="DE" NAME="Tellkδmper">
Κύριε Πρόεδρε, διάφοροι από τους προηγούμενους αγορητές επεσήμαναν το γεγονός ότι η τελευταία εβδομάδα βρισκόταν υπό το σήμα της 50ής επετείου της εξαγγελίας της Οικουμενικής Διακήρυξης για τα Δικαιώματα του Ανθρώπου και ότι τα δικαιώματα αυτά έχουν γενική και παγκόσμια ισχύ. Αυτό ισχύει και για το Σουδάν. Όπως μόλις είπε ο προηγούμενος αγορητής, στο Σουδάν λαμβάνει χώρα καθημερινά μια παραβίαση των ανθρωπίνων δικαιωμάτων τόσο από μέρους της κυβέρνησης όσο και από μέρους των ανταρτών. Εδώ και 15 χρόνια επικρατούν εκεί ο εμφύλιος πόλεμος, ο διωγμός και η καταστροφή. Με την καταστροφή αυτή συνδέεται και μια οικονομική και κοινωνική καταστροφή των δομών για τους ανθρώπους, ούτως ώστε να χάνουν σχεδόν κάθε ελπίδα.
<P>
Ειδικότερα στο νότιο τμήμα του Σουδάν λαμβάνει χώρα μια καταπίεση της θρησκευτικής ελευθερίας. Λαμβάνουμε διαρκώς πληροφορίες ότι εκεί καταδιώκονται χριστιανοί πιστοί, ότι βασανίζονται ή κακοποιούνται ιερείς, παραδείγματος χάρη ο πατήρ Sebi ή ο πατήρ Boma, και γνωρίζουμε ότι ο λιμός πλήττει ολόκληρο σχεδόν τον πληθυσμό.
<P>
Αυτό αποτελεί μια μορφή παραβίασης των ανθρωπίνων δικαιωμάτων που προωθείται εκεί ειδικότερα από την κυβέρνηση. Είναι η θεσμοποίηση της παραβίασης των ανθρωπίνων δικαιωμάτων από την κυβέρνηση. Όμως και εμείς ως Ένωση καθώς και τα συνδεδεμένα με εμάς κράτη είμαστε συνένοχοι για τη χορήγηση όπλων εκεί και για τη συνέχιση αυτής της κατάστασης. Είμαι της γνώμης πως πρέπει να αλλάξει αυτό! Η κυβέρνηση του Σουδάν πρέπει να υπογράψει τις διεθνείς συμφωνίες κατά των βιολογικών και χημικών όπλων και κατά των ναρκών.

<SPEAKER ID=190 LANGUAGE="IT" NAME="Fassa">
Κύριε Πρόεδρε, γιορτάσαμε με μεγάλη επισημότητα την επέτειο της Διακήρυξης των Δικαιωμάτων του Ανθρώπου. Αυτό δυστυχώς το κάνουμε με θλίψη κάθε Πέμπτη απόγευμα στην αίθουσα αυτή - ίσως όχι τόσο κοσμοβριθής όσο θα έπρεπε - όπου πρέπει δυστυχώς να γιορτάσουμε το γεγονός ότι υπάρχουν ακόμη σήμερα πολλοί άνθρωποι που στερούνται δικαιωμάτων. Είναι η περίπτωση του Σουδάν, όπου ο λιμός συνοδεύει τον εμφύλιο πόλεμο και την καταστολή κάθε είδους ελευθερίας, ιδίως της θρησκευτικής ελευθερίας.
<P>
Πιστεύω τώρα ότι το ψήφισμα που υποβάλλουμε για το Σουδάν, γιατί η κατάσταση αυτή πρέπει να τελειώσει και γιατί μπορεί να ενεργοποιήσει μια διαδικασία αλλαγής, δεν πρέπει να περιοριστεί σε απλά λόγια, αλλά πρέπει να επεκταθεί στη στήριξη ενός αυστηρού εμπάργκο και στην καταστολή με κάθε δυνατό μέσο των δραστηριοτήτων εκείνων που, ακόμη και στην Ευρώπη, με τη συμπεριφορά τους - το εμπόριο όπλων και άλλων παράνομων προϊόντων - συμβάλλουν, ώστε οι άνθρωποι μιας τεράστιας ζώνης του κόσμου να συνεχίζουν να ζουν στερημένοι κάθε δικαιώματος.
<P>
Πακιστάν

<SPEAKER ID=191 LANGUAGE="NL" NAME="Van Dam">
Κύριε Πρόεδρε, να πω κατ' αρχήν το εξής: θεωρώ εξαιρετικά σημαντικά τα ανθρώπινα δικαιώματα και τη ζωή που μας χάρισε ο Θεός. Γι'αυτό και θλίβομαι ιδιαίτερα εξαιτίας της συναδέλφου Eriksson, η οποία είχε το θράσος χθες να κατηγορήσει τους αντιπάλους των εκτρώσεων (pro-lifers ) για παραβίαση των ανθρωπίνων δικαιωμάτων. Μετά από τις συστηματικές παραβιάσεις των ανθρωπίνων δικαιωμάτων από τα κομμουνιστικά καθεστώτα, περιλαμβανομένων φρικιαστικών πρακτικών εκτρώσεων, θα πρέπει η συνάδελφος να ντρέπεται για αυτές τις απαράδεκτες κατηγορίες που απηύθυνε.
<P>
Την εβδομάδα αυτή, μετά από την 50η επέτειο την Οικουμενικής Διακήρυξης των Δικαιωμάτων του Ανθρώπου, έγιναν αναφορές και χθες και σήμερα στα ανθρώπινα δικαιώματα στα πλαίσια της μηνιαίας επείγουσας συζήτησης κατά την οποία συζητούμε για δεύτερη φορά σε ένα εξάμηνο την κατάσταση του Πακιστάν.
<P>
Στην ισλαμική αυτή χώρα, οι μη μουσουλμάνοι μπορούσαν για πολλά χρόνια να απολαμβάνουν σχετικής ελευθερίας. Ο σημερινός πρωθυπουργός Sharif περιόρισε σημαντικά την ελευθερία αυτή. Θέλει να μετατρέψει το πολίτευμα του Πακιστάν σε πραγματικά ισλαμικό, με την ανάλογη νομοθεσία και την επαναφορά της θανατικής ποινής.
<P>
Το 1991, η πλειοψηφία της πακιστανικής εθνοσυνέλευσης, ενέκρινε την πολιτική του που αποσκοπούσε στη συνταγματική κατοχύρωση της shari'ah (του ισλαμικού νόμου) ως νομικής βάσεως υπεράνω κάθε άλλου νόμου. Οι συνέπειες της εξέλιξης αυτής είναι σοβαρότατες. Όποιος θίξει το Κοράνιο καταδικάζεται σε ισόβια δεσμά. Όποιος βλασφημήσει προφορικά, γραπτά ή εικαστικά τον Μωάμεθ τιμωρείται με την εσχάτη των ποινών. Σε τέτοιες περιπτώσεις αρκούν στο δικαστήριο οι καταθέσεις αυτόπτων μαρτύρων (τεσσάρων ανδρών Μουσουλμάνων ή δύο ανδρών Μουσουλμάνων και τεσσάρων γυναικών Μουσουλμάνων). Η κατάθεση αυτόπτων γυναικών μαρτύρων ή μη Μουσουλμάνων δεν έχει νομική αξία.
<P>
O Sharif συνεχίζει. Πρόσφατα η Εθνοσυνέλευση ενέκρινε τη λεγόμενη πέμπτη τροποποίηση του συντάγματος, η οποία παρέχει μόνο 10 από τις 210 έδρες σε θρησκευτικές μειονότητες. Η τροποποίηση αυτή υποχρεώνει σε αυστηρότατη εφαρμογή της shari'ah από το δικαστικό σύστημα. Αυτό σημαίνει μεταξύ άλλων, ότι όποιος θέλει να συμμετάσχει στη νομοθετική εξουσία θα πρέπει να είναι Μουσουλμάνος.
<P>
Τον άλλο μήνα η πακιστανική γερουσία θα ψηφίσει σχετικά με αυτή την τροποποίηση. Η πρώην πρωθυπουργός και νυν ηγέτης της αξιωματικής αντιπολίτευσης Benazir Bhutto προειδοποίησε ότι η τροποποίηση αυτή μπορεί να οδηγήσει σε ένα απολυταρχικό ισλαμικό καθεστώς ανάλογο με αυτό του γειτονικού Αφγανιστάν.
<P>
Την απειλή αυτής της νομοθεσίας δεν θα πρέπει να την βλέπουμε ξεχωριστά από τα κοινωνικά προβλήματα του Πακιστάν. Επικρατεί τρομερή φτώχεια με τεράστιες διαφορές μεταξύ πλουσίων και φτωχών. Η παιδική εργασία είναι ευρέως διαδεδομένη. Η φτώχεια είναι μία από τις αιτίες για τις οποίες οι νόμοι περί βλασφημίας είναι τόσο απειλητικοί για τις θρησκευτικές μειονότητες. Προσφέρονται ιδιαίτερα ως παγίδες για τα μέλη των μειονοτήτων αυτών. Στην πράξη οι θρησκευτικοί αυτοί νόμοι χρησιμοποιούνται σαν όπλα σε προσωπικές πράξεις αντεκδίκησης. Έτσι κατηγορούνται Χριστιανοί για βλασφημία κατά του Μωάμεθ μετά από έναν καυγά μεταξύ γειτόνων!
<P>
Το κοινό ψήφισμα καλεί το Πακιστάν να σεβασθεί τα ανθρώπινα δικαιώματα. Η κυβέρνηση του θα πρέπει σε κάθε περίπτωση να εγγυηθεί σε κάθε πολίτη του Πακιστάν, Μουσουλμάνο ή όχι, μία δίκαια πρόσβαση στη δικαιοσύνη. Η Ευρωπαϊκή Επιτροπή και το Συμβούλιο μπορούν να καταβάλουν προσπάθειες, ώστε το Πακιστάν να λάβει επιτέλους σοβαρά υπόψιν την έκκλησή μας.

<SPEAKER ID=192 LANGUAGE="EN" NAME="Evans">
Κύριε Πρόεδρε, δεν μου προξενεί καμία ευχαρίστηση να υποστηρίζω μια πρόταση που επικρίνει βαθιά την κατάσταση των ανθρωπίνων δικαιωμάτων στο Πακιστάν. Θα ήθελα ωστόσο να διαχωρίσω τη θέση μου από τις προκλητικότατες εναρκτήριες παρατηρήσεις του κ. van Dam, τις οποίες θεωρώ άσχετες και ακατάλληλες στη συζήτηση αυτή.
<P>
Ένας μεγάλος αριθμός Πακιστανών που βρίσκεται στο Πακιστάν, το Λονδίνο και σε άλλα μέρη του κόσμου είναι βαθιά ταραγμένος από τα γεγονότα στα οποία αναφέρεται το ψήφισμά μας. Οι πακιστανικές αρχές πρέπει να συνειδητοποιήσουν πως η εικόνα της χώρας έχει ζημιωθεί σοβαρά. Το εν λόγω ψήφισμα δεν περιορίζεται στα βάσανα μόνο μιας μειονοτικής ομάδας. Αναφέρεται στην κακοποίηση χριστιανών, αχμάντι, μελών του Κινήματος Μοχαζίρ Κεούμι (ΚΜΚ), ιδίως στο Καράτσι, και στις παραβιάσεις των ανθρώπινων δικαιωμάτων και ιδίως των δικαιωμάτων των γυναικών. Τα δικαιώματα αυτά θα απειληθούν περισσότερο από την προτεινόμενη Συνταγματική Τροποποίηση 15, εάν η Γερουσία την υποστηρίξει, και απευθύνουμε έκκληση στη Γερουσία και σε άλλους να αρνηθούν να την υποστηρίξουν.
<P>
Δυνάμει των νόμων περί βλασφημίας, μία από τις κυρώσεις που επιβάλλονται είναι η θανατική ποινή και η πλαισίωση των νόμων αυτών επιτρέπει εκδικητικές πράξεις που συχνά εκδικάζονται σε δικαστήρια γεμάτα με μουλάδες και με εχθρικό πλήθος στο εξωτερικό τους. Αναφορές μαζικών βιαιοπραγιών ή πρωτόγονων νομικών μεθόδων γεμίζουν τρόμο τους φίλους του Πακιστάν, μεταξύ των οποίων βάζω και τον εαυτό μου και άλλους συναδέλφους στο Σώμα αυτό. Δεν θέλουμε να καθορίζει το ζήτημα των ανθρωπίνων δικαιωμάτων τις υποθέσεις τους, ζητούμε όμως να σέβονται τους όρους της Οικουμενικής Διακήρυξης των Δικαιωμάτων του Ανθρώπου, την 50ή επέτειο της οποίας γιορτάζουμε την εβδομάδα αυτή.
<P>
Απευθύνουμε έκκληση στην κυβέρνηση του Πακιστάν να δώσει μεγαλύτερη έμφαση στα ανθρώπινα δικαιώματα, τις διαβουλεύσεις και το διάλογο προς όφελος όλων των πολιτών της χώρας - των πολιτών που βρίσκονται στη χώρα τους, των πρώην πολιτών της ανά τον κόσμο και άλλων που συμμερίζονται τις ανησυχίες τους.

<SPEAKER ID=193 LANGUAGE="IT" NAME="Fassa">
Κύριε Πρόεδρε, διαπραγματευόμαστε τη συμφωνία συνεργασίας μεταξύ της Ευρωπαϊκής Ένωσης και του Πακιστάν και ένα από τα σημεία που συχνά υπογραμμίζεται σε αυτό το είδος συμφωνιών είναι η ικανότητα ενεργοποίησης περιφερειακής συνεργασίας. Το Πακιστάν ενεργοποίησε εδώ και καιρό ένα μοναδικό είδος περιφερειακής συνεργασίας υποστηρίζοντας με εξαιρετικό σθένος το καθεστώς των Ταλιμπάν στο Αφγανιστάν και σήμερα, όπως σε κάθε περιφερειακή συνεργασία που σέβεται τον εαυτό της, λαμβάνει ως αντάλλαγμα την πρόταση εφαρμογής του ισλαμικού νόμου στη χώρα αυτή.
<P>
Πιστεύω ότι η παραπομπή στο αρχαίο απόφθεγμα ενός από τους πατέρες της σύγχρονης νομικής και πολιτικής σκέψης, του Alberico Gentili, «silete teologi in munere alieno », πρέπει να ακουστεί δυνατά στο Σώμα αυτό, που είναι σίγουρα ένας από τους νομιμότερους κληρονόμους αυτής της παράδοσης.

<SPEAKER ID=194 LANGUAGE="SV" NAME="Holm">
Κύριε Πρόεδρε, με μεγάλη ανησυχία παρακολουθούμε τις εξελίξεις στο Πακιστάν. Πολλοί άνθρωποι δολοφονήθηκαν εξαιτίας των θρησκευτικών τους πεποιθήσεων και απ' ό, τι φαίνεται αυτές οι βίαιες επιθέσεις θα συνεχιστούν. Έτσι προκαλεί φόβο το γεγονός ότι η πρόταση που τώρα υποβάλλεται, δηλαδή η προσθήκη υπ. αριθ. 15 στο σύνταγμα του Πακιστάν, έχει ως αποτέλεσμα να γίνει η κατάσταση ακόμη περισσότερο ανησυχητική, διότι πρέπει να έχουμε υπόψη μας ότι τα δικαιώματα των μουσουλμάνων, να μπορούν, δηλαδή, να ζουν σύμφωνα με το Ισλάμ, είναι σεβαστά ήδη σήμερα στο Πακιστάν και μπορούν να εξασκήσουν τη θρησκεία τους. Αντιθέτως, η περισσότερο αυστηρή στάση η οποία προτείνεται τώρα θα δημιουργήσει, ακριβώς, προϋποθέσεις για μία εχθρική στάση απέναντι σε άλλες θρησκευτικές πεποιθήσεις και στη μη μουσουλμανική μειονότητα που υπάρχει στο Πακιστάν. Γι' αυτόν τον λόγο πρέπει να κάνουμε μία σαφέστατη έκκληση στη Γερουσία του Πακιστάν να καταψηφίσει αυτήν την πρόταση για να μην βάλει σε περιπέτειες τα ανθρώπινα δικαιώματα τα οποία είναι τόσο σημαντικά για εμάς, για τον λαό του Πακιστάν και για το μέλλον του κόσμου μας.
<P>
Θα πρέπει επίσης να θυμόμαστε ότι μόνο σε τρείς χώρες, τη Σαουηδική Αραβία, το Ιράν και το Αφγανιστάν - που ελέγχεται από τους Ταλιμπάν - μεταξύ των 49 χωρών σ' ολόκληρο τον κόσμο που έχουν το Ισλάμ ως κύρια θρησκεία, υπάρχουν αυτοί οι σκληροί μουσουλμανικοί νόμοι που βρίσκονται υπεράνω της νομολογίας. Ελπίζω, πραγματικά, ότι το Πακιστάν δεν θα ακολουθήσει αυτόν τον δρόμο, αλλά, θα εξακολουθήσει να σέβεται τα ανθρώπινα δικαιώματα και, αντιθέτως, θα κάνει ακόμη περισσότερο ορατή τη δυνατότητα να ζούν οι διάφορες θρησκευτικές ομάδες η μία δίπλα στην άλλη και εν συνεχεία. Πραγματικά ελπίζω ότι η κυβέρνηση του Πακιστάν δεν θα τροφοδοτήσει νέες αναταραχές μ' αυτήν την προσθήκη.

<SPEAKER ID=195 LANGUAGE="NL" NAME="Maij-Weggen">
Κύριε Πρόεδρε, η πολιτική μου Ομάδα ανησυχεί εδώ και χρόνια για την κατάσταση στο Πακιστάν, καθώς διαρκώς ομάδες που ανήκουν σε θρησκευτικές μειονότητες αντιμετωπίζονται βίαια. Και δεν πρόκειται εδώ μόνο για απειλές και άσκηση βίας. Στις 18 Νοεμβρίου δολοφονήθηκαν εννέα Χριστιανοί στη Noshehra.
<P>
Περαιτέρω, ακούμε ανησυχητικές ειδήσεις σχετικά με δύο βουλευτές του Ενωμένου Λαϊκού Κινήματος (Muttahida-Qawami) που παραμένουν φυλακισμένοι και γίνονται αντικείμενα σκληρής μεταχείρισης. Την εβδομάδα αυτή έλαβα μία επιστολή από την πρεσβεία του Πακιστάν, στην οποία υπογραμμίζεται ότι οι εννέα δολοφονημένοι Χριστιανοί δεν ήταν Χριστιανοί αλλά μέλη αιρέσεων και ότι ο επικεφαλής των δολοφονημένων οικογενειών έκανε μαγεία. Φαίνεται ότι πρόκειται για βεντέτα μεταξύ οικογενειών. Αυτή είναι η κλασική περίπτωση που μόλις σας ανέφερα, ότι δηλαδή συκοφαντούνται οι Χριστιανοί με τρόπο που αποβαίνει ολέθριος γι' αυτούς.
<P>
Περαιτέρω η επιστολή της πακιστανικής πρεσβείας αναφέρει ότι οι δύο βουλευτές που συνελήφθησαν δεν τυγχάνουν καθόλου κακής μεταχείρισης, αλλά αντίθετα θα έχουν και την κατάλληλη υπεράσπιση. Και εδώ οι πληροφορίες που διαθέτουμε είναι εντελώς διαφορετικές.
<P>
Οι αλληλοαντικρουόμενες πληροφορίες των μη κυβερνητικών οργανώσεων και της κυβέρνησης του Πακιστάν αποτελούν πραγματικά ακόμα ένα λόγο για να υποστηρίξουμε το ψήφισμα αυτό και να καλέσουμε την Ευρωπαϊκή Επιτροπή να αναλάβει δράση και να προσπαθήσει να αντιμετωπίσει αυτά τα φαινόμενα.
<P>
Θα ήθελα τέλος να καλέσω και εγώ να μην ψηφισθεί η 15η τροπολογία του συντάγματος, διότι θεωρώ ότι κάτι τέτοιο το μόνο που θα επιτύγχανε θα ήταν να επιδεινώσει περαιτέρω την κατάσταση. Καλούμε την Ευρωπαϊκή Επιτροπή και το Συμβούλιο να αναλάβουν δράση.

<SPEAKER ID=196 LANGUAGE="DE" NAME="Mann, Thomas">
Κύριε Πρόεδρε, λίγο πριν την πεντηκοστή επέτειο της υπογραφής της Οικουμενικής Διακήρυξης για τα Δικαιώματα του Ανθρώπου, αυτά καταπατήθηκαν εκ νέου στο Πακιστάν. Στην πόλη Noshehra δολοφονήθηκε πριν από ένα μήνα από ισλαμιστές τρομοκράτες μια εννιαμελής οικογένεια Χριστιανών που δεν ανήκε προφανώς σε αυτονομιστές. Λίγα πράγματα έχουν αλλάξει από τον Ιούνιο, όταν διαμαρτυρηθήκαμε εδώ στο Ευρωπαϊκό Κοινοβούλιο κατά των διακρίσεων εις βάρος των Ahmadi, των Μουσουλμάνων και των Σουάντων και κατά του νόμου για τη βλασφημία που χρησιμοποιήθηκε από το 1986 για το διωγμό θρησκευτικών και μη δημοφιλών μειονοτήτων. Η βία στο Καράτσι αυξήθηκε. Πάλι φυλακίστηκαν βουλευτές του κινήματος Muttahida Quami και οδηγήθηκαν σε στρατοδικεία οπαδοί του.
<P>
Μετά την ψήφιση από την εθνοσυνέλευση έχει υποβληθεί τώρα στη γερουσία ένα συμπληρωματικό άρθρο στο σύνταγμα. Το άρθρο αυτό έχει το στόχο να κηρύξει ανώτατο νόμο της χώρας το Κοράνι και τη Σούννα. Η εκτελεστική εξουσία πρόκειται να αποκτήσει το δικαίωμα να αποφασίζει αυθαίρετα για το τι είναι δίκαιο και τι όχι. Κι ακόμα, το άρθρο 15 πρόκειται να έχει ισχύ δίχως να λαμβάνει υπόψη αυτά που λέει το σύνταγμα, κάποιος νόμος ή κάποια δικαστική απόφαση. Μα αυτό είναι σαν να δίνεται άδεια σε όλους τους φανατικούς και υπάρχει αυξημένη πιθανότητα να προκαλέσει ένα νέο κύμα τρομοκρατίας κατά των μειονοτήτων. Σε τι συνίσταται η δυνατότητα που έχει η Επιτροπή να αποτρέψει ένα ανεξέλεγκτο ξέσπασμα της βίας; Μήπως σε κάποιες ρήτρες που περιέχονται σε συμφωνίες; Ή σε διεθνείς νομικές διασκέψεις με θέμα κάποιους τρόπους και πλάνες; Η δυνατότητα αυτή συνίσταται άραγε στην αναβολή κοινών αποφάσεων με το Πακιστάν, ούτως ώστε να αποδοθεί επιτέλους μεγαλύτερη σημασία στη δημοκρατία και τα ανθρώπινα δικαιώματα και σε αυτήν τη χώρα η οποία είναι, όπως και να το κάνουμε, μέλος της Ένωσης για την Περιφερειακή Συνεργασία της Νότιας Ασίας (SAARC) για την οποία είμαστε συνυπεύθυνοι στο Ευρωπαϊκό Κοινοβούλιο;
<P>
Ιράν

<SPEAKER ID=197 LANGUAGE="FR" NAME="Pradier">
Κύριε Πρόεδρε, πιθανότατα δεν έχετε ποτέ ακούσει να μιλούν για τον Darioush Forouhar και τη σύζυγό του, Pirouz Davani, αρχισυντάκτη μίας ιρανικής εφημερίδας, τον Majid Charif, τον Mohamad Moktari ή τον Jafar Pouyandeh. Ε λοιπόν, μείνετε ήσυχοι! Δεν θα ακούσετε πλέον να ξαναμιλούν για αυτούς, γιατί ή σφαγιάστηκαν, δολοφονήθηκαν ή θανατώθηκαν ή μάλλον εξαφανίστηκαν. Αυτά συμβαίνουν σήμερα με τους διανοούμενους και τους πολιτικούς αντιπάλους στο Ιράν.
<P>
Και σήμερα, αυτή η επίθεση κατά των εν λόγω διανοούμενων και αντιπάλων σημειώνει μία ανησυχητική καμπή. Για αυτόν τον λόγο πιστεύω ότι θα πρέπει να προσπαθήσουμε να υποστηρίξουμε τον πρόεδρο Khatami στις προσπάθειες που κατέβαλε, στις διακηρύξεις και τις πρωτοβουλίες που ανέλαβε υπέρ της ελευθερίας της έκφρασης και της ελευθερίας των μέσων ενημέρωσης. Για αυτόν τον λόγο επίσης πρέπει να ζητήσουμε οι ΜΚΟ να μπορέσουν να εισχωρήσουν στο εσωτερικό της επικράτειας αυτής για να βοηθήσουν εκείνους που στο εσωτερικό του Ιράν προσπαθούν να οδηγήσουν τη χώρα στην οδό της δημοκρατίας.

<SPEAKER ID=198 LANGUAGE="SV" NAME="Gahrton">
Κύριε Πρόεδρε, συμφωνώ απολύτως με τον κ. Pradier. Μπορώ να προσθέσω στον κατάλογο με τα ονόματα που έχουμε στο κοινό ψήφισμα ένα, τουλάχιστον, ακόμη όνομα, συγκεκριμένα αυτό του Reza Hadjzadeh, το οποίο μόλις έλαβα από διανοούμενους της ιρανικής αντιπολίτευσης που υποφέρουν κάτω από αυτήν τη φρικτή τρομοκρατία. Είναι θετικό ότι ο Πρόεδρος του Ιράν έχει εκφραστεί τύποις υπέρ της πολιτιστικής ελευθερίας και της ελευθερίας έκφρασης, κάτι που και εμείς επίσης αναφέρουμε στο κοινό ψήφισμα, το ερώτημα είναι, όμως, μήπως πρέπει να γίνουν κι άλλα βήματα.
<P>
Στην περίπτωση π.χ. της Αλγερίας είχαμε επί τόπου μία διερευνητική αντιπροσωπεία του Ευρωπαϊκού Κοινοβουλίου. Ακόμη κι αν εξακολουθούν να συμβαίνουν φρικτά πράγματα στην Αλγερία πιστεύω, εν τούτοις, ότι αυτό μπορεί να έχει κάποια επίδραση. Οι ιρανοί διανοούμενοι και ολόκληρη η δημοκρατική κοινωνία των πολιτών του Ιράν προσμένουν εναγωνίως να βρεθούμε εκεί επί τόπου. Θέλω να προωθήσω αυτήν τη σκέψη, δηλ. να προσπαθήσουμε να δημιουργήσουμε κάποια μορφή διερευνητικής επιτροπής η οποία, ει δυνατόν, να μεταβεί στο Ιράν και να μελετήσει επί τόπου τις συνθήκες και να δείξει με την εκεί παρουσία της την αλληλεγγύη της.

<SPEAKER ID=199 LANGUAGE="NL" NAME="Maij-Weggen">
Κύριε Πρόεδρε, το Ιράν συγκαταλέγεται γι' άλλη μία φορά στα θέματα που έχουμε να συζητήσουμε σχετικά με τις παραβιάσεις των ανθρωπίνων δικαιωμάτων. Ενώ κατά το παρελθόν αντικείμενο απειλών και φυλακίσεων, ακόμα και δολοφονιών, γίνονταν κυρίως τα μέλη των θρησκευτικών μειονοτήτων και οι γυναίκες, τώρα πρόκειται για διανοούμενους, για μέλη της αντιπολίτευσης και πάλι για γυναίκες. Τον Αύγουστο εξαφανίσθηκε ο Pirouz Davani, αρχισυντάκτης της ημερησίας Pirouz. Την 25η Νοεμβρίου βρέθηκε νεκρός ο Majid Charif, ιδρυτής του μηνιαίου Iran Farda ( "το Ιράν αύριο»), ο οποίος είχε προηγουμένως απαχθεί. Πρόσφατα απήχθησαν και δολοφονήθηκαν επίσης οι Mohammad Mokhtari και Μοhammed Jafar Pouyandeh, συγγραφείς και δημοσιογράφοι αμφότεροι. Και σ' αυτά έρχεται να προστεθεί ο φόνος του Darioush Forouhat και της γυναίκας του στις 22 Νοεμβρίου, αμφότεροι μέλη της αντιπολίτευσης. Και σαν να μην έφθαναν όλα αυτά, καταπιέζονται μόνιμα οι γυναίκες, καθώς εδώ και λίγο καιρό τους απαγορεύεται να εξετάζονται από άνδρες γιατρούς και εμπειρογνώμονες, τη στιγμή που μόνο το επτά τοις εκατό των γιατρών στο Ιράν είναι γυναίκες.
<P>
Κύριε Πρόδρε, θα πρέπει δυστυχώς να διαπιστώσουμε ότι η άνοιξη που φάνηκε ότι ερχόταν με το νέο πρόεδρο Khatami γύρισε σε βαρυχειμωνιά και ότι τη στιγμή αυτή το Ιράν γίνεται μία ανασφαλής χώρα με μία σκληρή και αυταρχική κυβέρνηση, και μάλιστα παρά τη μετριοπαθή στάση του προέδρου του. Καλούμε την Ευρωπαϊκή Επιτροπή και το Συμβούλιο να θέσουν το ζήτημα του Ιράν επειγόντως στην ημερήσια διάταξη του Συμβουλίου, να απαιτήσουν από τη χώρα αυτή να προστατεύει τους πολίτες της και να αναζητήσουν τρόπους συντονισμού της στάσης των 15 κρατών μελών της Ένωσης αναφορικά με τους πρόσφυγες από το Ιράν. Το συμπέρασμά μας είναι ότι τη στιγμή αυτή το Ιράν αποτελεί μία ανασφαλή χώρα για τους διανοούμενους που υιοθετούν κριτική στάση, για τις γυναίκες και τους δημοσιογράφους.

<SPEAKER ID=200 LANGUAGE="FR" NAME="Pailler">
Κύριε Πρόεδρε, εδώ και μερικές εβδομάδες, ένα κύμα τρόμου έχει κατακλύσει τους ιρανούς συγγραφείς. Οι Majid Charif, Mohamad Maktari και Jafar Pouyandeh δολοφονήθηκαν μετά την απαγωγή τους. Είναι άραγε ένα τυχαίο γεγονός; Δεν μετείχαν στην επιτροπή που είχε αναλάβει να προετοιμάσει τη γενική συνέλευση της ένωσης ιρανών συγγραφέων, που, το υπενθυμίζω, είχε απαγορευτεί από την εξουσία;
<P>
Αυτές οι δολοφονίες, που εγγράφονται στο πλαίσιο ενός κλίματος αντιπαράθεσης μεταξύ διαφορετικών φατριών που μάχονται για την εξουσία, αποσκοπούν να φιμώσουν τους διανοούμενους. Εγκρίνοντας το ψήφισμα που κατέθεσε η ομάδα μας, τους εκφράζουμε την αλληλεγγύη μας και απαιτούμε από τις ιρανικές αρχές να λάβουν τα απαραίτητα μέτρα, για να βρουν και να τιμωρήσουν τους υπεύθυνους αυτών των εγκλημάτων και ταυτόχρονα να εξασφαλίσουν την προστασία και την ασφάλεια των πολιτών.
<P>
Μπορούμε επίσης να εκφράσουμε αυτήν την αλληλεγγύη στηρίζοντας τη πρόταση που υπέβαλαν οι εξόριστοι ιρανοί συγγραφείς, την αποστολή μίας διεθνούς επιτροπής στο Ιράν, αποτελούμενης από διανοούμενους και κοινοβουλευτικούς από όλο τον κόσμο, για να ερευνήσουν τις σφαγές και να σώσουν τη ζωή όλων εκείνων που απειλούνται.

<SPEAKER ID=201 LANGUAGE="DE" NAME="von Habsburg">
Κύριε Πρόεδρε, τα γεγονότα των τελευταίων ωρών είναι ακριβώς αυτά που μας δείχνουν τη σημασία που έχει για εμάς το Ιράν. Για εκείνον που παρατηρεί την εκεί κατάσταση αντικειμενικά, δεν υπάρχει καμία απολύτως αμφιβολία ότι υπό την ηγεσία του προέδρου Χαταμί συντελέσθηκαν στο Ιράν τεράστιες πρόοδοι. Το γεγονός ότι κατά τη διαδικασία αυτή συμβαίνουν και ατυχήματα είναι, βέβαια, σαφές. Αυτό όμως είναι κάτι που κατευθύνεται κυρίως από το εξωτερικό. Δεν πρέπει να το ξεχνάμε αυτό. Επανειλημμένα πρόκειται για αυτούς τους συγκεκριμένους μαχητές για την απελευθέρωση του Ιράν που εισάγουν στη χώρα την τρομοκρατία. Εξ ου και θα έπρεπε να κάνουμε τα πάντα για να ενθαρρύνουμε την ιρανική κυβέρνηση και ειδικότερα τον πρόεδρο να συνεχίσει την οδό της φιλελευθεροποίησης και του εκδημοκρατισμού που χάραξε. Ωστόσο, υπάρχει ένα θέμα στο οποίο πρέπει να αποδώσουμε μέγιστη σημασία. Το θέμα αυτό είναι ο αφόρητος διωγμός των Μπαχαϊστών, διότι οι Μπαχαϊστές είναι μία εκ των πλέον πολιτισμένων ομάδων, και πρέπει να τους υποστηρίξουμε στο αίτημά τους για ελευθερία!

<SPEAKER ID=202 LANGUAGE="NL" NAME="Bertens">
Κύριε Πρόεδρε, το Ιράν βρίσκεται υπό τον ασφυκτικό έλεγχο σκοτεινών συντηρητικών δυνάμεων. Δολοφονούνται δημοσιογράφοι, φιμώνονται οι διαφωνούντες και οι διανοούμενοι, ενώ οι γυναίκες περιορίζονται ακόμα περισσότερο στον παραδοσιακό τους ρόλο. Σωστά υπογραμμίζει ο κύριος von Habsburg ότι θα πρέπει να μας απασχολήσει και η μοίρα των Bahai. Οι δημοκρατικές και ανανεωτικές δυνάμεις ακόμα δεν απέκτησαν πρόσβαση στην εξουσία. Ναι μεν η εκλογή του προέδρου Κhatami αποτέλεσε θετική εξέλιξη, πλήν όμως ένα χελιδόνι δεν φέρνει την άνοιξη.
<P>
Η Ένωση, κύριε Πρόεδρε θα πρέπει να καταβάλει κάθε δυνατή προσπάθεια για να υποστηρίξει τις δημοκρατικές δυνάμεις στη χώρα και να λάβει σαφή θέση κατά των αρνητικών εξελίξεων. Τέλος, ελπίζω και οι εθνικές κυβερνήσεις, η ολλανδική για παράδειγμα, να αξιολογήσουν σωστά τις λεγόμενες υπηρεσιακές εκθέσεις, εκθέσεις τις οποίες εκπονούν οι πρεσβείες των διαφόρων κρατών μελών της Ένωσης και οι οποίες υποβάλλονται στις πρωτεύουσές τους, σύμφωνα με τις οποίες το Ιράν έχει καταστεί κατά το τελευταίο διάστημα - παραθέτω - ασφαλής χώρα, ούτως ώστε οι αιτούντες άσυλο μπορούν να επαναπροωθούνται στην πατρίδα τους, ενώ δεν θα πρέπει να γίνονται δεκτοί άλλοι αιτούνες άσυλο. Κύριε Πρόεδρε, μένω άναυδος όταν διαβάζω για τέτοιες εκθέσεις στον ολλανδικό και ξένο τύπο.

<SPEAKER ID=203 LANGUAGE="DE" NAME="Swoboda">
Κύριε Πρόεδρε, πάντα μαθαίνουμε κάτι παραπάνω! Βασικά εκπλήσσομαι με το πόσο θετικά βλέπει το Ιράν ο συνάδελφος von Habsburg. Εγώ τάσσομαι πολύ αλληλέγγυος προς την ομάδα των Μπαχαϊστών και συμφωνώ πως δεν πρέπει να διώκονται. Αλλά το να προσποιούμαστε ότι δεν είναι τίποτα όλα όσα ελέχθησαν για τις γυναίκες, για τους διανοούμενους και τους ανθρώπους με κριτική σκοπιά, με αφήνει βασικά εμβρόντητο! Είναι σωστό μεν, και έτσι ήθελα βασικά να αρχίσω, ότι το Ιράν έχει έναν νέο πρόεδρο τον οποίο και εκτιμώ πολύ αν κρίνω από τις δηλώσεις και τις τοποθετήσεις του, αν και δεν συμμερίζομαι τα πάντα στη λεπτομέρεια. Ίσως όμως το γεγονός ότι εξελέγη εδώ από το λαό ένας σχετικά φιλελεύθερος πρόεδρος ενάντια στη γνώμη των αγιατολλάχ, ή τουλάχιστον των φονταμενταλιστών αγιατολλάχ, να είναι ακριβώς κι ο λόγος που υπάρχει στο Ιράν ένα φανερό κίνημα το οποίο επιθυμεί να θέσει τέρμα σε αυτό το «φιλελεύθερο στοιχειό» και το οποίο μάχεται σκληρά κατά του ανοίγματος και κατά της φιλελευθεροποίησης στη χώρα. Όλα αυτά αποτελούν πολύ σχετικούς όρους, αλλά μπορεί κανείς χωρίς δυσκολία να δει και τη δυνατότητα για τη συνέχιση του διαλόγου με το Ιράν.
<P>
Μόνο που σε κάθε διάλογο, άσχετα από το εάν αυτός χαρακτηρίζεται κριτικός ή ανοικτός, πρέπει να είναι σαφές ότι το Κοινοβούλιο αυτό δεν μπορεί να αποφύγει να θέσει στο επίκεντρο των συλλογισμών του τα ανθρώπινα δικαιώματα και στο Ιράν, καθώς και σε πολλές άλλες χώρες, και ότι πρέπει να κάνει τον αγώνα αυτό. Ασφαλώς πρέπει να παροτρύνει επίσης την Επιτροπή και το Συμβούλιο να δώσουν πλήρη προσοχή ειδικά και στην ανάπτυξη των ανθρωπίνων δικαιωμάτων. Ναι, υποστηρίζουμε τον διάλογο με τον πρόεδρο του Ιράν. Ελπίζουμε πως η γνώμη του προέδρου θα καθίσταται ολοένα και πιο αντιπροσωπευτική για ολόκληρο το Ιράν. Όμως αυτό δεν θα μπορέσει να συμβεί παρά μόνον εάν ο πρόεδρος είναι αρκετά δυνατός για να διεξάγει όντως με επιτυχία τον αγώνα κατά των φονταμενταλιστικών και συνδεόμενων με την τρομοκρατία ομάδων. Γι' αυτό και ελπίζω η Επιτροπή και το Συμβούλιο να δουν το θέμα αυτό με τον ίδιο τρόπο που το βλέπει και αυτό το Κοινοβούλιο.

<SPEAKER ID=204 LANGUAGE="NL" NAME="Van Dam">
Κύριε Πρόεδρε, μετά από μία περίοδο σιωπής, κατόρθωσε ξαφνικά πάλι το Ιράν να ελκύσει την προσοχή της διεθνούς κοινότητας. Συχνά όταν συμβαίνει κάτι τέτοιο η αιτία είναι κάτι αρνητικό που έχει συμβεί, και η σημερινή συζήτηση δεν αποτελεί δυστυχώς εξαίρεση. Κατά τις προηγούμενες εβδομάδες εξαφανίσθηκαν με ύποπτο τρόπο και βρέθηκαν αργότερα δολοφονημένοι διάφοροι κριτικά διακείμενοι, διανοούμενοι συγγραφείς. Εξαιτίας αυτής της εξαιρετικά ανησυχητικής κατάστασης, πολύ σωστά περιλάβαμε το Ιράν σε αυτή την επείγουσα συζήτηση.
<P>
Χαίρομαι που και ο Αγιατολλάχ Khamenei καταδίκασε πρόσφατα αυτή τη σειρά δολοφονιών. Δεν είναι να απορεί κανείς που διάφοροι άλλοι πιθανοί στόχοι των δολοφόνων έχουν εξαφανισθεί και κρύβονται αυτή τη στιγμή. Το γεγονός ότι κρύβονται δεν αποτελεί βέβαια λύση για το πρόβλημα αυτό. Ο φόβος που οι δολοφονικές αυτές επιθέσεις εμπνέουν στους απειλούμενους και τα μέλη των οικογενειών τους είναι μεγάλος.
<P>
Δυστυχώς, οι δολοφονικές αυτές επιθέσεις αποδεικνύουν ότι ο «μετριοπαθής» πρόεδρος Khatami δεν είναι σε θέση να προστατεύσει πλήρως τους οπαδούς του. Η δικαιοσύνη, οι μυστικές υπηρεσίες και οι ένοπλες δυνάμεις του Ιράν βρίσκονται αποκλειστικά υπό την ηγεσία του ανώτατου πνευματικού ηγέτη της χώρας Ali Khamenei. Μετά από τον εκλογικό του θρίαμβο πέρυσι, ο Khatami υποσχέθηκε τη συνέχιση της εξέλιξης και ανάπτυξης της κοινωνίας. Οι δολοφονίες συμβαίνουν σε μία στιγμή κατά την οποία έχει ξεσπάσει ένας λυσσαλέος πολιτικός αγώνας στο Ιράν μεταξύ του προέδρου Khatami και της ισχυρής συντηρητικής κυβέρνησης. Μέχρι σήμερα δεν έχουν βρεθεί ύποπτοι για τις δολοφονίες.
<P>
Το ψήφισμα αυτό καλεί την ιρανική δικαιοσύνη να διερευνήσει σε βάθος τις δολοφονίες και να προστατεύσει πιθανά νέα θύματα των δολοφόνων. Είναι εξαιρετικά σημαντικό να λάβει το Ιράν την έκκλησή μας στα σοβαρά. Ένα δημοκρατικό κράτος σέβεται τις μειοψηφίες που διάκεινται κριτικά απέναντι του. Τους επιτρέπει να ζούν και να εργάζονται ελεύθερα, κάτι που βρίσκεται σε έντονη αντίθεση με τη σημερινή πραγματικότητα στο Ιράν. Μόνο η κυβέρνηση της χώρας μπορεί να αντιμετωπίσει την κατάσταση αυτή.
<P>
Παιδιά στρατιώτες

<SPEAKER ID=205 LANGUAGE="NL" NAME="Bertens">
Κύριε Πρόεδρε, η διεθνής εκστρατεία για την αντιμετώπιση του φαινομένου των ανήλικων στρατιωτών θα πρέπει να τύχει κάθε υποστήριξης από το Κοινοβούλιο. Τη στιγμή αυτή 300.000 παιδιά από 33 χώρες πολεμούν σε πολέμους των γονέων τους. Στις χώρες αυτές δεν προσφέρεται βέβαια καμία ευκαιρία στα παιδιά να εξελιχθούν κανονικά. Γνωρίζουμε όλοι μας τα παραδείγματα του Κονγκό, της Σομαλίας, του Σουδάν, της Σιέρρα Λεόνε, του Αφγανιστάν κλπ. Και στην Ευρωπαϊκή Ένωση υπάρχει το πρόβλημα, καθώς σε ένδεκα από τα δεκαπέντε κράτη μέλη στρατολογούνται στρατιώτες κάτω των 18 ετών. Αυτό αντιβαίνει τους γενικούς κανόνες της Σύμβασης των Ηνωμένων Εθνών για τα Δικαιώματα του Παιδιού, σύμφωνα με τους οποίους η ηλικία των 18 ετών αποτελεί το κατώτατο όριο ενηλικίωσης. Πώς να δικαιολογήσουμε από ηθική άποψης το γεγονός ότι σε τμήματα της Ευρωπαϊκής Ένωσης τα παιδιά έχουν δικαίωμα ψήφου μετά τη συμπλήρωση του 18ου έτους της ηλικίας τους, ενώ μπορούν να σταλούν να πολεμήσουν όντας 15, 16 ή 17 χρονών. Δεν μπορώ να καταλάβω πώς η Σύμβαση του 1989 δημιούργησε αυτή την εξαίρεση.
<P>
Οι συζητήσεις στον ΟΗΕ για ένα προαιρετικό πρωτόκολλο το οποίο να ορίζει το 18ο έτος ως ελάχιστο όριο, έχουν περιέλθει εδώ και χρόνια σε αδιέξοδο. Γι' αυτό χρειάζεται η Ένωση να αναλάβει πρωτοβουλίες παίζοντας ηγετικό ρόλο, ούτως ώστε να δοθεί νέα ώθηση στις συζητήσεις.
<P>
Η Ευρωπαϊκή Επιτροπή θα πρέπει να δώσει δημοσιονομική προτεραιότητα στην απόλυση από το στρατό και στην κοινωνική επανένταξη των ανήλικων στρατιωτών. Μόνο με αυτόν τον τρόπο μπορεί να σπάσει ο κύκλος της βίας.
<P>
Και το Ευρωπαϊκό Κοινοβούλιο θα πρέπει να αναλάβει δράση, όπως έκανε κατά το παρελθόν με την εκστρατεία κατά των ναρκών κατά προσωπικού. Στο παρελθόν ακούγαμε κάποια έκπληκτα ερωτήματα σχετικά με το περί τίνος συζητούσαμε εδώ. Τώρα διαθέτουμε τη Σύμβαση της Οττάβας, όπως γνωρίζετε. Θα πρέπει να συγκαλέσουμε μία ομάδα χωρών με κοινή στάση, like-minded countries όπως λέγεται, για να εκπονήσει ένα κώδικα δεοντολογίας και να βοηθήσει στη σωστή διεξαγωγή μίας υψηλού επιπέδου συζήτησης στον ΟΗΕ, όπου επικρατεί τη στιγμή αυτή αδιέξοδο. Καθώς πλησιάζει η 10η επέτειος της Σύμβασης για τα Δικαιώματα του Παιδιού, είναι νομίζω καιρός να θέσουμε τέλος στην στρατολόγηση και τη χρησιμοποίηση παιδιών ως τροφή για τα κανόνια.

<SPEAKER ID=206 LANGUAGE="DE" NAME="Schroedter">
Κύριε Πρόεδρε, ο συνάδελφος Bertens ανέφερε ήδη τον τρομακτικό αριθμό: 300.000 παιδιά πολεμούν σε όλα τα μέρη του κόσμου. Μερικά από αυτά είναι μόλις οκτώ ετών. Κατά την τελευταία δεκαετία σκοτώθηκαν 2 εκατομμύρια από αυτά, ενώ 6 εκατομμύρια σημαδεύτηκαν από μόνιμες αναπηρίες. Παραμένουν δε αναρίθμητα τα ψυχικά τραύματα από τα βίαια βιώματα . Το πρωτόκολλο της Σύμβασης για τα Δικαιώματα του Παιδιού που απαγορεύει τη στρατολόγηση κάτω από την ηλικία των 18 ετών δεν το υπέγραψαν και πολλές από τις χώρες της Ευρωπαϊκής Ένωσης. Στρατολογήσεις κάτω των 18 ετών είναι δυνατές στη Γερμανία, τη Γαλλία, τη Μεγάλη Βρετανία, την Ελλάδα, την Ιταλία, το Λουξεμβούργο, τις Κάτω Χώρες, την Ισπανία. Η εφαρμογή αυτού του πρωτοκόλλου είναι επιτακτική από πολιτική άποψη, εάν θέλει να διατηρήσει την αξιοπιστία της η Ευρωπαϊκή Ένωση και εάν ο κόσμος θέλει να πιστέψει τα λόγια του νυν Προέδρου του Συμβουλίου, σύμφωνα με τα οποία έχουν καταστεί ουσιώδες στοιχείο της πολιτικής της Ευρωπαϊκής Ένωσης τα ανθρώπινα δικαιώματα.
<P>
Σύμφωνα με αυτό είναι λογικό η Ευρωπαϊκή Ένωση να δραστηριοποιείται σε μια κοινή δράση για την εφαρμογή του πρωτοκόλλου για την προστασία των παιδιών. Το πρότυπο αυτό έχει ζήτηση προ πάντων στις δικές μας χώρες, εφόσον στη Διάσκεψη Κορυφής του Κάρντιφ ψηφίσθηκε μια οδηγία στον κώδικα δεοντολογίας που αφορά τις εξαγωγές όπλων, όπου κατέστη σαφές ότι ο ρόλος-κλειδί για ...
<P>
(Ο Πρόεδρος διακόπτει την ομιλήτρια) ... την αυξανόμενη διεθνή αντίληψη του πρωτοκόλλου για ελαφρά όπλα έχει ζήτηση ιδιαίτερα στις χώρες όπου έχουν στρατολογηθεί παιδιά. Στα λόγια αυτά...
<P>
(Ο Πρόεδρος αφαιρεί τον λόγο από την ομιλήτρια)
<SPEAKER ID=207 LANGUAGE="DE" NAME="Lenz">
Kύριε Πρόεδρε, αντί για τις χαρές των παιδιών στις γιορτινές μέρες που πλησιάζουν το ψήφισμά μας εξετάζει σήμερα ένα από τα πλέον λυπηρά κεφάλαια της κακοποίησης του ανθρώπου, για να μην πούμε κατευθείαν και του εγκλήματος κατά του ανθρώπου. Ως παιδί έζησα το τι σημαίνει να στέλνεις στον πόλεμο ως έσχατη κινητοποίηση 14άχρονα και 15άχρονα και δεν πρόκειται να το ξεχάσω. Με τρόμο αναλογίζομαι τη μοίρα των παιδιών-στρατιωτών που στάλθηκαν στο μέτωπο στον πόλεμο μεταξύ Ιράκ και Ιράν καθώς επίσης και σε άλλες χώρες στο όνομα του φανατισμού.
<P>
Πιστεύω πως εντός της Ευρωπαϊκής Ένωσης θα έπρεπε για τον λόγο αυτό να υποστηρίξουμε πραγματικά όλες τις προσπάθειες που καταβάλλει ο ΟΗΕ για τη σύναψη ενός συμπληρωματικού πρωτοκόλλου στη Σύμβαση των Ηνωμένων Εθνών για τα Δικαιώματα του Παιδιού. Η ΕΕ πρέπει να πράξει ανάλογα. Φυσικά, σε μας δεν αποτελεί τον κανόνα να στέλνονται στον πόλεμο νέοι κάτω των 18 ετών - πρέπει να το γνωρίζουμε και αυτό - παρ' όλα αυτά τάσσομαι και εγώ υπέρ ενός ορίου των 18 ετών.
<P>
Στην ΕΕ τολμήσαμε να καταργήσουμε τον πόλεμο που είναι τρομερός ακόμα και για τους ενήλικες - αυτό μπορούμε μάλιστα να το δούμε ακόμα στα σύνορά μας - όμως θα έπρεπε επίσης να μεριμνήσουμε, ώστε σε άλλες χώρες, εάν ήδη διεξάγεται πόλεμος, να μην επιβαρυνθούν σε καμία περίπτωση με το γεγονός αυτό παιδιά που θα το φέρουν ως τραύμα σε όλη τους τη ζωή. Ας δραστηριοποιηθούμε λοιπόν εδώ στο Ευρωπαϊκό Κοινοβούλιο υπέρ της χαράς των παιδιών, κατά της πείνας και υπέρ της μόρφωσης των παιδιών, αλλά κατά των παιδιών-στρατιωτών!

<SPEAKER ID=208 LANGUAGE="ES" NAME="Gonzαlez Αlvarez">
Κύριε Πρόεδρε, πιστεύω ότι όλοι οι ομιλητές συμφωνούμε ότι εάν είναι τρομερή η παραβίαση των ανθρωπίνων δικαιωμάτων εν γένει, ακόμα πιο σκανδαλώδης είναι η παραβίαση των δικαιωμάτων των παιδιών. Παρατέθηκαν αριθμητικά στοιχεία: 300.000 παιδιά συμμετέχουν σε πολεμικές επιχειρήσεις - δεν πάει πολύς καιρός, είδαμε ένα ντοκυμαντέρ στην ισπανική τηλεόραση, όπου εμφανίζονταν παιδιά μια σπιθαμή, τα οποία κρατούσαν όπλα και τα οποία από μικρά είναι πιο εξοικειωμένα να βλέπουν νεκρούς και δολοφονίες από το να γνωρίζουν τη ζωή, το σχολείο ή την ειρήνη-. Για τον λόγο αυτό, η Ευρωπαϊκή Ένωση πρέπει να καταβάλει την μέγιστη προσπάθεια, όχι μόνο για να διασφαλιστεί ότι κανένα από αυτά τα παιδιά, κάτω των 18, δεν θα συμμετάσχει ή δεν θα χρησιμοποιηθεί σε πόλεμο, αλλά επίσης διότι τα κράτη μέλη μας, καθώς και άλλα κράτη του κόσμου, υπογράφουν αυτό το πρωτόκολλο του Διεθνούς Ποινικού Δικαστηρίου, το οποίο, σε ένα από τα άρθρα του, θεωρεί έγκλημα πολέμου να λαμβάνουν παιδιά μέρος σε πόλεμο, να εξοπλίζονται.
<P>
Πιστεύω κύριε Πρόεδρε ότι ένας κόσμος με 250 εκατομμύρια παιδιών να απασχολούνται σε βαριές εργασίες, με 300.000 παιδιά να συμμετέχουν σε πολέμους, και ο οποίος επιτρέπει να πεθαίνουν τόσα εκατομμύρια παιδιά κάθε χρόνο, είναι ένας κόσμος που δεν έχει και πολύ μέλλον. Για αυτό ακριβώς πιστεύω ότι εμείς, η Ευρωπαϊκή Ένωση, πρέπει να λάβουμε μέτρα ώστε αυτό να μην συνεχιστεί. Στο μέτρο βέβαια των δυνατοτήτων μας.

<SPEAKER ID=209 LANGUAGE="DE" NAME="Gόnther">
Κύριε Πρόεδρε, εδώ στην Ευρωπαϊκή Ένωση στρεφόμαστε ενάντια στο γεγονός να δωρίζονται πολεμικά παιχνίδια σε παιδιά κατά την περίοδο των Χριστουγέννων ή και σε άλλες περιόδους. Εδώ έχουμε να κάνουμε με μία εξέλιξη η οποία αποτελεί μια ολοφάνερη κακοποίηση παιδιών από τη σκοπιά μου. Ευχαριστώ και όλους τους προηγούμενους αγορητές για το γεγονός ότι στο θέμα αυτό θα καταλήξουμε σίγουρα σε μια κοινή στάση. Πρέπει να καταβάλουμε κοινές προσπάθειες για την καταπολέμηση αυτής της κακοποίησης των παιδιών. Ωστόσο, αυτό που απαιτούμε στο ψήφισμα δεν επεκτείνεται αρκετά κατά τη γνώμη μου. Πιστεύω πως το θέμα αυτό είναι τόσο σοβαρό που να μην μπορεί να εξετάζεται σε ένα μόνο - έστω και αξιόλογο - παράρτημα μιας σύμβασης. Έχω την άποψη πως πρέπει να επιδιώξουμε τη δημιουργία μιας ειδικής σύμβασης, ενός ειδικού μορατόριουμ στο θέμα αυτό, ούτως ώστε να έχουμε εδώ μια επιτυχία παρόμοια με αυτήν που σημειώσαμε και στον αγώνα κατά των ναρκών κατά προσωπικού.
<P>
(Χειροκροτήματα)

<SPEAKER ID=210 LANGUAGE="FR" NAME="Leperre-Verrier">
Κύριε Πρόεδρε, αυτήν την εβδομάδα που είναι αφιερωμένη στα δικαιώματα του ανθρώπου, δεν μπορούμε να ξεχάσουμε τους πιο νέους και την κατάσταση τους σε πολλές χώρές: άσχημη μεταχείριση, καταναγκαστική εργασία, αλλά επίσης πρόωρη κατάταξη στον στρατό που συχνά δεν είναι επαγγελματικός. Τα παιδιά που συχνά είναι τα πρώτα θύματα εμφυλίων πολέμων δεν πρέπει να γίνονται ο ένοπλος βραχίονας εμπόλεμων φατριών ή εθνών.
<P>
Ωστόσο, ο αριθμός αυτών των παιδιών στρατιωτών που εμπλέκονται στις εχθροπραξίες υπολογίζεται πάνω από 300.000, χωρίς να μιλήσουμε για εκείνα που αντί να πηγαίνουν στο σχολείο, κατατάσσονται στον στρατό αρκετές φορές χωρίς τη θέλησή τους. Επείγει λοιπόν να αγωνιστούμε κατά αυτής της σκανδαλώδους κατάστασης. Ένα σημαντικό βήμα θα ήταν η έγκριση ενός πρόσθετου πρωτοκόλλου στη Διεθνή Συνθήκη για τα δικαιώματα του παιδιού, που θα περιόριζε στα 18 την κατάταξη στον στρατό. Δεύτερον, θα άρμοζε να ευαισθητοποιηθούν τα κράτη, να παρακινηθούν να κυρώσουν αυτή τη συνθήκη και να ληφθούν οι διατάξεις που επιβάλλονται. Θα πρέπει επομένως να ζητήσουμε από τον ΟΗΕ να επιμείνει και να ενισχύσει τη δράση του.
<P>
FYROM
<SPEAKER ID=211 LANGUAGE="FR" NAME="Dupuis">
Κύριε Πρόεδρε, αν δεν σας ενοχλεί, πρόκειται να μιλήσουμε για τη Μακεδονία. Γνωρίζετε, και πρέπει να τονιστεί σθεναρά, ότι διαμορφώθηκε μία καινούργια κατάσταση στη Μακεδονία. Συγκροτήθηκε μία νέα κυβέρνηση. Έχουμε τελικά μία εναλλαγή στη Μακεδονία, και εκμεταλλεύομαι το γεγονός για να ευχαριστήσω έναν από τους πρώτους από μας που το κατάλαβαν, τον κ. Von Habsburg, ο οποίος εξάλλου εργάστηκε προς αυτήν την κατεύθυνση.
<P>
Αυτή η νέα πλειοψηφία δεν είναι μία μετριοπαθής πλειοψηφία, αλλά γνωρίζουμε τι έκαναν οι μετριοπαθείς στη Μακεδονία: για πέντε ή έξι χρόνια δεν έκαναν τίποτα για να επιλύσουν τα προβλήματα της χώρας. Σήμερα υπάρχει μία λεγόμενη εξτρεμιστική πλειοψηφία, αλλά που δεν παύει να αποτελεί μία πλειοψηφία, η οποία προετοιμάζεται να αντιμετωπίσει επιτέλους τα θεμελιώδη προβλήματα της Μακεδονίας, μεταξύ άλλων εκείνα που αφορούν τη συγκατοίκιση της πλειοψηφίας των Μακεδόνων και της μειοψηφίας των Αλβανών. Η κυβέρνηση συγκεντρώνει τρία κόμματα, μεταξύ των οποίων το κόμμα της αλβανικής μειονότητας.
<P>
Τέσσερα άτομα καταδικάστηκαν σε κάπως αμφίβολες καταστάσεις, ούτως ή άλλως από νομική σκοπιά, αφού το ζήτημα είναι στην ημερήσια διάταξη του Ευρωπαϊκού Δικαστήριου των Δικαιωμάτων του Ανθρώπου. Ξέρουμε ότι η νέα πλειοψηφία επιθυμεί να επιλύσει αυτό το ζήτημα που κληρονόμησε από την προηγούμενη κυβέρνηση και πιστεύω ότι το δικό μας Κοινοβούλιο μπορεί μέσω αυτού του ψηφίσματος να δώσει στις μακεδονικές αρχές ένα πρόσχημα, με την καλή έννοια του όρου, για να ρυθμίσουν αυτό το ζήτημα και να απελευθέρωσουν τους τέσσερις Αλβανούς ιθύνοντες, που βρίσκονται ακόμα σήμερα στη φυλακή, καταδικασμένοι σε δύο έως επτά χρόνια φυλάκιση.
<P>
Προσκαλώ λοιπόν όλους τους συναδέλφους να εγκρίνουν αυτό το ψήφισμα. Τον προσεχή Ιανουάριο, η Επιτροπή Εξωτερικών Υποθέσεων θα δεχθεί τον κ. Georgievski, τον νέο πρόεδρο της κυβέρνησης, και σας καλώ να συμμετάσχετε σε αυτή τη συνάντηση. Πιστεύω ότι είναι ένα άτομο που αξίζει τον κόπο να τον ακούσετε. Πιστεύω ότι χάρη σε αυτόν, χάρη σε αυτή τη νέα πλειοψηφία, η Ευρώπη, η Ευρωπαϊκή Ένωση θα μπορεί να αναλάβει νέα πράγματα με τη Μακεδονία.

<SPEAKER ID=212 LANGUAGE="DE" NAME="Posselt">
Κύριε Πρόεδρε, η Μακεδονία είναι μια νεοπαγής δημοκρατία η οποία δρομολόγησε την ένταξή της στην Ευρωπαϊκή Ένωση υπό τη νέα κυβέρνησή της που στέλνει ελπιδοφόρα μηνύματα. Το ψήφισμά μας είναι μια συμβολή στο ξεκίνημα αυτό, και η κυβέρνηση θα έπρεπε να το αντιλαμβάνεται και ως βοήθεια και υποστήριξη, διότι η απελευθέρωση στη Μακεδονία των φυλακισμένων αλβανικής εθνικότητας πολιτικών της τοπικής αυτοδιοίκησης δεν θα αποτελούσε απλά μια πράξη ανθρωπισμού, και μάλιστα μια αναγκαία πράξη ανθρωπισμούπου θα έπρεπε να έχει γίνει από καιρό, αλλά θα συνιστούσε και μια πράξη εξυπνάδας και θα ήθελα να πω και ισχύος, διότι πιστεύω πως για την εφαρμογή της σωστής εθνοτικής πολιτικής χρειάζεται μια ορισμένη αυτοπεποίθηση και μια ορισμένη δύναμη.
<P>
Στο θέμα αυτό βλέπω πολύ ενθαρρυντικές ενδείξεις εντός της νέας μακεδονικής κυβέρνησης. Τα κράτη μας υποφέρουν περισσότερο από ο, τιδήποτε άλλο από τον συγκεντρωτισμό και την άρνηση παροχής δικαιωμάτων στις μειονότητες και τις εθνοτικές ομάδες. Αυτό είναι που οδηγεί στην καταστροφή διαφόρων σχημάτων και όχι το ομοσπονδιακό σύστημα ή το δίκαιο των εθνοτικών ομάδων. Εκείνο που πρέπει να γίνει τώρα είναι η ολοκλήρωση του ομοσπονδιακού συστήματος και του δικαίου των εθνοτικών ομάδων, διότι όταν κανείς αισθάνεται ότι αναγνωρίζονται η αξιοπρέπεια και η ιδιαιτερότητά του, τότε θέλει και να παραμείνει στη μείζονα κοινότητα, επειδή αυτή του προσφέρει πλεονεκτήματα. Όταν κανείς αισθάνεται πως δεν αναγνωρίζονται η αξιοπρέπεια και η ιδιαιτερότητά του, τότε αυτό οδηγεί στη δημιουργία αυτονομιστικού κινήματος.
<P>
Γι' αυτόν τον λόγο πιστεύω στην αναγκαιότητα μιας έξυπνης, προνοητικής και ενταξιακής πολιτικής με στόχο την ενσωμάτωση των Αλβανών στη Μακεδονία. Είμαι πεπεισμένος για το γεγονός ότι θα υπάρξει μια αμοιβαία προσέγγιση κι από τις δύο πλευρές, και ίσως γινόταν ένα πρώτο σημαντικό βήμα προς αυτήν την κατεύθυνση, εάν η νέα κυβέρνηση προέβαινε στη συμβιβαστική ενσωμάτωση του Πανεπιστημίου του Τέτοβο - που υπό την παλαιά κυβέρνηση αποτελούσε τρόπος του λέγειν το μήλον της Έριδος κατά τα τελευταία έτη - στο Πανεπιστήμιο των Σκοπίων ως αυτόνομου παραρτήματος για την αλβανική εθνοτική ομάδα. Αυτό θα είχε ιδιαίτερη σημασία, διότι προς το παρόν δέχεται, ως γνωστόν, βίαιη καταπίεση το Πανεπιστήμιο της Πρίστινα στο γειτονικό κρατίδιο του Κοσσυφοπεδίου. Ως εκ τούτου, πιστεύω πως αυτό αποτελεί ένα βήμα προς την ενσωμάτωση και παρακαλώ τη νέα μακεδονική κυβέρνηση να το κάνει.

<SPEAKER ID=213 LANGUAGE="DE" NAME="Swoboda">
Κύριε Πρόεδρε, η νέα αυτή μακεδονική κυβέρνηση τελεί υπό την ηγεσία ενός κόμματος το οποίο επί σειρά ετών, εν μέρει και δεκαετιών, είχε ένα λίαν εθνικιστικό ύφος και το οποίο ακολουθεί μια λίαν εθνικιστική πολιτική. Θα με χαροποιούσε το γεγονός, εάν η νέα αυτή κυβέρνηση χαρακτηριζόταν πραγματικά από μια μετριοπαθέστερη στάση, πράγμα που διαφάνηκε κατά την περίοδο των τελευταίων εβδομάδων και μηνών. Θα έπρεπε να δοθούν ευκαιρίες και δυνατότητες και σε αυτήν.
<P>
Συμφωνώ απόλυτα με το θέμα αυτού του ψηφίσματος, δηλαδή με το να δώσουμε πάλι την ελευθερία στους Αλβανούς που έχουν τιμωρηθεί με ανάρμοστα σκληρό τρόπο. Μερικοί από εμάς ανέφεραν ήδη πολλές φορές το θέμα αυτό στην αποστολή με τους Μακεδόνες. Μαζί με τη συνάδελφο κ. Pack συνάντησα ο ίδιος έναν από τους συλληφθέντες στην πρωτεύουσα, τα Σκόπια, λίγο προτού οδηγηθεί στη φυλακή. Θεωρώ πως θα αποτελούσε πραγματικά ένδειξη ισχύος και διορατικότητας, εάν απελευθερώνονταν τώρα οι Αλβανοί αυτοί.

<SPEAKER ID=214 LANGUAGE="ES" NAME="Robles Piquer">
Κύριε Πρόεδρε, στο πλαίσιο της πρότασής μας για ψήφισμα για το Σουδάν, θέλω να επιστήσω την προσοχή του Σώματος στην τραγική κατάσταση των δύο καθολικών ιερέων, των πατέρων Hilary Boma και Lino Sabeti, οι οποίοι κατηγορούνται για κάτι τόσο ασυμβίβαστο με την ιεροσύνη τους, όσο με την υποτιθέμενη συμμετοχή τους σε μια βομβιστική απόπειρα στο Χαρτούμ τον περασμένο Ιούνιο. Βρίσκονται φυλακισμένοι από την 1η Αυγούστου, εδώ και πέντε μήνες, υποβλήθηκαν σε βασανιστήρια και εξαναγκάστηκαν για αυτόν τον λόγο να ομολογήσουν ό, τι δεν είχαν διαπράξει. Πρόκειται να δικαστούν από στρατοδικείο - δεν γνωρίζουμε πότε - και όχι από πολιτικό δικαστήριο.
<P>
Πιστεύω ότι πρέπει να ενώσουμε τις φωνές μας σε αυτή του σεβασμιότατου Καρδιναλίου Danneels, προέδρου της Pax Christi Internacional, ο οποίος έστειλε επιστολή στον Πρόεδρο του Σουδάν.
<P>
Πρέπει δε να ζητήσουμε να υποβληθούν σε αδιάβλητη δίκη και σύντομα, ενώπιον πολιτικού δικαστηρίου και με την παροχή νομικής βοήθειας από έξωθεν παρατηρητές. Πρέπει να λάβουμε υπόψη - βεβαίως, κύριε Πρόεδρε - ότι η κυβέρνηση του Σουδάν δεν επικύρωσε, και για αυτό δεν τηρεί, τις συνθήκες κατά των βασανιστηρίων και των απάνθρωπων και μειωτικών για την προσωπικότητα μεθόδων τιμωρίας, όπως δυστυχώς αναγκάστηκε να θυμίσει η Συνέλευση Ίσης Εκπροσώπησης ΑΚΕ-Ευρωπαϊκή Ένωση σε ψήφισμα στην τελευταία της συνεδρίαση.
<P>
(Χειροκροτήματα)

<SPEAKER ID=215 NAME="Pinheiro">
Κύριε Πρόεδρε, η Επιτροπή όχι απλώς συμμερίζεται την εκπεφρασμένη γενική ανησυχία όσον αφορά τα διάφορα κρούσματα παραβίασης των ανθρωπίνων δικαιωμάτων που αναφέρθηκαν στη διάρκεια της παρούσας συζήτησης, αλλά επίσης συμφωνεί - σε γενικές γραμμές, κατά τη γνώμη μου - με το περιεχόμενο του συνόλου των ψηφισμάτων.
<P>
Όπως γνωρίζετε, κάθε φορά που διεξάγονται παρόμοιες συζητήσεις η Επιτροπή εμμένει στο γεγονός ότι, σε κάθε περίπτωση, πρέπει να γίνονται σεβαστές οι εγγυήσεις που παρέχονται από το Διεθνές Σύμφωνο περί Ατομικών και Πολιτικών Δικαιωμάτων. Θα έλεγα ότι, επιπλέον, θα πρέπει να γίνονται σεβαστές οι εγγυήσεις που παρέχονται και από άλλα διεθνή μέσα, ιδίως από τη Συνθήκη της Βιέννης, η οποία ρυθμίζει θέματα που αφορούν την προξενική προστασία. Δεν είναι σπάνιες οι περιπτώσεις όπου, ακόμη και στις Ηνωμένες Πολιτείες, ορισμένοι κτατούμενοι έχουν πλήρη επίγνωση των ίδιων τους των δικαιωμάτων και δεν τηρούνται οι προαναφερόμενοι κανόνες που προβλέπονται από τη Συνθήκη της Βιέννης, πράγμα πολύ σοβαρό και που μπορεί να αποτελέσει αιτία για ακύρωση της δίκης.
<P>
Γνωρίζετε καλά ότι οι αρμοδιότητες της Επιτροπής σε αυτά τα θέματα είναι περιορισμένες, εφόσον πρόκειται για υποθέσεις με τις οποίες κατά κανόνα ασχολείται το Συμβούλιο, καθώς και άλλοι οργανισμοί, όπως το Συμβούλιο της Ευρώπης και τα Ηνωμένα Έθνη. Παρά ταύτα, θα ήθελα απλώς να προσθέσω δύο ή τρία σημεία: πρώτον, θέλω να επισημάνω ότι η θέση της Ευρωπαϊκής Ένωσης όσον αφορά τη θανατική ποινή διατρανώθηκε ξεκάθαρα τον Ιούνιο, στο πλαίσιο μίας οδηγίας που εξέδωσε το Συμβούλιο, η οποία ορίζει πως η Ευρωπαϊκή Ένωση, στο σύνολό της, οφείλει να αγωνιστεί για το στόχο της κατάργησης της θανατικής ποινής παντού στον κόσμο. Θέλω επίσης να πω ότι, όπως γνωρίζετε, σε όλες τις συμφωνίες που συνάπτουμε με τρίτες χώρες συμπεριλαμβάνεται πλέον μία ρήτρα σεβασμού των δικαιωμάτων του ανθρώπου, μία ρήτρα που θεωρούμε ουσιαστικής σημασίας για την προώθηση της συνεργασίας μας με τις εν λόγω χώρες. Αυτό σημαίνει ότι, στο πλαίσιο των διεξαγόμενων διαπραγματεύσεων για την υπογραφή μίας συμφωνίας ελευθέρων συναλλαγών με τις χώρες του Συμβουλίου Συνεργασίας του Κόλπου και με το Πακιστάν, θα τεθούν επί τάπητος, ενδεχομένως με πιο έντονο τρόπο, οι απόψεις της Ευρωπαϊκής Ένωσης σχετικά με το θέμα της καταπάτησης ή του μη σεβασμού των δικαιωμάτων του ανθρώπου.
<P>
Σε ό, τι αφορά το Σουδάν, θα ήθελα να επισημάνω ότι ευτυχώς υπήρξε η δυνατότητα μίας εκεχειρίας ούτως ώστε να ανοίξει ο δρόμος για τη δρομολόγηση της ονομαζόμενης Operation Life Line Sudan , μίας επιχείρησης στην οποία η Ευρωπαϊκή Ένωση, μόνον φέτος, συνεισέφερε με το ποσό των 73 εκατομμυρίων Ecu. Όμως η κατάσταση στο Σουδάν παραμένει σοβαρή, όπως επίσης παραμένει σοβαρή και σε άλλες χώρες, και θα ήθελα να υπογραμμίσω ότι συνεχίζουμε επίσης να δραστηριοποιούμαστε επιμελώς προς την κατεύθυνση της επίλυσης του προβλήματος των καθολικών ιερέων, στο οποίο αναφέρθηκε ο κ. Robles Piquer.
<P>
Κύριε Πρόεδρε, κύριοι βουλευτές, αναφορικά με το Ιράν, παρά τις κάποιες ελπίδες που γεννήθηκαν μετά την εκλογή του Προέδρου Khatami, έχουμε την αίσθηση ότι η αδυναμία του να αντιμετωπίσει κάποιες εξτρεμιστικές δυνάμεις δικαιολογεί όλο και περισσότερο την αποφασιστική υποστήριξή του από μεριάς της διεθνούς κοινότητας.
<P>
Όσον αφορά τα παιδιά στρατιώτες, θα ήθελα να τονίσω ότι υποστηρίξαμε σθεναρά τη δράση του ειδικού αντιπροσώπου του Γενικού Γραμματέα των Ηνωμένων Εθνών για τα παιδιά που συμμετέχουν σε ένοπλες συγκρούσεις και αναμένουμε, όπως και αυτός, τη δρομολόγηση ενός κοινού προγράμματος το οποίο θα συγχρηματοδοτηθεί από την Επιτροπή και θα προσβλέπει στην έμπρακτη προώθηση ορισμένων συστάσεων που ο ίδιος θα υποβάλει σύντομα στη Γενική Συνέλευση.
<P>
Τέλος, κύριε Πρόεδρε, σε ό, τι αφορά την Πρώην Γιουγκοσλαβική Δημοκρατία της Μακεδονίας, διατηρούμε κάποιες ελπίδες πως ο διάλογος μεταξύ των εθνοτήτων, τον οποίο τουλάχιστον η παρούσα κυβέρνηση φαίνεται διατεθειμένη να προωθήσει, θα συμβάλει στη διευθέτηση ορισμένων από τα προβλήματα που είχαν σημειωθεί με την αλβανική μειονότητα, και ειδικότερα με τους πρώην δημάρχους, κυρίους Osmani και Demiri.

<SPEAKER ID=216 NAME="Πρόεδρος">
Η κοινή συζήτηση έληξε.

<SPEAKER ID=217 NAME="Πρόεδρος">
Προχωρούμε τώρα στην ψηφοφορία επί επικαίρων, επειγόντων και σημαντικών θεμάτων.

<CHAPTER ID=8>
Ψηφοφορίες
<SPEAKER ID=218 LANGUAGE="DE" NAME="Posselt">
Kύριε Πρόεδρε, προτού περάσουμε στην έκθεση του κ. Pradier, πρέπει να επισημάνω για άλλη μια φορά κάτι: η σημερινή ψηφοφορία και η συζήτηση επί επειγόντων θεμάτων ήταν λίγο αντίθετα προς τον Κανονισμό, επειδή πάλι είχαμε μεταφράσει μόνον τα κοινά κείμενα και όχι τα πρωτότυπα. Έχουμε το θεωρητικό δικαίωμα - και έχουμε ακολουθήσει συχνά αυτή τη διαδικασία - να απορρίπτουμε τα κοινά κείμενα και στη συνέχεια να διεξάγουμε ψηφοφορία μέσω των πρωτοτύπων κειμένων. Όμως το δικαίωμα αυτό μας αφαιρείται, όταν τα πρωτότυπα κείμενα δεν έχουν υποβληθεί στις γλώσσες του πρωτοτύπου, όπως συνηθίζεται σε όλες τις άλλες ψηφοφορίες. Ξέρω πως έχει αποφασιστεί μάλλον κάτι σχετικό στο Προεδρείο, απλά διαμαρτύρομαι ενάντια σε αυτό - εφόσον αντιτίθεται πλήρως στον Κανονισμό - και σας παρακαλώ όπως δώσετε εντολή στην Επιτροπή Κανονισμού να ασχοληθεί με το θέμα αυτό.

<SPEAKER ID=219 NAME="Πρόεδρος">
Σημειώνω τη διαμαρτυρία σας, σας ευχαριστώ όμως ούτως ή άλλως για τη συνεργασία σας στην περίπτωση αυτή.

<SPEAKER ID=220 LANGUAGE="NL" NAME="Van Lancker">
Κύριε Πρόεδρε, θα ήθελα να κάνω μία πρόταση, να αντικατασταθεί στη γαλλική απόδοση του κειμένου η φράση centres d' hιbergement pour les refugiιs (κέντρα στέγασης των προσφύγων) από τη φράση centres de retention (κέντρα κράτησης), διότι η Ομάδα μας θεωρεί ότι τα κέντρα υποδοχής προσφύγων δεν θα πρέπει να έχουν την παραμικρή σχέση με την πολιτική των σωφρονιστικών ιδρυμάτων, ενώ αντίθετα αυτό συμβαίνει με τα κλειστά στρατόπεδα προσφύγων. Θέλουμε να προτείνουμε λοιπόν να αντικατασταθεί στο σημείο αυτό το centres d' hιbergement από το centres de retention . Ελπίζω να μεταφρασθούν οι φράσεις αυτές σωστά από τους διερμηνείς σε όλες τις καμπίνες.

<SPEAKER ID=221 NAME="Πρόεδρος">
Φαίνεται ότι πρόκειται μάλλον για μεταφραστικό πρόβλημα παρά για προφορική τροπολογία.

<SPEAKER ID=222 LANGUAGE="NL" NAME="Van Lancker">
Όχι, κύριε Πρόεδρε. Νομίζω ότι έχει γίνει λάθος σε όλες τις γλωσσικές αποδόσεις και ότι σε όλες τις γλώσσες γίνεται λόγος για κάτι σχετικό με κέντρα υποδοχής. Όταν οι πρόσφυγες ζητήσουν να τους δοθεί το καθεστώς πρόσφυγα, μεταφέρονται συχνά σε κέντρα υποδοχής. Μόλις ολοκληρωθεί η εξέταση της αίτησής τους, προωθούνται σε κλειστά κέντρα. Το κείμενο θα πρέπει να αναφερθεί ακριβώς σε αυτά τα κλειστά κέντρα.

<SPEAKER ID=223 LANGUAGE="FR" NAME="Pradier">
Κύριε Πρόεδρε, υποστηρίζω πλήρως αυτά που μόλις είπε η συνάδελφός μας, κ. Van Lacker. Στην ουσία, οι χώροι κράτησης που πολύ συχνά λειτουργούν υπό το καθεστώς του μη δικαίου αξίζουν την προσοχή των βουλευτών και του συνόλου των πολιτών.

<SPEAKER ID=224 NAME="Πρόεδρος">
Εντάξει. Σας ευχαριστώ.
<P>
Υπάρχουν αντιρρήσεις;

<SPEAKER ID=225 LANGUAGE="NL" NAME="Wijsenbeek">
Κύριε Πρόεδρε, δεν μου αρέσει η βελγική έκφραση που έχει εμφυλοχωρίσει στο ολλανδικό κείμενο. Το κέντρο υποδοχής λέγεται «opvangcentrum » και όχι «onthaalcentrum » στην κοινή ολλανδική που μιλούν οι μορφωμένοι.

<SPEAKER ID=226 NAME="Πρόεδρος">
Δεν υπάρχει λόγος να το συζητήσουμε. Η τροπολογία είναι σαφής.

<SPEAKER ID=227 LANGUAGE="NL" NAME="Oomen-Ruijten">
Κύριε Πρόεδρε, εάν τελικά υπάρξει αλλαγή χάρη σαφήνειας στο ολλανδικό κείμενο, θα πρέπει να μπεί εντός παρενθέσεως η έκφραση «αντίσκηνα υποδοχής (opvangtenten )» στα ολλανδικά, διότι αυτή είναι η πολιτική που εφαρμόζεται σήμερα.
<P>
(Το Σώμα εγκρίνει την προφορική τροπολογία)
<P>
(Το Σώμα εγκρίνει το ψήφισμα)

<SPEAKER ID=228 LANGUAGE="EN" NAME="Smith">
Θα ήθελα να αναφερθώ σε ένα θέμα διαδικασίας, κύριε Πρόεδρε. Όσον αφορά το χρονοδιάγραμμα των συνόδων του προσεχούς έτους, θα μπορούσε ο Πρόεδρος να επισημάνει τις υποχρεώσεις του για την εβδομάδα που αρχίζει στις 8 Φεβρουαρίου; Σχεδιάζει κάποια ταξίδια ή πρόκειται να δεχθεί κάποιους διακεκριμένους επισκέπτες;
<P>
(Γέλια)

<SPEAKER ID=229 NAME="Πρόεδρος">
Όπως λένε στη Βουλή των Κοινοτήτων, θα απευθυνθώ στον αξιότιμο βουλευτή για το θέμα αυτό.

<SPEAKER ID=230 LANGUAGE="EN" NAME="Malone">
Κύριε Πρόεδρε, θα ήθελα να επιστήσω την προσοχή στην κατάσταση στις ιρλανδικές φυλακές, όπου το σύστημα είναι εντελώς χαοτικό και αντίθετο με τις λεπτομερείς διατάξεις του Συμβουλίου της Ευρώπης για τις φυλακές, που έχουν εγκριθεί από το κράτος μας.
<P>
Το σύστημα αντιμετωπίζει κρίση. Οι φυλακές υπερχρησιμοποιούνται για τον εγκλεισμό ενόχων μη βίαιων περιουσιακών παραπτωμάτων και οφειλετών προστίμων. Πολλοί κρατούμενοι έχουν τρομερά προβλήματα εξάρτησης από τα ναρκωτικά. Οι βουλευτές που με παρακολουθούν θα ακούσουν με ενδιαφέρον ότι, παρόλο που η Ιρλανδία είναι η «κελτική τίγρη», τα ποσοστά αυτοκτονιών στις ιρλανδικές φυλακές είναι από τα υψηλότερα στην Ευρώπη.
<P>
Η έκθεση του κ. Pradier περιέχει μια σειρά ιδιαίτερα ευπρόσδεκτων προτάσεων, όπως το να λαμβάνονται υπόψη οι ιδιαίτερες ανάγκες των γυναικών κρατουμένων, η διατήρηση του κοινωνικού και του οικογενειακού περιβάλλοντος, η παροχή κατάλληλων ιατρικών υπηρεσιών, συμπεριλαμβανομένων ειδικών υπηρεσιών για τους τοξικομανείς, και εποικοδομητικοί και ανθρώπινοι νόμοι για τις ποινές επί των νέων παραβατών. Όλες αυτές τις προτάσεις τις επιδοκιμάζω.
<P>
Μια σχετική μεταρρύθμιση έχει αρχίσει να υλοποιείται στις ιρλανδικές φυλακές. Εκφράζω την ικανοποίησή μου για την απόφαση που έλαβε την προηγούμενη βδομάδα η ιρλανδική κυβέρνηση να υιοθετήσει την πρόταση περί ίδρυσης αρμόδιας για τις φυλακές αρχής. Ωστόσο, μένουν πολλά ακόμη να γίνουν. Η εν λόγω έκθεση προτείνει μια σειρά πιθανών μεταρρυθμίσεων. Απορρίπτω όμως την πρόταση περί αποποινικοποίησης των ναρκωτικών στις φυλακές. Η αποποινικοποίηση δεν αποτελεί πρόοδο και θα επιδείνωνε ακόμη περισσότερο το πρόβλημα των ναρκωτικών.

<SPEAKER ID=231 NAME="Blak, Iversen, Kirsten Jensen και Sindal">
Οι Δανοί σοσιαλδημοκράτες του Ευρωπαϊκού Κοινοβουλίου ψήφισαν υπέρ της έκθεσης πρωτοβουλίας σχετικά με τις συνθήκες κράτησης στις φυλακές της Ευρωπαϊκής Ένωσης. Υπάρχουν καλοί λόγοι να εστιάσουμε την προσοχή μας στις συνθήκες κράτησης στα κράτη μέλη. Οι φυλακές είναι εν γένει υπερπλήρεις, και ίσως αποδειχθεί χρήσιμη η ανταλλαγή εμπειριών για την πρόληψη της εγκληματικότητας, τις εναλλακτικές ποινές, την προφυλάκιση, κ.ο.κ. Είναι επίσης καίριο να επιστήσουμε την προσοχή μας στα θεμελιώδη ανθρώπινα δικαιώματα των έγκλειστων, επ' ευκαιρία του πεντηκοστού έτους της Διακήρυξης για τα Ανθρώπινα Δικαιώματα του ΟΗΕ.
<P>
Στην έκθεση τονίζεται ότι η υπερπληρότητα των φυλακών μπορεί να αποφευχθεί μέσω της αποποινικοποίησης της χρήσης παράνομων ουσιών, που δεν βλάπτουν άλλον εκτός από τον ίδιο τον χρήστη. Εντούτοις, οι ποινικές διατάξεις στον τομέα των ναρκωτικών δεν είναι υπόθεση της ΕΕ και συνεπώς πρέπει να εναπόκειται στο κάθε κράτος μέλος να αποφασίζει ποια βήματα θέλει να κάνει όσον αφορά την αποποινικοποίηση λόγου χάρη του χασίς.

<SPEAKER ID=232 NAME="Lindqvist (ELDR)">
Πολλές από τις προτάσεις κοινωνικού περιεχομένου της έκθεσης είναι καλές, π.χ. περισσότερο «εξανθρωπισμό» στον σωφρονισμό των φυλακισμένων.
<P>
Δημιουργείται, ωστόσο, το ερώτημα εάν είναι έργο της ΕΕ να προτείνει κατευθυντήριες γραμμές για τη σωφρονιστική πολιτική των κρατών μελών. Το αστικό και το ποινικό δίκαιο είναι εθνική υπόθεση. Το να δηλώνεται στα κράτη μέλη ότι μπορούν να μειώσουν τον συνωστισμό στις φυλακές τους καταργώντας την ποινή της φυλάκισης για τη χρήση ναρκωτικών είναι μία άμεση παρέμβαση στην εσωτερική πολιτική των κρατών μελών.

<SPEAKER ID=233 NAME="McKenna">
Εκ μέρους της Ομάδας των Πρασίνων, εκφράζω την ικανοποίησή μου για αυτή την έκθεση ιδίας πρωτοβουλίας σχετικά με τις συνθήκες κράτησης στις φυλακές της ΕΕ και τις προτεινόμενες βελτιώσεις και εναλλακτικές ποινές.
<P>
Η ανησυχία αυξάνεται σε όλη την ΕΕ για τις κακές συνθήκες σε πολλές φυλακές της, όπου οι παραβάτες εκτίουν ποινές για αδικήματα που κρίνονται με διαφορετικό τρόπο ανάλογα με τη χώρα.
<P>
Εκφράζω την ικανοποίησή μου για το γεγονός ότι τα κράτη μέλη καλούνται να εφαρμόσουν πλήρως τους κανόνες του Συμβουλίου της Ευρώπης σε σχέση με τις φυλακές. Η στέρηση της ελευθερίας κίνησης δεν θα πρέπει να σημαίνει στέρηση όλων των θεμελιωδών ελευθεριών - η ελευθερία σκέψης και άποψης και η ελευθερία πολιτικών και θρησκευτικών πεποιθήσεων, καθώς και τα αστικά δικαιώματα πρέπει να γίνονται σεβαστά.
<P>
Εκφράζω επίσης την ικανοποίησή μου για τη σειρά μέτρων που έχουν ως στόχο να βελτιώσουν τις συνθήκες κράτησης και να διευκολύνουν την επακόλουθη επανένταξη των κρατουμένων στην κοινωνία. Η ειδική αναφορά που γίνεται στις ιδιαίτερες ανάγκες των γυναικών κρατουμένων είναι πολύ σημαντική. Εξίσου σημαντικές είναι και οι συστάσεις περί προστασίας του κοινωνικού και του οικογενειακού περιβάλλοντος, περί ιατρικών υπηρεσιών, συμπεριλαμβανομένων των ειδικών υπηρεσιών για τους τοξικομανείς, και περί πιο ανθρώπινων νόμων για τις ποινές επί νέων παραβατών.
<P>
Η εξέταση της έννοιας της αμνηστίας και των εναλλακτικών ποινών και η υπογράμμιση της σημασίας της κατάρτισης του σωφρονιστικού προσωπικού και των κοινωνικών λειτουργών είναι η κατεύθυνση που πρέπει να προωθήσουμε σε σχέση με τη μελλοντική πολιτική.
<P>
Είναι επίσης πολύ σημαντικό να εξετάσουμε το πρόβλημα της ποινικοποίησης των τοξικομανών. Η ποινικοποίηση δεν αποτελεί λύση, μάλιστα αγνοεί τα προβλήματα των τοξικομανών που βλάπτουν μόνο τον εαυτό τους και συμβάλλει στην υπερπλήρωση των φυλακών. Θα ήταν λογικότερη προσέγγιση η έγκριση πολιτικής αποκατάστασης και επανένταξης των τοξικομανών στην κοινωνία.
<P>
Όσον αφορά τις ιρλανδικές φυλακές, η Ιρλανδική Οργάνωση Ποινικής Μεταρρύθμισης υπέβαλε πολλές χρήσιμες και εποικοδομητικές προτάσεις στην ιρλανδική κυβέρνηση και επισήμανε ορισμένα από τα σοβαρότερα προβλήματα του ιρλανδικού σωφρονιστικού συστήματος.
<P>
Η Οργάνωση έχει εκφράσει ορισμένες ανησυχίες σχετικά με τη μεταχείριση των ιρλανδών κρατουμένων. Για παράδειγμα:
<P>
Το 40 % των κρατουμένων δεν έχει πρόσβαση σε αποχετευτική εγκατάσταση εντός του κελιού. Πρέπει να χρησιμοποιούν δοχείο νυκτός, συχνά σε κοινό κελί, και να το αδειάζουν κάθε πρωί.-Ορισμένες φυλακές είναι υπερπλήρεις. Στις 15 Ιουλίου 1998, η φυλακή του Κορκ κάλυπτε το 177 % της προβλεπόμενης χωρητικότητάς της (266 κρατούμενοι σε μια φυλακή που είχε κατασκευαστεί για 150).-Στα κλειστά ιδρύματα, οι εγκαταστάσεις ψυχαγωγίας είναι εξαιρετικά περιορισμένες.-Η ιατρική περίθαλψη των κρατουμένων έχει επικριθεί δριμύτατα από μεμονωμένους τρόφιμους, επισκεπτόμενες επιτροπές και την Ευρωπαϊκή Επιτροπή για την Πρόληψη των Βασανιστηρίων.-Οι ψυχιατρικές και οι ψυχολογικές υπηρεσίες είναι περιορισμένες και ευρέως διαδεδομένες, γεγονός που οδηγεί σε υπερβολική χρήση θαλάμων απομόνωσης (500 περιπτώσεις προσφυγής σε τέτοια κελιά στη φυλακή Mountjoy το 1997).-Υπάρχει ελάχιστη ανεξάρτητη παρακολούθηση των συνθηκών κράτησης. Δεν υπάρχουν επιθεωρητές φυλακών και οι επισκεπτόμενες επιτροπές είναι ανίκανες να ασκήσουν κριτική και είναι αναξιόπιστες.-Είναι δύσκολο για τους κρατουμένους να διατηρήσουν τους οικογενειακούς δεσμούς. Οι επισκέψεις με άμεση επαφή σπάνια επιτρέπονται και η αλληλογραφία λογοκρίνεται.-Η αρχική κατάρτιση των αξιωματικών φυλακών είναι σύντομη και δεν αφιερώνει αρκετό χρόνο σε θέματα ανθρωπίνων δικαιωμάτων.-Οι διοικητές των φυλακών δεν έχουν κανέναν έλεγχο επί των προϋπολογισμών τους ή επί των καταστάσεων προσωπικού. Δεν τους αφήνουν να διοικήσουν.Σε συνδυασμό, οι ανωτέρω περιορισμοί μπορούν να δημιουργήσουν ένα περιβάλλον όπου τα ανθρώπινα δικαιώματα δεν λαμβάνονται σοβαρά υπόψη. Αυτό σημαίνει ότι η κακή μεταχείριση δεν αμφισβητείται και μάλιστα γίνεται και αποδεκτή. Με τον τρόπο αυτόν, οι χαμηλές απαιτήσεις γίνονται κανόνας.
<P>
Τα ενδεχόμενα κρούσματα κακοποίησης σπανίως έρχονται στην επιφάνεια λόγω του κλίματος μυστικότητας που χαρακτηρίζει το Υπουργείο Δικαιοσύνης.
<P>
Στην Ιρλανδία επικρατεί η αντίληψη ότι οι φτωχοί τυγχάνουν διαφορετικής μεταχείρισης στα δικαστήρια. Μελέτες των τροφίμων των φυλακών δείχνουν σαφή υπεροχή των αμόρφωτων, άνεργων, τοξικομανών, νέων ανδρών. Υπάρχουν σαφείς ενδείξεις ότι είναι πιθανότερο να επιβληθούν ποινές φυλάκισης παρά πρόστιμα στους φτωχότερους εναγομένους και ακόμη και εάν τους επιβληθεί πρόστιμο ίσως καταλήξουν στη φυλακή ερήμην. Επίσης, ορισμένα δικαστήρια επιτρέπουν μια συνεισφορά στο ταμείο των φτωχών ως εναλλακτική ποινή. Αυτό ευνοεί φυσικά τους πλουσίους.
<P>
Η σωφρονιστική πρακτική στην Ιρλανδία είναι ασαφής. Εάν στόχος είναι η απόδοση δικαιοσύνης, τότε πρέπει να αναλυθούν τα σωφρονιστικά πρότυπα και να εξαλειφθούν οι τομείς διακρίσεων. Δεν υπάρχει παράδοση μελετών στον τομέα της ποινικής δικαιοσύνης στην Ιρλανδία, που σημαίνει ότι οι πολιτικές συχνά βασίζονται στη διαίσθηση και τη σκοπιμότητα και όχι σε γεγονότα και αρχές.
<P>
Ένα άλλο πρόβλημα είναι ότι οι προφυλακισθέντες δεν κρατούνται χωριστά από όσους έχουν ήδη καταδικαστεί. Επειδή πρέπει να είναι διαθέσιμοι για τα δικαστήρια, κρατούνται στοιβαγμένοι σε ανθυγιεινούς χώρους προφυλάκισης. Οι άνθρωποι αυτοί δοκιμάζουν τα χειρότερα στοιχεία του ιρλανδικού ποινικού συστήματος και αυτό είναι απαράδεκτο δεδομένης της νομικής τους υπόστασης ως αθώων πολιτών.
<P>
Το 1999, θα ανοίξει μια νέα μονάδα προφυλάκισης στο Cloverhill. Αυτό θα πρέπει να αποτελέσει μια ευκαιρία για τη δημιουργία ενός περιβάλλοντος για τους προφυλακισθέντες που να αναγνωρίζει τις ειδικές ανάγκες τους. Ωστόσο, η ποιότητα σχεδιασμού του ιδρύματος αυτού δεν είναι ιδιαίτερα ικανοποιητική. Παρά το γεγονός ότι οι διεθνείς κατευθυντήριες γραμμές συνιστούν να αποτελεί κανόνας η χρήση του κελιού από ένα μόνο άτομο, η υπερπληρότητα θα χαρακτηρίσει αυτή τη νέα φυλακή αμέσως μόλις ανοίξει. Οι τρόφιμοι θα κρατούνται σε τριπλά κελιά τα οποία είναι πολύ στενά και μικρά με διαστάσεις μόνο 10, 7 μέτρα.
<P>
Η ιρλανδική κατάσταση δεν είναι μοναδική και είναι σαφές ότι παρόμοια προβλήματα υπάρχουν σε πολλά άλλα κράτη μέλη της ΕΕ.

<SPEAKER ID=234 NAME="Sjφstedt">
Η έκθεση περιέχει μία σειρά ανθρωπιστικών αξιών τις οποίες συμπαθώ ιδαίτερα. Θεωρώ όμως ότι τα θέματα που εξετάζονται, δηλ. το ποινικό δίκαιο και οι συνθήκες στις φυλακές των κρατών μελών, δεν ανήκουν στους τομείς αρμοδιοτήτων της ΕΕ ή του Ευρωπαϊκού Κοινοβουλίου. Ως εκ τούτου, δεν υπερψήφισα την έκθεση στην τελική ψηφοφορία. Αντιτίθεμαι, επίσης, στο γεγονός ότι η έκθεση παρεμβαίνει στην πολιτική για τα ναρκωτικά των κρατών μελών.

<SPEAKER ID=235 NAME="Πρόεδρος">
Η ψηφοφορία ολοκληρώνεται.

<CHAPTER ID=9>
Ρατσισμός και ξενοφοβία
<SPEAKER ID=236 NAME="Πρόεδρος">
Η ημερήσια διάταξη προβλέπει την κοινή συζήτηση δύο προφορικών ερωτήσεων του κ. Elliott, εξ ονόματος της Επιτροπής Πολιτικών Ελευθεριών και Εσωτερικών Υποθέσεων:
<P>
Β4-0714/98 προς το Συμβούλιο και Β4-0715/98 προς την Επιτροπή, σχετικά με την Ετήσια Συζήτηση για το Ρατσισμό
<P>
και
<P>
της έκθεσης (Α4-0478/98) του κ. Oostlander, εξ ονόματος της Επιτροπής Πολιτικών Ελευθεριών και Εσωτερικών Υποθέσεων σχετικά με την ανακοίνωση της Επιτροπής «Σχέδιο δράσης κατά του ρατσισμού» (COM(98)0183 - C4-0253/98)

<SPEAKER ID=237 LANGUAGE="EN" NAME="Ford">
Κύριε Πρόεδρε, θα ήθελα να αρχίσω λέγοντας ότι με λυπεί το γεγονός ότι μιλώ εκ μέρους του κ. Elliott ο οποίος, λόγω της καθυστέρησης που προκάλεσε η συζήτηση για το Ιράκ, δεν μπόρεσε να παραστεί για να παρουσιάσει το ψήφισμά του. Εκφράζω τη λύπη μου που αυτή η αλλαγή στην ημερήσια διάταξη με υποχρέωσε να τον αντικαταστήσω.
<P>
Πρέπει επίσης να ομολογήσω ότι με μεγάλη μου λύπη έχασα τη συνέντευξη Τύπου που έδωσαν οι κύριοι Mιgret, Blot και Le Gallou σήμερα εξηγώντας την παρούσα κατάσταση στο Εθνικό Μέτωπο. Κανονικά είμαι κατά του πολέμου - εμφύλιου ή άλλου - αλλά θα κάνω μια εξαίρεση στη συγκεκριμένη αυτή περίπτωση.
<P>
Όσον αφορά το ψήφισμα, θα ήθελα να επιστήσω την προσοχή των βουλευτών σε ορισμένα σημεία. Πρώτον, η παράγραφος 1 επισημαίνει την ανάγκη επείγουσας επικύρωσης της Συνθήκης του Αμστερνταμ. Οι βουλευτές θα γνωρίζουν ότι τώρα υπάρχει νέο άρθρο 13 που θα επιτρέψει στην Επιτροπή, για πρώτη φορά, να θεσπίζει νομοθεσία για την οργάνωση της καταπολέμησης του ρατσισμού, της ξενοφοβίας και του αντισημιτισμού. Ωστόσο, αυτό μπορεί να γίνει μόνο μετά την επικύρωση της Συνθήκης του Αμστερνταμ. Ελπίζω ότι οι Γάλλοι, που έχουν μείνει τελευταίοι στην επικύρωση της εν λόγω Συνθήκης, θα το κάνουν το συντομότερο δυνατόν. Τους προτρέπω να εκμεταλλευτούν την ευκαιρία και να θεσπίσουν νομοθεσία πριν από τις 10 Ιουνίου, ούτως ώστε οι προτάσεις της Επιτροπής να μπορέσουν να συμπεριληφθούν στη συζήτηση για τις ευρωεκλογές.
<P>
Ελπίζω, όπως αναφέρει η παράγραφος 3, ότι η νομοθεσία θα ενσωματώνει πολλές από τις ιδέες που πρότεινε η ομάδα Starting Line η οποία ασχολείται με την προτεινόμενη νομοθεσία εδώ και αρκετά χρόνια. Αυτό που χρειαζόμαστε για την καταπολέμηση του ρατσισμού είναι λεπτομερής και αυστηρή νομοθεσία. Δεν θα ήθελα να φοβηθεί η Επιτροπή από την άποψη που ορισμένοι εξέφρασαν, ότι ορισμένα κράτη μέλη δεν θα δεχτούν τέτοια νομοθεσία και τέτοιες νομοθετικές προτάσεις. Δεν θα πρέπει να ξεχνάμε ότι μόλις πρόσφατα τα 15 κράτη μέλη υπέγραψαν τη Συνθήκη του Αμστερνταμ και είμαι πεπεισμένος ότι με την υπογραφή του άρθρου 13 εκφράζουν τη σύμφωνη γνώμη τους περί θέσπισης νομοθεσίας.
<P>
Πρέπει επίσης να επιστήσω την προσοχή των βουλευτών στην παράγραφο 10 που υποστηρίζει πως κατά την επόμενη αναθεώρηση της Συνθήκης θα πρέπει να εξετάσουμε το ενδεχόμενο να καθιερωθεί η ειδική πλειοψηφία στο συγκεκριμένο τομέα.
<P>
Η παράγραφος 4 αναφέρεται στην ιδέα ενός κώδικα δεοντολογίας για τα πολιτικά κόμματα. Ενός κώδικα δεοντολογίας που να δεσμεύει τα πολιτικά κόμματα αφενός να μην προβαίνουν σε ρατσιστικές πράξεις, να μην χρησιμοποιούν ρατσιστική γλώσσα και να μην χρησιμοποιούν το ρατσισμό ως μέρος της προεκλογικής τους εκστρατείας και αφετέρου, και εξίσου σημαντικό, να μην σχετίζονται με κόμματα που παραβιάζουν τον κώδικα δεοντολογίας. Θα ήταν ιδιαίτερα σκόπιμο, ενόψει της εκστρατείας που εφαρμόζει το Κοινοβούλιο εδώ και 15 σχεδόν χρόνια υπέρ της θέσπισης νομοθεσίας σε ευρωπαϊκό επίπεδο, να χρησιμοποιηθεί ένας τέτοιος κώδικας δεοντολογίας αρχικά από τα πολιτικά κόμματα στην προεκλογική εκστρατεία για τις ευρωεκλογές του 1999.
<P>
Η παράγραφος 6 αναφέρεται στο νέο Ευρωπαϊκό Παρατηρητήριο - το Κέντρο Παρακολούθησης που ιδρύθηκε στη Βιέννη. Η Beata Winckler, διευθύντρια του Κέντρου, βρίσκεται αυτή τη στιγμή στο θεωρείο και παρακολουθεί τη συζήτηση. Θα ήθελα να την ευχαριστήσω για το έργο που έχει ήδη επιτελέσει ως νέα διευθύντρια και να ευχαριστήσω επίσης το Διοικητικό Συμβούλιο του Παρατηρητηρίου, και ιδίως τον Jean Kahn που βρίσκεται ακόμη σε ανάρρωση ύστερα από εγκεφαλικό, για την προσπάθεια που κατέβαλαν για την ίδρυσή του. Ωστόσο, πρέπει να τους πω ότι έχουμε υψηλές προσδοκίες από το Παρατηρητήριο. Δεν περιμένουμε μια ανιαρή και στεγνή ετήσια στατιστική αναφορά: αυτό που θέλουμε είναι εκθέσεις σχετικά με δράσεις που πρέπει να αναληφθούν σε τοπικό, περιφερειακό, εθνικό και ευρωπαϊκό επίπεδο για την καταπολέμηση του ρατσισμού όταν εμφανίζεται και για την πρόληψη της εξαπλωσής του. Θέλουμε να χρησιμοποιήσουμε το Παρατηρητήριο ως ομάδα προβληματισμού, για να προσπαθήσουμε να διασφαλίσουμε την υποβολή των κατάλληλων προτάσεων.
<P>
Η παράγραφος 7 αναφέρεται σε ένα Ευρωπαϊκό Δίκτυο για την παρακολούθηση του ρατσισμού και της ξενοφοβίας. Είναι πολύ σημαντικό να χρησιμοποιηθεί αυτό το δίκτυο από το Παρατηρητήριο. Δεν του ζητούμε να επανεφεύρει τον τροχό: του ζητούμε να εκμεταλλευτεί την εμπειρογνωμοσύνη που είναι ήδη διαθέσιμη σε ομάδες της Κοινότητας και άλλες οργανώσεις στα 15 κράτη μέλη της Ένωσης.
<P>
Παρ' όλο που παρουσιάζω το ψήφισμα του κ. Elliott, πρέπει να πω ότι προσωπικά έχω κάποιες αμφιβολίες σχετικά με την παράγραφο 12, που καλεί την Επιτροπή να υποστηρίξει τις μικρές τοπικές ομάδες. Είναι σημαντικό να συνδράμονται οι μικρές τοπικές ομάδες, ίσως όμως βάσει της επικουρικότητας αυτή η συνδρομή θα έπρεπε να προέλθει από περιφερειακές και εθνικές οργανώσεις. Τα γραφειοκρατικά προβλήματα που ενέχει η προσέγγιση των μικρών τοπικών ομάδων από την Επιτροπή είναι πολύ μεγάλα για να υπερπηδηθούν.
<P>
Η παράγραφος 15 πολύ σωστά αναφέρει το αίτημά μας να προστατεύουν οι υποψήφιες προς ένταξη χώρες τα δικαιώματα των μειονοτήτων. Πρέπει να πω στις υποψήφιες χώρες ότι, ίσως, ορισμένα από τα θέματα δικαιοσύνης και εσωτερικών υποθέσεων είναι περισσότερο εμπόδιο στην ένταξή τους από ορισμένες συζητήσεις που διεξάγονται για τη γεωργία και τα διαρθρωτικά ταμεία. Πιστεύω ότι το Κοινοβούλιο θα προβάλει έντονη αντίσταση στην ένταξη κρατών μελών που δεν σέβονται τα δικαιώματα των μειονοτήτων - εθνοτικών, γλωσσικών ή θρησκευτικών - και κατ' επέκταση των ατόμων με διαφορετικές σεξουαλικές προτιμήσεις.
<P>
Τέλος, απευθύνω έκκληση για την ανάληψη πανευρωπαϊκής δράσης σε επίπεδο χάραξης πολιτικής. Αυτό είναι πολύ σημαντικό. Θα ήθελα να δώσω ένα παράδειγμα: αυτή τη στιγμή υπάρχει μεγάλη ανάπτυξη της ρατσιστικής μουσικής σε όλη την Ευρώπη. Υπάρχει ένα συγκρότημα - αν μπορεί να αποκαλεστεί τοιουτοτρόπως - με το όνομα «No Remorse», σύντομο όνομα του «No remorse for the Holocaust» (καμία τύψη για το Ολοκαύτωμα), του οποίου το τελευταίο CD τιτλοφορείται «Barbecue in Rostock» (Μπάρμπεκιου στο Ρόστοκ) και υμνεί την πυρπόληση με πετρέλαιο ξενώνων μεταναστών στη Γερμανία. Προς μεγάλη μου ντροπή, πρόκειται για βρετανικό συγκρότημα. Τα CD παράγονται στη Δανία και τη Σουηδία και πωλούνται στους δρόμους της Γερμανίας και της Ισπανίας. Εάν θέλουμε να αντιμετωπίσουμε αυτά τα προβλήματα, πρέπει να το κάνουμε σε ευρωπαϊκό επίπεδο, επειδή πρόκειται σαφώς για διεθνικό πρόβλημα.
<P>
Προτείνω το ψήφισμα του κ. Elliott στο Σώμα. Ελπίζω ότι θα το υποστηρίξετε στην αυριανή ψηφοφορία, επειδή είναι σημαντικό να διατηρήσει το Σώμα αυτό την αιώνια επαγρύπνηση που είναι αναγκαία για να διασφαλίσει πως δεν θα επαναληφθούν στο μέλλον τα τραγικά γεγονότα που συνέβησαν πριν από 50 χρόνια.

<SPEAKER ID=238 NAME="Oostlander">
Κύριε Πρόεδρε, χαίρομαι που η Ευρωπαϊκή Επιτροπή συνεχίζει τις προσπάθειες της για το ζήτημα του ρατσισμού και της ξενοφοβίας, ιδιαίτερα τώρα που το θέμα δεν είναι πια και τόσο στη μόδα, διότι οι πολιτικοί θα πρέπει διαρκώς να προσπαθούν να επηρεάζουν θετικά την εξέλιξη της κοινωνίας, παρά το ότι μπορούν κάποτε να κερδίζουν περισσότερες ψήφους στις εκλογές κινδυνολογώντας και εξορκίζοντας διάφορες ομάδες. Η χρησιμότητα της συζήτησης ενός τέτοιου θέματος οφείλεται επίσης και στο γεγονός ότι μας δίνει συγχρόνως την ευκαιρία να αυτοεξεταζόμαστε σε βάθος και να μη φοβόμαστε την αυτοκριτική. Έτσι το ζήτημα αυτό είναι εξαιρετικά ενδιαφέρον.
<P>
Το σχέδιο δράσης της Ευρωπαϊκής Επιτροπής μας απογοητεύει κατά κάποιο τρόπο διότι δεν αποτελεί ακόμα ένα επιχειρησιακό, στρατηγικό σχέδιο. Έχουμε ωστόσο πολλούς λόγους να είμαστε ευχαριστημένοι και γι' αυτό θα ήθελα να κάνω τις εξής παρατηρήσεις.
<P>
Πολύ σωστά χαρακτηρίζει η Ευρωπαϊκή Επιτροπή την καταπολέμηση του ρατσισμού ως υπόθεση της ίδιας της κοινωνίας. Οι δράσεις εκ των άνω, από τους πολιτικούς, οφείλουν να εγγράφονται πλήρως στο σύνολο των πρωτοβουλιών που αναλαμβάνει η κοινωνία. Η Ευρωπαϊκή Επιτροπή αναφέρει στα πλαίσια αυτά διάφορες οργανώσεις, οι οποίες μπορούν να παίξουν ένα σημαντικό ρόλο στις προσπάθειες αυτές, κάτι που με βρίσκει απολύτως σύμφωνο. Ωστόσο το κείμενο της Επιτροπής λησμονεί δυστυχώς μία από τις σημαντικότερες τέτοιες οργανώσεις, δηλαδή τις εκκλησίες και τις μη συμβατικές κοινότητες. Ακριβώς επειδή η συμμετοχή σε μία διαφορετική, ακόμα και «εξωτική» θρησκευτική κοινότητα αποτελεί μία επιπλέον πρόκληση στην κοινωνική ενσωμάτωση, οφείλουμε για παράδειγμα να αναφερθούμε στα τζαμιά και τις διοικήσεις τους και γενικά στις μουσουλμανικές κοινότητες. Έχουν κι αυτές να παίξουν ένα ρόλο συνεργαζόμενες μαζί μας στην προσπάθεια καταπολέμησης των διακρίσεων στην κοινωνία μας.
<P>
Επίσης και οι δράσεις που αναλαμβάνουν τα ίδια τα θύματα των διακρίσεων είναι πολύ σημαντικές. Πρόκειται για ενήλικους πολίτες οι οποίοι μπορούν και οφείλουν να αναλάβουν δράση απέναντι στα προβλήματα που αντιμετωπίζουν για να μπορέσουν να καταπολεμήσουν τα προβλήματα που οι ίδιοι αντιμετωπίζουν στο περιβάλλον τους, ιδιαίτερα όσον αφορά τα προβλήματα κοινωνικής ενσωμάτωσης που σχετίζονται με την πλημελή γνώση της γλώσσας και του πολιτισμού της χώρας διαμονής τους, κάτι που μπορεί να έχει ως κατάληξη ακόμα και υψηλά ποσοστά εγκληματικότητας, καθώς τα άτομα αυτά αισθάνονται ότι ζούν ξεριζωμένα, σε μία κοινωνία που δεν κατανοούν.
<P>
Ας ελπίσουμε ότι και άλλοι, κυρίως οι κοινωνικές αυτές ομάδες, θα συνεισφέρουν στον πολιτισμό της Ευρωπαϊκής Ένωσης, κάτι που θεωρώ ιδιαίτερα σημαντικό. Υπάρχει ήδη μία μακραίωνη παράδοση την οποία μπορούν να εμπλουτίσουν, διότι η Ευρώπη είχε πάντοτε έναν ανοικτό πολιτισμό, κι έτσι θα πρέπει να παραμείνει και στο μέλλον.
<P>
Η έμφαση που δίνουμε στον ρόλο που έχει να παίξει η ίδια η κοινωνία εκφράζεται επίσης και με την υποστήριξη που προσφέρουμε σε δίκτυα αντιρατσιστικών οργανώσεων. Αξίζει τον κόπο να τα συγχρηματοδοτήσουμε. Δυστυχώς το κείμενο έχει μία αναφορά που μπορεί να ερμηνευθεί ως χρηματοδότηση ύψους 100 %, κάτι που θα μπορούσε να αποτελέσει ένα κίνδυνο για τέτοιου είδους δίκτυα, διότι τότε θα μπορούσαν να προσανατολισθούν μονομερώς στις δημόσιες υπηρεσίες που τους προσφέρουν τέτοια χρηματοδότηση. Αυτό μπορεί να παραλύσει τελικά τις προσπάθειες ενσωμάτωσης τέτοιων δικτύων, και των οργανώσεων που τα αποτελούν, στην κοινωνία. Το πιο σημαντικό κριτήριο θα πρέπει πάντοτε να είναι η υποστήριξη της οποίας οι οργανώσεις αυτές χαίρουν στην κοινωνία, και γι' αυτό θεωρώ απολύτως απαραίτητη την υποχρέωση ανάληψης ευθύνων εκ μέρους τους. Μία χρηματοδότηση ύψους 100 % από το δημόσιο μπορεί να πλήξει σοβαρά το αίσθημα ευθύνης τους.
<P>
Το ζητούμενο είναι λοιπόν να στρέφονται τα δίκτυα αυτά πρώτα απ' όλα στην κοινωνία. Αυτό είναι βέβαια και το δυσκολότερο. Δεν θα ήθελα να χρηματοδοτούμε εμείς ομάδες άσκησης πιέσεων (lobby) προς τους νομοθέτες, διότι οι νομοθέτες είμαστε εμείς οι ίδιοι, οπότε και θα πρέπει πρώτοι εμείς να δώσουμε το παράδειγμα δημοκρατικότερης στάσης. Γι' αυτό ζήτησα να τροποποιηθεί αυτή η συντεχνιακή αναφορά που παρεισέφρησε στο ψήφισμα, και νομίζω ότι πολλοί θα συμφωνήσουν μαζί μου.
<P>
Το σχέδιο δράσης πολύ σωστά ζητά την άσκηση συνεπούς πολιτικής της Ευρωπαϊκής Ένωσης σε όλους τους τομείς. Αυτό ισχύει για παράδειγμα και στην πολιτική για το δικό μας προσωπικό, όπου θα πρέπει έμπρακτα να δείξουμε ότι είμαστε κατά του ρατσισμού, καθώς επίσης και στην εξωτερική μας πολιτική, για να προλάβουμε ή να αντιμετωπίσουμε εγκαίρως το φυλετικό μίσος, την πολιτική χειραγώγηση, τις συγκρούσεις μεταξύ εθνοτήτων και τις γενοκτονίες. Πιστεύω ότι δεν θα πρέπει να φοβόμαστε να ασκούμε κριτική στην εξωτερική μας πολιτική. Είναι κι αυτή ένας τομέας άσκησης πολιτικής, όπως ακριβώς η κοινωνικοοικονομική ή η πολιτιστική πολιτική, οπότε οφείλουμε να την κρίνουμε ελεύθερα όπως και τις άλλες πολιτικές.
<P>
Σε σχέση με την εξωτερική πολιτική θα πρέπει να διαπιστώσουμε ότι ο αριθμός των νεκρών που έπεσαν θύματα της έλλειψης εγρήγορσης στην καταπολέμηση των εθνικών εκκαθαρίσεων είναι απίστευτα υψηλός. Πρόκειται για ένα από τα σοβαρότερα φαινόμενα που αντιμετώπισε ποτέ η Ευρωπαϊκή Ένωση.
<P>
Κατά τη διεύρυνση της Ένωσης θα πρέπει επίσης να δοθεί η δέουσα προσοχή στην καταπολέμηση του ρατσισμού και της ξενοφοβίας και εδώ θα πρέπει να αναφερθεί ιδιαίτερα και ο αντισημιτισμός διότι, όσο περίεργο και αν είναι, σε ορισμένες χώρες το φαινόμενο φαίνεται ότι έχει πάρει ανησυχητικές διαστάσεις.
<P>
Εφόσον υπάρχουν τέτοια φαινόμενα διακρίσεων σε χώρες οι οποίες φιλοδοξούν να καταστούν μέλη της Ένωσης, χρειάζεται να βαθμολογούνται οι χώρες αυτές ανάλογα με την πρόοδο που έχουν σημειώσει στην αποκατάσταση του κράτους δικαίου. Οι διακρίσεις, το φυλετικό μίσος, η ξενοφοβία αποτελούν γνώμονες για την αξιολόγηση της ποιότητας του κράτους δικαίου. Τους γνώμονες αυτούς θα πρέπει να τους λάβουμε πολύ σοβαρά όσον αφορά τις υποψήφιες χώρες αλλά και τα κράτη μέλη της Ένωσης.
<P>
Συγχρόνως δε, θα πρέπει να αναγνωρίσουμε ότι σε ορισμένες χώρες η κοινωνική ενσωμάτωση συγκεκριμένων μειονοτικών ομάδων δεν είναι καθόλου εύκολη υπόθεση. Φυσικά οι Roma (Αθίγγανοι) αποτελούν ένα σοβαρό πρόβλημα σε κάποια κράτη μέλη, ακόμα και όσον αφορά την προθυμία τους να ενταχθούν στις κοινωνίες των κρατών αυτών. Θα ήταν χρήσιμο να αντιμετωπίσουμε το ζήτημα των Roma και εδώ στο Κοινοβούλιο ως ευρωπαϊκό πρόβλημα. Θυμάμαι ότι είχαμε ζητήσει την πραγματοποίηση έρευνας από την Ευρωπαϊκή Ένωση για το ζήτημα αυτό, και μάλιστα στη Ρουμανία όπου υπάρχει πληθώρα μειονοτικών ομάδων και όπου έχουν αναληφθεί διάφορες πρωτοβουλίες προς επίτευξη μίας ευρύτερης κοινωνικής ενσωμάτωσης. Οι πρωτοβουλίες αυτές αξίζουν τον σεβασμό μας και μάλιστα, καθώς εμείς ζούμε σε κράτη όπου τα προβλήματα αυτά δεν είναι τόσο έντονα.
<P>
Φυσικά έχουν αναληφθεί διάφορες δράσεις με στόχο την πρόληψη τέτοιων φαινομένων στον κοινωνικοοικονομικό τομέα, στον τομέα της κατοικίας, καθώς και στην εκπαιδευτική και πολιτιστική πολιτική. Κατά το έτος κατά του ρατσισμού αναλήφθηκε πληθώρα πρωτοβουλιών, μία από τις σημαντικότερες πρωτοβουλίες η οποία έχει λάβει συγκεκριμένη μορφή αποτελεί το Παρατηρητήριο κατά του ρατσισμού και της ξενοφοβίας στη Βιέννη, του οποίου η διευθύντρια Beate Winckler παρακολουθεί τη συζήτησή μας από τα θεωρεία. Εκτιμούμε ιδιαίτερα την παρουσία της, διότι η επαφή με το Ευρωπαϊκό Κοινοβούλιο είναι φυσικά εξαιρετικά σημαντικά τόσο γι' αυτή, όσο και για εμάς.
<P>
Κύριε Πρόεδρε, ελπίζουμε ότι η συζήτηση για το ζήτημα αυτό δεν θα εκφυλισθεί σε φληναφήματα περί πολιτικής ορθότητας (political correctness) και διαμόρφωσης εικόνας (image building). Μιλούμε εδώ για ζητήματα σοβαρά με πολύ πρακτικές επιπτώσεις για τους ανθρώπους που πλήττονται από αυτά, αλλά και για την Ευρωπαϊκή Ένωση, η οποία έχει οικοδομηθεί στη βάση της καταπολέμησης του ρατσισμού και της διεθνούς αλληλεγγύης.
<P>
Μετά από την επικύρωση της Συνθήκης του Αμστερνταμ θα πρέπει να περάσουμε στη φάση της νομοθεσίας, κατά προτίμηση της συγκεκριμένης νομοθεσίας, για να μην περιέλθουμε τελικά σε σύγχυση, και γι' αυτό αναφέρομαι σε συγκεκριμένη νομοθεσία ανά τύπο ομάδας που τυγχάνει διακριτικής μεταχείρισης και ανά τομέα πολιτικής. Στην Ολλανδία έχω αποκτήσει την αναγκαία πείρα με τα ζητήματα αυτά κατά τις συζητήσεις σχετικά με τη νομοθεσία κατά των διακρίσεων.
<P>
Οφείλουμε να αναγνωρίσουμε ότι πρόκειται εδώ για ένα απολύτως ευρωπαϊκό πρόβλημα. Παρ' ολα αυτά, το έργο μας μπορεί να παίξει μόνο ένα συμπληρωματικό ρόλο, διότι τη βασική ευθύνη φέρουν τα κράτη μέλη και οι κοινωνίες τους.

<SPEAKER ID=239 NAME="Van Lancker">
Κύριε Πρόεδρε, θα ήθελα εκ μέρους της Επιτροπής Απασχόλησης και Κοινωνικών Υποθέσεων να επικεντρωθώ σε τέσσερα συγκεκριμένα θέματα, τα οποία θεωρούμε ιδιαίτερα σημαντικά προκειμένου να δοθεί ένα πιο συγκεκριμένο περιεχόμενο σε αυτό το σχέδιο δράσης. Το πρώτο θέμα αφορά τις ευκαιρίες απασχόλησης για τα μέλη εθνικών μειονοτήτων. Παρά την προφανή έλλειψη στατιστικών στοιχείων σχετικά με τη θέση τους στην αγορά εργασίας, είναι πασιφανές ότι οι εθνικές μειονότητες αντιμετωπίζουν ιδιαίτερα έντονες διακρίσεις. Τα υψηλά ποσοστά ανεργίας τους, οι χαμηλές ευκαιρίες προαγωγής που τους παρέχονται, η επισφαλής θέση τους στην αγορά εργασίας δεν μπορούν να εξηγηθούν μόνο από το χαμηλό βαθμό εκπαίδευσής τους. Η Ευρωπαϊκή Ένωση εδώ και λίγο καιρό διαθέτει τα μέσα για να αντιμετωπίσει με συγκεκριμένο τρόπο τα προβλήματα αυτά μέσω των κατευθυντηρίων γραμμών για την απασχόληση. Χαιρόμαστε ιδιαίτερα για το γεγονός ότι το Συμβούλιο - jumbo στις αρχές του Δεκεμβρίου δέχθηκε τη σύσταση του Κοινοβουλίου και της Ευρωπαϊκής Επιτροπής να δοθεί ιδιαίτερη προσοχή στα εθνικά σχέδια δράσης στις διακρίσεις κατά των μειονοτήτων. Ελπίζουμε να καταστεί ακόμα σαφέστερη η σχετική διατύπωση και να προστεθούν σ' αυτή συγκεκριμένοι γνώμονες (benchmarks) και συγκεκριμένες, αυστηρές δεσμεύσεις.
<P>
Δεύτερον, η Ένωση μπορεί να ενισχύσει περαιτέρω τη στρατηγική υπέρ των ίσων ευκαιριών μέσω των διαρθρωτικών ταμείων και των κοινοτικών πρωτοβουλιών. Εμείς οι ίδιοι στο Κοινοβούλιο ζητούσαμε πάλι τότε στα πλαίσια του Ευρωπαϊκού Κοινωνικού Ταμείου να δίνεται ιδιαίτερη προσοχή στις εθνικές μειονότητες. Ελπίζουμε ότι θα μας ακολουθήσει το Συμβούλιο στην κατεύθυνση αυτή και ότι και η Ευρωπαϊκή Επιτροπή θα δώσει ακόμα μεγαλύτερη προσοχή στην καταπολέμηση των διακρίσεων κατά τις μελλοντικές κοινοτικές πρωτοβουλίες που θα προτείνει.
<P>
Τρίτον, ζητούμε νομοθεσία κατά των διακρίσεων βάσει του άρθρου 13. Ελπίζουμε να υποβάλει ταχύτατα η Ευρωπαϊκή Επιτροπή μία πρόταση οδηγίας, ούτως ώστε να μπορέσουμε πραγματικά να αναλάβουμε δράση, μεταξύ άλλων και μέσω της νομολογίας του Δικαστηρίου των Ευρωπαϊκών Κοινοτήτων. Γνωρίζω μεν ότι χρειάζεται γι' αυτό ομοφωνία στο Συμβούλιο, πλήν όμως θα ήταν σκανδαλώδες και αδιανόητο να προβάλουν αντιρρήσεις τα κράτη μέλη κατά τέτοιας νομοθεσίας. Προσδοκούμε από την Ευρωπαϊκή Επιτροπή να στηριχθεί ιδιαίτερα για την πρωτοβουλία της στην πείρα που έχουμε όλοι μας συγκεντρώσει με την ανάλογη νομοθεσία περί ίσων ευκαιριών για άνδρες και γυναίκες, περιλαμβανομένων και εκείνων των σημείων που αφορούν τη θετική δράση, τις έμμεσες διακρίσεις και την αντιστροφή του βάρους απόδειξης. Τότε μόνο θα μπορούμε να μιλούμε για καλή οδηγία.
<P>
Τέλος, κύριε Πρόεδρε, σχετικά με το ρόλο των κοινωνικών εταίρων. Ο κοινωνικός διάλογος σε ευρωπαϊκό επίπεδο θα μπορούσε να ανακτήσει μεγάλο μέρος από την αξιοπιστία του, εάν οι κοινωνικοί εταίροι κατορθώσουν να συμφωνήσουν εφ' ενός κώδικα δεοντολογίας σχετικά με την καταπολέμηση των διακρίσεων στον εργασιακό χώρο. Ελπίζω να μπορέσει η Ευρωπαϊκή Επιτροπή να συγκεκριμενοποιήσει το ταχύτερο δυνατόν το σχέδιο δράσης της προς την κατεύθυνση αυτή. Με μεγάλη περιέργεια περιμένω να ακούσω τις προτάσεις της.

<SPEAKER ID=240 LANGUAGE="DE" NAME="Heinisch">
Κύριε Πρόεδρε, κύριε Επίτροπε, αγαπητοί συνάδελφοι, ένα επιτυχές αποτέλεσμα στην πορεία για την καταπολέμηση του ρατσισμού είναι, εκτός από τη συμπερίληψη στη Συνθήκη του Αμστερνταμ της ρήτρας κατά των διακρίσεων, και η ίδρυση του Ευρωπαϊκού Παρατηρητηρίου για τα Φαινόμενα Ρατσισμού και Ξενοφοβίας. Αυτό αποτελεί μεγάλη βοήθεια για εμάς, διότι μέσω της συλλογής στοιχείων αποκτούμε μια καλύτερη εικόνα σχετικά με το είδος και το μέγεθος του ρατσισμού και της ξενοφοβίας. Επίσης, μπορούν να γίνουν συγκρίσεις μεταξύ των κρατών μελών. Οι καλύτερες πληροφορίες θα συμβάλουν σε μια αποτελεσματικότερη καταπολέμηση του ρατσισμού.
<P>
Το σχέδιο δράσης της Επιτροπής περιλαμβάνει καλές δράσεις, όπως την προώθηση της συνεργασίας και εταιρικής σχέσης σε όλα τα επίπεδα και την ανάπτυξη ενός σχεδίου «mainstreaming». Iδιαίτερα σημαντική θεωρώ την προώθηση πιλοτικών προγραμμάτων και δικτύων με στόχο την υποκίνηση μιας ενεργού ανταλλαγής εμπειριών. Απαιτούνται καινοτόμα σχέδια για την καταπολέμηση του ρατσισμού. Συμφωνώ όμως με τον συνάδελφό μου, κ. Oostlander, ότι από το σχέδιο δράσης λείπουν ακόμα συγκεκριμένες και αναλυτικές προτάσεις. Η ανάπτυξη αρνητικών ιδεών πρέπει να αντιμετωπισθεί από νωρίς στη διαπαιδαγώγηση. Εδώ ζητείται η συμβολή των γονέων και των δασκάλων οι οποίοι φέρουν μεγάλη ευθύνη ως παιδαγωγοί. Η μακροχρόνια δραστηριοποίησή μου στην εργασία με τους γονείς προσανατολιζόταν πάντα προς την προώθηση μιας καλύτερης αμοιβαίας κατανόησης των πολιτισμικών στοιχείων σε νηπιαγωγεία και σχολεία. Η διαπολιτισμική διδασκαλία, η εφαρμογή προγραμμάτων στα σχολεία και η ενεργός συμπερίληψη των γονέων συμβάλλουν στην ωρίμανση μιας πολυπολιτισμικής και ανεκτικής κοινωνίας. Θα συνεχίσω και μελλοντικά την ενεργό δραστηριοποίησή μου για την εκπλήρωση αυτού του στόχου.
<P>
Κατά την ευρωπαϊκή διάσκεψη σχετικά με το άρθρο 13 της Συνθήκης του Αμστερνταμ στη Βιέννη στις αρχές Δεκεμβρίου, στην οποία συμμετείχα, διατυπώθηκε ρητώς μια προειδοποίηση να μην παραβλέπουμε ότι η Ευρώπη απειλείται από τον ρατσισμό και την ξενοφοβία. Ελέχθη πως αυξάνονται και τα δύο φαινόμενα, ότι δεν προσδίδεται όμως η προσήκουσα σημασία σε αυτήν την ισχυρή απειλή. Η διατήρηση και η διασυνοριακή φύση του ρατσισμού, της ξενοφοβίας και του αντισημιτισμού στην Ευρώπη είναι ανησυχητική και καθιστά ολοένα και εναργέστερη την επείγουσα ανάγκη για ανάληψη δράσης σε ευρωπαϊκό επίπεδο. Έτσι, καθίσταται απαραίτητη μια ταχεία επικύρωση της Συνθήκης του Αμστερνταμ, ούτως ώστε μετά την έναρξη ισχύος της να μπορέσουν να υποβληθούν προτάσεις σχετικά με νομικές διατάξεις για την καταπολέμηση των φυλετικών διακρίσεων.
<P>
Ολοκληρώνοντας, δεν μας μένει παρά να ελπίζουμε πως θα κατορθώσουμε να δημιουργήσουμε στον επόμενο αιώνα ένα κλίμα στο οποίο δεν θα βρίσκει πλέον πρόσφορο έδαφος ο ρατσισμός. Αυτό παραμένει ένα αποφασιστικής σημασίας ζήτημα για το μέλλον της Ευρώπης.

<SPEAKER ID=241 LANGUAGE="SV" NAME="Thors">
Κύριε Πρόεδρε, ο εισηγητής θεωρεί, δικαιολογημένα, ότι η Επιτροπή δεν είναι αρκετά συγκεκριμένη στο σχέδιο δράσης της. Διερωτώμαι, όμως, αν πρέπει μήπως να κοιτάξουμε και εμείς οι ίδιοι τον εαυτό μας στον καθρέφτη. Όταν συζητάμε για τον ρατσισμό τον καταδικάζουμε αμέσως. Θα ήθελα, ωστόσο, να αναφερθώ σε κάποια άλλα θέματα όπου δεν ενεργήσαμε κατ' αυτόν τον τρόπο. Ας πάρουμε, π.χ. την έκθεση Schaffner για την οποία ψηφίσαμε σήμερα: σ' αυτήν την περίπτωση μάλλον ήταν αρκετοί αυτοί που σ' αυτό το Κοινοβούλιο δεν ήθελαν, ακριβώς λόγω του κινδύνου της ξενοφοβίας, να δοθεί δικαίωμα ψήφου σε τοπικό επίπεδο στους μετανάστες. Επιπλέον, σε πολλές περιπτώσεις αποφύγαμε να εγκρίνουμε κάποια σκέλη νομοθετικών πράξεων τα οποία θα παρείχαν στους πολίτες τρίτων χωρών, που βρίσκονται εδώ νόμιμα, τη δυνατότητα ελεύθερης μετακίνησης. Ούτε αυτό το καταφέραμε. Πέραν αυτού, δεν καταφέραμε να διατυπώσουμε μία γνωμοδότηση επί της πρότασης της ομάδας Simone Veil - και σ' αυτήν την περίπτωση επίσης παραπέμποντας στους πολίτες τρίτων χωρών. Από πλευράς Κοινοβουλίου αυτές οι αποτυχίες είναι σοβαρές.
<P>
Όσον αφορά αυτό στο οποίο παραπέμπει ο εισηγητής στην παράγραφο υπ. αριθ. 8 της έκθεσης Oostlander, τον Χάρτη των ευρωπαϊκών πολιτικών κομμάτων για μία μη ρατσιστική κοινωνία, η εξέλιξη σε ευρωπαϊκό επίπεδο ή στα κράτη μέλη επίσης δεν είναι η πρέπουσα. Σε ευρωπαϊκό επίπεδο μόνο το Ευρωπαϊκό Κοινοβούλιο μέσω του Προέδρου του και της Ομάδας ΦΙΛ έχουν υπογράψει αυτόν τον Χάρτη. Είναι έτοιμος προς υπογραφή από τον Φεβρουάριο του 1998. Γιατί καθυστερούν όλες οι άλλες ευρωπαϊκού επιπέδου παρατάξεις;
<P>
Χαίρομαι για το γεγονός ότι ο κ. Oostlander επικεντρώνει τόσο πολύ την προσοχή στην κατάσταση των αθίγγανων, όχι μόνο στα κράτη μέλη μας, αλλά, επίσης στις χώρες της Ανατολικής και Κεντρικής Ευρώπης. Αυτό είναι κάτι που πρέπει να το αντιμετωπίσουμε με μεγάλη σοβαρότητα, τόσο στις επαφές μας με τις υποψήφιες χώρες, όσο και όταν εξετάζουμε τη δική μας πολιτική όσον αφορά την παροχή ασύλου και τη μετανάστευση. Έχουν έντονη ανάγκη να τύχουν προστασίας σε πολλές καταστάσεις.
<P>
Τέλος, με χαρά διαπιστώνω ότι το Κοινοβούλιο ενέκρινε σήμερα με μεγάλη πλειοψηφία την έκκληση να υπογράψουν όλες οι χώρες τον καταστατικό χάρτη του Ευρωπαϊκού Συμβουλίου για τις τοπικές διαλέκτους και τις γλώσσες των μειονοτήτων. Πιστεύω ότι είναι η πρώτη φορά που το κάναμε αυτό και είναι μία σοβαρή απαίτηση προς όλους εμάς.

<SPEAKER ID=242 LANGUAGE="ES" NAME="Mohamed Alν">
Κυρία Πρόεδρε, δεν χρειάζομαι να εξαντλήσω όλο το χρόνο τον οποίο διαθέτω, διότι μερικά από τα θέματα τα οποία επρόκειτο να θέσω, ήδη αναφέρθηκαν εδώ και επιπλέον, με αρκετά ικανοποιητική επιχειρηματολογία.
<P>
Πράγματι, ασχολούμαστε σήμερα με μια ανακοίνωση της Επιτροπής σχετικά με το σχέδιο δράσης ενάντια στον ρατσισμό. Δυστυχώς, πρέπει να παραδεχθούμε ότι δράσεις όπως αυτές είναι αναγκαίες, δεδομένου ότι ο ρατσισμός και η ξενοφοβία είναι φαινόμενα παρόντα στον καθημερινό μας βίο, είτε πρόκειται για τον δημόσιο, είτε για τον ιδιωτικό. Για αυτό ακριβώς πιστεύω ότι η πάλη ενάντια στο φαινόμενο πρέπει να είναι διαρκής και πρέπει να το προσεγγίσουμε στις ρίζες του, εκεί όπου γεννιέται, αναπτύσσεται και εξαπλώνεται.
<P>
Όπως έχω ήδη αναφέρει σε προηγούμενες ευκαιρίες, πρέπει να πολεμήσουμε κατά του ρατσισμού στο επίπεδο των κοινωνικών σχέσεων, προωθώντας μέσα από την πολιτεία, αδιαλείπτως, την επικοινωνία και ανταλλαγή μέσω του πολιτισμού, των σχέσεων και της αντικειμενικής γνώσης των άλλων μικρότερων πολιτισμών, τα οποία θα μας οδηγήσουν σίγουρα σε έναν κοινωνικό και πολιτιστικό εμπλουτισμό, αλλά σε καμία περίπτωση σε κάποιο κίνδυνο για την υπόσταση του κράτους. Πρόκειται κατά συνέπεια για πορεία προς την πραγματική συμβίωση και όχι απλά προς μια τυπική συνύπαρξη.
<P>
Από την άλλη μεριά, πρέπει να συνεχίσουμε να καταγγέλλουμε το γεγονός ότι η εξωτερική πολιτική της Ευρωπαϊκής Ένωσης και των κρατών μελών - όποτε έχουν εξωτερική πολιτική - ασκείται σε πολλές περιπτώσεις με βάση εθνικές προκαταλήψεις, όπως στην περίπτωση της Βοσνίας, της Αλβανίας, κλπ., και όχι με βάση ένα γνήσιο πνεύμα συνεργασίας και ανάπτυξης ανεξαρτήτως των αμιγώς οικονομικών πτυχών.
<P>
Μαζί με αυτά τα μέτρα γενικού χαρακτήρα, τα οποία θα όφειλαν να εμπνέουν κάθε πολιτική που έρχεται σε πέρας στους κόλπους της Ευρωπαϊκής Ένωσης, δεν μπορούμε να ξεχάσουμε συγκεκριμένα μέτρα τα οποία να βοηθούν στην κατάργηση των φυλετικών διακρίσεων. Πρέπει να ενθαρρύνουμε πολιτικές θετικών διακρίσεων, προκειμένου να ενσωματωθούν εθνικές και πολιτιστικές μειοψηφίες. Η εμπειρία της θετικής διάκρισης στην περίπτωση των γυναικών, πρέπει να χρησιμοποιηθεί σε άλλες ομάδες που πλήττονται από διακρίσεις δομικού χαρακτήρα.
<P>
Μιλώντας από μιαν άλλη οπτική γωνία, δεν θέλω να παραλείψω να καταγγείλω εδώ, με τον πλέον σαφή τρόπο, μία συνεχή παραγνώριση του σεβασμού των ανθρωπίνων δικαιωμάτων, η οποία εκδηλώνεται συνέχεια σε επιτροπές, κατά τον προσδιορισμό των παραγόντων που οδηγούν σε ένα έγκλημα, όπως είναι η σύνδεση αυτού του εγκλήματος με την θρησκευτική και πολιτιστική ταυτότητα. Δεν είναι σπάνιο να δει κάποιος σε ανακοινώσεις τύπου ή σε πολιτικές εκθέσεις μεροληπτικές και σαφώς ρατσιστικές και χαρακτηριστικές των διακρίσεων εκφράσεις, όπως « έμοιαζε με άραβα», «έμοιαζε με μουσουλμάνο», «έμοιαζε με βορειοαφρικανό», κ.λπ.
<P>
Αυτό συνιστά καθαρή προσβολή της αξιοπρέπειας των ατόμων και δεν σέβεται τα βασικά τους δικαιώματα, για αυτό και πρέπει να το παλέψουμε με όλα τα μέσα τα οποία βρίσκονται στη διάθεσή μας. Για αυτούς τους λόγους, είναι απολύτως απαραίτητο να διευκολύνουμε όλους τους πολίτες, προκειμένου αυτοί να χρησιμοποιούν όλα τα υπάρχοντα νομικά μέσα που διαθέτει ένα κράτος δικαίου στην πάλη ενάντια σε ρατσιστικές και ξενόφοβες πράξεις, ενθαρρύνοντας μέσω των δημόσιων, εθνικών ή ευρωπαϊκών οργάνων, την πληροφόρηση σχετικά με τους υπάρχοντες μηχανισμούς για την ανάληψη νόμιμων δράσεων ενάντια σε πράξεις αυτής της κατηγορίας, και μάλιστα μέσα από την προαγωγή και εξασφάλιση της αναγκαίας οικονομικής υποστήριξης που συνεπάγεται αυτή η υποχρέωση.

<SPEAKER ID=243 LANGUAGE="DE" NAME="Ceyhun">
Κυρία Πρόεδρε, ως νέος βουλευτής ζήτησα να μου παραδοθούν συγκεντρωμένες οι συζητήσεις που διεξήχθησαν στο Ανώτατο Σώμα σχετικά με την ξενοφοβία και τον ρατσισμό. Το Ανώτατο Σώμα αναγκάστηκε να συζητήσει επανειλημμένα το ζήτημα αυτό από τότε που εισήλθε το Εθνικό Μέτωπο από τη Γαλλία. Η σχετική έκθεση της πρώτης εξεταστικής επιτροπής χρονολογείται από το έτος 1985. Το 1989 συνεκλήθη μια άλλη εξεταστική επιτροπή λόγω της εισόδου στο Ευρωπαϊκό Κοινοβούλιο των Γερμανών Ρεπουμπλικανών.
<P>
Παρ' όλο που η θεματική αυτή εξετάσθηκε πολύ σοβαρά ήδη δύο φορές, εμείς θα πρέπει να συνεχίσουμε να αντιμετωπίζουμε αυτό το πρόβλημα. Κόμματα των οποίων ηγούνται κύριοι όπως οι κκ. Le Pen, Haider ή Frey σημειώνουν σήμερα αξιόλογες εκλογικές επιτυχίες στη Γαλλία, την Αυστρία ή τη Γερμανία. Κατά τα τελευταία έτη, πολλά άτομα στην Ευρώπη έπεσαν, δυστυχώς, θύματα αξιοποίνων πράξεων που προήλθαν από την ξενοφοβία και τον ρατσισμό. Μόλις στο Αμστερνταμ ήταν που τα κράτη μέλη αντέδρασαν στα επανειλημμένα αιτήματα και τις εκθέσεις του Ανωτάτου Σώματος. Δυστυχώς χάσαμε πολύτιμο χρόνο από το Μάαστριχτ και ύστερα. Θα έπρεπε όμως να συναγάγουμε τα απαραίτητα συμπεράσματα από αυτό και να δώσουμε ζωή στη νέα νομική βάση κατά κάθε μορφής διακρίσεων και ρατσισμού στην Ένωση.
<P>
Μόνο μία πολιτική της ισότητας των δικαιωμάτων θα μας καταστήσει ικανούς να υπερνικήσουμε την ξενοφοβία και τον ρατσισμό. Για τον λόγο αυτό δεν πρέπει να παραμείνουμε στα σχέδια δράσης κατά του ρατσισμού. Οι επόμενοι στόχοι μας θα έπρεπε να είναι μια εναρμόνιση των διαφορετικών νόμων της Ένωσης κατά αξιοποίνων πράξεων που προέρχονται από την ξενοφοβία και τον ρατσισμό και η προώθηση της ισότητας των δικαιωμάτων για όλους τους κατοίκους των χωρών της Ευρωπαϊκής Ένωσης. Αυτός είναι κι ο μόνος τρόπος για να επιτύχουμε την υλοποίηση μιας ειρηνικής και ισότιμης συμβίωσης όλων των Ευρωπαίων.

<SPEAKER ID=244 LANGUAGE="EN" NAME="Hudghton">
Κυρία Πρόεδρε, όπως και ο προηγούμενος ομιλητής είμαι και εγώ νέο μέλος του Σώματος αυτού, είχα όμως το προνόμιο να εκπροσωπώ την Επιτροπή των Περιφερειών και να μιλήσω σε σεμινάριο κατά του ρατσισμού που διεξήχθη στις Βρυξέλλες το χρόνο αυτόν. Εκφράζω την ικανοποίησή μου για την έκθεση Oostlander, καθώς και για αυτή την τελευταία συζήτηση και την εκδήλωση της υποστήριξης του Κοινοβουλίου για την καταπολέμηση του ρατσισμού. Ως βουλευτές του ΕΚ, έχουμε υποχρέωση να προωθούμε το σεβασμό της πολιτιστικής πολυμορφίας και της ανθρώπινης αξιοπρέπειας, όμως ο ρατσισμός και η ξενοφοβία υπάρχουν δυστυχώς σε διάφορα επίπεδα σε όλα τα κράτη μέλη.
<P>
Τον Ιούνιο του 1997, η Επιτροπή των Περιφερειών ενέκρινε γνώμη επί του θέματος, συμπεραίνοντας ότι « Ο μόνος τρόπος για να σημειωθεί σοβαρή πρόοδος στην αντιμετώπιση των προβλημάτων του ρατσισμού, της ξενοφοβίας και του αντισημιτισμού είναι αρχικά μέσω της κοινής αποδοχής της ύπαρξής τους». Εμείς και οι συνάδελφοι πολιτικοί παντός επιπέδου δεν πρέπει συνεπώς να φοβόμαστε να παραδεχτούμε ότι υπάρχουν προβλήματα στους τόπους μας, εάν θέλουμε να σχεδιάσουμε και να εφαρμόσουμε σημαντικά μέτρα κατά του ρατσισμού.
<P>
Το άρθρο ΣΤ (1) της Συνθήκης του Αμστερνταμ καθιέρωσε τη δυνατότητα αναστολής του δικαιώματος ψήφου κράτους μέλους που παραβιάζει τα ανθρώπινα δικαιώματα. Πρόκειται για σαφή ένδειξη ότι η Ευρώπη δεν είναι πλέον διατεθειμένη να ανέχεται τις παραβιάσεις των ανθρωπίνων δικαιωμάτων, που μπορούν να οδηγήσουν σε διακρίσεις και ρατσισμό. Όλες οι κυβερνήσεις σε εθνικό, περιφερειακό και τοπικό επίπεδο έχουν υποχρέωση να προωθούν και να αναπτύσσουν στρατηγικές για την επίτευξη της κοινωνικής ένταξης με την ευρύτερη έννοια μέσω τοπικών πρωτοβουλιών και εταιρικών σχέσεων.
<P>
Η εμπειρία μου στην τοπική αυτοδιοίκηση της Σκωτίας με δίδαξε πόσο σημαντικό είναι αυτό το έργο σε όλα τα επίπεδα. Ένα θετικό παράδειγμα πρωτοβουλίας της τοπικής αυτοδιοίκησης απαντάται στη δική μου εκλογική περιφέρεια με τη συμμετοχή στο Συμβούλιο Φυλετικής Ισότητας του Tayside. Τέτοια συμβούλια μπορούν να λειτουργούν παράλληλα και να συμπληρώνουν τα εθελοντικά σώματα και τους οργανισμούς δημοσίου δικαίου και πιστεύω πως είναι σημαντικό να προωθήσουμε την ανεξάρτητη εργασία των εθελοντικών οργανώσεων και να ενθαρρύνουμε τη συνεργασία μεταξύ των δράσεων των εθνικών κυβερνήσεων και των τοπικών αρχών, μαζί με το έργο της κοινωνίας των πολιτών.
<P>
Σήμερα το απόγευμα, η συζήτηση ήταν θετική και οι ομιλίες πριν από τη δική μου έδειξαν ότι το Σώμα είναι αποφασισμένο να αντιμετωπίσει το πρόβλημα του ρατσισμού. Όμως, η αναγνώριση χρειάζεται δράση και πρέπει να κάνουμε περισσότερα από το να μιλάμε απλώς. Μία πλευρά που πολύ συχνά αγνοείται είναι η ανάγκη αντιμετώπισης πολλών από τα κοινωνικά και πολιτιστικά προβληματα, που είναι οι βαθιές αιτίες του ρατσισμού στις κοινωνίες μας. Αυτά είναι βασικά εμπόδια και θα χρειαστεί ουσιαστική δράση για την επιτυχή αντιμετώπιση αυτών των βαθύτερων προβλημάτων.
<P>
Ένας από τους σημαντικότερους τρόπους με τους οποίους μπορούμε να συμβάλουμε στην εξάλειψη του ρατσισμού είναι η παιδεία, που πρέπει να θεωρείται ένα από τα σημαντικότερα μέσα που θα πρέπει να χρησιμοποιηθούν για τη μείωση και μακροπρόθεσμα για την εξάλειψη του ρατσισμού. Η προσπάθεια μέσω της παιδείας πρέπει να καταβληθεί σε όλα τα επίπεδα, αλλά κυρίως σε επίπεδο απλών πολιτών. Επιπλέον, είναι επιτακτική ανάγκη να υπάρχει κανονική ροή πληροφοριών, εάν πρόκειται η παιδεία να καταπολεμήσει αποτελεσματικά τις διακρίσεις και το ρατσισμό. Ως μέρος της προσπάθειας αυτής, πρέπει να παραχωρηθούν ισχυρές εξουσίες στο Παρατηρητήριο της Βιέννης και εμείς, ως εκλεγμένοι πολιτικοί, πρέπει να ενημερωνόμαστε τακτικά σχετικά με τις εξελίξεις και τις μελέτες, προκειμένου να μπορούμε να κατευθύνουμε τις προσπάθειές μας σε όλη την Ευρώπη.
<P>
Το κόμμα μου είναι κατά των τοπικιστικών προσεγγίσεων που υποστήριξαν ορισμένα κράτη μέλη κατά τη σύνοδο κορυφής του Συμβουλίου της προηγούμενης βδομάδας. Η συνεργασία και η αμοιβαία κατανόηση μεταξύ όλων των κρατών είναι απαραίτητες προϋποθέσεις για την αποτελεσματική καταπολέμηση του ρατσισμού. Αυτό δεν θα γίνει εάν εγκαταλείψουμε αυτούς τους στόχους για να προωθήσουμε στενά τοπικιστικούς στόχους. Η Ευρώπη χρειάζεται μια περιεκτική και προσανατολισμένη προς τα έξω προσέγγιση για την καταπολέμηση του ρατσισμού. Εκφράζω την ικανοποίησή μου για το σθένος του σχεδίου δράσης, καθώς και για την εν λόγω έκθεση και το προτεινόμενο ψήφισμα. Ελπίζω ειλικρινά ότι μπορούμε, σε όλα τα επίπεδα, να διαμορφώσουμε απτές προτάσεις που να μπορούν να οδηγήσουν ρεαλιστικά σε σημαντική πρόοδο στη μάχη αυτή.

<SPEAKER ID=245 LANGUAGE="NL" NAME="Blokland">
Κυρία Πρόεδρε, ανησυχώ εξαιτίας των ενδείξεων αναζωπύρωσης του εθνικισμού και θα ήθελα να εκφράσω την απέχθειά μου για το φαινόμενο αυτό. Πιστεύω ακράδαντα ότι θα πρέπει να καταπολεμηθεί αποφασιστικά. Ένα σχέδιο δράσης κατά του ρατσισμού μπορεί να είναι χρήσιμο προς την κατεύθυνση αυτή. Παρ' όλα αυτά πιστεύω ότι ο καλύτερος τρόπος καταπολέμησης του ρατσισμού είναι σε τοπικό και εθνικό επίπεδο. Οι διαφορετικές συνθήκες που επικρατούν στις διάφορες κοινότητες, περιφέρειες και κράτη μέλη απαιτούν μία προσέγγιση που να είναι έντονα προσαρμοσμένη σ' αυτές. Δεν αρνούμαι βέβαια ότι τα φαινόμενα του ρατσισμού, της ξενοφοβίας και του αντισημιτισμού δεν περιορίζονται στα εθνικά σύνορα. Τα διάφορα κράτη της Ευρώπης θα πρέπει φυσικά να συνεργασθούν, για να ευαισθητοποιήσουν τους πολίτες τους και να προβούν σε ανταλλαγή πληροφοριών και εμπειριών. Το Συμβούλιο της Ευρώπης μπορεί να παίξει ένα χρήσιμο ρόλο ως συντονιστικό όργανο, όπως εξάλλου έκανε και κατά τα προηγούμενα χρόνια.
<P>
Το 1995 ο εισηγητής Oostlander είχε εκφράσει εντελώς διαφορετικές σκέψεις, σχετικά με το επίπεδο στο οποίο θα έπρεπε να καταπολεμηθεί ο ρατσισμός. Σε μία διάσκεψη στρογγυλής τραπέζης για το ζήτημα αυτό, είχε δηλώσει τότε ότι η καταπολέμηση του ρατσισμού μπορεί να λάβει διαφορετικές μορφές στις διάφορες χώρες της Ένωσης. Είχε αναφερθεί τότε στην αρχή της επικουρικότητας. Τότε θεωρούσε ότι ένα εγχειρίδιο σχετικά με την καταπολέμηση του ρατσισμού θα έπρεπε να εκπονηθεί σε εθνικό μάλλον, και όχι σε ευρωπαϊκό επίπεδο. Λίγα μόνο ίχνη από την προσέγγιση αυτή παραμένουν στο ψήφισμα που συζητούμε. Αυτό που κυρίως μου δημιουργεί δυσκολίες στο εν λόγω ψήφισμα είναι οι προτάσεις για νέα ευρωπαϊκή νομοθεσία. Κάνοντας αναφορά στο άρθρο 13 της Συνθήκης ΕΟΚ, όπως τροποποιήθηκε στη Συνθήκη του Αμστερνταμ, ο εισηγητής καλεί την Ευρωπαϊκή Επιτροπή να προτείνει οδηγία κατά των φυλετικών διακρίσεων. Ωστόσο το εν λόγω άρθρο κάνει μάλλον λόγο για κατάλληλα μέτρα. Ο όρος κατάλληλα μέτρα δεν σημαίνει αυτομάτως οδηγία. Επιπλέον, θεωρώ ότι το άρθρο 13 θεωρείται ως ένα συνταγματικό άρθρο σε ευρωπαϊκό επίπεδο κατά κάποιο τρόπο, διότι διαρκώς χρησιμοποιείται ως σημείο αναφοράς.
<P>
Δεδομένης της διατύπωσης του άρθρου αυτού, κάτι τέτοιο δεν είναι νομίζω σωστό. Δεν πιστεύω ότι χρειάζεται ένα Σύνταγμα σε ευρωπαϊκό επίπεδο. Όλα τα κράτη μέλη έχουν ήδη υπογράψει την Ευρωπαϊκή Σύμβαση για τα Δικαιώματα του Ανθρώπου και διαθέτουν τα δικά τους συντάγματα.
<P>
Κυρία Πρόεδρε, είναι απαραίτητη η καταπολέμηση του ρατσισμού. Γι' αυτό και υποστηρίζω θερμά κάθε προσπάθεια που αναλαμβάνεται προς αυτή την κατεύθυνση σε εθνικό και διεθνές επίπεδο. Ωστόσο, θεωρώ υπερβολικό να εκπονείται ευρωπαϊκή νομοθεσία για το ζήτημα αυτό. Όταν ψηφίσουμε για τις παραγράφους του ψηφίσματος που αφορούν την υιοθέτηση νομοθεσίας, θα απόσχω δυστυχώς της ψηφοφορίας.

<SPEAKER ID=246 LANGUAGE="IT" NAME="Formentini">
Κυρία Πρόεδρε, συνάδελφοι, πρέπει και εγώ να υπογραμμίσω ότι οι προτάσεις της Επιτροπής στο σχέδιο δράσης της είναι ορθές αλλά ανεπαρκείς. Πράγματι, αυτό το φαινόμενο αντιμετωπίζεται με την καταπολέμηση κυρίως των αιτίων που το προκαλούν.
<P>
Σήμερα ίσως ο ρατσισμός δεν είναι τόσο βίαιος, η ξενοφοβία όμως είναι. Αυτό οφείλεται επίσης στο γεγονός ότι οι πληθυσμοί δεν ανέχονται τα μεταναστευτικά κύματα που έχουν εξάλλου καταστροφικές συνέπειες για τις συνθήκες ζωής. Είναι λοιπόν σκόπιμο να έχει η Ευρωπαϊκή Κοινότητα ενεργότερη προσέγγιση στον τομέα αυτόν. Κατά τη γνώμη μου, για παράδειγμα, ενώ τα κράτη πρέπει να είναι πολύ προσεκτικά σχετικά με τις συνθήκες μετανάστευσης, η Κοινότητα θα πρέπει να αναλάβει πρωτοβουλίες με στόχο, λ.χ., την οργάνωση της εισόδου στην επικράτεια εκείνων που το αξίζουν και το δικαιούνται, ενώ θα έπρεπε να εμποδίζεται η είσοδος εκείνων που δεν πληρούν τις προϋποθέσεις αυτές. Το λέω αυτό γιατί διαφορετικά δημιουργείται στην κοινή γνώμη ένα είδος μη ανεκτικότητας, που μπορεί να καταλήξει ακόμη και σε επεισόδια μισαλλοδοξίας έναντι των ατόμων. Χρειάζεται λοιπόν μια εξαιρετικά θετική προσέγγιση, να μην παρασυρόμαστε πλέον απλώς από τα γεγονότα αλλά να επιδιώκουμε να καθορίζουμε τα γεγονότα αυτά.
<P>
Σήμερα είναι πολύ πιθανό η λαϊκή συνείδηση να έχει πάθει ανοσία μπροστά σε παλιά φαινόμενα. Έχει πάθει ανοσία, όμως αυτό δεν φτάνει. Χρειάζονται και δράσεις, και από αυτήν την άποψη η ανάληψη δράσεων από την Ευρωπαϊκή Κοινότητα είναι σίγουρα μια αξιέπαινη πράξη.

<SPEAKER ID=247 LANGUAGE="DE" NAME="Mann, Thomas">
Kυρία Πρόεδρε, τι είναι αυτό που προκαλεί τον καθημερινό ρατσισμό, την πότε κρυφή, πότε έκδηλη εχθρότητα κατά των ξένων; Ο ανταγωνισμός στην αγορά εργασίας που διέπεται από το πνεύμα της εκτόπισης του άλλου, οι εστίες εγκληματικότητας, τα επικίνδυνα οικιστικά περιβάλλοντα; Γιατί τόσο πολλοί άνθρωποι στρέφουν το βλέμμα αλλού, όταν γίνονται επιθέσεις; Γιατί ανέχονται τόσο πολλές ρατσιστικές πράξεις βίας που γίνονται από συμμορίες; Ο χρόνος αγόρευσής μου δεν επαρκεί για να δώσω ακριβείς απαντήσεις, νομίζω όμως πως αξίζει να αναλυθούν τα συμπτώματα τόσο στα κράτη μέλη, όσο και στην Ευρώπη.
<P>
Σύμφωνα με το άρθρο 29 της Συνθήκης ΕΕ, υπάγονται στις αρμοδιότητες της Κοινότητας η πρόληψη και η καταπολέμηση του ρατσισμού και της ξενοφοβίας. Στο σχέδιο δράσης της Επιτροπής το οποίο εγκρίνει η Ομάδα του Ευρωπαϊκού Λαϊκού Κόμματος - αυτό το κατέστησε σαφές η εξαίρετη έκθεση του Arie Oostlander - πρόκειται να αντιμετωπισθούν δραστικότερα με εφαρμόσιμα μέτρα οι διακρίσεις λόγω φυλετικής, εθνικής καταγωγής ή λόγω θρησκείας. Πρέπει να ενισχυθούν τα πιλοτικά προγράμματα, να δημιουργηθούν εκ νέου δίκτυα και να συνδεθούν καλύτερα τα υπάρχοντα, όπου απαιτείται οπωσδήποτε η συνεργασία των θιγόμενων ομάδων. Η Επιτροπή θα έπρεπε να εκπονήσει μια πρόταση για μία οδηγία κατά των φυλετικών διακρίσεων. Ένα ειδικό άρθρο θα έπρεπε να πραγματεύεται τον κοινωνικό τομέα και τον τομέα της πολιτικής απασχόλησης, διότι οι επιπτώσεις του ρατσιστικού τρόπου σκέψης φαίνονται και στις επιχειρήσεις, όπως παρουσιάζει η με ζήλο συνταχθείσα γνωμοδότηση της Sue Waddington, ένα άρθρο που μπόρεσαν να εγκρίνουν τα μέλη της Ομάδας του Ευρωπαϊκού Λαϊκού Κόμματος στην Επιτροπή Απασχόλησης και Κοινωνικών Υποθέσεων.
<P>
Η ενσωμάτωση εθνοτικών μειονοτήτων στην αγορά εργασίας γίνεται με διαφορετικά αποτελέσματα. Μερικά από τα κράτη μέλη προτείνουν μέτρα προς προαγωγή της απασχόλησης στα Εθνικά Σχέδια Δράσης, σε άλλα είναι περιορισμένη η ελεύθερη διακίνηση των εργαζομένων. Υπάρχουν τρεις τομείς που είναι σημαντικοί για μένα. Πρώτον: στα σχολεία, αλλά και στις επιχειρήσεις οι νέοι πρέπει να παρακινηθούν ώστε να αναλάβουν μαζί με τους υπόλοιπους την ευθύνη για τον αγώνα κατά της ξενοφοβίας. Δεύτερον: πρέπει να καταρτισθεί από κοινού με τους κοινωνικούς εταίρους ένας κώδικας συμπεριφοράς κατά των διακρίσεων στον τόπο εργασίας. Μπορούμε να συνεισφέρουμε πολλές δικές μας εμπειρίες από τα κράτη μέλη. Τρίτον: θα έπρεπε να κάνουμε τα πάντα, ώστε να συνδεθούν μεταξύ τους οι δράσεις του Ευρωπαϊκού Κοινωνικού Ταμείου - συμπεριλαμβανομένων και των Adapt και Now, Youth, Start και Urban - καθώς και τμήματα των προγραμμάτων μας Leonardo, Νεολαία και Σωκράτης της ΕΕ με τρόπο που να καθιστά δυνατή την προσφορά αποτελεσματικών συμβολών στον απαραίτητο κατά του ρατσισμού αγώνα.

<SPEAKER ID=248 LANGUAGE="FR" NAME="Nordmann">
Κυρία Πρόεδρε, θα ήθελα να συμφωνήσω με τα λόγια του κ. Ford, για να αποτίσω φόρο τιμής κυρίως στις διάφορες επιτροπές του Κοινοβουλίου μας και την συμβουλευτική επιτροπή, πρόεδρος της οποίας είναι ο κ. Jean Kahn. Σε τέτοιου είδους εργασίες οφείλουμε την πρόοδο που σημειώθηκε, εδώ και δέκα χρόνια περίπου, στον αγώνα κατά του ρατσισμού και της ξενοφοβίας στα καθημερινά καθήκοντα της Ευρωπαϊκής Ένωσης, και επίσης την εγγραφή αυτού του αγώνα στις καταστατικές αρχές της Ένωσης. Για τον σκοπό αυτό, η συνθήκη του Αμστερνταμ σημειώνει πρόοδο την εμβέλεια της οποίας πρέπει να χαιρετίσουμε.
<P>
Αυτός ο αγώνας κατά του ρατσισμού στηρίζεται στην ισότητα των ατομικών δικαιωμάτων, στο διαχωρισμό του δημοσίου από το ιδιωτικό, στο γεγονός ότι κανένα εμπόδιο που προέρχεται από την καταγωγή των ατόμων δεν πρέπει να εμποδίζει την άνοδό τους. Ο διαχωρισμός της κοσμικής από τη θρησκευτική εξουσία, που εφαρμόζουν ορισμένα κράτη, αποτελεί σίγουρα το πλέον κατάλληλο φιλοσοφικό υπόβαθρο για την εξασφάλιση αυτής της ισότητας και αυτού του αγώνα κατά των διακρίσεων.
<P>
Αυτό θα πρέπει να μας κάνει να δείχνουμε πολύ σύνεση στο χειρισμό των αποκαλούμενων θετικών διακρίσεων, γιατί εμφανίζεται στον ορίζοντα ο κίνδυνος της κοινοτικοποίησης και η απομόνωση των ατόμων στην ομάδα καταγωγής τους από αυτές τις θετικές διακρίσεις και αυτό μπορεί να οδηγήσει σε παραλογισμούς. Όπως για παράδειγμα, το σημείο 13 της έκθεσης του κ. Oostlander, που ζητά από την Επιτροπή «να ενεργήσει σύμφωνα με την πολιτική που εφαρμόζει στο επίπεδο του δικού της προσωπικού για να εξασφαλίσει μία δίκαιη εκπροσώπηση των μειονοτικών φυλετικών ή εθνοτικών ομάδων».
<P>
Κυρία Πρόεδρε, φανταστείτε τις δυσκολίες την ημέρα εκείνη που σε ένα πρόβλημα πρόσληψης, ένα ικανό άτομο θα βρεθεί αντιμέτωπο με το γεγονός ότι υπάρχουν ήδη πολλοί Εβραίοι, πολλοί μαύροι στους κόλπους του προσωπικού της Επιτροπής και η υποψηφιότητά του για αυτόν τον λόγο θα τεθεί στην άκρη. Οι θετικές διακρίσεις είναι παράλογες. Θα πρέπει να αναγνωριστούν τα ατομικά δικαιώματα και να μην οδηγούν, υπό την κάλυψη του αγώνα κατά του ρατσισμού και της ξενοφοβίας, στην απομόνωση των ατόμων στα γκέτο καταγωγής τους.

<SPEAKER ID=249 LANGUAGE="PT" NAME="Novo">
Κυρία Πρόεδρε, αγαπητοί συνάδελφοι, κύριε Επίτροπε, δεν σκοπεύω να εξετάσω ζητήματα τα οποία τυγχάνουν γενικής συναίνεσης και που έχουν ήδη αναφερθεί από άλλους, είτε πρόκειται για τις γενικές γραμμές του προγράμματος δράσης ή την περιορισμένη ανανέωσή του, είτε για την αναγκαιότητα προώθησης σχεδίων σε πραγματική και πολύμορφη εταιρική βάση, ή ακόμη την επιτακτική ανάγκη μίας ολοκληρωμένης οπτικής της πάλης κατά του ρατσισμού, είτε πρόκειται για την ανάγκη σχετικής εκπαίδευσης ήδη από το σχολείο, ή την αναγκαιότητα και τον επείγοντα χαρακτήρα προώθησης εκστρατειών ευαισθητοποίησης και πληροφόρησης, είτε τέλος για την ανάγκη αξιολόγησης των προόδων της νομοθεσίας που σημειώθηκαν σε επίπεδο κρατών μελών, ή την επιτακτική ανάγκη εξασφάλισης πραγματικής νομικής αρωγής στα θύματα.
<P>
Θα ήθελα, επομένως, να υπογραμμίσω ότι τα αποσπασματικά μέτρα που προωθούνται σε επίπεδο απασχόλησης, η καλύτερη αξιοποίηση των πόρων του Ευρωπαϊκού Κοινωνικού Ταμείου ή η εφαρμογή μίας διαφορετικής οικιστικής πολιτικής η οποία θα αποτρέπει τη δημιουργία γκέτο, συνιστούν στο σύνολό τους μία ιδιαίτερα σημαντική δέσμη μέτρων αλλά που ενδέχεται να έχουν περιορισμένη αποτελεσματικότητα, από τη στιγμή που πρόσφατες μελέτες αναδεικνύουν μια ανησυχητική και άκρως σημαντική έξαρση της ξενοφοβίας, ακόμη και στους κόλπους του ίδιου του ευρωπαϊκού πληθυσμού.
<P>
Η κατάσταση κινδυνεύει να επιδεινωθεί εάν δεν αντιληφθούμε ότι οι παρατηρούμενες στάσεις ξενοφοβίας πηγάζουν από τις νεοφιλελεύθερες οικονομικές πολιτικές που γεννούν την αστάθεια, την ανεργία, την περιθωριοποίηση και τη φτώχεια. Πρόκειται για αντικειμενικές αιτίες που υποβοηθούν την έξαρση του ρατσισμού και της ξενοφοβίας. Πιστεύω ότι η έκθεση δεν θίγει αυτό το ζήτημα, και ότι η μη προσέγγιση αυτών των αιτίων μάς κάνει να χάσουμε μια ευκαιρία ώστε να αποκτήσουμε αληθινή γνώση της πραγματικής διάστασης του προβλήματος και ταυτόχρονα να προχωρήσουμε στη δρομολόγηση αλλαγών στις πολιτικές που, όντως, αποτελούν τα βαθύτερα αίτια της εμφάνισης της ξενοφοβίας και του ρατσισμού.

<SPEAKER ID=250 LANGUAGE="DE" NAME="Wolf">
Κυρία Πρόεδρε, νομίζω πως ο κ. Thomas Mann έθεσε το σωστό ερώτημα, εκείνο που πρέπει να θέσει κανείς εδώ στον εαυτό του. Από πού προέρχεται ο ρατσισμός; Σε αυτό θα προσέθετα αμέσως και το δεύτερο ερώτημα το οποίο τέθηκε μόλις τώρα. Υπήρξαν ισχυρισμοί ότι έχουμε κάνει μεγάλες προόδους στην καταπολέμηση του ρατσισμού. Εγώ πιστεύω πως πρέπει να είμαστε πολύ πιο προσεκτικοί εδώ, διότι ο ρατσισμός έχει εξελιχθεί και παραμένει μάλιστα πολύ επικίνδυνος. Η ρατσιστική βία συνεχίζεται στους δρόμους μας. Κάποιοι ισχυρίσθηκαν ότι υποχώρησε λίγο - ίσως να είναι αλήθεια ότι έχει μειωθεί η έντασή του στις στατιστικές μιας μεμονωμένης χώρας, όμως αυτό οφείλεται και στο θέμα της εκτίμησης των ανεπίσημων στατιστικών. Αυτό σημαίνει πως πρέπει να αναρωτηθούμε πραγματικά για τον λόγο για τον οποίο η Ευρώπη μας αντιμετωπίζει τώρα τόσο μαζικά αυτό το πρόβλημα.
<P>
Πιστεύω πως στην πραγματικότητα υπάρχουν δύο ερωτήματα σχετικά με αυτό. Μήπως υπάρχει κάποια σχέση με τη μαζική ανεργία, με την πολιτική της αποδόμησης της αλληλεγγύης και της αύξησης του ανταγωνισμού που ακολουθήσαμε κατά τα τελευταία 15 έως 20 χρόνια; Υπάρχει μήπως κάποια σχέση με την ευρωπαϊκή ιστορία; Εννοώ την ευρωπαϊκή ιστορία ως ιστορία των αποικιών, ως ιστορία των ιμπεριαλιστικών αξιώσεων της Ευρώπης και την ευρωπαϊκή ιστορία ως ιστορία αυτού του αιώνα, δηλαδή την ιστορία των γερμανικών πολέμων και του γερμανικού ρατσισμού στην Ευρώπη. Πιστεύω πως εάν δεν υπενθυμίζουμε και εάν δεν επεξεργαζόμαστε αυτήν την ιστορία, θα περιπίπτουμε συνέχεια στο σφάλμα να ψηφίζουμε τη λήψη πολλών μικρών μέτρων τα οποία δεν αλλάζουν τίποτα στο πρόβλημα. Δεν επιτρέπεται να το κάνουμε αυτό! Είναι καθήκον μας να υπενθυμίζουμε, και είναι καθήκον μας να επεμβαίνουμε πραγματικά στα προβλήματα.

<SPEAKER ID=251 LANGUAGE="EN" NAME="Paisley">
Κυρία Πρόεδρε, ο προκατοχός σας στην προεδρία ευχήθηκε στους βουλευτές Καλά Χριστούγεννα. Τα Χριστούγεννα είναι μια περίοδος που οι νέοι και τα παιδιά πρέπει να έχουν ειρήνη. Το Σώμα αυτό τρέφει μια μεγάλη ψευδαίσθηση, ότι έχουμε ειρήνη στη Βόρεια Ιρλανδία. Δεν έχουμε όμως ειρήνη στη Βόρεια Ιρλανδία.
<P>
Υπάρχει μια οργάνωση στην Ιρλανδία που προωθείται και χρηματοδοτείται από την κυβέρνηση. Ονομάζεται FAIT - Families Against Intimidation and Terror (Οικογένειες κατά του εκφοβισμού και του τρόμου). Δημοσίευσε πρόσφατα την έκθεσή της, μια έκθεση πραγματικά συγκλονιστική. Από τη μέρα που υπεγράφη η συμφωνία του Μπέλφαστ μέχρι σήμερα - λυπάμαι αλλά δεν έχω το χρόνο να σας διαβάσω την έκθεση - λέει όμως ότι μόνο τον περασμένο μήνα 95 παιδιά έπεσαν θύματα εκφοβισμού, ηλικίας από 3 μηνών έως 18 χρονών. Μας λέει ότι ολόκληρες οικογένειες εκτοπίστηκαν από τα σπίτια τους και οδηγήθηκαν εντελώς έξω από την Επαρχία. Σημειώθηκαν σοβαροί ξυλοδαρμοί - άτομα που χτυπήθηκαν με τσεκούρια και σφυριά. Συνολικά 150 τέτοια επεισόδια σημειώθηκαν το Νοέμβριο. Και εμπλέκονται όλοι. Οι Loyalist Παραστρατιωτικοί, η Δύναμη Εθελοντών του Ώλστερ (UVF), η Αμυντική Ένωση του Ώλστερ (UDA) και οι Ρεπουμπλικανοί Παραστρατιωτικοί, ο IRA, όλοι εμπλέκονται. Γιατί; Επειδή επιταχύνθηκαν οι αποφυλακίσεις κρατουμένων. Και η οργάνωση αυτή ανακάλυψε ότι στους δρόμους του Μπέλφαστ αυτοί που ενορχηστρώνουν τους ξυλοδαρμούς είναι αυτοί που αποφυλακίστηκαν στα πλαίσια του προγράμματος που υποτίθετο ότι θα μας έφερνε την ειρήνη.
<P>
Είναι πια καιρός η κυβέρνηση και το Σώμα αυτό να αντιμετωπίσουν την πραγματικότητα. Θα ήθελα να μπορώ να πω ότι τα αγόρια και τα κορίτσια της χώρας μου θα ζήσουν ευτυχισμένα Χριστούγεννα. Ξέρω όμως πως ορισμένα θα γίνουν στόχος αυτών των τρομοκρατών.

<SPEAKER ID=252 LANGUAGE="DE" NAME="Habsburg-Lothringen">
Κυρία Πρόεδρε, έχουν λεχθεί ήδη πάρα πολλά για την έκθεση, ειδικότερα για την έκθεση του κ. Oostlander. Και εκείνος εξέφρασε τη λύπη του για το γεγονός ότι οι εξελίξεις στον τομέα της καταπολέμησης του ρατσισμού και της ξενοφοβίας προχωρούν μάλλον με εξαιρετικά αργό ρυθμό. Δεν θα έπρεπε όμως να ξεχνάμε ότι μπορούμε, βασικά, να περιλάβουμε μέτρα κατά αυτών των τρομερών τάσεων σε κάθε τομέα της δραστηριότητάς μας στο Ευρωπαϊκό Κοινοβούλιο. Υπάρχει, ειδικά, ένα κεφάλαιο που εμφανίζεται στην έκθεση του κ. Oostlander το οποίο θεωρώ εξαιρετικά σημαντικό, δηλαδή εκείνο στο οποίο ασχολείται με τα μέτρα εξωτερικής πολιτικής. Γειτονεύουμε, ως γνωστόν, άμεσα με μία χώρα με την οποία έχουμε ασχοληθεί πάρα πολύ την τελευταία περίοδο, όπου έχουμε μιλήσει πολύ για βοήθεια, μια χώρα στην οποία ο ρατσισμός επιδεικνύει προς το παρόν ένα πρόσωπο που δεν μπορεί καν να το φανταστεί κανείς, και που δεν είναι άλλη από τη Ρωσία. Είναι κρίμα που εδώ αναφέρουμε ελάχιστα πράγματα για αυτό, ιδιαίτερα αν αναλογισθούμε το γεγονός ότι υπάρχουν τόσες αναρίθμητες μεμονωμένες περιπτώσεις στις οποίες θα μπορούσαμε να αναφερθούμε.
<P>
Κατά την τελευταία περίοδο συνόδου εξετάσαμε στο Κοινοβούλιο αυτό ένα επείγον θέμα που μας έφερε αντιμέτωπους με τον στρατηγό Makaschow o oποίος τυγχάνει μέλος της Κεντρικής Επιτροπής του Κομμουνιστικού Κόμματος, ο οποίος διεξήγε εν μέρει τον προεκλογικό του αγώνα υπό το σύνθημα «Σκοτώστε όλους τους Εβραίους», ο οποίος είναι μέλος της Δούμα, χωρίς ποτέ να έχει δεχθεί ανάλογα κάποια μομφή - όπως θα άρμοζε - για τις δηλώσεις του στη Δούμα. Πιστεύω πως αυτό είναι κάτι τρομερά ανησυχητικό, εάν σκεφθούμε πως στη χώρα αυτή υπάρχουν μειονότητες για τις οποίες πολλοί από εμάς μάλλον δεν έχουν ακούσει τίποτα ακόμη. Θα σας παρακαλέσω να μου επιτρέψετε να τονίσω εδώ ιδιαίτερα μία ή δύο από αυτές, απλούστατα επειδή νομίζω πως είναι σημαντικό να μιλήσουμε εδώ για το θέμα αυτό.
<P>
Ένα παράδειγμα αποτελεί η εβραϊκή μειονότητα - και το λέω αυτό ειδικά λόγω των δηλώσεων του στρατηγού Makaschow - η οποία ζει ακόμα και σήμερα στη λεγόμενη εβραϊκή αυτόνομη περιοχή. Η μειονότητα αυτή εκτοπίσθηκε εν μέρει το 1927 και στη συνέχεια πάλι στις αρχές της δεκαετίας του «30. Σήμερα, οι άνθρωποι αυτοί ζουν στην περιοχή που ονομάζεται τώρα Μπιρομπιγιάν ή εβραϊκή αυτόνομη περιοχή, και βρίσκεται στη βόρεια όχθη του ποταμού Αμούρ. Συγγραφείς της εποχής έχουν πει σχετικά πως η περιοχή αυτή είναι τόσο άσχημη και τόσο αφιλόξενη από άποψη καιρικών συνθηκών, ώστε πριν την εγκατάσταση χιλιάδων Εβραίων στην μεγέθους 36.000 τετραγωνικών χιλιομέτρων περιοχή, υπήρχαν εκεί μόνον 1.192 κάτοικοι, Κορεάτες, Καζάχοι και μερικοί Τουνγκούσιοι των οποίων όμως ο αριθμός μειωνόταν ολοένα, επειδή οι καιρικές συνθήκες περιόριζαν στο ελάχιστο τις πιθανότητες επιβίωσής τους. Ακόμα και σήμερα ζουν εκεί άνθρωποι οι οποίοι εκτοπίσθηκαν στον τόπο αυτό ως Εβραίοι, και το μεγαλύτερο περιοδικό της περιοχής είναι ένα περιοδικό που εκδίδεται όπως πάντα στη γλώσσα Γίντις. Πιστεύω πως δεν επιτρέπεται να λησμονούμε ανθρώπους σαν κι αυτούς που ζουν τόσο απομακρυσμένα και των οποίων απειλείται πραγματικά η ύπαρξη, ειδικά σε μια χρονική στιγμή κατά την οποία προβαίνει σε τέτοιες δηλώσεις κάποιος όπως ο στρατηγός Makaschow.
<P>
Θα ήθελα ακόμα να προσθέσω και ένα δεύτερο σύντομο θέμα: αυτή ακριβώς η Ρωσία που επιτρέπει να συμβαίνουν εδώ τέτοια πράγματα, ήταν τελικά εκείνη που κατά τη διάρκεια των τελευταίων 150 ετών ξερίζωσε ήδη δύο φορές εντελώς έναν λαό, τουτέστι τους Τσετσένους. Τους εκδίωξε εντελώς από τη χώρα τους, αυτοί δεν έπαψαν να επιστρέφουν, και μπορούμε να δούμε τι αποτέλεσμα είχε αυτό. Μπορούμε λοιπόν πραγματικά να κάνουμε κάτι στην εξωτερική μας πολιτική για να εξουδετερώσουμε αυτόν τον μόνιμο ρατσισμό.

<SPEAKER ID=253 LANGUAGE="FI" NAME="Ryynδnen">
Αξιότιμη κυρία Πρόεδρε, μολονότι η Ευρωπαϊκή Ένωση και ιδιαίτερα αυτό εδώ το Κοινοβούλιο έχουν επανειλημμένα επεξεργαστεί ψηφίσματα και έχουν εγκρίνει εκθέσεις για την καταπολέμηση του ρατσισμού και της ξενοφοβίας, ωστόσο, η πραγματική προόδος είναι δυστυχώς μικρή ή ανύπαρκτη, γεγονός το οποίο επισημάνθηκε και εδώ σε προηγούμενες παρεμβάσεις. Επομένως, είναι τώρα καιρός για πιο αποφασιστικές και αποτελεσματικές πράξεις τόσο σε εθνικό, όσο και σε κοινοτικό επίπεδο, προκειμένου να καταπολεμηθούν όλες οι μορφές διάκρισης και να αυξηθεί η ανεκτικότητα. Συνεπώς, η έκθεση του κυρίου Oostlander και το σχέδιο δράσης της Επιτροπής είναι ιδιαίτερα ευπρόσδεκτες, όπως επίσης και τα σχέδια των νομοθετικών πράξεων για την περίοδο μετά την κύρωση της Συνθήκης του Αμστερνταμ.
<P>
Η καταπολέμηση του ρατσισμού πρέπει να αποτελέσει αναπόσπαστο τμήμα των υπόλοιπων πολιτικών της Ένωσης, από τις εξωτερικές σχέσεις μέχρι τις προενταξιακές διαδικασίες των υποψηφίων προς ένταξη χωρών. Συμφωνώ με τον εισηγητή ότι ο συντονισμός και οι πρωτοβουλίες για την πολιτική κατά του ρατσισμού θα πρέπει βέβαια να αποτελούν ευθύνη ενός και μόνο Επιτρόπου. Επιθυμώ επίσης, όπως και ο εισηγητής, να τονίσω την πρωταρχική σημασία που έχουν οι δράσεις για την πληροφόρηση και την επικοινωνία στη στρατηγική για τον αγώνα κατά του ρατσισμού. Οι ενημερωτικές δράσεις θα πρέπει να κατευθυνθούν σε διάφορες πλευρές, αφού το ενημερωτικό υλικό προσαρμοσθεί πρώτα στις ανάγκες κάθε πλευράς. Στις δράσεις κατά του ρατσισμού θα πρέπει να συμμετέχουν όλοι οι παράγοντες, με ένα πνεύμα πολύ ευρείας εταιρικότητας. Πολλές μη κυβερνητικές οργανώσεις με τα δίκτυα που διαθέτουν συνιστούν δυναμικούς και δημιουργικούς παράγοντες και οι προσπάθειές τους για αύξηση της ανεκτικότητας αξίζουν πραγματικά την υποστήριξή μας.
<P>
Κατά τη γνώμη μου, έχει δοθεί πολύ μικρή προσοχή στη μεγάλη σημασία που έχουν ακριβώς τώρα τα προγράμματα της Ευρωπαϊκής Ένωσης για την κατάρτιση και τη νεολαία, ώστε να αυξηθούν οι γνωριμίες και η αμοιβαία κατανόηση και, μέσω αυτών, να προωθηθεί η καταπολέμηση της ξενοφοβίας. Τώρα που αυτά τα προγράμματα ανανεώνονται, είναι σημαντικό κατά την υλοποίησή τους να τονίζονται οι πτυχές που αφορούν την αλληλεπίδραση και την ανεκτικότητα. Κατά τη γνώμη μου είναι προς το συμφέρον του Συμβουλίου να στηρίζει το Κοινοβούλιο το οποίο προσπαθεί να εξασφαλίσει σε όλο και περισσότερους νέους τη δυνατότητα να συμμετάσχουν σε αυτά τα προγράμματα, επειδή οι προσωπικές εμπειρίες, επί παραδείγματι, μέσω των προγραμμάτων ανταλλαγών, αποτελούν τον πιο αποτελεσματικό τρόπο εξάλειψης των προκαταλήψεων και διαπαιδαγωγούν τους ανθρώπους, ώστε να αντιμετωπίζουν τη διαφορετικότητα ως γεγονός που μας εμπλουτίζει.

<SPEAKER ID=254 NAME="Παπαγιαννάκης">
Κυρία Πρόεδρε, θα ήθελα να χαιρετίσω και εγώ την πρόθεση της Επιτροπής να φτιάξει νομοθετικό έργο εναντίον του ρατσισμού και να συμμεριστώ κυρίως όσα άκουσα από τους συναδέλφους κύριο Ford και κύριο Oostlander. Επιτρέψτε μου, κυρία Πρόεδρε, να τονίσω απλώς δύο σημεία από αυτά που ανέφερα: το ένα αφορά τη διεύρυνση. Νομίζω ότι μέσα σ' αυτή την προσπάθεια της Επιτροπής -και τη δικιά μας- πρέπει να δοθεί ιδιαίτερη προσοχή τώρα που ετοιμάζουμε τη διεύρυνση, ώστε κατά τη διάρκεια της προενταξιακής διαδικασίας να υπάρξει σοβαρή προσπάθεια να μειωθούν τα προβλήματα ρατσισμού, ξενοφοβίας και άλλα ανάλογα στις υπό ένταξη χώρες, με στόχο να μην εισαγάγουμε αργότερα στην Ένωση προβλήματα που ήδη γνωρίζουμε εμείς, είτε από τους πρόσφυγες που έρχονται από εκεί, είτε στις ίδιες μας τις χώρες. Γνωρίζουμε, παραδείγματος χάρη, προβλήματα τσιγγάνων στην Ελλάδα και δεν χρειάζεται να προσθέσουμε την εισαγωγή προβλημάτων τσιγγάνων από την Τσεχία και τις άλλες υποψήφιες χώρες. Θα επιθυμούσα να το τονίσω ιδιαίτερα αυτό.
<P>
Ένα δεύτερο πρόβλημα, κυρία Πρόεδρε, είναι ο Επίτροπος: θέλω επίσης να τονίσω πολύ το ότι μέχρι τώρα η κατανομή των αρμοδιοτήτων ανάμεσα σε Επιτρόπους γινόταν βάσει των οικονομικών, του αρχικού χαρακτήρα της Ένωσης, αν θέλετε. Η Ένωση αναγκαστικά γίνεται όλο και πιο πολιτική, όλο και πιο κοινωνική. Νομίζω ότι αν θέλουμε μια σοβαρή πολιτική εναντίον του ρατσισμού πρέπει να υπάρχει αυτό που οι φίλοι μας οι Εγγλέζοι λένε «follow up», δηλαδή μια παρακολούθηση συνεχής. Ένας Επίτροπος που θα είναι το «υπουργείο» παρακολούθησης της εφαρμογής της νομοθεσίας κατά του ρατσισμού. Νομίζω ότι θα είναι εξαιρετικά αποτελεσματικό, πέρα από όλα τα άλλα που συζήτησαν οι συνάδελφοι μέχρι τώρα.

<SPEAKER ID=255 LANGUAGE="IT" NAME="Amadeo">
Κυρία Πρόεδρε, η σημερινή συζήτηση εντάσσεται στο μέλλον της συζήτησης για τα δικαιώματα του ανθρώπου και στον εορτασμό της 50ής επετείου της επίσημης Οικουμενικής Διακήρυξης των δικαιωμάτων αυτών, που γεννήθηκαν με τη γαλλική επανάσταση και αναπτύχθηκαν με την εξέλιξη του πολιτισμού μας, και αποτελεί το φυσικό επακόλουθό τους.
<P>
Στις εποχιακές αλλαγές που υφίσταται η σύγχρονη κοινωνία μας, ένα φάσμα φυσάει πάνω από την Ευρώπη και κινδυνεύει να έχει αρνητικές επιπτώσεις εάν δεν αντιμετωπιστεί δεόντως: η παγκοσμιοποίηση. Αυτή η πραγματικότητα που ελκύει και φοβίζει την Ευρώπη μας, αν και πλούσια σε διαφορετικές παραδόσεις, κινήματα και γλώσσες, μπορεί να προκαλέσει - και συχνά το έχει ήδη κάνει - το φόβο του άλλου, του διαφορετικού, αυξάνοντας τα φαινόμενα του ρατσισμού και της ξενοφοβίας, τα οποία για να υπερνικηθούν χρειάζονται αφενός μια εκστρατεία ευαισθητοποίησης της κοινής γνώμης που να στηρίζει και να αναπτύσσει την πληροφόρηση των πολιτών και αφετέρου μια πραγματική πολιτιστική ενίσχυση που να επιβεβαιώνει την ευρωπαϊκή ταυτότητα ως αξία.
<P>
Για το λόγο αυτόν, πέρα από τις πρακτικές εκδηλώσεις του σχεδίου δράσης κατά του ρατσισμού, που πρέπει εξάλλου να καταγγείλουμε, σχεδίου που υποβάλλει ελάχιστες συγκεκριμένες προτάσεις σχετικά με τους στόχους που σχεδιάζει να επιδιώξει και τη χρηματοδότηση που θα του διατεθεί, είναι αναγκαίο τα κράτη μέλη να συνεχίσουν τον εδραιωμένο πια αγώνα κατά των ρατσιστικών διακρίσεων και να συγκεκριμενοποιήσουν την αποδοχή των μειονοτικών ομάδων με μια σειρά πολιτικών και παιδαγωγικών πρωτοβουλιών στους τομείς της απασχόλησης, της παιδείας, της υγείας, της κοινωνικής ασφάλειας, του δικαιώματος κατοικίας και των δημόσιων και ιδιωτικών υπηρεσιών.
<P>
Τη στιγμή που η ευρωπαϊκή κοινωνία ανοίγεται σε νέες απαιτήσεις και ανάγκες, οι φυλετικές διακρίσεις, ο ρατσισμός και ο φόβος του διαφορετικού μπορούν να καταπολεμηθούν και να νικηθούν εάν έχουμε διδάξει στα παιδιά μας ότι δεν αρκεί να είμαστε ευρωπαίοι λόγω της ιθαγένειάς μας ενός ή άλλου ευρωπαϊκού κράτους, αλλά γινόμαστε ευρωπαίοι μαθαίνοντας να σεβόμαστε τις διαφορές, αξία που τιμά περισσότερο τη γηραιά μας ήπειρο.

<SPEAKER ID=256 LANGUAGE="EN" NAME="Cushnahan">
Κυρία Πρόεδρε, θα ήθελα να αρχίσω απαντώντας στις παρατηρήσεις του κ. Paisley. Ως πρώην πολιτικός στη Βόρεια Ιρλανδία, επιτρέψτε μου να πω ότι διαφωνώ ριζικά με τα συμπεράσματά του για την ειρηνευτική διαδικασία. Είναι η καλύτερη ευκαιρία που έχει η Ιρλανδία για να επιλύσει τις κυριότερες διαφορές της και να επιτύχει διαρκή ειρήνη. Ωστόσο, αν και διαφωνώ με τη βασική του προσέγγιση, συμφωνώ με τις παρατηρήσεις του σχετικά με τις δηλώσεις της FAIT - διακοινοτικής οργάνωσης στην οποία συμμετέχει και ο αδελφός μου - που καταγγέλλει τις τρομερές πράξεις που συνεχίζουν να διαπράττουν οι παραστρατιωτικές οργανώσεις. Εκφράζω τη λύπη μου για το γεγονός ότι η διοίκηση στη Βόρεια Ιρλανδία τηρεί εκκωφαντική σιγή, όσον αφορά τις δραστηριότητες των παραστρατιωτικών, ιδίως σε σχέση με τον εκφοβισμό, τους σωφρονιστικούς ξυλοδαρμούς και ούτω καθεξής. Δεν θα έπρεπε να τις αγνοούμε.
<P>
Επανέρχομαι στην έκθεση. Εν συνεχεία της Συνθήκης του Αμστερνταμ, είναι σημαντικό να ενισχύσουμε τον αγώνα μας κατά του ρατσισμού και της ξενοφοβίας. Εκφράζω συνεπώς την ικανοποίησή μου και για τις δύο αυτές εκθέσεις και, ιδίως, υποστηρίζω τα συμπεράσματα του κ. Oostlander, ότι το σχέδιο της Επιτροπής είναι γεμάτο με ρητορείες, αλλά χωρίς συγκεκριμένες δράσεις. Υποστηρίζω την πρότασή του για πολιτικές και εκπαιδευτικές πρωτοβουλίες που θα συμβάλουν στην αποδοχή των μειονοτικών ομάδων στις κοινωνίες των κρατών μελών. Κάθε κράτος μέλος το χρειάζεται αυτό, συμπεριλαμβανομένου του δικού μου, όπου με θλίβει η ανάπτυξη του ρατσισμού και της ξενοφοβίας, ιδίως κατά των προσφύγων.

<SPEAKER ID=257 NAME="Pinheiro">
Θα ήθελα κατ' αρχάς να τονίσω το έργο που επιτέλεσε το Ευρωπαϊκό Κοινοβούλιο το 1998 και πολλά από τα προηγούμενα χρόνια για την καταπολέμηση του ρατσισμού, της ξενοφοβίας και του αντισημιτισμού εντός και εκτός της Ευρωπαϊκής Ένωσης. Σημειώσαμε ικανοποιητική πρόοδο το 1998 στις κοινές προσπάθειές μας να βελτιώσουμε την εικόνα του ευρωπαϊκού αγώνα κατά του ρατσισμού. Επιτρέψτε μου να επισημάνω ορισμένα από τα σημαντικότερα γεγονότα αυτού του έτους.
<P>
Το Μάρτιο, η Επιτροπή υπέβαλε το σχέδιο δράσης της κατά του ρατσισμού και τον Οκτώβριο το Ευρωπαϊκό Δίκτυο κατά του Ρατσισμού. Το 1998, το Ευρωπαϊκό Παρατηρητήριο για το Ρατσισμό και την Ξενοφοβία άρχισε επίσης τις εργασίες του. Επίσης, η Επιτροπή εργάστηκε εντατικά το χρόνο αυτόν για να προετοιμάσει το έδαφος για την έναρξη ισχύος του άρθρου 13 της νέας Συνθήκης. Μόλις πριν από δύο βδομάδες μια σημαντική διάσκεψη διεξήχθη στη Βιέννη. Στη διάσκεψη αυτή, ο Επίτροπος Flynn επιβεβαίωσε την πρόθεσή του να υποβάλει, αμέσως μετά την επικύρωση της Συνθήκης του Αμστερνταμ, πακέτο προτάσεων κατά των διακρίσεων, συμπεριλαμβανομένων μιας οδηγίας πλαισίου που αφορά γενικά όλα τα είδη διακρίσεων στην απασχόληση, μιας οδηγίας που ασχολείται συγκεκριμένα με τις φυλετικές διακρίσεις και ενός σχεδίου δράσης κατά των διακρίσεων, που θα έχουν ως στόχο να ενισχύσουν τη συνεργασία με τα κράτη μέλη και την κοινωνία των πολιτών με ιδιαίτερη έμφαση στη δημιουργία εταιρικών σχέσεων και τη δικτύωση, καθώς και στην εμβάθυνση των γνώσεων και της διάδοσης της καλύτερης πρακτικής σε όλα τα μέρη της Ένωσης.
<P>
Τέλος, στο πλαίσιο της ενσωμάτωσης της πτυχής «ισότητα ευκαιριών» στις πολιτικές (mainstreaming), που υποστήριξε η Επιτροπή στο σχέδιο δράσης της, τονίζω ότι οι κατευθυντήριες γραμμές του 1999 για τις πολιτικές απασχόλησης των κρατών μελών, οι οποίες προτάθηκαν τον Οκτώβριο και εγκρίθηκαν το περασμένο Σαββατοκύριακο στη Διάσκεψη Κορυφής της Βιέννης, ζητούν μια αγορά εργασίας ανοικτή σε όλους και περιέχουν σαφή αναφορά στην ανάγκη επίλυσης των ιδιαίτερων δυσκολιών που αντιμετωπίζουν οι εθνοτικές μειονότητες στην αγορά εργασίας. Συναφείς με τις απαιτήσεις αυτές θα είναι και οι προτάσεις μας, που θα υποβληθούν το προσεχές έτος για μια νέα κοινοτική πρωτοβουλία, ως μέρος της μεταρρύθμισης των διαρθρωτικών ταμείων. Σχεδιάζεται μια νέα πρωτοβουλία, προκειμένου να εστιαστούν οι ανθρώπινοι πόροι στη διεθνική συνεργασία και την καταπολέμηση των διακρίσεων και της ανισότητας στην αγορά εργασίας.
<P>
Το 1998 υπήρξε σημαντικό έτος προετοιμασίας και διαβούλευσης στον αγώνα κατά του ρατσισμού. Στο πλαίσιο αυτό, η Επιτροπή ανυπομονεί να υποβάλει νομοθετικές προτάσεις για την καταπολέμηση των φυλετικών διακρίσεων το 1999. Ελπίζουμε ότι θα συνεχίσουμε να έχουμε την υποστήριξή σας.

<SPEAKER ID=258 NAME="Πρόεδρος">
Ευχαριστώ πολύ, κύριε Επίτροπε Pinheiro.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=10>
Πλωτές μεταφορές επικινδύνων εμπορευμάτων
<SPEAKER ID=259 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0435/98) του κ. McMahon, εξ ονόματος της Επιτροπής Μεταφορών και Τουρισμού, σχετικά με την πρόταση οδηγίας του Συμβουλίου για την προσέγγιση των νομοθεσιών των κρατών μελών σε ό, τι αφορά τη μεταφορά επικινδύνων εμπορευμάτων με σκάφη εσωτερικής ναυσιπλοΐας (COM(97)0367 - C4-0449/97-97/0193(SYN)).

<SPEAKER ID=260 NAME="McMahon">
Κυρία Πρόεδρε, η εν λόγω έκθεση αφορά τη μεταφορά επικίνδυνων εμπορευμάτων στο Ρήνο και το Δούναβη. Επί του παρόντος, η Επιτροπή συμμετέχει σε συζητήσεις με την Επιτροπή του Ρήνου και τα άλλα κράτη μέλη στη Γενεύη για μια διεθνή συμφωνία. Στόχος αυτής της νομοθετικής πρότασης, που έχουμε ενώπιόν μας αυτό το απόγευμα, είναι να ευθυγραμμίσει τους εθνικούς και τους διεθνείς κανόνες σχετικά με τη μεταφορά επικίνδυνων εμπορευμάτων με σκάφη εσωτερικής ναυσιπλοΐας με τη συναφή νομοθεσία για τις οδικές και σιδηροδρομικές μεταφορές.
<P>
Η έκθεσή μου είναι αρκετά λεπτομερής όσον αφορά τη χρήση και τη λειτουργία των εσωτερικών πλωτών οδών, θα ήθελα όμως να εστιαστώ σε ορισμένες από τις κυριότερες πτυχές σχετικά με τα καθεστώτα που διέπουν τη λειτουργία αυτού του τρόπου μεταφοράς. Αυτή τη στιγμή, μόνο για το Ρήνο υπάρχουν δεσμευτικοί διεθνείς κανόνες για τις εσωτερικές πλωτές οδούς. Είναι ιδιαίτερα επίκαιρη αυτή η συζήτηση στο Στρασβούργο αφού ο Ρήνος, μία από τις κυριότερες αρτηρίες της Ευρώπης, διασχίζει την πόλη του Στρασβούργου. Η Κεντρική Επιτροπή Ναυσιπλοίας του Ρήνου ιδρύθηκε το 1818- μάλιστα, ήταν το πρώτο διεθνικό σώμα στην Ευρωπαϊκή Ένωση - και αποτελεί υπόδειγμα διακυβερνητικής συνεργασίας.
<P>
Επισκέφθηκα την Επιτροπή του Ρήνου στο μεγαλοπρεπές κτήριό της, το πρώην ανάκτορο του Αυτοκράτορα Γουλιέλμου λίγο μετά την ενοποίηση της Γερμανίας το 1871. Μου προξένησε ευχάριστη έκπληξη όταν έμαθα τους κανόνες και τους κανονισμούς σύμφωνα με τους οποίους λειτουργεί η Επιτροπή του Ρήνου. Την περασμένη περίοδο συνόδου, άδραξα την ευκαιρία και ταξίδευσα με μία από αυτές τις φορτηγίδες που μεταφέρουν πετρέλαιο και φυσικό αέριο. Εν προκειμένω, η Επιτροπή Μεταφορών και Τουρισμού οργάνωσε μια πολύ επιτυχημένη ακρόαση, όπου συμμετείχε όχι μόνο η Επιτροπή του Ρήνου, αλλά και η αντίστοιχη επιτροπή του Δούναβη. Η επιτυχία του Ρήνου σε αυτό το είδος μεταφοράς αποτέλεσε επαναλαμβανόμενο θέμα της ακρόασης στις Βρυξέλλες. Το σαφές μήνυμα που μεταδόθηκε είναι ότι η Επιτροπή του Ρήνου έχει καλή νομοθεσία. Συνεπώς, θα πρέπει να βασιστούμε στους κανόνες της Επιτροπής του Ρήνου και σε ό, τι αποκαλεί ADNR για το μέλλον.
<P>
Επί του παρόντος, η Επιτροπή διαπραγματεύεται την αναθεώρηση των κανόνων που διέπουν τις μεταφορές διά εσωτερικών πλωτών οδών. Κατά τη γνώμη μου, οι συστάσεις στη Γενεύη είναι ανεπαρκείς και θα έπρεπε να είναι παρόμοιες με τους κανόνες που ισχύουν σήμερα για το Ρήνο. Η πρόταση της Επιτροπής για μια τελική συμφωνία συνεχίζει να βρίσκεται υπό διαπραγμάτευση και σίγουρα θα πάρει κάποιο χρόνο. Πιστεύει ότι η συμφωνία πρέπει να ισχύει για όλες τις εσωτερικές πλωτές οδούς, όχι μόνο για το Ρήνο και το Δούναβη, αλλά και για άλλες στην Ανατολική Ευρώπη. Αυτό είναι πρακτικό και αξίζει αλλά επειδή η Επιτροπή του Ρήνου υπερέχει παγκοσμίως στον τομέα αυτόν, πιστεύω ότι πρέπει να επικρατήσει η νομοθεσία της. Κατά την άποψή μου, όταν η νέα συμφωνία ADΝ συμφωνηθεί οριστικά και ευθυγραμμιστεί με τις παρούσες προτάσεις για το Ρήνο, μόνο τότε θα είναι δυνατό να δημιουργηθεί ένα συνεκτικό, πρακτικό και λειτουργικό σύνολο κανόνων. Πρέπει να διατηρήσουμε την επιτυχία του Ρήνου στην προσπάθειά μας να εναρμονίσουμε τα πρότυπα σε όλη την Κοινότητα και έξω από αυτήν.
<P>
Αρκετές τροπολογίες κατατέθηκαν επί της έκθεσης που ενισχύουν αυτή την ιδέα. Με μεγάλη μου ευχαρίστηση υποστήριξα τις ιδέες της κ. Langenhagen. Αντιλαμβάνομαι ότι η Επιτροπή δεν είναι απολύτως ευχαριστημένη όσον αφορά τη μεταβατική περίοδο. Είναι σημαντικό να έχουμε μια μεταβατική περίοδο μέχρι να συμφωνήσουμε επί της τελικής νομοθεσίας. Είναι ευπρόσδεκτες οιεσδήποτε παρατηρήσεις από την Επιτροπή όταν απαντήσει στην έκθεσή μου. Δεν νομίζω πως υπάρχουν ανυπέρβλητες δυσκολίες στον τομέα αυτόν. Μάλιστα, η Επιτροπή Μεταφορών εξέφρασε ομόφωνα την πλήρη υποστήριξή της. Δεν νομίζω ότι κατατέθηκαν τροπολογίες από τους βουλευτές. Η επιτροπή είχε αρκετές ενδιαφέρουσες ανταλλαγές απόψεων και προσπάθησα να συμπεριλάβω όλα αυτά τα σημεία στη διατύπωση της εν λόγω έκθεσης.
<P>
Αυτά είναι τα κυριότερα σημεία που ήθελα να επισημάνω. Θα παρακολουθήσω τη συζήτηση με ενδιαφέρον και θα καλωσορίσω τις παρατηρήσεις των ελάχιστων βουλευτών που είναι λάτρεις της μεταφοράς προϊόντων μέσω εσωτερικών πλωτών οδών. Πρόκειται για αναπτυσσόμενη αγορά. Μάλιστα, η πόλη του Στρασβούργου, και ιδίως το λιμάνι της, έχει επεκταθεί σημαντικά. Οι εσωτερικές πλωτές οδοί είναι μια καλή μέθοδος για τη φθηνή και περιβαλλοντικά ασφαλή μεταφορά των εμπορευμάτων, και ιδίως των επικίνδυνων εμπορευμάτων.

<SPEAKER ID=261 LANGUAGE="DE" NAME="Langenhagen">
Κυρία Πρόεδρε, όπως μόλις ακούσαμε, με την υπάρχουσα πρόταση της Επιτροπής πρόκειται να θεσπισθούν ενιαίες διατάξεις της ΕΕ μέσω μιας οδηγίας-πλαισίου για τη μεταφορά επικινδύνων εμπορευμάτων μέσω εσωτερικών πλωτών οδών, και θα ήθελα να υπογραμμίσω ρητώς την παρουσίαση των θέσεων του κ. McMahon. Η θέσπιση των νέων, ενιαίων διατάξεων της ΕΕ είναι απαραίτητη, και ως εκ τούτου θα είναι άξιο επιδοκιμασίας, εάν γίνει επιτέλους μια ρύθμιση. Μέχρι τούδε ισχύει αφενός, με περιορισμένη νομική δράση, η Σύσταση για τη διεθνή μεταφορά επικινδύνων εμπορευμάτων μέσω εσωτερικών πλωτών οδών η οποία εκδόθηκε από την Οικονομική Επιτροπή για την Ευρώπη και αναφέρεται μόνον στη μεταφορά επικινδύνων εμπορευμάτων μεταξύ των κρατών μελών, όχι όμως και στη μεταφορά εντός μιας χώρας. Επί του παρόντος βρίσκεται - όπως ακούσαμε - υπό διαπραγμάτευσιν στη Γενεύη μία μετατροπή της διεθνούς αυτής σύστασης σε μια επίσημη συμφωνία.
<P>
Για τη σημαντικότερη πλωτή οδό στην Ευρώπη, τον Ρήνο, που βρίσκεται στο κατώφλι του Στρασβούργου, ισχύει αφετέρου ο Κανονισμός για τη Μεταφορά Επικινδύνων Εμπορευμάτων διά του Ρήνου που θεσπίστηκε από την Κεντρική Επιτροπή για τη Ναυσιπλοΐα στο Ρήνο. Για να σημειωθούν πρόοδοι προς την κατεύθυνση μιας μεγαλύτερης ενοποίησης υπάρχουν τρεις επιλογές εκ των οποίων πρέπει να διαλέξουμε μία. Η πρώτη επιλογή είναι η υιοθέτηση της ισχύουσας έως σήμερα πρότασης της Επιτροπής με όλα τα αδύνατα σημεία που περιέχει. Η λύση αυτή δεν είναι ικανοποιητική.
<P>
Η δεύτερη επιλογή είναι η αναστολή της πρότασης της Επιτροπής μέχρι τη λήξη των τρεχουσών διαπραγματεύσεων για τη σύναψη μιας διεθνούς συμφωνίας που θα αντικαταστήσει την ισχύουσα έως σήμερα σύσταση. Η τρίτη επιλογή - την οποία υπέβαλα εγώ - είναι εκείνη της εύρεσης μιας μεταβατικής λύσης που να προβλέπει το εξής: για την περίοδο μέχρι τη θέση σε ισχύ της διεθνούς συμφωνίας πρέπει να σημειωθούν πρόοδοι στην ΕΕ στον τομέα της εναρμόνισης των εθνικών διατάξεων, διότι δεν μπορούμε να υπολογίζουμε ότι η νέα διεθνής συμφωνία θα τεθεί σε ισχύ πριν από την πάροδο τριών ετών - κι αυτό με πολύ αισιόδοξες προοπτικές.
<P>
Τα εξελιγμένα τεχνικά παραρτήματα του Κανονισμού του Ρήνου συνιστούν τη βάση εναρμόνισης που πρόκειται να χρησιμοποιηθεί σε μια αντίστοιχη οδηγία-πλαίσιο της ΕΕ. Σε πολλά κράτη μέλη της ΕΕ τα παραρτήματα αυτά αποτελούν ήδη σήμερα τη βάση αναφοράς για ήδη ισχύοντα εθνικά δίκαια. Μετά την θέση σε ισχύ της νέας διεθνούς συμφωνίας, η Επιτροπή μας υποβάλλει μια νέα πρόταση οδηγίας. Σχετικά με αυτό, η μεταβατική λύση έχει μια σειρά θετικών επιπτώσεων, διότι μέσω αυτής αποτρέπεται το γεγονός να συνυπάρχουν παράλληλα δύο συστήματα κανόνων στη σημαντικότερη εσωτερική πλωτή οδό της Ευρώπης, ήτοι η Διεθνής Σύσταση και ο Κανονισμός του Ρήνου, και με αυτό αποφεύγεται και η υποχρέωση που θα είχε ένας πλοηγός ποταμόπλοιου να φέρει μαζί του δύο πιστοποιητικά, ένα για τον Ρήνο και ένα κοινοτικό.
<P>
Η μεταβατική λύση καθιστά δυνατή μια πλήρη εναρμόνιση των δύο ισχυόντων μέχρι σήμερα κανόνων, και σχετικά με αυτό ζητώ να υποστηριχθούν η έκθεση και οι τροπολογίες οι οποίες έγιναν ομόφωνα δεκτές από την Επιτροπή Μεταφορών και Τουρισμού.

<SPEAKER ID=262 LANGUAGE="SV" NAME="Stenmarck">
Κυρία Πρόεδρε, κατ' αρχάς, επιτρέψτε μου να απευθύνω ένα ευχαριστώ στον εισηγητή, κ. Mc Mahon, για το σημαντικό έργο του όσον αφορά αυτήν την έκθεση.
<P>
Τα τελευταία χρόνια η ΕΕ προέβη σε πολλές ενέργειες, ώστε να γίνουν ασφαλέστερες οι μεταφορές επικίνδυνων εμπορευμάτων. Όλα αυτά είναι εξαιρετικά σημαντικά, αφενός διότι σε πολλές περιπτώσεις πρόκειται για εμπορεύματα που απαιτούν έναν πολύ προσεκτικό χειρισμό, αφετέρου διότι είναι σημαντικό επίσης να δημιουργηθεί μία αποτελεσματική ενιαία αγορά. Μία τέτοια αγορά προϋποθέτει ότι στις διάφορες χώρες υπάρχουν οι ίδιοι κανονισμοί σε έναν αριθμό διαφορετικών τομέων και, επομένως, ότι τα συνοριακά περάσματα λειτουργούν απρόσκοπτα. Ειδάλλως θα έχουμε σημαντικά προβλήματα στα σύνορα για πάρα πολλά χρόνια.
<P>
Στις πλωτές μεταφορές στο εσωτερικό της ΕΕ αυτό θα γίνει με τη βραχυπρόθεσμη χρήση της Συνθήκης του Ρήνου, ή, όπως αποκαλείται, Συνθήκη ADNR, που θεσπίστηκε το 1972 και αναθεωρήθηκε το 1985, η οποία ισχύει σήμερα για την κυκλοφορία στον Ρήνο, θα μπορούσε, όμως, να εφαρμοστεί κατ' αυτόν τον τρόπο σ' ευρύτερο πλαίσιο επίσης. Κατόπιν θα μπορούσε η Συνθήκη AND, η οποία θα έχει προκύψει εν τω μεταξύ από τις διαπραγματεύσεις να επωμισθεί σταδιακά αυτόν τον ρόλο.
<P>
Σε αρκετές συζητήσεις, τόσο εδώ στην Ολομέλεια, όσο και στην Επιτροπή Μεταφορών και Τουρισμού, έχουμε θέσει το ερώτημα αν οι ίδιοι κανονισμοί, τους οποίους τώρα εισάγουμε για τα κράτη μέλη της ΕΕ, μπορούν να ισχύουν και για νεότευκτα κράτη μέλη επίσης, δηλ. χώρες που δεν είναι ακόμη μέλη, αλλά, ελπίζουμε ότι θα μπορούσαν να γίνουν σιγά σιγά μέλη της ΕΕ. Έχουμε απαιτήσει επίσης να μπορούν αυτοί οι κανονισμοί να χρησιμοποιηθούν όταν πρόκειται για την κυκλοφορία προς τρίτες χώρες. Έχω λάβει εγγυήσεις γι' αυτό&#x02D9; μεταξύ άλλων ο Επίτροπος, κ. Neil Kinnock, έχει απαντήσει σ' αυτήν την ερώτηση.
<P>
Κατά τον ίδιο τρόπο που παλαιότερα ίσχυε για τους αυτοκινητόδρομους, τους σιδηρόδρομους και τη ναυσιπλοΐα, έτσι και τώρα οι ίδιες προϋποθέσεις τίθενται σε σχέση με τις πλωτές μεταφορές στο εσωτερικό της ΕΕ. Στις διεξαγόμενες ενταξιακές διαπραγματεύσεις τίθεται ο όρος να προσαρμοστούν οι νέες χώρες στο ίδιο επίπεδο με αυτό το οποίο θα ισχύει για τα κράτη μέλη. Θεωρώ ότι αυτό είναι πολύ θετικό. Έτσι, σε πολύ περισσότερα μέρη στην Ευρώπη οι μεταφορές θα γίνουν πολύ πιο ασφαλείς απ' ό, τι ήταν μέχρι σήμερα.

<SPEAKER ID=263 LANGUAGE="EN" NAME="Cushnahan">
Κυρία Πρόεδρε, συμφωνώ με την πρόθεση της οδηγίας. Είναι σημαντικό να εναρμονιστούν οι εθνικοί και οι διεθνείς κανόνες όσον αφορά τη μεταφορά εμπορευμάτων μέσω εσωτερικών πλωτών οδών, όπως έγινε και στον τομέα των οδικών και των σιδηροδρομικών μεταφορών. Είναι σημαντικό να γίνει αυτό τόσο από άποψη ασφάλειας όσο και από άποψη θεμιτού ανταγωνισμού.
<P>
Θα ήθελα εξάλλου να εκφράσω την ισχυρή υποστήριξή μου προς τον εισηγητή. Ο κ. McMahon έχει απόλυτο δίκαιο να εκφράζει την ανησυχία του σχετικά με το μεγάλο αριθμό πιστοποιητικών που θα απαιτηθούν. Αυτό θα οδηγήσει σε άσκοπο τριπλασιασμό παρά διπλασιασμό, αύξηση της γραφειοκρατίας και, ακόμη πιο ανησυχητικό, σύγχυση. Θα ήθελα συνεπώς να υποστηρίξω τις τροπολογίες του, που έχουν ως στόχο να συμφιλιώσουν τις διάφορες προσεγγίσεις.

<SPEAKER ID=264 NAME="Pinheiro">
Θα ήθελα να ευχαριστήσω την Επιτροπή Μεταφορών και Τουρισμού και ιδίως τον εισηγητή, κ. McMahon, για τη χρησιμότατη συμβολή του στη βελτίωση της πρότασης της Επιτροπής σχετικά με τη μεταφορά επικινδύνων εμπορευμάτων με σκάφη εσωτερικής ναυσιπλοίας.
<P>
Η Επιτροπή μπορεί να αποδεχτεί το κύριο συμπέρασμα της έκθεσης του κ. McMahon, δηλαδή ότι η κοινοτική νομοθεσία πρέπει να βασιστεί στη μελλοντική συμφωνία ADΝ. Πώς θα φτάσουμε εκεί, όμως, σε αυτό δεν συμφωνούμε. Ενώ στην έκθεσή του ο κ. McMahon θεωρεί ότι είναι αναγκαία μια μεταβατική λύση βασισμένη στη Συμφωνία του Ρήνου, η Επιτροπή πιστεύει ότι αυτό είναι άσκοπο και άχρηστο. Η συμφωνία ADΝ μπορεί να είναι έτοιμη το 2000 και κατά πάσα πιθανότητα πολύ πριν από την υλοποίηση μιας μεταβατικής λύσης από τα κράτη μέλη όπως προτείνεται.
<P>
Φυσικά - και εθίγη το θέμα αυτό - η Επιτροπή μπορεί να διασφαλίσει ότι η μελλοντική συμφωνία ADΝ θα επιτύχει το ίδιο επίπεδο ασφάλειας, όπως και η Συμφωνία του Ρήνου, δεδομένου ότι το Παράρτημα Ι της μελλοντικής συμφωνίας ADΝ θα είναι σύμφωνο με τις απαιτήσεις του Ρήνου. Προκειμένου να διασφαλιστεί στο μέλλον ότι η προσαρμογή στην τεχνική πρόοδο του Παραρτήματος Ι της συμφωνίας ADΝ - καθώς και της οδηγίας - είναι σύμφωνη με τις απαιτήσεις του Ρήνου, η Επιτροπή θα μπορούσε να δεχτεί μια σαφή αναφορά στο άρθρο 8.
<P>
Συνεπώς, οι τροπολογίες αριθ. 2, 3, 7 και 8 πρέπει να απορριφθούν αφού εισάγουν μια μεταβατική λύση και απαιτούν μια νέα οδηγία για την υλοποίηση της μελλοντικής συμφωνίας ADΝ. Ωστόσο, με ευχαρίστηση δηλώνω ότι η Επιτροπή μπορεί να δεχτεί τις άλλες τροπολογίες, δηλαδή τις τροπολογίες αριθ. 1 και 6 και, στο πνεύμα, τις τροπολογίες αριθ. 4 και 5 δεδομένου ότι στόχος τους είναι η εφαρμογή της συμφωνίας ADΝ σε όλη την Κοινότητα.

<SPEAKER ID=265 NAME="Πρόεδρος">
Ευχαριστώ πολύ, κύριε Επίτροπε Pinheiro.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=11>
«Νομοθετείν καλύτερα», έκθεση 1997
<SPEAKER ID=266 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
Α4-0498/98 της κ. Vallelersundi, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με σχέδιο διοργανικής συμφωνίας για την ποιότητα της διατύπωσης των νομοθετικών κειμένων και-Α4-0460/98 του κ. Cot, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την ετήσια έκθεση της Επιτροπής προς το Ευρωπαϊκό Συμβούλιο - "Βελτίωση της νομοθεσίας 1997» (COM(97)0626 - C4-0656/97).
<SPEAKER ID=267 NAME="Estevan Bolea">
Κυρία Πρόεδρε, κύριε Επίτροπε, κυρίες και κύριοι, παρεμβαίνω αναπληρώνοντας τη συνάδελφό μου στην Αντιπροσωπεία και στην Ομάδα, την Ana Palacio, η οποία είναι εισηγήτρια της έκθεσης σχετικά με τη διοργανική συμφωνία που αναφέρεται στη σύνταξη των νομοθετικών κειμένων. Πέραν του ότι παρουσιάζω την έκθεσή της, εκφράζω τη στάση του Ευρωπαϊκού Λαϊκού Κόμματος σε σχέση με την άλλη έκθεση, αυτή του κυρίου Cot, που αποτελεί αντικείμενο της ίδιας συζήτησης, και η οποία ονομάζεται « Νομοθετείν καλύτερα».
<P>
Έχω την εντύπωση ότι αυτές οι δύο εκθέσεις εμφανίζονται την κατάλληλη στιγμή, διότι επανειλημμένα αναφέρεται κύριε Επίτροπε, κυρίες και κύριοι, ότι η Ευρωπαϊκή Ένωση πρέπει να φροντίσει να νομοθετεί λιγότερο και να νομοθετεί καλύτερα. Πρωτίστως να νομοθετεί καλύτερα.
<P>
Αυτό το οποίο πρέπει να ξεχωρίσω πρώτο, είναι ότι πέραν μιας κατεξοχήν τεχνικής εικόνας, η σημερινή συζήτηση είναι πολύ επίκαιρη από πολιτικής απόψεως και έχει πρωταρχικό ενδιαφέρον για τους πολίτες. Αυτό συμβαίνει, διότι σε γενικές γραμμές, η πολυπλοκότητα που χαρακτηρίζει τις προηγμένες κοινωνίες όπως οι δικές μας, αντανακλάται στο νόμο, ως μέσου κοινωνικής οργάνωσης. Οι σύγχρονες κοινωνίες δεν είναι ομοιογενείς, αντιπαρατίθενται και επηρεάζονται συνεχώς από παράγοντες αλλαγής, οικονομικής, τεχνολογικής και περιβαλλοντικής φύσεως. Αυτές οι κοινωνίες, κατά τη δημοκρατική τους λειτουργία, βρίσκονται σε μια αέναη αναζήτηση νέων ισορροπιών. Παράλληλα, οι παραδοσιακές μορφές της κοινωνικής οργάνωσης χαλαρώνουν και ελλείψει άμεσων λύσεων στις συγκρούσεις, ο νομικός κανόνας μετατρέπεται στον κυρίαρχο κοινωνικό ρυθμιστή, εσαεί πολλαπλό και πολύμορφο: έτσι, ο νόμος μπορεί να θεσπίσει ένα κανόνα, μπορεί όμως επίσης να καθορίσει τη δημιουργία ενός δημόσιου κατεστημένου, μιας κρατικής δαπάνης κ.λπ.
<P>
Πέραν αυτών των γενικών προβλημάτων, το κοινοτικό νομικό σύστημα διακρίνεται από τον σχετικά πρόσφατο χαρακτήρα του - στην πράξη είναι καινοφανής σε ολόκληρο τον κόσμο - και λόγω της δομής της επεξεργασίας του, η οποία χαρακτηρίζεται ακόμα από τον σε μεγάλο βαθμό διακυβερνητικό χαρακτήρα της λήψης αποφάσεων στο Συμβούλιο. Αυτό δε είναι ένα αποφασιστικής σημασίας σημείο κύριε Επίτροπε.
<P>
Η Κοινότητα συνιστά ένα νέο σύστημα δικαίου, το οποίο χαρακτηρίζεται από στοιχεία που δανείζεται από τα εθνικά συστήματα ( "pick and choose»). Ο κοινοτικός κανόνας Δικαίου μπορεί να είναι σύνθετος και για αυτό, να καθίσταται λιγότερο κατανοητός και προσβάσιμος, ακόμα και για τους ειδήμονες εκάστου εθνικού δικαίου. Μερικές φορές, ο κοινοτικός νομοθέτης χρησιμοποιεί σκοπίμως αόριστες νομικές έννοιες, ή ασαφείς ορισμούς, ούτως ώστε να επιτρέψει την ενσωμάτωσή τους στα εθνικά νομικά συστήματα. Η παραγωγή δε της νομοθεσίας σε έντεκα γλώσσες δημιουργεί πρόσθετη δυσκολία. Θέλω δε να προσθέσω κυρίες και κύριοι, ότι η εργασία που γίνεται με δεκαπέντε χώρες σε έντεκα γλώσσες και η νομοθεσία που θεσπίζεται μου φαίνονται κάτι το εξαιρετικό, ένα μικρό καθημερινό θαύμα αυτής της Ένωσης, αυτής της Επιτροπής, αυτού του Κοινοβουλίου, της Επιτροπής και του Συμβουλίου, είναι όμως γεγονός ότι, όπως ήδη ελέχθη, η κοινοτική νομοθεσία εξακολουθεί να χαρακτηρίζεται, σε μεγάλο βαθμό, από τον διακυβερνητικό χαρακτήρα της διαπραγμάτευσης μέσα στο Συμβούλιο.
<P>
Τέλος, στη διάρκεια του νομοθετικού iter , οι παρεμβάσεις, οι τροπολογίες, μπορούν να πραγματοποιηθούν σε έντεκα διαφορετικές γλώσσες. Ακόμα και με ιδανικές συνθήκες, και παρά την υψηλή ποιότητα των μεταφραστών των οργάνων - που φέρνουν σε πέρας ένα θαυμάσιο έργο -, αυτό το πλαίσιο μπορεί να δώσει αφορμή για μακρές φράσεις, λιγότερο σαφείς, μη ταυτόσημα κείμενα, ακόμα και κείμενα χωρίς συνοχή, συνεχώς δε πρέπει να προβαίνουμε σε διορθώσεις στις διαφορετικές εθνικές γλώσσες.
<P>
Κατά συνέπεια, ο προβληματισμός που γεννούν αυτές οι δύο εκθέσεις είναι πολιτικής φύσεως και έχει ως τελικό στόχο την προσέγγιση του πολίτη. Επιτρέψατέ μου δε κυρία Πρόεδρε, να θυμίσω σύντομα τα βασικά πολιτικά γεγονότα που σφραγίζουν την ιστορία της κοινοτικής συνείδησης της πολιτικής διάστασης της ποιότητας των νομικών κανόνων.
<P>
Καταρχάς, το Ευρωπαϊκό Συμβούλιο του Εδιμβούργου του Δεκεμβρίου του 1992, καθιέρωσε μια σφαιρική προσέγγιση όσον αφορά στην εφαρμογή των αρχών της επικουρικότητας και της αναλογικότητας. Επέμεινε επίσης να διασαφηνιστεί και να απλοποιηθεί περισσότερο η νέα κοινοτική νομοθεσία, και για αυτό τον σκοπό, δόθηκαν κατευθυντήριες γραμμές όσον αφορά στη σύνταξη της κοινοτικής νομοθεσίας. Το Ευρωπαϊκό Συμβούλιο ζήτησε παρομοίως να καταστεί πιο εύκολη η πρόσβαση στην κοινοτική νομοθεσία, ειδικά μέσω της επίσημης κωδικοποίησης των κοινοτικών πράξεων. Η άριστη έκθεση την οποία παρουσιάζει σήμερα ο κύριος Cot, καταγράφεται στην παράδοση που εγκαινιάζει αυτό το Συμβούλιο του Εδιμβούργου.
<P>
Μετά από αυτά τα συμπεράσματα, το Συμβούλιο υιοθέτησε στις 8 Ιουνίου του 1993 ένα Ψήφισμα για την ποιότητα της σύνταξης της κοινοτικής νομοθεσίας, στην οποία θεσπίζονται κατευθυντήριες γραμμές για τη σύνταξη των πράξεων του Συμβουλίου.
<P>
Επιπρόσθετα, το Ευρωπαϊκό Κοινοβούλιο, το Συμβούλιο και η Επιτροπή, υπέγραψαν πανηγυρικά τον Οκτώβριο του 1993, μια διοργανική συμφωνία επί της επικουρικότητας και, το Δεκέμβριο του 1994, άλλη διοργανική συμφωνία που αφορά στην επίσημη κωδικοποίηση των πράξεων του Συμβουλίου.
<P>
Πρέπει επίσης να επισημανθεί ότι το Μάιο του 1996, η Επιτροπή ξεκίνησε ένα πιλοτικό σχέδιο, το σχέδιο SLIM, τα αρκτικόλεξα για την απλοποίηση της νομοθεσίας που αφορά στην εσωτερική αγορά, το οποίο αυτή τη στιγμή βρίσκεται στην τέταρτη φάση.
<P>
Τέλος, η Συνθήκη του Αμστερνταμ εμπεριέχει ένα πραγματικό οπλοστάσιο μέσων για τη βελτίωση της νομοθετικής ποιότητας που συνάδει στη διαφάνεια μιας Ένωσης « στην οποία οι αποφάσεις θα λαμβάνονται με τον κατά το δυνατό διαφανέστερο και πλησιέστερο τρόπο που είναι δυνατό» (άρθρο Α, δεύτερη παράγραφο της τροποποιητικής Συνθήκης της Ευρωπαϊκής Ένωσης). Υπάρχει επίσης το Πρωτόκολλο επί της εφαρμογής των αρχών της επικουρικότητας και αναλογικότητας, του οποίου στόχος είναι να ανταποκριθεί στις απαιτήσεις της ουσιαστικής ποιότητας της νομοθεσίας, και στους κανόνες απλοποίησης της διαδικασίας συναπόφασης, πέραν του Πρωτοκόλλου για τα εθνικά κοινοβούλιο, τα οποία θα επιτρέψουν να αναληφθεί ένας σημαντικότερος ρόλος στη διαμόρφωση μιας κοινοτικής πράξης. Η αναθεώρηση - σε εξέλιξη - της Απόφασης του 1987 για τα μέτρα εφαρμογής του κοινοτικού Δικαίου (διαδικασία επιτροπολογίας). Τέλος, η Δήλωση αριθ. 39 που προσαρτάται στη Συνθήκη του Αμστερνταμ, μέσω της οποίας καλείται το Κοινοβούλιο, το Συμβούλιο και η Επιτροπή να υπογράψουν διοργανική συμφωνία για την ποιότητα της σύνταξης των κοινοτικών πράξεων.
<P>
Η κυρία Palacio δηλώνει ότι είναι βέβαιη ότι οι δύο εκθέσεις ανταποκρίνονται στον αυξανόμενο προβληματισμό του νομοθέτη και ότι το Σώμα θα εγκρίνει αύριο αυτές τις δύο εκθέσεις. Υπάρχει μια τροπολογία που επιδιώκει από τη μια, να επιβεβαιώσει της στάση που επανέλαβε το Κοινοβούλιο, ενάντια στις μονοσήμαντες ερμηνευτικές δηλώσεις, αφήνοντας παράλληλα στην κρίση του Προέδρου, ένα περιθώριο εκτίμησης της πολιτικής ευκαιρίας να τις ενσωματώσει. Πρόκειται για ένα θέμα που άπτεται της παρυφής της ποιότητας σύνταξης αυτής καθεαυτής.

<SPEAKER ID=268 NAME="Gebhardt">
Κυρία Πρόεδρε, αγαπητοί συνάδελφοι, κατά τις τελευταίες εβδομάδες στη Γερμανία επανέφεραν την ιδέα πως οι νέοι νόμοι θα έπρεπε να εφοδιάζονται μελλοντικά με μια ημερομηνία λήξης. Η υπουργός Δικαιοσύνης απέρριψε το αίτημα αυτό, λέγοντας πως η κυβέρνηση και το κοινοβούλιο δεν είναι κανένα σουπερμάρκετ που πρέπει να αναγράφει σε κάθε συσκευασία αυγών το διάστημα εντός του οποίου πρέπει να αναλωθεί το περιεχόμενο. Έχει δίκιο η κ. Dδubler-Gmelin, διότι τα κριτήρια που έχουν νόημα για τα τρόφιμα δεν ισχύουν και για την ποιότητα των νόμων. Αυτό ισχύει ανεπιφύλακτα και για τους νομικούς κανόνες που ψηφίζει το Ευρωπαϊκό Κοινοβούλιο σε συνεργασία με το Συμβούλιο και την Επιτροπή.
<P>
Ο εισηγητής, κ. Jean-Pierre Cot, τον οποίο έχω την τιμή να εκπροσωπώ εδώ σήμερα, κατέστησε σαφή την απαίτηση στην οποία πρέπει να ανταποκριθεί η ευρωπαϊκή νομοθεσία και η οποία αφορά τόσο την υψηλή ποιότητα ως προς τον τύπο των κειμένων όσο και το περιεχόμενό τους. Χρειαζόμαστε μια σαφέστερη και απλούστερη νομοθεσία, ούτως ώστε να γίνει αποδεκτή και να εφαρμοσθεί κανονικά από τους πολίτες. Κείμενα υψηλής ποιότητας ως προς τον τύπο και το περιεχόμενό τους συμβάλλουν ουσιαστικά και στη διαφάνεια της ευρωπαϊκής νομοθεσίας την οποία έχουμε απαιτήσει επανειλημμένα στο παρελθόν και συνεχίζουμε να απαιτούμε σήμερα. Τη συμβολή αυτή οφείλουμε να την παράσχουμε εμείς οι ίδιοι ως Κοινοβούλιο, ούτως ώστε οι λαοί της Ευρώπης να μας αναγνωρίσουν ως τους εκλεγμένους τους εκπροσώπους. Δεν αρκεί να απαιτούμε να υπάρχει διαφάνεια σε άλλα θεσμικά όργανα της Ευρωπαϊκής Ένωσης.
<P>
Επιτρέψτε μου να προβώ πρώτα σε μερικές παρατηρήσεις σχετικά με το περιεχόμενο των οδηγιών και των κανόνων μας. Σας παρακαλώ να με συγχωρέσετε που αποφεύγω κατ' αυτό τον όρο της επικουρικότητας τον οποίο κακομεταχειριζόμαστε και πίσω από τον οποίο κάποιοι κρύβουν τα αντιευρωπαϊκά τους αισθήματα.
<P>
Η νομοθεσία μας θα αποκτήσει αξιοπιστία για τους πολίτες μόνον εάν ασχοληθούμε με θέματα που μας αφορούν πραγματικά, είτε αυτά μας έχουν ανατεθεί μέσω συμβάσεων, είτε αυτό απαιτείται λόγω της αλληλεγγύης μεταξύ των κρατών μελών, είτε αποτελεί απλώς θέμα σκοπιμότητας.
<P>
Η αρχή της αναλογικότητας επιβάλλει στην Κοινότητα να περιορίσει τη δράση της αυστηρά στη λήψη μέτρων τα οποία είναι απαραίτητα για την επίτευξη των αναφερόμενων στη Συνθήκη στόχων. Οι άνθρωποι που ζουν στις χώρες μας είναι ιδιαίτερα ευαίσθητοι όσον αφορά το θέμα της αναλογικότητας της ευρωπαϊκής νομοθεσίας. Εάν κάνουμε υπερβολικά πολλά πράγματα στον τομέα αυτό, θα πάψουμε να είμαστε κατανοητοί και θα προδιαθέσουμε τους πολίτες θετικά προς το θέμα της δήθεν διακανονιστικής τρέλλας των Βρυξελλών το οποίο είναι τόσο δημοφιλές σε πολλά μέσα μαζικής ενημέρωσης. Βασικά, είναι κοινότυπο να επισημαίνουμε σχετικά με το περιεχόμενο ότι σε κάθε νομική πράξη πρέπει να αναφέρεται το τι πρέπει να ρυθμίζεται και να επιτυγχάνεται με αυτήν. Σε σχέση με αυτό καταλογίζω μια καθαρή συνείδηση στο Ευρωπαϊκό Κοινοβούλιο. Αντιθέτως, όσον αφορά το Συμβούλιο έχω ενίοτε αμφιβολίες. Ωστόσο, επιβεβαιώνω αυτή τη βούληση και στην Επιτροπή. Για τον λόγο αυτό πρέπει να ζητήσουμε από το Συμβούλιο να μην αποδυναμώσει ούτε και να καταστήσει αμφίσημες τις νομοθετικές προτάσεις που του υποβάλλονται κατά την αναζήτηση συμβιβασμού. Και αυτό εντάσσεται στην ποιότητα του περιεχομένου.
<P>
Για μένα έχει ιδιαίτερη σημασία, να παραιτηθεί το Συμβούλιο από την πρακτική που συνίσταται στην προσάρτηση δηλώσεων στη νομοθεσία. Το να χρειάζεται ερμηνεία ένα νομικό κείμενο, αντιτίθεται σε όλους τους κανόνες της διαφάνειας.
<P>
Εκεί όπου εξηγείται κάτι, δημιουργείται η λογική υποψία ότι αποκρύφθηκε κάτι προηγουμένως. Για τον λόγο αυτό, το Δικαστήριο αρνείται κατηγορηματικά να λάβει υπόψη του αυτές τις δηλώσεις για την ερμηνεία της νομοθεσίας όταν το διατακτικό της εν λόγω πράξεως δεν προβαίνει σε ρητή αναφορά σε αυτήν. Αυτό γίνεται για να μην πέσουμε σε μια επικίνδυνη παγίδα όσον αφορά τα περιεχόμενα. Από την Επιτροπή και το Συμβούλιο ζητείται μάλλον να μεριμνούν, προκειμένου να μην υποβαθμίζονται υπό το πρόσχημα της νομοθετικής απλοποίησης τα επίπεδα προστασίας όσον αφορά το περιβάλλον, την ποιότητα των προϊόντων, την υγεία των πολιτών καθώς και την οικονομική και κοινωνική ασφάλεια των εργαζομένων.
<P>
Το Κοινοβούλιο είναι προσεκτικό από αυτήν την άποψη, πρέπει όμως να καταβάλλουν κοινές προσπάθειες με εμάς το Συμβούλιο και η Επιτροπή. Το θέμα της ποιότητας της διατύπωσης της κοινοτικής νομοθεσίας με το οποίο ασχολείται η έκθεση Palaciο μου προξενεί πονοκέφαλο. Με αυτό δεν θέλω να πω πως δεν δίνω σημασία στη ποιότητα της διατύπωσης των κειμένων, όχι, δεν υπάρχουν όρια στη βελτίωσή της. Ποιός όμως θέτει τα κριτήρια; Μετράμε την ποιότητα της διατύπωσης σύμφωνα με τη δυνατότητα αντίληψης των πολιτών ή ισχύουν οι τεχνικές δεξιότητες των νομικών; Είμαι υπέρ της θέσπισης νόμων για όλους τους πολίτες. Σε αυτό δεν ταιριάζει ασφαλώς η ακόλουθη πρόταση σε ένα σχέδιο μιας διοργανικής συμφωνίας για την ποιότητα της διατύπωσης της κοινοτικής νομοθεσίας: «θα πρέπει να ενισχυθεί ο ρόλος των νομικών υπηρεσιών των θεσμικών οργάνων, συμπεριλαμβανομένων των γλωσσομαθών νομικών-αναθεωρητών τους, στη βελτίωση της διατύπωσης των κοινοτικών νομοθετικών πράξεων».
<P>
Αναθέτοντας τη διατύπωση της πολιτικής μας βούλησης σε υπηρεσίες που θα κάνουν την προκαταρκτική εργασία για λογαριασμό μας, παραμελούμε το καθήκον μας ως βουλευτές. Όταν πρόκειται για γλωσσικές λεπτομέρειες, θα ήταν καλύτερα να ζητούσαμε τη συμβουλή δημοσιογράφων παρά της Νομικής Υπηρεσίας, αν και με αυτό δεν θέλω να αμφισβητήσω την ποιότητα των νομικών υπηρεσιών. Δεν θα ήθελα να υπάρξει παρεξήγηση ως προς αυτό!
<P>
Θα ήθελα να ολοκληρώσω με μία πρόταση. Με τους νόμους τα πράγματα μοιάζουν με το ψάρεμα με καλάμι.Το σκουλήκι θα πρέπει να ανοίγει την όρεξη του ψαριού και όχι του ψαρά!

<SPEAKER ID=269 LANGUAGE="EN" NAME="Cushnahan">
Κυρία Πρόεδρε, θα ήθελα να περιορίσω τις παρατηρήσεις μου στην έκθεση του κ. Jean-Pierre Cot σχετικά με τη βελτίωση της νομοθεσίας. Πρώτον, συμφωνώ με την άποψή του ότι ήταν λάθος να ασχοληθεί η Επιτροπή με όλες τις πτυχές της νομοθετικής απλούστευσης, τόσο ουσιαστικής, όσο και τυπικής φύσης σε μία μόνο ανακοίνωση. Η ενσωμάτωσή τους σε ένα ενιαίο έγγραφο δεν διευκολύνει τη διεξαγωγή ολοκληρωμένης συζήτησης σχετικά με το πώς θα βελτιωθεί η νομοθεσία. Μάλιστα, ενώ εκτιμώ τη σπουδαιότητα των αρχών της επικουρικότητας και της αναλογικότητας σε σχέση με το θέμα αυτό, δεν έχω καμία διάθεση να συμμετάσχω σε μια λεπτομερή συζήτηση για οποιαδήποτε από αυτές.
<P>
Αυτό που θέλω να υπογραμμίσω είναι μάλλον απλό: ως βουλευτής του Ευρωπαϊκού Κοινοβουλίου - το οποίο, αντίθετα με άλλα θεσμικά όργανα, αντιμετωπίζει συνεχώς το κοινό πολύ άμεσα - γίνομαι συχνά δέκτης ισχυρών επικρίσεων για τη νομοθεσία της ΕΕ. Πολλοί από αυτούς που την επικρίνουν μου λένε ότι είναι απίστευτα μακροσκελής και ότι η γλώσσα που χρησιμοποιείται είναι ακαταλαβίστικη. Αλλοι ισχυρίζονται ότι θεσπίζονται υπερβολικές νομοθετικές διατάξεις, εκ των οποίων πολλές συχνά είναι άσκοπες. Αλλοι, ιδίως από τον τομέα των μικρών επιχειρήσεων, την επικρίνουν με το αιτιολογικό ότι τους δημιουργεί σημαντικά προβλήματα. Αισθάνονται ότι η ανάμιξη στον τομέα τους συχνά θέτει σε κίνδυνο την απασχόληση. Αναγνωρίζω ότι, ενώ ορισμένες από αυτές τις επικρίσεις είναι άστοχες, άλλες είναι συχνά δικαιολογημένες.
<P>
Εμείς στο Σώμα αυτό και σε άλλα θεσμικά όργανα συχνά λέμε ότι η Ευρώπη πρέπει να πλησιάσει περισσότερο τους πολίτες της. Εάν θέλουμε να γίνει αυτό, είναι επιτακτική ανάγκη να παράγουμε νομοθεσία που είναι αναγκαία, που εκφράζεται σε απλή γλώσσα και που μπορεί να κατανοηθεί από εκείνους στους οποίους απευθύνεται. Λαμβάνοντας υπόψη ότι η Επιτροπή είναι το μόνο θεσμικό όργανο που έχει το δικαίωμα να εισάγει νομοθεσία, ελπίζω ότι θα λάβει υπόψη της τα σημεία αυτά όταν ασχολείται με τη βελτίωση των νόμων στην Ένωση.

<SPEAKER ID=270 LANGUAGE="SV" NAME="Thors">
Κυρία Πρόεδρε, θέλω πολύ σύντομα να επικεντρωθώ στην πρόταση τροπολογίας αριθ. 2 της έκθεσης Cot. Εκεί γίνεται έκκληση στην Επιτροπή να διαθέσει πόρους για την ενημερωτική εκστρατεία «Fight the fog», δηλ. την εκστρατεία για τη σαφήνεια στη γλώσσα. Είναι μία εκστρατεία που διοργάνωσαν επιτυχώς οι άγγλοι μεταφραστές της αγγλικής της Επιτροπής. Αυτή η πρωτοβουλία θα έπρεπε να στηριχτεί από ολόκληρη την Επιτροπή. Είναι ιδιαίτερα σημαντικό να κατανοήσουν οι Επίτροποι και οι Γενικοί Διευθυντές τη σημασία του, δηλαδή τις περιττές δαπάνες για τους πολίτες και τα κράτη μέλη που θα μπορούσαν να αποφευχθούν αν ο κόσμος κατανοεί τι αναφέρεται στα φυλλάδια, στις φόρμες των αιτήσεων κ.λπ.
<P>
Πολλά κράτη μέλη έχουν εξαιρετικά καλές εμπειρίες από αυτό, π.χ. η Αγγλία, η Βελγική Βαλλωνία και οι σκανδιναβικές χώρες. Θα πρέπει να μιλάμε μ' έναν τρόπο που αντιστοιχεί σε μία κανονική γλώσσα - όχι μία «ευρωπαϊκή αργκό». Αυτό απαιτεί μία συνολική προσπάθεια από την Επιτροπή, και τη διάθεση πόρων. Ελπίζω ότι η ανώτατη ηγεσία της Επιτροπής θα κατανοήσει ότι αυτό είναι σημαντικό για τη σαφήνεια και τη διαφάνεια και ότι εσείς οι της Επιτροπής θα στηρίξετε αυτές τις προσπάθειες.

<SPEAKER ID=271 NAME="Pinheiro">
Κύριε Πρόεδρε, εξ ονόματος της Επιτροπής θα ήθελα να ευχαριστήσω την Επιτροπή Νομικών Θεμάτων για την προσοχή που προσδίδει στο έργο της Επιτροπής το οποίο προσβλέπει στη βελτίωση της νομοθεσίας, καθώς και στο σχέδιο διοργανικής συμφωνίας που αφορά τη χάραξη κοινών κατευθυντήριων γραμμών για την ποιότητα της διατύπωσης των κοινοτικών νομοθετικών κειμένων. Χαίρομαι όταν διαπιστώνω ότι, στα περισσότερα από τα ζητήματα που θίγονται, η θέση των εισηγητών είναι αρκετά παραπλήσια με τη θέση της Επιτροπής. Πράγματι, το θέμα για το οποίο συζητάμε παρουσιάζει πρωταρχικό ενδιαφέρον για όλους μας, στο βαθμό που συνιστά κεντρικό στοιχείο των σχέσεων ανάμεσα στα θεσμικά όργανα και τους πολίτες της Ευρωπαίκής Ένωσης, σχέσεις που εκφράζονται με την έκδοση νομοθετικών πράξεων οι οποίες προσδιορίζουν τα δικαιώματα και οι υποχρεώσεις όλων όσοι διαμένουν στα κράτη μέλη. Τα τελευταία χρόνια, η ποιότητα αυτών των νομοθετικών πράξεων υπήρξε αντικείμενο δικαιολογημένων κριτικών, και η καταβαλλόμενη προσπάθεια αποκατάστασης της αναγκαίας ισορροπίας είναι το άμεσο αποτέλεσμα της συνειδητοποίησης, στο πλαίσιο της Διάσκεψης του Αμστερνταμ, του γεγονότος ότι κάτι πρέπει να κάνουμε προς αυτή την κατεύθυνση.
<P>
Σχετικά με την έκθεση της κυρίας Palacio, θα ήθελα να σας υπενθυμίσω ότι το κείμενο του σχεδίου διοργανικής συμφωνίας αποτελεί τον καρπό μιας στενής συνεργασίας ανάμεσα στα τρία θεσμικά όργανα και μιας σειράς συζητήσεων οι οποίες διήρκεσαν περισσότερο από ένα χρόνο. Υπογραμμίζω λοιπόν τη σημασία της παρούσας συμφωνίας ώστε να επιτύχουμε το στόχο για διαφάνεια της νομοθετικής διαδικασίας.
<P>
Λυπούμαι που τη στιγμή αυτή δεν είμαι σε θέση να εκφράσω άποψη για καμία από τις υποβαλλόμενες τροπολογίες, δεδομένου ότι δεν έχω εντολή προς το σκοπό αυτό και η Επιτροπή δεν έχει επί του παρόντος πάρει θέση για το συγκεκριμένο θέμα.
<P>
Μετά την έκθεση του 1997 με τίτλο «Νομοθετείν καλύτερα», για την οποία συζητάμε σήμερα, η Επιτροπή έχει υποβάλει και άλλες εκθέσεις, μεταξύ των οποίων την έκθεση «Νομοθετείν καλύτερα» του 1998, που διαβιβάσθηκε την περασμένη εβδομάδα στο Ευρωπαϊκό Κοινοβούλιο, που αναδεικνύουν την αυξημένη μέριμνα της Επιτροπής για βελτίωση της νομοθεσίας. Στο πλαίσιο των προσπαθειών που καταβάλλονται προς την ίδια κατεύθυνση, και που καταγράφονται στην έκθεση του κ. Cot, η Επιτροπή ενίσχυσε παραπέρα τον έλεγχο της τεκμηρίωσης των νομοθετικών προτάσεων από τη σκοπιά της επικουρικότητας και της αναλογικότητας και, προτού ακόμη κυρωθεί η Συνθήκη του Αμστερνταμ, προχώρησε στην εφαρμογή του πρωτοκόλλου που θα επισυναφθεί ως παράρτημα στην εν λόγω Συνθήκη. Πέραν τούτου, η Επιτροπή συνεχίζει να υποβάλλει προτάσεις για απλοποίηση και κωδικοποίηση, όπως επίσης συνεχίζει να προωθεί την παγίωση των πληροφοριών και την καλύτερη πρόσβαση στις πληροφορίες νομοθετικού περιεχομένου.
<P>
Συμφωνούμε επίσης με την άποψη ότι η αρχή της επικουρικότητας δεν εφαρμόζεται σε τομείς αποκλειστικής αρμοδιότητας και ότι δεν μπορεί να θέτει υπό αίρεση το κοινοτικό κεκτημένο. Φρονούμε ακόμη ότι οι αρχές της επικουρικότητας και της αναλογικότητας θα πρέπει να εφαρμόζονται κατά αντικειμενικό τρόπο, δίχως ωστόσο αυτό να αναιρεί τον αναγκαίο δυναμισμό και την απαραίτητη ευελιξία, όπως επισημαίνεται στο Πρωτόκολλο του Αμστερνταμ.
<P>
Δράττομαι της ευκαιρίας, κυρία Πρόεδρε, για να διευκρινίσω τρία μικρά σημεία: κατά πρώτον, η ενασχόληση, σε μία και μοναδική έκθεση, με τις αρχές της επικουρικότητας και της αναλογικότητας εφαρμοζόμενες στα τεχνικά μέσα που επιτρέπουν την απλούστευση, την αποσαφήνιση και τη μεγαλύτερη προσβασιμότητα της κοινοτικής νομοθεσίας υπήρξε μία καθαρά πραγματιστική επιλογή, στο βαθμό που επιδιώξαμε να προβάλουμε μια συνολική οπτική όλων των παραγόντων που θα μπορούσαν να συμβάλουν στη βελτίωση της νομοθεσίας.
<P>
Κατά δεύτερον, σχετικά με το θέμα της προηγούμενης διαβούλευσης, πιστεύω πως θα συμφωνήσετε μαζί μου στο ότι, κατά τη διάρκεια του τρέχοντος έτους, η Επιτροπή την έχει εφαρμόσει κατά τρόπο πολύ περισσότερο εστιασμένο.
<P>
Και τέλος, όσον αφορά το θέμα των οδηγιών-πλαίσιο, θα ήθελα να επισημάνω ότι η Επιτροπή προσέφυγε στο συγκεκριμένο μέσο παρέμβασης μόνον σε ειδικές περιπτώσεις, μεριμνώντας πάντοτε ώστε οι εν λόγω οδηγίες να μην οδηγούν σε αντιφάσεις με τα εθνικά νομοθετικά κείμενα.

<SPEAKER ID=272 NAME="Πρόεδρος">
Ευχαριστώ πολύ, κύριε Επίτροπε Pinheiro.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 9.00 .
<P>
(Η συνεδρίαση λήγει στις 19.50)

