<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="DE" NAME="Sakellariou">
Κυρία Πρόεδρε, το Κοινοβούλιό μας έχει αντιμετωπίσει στο παρελθόν την κατάσταση στην Αλγερία με πολύ κριτικό πνεύμα. Ταυτόχρονα, όμως, το Κοινοβούλιό μας ήταν και το πρώτο που είχε αναζητήσει την επαφή και το διάλογο με το κοινοβούλιο της Αλγερίας. Το αποτέλεσμα του χθεσινού δημοψηφίσματος είναι ένας λόγος που μας κάνει να χαιρόμαστε μαζί με τον λαό της Αλγερίας, ο οποίος βρίσκεται στον δρόμο της συμφιλίωσης και καταβάλλει προσπάθειες για την επίτευξη ειρήνης στη χώρα.
<P>
Κυρία Πρόεδρε, θέλω να σας παρακαλέσω να διαβιβάσετε τα συγχαρητήρια αυτού του Κοινοβουλίου στον Πρόεδρο της Αλγερίας.

<SPEAKER ID=3 NAME="Πρόεδρος">
Ευχαριστώ κύριε Sakellariou. Η δήλωσή σας δεν μπορεί να ενταχθεί στο πλαίσιο της έγκρισης των συνοπτικών πρακτικών, αλλά ευχαρίστως θα μεριμνήσω επ' αυτού.

<SPEAKER ID=4 LANGUAGE="EN" NAME="Evans,Robert J">
Κυρία Πρόεδρε, αναφορικά με ένα σημείο που επεσήμανα κατά τη συζήτηση της Τρίτης για το Tampere, ο συνάδελφός μου, ο κ. Camre, μου υπέδειξε ότι οι παρατηρήσεις που του απέδωσα είχαν άλλο νόημα και η μετάφραση στα αγγλικά, και πιστεύω και στα γαλλικά, παρήγαγε το αντίθετο ακριβώς νόημα από αυτό που ήθελε να πει. Η κριτική μου απέναντί του ήταν πιθανώς άδικη. Ήθελα απλώς να ξεκαθαρίσω το θέμα, και τώρα το έκανα.

<SPEAKER ID=5 NAME="Πρόεδρος">
Κύριε Evans, η διόρθωση αυτή θα γίνει και σας ευχαριστώ για αυτό.
<P>
(Εγκρίνονται τα συνοπτικά πρακτικά)

<CHAPTER ID=2>
Κατάσταση του κτηρίου Louise Weiss
<SPEAKER ID=6 NAME="Πρόεδρος">
Η ημερήσια διάταξη προβλέπει μία ανακοίνωση και κυρίως μία ανταλλαγή απόψεων σχετικά με την κατάσταση του κτηρίου Louise Weiss.
<P>
Αγαπητοί συνάδελφοι, πολύ σύντομα ένα μικρό ιστορικό, όμως τέλος πάντων, μην ανησυχείτε.
<P>
Θα θυμόσαστε πως όταν ήλθαμε σε αυτό το κτήριο, στις 19 Ιουλίου, ήμασταν ομόφωνα, θα πρέπει να πω, αρκετά απογοητευμένοι από την αντίθεση που διαπιστώσαμε μεταξύ της πραγματικά εκπληκτικής εξωτερικής όψης του κτηρίου - και νομίζω πως πρέπει να το επισημάνουμε αυτό γιατί πρόκειται για ένα κτήριο που τιμά το θεσμικό μας όργανο, αν το δει κανείς εξωτερικά - και όλων όσων μπορέσαμε δυστυχώς να διαπιστώσουμε στο εσωτερικό, από άποψη δυσλειτουργιών, προβλημάτων στις εγκαταστάσεις, στην ασφάλεια και γενικώς από άποψη προβλημάτων που αφορούν τις ομαλές συνθήκες εργασίας, είτε πρόκειται για εμάς τους ίδιους, είτε για τους βοηθούς μας, για τους υπαλλήλους, για τους επισκέπτες και, βεβαίως, για τα μέσα μαζικής ενημέρωσης.
<P>
Είχα δεσμευθεί ενώπιόν σας, ήδη από την επομένη της εκλογής μου, να κάνω ό,τι ενέπιπτε στις αρμοδιότητές μου προκειμένου να υπάρξουν βελτιώσεις και, όπως μπορέσατε να διαπιστώσετε, κάναμε ό,τι ήταν δυνατόν - και χρησιμοποιώ επίτηδες πρώτο πληθυντικό γιατί σε αυτή την προσπάθεια είχα την ενεργή συμβολή του γενικού μας γραμματέα, του κ. Priestley, καθώς και όλης της ομάδας που είναι υπεύθυνη για τα κτήρια - κάναμε συνεπώς ό,τι μπορούσαμε προκειμένου να πραγματοποιηθούν αυτές οι βελτιώσεις σε μία περίοδο που κάτι τέτοιο δεν ήταν πολύ εύκολο, δεδομένου ότι συνέβαινε να συμπίπτει με την περίοδο των διακοπών.
<P>
Ο κ. Priestley δημιούργησε μία ομάδα εργασίας και αμέσως καταγράψαμε όλα όσα μπορούσαμε να παρατηρήσουμε άμεσα και σας αποστείλαμε αυτό το έγγραφο. Πολλοί από εσάς μου έγραψαν και σας απάντησα. Ελπίζω άλλωστε να έχετε λάβει αυτές τις επιστολές. Λάβατε μία πρώτη επιστολή αναμονής από τον κ. Rieffel, τον διευθυντή μας, αλλά θα ήθελα να σας απαντήσω προσωπικά και εγώ η ίδια και, συνεπώς, όλοι οι συνάδελφοι που μου έγραψαν έλαβαν αυτή την απάντηση. Στη συνέχεια, τη Δευτέρα, βρήκατε μία επιστολή με ένα συνημμένο μικρό έγγραφο στο οποίο καταγράφεται η κατάσταση όπως είναι σήμερα.
<P>
Την περασμένη εβδομάδα, ήλθαμε στο Στρασβούργο από τις Βρυξέλλες για μια ημέρα μαζί με τους κοσμήτορες, με τον κ. Colom I Naval, τον αντιπρόεδρο αρμόδιο για τα κτήρια, και μαζί με όλους τους υπαλλήλους που έχουν αναλάβει αυτή την υπόθεση των κτηρίων. Κάναμε μία πολύ σοβαρή επίσκεψη επιθεώρησης. Δεν γνωρίζω εάν κάποιοι από εσάς άκουσαν σχετικές ειδήσεις από τα μέσα μαζικής ενημέρωσης, αλλά τα κοιτάξαμε όλα, τα καταγράψαμε όλα και διαπιστώσαμε τόσο το τι έχει γίνει καθώς και τι απομένει να γίνει.
<P>
Σήμερα, μόλις τελειώνει η δεύτερη εβδομάδα συνεδριάσεων της Ολομέλειας που περνάμε σε αυτό το κτήριο και δεχθήκατε την πρότασή μου όσον αφορά αυτή την ανταλλαγή απόψεων, μέσα σε ένα πολύ εποικοδομητικό πνεύμα. Το ζήτημα δεν είναι να εκφράσουμε την απογοήτευσή μας, αλλά αυτό που επιδιώκω να κάνουμε είναι να ανακαλύψουμε ό,τι μπόρεσε αντικειμενικά να σας δυσαρεστήσει, προκειμένου να δούμε στην συνέχεια πώς να προσθέσουμε και άλλες βελτιώσεις σε όσες έχουμε ήδη προγραμματίσει.
<P>
Για να οργανώσουμε τη συζήτησή μας, σημειώνουμε όλους τους συναδέλφους που είναι εγγεγραμμένοι. Θα θέσω κάποια σημεία τα οποία χαρακτηρίστηκαν ως ευαίσθητοι τομείς, έτσι ώστε να μπορέσετε να συμπληρώσετε αυτά τα σημεία ή, βεβαίως, να προσθέσετε και κάποια άλλα.
<P>
Καταρχήν υπήρχε το πρόβλημα της πρόσβασης των μειονεκτούντων ατόμων. Προς αυτή την κατεύθυνση, επ' ευκαιρία του θεμιτού αιτήματος που εξέφρασε ο συνάδελφός μας κ. Brian Crawley - ο οποίος δεν ξέρω εάν βρίσκεται εδώ σήμερα -, έχω την αίσθηση πως έγιναν αμέσως οι απαραίτητες μετατροπές, σε πλήρη συνεννόηση μαζί του τόσο σχετικά με τη θέση του στο ημικύκλιο κατά τρόπον ώστε να μπορεί να είναι μαζί με την Ομάδα του, όσο και σχετικά με τη διαρρύθμιση του γραφείου του. Έγιναν όλες οι προβλέψεις προκειμένου να ληφθεί υπόψη μας η κατάσταση των μειονεκτούντων συναδέλφων στο σύνολο του ημικυκλίου.
<P>
Μένει να γίνουν βελτιώσεις σχετικά με την πρόσβαση των μειονεκτούντων επισκεπτών, θέμα το οποίο δεν εξετάστηκε επαρκώς. Από τώρα και στο εξής είμαστε σε επαφή με συλλόγους αναπήρων οι οποίοι θα μπορέσουν να μας συμβουλεύσουν σχετικά με τις καλύτερες βελτιώσεις που θα πρέπει να πραγματοποιήσουμε. Στο εξής, από την περίοδο συνόδου του Οκτωβρίου, θα μπορούμε να έχουμε αυτές τις επαφές και οι βελτιώσεις θα μπορέσουν να αρχίσουν να υλοποιούνται κατά την διάρκεια της ερχόμενης χρονιάς.
<P>
Όσον αφορά τη σήμανση, έχουν γίνει κάποιες βελτιώσεις και μόλις εντός ολίγου θα έχετε την ευκαιρία να μου πείτε εάν είναι επαρκείς. Σας υπενθυμίζω σε αυτό το σημείο πως το σύστημα "info help"; θα διατηρηθεί. Σχεδιάζουμε μαζί με τον δήμαρχο του Στρασβούργου να διατηρήσουμε τις γοητευτικές υπαλλήλους υποδοχής, τις οποίες νομίζω πως εκτιμήσατε αρκετά, τόσο για τα προσόντα τους στην υποδοχή όσο και για την ευγένειά τους.
<P>
(Χειροκροτήματα)
<P>
Ελπίζω να σας άκουσαν. Θα παραμείνουν λοιπόν, όχι οριστικά, δεν προβλέπεται κάτι τέτοιο, αλλά οπωσδήποτε μέχρι το τέλος της χρονιάς.
<P>
Έρχομαι τώρα στο δεύτερο σημαντικό κεφάλαιο: αυτό των γραφείων των βουλευτών. Τα γραφεία αυτά είναι πολύ στενόχωρα. Δεν πρόκειται να σας κάνω να πιστέψετε πως θα τα μεγαλώσουμε, όμως παρ' όλα αυτά θα προσπαθήσουμε να βελτιώσουμε τα πράγματα. Το πρόβλημα με τις περσίδες οι οποίες μπλοκάρουν και εμποδίζουν την ορατότητα, θα ρυθμιστεί οπωσδήποτε το αργότερο μέχρι την δεύτερη περίοδο συνόδου του Οκτωβρίου. Όσον αφορά την επίπλωση αυτών των γραφείων, οι κοσμήτορές μας - και χαιρετώ όσους βρίσκονται σήμερα εδώ - συνεδρίασαν την Τετάρτη και δήλωσαν πως όλα τα γραφεία θα εξοπλιστούν με τροχήλατες συρταριέρες με τρία συρτάρια που θα κλειδώνουν με κλειδί. Πρόκειται για μία απαίτηση μεγάλου αριθμού συναδέλφων. Η απόφαση αυτή ελήφθη.
<P>
(Χειροκροτήματα)
<P>
Στη συνέχεια, το πρόβλημα με τους ανελκυστήρες και την ασφάλειά τους. Σχετικά με αυτό το θέμα, επισημάναμε μία σειρά αρκετά σοβαρών δυσλειτουργιών, δεν χρειάζεται να επανέλθω. Βεβαίως, όπως θα φαντάζεστε, έχω λάβει όλες τις νομικές προφυλάξεις στο πεδίο της ευθύνης. Η κατασκευαστική εταιρεία των ανελκυστήρων ενημερώθηκε αμέσως για το τι συνέβη, σύμφωνα με τους συνήθεις νομικούς τύπους. Προέβη σε ορισμένες βελτιώσεις, γεγονός που δείχνει πολύ καλά ότι κάτι τέτοιο ήταν απαραίτητο προκειμένου οι πόρτες να ανοίγουν καλύτερα και να μένουμε εγκλωβισμένοι για λιγότερη ώρα. Παρ' όλα αυτά, φαίνεται πως συνεχίζουν ακόμη να υπάρχουν πολλά προβλήματα.
<P>
Από την άλλη μεριά, ο εξαερισμός είναι κατά τη γνώμη μου καλύτερος, γιατί προκαλούσε προβλήματα όχι μόνο στους ανελκυστήρες αλλά σχεδόν παντού. Σχετικά με αυτό το θέμα έχω την εντύπωση, εκτός και εάν έχετε αντίθετη γνώμη, πως η ρύθμιση του εξαερισμού τώρα λειτουργεί αρκετά καλά. Υπάρχει επίσης το πρόβλημα της επένδυσης των ανελκυστήρων. Όπως μπορέσατε να δείτε, τοποθετήθηκε ένα πρώτο δείγμα επένδυσης από ανοιχτόχρωμο ξύλο. Δέχθηκα πολύ θετικά σχόλια σχετικά με αυτό και, εφόσον φαίνεται πως άρεσε πολύ, θα φροντίσουμε ώστε το εσωτερικό των έξι ανελκυστήρων να εξοπλιστεί με την ίδια επένδυση, γεγονός που θα δώσει μία όψη λιγότερο πνιγηρή, λιγότερο αγχωτική.
<P>
Ζητώ από τους συναδέλφους που ακόμη και τώρα έμειναν εγκλωβισμένοι στους ανελκυστήρες για πολύ ώρα να μου το πουν στην συνέχεια. Πιστεύαμε πως ήταν η περίπτωση του κ. Prodi, αλλά αυτό ήταν κάτι άλλο. Αυτό θα ήταν πράγματι το αποκορύφωμα. Ωστόσο, πρέπει οπωσδήποτε να εξετάσουμε αυτό το ζήτημα με σαφήνεια γιατί, όπως μπορείτε να αντιληφθείτε, θα καλέσω και πάλι την εταιρεία Otis, δεδομένου ότι πρόκειται για έναν πολύ σοβαρό τομέα, ο οποίος ξεπερνά κατά πολύ την κανονική βελτίωση των συνθηκών εργασίας μας.
<P>
Όσον αφορά τα μέσα μαζικής ενημέρωσης, γνωρίζετε πως οι εκπρόσωποι του Τύπου εξέφραζαν πολλά παράπονα για την αίθουσα Τύπου και για τις συνθήκες εργασίας σε αυτήν. Και σε αυτό το θέμα, προβήκαμε σε κάποιες βελτιώσεις όσον αφορά την υπερθέρμανση, την εγκατάσταση περσίδων συσκότισης. Οι εκπρόσωποι των μέσων μαζικής ενημέρωσης είναι πιο τυχεροί από τους βουλευτές. Μπορέσαμε να λύσουμε το δικό τους πρόβλημα με τις περσίδες, όχι όμως ακόμη το πρόβλημα με τις περσίδες των γραφείων των βουλευτών, όπως είπα και προηγουμένως. Οι φορητοί υπολογιστές, οι οποίοι δεν λειτουργούσαν, μπορούν τώρα να λειτουργούν στην αίθουσα Τύπου.
<P>
Επίσης μετατρέψαμε το χώρο του έντυπου υλικού, σύμφωνα με την επιθυμία των μέσων μαζικής ενημέρωσης. Μένει ακόμη να κάνουμε μια σειρά από πράγματα, κυρίως όσον αφορά τα γραφεία των πρακτορείων Τύπου, τα οποία πράγματι δεν είναι καθόλου ευχάριστα, είναι το λιγότερο που μπορεί να πει κανείς. Σχεδιάζουμε επίσης η πρώην αίθουσα έντυπου υλικού, η οποία είναι πολύ φωτεινή, να εξοπλιστεί με γραφεία στυλ υπαίθρου. Το κόστος τους θα είναι χαμηλό, από τη στιγμή που δεν θα κάνουμε χωρίσματα. Θα είναι απλώς γραφεία όπου θα μπορέσουν να εγκατασταθούν τα πρακτορεία Τύπου. Φαίνεται πως μια τέτοια ιδέα τούς ικανοποιεί, και εμείς βεβαίως απευθύναμε αυτή την πρόταση, σε πλήρη συνεννόηση με τους δημοσιογράφους.
<P>
Για όλα τα υπόλοιπα, τα οχήματα της τηλεόρασης, την πρόσβαση στους χώρους στάθμευσης, ελπίζω πως σε αυτά τα ζητήματα παρατηρήσατε κάποιες βελτιώσεις. Εργαστήκαμε πολύ σε αυτόν τον τομέα, έχουμε όμως αρκετό δρόμο μπροστά μας.
<P>
Τέλος, και τελειώνω αμέσως, είναι το πρόβλημα της διακόσμησης. Οι κοσμήτορές μας θα εξετάσουν το συντομότερο δυνατόν όλα όσα θα μπορούσαμε να κάνουμε με λιγότερα χρήματα και σεβόμενοι την καλλιτεχνική ιδιοκτησία των δημιουργών του κτηρίου έτσι, ώστε οι κάπως καταθλιπτικοί χώροι να αποκτήσουν έναν χαρούμενο τόνο. Συχνά, αρκούν μόνο λίγα πράγματα για να αλλάξουμε την όψη ενός χώρου χωρίς να κάνουμε υπερβολικά έξοδα. Μερικές φορές ένα χρώμα είναι αρκετό. Είμαι σίγουρη πως η ομάδα των κοσμητόρων μας θα είναι ιδιαίτερα δημιουργική σε αυτό τον τομέα.
<P>
Αγαπητοί συνάδελφοι, ας ξεκινήσουμε τώρα τη συζήτηση. Θα καταγράψουμε με πολλή προσοχή όλα όσα μας πείτε. Σας γνωστοποιώ πως θα πρέπει να σας αφήσω στις δέκα, γιατί πρέπει να παρευρεθώ στην ορκωμοσία των Επιτρόπων στο Λουξεμβούργο όπου η τελετή θα γίνει στις δώδεκα. Τότε θα με αντικαταστήσει ο κ. Provan, και έτσι θα μπορέσετε να συνεχίσετε έως ότου εξαντληθούν όλα τα θέματα.

<SPEAKER ID=7 LANGUAGE="EN" NAME="Αndrews">
Κυρία Πρόεδρε, δεν επιθυμώ να επικρίνω αλλά να επαινέσω τους ανθρώπους που οργάνωσαν αυτό το εξαιρετικό κτίριο. Όταν κάποιος μετακομίζει σε ένα νέο σπίτι υπάρχουν πάντοτε προβλήματα.
<P>
Υπάρχουν προβλήματα, κυρία Πρόεδρε, αλλά εκτιμώ ότι εσείς, κύριε Priestley, και η ομάδα που ασχολήθηκε με τα παράπονα από την προηγούμενη σύνοδο τα αναγνωρίζετε. Φαίνεται ότι υπάρχει νοοτροπία γκρίνιας μεταξύ των βουλευτών. Πόσοι από αυτούς είχαν τόσο ωραία γραφεία όπως αυτά που έχουμε εδώ - και βρισκόμαστε εδώ μόνο τέσσερις ημέρες την εβδομάδα. Έχουμε ωραία γραφεία, πλήρως εξοπλισμένα. Βεβαίως, χρειάζονται λίγη βελτίωση, αλλά με το να παραπονούμαστε συνεχώς δεν θα βγει τίποτα.
<P>
Κατόπιν τούτου, θα ήθελα να υποβάλω μία παράκληση. Στις Βρυξέλλες υπάρχει ένα εντευκτήριο των βουλευτών - όπως παραδοσιακά συνηθίζεται στα κοινοβούλια όλης της Ευρωπαϊκής Ένωσης. Θα ήθελα να δω να υπάρχει μία αίθουσα, στην οποία να μπορούν να πηγαίνουν μόνον οι βουλευτές για να συζητούν μεταξύ τους ιδιαιτέρως.
<P>
Σε ό,τι αφορά τον χώρο στάθμευσης των αυτοκινήτων δυσκολεύθηκα μία ή δύο φορές να βρω το αυτοκίνητό μου, αλλά τελικά το βρήκα. Έχασα μία ψηφοφορία αυτή την εβδομάδα εξαιτίας των ανελκυστήρων, αλλά αναγνωρίζω ότι αυτά τα πράγματα θα επιλυθούν εν ευθέτω χρόνω.
<P>
Θα πρέπει να πω ότι θαυμάζω τους τεχνικούς και τους άλλους ανθρώπους που έγιναν εδώ αντικείμενο κριτικής. Δέχθηκαν πολλά πυρά και πληγώθηκαν αδικαιολόγητα με πολλούς τρόπους. Θέλω να τιμήσω αυτούς, καθώς και όλους τους εργάτες που έβαλαν σε τάξη αυτό το θαυμάσιο κτίριο.
<P>
(Χειροκροτήματα)

<SPEAKER ID=8 LANGUAGE="IT" NAME="Sacconi">
Κυρία Πρόεδρε, θα ήθελα και εγώ να προσθέσω στα λόγια του συναδέλφου τις ευχαριστίες και την εκτίμησή μου για όσα έγιναν από τον Ιούλιο μέχρι τώρα για να βελτιωθεί η κατάσταση και για όσα βρίσκονται στα σκαριά για περαιτέρω βελτιώσεις. Θα ήθελα ωστόσο να επισημάνω ένα περιστατικό που έπεσε στην αντίληψή μου και που πρέπει, κατά τη γνώμη μου, να ρυθμιστεί. Δεν αφορά εμάς τους βουλευτές, το σωματείο μας ας πούμε, αλλά τους συνεργάτες μας. Σε μία αίθουσα, στον Πύργο μάλιστα, τέταρτο όροφο, γραφείο 382, είδα ότι εγκατέστησαν ένα γιγαντιαίο φωτοτυπικό μηχάνημα, στο οποίο δουλεύει ένα άτομο. Σε αυτή την αίθουσα, δεν υπάρχει ούτε ένα παράθυρο, ούτε κάποιο άνοιγμα που να μπαίνει αέρας και δεν ξέρω καν αν το μηχάνημα, που είναι υπερβολικά θορυβώδες, αναδύει εκπομπές βλαβερές για την υγεία της χειρίστριας. Δεδομένου ότι είμαστε ένα Κοινοβούλιο που συμμετέχει στην εκπόνηση σημαντικών οδηγιών για την ασφάλεια και την υγιεινή στους χώρους εργασίας, θα το έβρισκα εξαιρετικά αντιφατικό να συνεχιστεί αυτή η κατάσταση, παρ' όλο που αφορά ένα μόνο άτομο. Για να πω την αλήθεια, είδα από την ταμπέλα της πόρτας ότι, προφανώς, η συγκεκριμένη αίθουσα προοριζόταν αρχικώς για άλλη χρήση και, συνεπώς, μπορεί να πρόκειται για προσωρινή λύση: εγώ ελπίζω ότι είναι όντως προσωρινή, γιατί θα μου φαινόταν πράγματι αντιφατικό να συνεχιστεί μια τέτοια κατάσταση.

<SPEAKER ID=9 LANGUAGE="DE" NAME="Berger">
Κυρία Πρόεδρε, και εγώ αισθάνομαι την ανάγκη να ευχαριστήσω την πόλη του Στρασβούργου και τη γαλλική κυβέρνηση που έθεσε στη διάθεσή μας το κτίριο αυτό, γιατί παρά τις όσες αρχικές του ατέλειες, πράγμα πολύ φυσιολογικό, είναι ένα υπέροχο κτίριο και ένα επάξιο πλαίσιο για το Ευρωπαϊκό Κοινοβούλιο εδώ στο Στρασβούργο.
<P>
Θέλω να ευχαριστήσω και εσάς, κυρία Πρόεδρε, που πήρατε την πρωτοβουλία να βοηθήσετε ώστε να ξεπεραστούν οι ατέλειες αυτές.
<P>
Θα αναφερθώ σε ένα πρόβλημα το οποίο ελπίζω ότι δεν είναι μόνο δικό μου. Πρόκειται για τον μικρό αριθμό εισόδων και εξόδων στην αίθουσα των συνεδριάσεων. Γνωρίζετε πολύ καλά τη συμπεριφορά των βουλευτών. Τις περισσότερες φορές βγαίνουμε όλοι μαζί, ή μπαίνουμε όλοι μαζί πριν από τις ψηφοφορίες, με αποτέλεσμα να δημιουργείται συνεχώς συμφόρηση στους διαδρόμους. Αυτό οφείλεται στο γεγονός ότι οι δύο είσοδοι και έξοδοι δεν επαρκούν για τον μεγάλο αριθμό των βουλευτών. Δεν ξέρω κατά πόσο είναι τεχνικά εφικτό να ανοιχθεί επιπλέον για τους βουλευτές μια από τις εισόδους για τους επισήμους.
<P>
Ασφαλώς αποτελεί πρόβλημα και το ότι οι δύο κύριες έξοδοι οδηγούν στο φουαγιέ που είναι εξαιρετικά στενό. Εκεί είναι οι γέφυρες και μας περιμένουν οι φωτογραφικές και τηλεοπτικές μηχανές. Εμείς οι βουλευτές είμαστε βεβαίως πολύ απειθάρχητοι, συζητάμε στον διάδρομο, στεκόμαστε ακριβώς μπροστά στις εξόδους και μιλάμε. Θα μπορούσαμε ασφαλώς να γίνουμε πιο πειθαρχημένοι. Ωστόσο, νομίζω ότι θα έπρεπε να σκεφτούμε κάτι για την καλύτερη εκμετάλλευση των φαρδύτερων φουαγιέ που βρίσκονται στο πλάι της αίθουσας των συνεδριάσεων. Αν μπορούσαμε να βγαίνουμε σε αυτά τα φουαγιέ, καλό θα ήταν να έχουμε και καθίσματα έξω από τους μεγάλους τηλεφωνικούς θαλάμους, ώστε να μπορούμε να καθόμαστε και να συζητούμε λίγο.
<P>
Πιστεύω ότι αυτό θα ήταν και ένα προληπτικό μέτρο προς όφελος της ασφάλειάς μας για την περίπτωση που θα σήμαινε πράγματι συναγερμός.
<P>
(Χειροκροτήματα)

<SPEAKER ID=10 NAME="Πρόεδρος">
Σας ευχαριστώ, κυρία Berger, για αυτή την ιδιαίτερα εποικοδομητική πρόταση, την οποία σημειώνουμε.

<SPEAKER ID=11 NAME="Seppδnen">
Αξιότιμε κύριε Πρόεδρε, εδώ στην αίθουσα η ένταση του ήχου είναι τόσο δυνατή ώστε δυσχεραίνεται η ακρόαση της διερμηνείας. Δεν λαμβάνουμε καθαρά τη διερμηνεία, διότι εδώ δημιουργείται αντήχηση. Θα ζητούσα να χαμηλώναμε την ένταση του ήχου στην αίθουσα.

<SPEAKER ID=12 LANGUAGE="EN" NAME="Provan">
Κυρία Πρόεδρε, πρόκειται για το ίδιο θέμα. Εάν μιλάμε πολύ κοντά στο μικρόφωνο οι περισσότεροι άνθρωποι δεν μπορούν να ακούσουν τι λέμε. Αποτελεί ένδειξη του προβλήματος που έχει το σύστημα. Συμβαίνει το ίδιο ακριβώς στις αίθουσες των επιτροπών. Αφορά την απόσταση του ομιλητή από το μικρόφωνο. Πρέπει να ακούμε τι λένε οι διερμηνείς. Πιστεύω πως ο κ. Seppδnen έχει απόλυτο δίκιο.

<SPEAKER ID=13 NAME="Πρόεδρος">
Εν τω μεταξύ, συγκρατώ ότι πρέπει να μιλάω πιο μακριά από το μικρόφωνο.

<SPEAKER ID=14 LANGUAGE="EN" NAME="Ford">
Κυρία Πρόεδρε, υπάρχουν μερικές αλλόκοτες ιδιορρυθμίες στη λειτουργία του κτιρίου και στην τροφοδοσία, επί παραδείγματι δεν προσφέρεται καφές κατά τη διάρκεια των συνόδων, δεν πωλείται λευκό κρασί με το ποτήρι, το γεγονός ότι οι πίτσες έχουν γεύση χαρτονιού και το γεγονός ότι το μαγαζί με τις εφημερίδες είναι όσο πιο μακριά θα μπορούσε να είναι από την είσοδο όπου μπαίνουν οι βουλευτές.
<P>
Εντούτοις, αυτά είναι πράγματα που μπορούμε να αντιμετωπίσουμε. Το σχέδιο του κτιρίου δεν είναι εντελώς του γούστου μου. Ο σχεδιαστής προφανώς θα πρέπει να είχε υπόψη του τον Πύργο της Βαβέλ του Breughel. Aλλά δέχομαι ότι εσείς, κύριε Priestley, και οι άνθρωποι του Στρασβούργου έχετε καταβάλει τεράστιες προσπάθειες για να μπορέσετε να αντιμετωπίσετε τα προβλήματα. Συμφωνώ με τον κ. Andrews ότι αναπόφευκτα θα υπάρχουν κάποιες αρχικές δυσκολίες. Το μεγαλύτερο πρόβλημα που εξακολουθεί να υπάρχει είναι οι ανελκυστήρες, οι οποίοι φαίνεται ότι αρνούνται να υπακούσουν στις εντολές. Εάν τρέξεις πολύ γρήγορα - κάτι που δεν βοηθά όσους έχουν κινητικά προβλήματα - ίσως προλάβεις να μπεις στον ανελκυστήρα, προτού κάποιος που βρίσκεται μέσα σού κλείσει την πόρτα κατάμουτρα, επειδή έχει βαρεθεί να σταματά σε κάθε όροφο.
<P>
Εντούτοις, το κτίριο είναι σχετικά καλό. Είναι φθηνό σε σύγκριση με τη Βουλή των Κοινοτήτων στο Λονδίνο, όπου δαπάνησαν σχεδόν 1 εκατομμύριο γαλλικά φράγκα για ένα γραφείο.
<P>
Το κύριο παράπονό μου δεν αφορά τον τρόπο αντιμετώπισης των βουλευτών αλλά τον τρόπο αντιμετώπισης του προσωπικού. Μου φαίνεται ότι οποιοσδήποτε λαμβάνει αυτές τις αποφάσεις, σε κάποιες περιπτώσεις αντιμετωπίζει το προσωπικό με άθλιο τρόπο. Και βέβαια, η επιτροπή προσωπικού, η οποία εργάζεται μαζί μου τώρα πρέπει να χωρέσει τρεις ανθρώπους, τρία γραφεία και καρέκλες, τρία τηλέφωνα και τρεις σειρές από έγγραφα σε ένα δωμάτιο το οποίο χρησιμοποιούσε στο παρελθόν ένας βουλευτής στο ΙΡΕ Ι ή στο ΙΡΕ ΙΙ. Αυτός δεν είναι αποτελεσματικός τρόπος διασφάλισης της σωστής και αποτελεσματικής λειτουργίας αυτού του θεσμικού οργάνου.
<P>
Το τελευταίο σημείο που θα ήθελα να τονίσω είναι ότι σε πολλές περιπτώσεις κατηγορούμε το κτίριο, ενώ θα έπρεπε να κατηγορούμε τους πολιτικούς. Το κτίριο βρίσκεται εδώ λόγω των αποφάσεων που έλαβε ο κ. Major στο Ευρωπαϊκό Συμβούλιο του Εδιμβούργου, ο οποίος θεσμοθέτησε τις συνεχείς περιπλανήσεις μας μεταξύ Βρυξελλών και Στρασβούργου - μολονότι η πόλη είναι πολύ ωραία - εις βάρος της αποτελεσματικότητάς μας ως θεσμικού οργάνου που υποτίθεται ότι λειτουργεί εξ ονόματος των πολιτών της Ευρωπαϊκής Ένωσης.
<P>
(Χειροκροτήματα)

<SPEAKER ID=15 NAME="Quisthoudt-Rowohl">
Κυρία Πρόεδρε, αρχικά θέλω να πω ότι την προηγούμενη εβδομάδα κάναμε πράγματι πολλή δουλειά. Χάρηκα πολύ που εσείς ως Πρόεδρος δείξατε τέτοιο ενδιαφέρον για όλες τις ανάγκες και όλα τα προβλήματα που είχαμε εμείς ή οι υπάλληλοι της διοίκησης.
<P>
Θα ήθελα να απευθυνθώ στους συναδέλφους σχετικά με δύο σημεία που αναφέρθηκαν εδώ και για το οποία έχει ήδη ληφθεί απόφαση στο κολέγιο των κοσμητόρων. Το αίτημά σας για τους φοριαμούς δεν έγινε μόνο αποδεκτό, αλλά έχουν ήδη γίνει οι αντίστοιχες παραγγελίες. Πιστεύουμε ότι θα σας παραδοθούν το συντομότερο δυνατόν.
<P>
Δεύτερο, το ζήτημα της διαμόρφωσης του κτιρίου. Η γαλλική νομοθεσία είναι πολύ αυστηρή στο ζήτημα αυτό και θεωρεί το κτίριο καλλιτέχνημα επί του οποίου οι αρχιτέκτονες έχουν πνευματικά δικαιώματα. Ωστόσο, έχουμε αποφασίσει - όπως και να έχουν τα πνευματικά δικαιώματα - να έλθουμε σε διαπραγματεύσεις με τους αρχιτέκτονες, ώστε να ανοίξουν κάπως τα σκούρα χρώματα. Αν τώρα που λάμπει ένας καλοκαιρινός ήλιος είναι ήδη τόσο σκοτεινά, τι θα γίνει, όταν θα έχουμε το αδύναμο φως του Δεκεμβρίου; Δεν θέλουμε να υποβάλουμε ούτε τους εαυτούς μας ούτε εσάς σε τέτοια δοκιμασία. Ελπίζω να καταφέρουμε να αντικαταστήσουμε το κόκκινο με κάποιο ροζ χρώμα, το σκούρο μπλε με γαλάζιο ή κάτι παρόμοιο, και το μαύρο με πολύ ανοικτή ώχρα, κυρία συνάδελφε.
<P>
Ένα τρίτο σημείο που θεωρούμε πολύ σημαντικό είναι το ζήτημα της ασφάλειας στο οποίο ίσως να μην αναφερθήκατε με τις δέουσες λεπτομέρειες, κυρία Πρόεδρε. Θυμόσαστε ότι είχε συζητηθεί ότι θα πρέπει να γίνεται δύο φορές τον χρόνο, δηλαδή κάθε έξι μήνες έλεγχος για την ασφάλεια του κτιρίου. Τώρα έχει ληφθεί και η σχετική απόφαση. Για μας είναι απαραίτητο να ελέγχεται πολύ τακτικά ένα τέτοιο κτίριο που χρησιμοποιείται τόσο εντατικά, από τόσες πολλές ομάδες και εν μέρει μάλιστα κάπως χαοτικά και αναρχικά- το χάος αντιπροσωπεύει βέβαια τη ζωντάνια της ευρωπαϊκής πολιτικής.
<P>
Ένα όργανο, όπως το Ευρωπαϊκό Κοινοβούλιο, δεν μπορεί να φροντίζει μόνο του για την ασφάλειά του, ούτε να φέρει τη σχετική ευθύνη. Θα πρέπει να την αναθέτει σε άλλους και αυτό πρόκειται να κάνουμε και εμείς.
<P>
Κατά τ' άλλα, θα ήθελα να σας παρακαλέσω, κυρίες και κύριοι συνάδελφοι, εξ ονόματος του Σώματος των Κοσμητόρων, στην περίπτωση που έχετε παράπονα, να τα διατυπώνετε και να απευθύνεστε σε μας. Με τη δική σας υποστήριξη, κυρία Πρόεδρε, θα φροντίζουμε για την τακτοποίησή τους το συντομότερο δυνατόν.

<SPEAKER ID=16 NAME="Πρόεδρος">
Ευχαριστώ, κυρία Quisthoudt-Rowohl, και σας ευχαριστώ επίσης και για την πολύ ενεργή συμμετοχή του Σώματος των Κοσμητόρων. Μπορώ να σας πω ότι το έχω εκτιμήσει απεριόριστα.

<SPEAKER ID=17 LANGUAGE="EN" NAME="Lambert">
Κυρία Πρόεδρε, μολονότι χαιρετίζω πολλές από τις πραγματοποιηθείσες βελτιώσεις, θέλω να δώσω έμφαση σε ένα σημείο που αφορά τη διοικητική πλευρά: θα επιδοκιμάζαμε σε μεγάλο βαθμό την ύπαρξη ορισμένων σημείων ανακύκλωσης, λαμβάνοντας υπόψη την πραγματική ποσότητα του χαρτιού που εμφανίζεται καθημερινά, πολύ από το οποίο δεν το κρατάμε. Θα θέλαμε να εξετασθεί το ζήτημα, παρακαλώ. Υπάρχει ένα θέμα το οποίο έθεσαν μαζί με μένα ορισμένοι βοηθοί, στους οποίους απαγορεύθηκε η είσοδος στο θεωρείο του κοινού, αν και υπήρχε χώρος. Αντιλαμβανόμαστε βεβαίως ότι το κοινό θα πρέπει να έχει προτεραιότητα - είναι και δικό τους κτίριο επίσης. Αλλά θα θέλαμε να ζητήσουμε να επιτρέπεται η είσοδος στους βοηθούς μας όταν υπάρχει χώρος: δεν είναι πάντοτε βολικό γι' αυτούς να βρίσκονται στα γραφεία μας όταν έχουμε επισκέπτες.
<P>
Τέλος, ένα έλασσον σημείο που έθεσε μαζί με μένα ένας συνάδελφος που έπρεπε να φύγει νωρίς. Θα μπορούσαμε να έχουμε νερό κατά τη διάρκεια των συνόδων; Οι άνθρωποι εδώ βρίσκουν την ατμόσφαιρα στο κτίριο πολύ ξηρή, όχι μόνο πολιτικά, αλλά και από περιβαλλοντικής άποψης, και θα επιδοκιμάζαμε πάρα πολύ την προσφορά νερού.

<SPEAKER ID=18 NAME="Πρόεδρος">
Ευχαριστώ, κυρία Lambert. Για να προσπεράσουμε την κάπως δύσπεπτη πίτσα στην οποία αναφέρθηκε ο κ. Ford. Σημειώνουμε προσεχτικά αυτό που μόλις είπατε.

<SPEAKER ID=19 LANGUAGE="EN" NAME="Watts">
Κυρία Πρόεδρε, συμφωνώ με τον συνάδελφό μου κ. Ford, πως βεβαίως εάν μέναμε μόνο στις Βρυξέλλες δεν θα βρισκόμασταν εδώ να συζητάμε γι' αυτό το κτίριο. Αυτό υπογραμμίζει το πρόβλημα που αντιμετωπίζουμε, το τεράστιο καθήκον να διευθύνουμε δύο κτίρια στην Ευρωπαϊκή Ένωση. Ωστόσο, αυτό είναι το καθήκον που το Συμβούλιο αποφάσισε ότι πρέπει να αναλάβουμε. Κατά συνέπεια, θα ήθελα να ευχαριστήσω τις υπηρεσίες, ιδιαίτερα τον κ. Priestley, καθώς και όλο το προσωπικό του για τις έντονες προσπάθειες που έχουν καταβάλει προκειμένου να κάνουν αυτό το κτίριο να λειτουργήσει. Αυτή την εβδομάδα το κτίριο λειτούργησε. Αν και υπήρξαν προβλήματα, το κοινοβουλευτικό έργο μας δεν παρεμποδίστηκε από τις ατέλειες, και αυτό χάρη στις προσπάθειες του κ. Priestley και άλλων.
<P>
Υπάρχουν σημαντικές ατέλειες στον σχεδιασμό, ιδιαίτερα σε ό,τι αφορά την πρόσβαση. Αρχιτεκτονικά, δεν είναι ένα φιλικό κτίριο, ιδιαίτερα για τους ανθρώπους με ειδικές ανάγκες. Αυτό θα αποτελέσει μία πραγματική πρόκληση για όλους μας την οποία θα πρέπει να ξεπεράσουμε. Γενικά, μεγάλο μέρος της αντίδρασης οφείλεται στο γεγονός ότι απλά στους ανθρώπους δεν αρέσουν οι αλλαγές. Δεν τους αρέσει το ξένο περιβάλλον. Κατά την άποψή μου, δεν είναι σωστό να συζητάμε τις δικές μας εσωτερικές υποθέσεις σε μία πλήρη σύνοδο εδώ στο Ευρωπαϊκό Κοινοβούλιο. Χρειάζεται ίσως να βρούμε έναν λιγότερο επίσημο τρόπο να συνεχισθεί ο διάλογος με σας και τον κ. Priestley και τις υπηρεσίες του για να συζητήσουμε τα θέματα της πρόσβασης και άλλα ζητήματα που σχετίζονται με την εσωτερική οργάνωση αυτού του Κοινοβουλίου. Αυτή η σύνοδος καταδεικνύει ότι ο διάλογος μεταξύ των κοινών βουλευτών και της διοίκησης ενδεχομένως δεν λειτουργεί όσο αποτελεσματικά θα μπορούσε.
<P>
Συμπερασματικά, για να θέσουμε το θέμα στις πραγματικές του διαστάσεις: ναι, έχουμε προβλήματα ως βουλευτές, το προσωπικό μας έχει προβλήματα επίσης, αλλά αυτά είναι μηδαμινά σε σύγκριση με τα προβλήματα που αντιμετωπίζουν αυτοί που εκπροσωπούμε. Ελπίζω όλοι μας να το έχουμε υπόψη μας.

<SPEAKER ID=20 LANGUAGE="IT" NAME="Tajani">
Κυρία Πρόεδρε, αυτό το Κοινοβούλιο θα παίζει όλο και σημαντικότερο ρόλο - το είπαμε και στη διάρκεια της συζήτησης για την ψήφο εμπιστοσύνης στον Πρόεδρο της Επιτροπής Prodi - και πιστεύω πως οι εργασίες αυτού του Κοινοβουλίου θα πρέπει να γίνουν όλο και πιο γνωστές σε όλα τα έθνη της Ευρωπαϊκής Ένωσης. Για το λόγο αυτόν, πιστεύω πως πρέπει να βελτιωθούν οι σχέσεις με τον Τύπο, πιστεύω πως η δουλειά των δημοσιογράφων πρέπει να διευκολυνθεί. Εσείς έχετε ήδη κάνει πολλά και επισημαίνω ότι αυτή η προεδρία δείχνει ευαισθησία απέναντι στον Τύπο και ήταν πάντα ιδιαίτερα διαθέσιμη. Ανακοινώσατε, στην αρχή αυτής της συνεδρίασης, ότι έχουν ήδη εγκριθεί ορισμένες πρωτοβουλίες, έχουν δοθεί συγκεκριμένες απαντήσεις στον κοινοβουλευτικό Τύπο, αλλά, το επαναλαμβάνω, πιστεύω πως πρέπει να γίνουν ακόμη περισσότερα για να διευκολυνθεί η δουλειά των δημοσιογράφων, για να μπορέσουν να κάνουν γνωστές, σε ολόκληρη την Ευρωπαϊκή Ένωση, τις σημαντικές εργασίες που διεξάγει αυτό το Κοινοβούλιο. Σήμερα οι δημοσιογράφοι εργάζονται ακόμη κάτω από συνθήκες που δεν είναι οι καλύτερες. Γι' αυτό, θεωρώ σκόπιμο, για παράδειγμα, τη μεταφορά της αίθουσας Τύπου κάτω ίσως από το Ημικύκλιο. Πράγματι, η σημερινή αίθουσα βρίσκεται πάρα πολύ μακριά και συχνά δεν βολεύει τους δημοσιογράφους να έρθουν να μιλήσουν με τους βουλευτές, ιδίως όταν γίνονται σημαντικές σύνοδοι.
<P>
Πιστεύω πως, χάρη στις παρεμβάσεις σας, όπως βελτιώθηκε η κατάσταση μέχρι σήμερα, μπορεί να συνεχίσει να βελτιώνεται και τις επόμενες εβδομάδες, τους επόμενους μήνες. Γι' αυτό, ως κοινοβουλευτικός συντάκτης και ως βουλευτής, σας ευχαριστώ για ό,τι μπορέσατε να κάνετε.

<SPEAKER ID=21 LANGUAGE="DE" NAME="Pack">
Κυρία Πρόεδρε, κατ' αρχάς θέλω να πω στους συναδέλφους που ευχαριστούν τη γαλλική κυβέρνηση ή την πόλη του Στρασβούργου για το κτίριο ότι απευθύνονται σε λάθος διεύθυνση. Εμείς κτίσαμε το κτίριο και συνεπώς θα πρέπει να επιρρίπτουμε στον εαυτό μας τις ευθύνες εάν έχουν γίνει λάθη. Δεν σκοπεύω όμως αυτή τη στιγμή να αρχίσω τους επαίνους. Ο χώρος είναι ο ωραίος, αλλά θέλω να επισημάνω τα πολυάριθμα ελαττώματά του.
<P>
Πρώτον, αγαπητή κυρία Πρόεδρε, αν θα χρειαστείτε ποτέ να στείλετε κάποιο φαξ από το γραφείο μου ή από τα γραφεία των συναδέλφων μου, σας προειδοποιώ ότι είναι σχεδόν αδύνατον! Θα πρέπει να σκαρφαλώσετε στην καρέκλα που είναι επιπλέον και περιστρεφόμενη, για να μπορέσετε να κοιτάξετε αυτό το μηχάνημα από πάνω. Γνωρίζετε πολύ καλά ότι σε όλα τα νοικοκυριά της Ευρώπης τα περισσότερα ατυχήματα συμβαίνουν, όταν οι νοικοκυρές ανεβαίνουν σε καρέκλες με ροδάκια, πράγμα που θα πρέπει οπωσδήποτε να αποφύγουμε. Δεν θέλω να ξέρω πόσα χρήματα θα αναγκασθεί να πληρώσει στο μέλλον η ασφάλεια για όλα τα μεσαίου ύψους άτομα που ανεβαίνουν σε καρέκλες και εγώ είμαι ένα από αυτά. Είμαι μόνο 1,60 μ. και δεν φτάνω. Ζητώ βοήθεια, μια και πάνω στο μηχάνημα υπάρχει η ένδειξη: παρακαλείσθε να μην μετακινήσετε το μηχάνημα.
<P>
Δεύτερον, αγαπητή κυρία Πρόεδρε, αν περάσω από την είσοδο του χώρου στάθμευσης με ένα κανονικό αυτοκίνητο, δεν μπορώ να προχωρήσω στο επίπεδο -2, εάν δεν κάνω λίγο όπισθεν. Τώρα μπορείτε να φαντασθείτε πως είναι τα πράγματα τις ώρες της αιχμής. Τα αυτοκίνητα έρχονται από αριστερά, από μπροστά, από πίσω και κάθε φορά θα πρέπει κανείς να κάνει λίγο όπισθεν, μια και διαφορετικά δεν μπορεί να πάρει τη στροφή. Σας παρακαλώ λοιπόν να φροντίσετε, ώστε να στενέψει κατά το ήμισυ η μεσαία λωρίδα, ώστε να μπορούμε να προχωράμε χωρίς να χρειάζεται να κάνουμε πρώτα όπισθεν.
<P>
Εκτός αυτού, δεν έχω καμία κατανόηση για το ότι, μπαίνοντας στον χώρο στάθμευσης, πρέπει να χρησιμοποιώ την κάρτα μου δύο φορές, μία επάνω και μία στη μέση. Είναι τρελό. Μόλις περάσω την είσοδο, επάνω, μπορώ και να προχωρήσω. Ακόμη λιγότερη κατανόηση έχω για το ότι, βγαίνοντας το απόγευμα ή τη νύχτα, πρέπει να επαναλάβω αυτή τη διαδικασία. Εφόσον έχω μπει, αφήστε με σας παρακαλώ να βγω ελεύθερα! Αυτά είναι δύο σημεία που είναι απαράδεκτα. Και μάλιστα σε ώρες αιχμής είναι αδύνατον να κινηθεί κανείς.
<P>
Τρίτον, το πρωί θέλω να έχω γρήγορα την εφημερίδα μου. Δεν υπάρχουν κάπου κοντά εφημερίδες. Ακόμα δεν έχω ανακαλύψει πού βρίσκονται οι εφημερίδες και κάθε φορά παρακαλώ κάποιον που ξέρει να μου φέρει και εμένα μία.
<P>
Τέταρτον, αυτή την εβδομάδα μπήκα πέντε φορές σε κάποιον ανελκυστήρα από τον οποίο δεν μπορούσα να κατέβω στον όροφό μου. Ήθελα να κατέβω στον δέκατο όροφο. Ήταν αδύνατον, και αυτό μου έτυχε πέντε φορές. Μετά σκέφτηκα να αποφύγω τον συγκεκριμένο ανελκυστήρα και προσπαθούσα πάντα να μπω σε κάποιον άλλο. Πρόκειται βεβαίως για μια αδιανόητη κατάσταση σ' ένα τέτοιο κτίριο.
<P>
Ως υπεύθυνη μίας αντιπροσωπείας - είμαι Πρόεδρος της αντιπροσωπείας για την Νοτιοανατολική Ευρώπη - και αυτό δεν έχει να κάνει με το κτίριο Louise Weiss, αλλά με το κτίριο Salvador de Madariaga, απέναντι -, θέλω να διατυπώσω μια παράκληση. Είναι τουλάχιστον τέσσερις οι συνεργάτες της αντιπροσωπείας που κάθονται σε ένα μικρό κλουβί όπου στο παρελθόν καθόμουν μόνη μου. Ο ένας μιλάει με το Νταγκεστάν, ο άλλος με τη Μόσχα, ο τρίτος με τη Μακεδονία και ο τέταρτος ίσως με την Κολωνία. Μπορείτε να φανταστείτε ότι όλα αυτά γίνονται σε έναν χώρο; Σας παρακαλώ πολύ να κάνετε κάτι για τους υπαλλήλους. Η σημερινή κατάσταση είναι αφόρητη.

<SPEAKER ID=22 NAME="Πρόεδρος">
Ευχαριστώ, κυρία Pack, που μας επισημάνατε όλες αυτές τις δυσλειτουργίες. Προφανώς δεν έχετε την ίδια αίσθηση του χιούμορ εσείς και ο ανελκυστήρας, γιατί πέντε φορές είναι οπωσδήποτε πολλές. Θα τα ρυθμίσουμε όλα αυτά.

<SPEAKER ID=23 LANGUAGE="ES" NAME="Fabra Vallιs">
Κυρία Πρόεδρε, εάν ψάξουμε να βρούμε έναν κοινό παρονομαστή ανάμεσα σε όλα όσα λέγονται εδώ μέσα, θα διαπιστώσουμε ότι πράγματι υπάρχει πρόβλημα έλλειψης ανέσεων, το οποίο πιστεύω ότι σιγά σιγά εξαλείφεται και κάτι θα μπορεί να αλλάξει προς το καλύτερο.
<P>
Το πρόβλημα είναι επίσης ότι τη συγκεκριμένη έλλειψη ανέσεων την υφιστάμεθα με υπέρμετρη ευαισθησία. Και επιδεικνύουμε υπέρμετρη ευαισθησία διότι προσερχόμαστε μέσω κάποιων μέσων μεταφοράς που επίσης είναι άβολα, και το άβολο αυτών των μεταφορών συμβαδίζει με την έλλειψη ανέσεων που συναντάμε εδώ μέσα. Νομίζω ότι εάν επιθυμούμε να βελτιώσουμε, έστω και εν μέρει, αυτό το πρόβλημα των ανέσεων, δεν θα πρέπει να καταπιανόμαστε ξεχωριστά είτε με το κτίριο είτε με τις μεταφορές. Οφείλουμε να αντιμετωπίσουμε από κοινού αυτά τα προβλήματα, εστιάζοντας την προσοχή μας συγχρόνως και στα δύο.
<P>
Είμαι πεπεισμένος ότι το πρόβλημα του κτιρίου δεν θα πρέπει να καταλογισθεί στη σημερινή ομάδα. Αντιθέτως, οφείλουμε να εκφράσουμε την ευγνωμοσύνη μας για τις προσπάθειες που καταβάλλονται προς την επίλυσή του. Και η διεξαγωγή της τρέχουσας περιόδου συνόδου το αποδεικνύει. Πιστεύω μάλλον ότι θα πρέπει να καταλογίσουμε ευθύνες σε προγενέστερες ομάδες, όπως αυτή, λόγου χάρη, του κυρίου Quintela. Ο κ. Quintela ευθύνεται για τα μισά, αν όχι περισσότερα, από τα προβλήματα που συναντάμε σήμερα σε αυτό το κτίριο. Νομίζω πως οφείλουμε να λάβουμε πολύ σοβαρά υπόψη μας αυτό το γεγονός εάν ο κ. Quintela θελήσει κάποτε να επανέλθει στις εργασίες του Κοινοβουλίου.
<P>
Τέλος, κυρία Πρόεδρε, θα ήθελα να σας ζητήσω - και νομίζω ότι δεν υπάρχει άλλος τρόπος διευθέτησης όλης αυτής της κατάστασης - να διοργανώσετε μία σοβαρή συνάντηση ανάμεσα στη SERS, το Κοινοβούλιο και τη γαλλική κυβέρνηση. Όσον αφορά τη γαλλική κυβέρνηση, πιστεύω πως το πρώτο που πρέπει να γίνει είναι να βρεθεί άλλος εκπρόσωπος. Δεν πιστεύω ότι ο κ. Vaillant διαθέτει σήμερα την αναγκαία ευαισθησία ώστε να προαγάγει τις λύσεις που καλείται να προωθήσει η γαλλική κυβέρνηση.
<P>
Τελειώνοντας - και ίσως με αυτό να εκφράζω τη νοοτροπία του λογιστή που με διακατέχει -, θα ήθελα να επισημάνω ότι, παρ' όλο που σίγουρα θα μάθουμε πόσο τελικώς θα μας κοστίσει, μιας και θα λάβουμε μέχρι και το τελευταίο τιμολόγιο, εκείνο που δεν θα μάθουμε ποτέ είναι ποιες και πόσες παρεκτροπές έχουν διαπραχθεί, εφόσον τη σήμερον ημέρα ακόμη δεν γνωρίζουμε πόσο θα μας στοιχίσει.

<SPEAKER ID=24 NAME="Πρόεδρος">
Ευχαριστώ, κύριε Fabra Vallιs. Στην πραγματικότητα, δεν νομίζω πως το πρόβλημα που επικαλείστε έχει σχέση με το κτήριο. Με άλλα λόγια, αναφέρεστε στο πρόβλημα του δικτύου αερομεταφορών του Στρασβούργου και των μέσων συγκοινωνίας για να μεταβεί κανείς σε αυτή την πόλη.
<P>
Σας ευχαριστώ που μας μιλήσατε για το θέμα αυτό, γιατί μου δίνεται η ευκαιρία να σας δώσω μία πληροφορία. Η επίσκεψή μας στο Στρασβούργο, την περασμένη Τετάρτη, έληξε με μία συνάντηση που είχαμε με τον δήμαρχο της πόλης του Στρασβούργου και με τους βασικούς του συνεργάτες. Του κατέθεσα τα πολύ σοβαρά προβλήματα που αντιμετωπίζουν πολλοί από τους συναδέλφους μας προκειμένου να μεταβούν στην πόλη του Στρασβούργου υπό καλές προϋποθέσεις.
<P>
Μπορώ ειλικρινά να σας πως, κύριε Fabra Vallιs , πως ο δήμαρχος έδειξε εξαιρετικά μεγάλη προσοχή στις παρατηρήσεις μας. Μου ζήτησε να του καταθέσω στις καλύτερες δυνατόν προθεσμίες - κάτι που θα κάνω, με την δική σας συμβολή βεβαίως - ένα είδος καταγραφής της κατάστασης για να δει πώς είναι συγκεκριμένα η κατάσταση για όλες τις εθνικότητες που εκπροσωπούνται εδώ. Σας υπόσχομαι σήμερα - με δεδομένο ότι δεν μπορώ να σας υποσχεθώ το αδύνατο: δεν μπορώ να σας υποσχεθώ ότι κάθε μέρα θα υπάρχουν αεροπλάνα που θα σας μεταφέρουν στις πρωτεύουσες των χωρών σας και το αντίστροφο - ότι θα κάνω ό,τι μπορώ, με την συνεργασία του δημάρχου και των αρμοδίων αρχών για να βελτιωθεί αισθητά η κατάσταση και σε αυτό το πεδίο.
<P>
Αναλαμβάνω ενώπιόν σας αυτή τη δέσμευση γιατί αυτό που εύχομαι, και αυτή άλλωστε είναι η αρμοδιότητά μου, είναι να λειτουργήσουν όλα με τις καλύτερες προϋποθέσεις τόσο στις Βρυξέλλες όσο και στο Στρασβούργο, για όλο τον κόσμο: τους συναδέλφους, το προσωπικό, τους επισκέπτες.

<SPEAKER ID=25 LANGUAGE="NL" NAME="Maes">
Κυρία Πρόεδρε, χαίρομαι που θίξατε εν τω μεταξύ το πρόβλημα των μεταφορών, διότι εκτός από τις - θα έλεγα - ανθρώπινες ελλείψεις αυτού του κτιρίου, το οποίο είναι γενικά πολύ επιβλητικό από αρχιτεκτονική άποψη, αλλά στο οποίο υπάρχει πραγματικά πολύς χαμένος χώρος που δεν μπορεί να χρησιμοποιηθεί, πιστεύω ότι υπάρχουν και προβλήματα μεταφορών. Τώρα που έχουμε Γαλλίδα Πρόεδρο, νόμιζα ότι οι γαλλικοί σιδηρόδρομοι θα φρόντιζαν από τη πλευρά τους και οι βελγικοί σιδηρόδρομοι θα έκαναν και αυτοί, μαζί με τους γαλλικούς, ό,τι είναι δυνατόν για να μπορούν να μας φέρνουν άνετα εδώ. Κυρία Πρόεδρε, καταργήθηκε ένα τρένο αντί να προστεθεί. Συνέβη δηλαδή ακριβώς το αντίθετο και αυτοί που μου επέστησαν την προσοχή είναι κατά πρώτο λόγο οι υπάλληλοι, διότι όσοι πρέπει να μείνουν ως το τέλος της συνεδρίασης μπορούν να επιστρέψουν στις Βρυξέλλες με το τρένο των τριών παρά τέταρτο και στη συνέχεια είναι πέντε ώρες στο δρόμο. Όσο για μένα, δεν μπορώ πλέον να ανταποκριθώ στις βραδινές μου υποχρεώσεις, διότι απόψε έχω να δώσω μια διάλεξη. Υπάρχει λοιπόν μόνο η δυνατότητα να επιστρέψει κανείς νωρίτερα, αλλά τότε είναι πολύ νωρίς. Αν έφευγα σήμερα στις δέκα παρά τέταρτο, θα έφθανα στις Βρυξέλλες μετά από επτά ώρες και σήμερα μάλιστα κατ' εξαίρεση ενδεχομένως να μην έφθανα και καθόλου, διότι υπάρχουν από πάνω και απεργίες. Αλλά ας μη μιλήσω για αυτό τώρα.
<P>
Θα ήθελα να σας επισημάνω ότι πέντε ώρες ταξίδι με το τρένο για να έρθουμε εδώ και άλλες πέντε για να φύγουμε φαίνονται στην εποχή μας πάρα πολλές. Σήμερα υπάρχουν πλέον γρήγορες σιδηροδρομικές συνδέσεις, τρένα μεγάλης ταχύτητας, ό,τι επιθυμεί κανείς. Εδώ όχι, εδώ υπάρχει μόνο ένα επιβλητικό κτίριο, αλλά δεν υπάρχει ταχεία γραμμή. Νομίζω ότι σ' εσάς θα ακούγεται φυσιολογικό, αλλά για μένα, όταν έμαθα ότι το τρένο που έφευγε στο τέλος των συνεδριάσεών μας καταργήθηκε, είναι το αντίθετο από ό,τι θα περίμενε κανείς. Μπορείτε, σα παρακαλώ, να κάνετε κάτι και για αυτό το θέμα;
<P>
Συγχαρητήρια γενικά για τις μικρές και μεγάλες βελτιώσεις που μπορέσατε να επιφέρετε στο μεταξύ καταβάλλοντας μεγάλες προσπάθειες. Γι' αυτό δεν έχω καμία αμφιβολία.

<SPEAKER ID=26 NAME="Πρόεδρος">
Σας ευχαριστώ που προεκτείνατε την παρέμβαση του κ. Fabra Vallιs και τη δική μου απάντηση, γιατί εφόσον θα έλθουμε σε επαφή μαζί σας μέσω των ομάδων σας, των αντιπροσωπειών σας, για να καταρτίσουμε αυτό που αποκαλώ καταγραφή της κατάστασης, θα έπρεπε να μας επισημάνετε όλα όσα μπορούν να βελτιωθούν πέρα από τα αεροπλάνα. Γνωρίζω για παράδειγμα πως υπήρχαν δίκτυα τα οποία οι συνάδελφοι τα έβρισκαν πολύ πρακτικά και τα οποία καταργήθηκαν. Δεν μπορώ να σας βεβαιώσω ότι θα τα αποκαταστήσουμε με το μαγικό μας ραβδί. Σε κάθε περίπτωση, όμως, θα δούμε τι μπορούμε να κάνουμε.
<P>
Συνεπώς, αυτό που θα σας ζητήσω είναι να απαντήσετε πολύ συγκεκριμένα, όπως έκανε πριν από λίγο η κ. Maes, λέγοντας, για παράδειγμα: "αυτό το τραίνο ήταν καλό και καταργήθηκε";. Θα προσπαθήσουμε στη συνέχεια να διευκολύνουμε τα πράγματα ακόμη και εάν δεν θα είναι τέλεια. Θα επικοινωνήσουμε μαζί σας. Με ποιον τρόπο, θα το δούμε πάρα πολύ σύντομα.

<SPEAKER ID=27 LANGUAGE="DE" NAME="Breyer">
Κυρία Πρόεδρε, ξέρω ότι καταβάλλετε ασφαλώς προσπάθειες να υπάρξει μέριμνα για όλα αυτά τα προβλήματα. Νομίζω όμως πως θα πρέπει να προσέξουμε και να μην ρίξουμε όλες τις ευθύνες για τα λάθη στους αρχιτέκτονες, αλλά να κοιτάξουμε και λίγο τον εαυτό μας στον καθρέφτη.
<P>
Ένα πράγμα βρίσκω εντελώς ασυγχώρητο. Όλοι μας στο Κοινοβούλιο έχουμε παραπέμψει με αμέτρητα ψηφίσματα στο γεγονός ότι οι ανανεώσιμες πηγές ενέργειας αποτελούν την τεχνολογία του μέλλοντος του 21ου αιώνα. Τα Ηνωμένα Έθνη υπέβαλαν αυτήν την εβδομάδα μία έκθεση όπου επισημαίνουν ότι η εξοικονόμηση της ενέργειας είναι ένα από τα βασικά θέματα των επόμενων δεκαετιών. Και το βρίσκω ασυγχώρητο να ζητάμε ένα πρόγραμμα ύψους πολλών εκατομμυρίων για τη συλλογή ηλιακής ενέργειας στις σκεπές και να μην έχουμε επενδύσει ούτε στο Στρασβούργο, ούτε στις Βρυξέλλες, σε ανανεώσιμες πηγές ενέργειας. Επιπλέον, εδώ δεν φροντίζουμε καθόλου για την εξοικονόμηση ενέργειας. Π.χ., ο προθάλαμος των γραφείων μας είναι μέρα νύχτα φωτισμένος και δεν μπορεί κανείς να κλείσει το φως κ.ά.
<P>
Στην έκθεση Bettini, πριν από επτά χρόνια, είχαμε ζητήσει ακριβώς αυτό το πράγμα. Υπάρχει αρκετή αλληλογραφία με το Προεδρείο σχετικά. Ο κ. Priestley θα σας ενημερώσει. Σε μένα ειπώθηκε ότι ο αντίστοιχος εξοπλισμός είναι πολύ ακριβός. Αυτό είναι λάθος και αποτελεί απαράδεκτο γεγονός. Γνωρίζετε βέβαια ότι οι ανανεώσιμες πηγές ενέργειες μπορούν να αποσβεσθούν σε διάστημα εννέα έως δώδεκα μηνών. Πώς θα το εξηγήσουμε αυτό σε εκείνους που κτίζουν το σπιτάκι τους στα κράτη μέλη και τους παροτρύνουμε να βάλουν συλλέκτες ηλιακής ενέργειας στη σκεπή τους, ενώ εμείς δεν κάνουμε τίποτε παρόμοιο στη δική μας τη σκεπή, και μάλιστα χρησιμοποιώντας το εντελώς ανυπόστατο επιχείρημα του κόστους;
<P>
Εξοικονόμηση της ενέργειας, απόδοση της ενέργειας, ανανεώσιμες πηγές ενέργειας, όλα αυτά τα ζητούμε καθημερινά στα ψηφίσματά μας. Κυρία Πρόεδρε, το ζήτημα είναι πολύ σοβαρό, διότι γινόμαστε αναξιόπιστοι, όταν δεν δίνουμε το καλό παράδειγμα, όταν δεν καθιστούμε σαφές ότι πρόκειται για τα θέματα που θα απασχολήσουν την επόμενη χιλιετία. Εάν δεν προχωρήσουμε οι ίδιοι στην πράξη, θα χάσουμε σε μεγάλο βαθμό την αξιοπιστία μας.
<P>
Σας παρακαλώ λοιπόν κατεπειγόντως να διορθώσετε τα ασυγχώρητα λάθη που έχουν γίνει και εδώ και στις Βρυξέλλες και να συγκαλέσετε το ταχύτερο δυνατόν μια ομάδα εργασίας που θα ζητήσει προσφορές για να λυθεί το ζήτημα. Πέραν τούτου θα ήθελα ένα σχέδιο για την ενεργειακή απόδοση και των δύο κτιρίων. Και τούτο διότι πιστεύω, ότι δεν είναι δυνατόν να σπαταλάμε εδώ τόση ενέργεια και ταυτόχρονα να καλούμε τους πολίτες να εξοικονομούν ενέργεια. Γνωρίζουμε όλοι τα προβλήματα γύρω από το διοξείδιο του άνθρακα κ.λπ.
<P>
Κυρία Πρόεδρε, πρόκειται για ένα πολύ σοβαρό θέμα στο οποίο δυστυχώς δεν αναφερθήκατε. Θα ήθελα από σας επίσης μια απάντηση στο ερώτημα γιατί αυτό το ζήτημα δεν συμπεριλήφθηκε στον σχεδιασμό και πώς μπορούμε να το ρυθμίσουμε στο μέλλον. Αυτά τα προβλήματα πρέπει να τα λύσουμε και να επιμείνουμε ρητά στη χρήση ανανεώσιμων πηγών ενέργειας, στην εξοικονόμηση της ενέργειας και στην αποδοτικότητά της. Πιστεύω ότι πραγματικά χρωστάμε στο κοινό να δίνουμε το καλό παράδειγμα. Πιστεύω ότι όλοι συμφωνούμε πως τα περιβαλλοντικά προβλήματα είναι προβλήματα που πρέπει να λύνουμε επειγόντως.
<P>
(Χειροκροτήματα)

<SPEAKER ID=28 NAME="Πρόεδρος">
Κυρία Breyer, σας ευχαριστώ που επισημάνατε όλα αυτά τα πολύ σημαντικά προβλήματα.
<P>
Αγαπητοί συνάδελφοι, πρέπει, δυστυχώς, να σας αφήσω για τους λόγους που σας εξήγησα νωρίτερα, για να παραβρεθώ δηλαδή στην ορκωμοσία των επιτρόπων. Σας αφήνω στα καλύτερα χέρια που μπορεί να υπάρξουν, στα χέρια του κ. Provan. Σας εύχομαι καλό υπόλοιπο εβδομάδας, καλό σαββατοκύριακο. Εύχομαι ολόψυχα και είμαι πεπεισμένη για αυτό ότι στις 4 Οκτωβρίου που θα ξανασυναντηθούμε εδώ, όλα θα λειτουργήσουν προς το καλύτερο.
<P>
(Χειροκροτήματα)

<SPEAKER ID=29 LANGUAGE="EN" NAME="Ludford">
Κύριε Πρόεδρε, λυπάμαι που έχασα την ευκαιρία να ζητήσω μια χάρη από την κυρία Πρόεδρο. Ήθελα να της ζητήσω να παρακαλέσει την Air France να μην αλλάξει, όπως φημολογείται, την πτήση της από το Αεροδρόμιο City στο Gatwick - δηλαδή, εάν όντως η πτήση πραγματοποιείται, διότι αυτή την εβδομάδα ματαιώθηκε. Ήθελα να την ευχαριστήσω για την προθυμία της να δίνει την προσωπική της προσοχή σε αυτά τα θέματα.
<P>
Εάν σήμερα κάνουμε κριτική και εξετάζουμε τις συνθήκες εργασίας, τις δικές μας και του προσωπικού μας, δεν το κάνουμε για την άνεση και την ευκολία μας, αλλά επειδή θέλουμε να είμαστε αποδοτικοί ως εκλεγμένοι αντιπρόσωποι και όταν δαπανούμε τα χρήματα των φορολογουμένων. Το Στρασβούργο είναι πράγματι μία ωραία πόλη. Εάν ήμουν τουρίστρια δεν θα είχα κανένα πρόβλημα να περνώ μία βδομάδα στις τέσσερις εδώ, θα ήταν απολαυστικό. Πολλά μέρη αυτού του κτιρίου είναι εντυπωσιακά και όμορφα, μολονότι το κτίριο είναι επίσης, κατά την άποψή μου, πομπώδες. Συμφωνώ με όσα ελέχθησαν για τα απορρίμματα και την ανάγκη για ανακύκλωση και εξοικονόμηση ενέργειας και θεωρώ ότι πρέπει να εφαρμόσουμε στην πράξη όσα κηρύσσουμε τόσο στον τομέα της υγείας και ασφάλειας όσο και της εξοικονόμησης ενέργειας.
<P>
Θα ήθελα να θέσω τρία ιδιαίτερα σημεία. Πρώτον, είμαι λυπημένη που χάσαμε το ένα τρίτο των γραφείων μας εξαιτίας ενός περιττού μπάνιου. Σας παρακαλώ θα μπορούσα να βγάλω το δικό μου και να έχω αντ' αυτού επιπλέον χώρο εργασίας στο γραφείο; Δεύτερον, στις γυναικείες τουαλέτες ερχόμαστε αντιμέτωπες με μία συνεχή πλημμύρα, και αυτό είναι ιδιαίτερα άδικο για τις καθαρίστριες που πρέπει να πηγαίνουν συνεχώς να σφουγγαρίζουν. Από ό,τι μπορώ να δω, είναι ένα πολύ απλό πρόβλημα υπερβολικής πίεσης του νερού και έτσι το νερό χύνεται παντού γύρω από τον νιπτήρα και στο πάτωμα. Θα μπορούσε κάποιος να μειώσει την πίεση του νερού; Τέλος, θα μπορούσαμε να ξεκινάμε τη συνεδρίαση της Πέμπτης στις 14.00, αντί για τις 15.00 και να έχουμε την ψηφοφορία επί επικαίρων, επειγόντων και σημαντικών θεμάτων στις 16.30; Αυτό θα σήμαινε ότι θα μπορούσα να προλάβω την πτήση των 18.00, με την προϋπόθεση βέβαια ότι υπάρχει ακόμη, για το Αεροδρόμιο City. Αυτό ίσως βοηθούσε πολλούς ανθρώπους, εάν δηλαδή μπορούσαμε να φεύγουμε την Πέμπτη το βράδυ αντί την Παρασκευή.
<P>
Έχω επίγνωση του γεγονότος ότι αυτός ο περιπλανώμενος θίασος κοστίζει, νομίζω, γύρω στα 200 εκατομμύρια ευρώ επιπλέον τον χρόνο, και είμαι αγανακτισμένη που το Ευρωπαϊκό Κοινοβούλιο δεν μπορεί να αποφασίσει για το δικό του τόπο εργασίας. Σπαταλάμε τα χρήματα των φορολογουμένων και δεν είμαστε όσο αποδοτικοί θα έπρεπε ως εκλεγμένοι αντιπρόσωποι. Παίρνω τη δουλειά μου στα σοβαρά και είμαι σίγουρη ότι όλοι οι συνάδελφοί μου επίσης έχουν έλθει εδώ για να δουλέψουν, όχι για να αντιμετωπίσουν αυτό το μέρος σαν λέσχη, αλλά για να κάνουν πραγματικά τη δουλειά τους ως εκλεγμένοι αντιπρόσωποι. Θέλω να μπορώ να πάω πίσω στους ψηφοφόρους μου και να τους πω ότι είμαι μία αποδοτική αντιπρόσωπος.

<SPEAKER ID=30 NAME="Πρόεδρος">
Σας ευχαριστώ κυρία Ludford. Επιτρέψτε μου να διαβεβαιώσω εσάς και όλους τους συναδέλφους ότι λαμβάνονται σημειώσεις από αυτή τη συζήτηση σήμερα το πρωί. Θα παρουσιαστούν ως μία σειρά προτάσεων στο Προεδρείο και η κυρία Breyer, εάν είναι ακόμη εδώ, θα πρέπει να αναγνωρίσει επίσης το γεγονός ότι οτιδήποτε ελέχθη θα καταγραφεί και θα συζητηθεί πλήρως.

<SPEAKER ID=31 LANGUAGE="DE" NAME="Posselt">
Συμμερίζομαι την άποψη που διατύπωσε ο συνάδελφος Andrews, ότι δηλαδή δεν πρέπει να ξεμάθουμε να είμαστε ευγνώμονες. Θα πρέπει να είμαστε ευγνώμονες για το κτίριο και ευγνώμονες για τις συνθήκες εργασίας που έχουμε σήμερα στο Στρασβούργο μετά από 20 και περισσότερα χρόνια προσωρινότητας. Θα πρέπει επίσης να είμαστε ευγνώμονες για τον τρόπο που αποδέχεται την κριτική μας η Πρόεδρός μας, και αυτό είναι κάτι που κάποτε θα πρέπει να ειπωθεί. Θεωρώ τη σημερινή ώρα των ερωτήσεων κάτι το εντελώς καινούργιο. Παρόμοιες διαδικασίες δεν είχαμε μετά τις άμεσες εκλογές του 1979. Θα ήθελα να σας παροτρύνω να γίνονται τέτοιες συζητήσεις σε τακτά διαστήματα και για άλλα θέματα. Θεωρώ τη συζήτηση μεταξύ Κοινοβουλίου και Προέδρου πολύ εύλογη και αναγκαία.
<P>
Όσον αφορά τα συγκεκριμένα ζητήματα, είμαι της άποψης ότι το κτίριο είναι ασφαλώς πολύ ωραίο και έχει μεγάλη αξία, αλλά θα πρέπει να μπορεί να χρησιμοποιείται αντίστοιχα. Στο σημείο αυτό θέλω να συνεχίσω αυτό που είπαν μερικοί συνάδελφοι. Για να μπορέσουμε να εκμεταλλευτούμε αποτελεσματικά το κτίριο θα πρέπει να φροντίσουμε, ώστε οι συνεδριάσεις της ολομέλειας να γίνονται εδώ εξ ολοκλήρου, και η συνεδρίαση της Παρασκευής, και έτσι να έχουμε μετά μια ολόκληρη εβδομάδα στη διάθεσή μας για να μπορούμε, όπως πρότεινε η συνάδελφος Ludford, να ασχολούμαστε ιδιαίτερα εντατικά με τις εκλογικές μας περιφέρειες. Όταν δεν εκμεταλλευόμαστε σωστά το κτίριο και τελειώνουμε τις συνεδριάσεις της Ολομέλειας ήδη την Πέμπτη και με αυτό μετατρέπουμε την Πέμπτη σε Παρασκευή, δημιουργείται συμφόρηση στις εργασίες μας. Η συμφόρηση αυτή οδηγεί σε αμέτρητες επιπλέον συνεδριάσεις της Ολομέλειας και έχουμε μια κατάσταση σούπα όλες τις εβδομάδες του χρόνου. Προτείνω...

<SPEAKER ID=32 NAME="Πρόεδρος">
Κύριε Posselt ασχολούμαστε με τα προβλήματα αυτού του κτιρίου και όχι με τα προβλήματα της ημερήσιας διάταξης του Σώματος. Μπορούμε, σας παρακαλώ, να ασχοληθούμε με το προκείμενο; Έχετε ήδη ξεπεράσει κατά πολύ το ένα λεπτό. Μπορείτε να κάνετε τις παρατηρήσεις σας παρακαλώ;

<SPEAKER ID=33 LANGUAGE="DE" NAME="Posselt">
Σε συνάρτηση με αυτά θέλω να πω ότι προφανώς μέσω της παρέμβασής μου μπόρεσε να παραμείνει ανοικτό σήμερα π.χ. το κυλικείο και να λειτουργούν μερικές υπηρεσίες. Θέλω να παρακαλέσω να βρίσκεται σε πλήρη λειτουργία το κτίριο κατά τη διάρκεια της εβδομάδας των συνεδριάσεων, και να μπορεί να χρησιμοποιείται από τη Δευτέρα μέχρι και την Παρασκευή.

<SPEAKER ID=34 LANGUAGE="ES" NAME="Aparicio Sαnchez">
Κύριε Πρόεδρε, είμαι μεταξύ εκείνων που έχουν την άποψη πως το κτίριο αυτό έγραψε ιστορία, τόσο από αρχιτεκτονικής σκοπιάς όσο και στον κοινοβουλευτικό κόσμο. Επί παραδείγματι, έχουμε μπροστά μας την πλέον σημαντική αίθουσα κοινοβουλίου που υπάρχει σήμερα στον κόσμο, την καλύτερη αίθουσα από λειτουργικής άποψης.
<P>
Γνωρίζω ότι δεν ακολουθώ όσο θα έπρεπε τη σημερινή ημερήσια διάταξη, εφόσον ήλθαμε σε αυτή τη συνεδρίαση για να αναδείξουμε προβλήματα, και εγώ δεν το κάνω. Η δική μου άποψη είναι θετική. Όμως αποφάσισα να πάρω το λόγο επειδή διατρέχουμε τον κίνδυνο να προσδώσουμε κάποια δόση υπερβολής στα παράπονα, και να καταγραφούν οι περιστασιακές κρίσεις σαν να αποτελούσαν την άποψη αυτού του Κοινοβουλίου. Πιστεύω ότι βρισκόμαστε ενώπιον μίας δυσανάγνωστης αρχιτεκτονικής και ότι, άλλωστε, η παρατηρούμενη "καλλιέργεια του παραπόνου"; - όπως την αποκάλεσε κάποιος συνάδελφος - παροτρύνει τον καθέναν από εμάς να εκφράσει παράπονα. Έχω τη γνώμη ότι εάν ως αρχιτεκτονική νοείται η σύγκρουση μεταξύ μορφής, λειτουργίας και χώρου, τότε πιστεύω πως σχεδόν τα πάντα έχουν διευθετηθεί στην εντέλεια.
<P>
Θεωρώ εξαιρετικές όλες αυτές τις πρωτοβουλίες με σκοπό την επίλυση διαφόρων μικρών προβλημάτων, όμως διατηρώ την άποψη - την οποία συμμερίζονται πολλοί συνάδελφοι - πως δεν πρέπει να ξεχνάμε ότι τα προβλήματα που επιζητούν διευθέτηση είναι πράγματι μικρά, και έχουμε μπροστά μας κάτι για το οποίο οφείλουμε να συγχαρούμε τα θεσμικά όργανα, το γαλλικό κράτος, τους αρχιτέκτονες και τους εργαζόμενους. Πιστεύω πως έχει σημασία να το τονίσουμε.

<SPEAKER ID=35 LANGUAGE="EN" NAME="MacCormick">
Κύριε Πρόεδρε, είμαι ένας από αυτούς που θα ήθελαν πάρα πολύ να ευχαριστήσουν εσάς, κύριε Priestley, καθώς και το βοηθητικό και το διοικητικό προσωπικό. Παρουσιάστηκαν μεν προβλήματα, όμως είχαμε εξαιρετικά καλή και ευγενική αντιμετώπιση. Θα ήθελα να εκφράσω τις ευχαριστίες μου γι' αυτό. Όταν προέκυπταν τα προβλήματα, αυτά επιλύονταν.
<P>
Όπως και άλλοι συνάδελφοι, θα ήθελα να επισημάνω ότι το ζήτημα της ενεργειακής απόδοσης είναι τρομερά σημαντικό και θα πρέπει να εστιάσουμε την προσοχή μας σε αυτό.
<P>
Θα ήθελα να αναφέρω δύο μικρούς τομείς που χρειάζονται βελτίωση. Μολονότι έχω περίπου έξι διδακτορικά από πέντε χώρες - τα περισσότερα από αυτά τιμητικά -, οφείλω να ομολογήσω ότι οι οδηγίες χρήσης των τηλεφώνων και εγκατάστασης του φωνητικού ταχυδρομείου είναι σχεδόν ακατανόητες.
<P>
Προμήθειες για αναλώσιμα γραφείου - ανταλλακτικά συρραπτικών, συνδετήρες και μικροπράγματα σαν αυτά - είναι πολύ δύσκολο να βρεθούν. Εάν αυτοί που έχουν τη δικαιόχρηση των καταστημάτων με τις εφημερίδες μπορούσαν να ενθαρρυνθούν να εφοδιασθούν με τα είδη που χρειάζονται τα γραφεία για την αποτελεσματική τους λειτουργία, αυτό θα μας βοηθούσε όλους.

<SPEAKER ID=36 LANGUAGE="NL" NAME="Van der Laan">
Κύριε Πρόεδρε, δυστυχώς τα αρνητικά δημοσιεύματα και στην Ολλανδία για αυτό το κτίριο έστρεψαν ξανά την προσοχή στο ζήτημα της έδρας. Ξέρω ότι τώρα δεν είναι η κατάλληλη στιγμή να μιλήσω για αυτό το θέμα, και όλοι γνωρίζουμε τι προβλέπει σχετικά η Συνθήκη. Θέλω, ωστόσο, να επωφεληθώ της ευκαιρίας για να υπενθυμίσω και εγώ στο Προεδρείο πόσο δύσκολο είναι να εξηγήσουμε στους ψηφοφόρους μας γιατί πρέπει να μετακομίζουμε τόσο συχνά πέρα-δώθε, καθώς και ότι πρόκειται για κάτι που θίγει, όπως τόσο ωραία λέγεται στα γαλλικά, την "dignitι" του Ευρωπαϊκού Κοινοβουλίου.
<P>
Έχω μερικές συγκεκριμένες ερωτήσεις που μου θέτουν οι ψηφοφόροι μου αναφορικά με το κτίριο. Η πρώτη ερώτηση είναι εάν αυτό το κτίριο χρηματοδοτήθηκε εξ ολοκλήρου από τη Γαλλία και εάν αποτέλεσε πράγματι δωρεά της γαλλικής κυβέρνησης, διότι οι ψηφοφόροι μου θα ήθελαν ευχαρίστως να τους διαβεβαιώσω ότι δεν διατέθηκαν εδώ χρήματα από τη φορολογία τους, δηλαδή χρήματα από τη φορολογία τους στην Ολλανδία.
<P>
Κατά δεύτερον, θα ήθελα να μάθω τι ενοίκιο καταβάλλεται για αυτό το κτίριο. Τρίτον, πληροφορούμαι ότι υπάρχουν σχέδια, επειδή οι δαπάνες μίσθωσης είναι αρκετά υψηλές, να αγοραστεί το κτίριο. Θα ήθελα να ρωτήσω πόσο έχουν προχωρήσει αυτά τα σχέδια και ποιες ακριβώς δαπάνες αφορούν. Κατά τ' άλλα, έχω εμπιστοσύνη ότι θα εργαστείτε και άλλο σκληρά για όλες τις διαμαρτυρίες που έχετε παραλάβει, προφορικώς ή γραπτώς. Δεν θέλω να αφιερώσω τώρα σε αυτές άλλο χρόνο.

<SPEAKER ID=37 NAME="Πρόεδρος">
Σας ευχαριστώ, κυρία van der Laan. Ο Γενικός Γραμματέας με πληροφορεί ότι θα λάβετε γραπτή απάντηση στο συγκεκριμένο ερώτημα που αφορά τις δημοσιονομικές δαπάνες και τη χρηματοδότηση.

<SPEAKER ID=38 LANGUAGE="EN" NAME="Lynne">
Κύριε Πρόεδρε, πρόκειται να θέσω μερικά ζητήματα, ωστόσο το κύριο ζήτημά μου είναι πάλι το κάπνισμα. Το έχω θέσει αρκετές φορές πρωτύτερα προς την Πρόεδρο αλλά επίσης προς τους Κοσμήτορες. Μου ζητήθηκε να το θέσω γραπτώς, αλλά σκέφθηκα ότι θα άξιζε να το θίξω και εδώ.
<P>
Υποφέρω από άσθμα και, καθώς αντιμετωπίζω σοβαρά προβλήματα όταν έρχομαι σε επαφή ακόμη και με ένα τσιγάρο, μου είναι τρομερά δύσκολο να μπορώ να κινούμαι σε αυτό το κτίριο. Υπάρχει μικρή βελτίωση σε σχέση με την προηγούμενη φορά που ήμασταν εδώ. Τουλάχιστον στους διαδρόμους οι άνθρωποι δεν καπνίζουν. Αλλά δεν μπορώ να μπω και να βγω από αυτή την αίθουσα χωρίς να έλθω αντιμέτωπη με τσιγάρα. Έτσι, δεν μπορώ να κάνω τη δουλειά μου σωστά. Πρέπει να καλύπτω το πρόσωπό μου με χαρτομάντηλα και να τρέχω στο γραφείο μου. Είχα σοβαρές κρίσεις άσθματος εδώ. Δεν μπορώ να συνεχίσω με το κάπνισμα σε αυτό το κτίριο. Θα ήμουν ευγνώμων εάν μπορούσατε πραγματικά να κάνετε κάτι γι' αυτό, ούτως ώστε, τουλάχιστον έξω από αυτή την αίθουσα, εγώ και άλλοι άνθρωποι σαν εμένα να μην ερχόμαστε αντιμέτωποι με τον καπνό.
<P>
Στα εστιατόρια υποτίθεται ότι υπάρχει χώρος μη καπνιστών. Αυτό δεν τηρείται και επίσης ο χώρος των μη καπνιστών βρίσκεται σε όλα τα εστιατόρια έπειτα από τον χώρο των καπνιστών. Έτσι, εάν θέλω να πάρω φαγητό, θα πρέπει να περιμένω στην ουρά στον χώρο των καπνιστών ή κάποιος πρέπει να μου το φέρει στο γραφείο μου.
<P>
Θα ήθελα επίσης να διαπιστώσω την ύπαρξη σημάτων για τις εξόδους κινδύνου. Όταν χθες το κουδούνι άρχισε να χτυπάει αρκετοί από μας δεν ήξεραν ούτε πού είναι οι σκάλες.

<SPEAKER ID=39 NAME="Πρόεδρος">
Προσωπικά, αντιμετωπίζω με μεγάλη κατανόηση τις παρατηρήσεις σας. Ζητήθηκε από τους Κοσμήτορες να εξετάσουν το θέμα εκ νέου, ώστε να μπορέσουν να καταστήσουν αυστηρότερους τους κανονισμούς εντός του κτιρίου. Θα υπάρξει ανακοίνωση που θα διαβιβασθεί σε όλους τους βουλευτές, η οποία θα αφορά το κάπνισμα και τι μπορούν και τι δεν μπορούν να κάνουν εντός του κτιρίου. Συνεπώς, νομίζω ότι υπάρχει κάποια πρόοδος.

<SPEAKER ID=40 LANGUAGE="NL" NAME="Maaten">
Κύριε Πρόεδρε, έφθασα τη Δευτέρα γεμάτος προσδοκία σε αυτό το κατά τη γνώμη μου πραγματικά έξοχο κτίριο, και η πρώτη-πρώτη εμπειρία μου ήταν, όπως και για άλλους, να κλειστώ στον ανελκυστήρα. Δεν έχω γενικά παράπονο γι' αυτό, γιατί μετά από μισή ώρα με απεγκλώβισαν. Θα ήθελα πάντως να μνημονεύσω ιδιαιτέρως τη συγκινητική αλληλεγγύη των συναδέλφων βουλευτών, που μπορούσαν να με δουν μέσα από ένα μικρό άνοιγμα της πόρτας, που με ενημέρωναν για το πώς πήγαιναν τα πράγματα και που όταν άκουσαν ότι δεν πήγαιναν καλά, το έβαλαν όσο πιο γρήγορα μπορούσαν στα πόδια.
<P>
Χαίρομαι πάντως για τη δράση που αναλήφθηκε στο μεταξύ από την Πρόεδρο και έχω καταφέρει να χρησιμοποιήσω με επιτυχία και αρκετές φορές τον ίδιο ανελκυστήρα αυτή την εβδομάδα.
<P>
Έχω άλλες δύο συγκεκριμένες ερωτήσεις, κύριε Πρόεδρε. Κατά πρώτον, η πρόσβαση στο κτίριο του Συμβουλίου της Ευρώπης είναι κλεισμένη με ατσάλινες πόρτες από την προηγούμενη συνεδρίαση. Αυτό είναι κρίμα, όχι μόνο επειδή έτσι έχουμε λιγότερες επιλογές εστιατορίων, αλλά προπαντός επειδή στο κτίριο αυτό υπάρχει μια βιβλιοθήκη που μας είναι πολύ χρήσιμη. Γενικώς, ελπίζω να μην είναι συμβολικό το γεγονός ότι αυτή η σύνδεση είναι κλειστή. Τελικά θα ήταν προτιμότερο να έχουμε περισσότερη παρά λιγότερη επικοινωνία με το Συμβούλιο της Ευρώπης.
<P>
Τέλος, θέλω να κλείσω με την παρατήρηση που έγινε και προηγουμένως όσον αφορά τη δυνατότητα του βοηθητικού προσωπικού μας να λαμβάνει θέση στα θεωρεία. Αυτό δεν ήταν δυνατόν ούτε όταν υπήρχε στα θεωρεία πολύς χώρος. Δεν πρόκειται μόνο για το γεγονός ότι είναι λυπηρό να μην μπορεί ποτέ το βοηθητικό προσωπικό μας να μπαίνει σ' αυτή την αίθουσα, αλλά και ότι εξαιτίας αυτού δεν μπορούμε γενικώς να επικοινωνήσουμε με τους βοηθούς μας.
<P>
Είναι ήδη αρκετά δύσκολο το ότι βρίσκονται εκεί επάνω, αλλά πιστεύω ότι θα ήταν σκόπιμο να βρεθεί μια μέθοδος για τη διασφάλιση αυτής της επικοινωνίας. Τώρα πρέπει να κοιτάζουν τηλεόραση στο γραφείο τους και όποτε θέλουν να μας διαβιβάσουν κάποιο μήνυμα, πρέπει να τρέξουν πολύ γρήγορα εδώ, ελπίζοντας να μην κλειστούν στο ασανσέρ, και να μας δώσουν με τρόπο ένα σημείωμα. Αυτό είναι πολύπλοκο και θα ήθελα πολύ να το κοιτάξετε.

<SPEAKER ID=41 NAME="Πρόεδρος">
Κατανοώ ότι πιθανόν να μπορούμε να έχουμε μία συζήτηση με το Συμβούλιο της Ευρώπης για να δούμε εάν είναι δυνατόν να διαπραγματευθούμε κάποια συμφωνία μαζί τους, όμως θα πρέπει να παραδεχθείτε το γεγονός ότι τεχνικώς δεν έχουμε πλέον πρόσβαση σε εκείνο το κτίριο, επειδή δεν πληρώνουμε πλέον ενοίκιο γι' αυτό.

<SPEAKER ID=42 LANGUAGE="DE" NAME="Mann, Thomas">
Κύριε Πρόεδρε, υπάρχει ένα σλόγκαν, "Black is beautiful», και το υποστηρίζω ένθερμα. Βλέπω αυτό τον καιρό ότι στη Γερμανία, στο ένα κρατίδιο μετά το άλλο, το μαύρο να γίνεται πιο δυνατό από το κόκκινο ή το πράσινο. Θεωρώ πολύ καλή αυτή την υπεροχή. Θα πρέπει εντούτοις να προσέχει κανείς, επειδή, όταν χρησιμοποιεί πολύ μαύρο, ενδέχεται να σκοτεινιάσουν τα πράγματα. Στους ανελκυστήρες έχουν γίνει αλλαγές, και αυτό το βρίσκω πολύ καλό. Το γεγονός όμως ότι ένα εντευκτήριο είναι σε όλη τη διάρκεια της ημέρας νυχτερινό μπαρ παρά το όμορφο λουλουδωτό χαλί του, αποτελεί μια εξέλιξη που ασφαλώς δεν μπορούμε να αποδεχθούμε. Εκεί θα σερβίρεται καφές και τσάι. Θέλουμε να συναντιόμαστε υπό το φως της δημοσιότητας και να μην εμφανιζόμαστε μόνο σαν σκοτεινές σκιές.
<P>
Πιο σημαντικό θεωρώ ωστόσο το ζήτημα με τις σκάλες. Και εγώ έμεινα μερικές φορές εγκλωβισμένος στον ανελκυστήρα. Μου αρέσει αρκετά η κίνηση, ώστε να κατεβαίνω με τα πόδια από τον έκτο ή τον έβδομο όροφο, μόνο που όλες οι σκάλες είναι μαύρες. Είδα συναδέλφους να κρατιόνται φοβισμένοι από το κιγκλίδωμα, επειδή δεν ήξεραν πού αρχίζει η μια σκάλα και πού τελειώνει η άλλη. Χρειαζόμαστε ζώνες ασφαλείας, μια και αυτό μπορεί να αποβεί επικίνδυνο. Μπορεί να πέσει κανείς.
<P>
Μερικοί συνάδελφοι πιστεύουν ότι θα έπρεπε να έχουμε περισσότερα χρώματα. Εργάζομαι εδώ και 20 χρόνια στη διακόσμηση και θεωρώ ότι πρέπει να τηρούμε κάποιες αρχές. Οι αρχιτέκτονες χρησιμοποίησαν σχιστόλιθους. Οι σχιστόλιθοι δεν είναι όμως μόνο μαύροι, υπάρχουν και σε άσπρο, ασημί και γκρίζο χρώμα. Αυτό σημαίνει ότι έχουμε οπωσδήποτε δυνατότητες να κάνουμε αλλαγές με βάση αυτές τις αποχρώσεις, ώστε να μην είμαστε αναγκασμένοι να εργαζόμαστε σε ένα κτίριο, όπου το μαύρο δεν εκφράζει μόνο μεγαλοπρέπεια αλλά η υπερβολική του χρήση μπορεί να οδηγήσει σε κατάθλιψη. Θα πρέπει να προχωρήσουμε προσεκτικά στο ασημί και σε άλλα χρώματα. Πιστεύω ότι τότε πια θα μπορούμε επιτέλους να πούμε ότι αυτό αντιπροσωπεύει περισσότερη εποπτεία, περισσότερη διαφάνεια και ότι θα μπορούμε να επιδεικνύουμε τον εαυτό μας αντί να τον καλύπτουμε.
<P>
(Χειροκροτήματα)

<SPEAKER ID=43 LANGUAGE="ES" NAME="Izquierdo Collado">
Κύριε Πρόεδρε, και εγώ ανήκω σε εκείνους που εκφράζουν μία εξαιρετικά θετική αξιολόγηση αυτού του κτιρίου. Πιστεύω πως βρισκόμαστε ενώπιον ενός ιστορικού κτιρίου, και εμείς θα πρέπει να είμαστε οι πρώτοι που εκφράζουμε το σεβασμό μας και δίνουμε μια θετική εικόνα γι' αυτό το κτίριο. Πράγματι, καλό θα ήταν, εκ παραλλήλου με το συμβολικό αυτό χαρακτήρα του κτιρίου μας, να συνδυάσουμε και τη λειτουργικότητά του.
<P>
Οφείλουμε να παραδεχθούμε, κύριε Πρόεδρε, ότι το κτίριο αυτό παρουσιάζει ένα σημαντικό διαρθρωτικό ελάττωμα: σε σχέση με το κτίριο των Βρυξελλών, οι χώροι που διατίθενται για τα γραφεία των βουλευτών είναι μικρότεροι. Δεν εννοώ ότι αυτή καθεαυτή η επιφάνεια του κάθε γραφείου είναι μικρότερη, αλλά το γεγονός ότι οι βουλευτές υποχρεώνονται, σε όλες τους τις δραστηριότητες, να συστεγάζονται με το βοηθό τους. Οιοσδήποτε γνωρίζει ποια είναι η πολιτική δραστηριότητα ενός βουλευτή και πόση ανάγκη έχει να είναι μόνος κατά τη διάρκεια πολλών συνομιλιών και ενεργειών του, θα καταλάβει ότι αυτό που προανέφερα μάλλον συνιστά το βασικότερο διαρθρωτικό ελάττωμα του κτιρίου, ένα ελάττωμα που, όπως έλεγε η κυρία Πρόεδρος, πιθανώς να μην μπορεί να επιλυθεί.
<P>
Εν πάση περιπτώσει, νομίζω πως θα πρέπει να συνεχίσουμε τις προσπάθειες αναζήτησης μίας δυνατότητας ώστε να επιτευχθεί ανεξαρτησία ανάμεσα στους βουλευτές και τους βοηθούς τους, δεδομένου ότι οι εργασίες μας προϋποθέτουν αυτή την ανεξαρτησία, τόσο για τις συνομιλίες μας όσο και για τα διάφορα θέματα με τα οποία ασχολούμαστε, αλλά και για μια σειρά άλλων λόγων που δεν είναι του παρόντος να συζητηθούν.
<P>
Τέλος, κύριε Πρόεδρε, θα ήθελα να κάνω μια παρατήρηση - κατανοώ ότι ίσως πρόκειται για δυσεπίλυτο πρόβλημα - σχετικά με το κατά πόσο θα μπορούσε να βελτιωθεί η πρόσβαση στο κτίριο από την πόλη. Υπάρχουν στιγμές - όπως συγκεκριμένα κατά την τρέχουσα περίοδο συνόδου, που συνέπεσε χρονικά με μία έκθεση - όπου η πρόσβαση στο Κοινοβούλιο εμφανίζει ιδιαίτερα σημαντικές δυσκολίες. Η κατάσταση αυτή θα επαναληφθεί, και νομίζω πως η εξέταση μιας ενδεχόμενης βελτίωσης της πρόσβασης, τουλάχιστον στη διάρκεια των εβδομάδων διεξαγωγής των συνόδων, θα αποτελούσε μια καλή ιδέα.

<SPEAKER ID=44 LANGUAGE="NL" NAME="Van Dam">
Κύριε Πρόεδρε, θέλω κατ' αρχάς να εκφράσω την αναγνώρισή μου για την ενεργητικότητα με την οποία αντιμετωπίστηκαν πολλά προβλήματα μετά την περίοδο συνόδου του Ιουλίου, αλλά ας μην ξεχνάμε ότι αυτό το κτίριο ήταν ήδη πάρα πολλά χρόνια υπό κατασκευή. Βλέπαμε επί χρόνια από την απέναντι όχθη ότι υπήρχε εδώ και πάρα πολύν καιρό και είναι, επομένως, ακόμη πιο απογοητευτικό το γεγονός ότι μετά από τόσο μεγάλο διάστημα απραξίας υπάρχουν ακόμη τόσες πολλές ελλείψεις. Κατ' εμέ, δεν πρέπει να μείνουμε άλλο άπραγοι όσον αφορά αυτό το κτίριο. Κατά πρώτον, έχει αναγερθεί με χρήματα της Κοινότητας, είτε γαλλικά είναι αυτά είτε ευρωπαϊκά. Πρόκειται για πολύ μεγάλα ποσά κοινοτικών χρημάτων. Έπειτα, συμφωνώ με όσους λένε ότι έχουμε να διαδραματίσουμε τουλάχιστον έναν παραδειγματικό ρόλο. Έπειτα, βρίσκω πολύ απογοητευτικό το γεγονός ότι η γαλλική νομοθεσία είναι προφανώς πολύ αυστηρή όσον αφορά την καλλιτεχνική ιδιοκτησία απαγορευμένων προσβάσεων, φώτων και κατοικιών, αλλά σαφώς όχι εξίσου αυστηρή όσον αφορά την εξοικονόμηση ενέργειας, ενώ για παράδειγμα, στη δική μου χώρα τουλάχιστον, το ένα τρίτο των νεόχτιστων κατοικιών είναι εξοπλισμένες με ηλιακούς συλλέκτες.
<P>
Θέλω να αναφερθώ μόνο σε δύο ακόμη σημεία, και αυτά είναι, πρώτον, μια αξιοσημείωτη εμπειρία μου που είχα όταν έδωσα μια ζωντανή ραδιοφωνική συνέντευξη από αυτό εδώ το κτίριο τον Ιούλιο και αποδείχθηκε ότι, εν πάση περιπτώσει τότε, οι τεχνικοί ήταν αδύνατον να τηλεφωνήσουν από το ραδιοφωνικό στούντιο προς τα έξω. Είναι τρελό αυτό που λέω, αλλά τότε χρειάστηκε να δώσω ζωντανή συνέντευξη από το κινητό μου τηλέφωνο.
<P>
Τέλος, θέλω να μιλήσω για τη διαλογή των απορριμμάτων. Είδα χθες το πρωί με τα ίδια μου τα μάτια ότι, παρ' όλο που στην αίθουσα έχουμε δύο καλάθια για τα διάφορα είδη απορριμμάτων, πράγμα που είναι ήδη οπισθοδρόμηση σε σχέση με την προηγούμενη κατάσταση, και τα δύο αυτά καλάθια ρίχνονται μετά στον ίδιο σάκο.

<SPEAKER ID=45 NAME="Πρόεδρος">
Σας ευχαριστώ, κύριε van Dam. Δεν γνωρίζω πού βρισκόσασταν όταν το ανακαλύψατε.

<SPEAKER ID=46 LANGUAGE="FR" NAME="Roure">
Κύριε Πρόεδρε, νομίζω πως μπορούμε να είμαστε πολύ περήφανοι για αυτό το καταπληκτικό κτήριο το οποίο σύντομα θα γίνει γνωστό, πιστεύω, σε ολόκληρο τον κόσμο και το οποίο θα συμβάλλει στο γόητρο της Ένωσης.
<P>
Πριν να κάνω ορισμένες παρατηρήσεις, θα ήθελα να επιστήσω την προσοχή σας στο γούστο και τα χρώματα. Εμένα, τα χρώματα αυτά μου αρέσουν πολύ. Μάλλον αποτελώ μειοψηφία, αλλά δεν πειράζει. Ξέρετε, μπορούμε να μιλάμε για τα χρώματα με τις ώρες. Λίγο πριν, μία συνάδελφος μας είπε: "ελπίζω ότι θα έχει λίγο ροζ";. Εμένα δεν μου αρέσει το ροζ! Λοιπόν, νομίζω πως θα πρέπει να προσπαθήσουμε να είμαστε λογικοί, να δαπανήσουμε όσο το δυνατό λιγότερα χρήματα και στη συνέχεια θα συνηθίσουμε όλοι.
<P>
Αντιθέτως, θα ήθελα να κάνω μία διευκρίνιση όσον αφορά τη συγγραφή υποχρεώσεων. Εφόσον λέγεται ότι η πρόσβαση των ατόμων με ειδικές ανάγκες δεν είναι πολύ καλή για τους επισκέπτες, θα έπρεπε ίσως να ήμασταν περισσότερο προσεκτικοί νωρίτερα. Οι συγγραφές υποχρεώσεων δεν ήταν ίσως αρκετά ακριβείς, και θεωρώ θλιβερό το γεγονός ότι τώρα αντιλαμβανόμαστε ουσιαστικά πως οι ανάπηροι επισκέπτες δεν μπορούν να έχουν μία ομαλή πρόσβαση. Η συγκεκριμένη βελτίωση θα μας κοστίσει ακόμη πιο ακριβά, αλλά αυτό συμβαίνει απλώς και μόνο διότι δεν προβλέψαμε, εκ των προτέρων, σωστά τα πράγματα.
<P>
Λίγες σκέψεις τώρα σχετικά με τους ανελκυστήρες. Πηγαίνουν μέχρι τον όροφο μηδέν, οι πόρτες με το τζάμι ανοίγουν προς τα έξω αλλά δεν μπορούμε να έχουμε πρόσβαση σε αυτούς. Θα ήθελα να ξέρω τον λόγο, δεδομένου ότι αυτό το θεωρώ πολύ θλιβερό.
<P>
Όσον αφορά την πρόσβαση με αυτοκίνητο, εάν ο κόκκινος σηματοδότης είναι εξαιρετικά δυσάρεστος, θεωρώ φυσιολογικό να υποχρεωθούμε να χρησιμοποιούμε διακριτικά σήματα. Αντιθέτως, δεν καταλαβαίνω γιατί να υποχρεωθούμε να τα χρησιμοποιήσουμε και να περιμένουμε τόσα λεπτά για να βγούμε. Ας μας ελέγχουν στην είσοδο, ίσως, αλλά να το κάνουν στην έξοδο, αυτό είναι υπεράνω κάθε προσδοκίας.
<P>
Θα ήθελα επίσης να ρωτήσω εάν είναι δυνατόν να υπάρξει ένα όχημα για τους βοηθούς, για το προσωπικό, εφόσον οι συνεδριάσεις να διαρκούν ως τις 9 το βράδυ, για να αποφεύγουν να παίρνουν ταξί. Θεωρώ πως αυτό είναι θλιβερό.
<P>
Τέλος, το μόνο πράγμα που πραγματικά δεν με ενοχλεί, είναι η υποδοχή στην είσοδο αυτού του κτηρίου. Σε σχέση με την υποδοχή στις Βρυξέλλες ή με αυτήν στο παλιό κτήριο, υπάρχει μία μεγάλη διαφορά και θα πρέπει να σκεφτούμε σχετικά για να παρέχουμε μία αρκετά καλύτερη υποδοχή.

<SPEAKER ID=47 NAME="Πρόεδρος">
Σας ευχαριστώ πολύ. Εάν εσείς έχετε πρόβλημα να μπείτε στο χώρο στάθμευσης σκεφθείτε εμένα που έρχομαι από τη Βρετανία με αυτοκίνητο και το τιμόνι βρίσκεται στην αντίθετη πλευρά, πράγμα που είναι ακόμη χειρότερο.

<SPEAKER ID=48 LANGUAGE="NL" NAME="Beysen">
Κύριε Πρόεδρε, κατά την πολιτική μου σταδιοδρομία είχα την τύχη να μπω δύο φορές σε νέο κτίριο κοινοβουλίου. Η πρώτη φορά ήταν στο φλαμανδικό Κοινοβούλιο, πριν από τέσσερα περίπου χρόνια. Δεδομένου ότι εκεί ήμουν υπεύθυνος γραμματέας για τα κτίρια, μπορώ να κάνω καλή αντιπαραβολή ανάμεσα στα εγκαίνια ετούτου του κτιρίου και του προηγούμενου Κοινοβουλίου του οποίου ήμουν μέλος. Πρέπει να πω ότι πραγματικά λυπάμαι για τις πολλές ελλείψεις που μπόρεσα - θα έλεγα - σχεδόν σαν επαγγελματίας να εντοπίσω εδώ. Νομίζω ότι το μεγάλο ενδιαφέρον που εκδηλώνεται σήμερα εδώ για το κτίριο απορρέει από το γεγονός ότι υπήρξαν κατά τη γνώμη μου πολύ λίγες εκ των προτέρων διαβουλεύσεις με τα μέλη του Κοινοβουλίου, ότι υπήρξαν πολύ λίγες διαβουλεύσεις με τους χρήστες, εκ των προτέρων. Πιστεύω πως από αυτό πρέπει να αντλήσουμε διδάγματα για το μέλλον. Θέλω να επαναλάβω τρία σημεία, τα οποία έχουν ίσως ήδη αναφερθεί από συναδέλφους, αλλά τα οποία υπογραμμίζουν πόσο σημαντικό είναι να μπορέσει να επέλθει μια ριζική αλλαγή.
<P>
Πρώτον, τα γραφεία. Βρίσκω ότι τα γραφεία μας μοιάζουν με ένα είδος εξευγενισμένης κατασκήνωσης. Νομίζω ότι αποτελούν το πρότυπο της απρόσεκτης χρήσης του διαθέσιμου χώρου. Ζητώ λοιπόν να πραγματοποιηθούν προσαρμογές, όσο δύσκολο και αν είναι αυτό από διαρθρωτική άποψη. Αλλά πιστεύω ότι πολλοί συνάδελφοι συμφωνούν μαζί μου επ' αυτού του θέματος.
<P>
Δεύτερον, έγινε πολύς λόγος για τα χρώματα, αλλά νομίζω πως πολλοί ψυχολόγοι θα συμφωνούσαν μαζί μου ότι ένας χρωματικός συνδυασμός μπορεί να οδηγήσει σε πολύ καταθλιπτικές καταστάσεις και ότι αυτός εδώ ο χρωματικός συνδυασμός μπορεί σαφώς να αποτελέσει τέτοιο παράδειγμα. Ελπίζω να μην χρειαστεί να μάθουμε εκ πείρας.
<P>
Τρίτον, όσον αφορά την πρόσβαση στο θεωρείο των επισκεπτών, θα πρέπει να επιδειχθεί περισσότερη αποτελεσματικότητα και απλοποίηση. Με πληροφόρησαν ότι αυτή την εβδομάδα ορισμένοι άνθρωποι χρειάστηκε να περάσουν από πέντε φύλακες πριν φθάσουν στο θεωρείο των επισκεπτών.
<P>
Και, τελευταίο αλλά όχι λιγότερο σημαντικό, μιλάμε ευχαρίστως εδώ για διαφάνεια. Πιστεύω ότι είναι μεν χρήσιμο να μιλάει κανείς για διαφάνεια, αλλά θα ήθελα να υπάρχει διαφάνεια και όσον αφορά την τιμή κόστους του κτιρίου και θα ήθελα επίσης να μάθω τι δυνατότητες υπάρχουν να δαπανηθεί ένα ποσό για να διορθωθούν τα ελαττώματα που εντοπίστηκαν.

<SPEAKER ID=49 LANGUAGE="EN" NAME="Callanan">
Κύριε Πρόεδρε, ως νέος βουλευτής εδώ, δεν παίρνω τον λόγο για να επικρίνω την αρχιτεκτονική και τη διακόσμηση του κτιρίου, μολονότι κάλλιστα θα μπορούσα. Συμφωνώ με όσους βουλευτές θεωρούν ότι είναι εντελώς απαίσιο, αλλά αυτό είναι ζήτημα προσωπικού γούστου.
<P>
Θέλω να προσθέσω και τη δική μου φωνή στα πολλά σχόλια που έχουν ήδη γίνει και να πω ότι θεωρώ εντελώς αδιανόητο το γεγονός ότι βρισκόμαστε εδώ κατά πρώτο λόγο, όταν έχουμε άριστα γραφεία, αίθουσες συσκέψεων και συνεδριάσεων στις Βρυξέλλες και ότι είναι παράλογο όλος ο "ευρω-θίασος"; να πρέπει να κατεβαίνει μέχρι το Στρασβούργο για τρεις, πιθανόν τέσσερις ημέρες το μήνα (πέντε ημέρες αυτή την εβδομάδα-ζητώ συγγνώμη). Οι Ευρωπαίοι φορολογούμενοι έχουν διαβάσει στον Τύπο την εκτεταμένη κάλυψη του θέματος αυτού του κτιρίου και πιθανόν να πιστεύουν ότι είμαστε όλοι τρελοί. Όσοι άνθρωποι είναι υπέρ της οικοδόμησης της Ευρώπης δεν θα πρέπει να ξαφνιαστούν από το γεγονός ότι το κοινό την αντιμετωπίζει με μεγάλο σκεπτικισμό. Σε ό,τι αφορά τις δαπάνες, θα ήθελα μία επιστολή από τον κ. Priestley στην οποία να παρουσιάζονται συνοπτικά οι δαπάνες. Ίσως να μπορούσαμε να την δημοσιοποιήσουμε ακόμη περισσότερο, μολονότι υποπτεύομαι ότι θα μας βάλει σε ακόμη μεγαλύτερους μπελάδες με το εκλογικό σώμα. Η βασική πεποίθησή μου είναι ότι εάν απαιτείτο μία αλλαγή της συνθήκης για να μας φέρει εδώ κατά πρώτο λόγο, σίγουρα όλοι μπορούμε να ασκήσουμε πίεση στα πολιτικά κόμματά μας και στις κυβερνήσεις μας για να επιτύχουμε μία αλλαγή της συνθήκης που θα μας πάρει από δω και θα ξοδέψει τα χρήματα των φορολογουμένων σε κάτι χρήσιμο που οι άνθρωποι θα εκτιμούσαν.

<SPEAKER ID=50 NAME="Πρόεδρος">
Κύριε Callanan, αυτή η διαδικασία συνεχίζεται επί πολλά χρόνια και δεν έχει φέρει αποτέλεσμα.

<SPEAKER ID=51 LANGUAGE="EN" NAME="Helmer">
Κύριε Πρόεδρε, ήλπιζα ότι στον πρώτο λόγο μου σε αυτό το Σώμα θα μιλούσα για την ηλεκτρονική σύνδεση των συστοιχιών των ανελκυστήρων, προκειμένου να γίνουν πιο αποτελεσματικοί, για τον εξαερισμό στις τουαλέτες, για τον κλιματισμό και για τα άθλια χαλιά στους χώρους των εντευκτηρίων. Όμως, λόγω χρόνου θα τα παραβλέψω.
<P>
Θα ήθελα να απαντήσω στον σημερινό ομιλητή της πρώτης σειράς, ο οποίος ρώτησε εάν οι βουλευτές είχαν στο παρελθόν καλύτερα γραφεία - έχουμε τόσο ωραία γραφεία εδώ, είχαμε ποτέ καλύτερα; Λοιπόν, εγώ σίγουρα είχα καλύτερο γραφείο πριν παραιτηθώ από την καθημερινή εργασία μου ένα χρόνο πριν, και κάθε βουλευτής αυτού του Σώματος έχει πολύ καλύτερο γραφείο στις Βρυξέλλες. Αυτό σίγουρα είναι το βασικό σημείο. Ο λόγος όλων αυτών των επικρίσεων και παραπόνων γι' αυτό το κτίριο είναι, όπως δηλώνει και ο συνάδελφός μου, ο κ. Callanan, το γεγονός ότι στην πραγματικότητα δεν θέλουμε να ερχόμαστε εδώ και θέλουμε να μείνουμε στις Βρυξέλλες. Οφείλουμε να ξεκαθαρίσουμε αυτό το θέμα.
<P>
Μόνο μία πολύ σύντομη πρόταση για τη βελτίωση του γενικού περιβάλλοντος του χώρου για όσο διάστημα θα πρέπει να ερχόμαστε εδώ. Ο Πρόεδρός μας επεσήμανε προηγουμένως ότι θα πρέπει να εξετάσουμε το θέμα της διακόσμησής του. Αυτό το κτίριο είναι γεμάτο από αχρησιμοποίητους χώρους και άδειους τοίχους που είναι εξαιρετικά μονότονοι, εχθρικοί και απρόσωποι. Πιστεύω ότι τα μουσεία τέχνης της Ευρώπης έχουν πολύ περισσότερους πίνακες και έργα τέχνης από αυτά που είναι σε θέση να εκθέσουν. Έχουν αποθήκες και υπόγεια γεμάτα από πίνακες για τους οποίους δεν υπάρχει διαθέσιμος χώρος έκθεσης. Γιατί το Κοινοβούλιο δεν επικοινωνεί με ορισμένα από αυτά τα μουσεία για να τους πει ότι μπορούμε να τους προσφέρουμε μεγάλα τμήματα στους τοίχους, στους οποίους να μπορούν να εκτεθούν ορισμένοι από τους εν λόγω πίνακες; Θεωρώ ότι αυτό θα βελτιώσει αφάνταστα αυτό το κτίριο.

<SPEAKER ID=52 LANGUAGE="SV" NAME="Eriksson">
Κύριε Πρόεδρε, πρέπει να πω ότι ειλικρινά αυτό το κτίριο είναι το πρώτο όπου βρίσκομαι και συχνά σκέφτομαι το πώς θα βγω από αυτό σε περίπτωση πυρκαγιάς. Είναι αρκετά διαφανές σε ορισμένα σημεία, όμως, δεν μπορεί κανείς να περάσει από τη μία πλευρά στην άλλη χωρίς να χρησιμοποιήσει τις στενές γέφυρες με τα γυάλινα παραπέτα. Πραγματικά, θα επιθυμούσα να γινόταν το συντομότερο δυνατόν μία πολύ ρεαλιστική άσκηση για περίπτωση πυρκαγιάς για όλους τους βουλευτές, όλες τις επαγγελματικές κατηγορίες, τους επισκέπτες κ.λ.π., ώστε να γνωρίζουμε σε κάθε περίπτωση πως θα βγούμε.
<P>
Νωρίτερα, είχε γίνει λόγος για τον ανεπαρκή σχεδιασμό των ανελκυστήρων. Γίνεται λόγος για τα κλιμακοστάσια, για τα οποία και εγώ θεωρώ ότι είναι ενδιαφέρον να ξέρουμε τι υλικό περιέχουν. Στην περίπτωση που μπορούν να βαφούν εκ νέου, θα επιθυμούσα να βαφόταν επίσης και οι τοίχοι εκεί. Βέβαια, δεν πιστεύω ότι μπορεί κανείς να δει τόσα πολλά αν τα κλιμακοστάσια έχουν γεμίσει καπνούς, όμως, δεν αισθάνεται κανείς πολύ ασφαλής όταν είναι κατάμαυρα και δεν γνωρίζουμε αν σε κατάσταση έκτακτης ανάγκης θα λειτουργήσει το ηλεκτρικό ρεύμα. Συνεπώς, είναι απολύτως απαραίτητο να γίνει μία πολύ ρεαλιστική άσκηση για την περίπτωση πυρκαγιάς, πριν ανακαλύψουμε, ίσως ότι είναι πραγματικότητα, ώστε, τουλάχιστον, να είμαστε λίγο προετοιμασμένοι και να μπορούμε να βρούμε τον δρόμο προς τα έξω, καθώς και να φροντίσουμε να υπάρχουν αρκετές έξοδοι κινδύνου.
<P>
Οι γνώσεις μου για το τι σημαίνουν συγκεκριμένα τα πνευματικά δικαιώματα στη γαλλική νομοθεσία δεν είναι τόσο καλές. Θα χαιρόμουν πολύ να μάθω τι υπόκειται στον κανονισμό περί copyrihgt και τι μέτρα μπορούμε να λάβουμε σε σχέση με το πιθανό κόστος εξάλλου, δεν είμαστε εδώ παρά μόνο μία εβδομάδα μηνιαίως. Ίσως μπορούμε να αποφύγουμε κάποια εξαιρετικά δαπανηρά έξοδα τα οποία δεν είναι εντελώς αναγκαία.
<P>
Από πλευράς των σκανδιναβικών χωρών έχει επί πολλά χρόνια εκφραστεί η μικρή επιθυμία να μπορούμε να προμηθευόμαστε σκανδιναβικές εφημερίδες. Δεν γνωρίζω αν αυτό είναι δυνατόν, όμως, είναι επιθυμητό, φυσικά. Δεν βρίσκεται στις πρώτες θέσεις του καταλόγου με τις επιθυμίες μου, είναι, όμως, μία παρατήρηση.
<P>
Τέλος, θέλω να πω ότι αυτές οι μετακινήσεις μεταξύ δύο νέων κτιρίων, κάτι που συνεπάγεται ότι δεν μπορούν να καταδειχτούν με σαφήνεια οι ατασθαλίες, είναι αδικαιολόγητες για τους Σουηδούς ψηφοφόρους, ανεξαρτήτως του κόμματος που ψηφίζουν και ούτε και εγώ προτίθεμαι να τις δικαιολογήσω.

<SPEAKER ID=53 LANGUAGE="DE" NAME="Schleicher">
Κύριε Πρόεδρε, αγαπητοί συνάδελφοι, αρχικά θέλω να σας ευχαριστήσω για όλα τα καλά που ειπώθηκαν δικαιολογημένα. Εγώ θα αναφερθώ σε τρία σημεία:
<P>
Πρώτον ως προς τις υπηρεσίες: Στο παρελθόν η υπηρεσία καθαρισμού εργαζόταν πολύ νωρίς και όταν πήγαινε κανείς στις 7.30 στο γραφείο του μπορούσε να δουλέψει ανενόχλητα. Τώρα έρχονται πολύ αργότερα. Εάν θελήσει κανείς να είναι συνεπής στην ώρα του, στις 9.00, για τη συνεδρίαση της Ολομέλειας, θα βρει τους ανελκυστήρες γεμάτους με υπαλλήλους της υπηρεσίας καθαρισμού που χρειάζονται πολύ περισσότερο χρόνο να βγουν και να μπουν, επειδή έχουν και τα καροτσάκια τους. Μήπως θα μπορούσε να υπάρξει μέριμνα, ώστε οι υπηρεσίες καθαρισμού να μην εκτελούν τις εργασίες τους ειδικά την ώρα αιχμής για μας τους βουλευτές; Τα ωράρια είναι γνωστά. ας παρακαλώ πολύ να γίνουν και πάλι σκέψεις σχετικά με το πρόβλημα αυτό.
<P>
Το δεύτερο σημείο αφορά την πρόσβαση στο χώρο στάθμευσης. Αναφέρθηκε ήδη το ζήτημα αυτό, αλλά επιπλέον, όταν ερχόμαστε ή φεύγουμε με τις αποσκευές μας, πρέπει κάθε φορά που χρησιμοποιούμε την υπηρεσία μεταφορών να χρησιμοποιήσουμε τη σκάλα, που είναι τεράστια. Είναι πράγματι πολύ δύσκολο με όλες τις βαλίτσες μας και τα χαρτιά που κρατάμε. Είναι ένα σημείο που χρειάζεται φροντίδα και παρακαλώ να σταματήσει αυτό το βάσανο.
<P>
Το τρίτο σημείο αφορά τις διάφορες κάρτες. Ρωτάω συνεχώς εάν υπάρχει η τεχνική δυνατότητα να έχουμε μία μόνο ηλεκτρονική κάρτα την οποία θα χρησιμοποιούμε για όλες τις περιπτώσεις. Δεν ξέρω αν γνωρίζετε ότι την κάρτα που ανοίγει την πόρτα του χώρου στάθμευσης πρέπει να την τοποθετεί κανείς ανάποδα, όπως και στις Βρυξέλλες. Αυτό σημαίνει ότι κάθε φορά θα πρέπει να βγάζει κανείς αυτό το πράγμα και τότε το χάνει και μαζί του χάνει και το άλλο, επειδή πέφτει μαζί με το πρώτο. Αυτά τα πράγματα δηλώνουν απλά ανεπάρκεια και υποστηρίζω ότι η τεχνολογία έχει προχωρήσει τόσο, ώστε να μπορούν να συνδέονται όλες οι λειτουργίες σε μία και μόνο κάρτα, και έτσι να μην χρειάζεται να κουβαλάμε τρεις ή τέσσερις ή ακόμα και πέντε διαφορετικές κάρτες. ας παρακαλώ να επανελέγξετε το ζήτημα αυτό.

<SPEAKER ID=54 NAME="Πρόεδρος">
Με έχουν διαβεβαιώσει ότι θα έχουμε ένα σήμα μέχρι το τέλος του χρόνου, ωστόσο η παρατήρησή σας για το προσωπικό καθαριότητας είναι εύστοχη. Αντιλαμβάνομαι ότι τους έχουν ήδη πει να μην χρησιμοποιούν τους κύριους ανελκυστήρες και ότι θα πρέπει να χρησιμοποιούν μόνο τους ανελκυστήρες υπηρεσίας. Ωστόσο, αυτό δεν φαίνεται να συμβαίνει.
<P>
Έχουμε πρόβλημα χρόνου. Πριν βιαστείτε όλοι σας να φύγετε, ο Γενικός Γραμματέας συμφώνησε, επειδή πάρα πολλοί από σας βρίσκονται ακόμη στον κατάλογο των αγορητών, όσες επιστολές λάβουμε να τις θεωρήσουμε ως αιτιολογήσεις ψήφου, οι οποίες θα δημοσιευθούν στα συνοπτικά πρακτικά της σημερινής συνεδρίασης, με την προϋπόθεση ότι θα στείλετε τις επιστολές σας μέχρι το τέλος της ερχόμενης εβδομάδας, έτσι ώστε να μπορέσετε να κάνετε τις παρατηρήσεις σας.

<SPEAKER ID=55 LANGUAGE="EN" NAME="Bowis">
Κύριε Πρόεδρε, θα ήθελα να πω ένα ευχαριστώ και να κάνω τέσσερις σύντομες παρατηρήσεις. Το ευχαριστώ απευθύνεται στην Πρόεδρο, στον κ. Priestley και την ομάδα του, και στους Κοσμήτορές μας για τον τρόπο που αντιμετώπισαν τις παρατηρήσεις που έχουμε κάνει έπειτα από την προηγούμενη συνάντηση. Έχουν γίνει πολλές βελτιώσεις οι οποίες έχουν γίνει αντιληπτές, ιδιαίτερα οι πολύ εξυπηρετικοί οδηγοί που βρίσκονται στον χώρο για να μας βοηθήσουν όταν χανόμαστε.
<P>
Οι τέσσερις σύντομες παρατηρήσεις μου: η πρώτη αφορά τον κλιματισμό. Η κυρία Lynne μπορεί να έχει πρόβλημα με τον καπνό. Εγώ έχω πρόβλημα με την έλλειψη αέρα σε ορισμένες αίθουσες συνεδριάσεων. Ελπίζω να μπορέσει να διευθετηθεί το ζήτημα. Εφόσον αυτό είναι εφικτό στα γραφεία μας, θα πρέπει να μπορεί να επιτευχθεί και στις αίθουσες συνεδριάσεων.
<P>
Δεύτερον, όταν φεύγουμε από αυτή την αίθουσα συνεδριάσεων αντιμετωπίζουμε συνωστισμό. Θα ήθελα να δω τον χώρο έξω από την αίθουσα συνεδριάσεων να αντιμετωπίζεται ως τμήμα της αίθουσας συνεδριάσεων, ούτως ώστε οι κάμερες, οι βοηθοί, τα μέλη των ομάδων οικονομικών συμφερόντων ή το κοινό να μην μας εμποδίζουν να φθάνουμε στα γραφεία μας. Ο χώρος γύρω από το πίσω τμήμα, μαζί με τους χώρους που οδηγούν στους ανελκυστήρες, θα πρέπει να θεωρείται τμήμα της αίθουσας συνεδριάσεων, στο οποίο να μην έχει πρόσβαση το κοινό.
<P>
Τρίτον, σε ό,τι αφορά τους ανελκυστήρες, έχω κολλήσει δύο φορές σε ανελκυστήρα - το οποίο μπορεί να μην σας εκπλήξει εάν με κοιτάξετε. Την πρώτη φορά κάποιος χοροπήδησε πάνω κάτω και ο ανελκυστήρας ξεκίνησε πάλι. Τη δεύτερη φορά κάποιος βρήκε ένα κομμάτι πλαστικό, το έβαλε σε μία τρύπα στον τοίχο και αυτό φαίνεται ότι έκανε τον ανελκυστήρα να ξεκινήσει ξανά, αλλά πιθανόν να είχε κάψει και όλο το σύστημα.
<P>
Τέλος, ζήτησα να εξετασθούν τα μονωμένα και γυμνά καλώδια στα γραφεία μας. Είναι θέμα υγείας και ασφάλειας στον χώρο εργασίας. Όταν κινούμαι γρήγορα με την καρέκλα μου για να φθάσω το ηλεκτρονικό ταχυδρομείο μπερδεύομαι σε ένα σωρό από καλώδια. Κάποια μέρα θα παρουσιαστεί καπνός, θα γίνει μια δυνατή έκρηξη και κάποιος από τους βουλευτές σας θα λαμπαδιάσει σαν χριστουγεννιάτικο δέντρο.

<SPEAKER ID=56 LANGUAGE="DE" NAME="Gebhardt">
Όχι, δεν αφορά θέμα διαδικασίας. Είχα ζητήσει τον λόγο ήδη πολύ νωρίς, στην αρχή, ταυτόχρονα με την κ. Berger. Κατά την καταμέτρηση, το όνομά μου ήταν ακόμα εκεί. Θέλω οπωσδήποτε να πάρω τον λόγο.

<SPEAKER ID=57 NAME="Πρόεδρος">
Φοβάμαι ότι έχουμε ακόμη είκοσι άτομα στον κατάλογο των αγορητών, έτσι δεν είσαστε ο μόνος. Ο Γενικός Γραμματέας συμφώνησε ότι θα δέχεται τις επιστολές σας, οι οποίες θα δημοσιευθούν αργότερα.

<SPEAKER ID=58 LANGUAGE="DE" NAME="Gebhardt">
Τότε θα έπρεπε να το είχατε πει πολύ νωρίτερα. Γιατί τότε θα είχα φύγει νωρίτερα από την αίθουσα και θα παρακολουθούσα τη συζήτηση από το γραφείο μου, όπου πρέπει ακόμα να κάνω τις δουλειές μου.

<SPEAKER ID=59 NAME="Πρόεδρος">
Λυπάμαι, αλλά δεν μπορώ να ελέγξω σε μία συζήτηση σαν αυτήν επί πόσο χρόνο θα μιλάνε οι άνθρωποι.

<SPEAKER ID=60 LANGUAGE="FR" NAME="Isler Bιguin">
Κύριε Πρόεδρε, σήμερα το πρωί ήλθα ειδικά για να συμμετάσχω στην συζήτηση. Θα ήθελα να ξέρω πότε αποφασίστηκε το χρονοδιάγραμμα. Πράγματι, μόλις τώρα έμαθα ότι ουσιαστικά η συζήτηση είχε προβλεφθεί από τις 09.00 έως τις 10.30. Θα ήθελα επομένως να σας ευχαριστήσω παρ' όλα αυτά που επιτρέψατε στους βουλευτές να μιλήσουν πέρα από τις 10.30. Θα σας διαβιβάσω γραπτώς ένα σημείωμα. Επιπλέον, θα ήθελα σε τρεις μήνες, στο τέλος της χρονιάς, να μπορέσουμε να έχουμε εκ νέου μία συνεδρίαση αυτού του είδους για να διαπιστώσουμε ποια από τα ζητήματα που θέσαμε σήμερα υλοποιήθηκαν.
<P>
(Χειροκροτήματα)

<SPEAKER ID=61 NAME="Πρόεδρος">
Θα διαβιβάσω σίγουρα το μήνυμα στην Πρόεδρο. Ευχαριστώ όλους τους συναδέλφους που έμειναν εδώ σήμερα το πρωί. Η Διάσκεψη των Προέδρων είχε αποφασίσει για τη διάρκεια αυτής της συνεδρίασης. Έχουμε ξεπεράσει κατά πολύ τον καθορισθέντα χρόνο. Είναι πολύ σημαντικό να λάβουμε υπόψη μας για το μέλλον ότι αυτή ήταν μία πολύ επιτυχημένη συνεδρίαση. Ίσως χρειαστεί να επαναληφθεί.

<CHAPTER ID=3>
Διακοπή της συνόδου
<SPEAKER ID=62 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.

<CHAPTER ID=5>
Γραπτές παρεμβάσεις σχετικά με το κτίριο Louise Weiss
<SPEAKER ID=63 LANGUAGE="ES" NAME="Gonzαlez Αlvarez">
Αναγνωρίζοντας ότι η εξωτερική αισθητική του κτιρίου είναι ωραία και ότι ο χώρος του γραφείου μου είναι πέρα για πέρα ικανοποιητικός για τις εργασίες της εβδομάδας στο Στρασβούργο, δράττομαι της ευκαιρίας για να επισημάνω ορισμένα θέματα που με απασχολούν:
<P>
συρταριέρες των γραφείων (βαίνει προς επίλυση)
<P>
βραδύτητα των ανελκυστήρων και χρώμα που είναι βαμμένοι (βαίνει προς επίλυση)
<P>
κακές συνθήκες εργασίας για τα άτομα που εργάζονται στα φωτοαντιγραφικά μηχανήματα
<P>
κακές συνθήκες εργασίας για τους οδηγούς
<P>
κακές συνθήκες εργασίας για τα άτομα που απασχολούνται στο Ταμείο των Βουλευτών
<P>
κακές συνθήκες εργασίας για όσους απασχολούνται στο εντευκτήριο των βουλευτών
<P>
δυσκολίες μετακίνησης για τα άτομα με ειδικές ανάγκες
<P>
ελάχιστες τουαλέτες - εκτός του ότι δεν φωτίζονται καλά - (τουλάχιστον στο κτίριο TOUR), δίχως εξαερισμό και όχι ικανοποιητικώς καθαρές.
<P>
Δεν είναι δυνατόν ένα κτίριο, το οποίο έχει στοιχίσει και θα συνεχίσει να στοιχίζει τόσο πολύ για τους φορολογούμενους, να εμφανίζει τόσες δυσλειτουργίες.

<SPEAKER ID=64 LANGUAGE="FR" NAME="Daul">
Κυρία Πρόεδρε, επειδή δεν μπόρεσα να πάρω το λόγο κατά τη διάρκεια της συζήτησης σχετικά με το κτίριο Louise Weiss, σας διαβιβάζω με την παρούσα την παρέμβασή μου γραπτώς, ακολουθώντας τις οδηγίες του προεδρεύοντος της πρωινής συνεδρίαση της Παρασκευής.
<P>
Ο προαναφερθείς προεδρεύων της συνεδρίασης πολύ σωστά επεσήμανε ότι η παρούσα συζήτηση δεν πρέπει να εκληφθεί σαν μια ευκαιρία για να τοποθετηθεί κανείς υπέρ ή κατά της έδρας του Κοινοβουλίου στο Στρασβούργο. Κατά συνέπεια, δεν μπορούμε να κατανοήσουμε γιατί αρνείται συστηματικά να δώσει το λόγο στους βουλευτές που επιθυμούν να τοποθετηθούν υπέρ της παραμονής της έδρας στο Στρασβούργο, αντικρούοντας τις επιθέσεις κατά του Στρασβούργου, τις οποίες άλλωστε αφήνει να εκφραστούν ελεύθερα. Διαμαρτύρομαι έντονα κατά της άκρως μεροληπτικής αυτής μεθόδου διεύθυνσης της συζήτησης, η οποία θυμίζει παρεκτροπή από την ημερήσια διάταξη. Το ότι το Στρασβούργο επιλέχθηκε ήδη από το 1949 ως έδρα του Συμβουλίου της Ευρώπης, είναι κάτι που το οφείλουμε σε έναν Αγγλο τζέντλεμαν, τον Λόρδο Bevin, ο οποίος έβλεπε αυτή την πόλη σαν το σύμβολο της συμφιλίωσης ανάμεσα από τη Γαλλία και τη Γερμανία, σαν το σύμβολο της συμφιλίωσης μεταξύ όλων των Ευρωπαίων.
<P>
Είναι πια καιρός να επανέλθουμε στις θεμελιώδεις αρχές, να σταθούμε στο ύψος των περιστάσεων και να χαράξουμε, για χάρη των συμπολιτών μας, την πορεία προς την ειρηνική οργάνωση της ηπείρου μας, στο πλαίσιο του σεβασμού των ανθρωπίνων δικαιωμάτων και θεμελιωμένη σε ένα ευρωπαϊκό πρότυπο οικονομικής και κοινωνικής ανάπτυξης. Βάσει της προοπτικής που προανέφερα, τί νόημα λοιπόν έχει να μιλάμε για το χρώμα των τοίχων των κτιρίων μας και για την πίεση στα καζανάκια της τουαλέτας; Οι πολίτες που μας ακούνε θα αναρωτηθούν εάν δεν έχουνε κανένα θέμα πιο επείγον να συζητήσουμε, παρά να ασχολούμαστε με τις μικρολεπτομέρειες της άνεσής μας! Δεν αμφιβάλλω ότι αυτά τα κτίρια επιδέχονται κάποιες βελτιώσεις. Οποιοσδήποτε έχει ήδη καταπιαστεί με την εκμετάλλευση καινούριων κτιρίων, όπως είναι η δική μου περίπτωση, γνωρίζει ότι χρειάζεται κάποιος χρόνος προσαρμογής. Σε έξι μήνες, κανείς πλέον δεν θα μιλά γι' αυτές τις μικρολεπτομέρειες. Θα ήθελα ακόμη να ευχαριστήσω την Πρόεδρο για τον κόπο που έκανε να ενδιαφερθεί για κάποιες δυσλειτουργίες, και πάνω απ' όλα να ευχαριστήσω και να ενθαρρύνω το προσωπικό στο σύνολό του για τις πραγματικές και επίμονες προσπάθειες που κατέβαλε, προσπάθειες των οποίων οι καρποί γίνονται σαφώς αντιληπτοί αυτό το μήνα.
<P>
Όλους εμάς, ανεξαιρέτως, μας απασχολεί η υπόθεση της χρηστής αξιοποίησης του χρήματος των Ευρωπαίων φορολογουμένων, και πράγματι λυπούμαι για το μένος της Ολλανδής συναδέλφου η οποία, περιφρονώντας κάθε έννοια ευρωπαϊκής αλληλεγγύης, θεώρησε σκόπιμο να αναλάβει την υπεράσπιση των "δικών της" φορολογουμένων. Ε λοιπόν, ας μάθει η συνάδελφος πως οι δικοί μου συμπολίτες, τους οποίους δεν ιδιοποιούμαι αλλά των οποίων την τιμή και τη συνεισφορά επιμένω να υπερασπίζομαι, συνεισέφεραν, αυτοί μάλιστα, στη χρηματοδότηση αυτών των κτιρίων και, για το λόγο αυτό, στη συντριπτική τους πλειοψηφία, αισθάνονται υπερήφανοι. Δίχως να δαπανηθούν τα χρηματικά ποσά που χρειάστηκαν για τα κτίρια των Βρυξελλών, το Ευρωπαϊκό Κοινοβούλιο διαθέτει στο εξής μία αξιοπρεπή έδρα, που θα πρέπει να εμφυσήσει σε όσους συχνάζουν και εργάζονται εδώ την αίσθηση της αξιοπρέπειας και των ευθυνών τους.

<SPEAKER ID=65 LANGUAGE="EN" NAME="Tannock">
Θα ήθελα κατ' αρχάς να συγχαρώ τον συνάδελφό μου James Provan για τον εξαιρετικό τρόπο με τον οποίο προήδρευσε της συζήτησης, της πρώτης συζήτησης που παρακολούθησα υπό την προεδρία του και η οποία αποδείχθηκε ενδιαφέρουσα και χρήσιμη εμπειρία με στόχο τη βελτίωση των συνθηκών του εργασιακού μας περιβάλλοντος.
<P>
Θα ήθελα να δηλώσω πως, ενώ συμμερίζομαι και εγώ τη δυσαρέσκεια πολλών άλλων βουλευτών για τις περιπλανήσεις μεταξύ των διαφόρων τόπων εργασίας του Ευρωπαϊκού Κοινοβουλίου, είμαι απολύτως ικανοποιημένος με τον σχεδιασμό του γραφείου μου στο Στρασβούργο, ιδιαίτερα μάλιστα εάν τηρηθεί η υπόσχεση για τοποθέτηση ενός ερμαρίου με κλειδαριά για την ταξινόμηση των εγγράφων. Εκτιμώ επίσης την πολυτέλεια μιας ιδιωτικής τουαλέτας, αντίθετα με τη Βαρόνη Ludford. Ωστόσο, θα ήθελα να παρακαλέσω θερμά να τοποθετηθεί επειγόντως στην τουαλέτα μια συσκευή εξαερισμού με μεγάλη ισχύ προκειμένου να αποφευχθεί η σύγχυση που μπορεί να προκληθεί εάν κάποιος καλεσμένος στο γραφείο ενός βουλευτή χρησιμοποιήσει την τουαλέτα αμέσως μετά από τον βουλευτή (το πρόβλημα αυτό υπάρχει συμπτωματικά και στις τουαλέτες των γραφείων στις Βρυξέλλες)!!
<P>
Λυπάμαι επίσης που δεν υπάρχουν τηλεοπτικές οθόνες παρακολούθησης στους χώρους των κυλικείων και των εστιατορίων, ούτως ώστε οι βουλευτές που κάνουν διάλειμμα να μπορούν να παρακολουθούν τις εν εξελίξει συζητήσεις και, εάν πρόκειται να μιλήσουν, να υπολογίζουν σωστά τον χρόνο τους για την επιστροφή τους στην αίθουσα συνεδριάσεων. Μήπως είναι εσκεμμένη η μη τοποθέτηση τέτοιου είδους συσκευών, ώστε να εξασφαλίζεται πως οι βουλευτές παραμένουν στην αίθουσα συνεδριάσεων και δεν περιφέρονται στα κυλικεία παρακολουθώντας τις συζητήσεις;
<P>
Τέλος, δεν μου αρέσει το κακόγουστο σχέδιο και το φανταχτερό χρώμα ορισμένων ταπήτων στους χώρους των κυλικείων, που θυμίζει, όπως παρατήρησε ένας άλλος βουλευτής, μάλλον φτηνό νυχτερινό κέντρο διασκέδασης παρά την επιθυμητή αξιοπρεπή ατμόσφαιρα αυτού του Σώματος. Ομοίως, προβλέπω πως οι ωραίοι κρεμ τάπητες που χρησιμοποιήθηκαν σε ορισμένες από τις αίθουσες για τις κοινοβουλευτικές επιτροπές θα είναι σε ένα τρίμηνο ανεπανόρθωτα λεκιασμένοι και βρώμικοι και δεν θα μπορούν πλέον να χρησιμοποιηθούν. Επομένως, η εν λόγω χρωματική επιλογή είναι ατυχής και μη πρακτική και αποτελεί σε τελευταία ανάλυση σπατάλη πόρων.

<SPEAKER ID=66 LANGUAGE="EN" NAME="Purvis">
1. Σύστημα "για να ζητήσει κανείς τον λόγο"
<P>
Φαίνεται πως δεν λειτουργεί. Κατέγραψα την αίτησή μου πιέζοντας ένα κουμπί στην κονσόλα αλλά δεν καταγράφηκε στον κατάλογο των ομιλητών με αποτέλεσμα να επιστρέψω στην ανάταση των χεριών!
<P>
2. Ανελκυστήρες - Πτέρυγα Γ
<P>
Αυτοί οι ανελκυστήρες φαίνεται πως δεν λειτουργούν ακόμα κανονικά.
<P>
Κομβία κλήσης και των τεσσάρων ανελκυστήρων: πρέπει κανείς να πιέσει δύο κουμπιά για να καλέσει τους ανελκυστήρες.
<P>
Χρειάζεται να βελτιωθεί ο προγραμματισμός.
<P>
Οι ανελκυστήρες αργούν να φθάσουν. Σταματούν ασκόπως σε ορόφους, υπερφορτώνονται και φρακάρουν.
<P>
Η εξωτερική γυάλινη επιφάνεια του κτηρίου είναι βρώμικη. Οι τσιμεντένιοι δοκοί είναι επίσης βρώμικοι.
<P>
3. Γυάλινοι ανελκυστήρες - κοντά στην αίθουσα συνεδριάσεων (Πρόσβαση στις αίθουσες Τύπου καθώς και στις ραδιοφωνικές και τηλεοπτικές αίθουσες)
<P>
Αρκετοί είναι εκτός λειτουργίας.
<P>
Αργούν πολύ να φθάσουν.
<P>
Υπερφορτώνονται πάρα πολύ εύκολα.
<P>
Χρειάζεται να βελτιωθεί ο προγραμματισμός.
<P>
4. Εστιατόριο IPE IV
<P>
Η εξυπηρέτηση είναι εξαιρετικά βραδεία (αυτό μπορεί να οφείλεται στην απόσταση μεταξύ του εστιατορίου και των μαγειρείων ή ίσως στον ανεπαρκή αριθμό των τραπεζοκόμων)
<P>
Το φαγητό δεν είναι τόσο καλό όσο στο εστιατόριο IPE I (κυρίως έλλειψη μπουφέ)
<P>
Ο χώρος στερείται προσωπικότητας (χρειάζεται βελτίωση της διαμόρφωσης και της αισθητικής πλαισίωσης).
<P>
5. Ήσυχοι καθιστικοί χώροι εκτός αίθουσας συνεδριάσεων
<P>
Χρειάζονται περισσότερες καρέκλες και τραπέζια.
<P>
6. Κυλικεία
<P>
Χρειάζεται να είναι γρήγορα προσπελάσιμα χωρίς να δημιουργείται συνωστισμός.
<P>
7. Έξοδος κινδύνου
<P>
Τί γίνεται;
<P>
8. Πτήσεις από Σκωτία προς Στρασβούργο
<P>
Πτήσεις μέσω Βρυξελλών - επιπλέον κρατήσεις θέσεων.
<P>
Πτήσεις μέσω Παρισιού - χάνονται αποσκευές, μικρά χρονικά περιθώρια για ανταποκρίσεις.
<P>
Πτήσεις μέσω City - ακυρώσεις πτήσεων.
<P>
Πτήσεις μέσω Heathrow - καμία.

