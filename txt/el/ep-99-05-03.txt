<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί στις 16 Απριλίου 1999.

<CHAPTER ID=2>
Νεκρολογία
<SPEAKER ID=2 NAME="Πρόεδρος">
Κυρίες και κύριοι, δυστυχώς πρέπει να σας ανακοινώσω πως την περασμένη εβδομάδα απεβίωσε ο συνάδελφός μας, ο Αντιπρόεδρος Hans Peters. Πολλοί από εμάς που βρισκόμαστε εδώ αυτή τη στιγμή υπήρξαμε μάρτυρες της σημαντικής του δράσης στην Επιτροπή Κοινωνικών Υποθέσεων αυτού του Κοινοβουλίου, η οποία δεν αποτελούσε παρά μία ακόμα εκδήλωση της συνεχούς αφοσίωσής του στα κοινωνικά και συνδικαλιστικά θέματα που τον έφεραν σε αυτό το Σώμα.
<P>
Πολλοί από εμάς γνωρίζουμε επίσης την ιδιαίτερη αφοσίωσή του στα θέματα περί ακίνητης περιουσίας εντός της εξειδικευμένης ομάδας του Προεδρείου του Κοινοβουλίου μας.
<P>
Αφιέρωσε όλες αυτές του τις προσπάθειες σε αυτό το Κοινοβούλιο, επί σειρά ετών, και για αυτόν τον λόγο πιστεύω πως σύμφωνα με την παράδοσή μας, μπορώ να σας ζητήσω ενός λεπτού σιγή εις μνήμη του συναδέλφου μας.
<P>
Το Σώμα τηρεί ενός λεπτού σιγή

<CHAPTER ID=3>
Έγκριση των συνοπτικών πρακτικών
<SPEAKER ID=3 NAME="Πρόεδρος">
Τα συνοπτικά πρακτικά της συνεδρίασης της Παρασκευής 16 Απριλίου 1999, έχουν διανεμηθεί.
<P>
Υπάρχουν παρατηρήσεις;

<SPEAKER ID=4 LANGUAGE="NL" NAME="Maes">
Κύριε Πρόεδρε, θα ήθελα τώρα που αρχίζει η συνεδρίαση να διαμαρτυρηθώ διότι δεν μου επετράπη να οργανώσω σεμινάριο σχετικά με την ειρηνευτική διαδικασία στη χώρα των Βάσκων, σεμινάριο στο οποίο είχαν προσκληθεί όλα τα κόμματα που υπέγραψαν τη δήλωση της Lizarra. Έτσι, απαγορεύθηκε η είσοδος στο κέντρο επισκεπτών σ' εμένα και σε όλους τους άλλους προσκεκλημένους. Πιστεύω ότι ο Πρόεδρος του Κοινοβουλίου, ο οποίος κατέβαλε κάθε προσπάθεια για να εμποδίσει τη διεξαγωγή του σεμιναρίου εντός του Κοινοβουλίου, δεν συμπεριφέρθηκε ως Πρόεδρος του Κοινοβουλίου αλλά ως κομματικό στέλεχος του κυρίου Aznar, γεγονός που με λυπεί ιδιαίτερα.

<SPEAKER ID=5 NAME="Πρόεδρος">
Κυρία Maes, είχατε στη διάθεσή σας μια αίθουσα στην οποία είχατε την ευκαιρία να συναντηθείτε με εκείνους που εκτιμήσατε δέον να συναντηθείτε. Η εν λόγω αίθουσα ήταν αίθουσα επισκεπτών και έγινε ακριβώς έτσι λόγω του ότι είχατε ενημερώσει τις υπηρεσίες του εν λόγω Σώματος ότι θα υπήρχε υψηλός αριθμός επισκεπτών. Για αυτόν τον λόγο δεν κάναμε τίποτε άλλο από το να ακολουθήσουμε τους συνήθεις κανόνες για αυτού του είδους τις συναντήσεις. Κανείς δεν σας εμπόδισε από το να συναντηθείτε, και όντως είχατε συνέντευξη τύπου με τους παρευρισκομένους, και είχατε την αντιμετώπιση που αρμόζει σε κάθε βουλευτή.

<SPEAKER ID=6 LANGUAGE="EN" NAME="Corbett">
Κύριε Πρόεδρε, σήμερα είναι η πρώτη ημέρα κατά την οποία θα εφαρμόσετε τον νέο μας Κανονισμό. Ελπίζω ότι θα διευκολύνει και θα επιταχύνει πραγματικά τις εργασίες του Σώματος, ιδιαίτερα κατά την ώρα των ψηφοφοριών.
<P>
Ωστόσο, μία από τις νέες διατάξεις είναι περισσότερο σημαντική εκτός του Σώματος απ' ότι μέσα σε αυτό. Αναφέρομαι στο άρθρο 9, παράγραφος 3, το οποίο αφορά τους πρώην βουλευτές αυτού του Σώματος. Μέχρι τώρα είχαμε δύο κατηγορίες πρώην βουλευτών: τους απλούς πρώην βουλευτές και τους επίτιμους βουλευτές. Μερικοί από αυτούς τους επονομαζόμενους επίτιμους βουλευτές χρησιμοποιούν αυτόν τον τίτλο με τρόπο που κάνει το κοινό να πιστέψει ότι είναι ακόμη βουλευτές αυτού του Σώματος. Για τον λόγο αυτό τροποποιήθηκε η εν λόγω διάταξη: για να καταργηθεί αυτή η διάκριση μεταξύ των διαφορετικών κατηγοριών πρώην βουλευτών. Με άλλα λόγια, το σύστημα των επίτιμων βουλευτών δεν θα υφίσταται πλέον.
<P>
Καθώς αυτό είναι ιδιαίτερα σημαντικό τις παραμονές μιας προεκλογικής εκστρατείας, κατά την οποία ορισμένοι επίτιμοι βουλευτές χρησιμοποιούν εσκεμμένα αυτόν τον τίτλο για να δημιουργήσουν την εντύπωση ότι είναι ακόμη βουλευτές αυτού του Σώματος, θα σας παρότρυνα να γράψετε το συντομότερο δυνατό σε όλους αυτούς που φέρουν ακόμη αυτόν τον τίτλο, προκειμένου να τους ενημερώσετε για τη νέα διάταξη και τη νέα κατάσταση.

<SPEAKER ID=7 NAME="Πρόεδρος">
Γνωρίζετε, καθώς είστε ένας από τους συντάκτες του νέου Κανονισμού, ότι το άρθρο 9 παράγραφος 3 αναφέρει ότι τα ζητήματα που αφορούν τα δικαιώματα και τα προνόμια των πρώην βουλευτών θα πρέπει να καθορίζονται με απόφαση του Προεδρείου. Αυτή είναι η μόνη επιλογή. Ούτε το Προεδρείο ούτε το κείμενο του Κανονισμού αναφέρει εάν είναι απαραίτητο να καταργηθεί το καθεστώς των επίτιμων βουλευτών. Το Προεδρείο αποφάσισε μερικά χρόνια πριν ότι δεν θα έπαιρναν πλέον άλλοι τον τίτλο του επίτιμου βουλευτή. Οποιοσδήποτε υπήρξε βουλευτής αυτού του Σώματος - επίτιμος ή μη - απολαμβάνει τα ίδια δικαιώματα και προνόμια, όπως έχουν καθορισθεί από το Προεδρείο. Πρακτικά, θα ήταν αδύνατο να γράψω σε όλους τους επίτιμους βουλευτές για να τους πληροφορήσω ότι δεν είναι πλέον επίτιμοι βουλευτές. Αυτό δεν υπάρχει στον Κανονισμό και το Προεδρείο δεν έχει λάβει αυτή την απόφαση. Εάν επιθυμείτε το Προεδρείο να επανεξετάσει το θέμα, θα το σημειώσω και θα το εγγράψω στη διάταξη εργασιών του Προεδρείου, ώστε να μπορέσει να λάβει μία απόφαση.

<SPEAKER ID=8 LANGUAGE="EN" NAME="Εvans">
Κύριε Πρόεδρε, την προηγούμενη Παρασκευή εξερράγη βόμβα σε ένα πολυσύχναστο μέρος του κεντρικού Λονδίνου. Τρεις άνθρωποι σκοτώθηκαν και πολλοί περισσότεροι υπέστησαν τρομερά τραύματα, τα οποία, σε πολλές περιπτώσεις, θα τους αφήσουν σημαδεμένους και ανάπηρους για την υπόλοιπη ζωή τους. Αυτή η επίθεση ήταν η τρίτη τέτοιου είδους επίθεση τις τελευταίες εβδομάδες. Επικίνδυνες αυτοσχέδιες βόμβες τοποθετήθηκαν σκοπίμως σε πολυσύχναστες περιοχές, όπου συχνάζουν και κατοικούν μειονοτικές ομάδες του Λονδίνου, άνθρωποι οι οποίοι μπορούν να ζουν συνήθως αρκετά ικανοποιημένοι και χαρούμενοι σε αυτή τη ζωηρή, μικτή, πολυπολιτισμική πόλη που είναι το Λονδίνο.
<P>
Είμαι σίγουρος ότι όλοι οι συνάδελφοι θα καταδικάσουν μαζί μου αυτό το είδος αποτρόπαιης επίθεσης, είτε διαπράττεται από τους φασίστες, την άκρα δεξιά, είτε από οποιονδήποτε άλλο, και ότι όλοι θα αγωνιστούμε για τον τερματισμό αυτού του είδους της βίας που δεν κάνει διακρίσεις, ιδιαίτερα κατά τις επόμενες εβδομάδες που οδηγούν στις ευρωεκλογές. Επιπλέον, κύριε Πρόεδρε, θα χαιρόμουν εάν στέλνατε εκ μέρους του Ευρωπαϊκού Κοινοβουλίου ένα μήνυμα συμπάθειας στους τραυματισμένους και τις οικογένειες των θυμάτων.
<P>
Χειροκροτήματα

<SPEAKER ID=9 NAME="Πρόεδρος">
Θα το πράξω και θα σημειώσω ότι το Σώμα υποστήριξε ομόφωνα τα λόγια σας. Αυτή η τρομερή υπόθεση καταδεικνύει ότι ο ρατσισμός και η ξενοφοβία θα πρέπει να καταπολεμούνται συνεχώς. Δεν είναι αρκετό να καθορίζουμε ένα έτος για την καταπολέμησή τους. Επανεμφανίζονται κάθε χρόνο.

<SPEAKER ID=10 LANGUAGE="FR" NAME="Lienemann">
Κύριε Πρόεδρε, πριν από λίγο μάθαμε πως το Συμβούλιο Υπουργών έλαβε την απόφαση να εντάξει στην ευρωπαϊκή δημόσια διοίκηση τους εργαζόμενους της Ομάδας του Schengen ως εργαζόμενους στους κόλπους του Συμβουλίου. Γνωρίζετε πως αυτή η απόφαση έχει επιπτώσεις για το Κοινοβούλιό μας, δεδομένου ότι οι αρχές της διοργανικής συμφωνίας προβλέπουν πως ένας ευρωπαίος δημόσιος υπάλληλος του Συμβουλίου μπορεί κάποτε να γίνει υπάλληλος του Κοινοβουλίου. Επίσης, θεωρώ σκανδαλώδες το γεγονός ότι μπορεί κανείς να δεχτεί την πρόσληψη υπαλλήλων χωρίς να έχει γίνει διαγωνισμός, όπως απαιτεί ο σχετικός κανόνας που εφαρμόζεται συνήθως. Γνωρίζετε σε ποιο βαθμό η κοινή γνώμη είναι δικαίως ευαισθητοποιημένη όσον αφορά τον σεβασμό των κανόνων. Σας ρωτώ λοιπόν, κύριε Πρόεδρε, τι προτίθεστε να κάνετε ώστε το Συμβούλιο επανεξετάσει την απόφασή του και να εφαρμόσει και γι' αυτούς τους υπαλλήλους τον συνήθη κανόνα για θέματα προσλήψεων που ισχύει και για όλους τους άλλους.

<SPEAKER ID=11 NAME="Πρόεδρος">
Κυρία μου, αυτό που μπορώ να κάνω, είναι πρώτα από όλα να ενημερωθώ και να ζητήσω από το Συμβούλιο να μάθω τι πράγματι συνέβη και ποιοι είναι οι λόγοι που οδήγησαν σε αυτήν την απόφαση. Ότι και αν συμβαίνει, εναπόκειται στις πολιτικές Ομάδες αυτού του Κοινοβουλίου, του μελλοντικού Κοινοβουλίου, να λάβουν, αν χρειαστεί, τις αναγκαίες αποφάσεις προκειμένου να γίνουν σεβαστοί οι κανόνες. Έως τότε, αυτό που πρόκειται να κάνω είναι να ζητήσω από το Συμβούλιο να με ενημερώσει σχετικά με τις αποφάσεις που έχει λάβει και τους λόγους που το οδήγησαν σε αυτές.

<SPEAKER ID=12 LANGUAGE="SV" NAME="Eriksson">
Κύριε Πρόεδρε, θα ήθελα να αναφερθώ σ' αυτό που είπατε πριν αρχίσουμε να συζητάμε για τα συνοπτικά πρακτικά, δηλαδή ότι πρέπει να καταπολεμάμε τις φυλετικές διακρίσεις και τις διακρίσεις κάθε μορφής κάθε ημέρα και κάθε στιγμή, όχι μόνο κάποια φορά περιστασιακά. Εδώ, στην Ολομέλεια τασσόμαστε συνήθως υπέρ των ανθρωπίνων δικαιωμάτων ενάντια ακριβώς στις διακρίσεις λόγω φυλετικής καταγωγής, φύλου, θρησκευτικών πεποιθήσεων ή σεξουαλικών προτιμήσεων.
<P>
Μ' αυτό το υπόβαθρο θα ήθελα να έχω μία πάρα πολύ καλή εξήγηση - και εννοώ μία πολύ καλή εξήγηση - από πλευράς Προεδρείου και ταμειακής υπηρεσίας όσον αφορά τον λόγο βάσει του οποίου ελήφθη την περασμένη Τετάρτη η απόφαση να ανασταλεί η έκθεση την οποία είχα καλέσει εδώ και για την οποία είχε δοθεί πράσινο φώς νωρίτερα. Πρόκειται για τη σουηδική έκθεση Ecce homo που αναφέρεται ακριβώς στη σεξουαλική προτίμηση και τις διακρίσεις εξαιτίας αυτών των προτιμήσεων.

<SPEAKER ID=13 NAME="Πρόεδρος">
Κυρία Erikkson, γνωρίζετε πως οι εκθέσεις οι οποίες διοργανώνονται στο παρόν Κοινοβούλιο δεν μπορούν να είναι ενάντια στο κοινό αίσθημα των πολιτικών Ομάδων του. Η γνώμη της καλλιτεχνικής επιτροπής ήταν πως, κάτω από αυτές τις συνθήκες, δεν έπρεπε να διεξαχθεί η εν λόγω έκθεση και οι Κοσμήτορες αποφάσισαν να μην την επιτρέψουν. Επομένως, αυτή είναι η απόφαση.
<P>
Αλλο είναι ο σεβασμός προς τις μειονότητες και άλλο να μπορούν οι μειονότητες να επιβάλλουν τα αισθήματά τους, ή την άποψή τους, σε άλλα άτομα - είτε τα δεύτερα αποτελούν μειονότητα είτε όχι - τα οποία τρέφουν διαφορετικά αισθήματα. Αυτός είναι ο σεβασμός προς την ελευθερία, κάτι που δεν έχει καμία σχέση με τον σεβασμό των δικαιωμάτων των μειονοτήτων.

<SPEAKER ID=14 NAME="Κοκκόλα">
Κύριε Πρόεδρε, σ'αυτόν τον τρομερό πόλεμο που γίνεται στα Βαλκάνια ίσως θα πληροφορηθήκατε, και σεις και οι άλλοι συνάδελφοι μας εδώ, ότι ανάμεσα στα πολλά ατυχήματα που συνέβησαν ένας πύραυλος έπληξε ένα λεωφορείο και σκοτώθηκαν εξήντα άτομα, μεταξύ των οποίων δεκαπέντε παιδιά. Νομίζω ότι οφείλουμε να στείλουμε, τουλάχιστον, τα συλλυπητήριά μας στους συγγενείς τους και να καταδικάσουμε αυτές τις πράξεις.
<P>
Με συγχωρείτε για τη συγκίνηση, αλλά ξέρετε έχουν πέσει πύραυλοι και στην Βουλγαρία... «Εχουν γίνει πάρα πολλά λάθη και δεν μπορούμε να ζητούμε απλώς ένα συγγνώμη. Τουλάχιστον να φερόμαστε όπως φερόμαστε σ'όλα τα θύματα.
<P>
Χειροκροτήματα

<SPEAKER ID=15 NAME="Πρόεδρος">
Κυρία Κοκκόλα, στην ημερήσια διάταξη προβλέπεται ακριβώς το θέμα του Κοσυφοπεδίου. Στο πλαίσιο αυτής της επείγουσας συζήτησης μπορούν να εκφρασθούν όλες οι απόψεις που η πλειοψηφία αυτού του Κοινοβουλίου εκτιμά απαραίτητες. Εγώ πιστεύω πως αυτή είναι η κατάλληλη διαδικασία και καμία άλλη.

<SPEAKER ID=16 LANGUAGE="FR" NAME="Fabre-Aubrespy">
Κύριε Πρόεδρε, νομίζω πως βρισκόμαστε ενώπιον της έγκρισης των συνοπτικών πρακτικών. Θα ήθελα να αποφανθούμε ώστε να απορριφθεί το μέρος ΙΙ αυτών των συνοπτικών πρακτικών, όπως εμφανίζεται στη σελίδα 6. Στην πραγματικότητα, λάβατε την απόφαση να κρίνετε μη παραδεκτή μία πρόταση μομφής η οποία είχε κατατεθεί από 66 βουλευτές προερχόμενους από όλες τις πολιτικές Ομάδες. Με αυτόν τον τρόπο αμφισβητήσατε ένα δικαίωμα που ανήκει σε κάθε βουλευτή. Το κάνατε, κατά την γνώμη μου, στηριζόμενος σε μία λανθασμένη νομική βάση, με αφορμή μάλιστα ένα πολιτικό επιχείρημα, αυτό της ενδεχόμενης απόρριψης αυτής της πρότασης μομφής, ενώ το μη παραδεκτό εκτιμάται βεβαίως μόνο με βάση νομικά στοιχεία.
<P>
Το κάνατε μάλιστα την στιγμή που η Επιτροπή, όλοι το πιστεύουν, το καταλαβαίνουν πολύ καλά, συνεχίζει την πορεία της σαν να μην συνέβη τίποτα από τις 14 Ιανουαρίου και μετά. Και το κάνατε κυρίως αναλαμβάνοντας κινδύνους για το μέλλον γιατί θα ήταν αρκετό για οποιαδήποτε Επιτροπή η οποία απειλείται από μία πρόταση μομφής να παραιτηθεί για να προλάβει και να εμποδίσει τις συνέπειες μιας τέτοιας πρότασης μομφής. Με βάση τα τρία αυτά στοιχεία θέλω να εκφράσω την αντίθεσή μου σε αυτό το τμήμα των συνοπτικών πρακτικών, δεδομένου ότι πρόκειται για ένα ζήτημα πολύ σημαντικό για το μέλλον. Θα ήθελα το τμήμα αυτό να τεθεί σε ψηφοφορία.

<SPEAKER ID=17 NAME="Πρόεδρος">
Κύριε Fabre-Aubrespy, η διαδικασία έγκρισης των συνοπτικών πρακτικών έχει ως σκοπό να εξακριβώσει εάν τα συνοπτικά πρακτικά αντικατοπτρίζουν πιστά ή όχι ό, τι συμβαίνει. Δεν έχει ως σκοπό να επανέλθει στις ήδη ειλημμένες αποφάσεις, και κυρίως σε μία απόφαση η οποία δεν είχε τεθεί σε ψηφοφορία, παρ' όλο που μία μεγάλη πλειοψηφία του Σώματος ήταν υπέρ της. Όμως η απόφαση αυτή δεν τέθηκε σε ψηφοφορία γιατί αυτό δεν ήταν αναγκαίο. Είναι βέβαιο πως εάν μπορούσαμε να επανέλθουμε σε αποφάσεις αλλάζοντας τα συνοπτικά πρακτικά, ο κανονισμός δεν θα γινόταν πλέον σεβαστός. Γνωρίζετε καλά πως δεν πρόκειται να θέσω την απόφαση αυτή σε ψηφοφορία.
<P>
Επιφώνημα: «Μπράβο κύριε Πρόεδρε»

<SPEAKER ID=18 LANGUAGE="SV" NAME="Svensson">
Κύριε Πρόεδρε, με αφορμή την απάντησή σας προς την κ, Eriksson, όπου επικαλείστε τους λόγους για να μη γίνει η έκθεση Ecce homo εδώ στο Κοινοβούλιο, διερωτώμαι το εξής: πώς μπορεί να υπάρχει χώρος για την έκθεση μίας ιταλικής οργάνωσης εκπροσώπων ομάδων ειδικών συμφερόντων η οποία έκανε κήρυγμα ενάντια στις αμβλώσεις, ενάντια στο δικαίωμα της γυναίκας στην άμβλωση; Δεν ήταν μήπως αυτός ένας τρόπος να προσβληθεί μία πολύ μεγάλη ομάδα του πληθυσμού;

<SPEAKER ID=19 NAME="Πρόεδρος">
Κοιτάξτε, η άλλη έκθεση διεξήχθη γιατί ανταποκρινόταν στους κανόνες του Σώματος. Όταν οι Κοσμήτορες αποφαίνονται πως μια έκθεση δεν μπορεί να διεξαχθεί γιατί το θέμα της είναι αντίθετο σε κάτι, υπάρχουν δύο λύσεις: να αιτηθεί από το Προεδρείο να αλλάξει τους κανόνες όσον αφορά τις εκθέσεις ή να μην διεξαχθεί αυτή η έκθεση. Αλλά εφόσον ισχύουν οι εν λόγω κανόνες, πρέπει να τους τηρούμε. Η ερμηνεία των Κοσμητόρων ήταν ορθή. Δεν υπάρχει λόγος να αλλάξουμε την απόφασή τους.
<P>
Εγκρίνονται τα συνοπτικά πρακτικά

<CHAPTER ID=4>
Σύνθεση των πολιτικών ομάδων
<SPEAKER ID=20 NAME="Πρόεδρος">
Σας ενημερώνω πως ο κ Charles de Gaulle εξεδιώχθη από την Ομάδα των Ανεξαρτήτων για την Ευρώπη των Εθνών και πως, από την 19η Απριλίου, η θέση του είναι στα έδρανα των Μη Εγγεγραμμένων.

<SPEAKER ID=21 LANGUAGE="FR" NAME="Duhamel">
Κύριε Πρόεδρε, μία παρατήρηση επί της εφαρμογής του κανονισμού, όσον αφορά την τάξη στο ημικύκλιο. Το Ευρωπαϊκό Κοινοβούλιο δεν μπορεί να ζητήσει να αλλάξει όνομα ο κύριος «de Gaulle» για να σεβαστούμε την τιμή της Ευρώπης;

<SPEAKER ID=22 NAME="Πρόεδρος">
Κύριε Duhamel, δεν πρόκειται για πρόταση επί της διαδικασίας και η παρέμβασή σας δεν συνάδει με την αξιοπρέπεια του Σώματος. Οι πολιτικές αποφάσεις του καθενός αφορούν τον ίδιο, τη συνείδησή του και τους ψηφοφόρους του.

<SPEAKER ID=23 LANGUAGE="NL" NAME="Janssen van Raay">
Μία προσφυγή για διαδικαστικό ζήτημα, κύριε Πρόεδρε, σχετικά με τα άρθρα 2, 5 και 119 του Κανονισμού. Οι Κοσμήτορες έλαβαν την τελευταία στιγμή, με αφορμή την επιστολή που έστειλα πέρυσι τον Αύγουστο, μία απόφαση κατά της οποίας προσφεύγω. Συγκεκριμένα προσέφυγα στο Πρωτοδικείο του Λουξεμβούργου με το εξής ερώτημα αρχής: ποιος καθορίζει την κατανομή τηε εργασίας των αιρετών βουλευτών και τις διάφορες οικονομικές κυρώσεις, εμείς οι ίδιοι ή το Προεδρείο; Εάν δικαιωθώ, και θα δικαιωθώ, θα επιστραφούν τα αδίκως επιβληθέντα πρόστιμα στους συναδέλφους. Για τα άλλα ζητήματα θα επανέλθω αύριο.

<SPEAKER ID=24 NAME="Πρόεδρος">
Σίγουρα θα σας ευχαριστήσουν για αυτό, κύριε Janssen van Raay.
<P>
Μου ζητά τον λόγο ο κ. Bru Purσn.

<SPEAKER ID=25 LANGUAGE="ES" NAME="Bru Purσn">
Κύριε Πρόεδρε, βρίσκεται σήμερα στην αίθουσα μια αντιπροσωπεία δημοκρατικών μαχητών του ισπανικού εμφυλίου πολέμου. Παρ' όλη την προχωρημένη ηλικία τους ήρθαν ως το Στρασβούργο και πιστεύω πως αξίζουν έναν χαιρετισμό εκ μέρους μας.
<P>
Ζωηρά χειροκροτήματα

<CHAPTER ID=5>
Διάταξη των εργασιών
<SPEAKER ID=26 NAME="Πρόεδρος">
Το τελικό σχέδιο της ημερήσιας διάταξης, που κατάρτισε η Διάσκεψη των Προέδρων, σύμφωνα με το άρθρο 95 του Κανονισμού, έχει διανεμηθεί.
<P>
Σας ενημερώνω πως έπειτα από τη θέση σε ισχύ της Συνθήκης του Αμστερνταμ, κάποιες νομοθετικές εκθέσεις οι οποίες είναι εγγεγραμμένες στην ημερήσια διάταξη αυτής της περιόδου συνόδου αλλάζουν διαδικασία. Οι σχετικές λεπτομέρειες παρουσιάζονται στα συνοπτικά πρακτικά της παρούσας συνεδρίασης.
<P>
Ο Πρόεδρος προβαίνει σε ανάγνωση των τροποποιήσεων της ημερήσιας διάταξης της Δευτέρας και της Τρίτης
<P>
Τετάρτη:

<SPEAKER ID=27 NAME="Πρόεδρος">
Η Ομάδα των Ανεξαρτήτων για την Ευρώπη των Εθνών ζητά να αποσυρθεί από την ημερήσια διάταξη η έκθεση της κυρίας Miranda de Lage σχετικά με τη συμφωνία συνεργασίας μεταξύ Ευρωπαϊκής Κοινότητας και Ηνωμένων Πολιτειών του Μεξικού.
<P>
Τον λόγο έχει ο κ. van Dam για να παρουσιάσει το εν λόγω αίτημα.

<SPEAKER ID=28 LANGUAGE="NL" NAME="Van Dam">
Κύριε Πρόεδρε, στο οριστικό σχέδιο ημερήσια διάταξης αναφέρεται για την ερχόμενη Τετάρτη ως τελευταίο ζήτημα η σύσταση της συναδέλφου Miranda de Lage σχετικά με τη συμφωνία εταιρικής σχέσης με το Μεξικό. Θα σας πρότεινα να διαγράψετε το ζήτημα αυτό από την ημερήσια διάταξη διότι η σχετική συμφωνία αποτελεί ακόμα αντικείμενο διαπραγματεύσεων.
<P>
Όταν πριν από ένα χρόνο ακριβώς το Κοινοβούλιο ενέκρινε την προσωρινή συμφωνία με το Μεξικό, είχε τονίσει ρητώς ότι η συνολική συμφωνία δεν θα εγκριθεί πριν γίνουν γνωστά τα οριστικά αποτελέσματα των διαπραγματεύσεων με το Μεξικό. Οι διαπραγματεύσεις ωστόσο δεν έχουν ολοκληρωθεί ακόμα. Χρειάζεται να συνεχισθούν οι συζητήσεις σε διάφορους τομείς όπως τα ανθρώπινα δικαιώματα και η προστασία του περιβάλλοντος.
<P>
Η έγκριση της συμφωνίας εταιρικής σχέσης στη φάση αυτή θα αποτελούσε εν λευκώ εξουσιοδότηση των διαπραγματευτών και θα έδειχνε επομένως ότι αγνοούμε τις αρμοδιότητες και ευθύνες του Κοινοβουλίου.
<P>
Εξάλλου, δεν καταλαβαίνω γιατί θα πρέπει να συζητηθεί οπωσδήποτε η συμφωνία με το Μεξικό σε αυτή την περίοδο συνεδριάσεων. Το Κοινοβούλιο μπορεί να σχηματίσει μία πολύ πιο εξισορροπημένη γνώμη σχετικά κατά την επόμενη περίοδο.
<P>
Προτείνω λοιπόν να μη συζητήσουμε τη συμφωνία με το Μεξικό αυτή την εβδομάδα.

<SPEAKER ID=29 NAME="Hindley">
Kύριε Πρόεδρε, θα ήθελα να κάνω τρία σύντομα σχόλια κατά της αναβολής.
<P>
Πρώτα από όλα υπάρχει μία πολύ σημαντική πιθανότητα να μην συγκατατεθούμε στη συμφωνία ΕΕ/Μεξικού λόγω των ανθρωπίνων δικαιωμάτων. Ωστόσο, υπάρχει ένα ακόμη ισχυρότερο επιχείρημα για την υπερψήφισή της. Το Σώμα θα πρέπει να ακούσει και να συζητήσει αυτό το επιχείρημα και να λάβει πράγματι μία απόφαση επ' αυτού. Αναβάλλοντας τη συζήτηση δεν πετυχαίνουμε τίποτε απολύτως. Το ζήτημα αυτό αποτελεί αντικείμενο διαπραγματεύσεων για πέντε χρόνια. Δεν κερδίζουμε τίποτε με την καθυστέρηση. Είναι μία ευθύνη την οποία θα ήθελα να εκπληρώσει αυτό το Κοινοβούλιο. Εάν αναβληθεί, το ζήτημα θα παραπεμφθεί σε ένα νεοεκλεγμένο Κοινοβούλιο, το οποίο δεν θα είναι και τόσο πολύ εξοικειωμένο με το θέμα.
<P>
Το δεύτερο σχόλιό μου είναι: κατανοώ ότι πολλοί βουλευτές αυτού του Κοινοβουλίου, συμπεριλαμβανομένου εμού, υφίστανται πίεση από τις μη κυβερνητικές οργανώσεις, προκειμένου να αναβληθεί το θέμα. Επιτρέψτε μου να πω ως φίλος, θαυμαστής και άτομο που σέβεται πολλές ΜΚΟ - και βασίζομαι πολύ στις συμβουλές τους - ότι εάν αναβάλουμε το θέμα, στην πραγματικότητα θα παραχωρούσαμε στις ΜΚΟ το δικαίωμα της ενδεχόμενης συγκατάθεσης ή αρνησικυρίας σε αυτή τη συμφωνία. Τίποτε νέο δεν θα προκύψει. Κάτι τέτοιο θα συνιστούσε κατάργηση των αρμοδιοτήτων μας. Εμείς θέσαμε υποψηφιότητα στις εκλογές και εκλεγήκαμε. Σε εμάς εναπόκειται να αποφασίσουμε σε πολιτικό επίπεδο εάν αυτό θα πρέπει να προχωρήσει ή όχι.
<P>
Το τελευταίο μου σχόλιο αποτελεί απάντηση στον ισχυρισμό του κ. van Dam ότι αυτό συνιστά εξουσιοδότηση εν λευκώ. Δεν πρόκειται για εξουσιοδότηση εν λευκώ. Εάν συμφωνήσουμε στην έκθεση Miranda - και υποστηρίζω ότι πρέπει να συμφωνήσουμε καθώς και να μην υπάρξει αναβολή - θα θέσουμε έτσι αυτό ακριβώς το πλαίσιο στο οποίο θα μπορούν να αναφέρονται τα ζητήματα των ανθρωπίνων δικαιωμάτων. Θα θεσπιστεί ο πολιτικός διάλογος, που θα μας επιτρέψει να κρίνουμε τα θέματα ανθρωπίνων δικαιωμάτων και αυτός ο διάλογος θα πρέπει - το επαναλαμβάνω - να αποφασισθεί στο πολιτικό επίπεδο, όπως και η ψηφοφορία. Συνεπώς, δεν υποστηρίζω την περαιτέρω αναβολή αυτής της ψηφοφορίας.

<SPEAKER ID=30 NAME="Πρόεδρος">
Υποβάλλω το αίτημα της Ομάδας Ευρώπη των Εθνών σε ψηφοφορία
<P>
Το Σώμα απορρίπτει το αίτημα

<SPEAKER ID=31 LANGUAGE="NL" NAME="Oomen-Ruijten">
Κύριε Πρόεδρε, αν κατάλαβα καλά, μόλις μας ανακοινώθηκε ότι το ψήφισμα για τη Διάσκεψη Κορυφής της Κολωνίας θα αναβληθεί. Αυτό μου δημιουργεί ένα πρόβλημα, κύριε Πρόεδρε. Αντιμετωπίζουμε ένα πρόβλημα. Λάβαμε τα ψηφίσματα όλων των πολιτικών Ομάδων. Επιπλέον έχουμε ήδη αποφασίσει ότι αύριο το πρωί στις 11 θα πραγματοποιηθούν οι διαπραγματεύσεις. Δεν καταλαβαίνω γιατί υποβάλλεται τώρα αυτή η πρόταση. Γνωρίζω βέβαια ότι η Σοσιαλιστική Ομάδα υπέβαλε ένα πολύ σύντομο κείμενο που περιλάμβανε λίγα μόνο σημεία και ίσως τα άλλα κείμενα θα επέτρεπαν κάποια τροποποίηση του κειμένου αυτού, ωστόσο δεν μπορώ να καταλάβω, Κύριε Πρόεδρε, γιατί αναβάλλουμε ξαφνικά για την Τρίτη ένα ζήτημα που θα έπρεπε να είχαμε ολοκληρώσει εδώ και μία εβδομάδα.

<SPEAKER ID=32 NAME="Πρόεδρος">
Κυρία Oomen-Ruijten, το μόνο που έγινε ήταν να δοθεί παράταση στην προθεσμία υποβολής των τροπολογιών έως αύριο, Τρίτη, στις 12.00. Δεν έχει μεταβληθεί ούτε η απόφαση επ' αυτών ούτε η ψηφοφορία. Το μόνο που έγινε ήταν να δοθεί παράταση για την υποβολή των τροπολογιών, κάτι που συνήθως ευνοεί την επίτευξη συναίνεσης, αν και δεν συμβαίνει πάντα.
<P>
Ο Πρόεδρος προβαίνει σε ανάγνωση των τροποποιήσεων στην ημερήσια διάταξη της Πέμπτης
<P>
(Εγκρίνεται η διάταξη των εργασιών όπως τροποποιήθηκε)

<CHAPTER ID=6>
Αίτηση άρσης της βουλευτικής ασυλίας (κ. Fιret)
<SPEAKER ID=33 NAME="Πρόεδρoς">
Η ημερήσια διάταξη πρoβλέπει τη συζήτηση της έκθεσης (Α4-0210/99) τoυ κυρίoυ Wijsenbeek, εξ ονόματος της Επιτροπής Κανονισμού, Ελέγχου της Εντολής και Ασυλιών, σχετικά με την αίτηση άρσης της βουλευτικής ασυλίας του κυρίου Fιret.

<SPEAKER ID=34 NAME="Wijsenbeek">
Κύριε Πρόεδρε, αυτή είναι η τελευταία μου έκθεση και η τελευταία μου θητεία μετά από δεκαπενταετή υπηρεσία στο Κοινοβούλιο. Πρόκειται για την ένατη έκθεση κατά αυτή την περίοδο συνεδριάσεων. Δεν θέλω ωστόσο να σας φορτώσω με ανιαρές στατιστικές. Το αντικείμενο της έκθεσης δεν είναι δυστυχώς πολύ ευχάριστο, δεν πρόκειται περί νομοθεσίας με στόχο την προώθηση της ευρωπαϊκής ενοποίησης, αλλά αφορά τη βουλευτική ασυλία.
<P>
Θα ήθελα παρ' όλα αυτά να κάνω ορισμένες γενικές παρατηρήσεις, κύριε Πρόεδρε. Αλλά ας μιλήσω πρώτα απ' όλα για τη συγκεκριμένη περίπτωση. Πρόκειται για συνάδελφό μας, ο οποίος κατηγορείται για μη εκπλήρωση των καθηκόντων του, σύμφωνα με την εξαιρετικά περίπλοκη βελγική νομοθεσία περί κοινωνικών ασφαλίσεων, ιδιαίτερα σε σχέση με το βοηθό του. Φυσικά όλοι οι βουλευτές οφείλουν να σέβονται τη βελγική νομοθεσία, όσον αφορά τους βοηθούς τους οι οποίοι εργάζονται στο Βέλγιο. Ο εν λόγω συνάδελφος, ωστόσο, κύριε Πρόεδρε, αρνείται τις κατηγορίες και μας έδειξε μάλιστα επιστολές που έστειλε στη βελγική υπηρεσία κοινωνικών ασφαλίσεων ως απόδειξη για το ότι είχε την πρόθεση να ανταποκριθεί στις υποχρεώσεις του. Ωστόσο οι επιστολές του έμειναν αναπάντητες. Τα γεγονότα αυτά έλαβαν χώρα το 1995 και τώρα μόλις, εν έτει 1999, ζητά το Βασίλειο του Βελγίου την άρση της βουλευτικής ασυλίας του συναδέλφου.
<P>
Κύριε Πρόεδρε, έτσι έχουν τα πράγματα. Να προσθέσω επίσης το περίεργο γεγονός ότι στο Βέλγιο δεν μπορούν να θέσουν υποψηφιότητα στις εκλογές κατηγορούμενοι, κάτι που μας γεννά διάφορες υποψίες, ιδιαίτερα αφού λάβαμε γνώση των αποδείξεων του συναδέλφου.
<P>
Κύριε Πρόεδρε, ζητήσαμε περισσότερες πληροφορίες από το Βασίλειο του Βελγίου σχετικά και το μόνο που λάβαμε ήταν μία επιβεβαίωση της αίτησης για άρση της ασυλίας του συναδέλφου με το ίδιο περιεχόμενο όπως και η πρώτη αίτηση, και μάλιστα διαπιστώσαμε στη συνέχεια ότι επρόκειτο εδώ απλώς για μία προσπάθεια να εξασφαλιστεί η παραγραφή του αδικήματος για το οποίο κατηγορείται ο συνάδελφος. Για το λόγο αυτό, κύριε Πρόεδρε, ακολουθώντας τη νομολογία και τη μόνιμη αρχή ότι η βουλευτική ασυλία δεν προστατεύει απλώς τον ίδιο το βουλευτή αλλά το σύνολο του Κοινοβουλίου, αποφασίσαμε να σας προτείνουμε να μη ζητήσετε την άρση της βουλευτικής ασυλίας του συναδέλφου, καθόσον μάλιστα θεωρούμε και εμείς όπως και οι επιφανείς προλαλήσαντες Georges Donnez και Jean Defraigne, ότι έχουμε να κάνουμε στην περίπτωση αυτή με fumus persecutionis, με μένος καταδίωξης.
<P>
Κύριε Πρόεδρε, θα ήθελα να ολοκληρώσω την παρέμβασή μου αυτή με την εξής παρατήρηση: Σύντομα θα τεθεί σε ισχύ ένα κοινό καθεστώς για όλα τα μέλη του Κοινοβουλίου. Από το κοινό αυτό καθεστώς απουσιάζει ωστόσο ένα στοιχείο, η βουλευτική ασυλία. Διότι παραμένουν σύμφωνα με το πρωτόκολλο περί προνομίων και ασυλιών διαφορές ανάλογα με την εθνικότητα των βουλευτών, κάτι που αντιβαίνει το άρθρο 6 της Συνθήκης. Ως γνωστόν, οι βουλευτές του Ευρωπαϊκού Κοινοβουλίου απολαύουν στις χώρες τους ασυλιών όπως ισχύει για τους βουλευτές των εθνικών κοινοβουλίων. Ωστόσο θα πρέπει όλα τα μέλη του Ευρωπαϊκού Κοινοβουλίου να τυγχάνουν της ίδιας μεταχείρισης, δηλαδή να έχουν το ίδιο καθεστώς. Για να σας δώσω ένα παράδειγμα: για τους Γάλλους βουλευτές ισχύει ότι απολαύουν ασυλίας για κάθε πολιτική τους εμφάνιση, ακόμα και εάν αυτή γίνει εκτός Κοινοβουλίου. Για τους Βρετανούς ή τους Ολλανδούς βουλευτές, για παράδειγμα, δεν ισχύει κανενός είδους ασυλία στη χώρα τους με εξαίρεση τις δηλώσεις τους κατά τις συνεδριάσεις του Κοινοβουλίου. Οι διάδοχοί μας και η μελλοντική επιτροπή η οποία θα ασχοληθεί με τον Κανονισμό, κύριε Πρόεδρε, θα πρέπει να υποβάλουν πρόταση για τροποποίηση του πρωτοκόλλου περί προνομίων και ασυλιών, ούτως ώστε να καταστούμε ισότιμα όλα τα μέλη του Κοινοβουλίου. Αυτό το στόχο επεδίωξα, κύριε Πρόεδρε, όλα αυτά τα χρόνια στο Κοινοβούλιο, και αφορά ιδιαίτερα τη συγκεκριμένη περίπτωση του συναδέλφου που ανέφερα.

<SPEAKER ID=35 NAME="Πρόεδρος">
Ευχαριστώ πολύ, κύριε Wijsenbeek. Όλοι όσοι είμαστε παρόντες είμαστε μάρτυρες του χρόνου, της προσπάθειας και της πλήρους αφοσίωσης σας προς αυτό το Κοινοβούλιο κατά τη διάρκεια όλων αυτών των ετών. Πιστεύω πως, ως Πρόεδρος, και δεν πρόκειται μόνο για μια ηθική υποχρέωση αλλά για κάτι που κάνω με μεγάλη ευχαρίστηση, πρέπει να σας ευχαριστήσω εξ ονόματος του Σώματος για όλη σας την αφοσίωση, όλες σας τις προσπάθειες και την επιτυχία των έργων σας.
<P>
Χειροκροτήματα

<SPEAKER ID=36 LANGUAGE="EN" NAME="Ford">
Κύριε Πρόεδρε, θα ήθελα να επαναλάβω τις παρατηρήσεις σας λέγοντας ότι θα μας λείψει ο κ. Wijsenbeek. Σε κάποιο βαθμό αυτό θα είναι καλό, αλλά στο μεγαλύτερο βαθμό θα είναι άσχημο, καθώς ο κ. Wijsenbeek υπήρξε ένας από τους πιο ενδιαφέροντες βουλευτές αυτού του Σώματος. Εκ μέρους της Ομάδας του Ευρωπαϊκού Σοσιαλιστικού Κόμματος θα ήθελα να πω ότι θα υποστηρίξουμε την έκθεση Wijsenbeek σχετικά με την άρση της ασυλίας του κ. Daniel Fιret. Πράττοντας αυτό, εκφράζουμε την απογοήτευσή μας από τις βελγικές αρχές, οι οποίες, αφού διατύπωσαν σοβαρές κατηγορίες για έναν από τους συναδέλφους μας, και για τη διαχείριση του γραφείου του και την πληρωμή του βοηθού του, απέτυχαν, τουλάχιστον κατά τη γνώμη μου, να παράσχουν επαρκή τεκμηρίωση. Ο κ. Fιret και εγώ έχουμε εκ διαμέτρου αντίθετες πολιτικές απόψεις. Ειλικρινά, ελπίζω να ηττηθεί στις βελγικές εκλογές, όμως δεν μπορώ να επιτρέψω να του απαγορευθεί να είναι υποψήφιος επί τη βάσει αυτών των κατηγοριών εναντίον του, οι οποίες, μέχρι στιγμής, είναι αβάσιμες. Βάσει αυτού, θα υποστηρίξουμε την έκθεση για να διατηρήσει την ασυλία του και επομένως να του επιτραπεί να είναι υποψήφιος στις εκλογές.

<SPEAKER ID=37 NAME="Πρόεδρος">
Ευχαριστώ πολύ, κύριε Ford.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=7>
Αίτηση άρσης της βουλευτικής ασυλίας (κ. Moniz)
<SPEAKER ID=38 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-262/99) της κυρίας Palacio Vallelersundi, εξ ονόματος της Επιτροπής Κανονισμού, Ελέγχου της Εντολής και Ασυλιών, σχετικά με την αίτηση άρσης της βουλευτικής ασυλίας του κυρίου Fernando Moniz.

<SPEAKER ID=39 NAME="Palacio Vallelersundi">
Κύριε Πρόεδρε, θα αρχίσω την παρέμβασή μου εκεί όπου σταμάτησε ο κ. Wijsenbeek· συμφωνώ με όσα ειπώθηκαν: θα μας λείψει ο κ. Wijsenbeek σε αυτό το Σώμα.
<P>
Κύριε Πρόεδρε, το πρόβλημα που μας κάνει να εξετάζουμε την άρση της βουλευτικής ασυλίας που εξετάζουμε σήμερα δεν αποτελεί παρά μέρος ενός γενικού προβλήματος. Το γενικό αυτό πρόβλημα είναι πως αυτό το Σώμα δεν διαθέτει ακόμη ενιαίο καθεστώς για τους βουλευτές του. Πρόκειται για ιστορικό μειονέκτημα που σήμερα πλέον δεν υπάρχει λόγος να υφίσταται. Σίγουρα, η ρύθμιση των προνομίων και ασυλιών - η οποία χρονολογείται από το 1965 - εμφανίστηκε σε μια στιγμή κατά την οποία αυτό το Κοινοβούλιο ήταν απλά ένα κοινοβουλευτικό σώμα, το οποίο θα ήταν ουτοπικό να υποστηρίξει κανείς ότι αντιπροσωπεύει τους ευρωπαίους πολίτες. Σήμερα δεν είναι πλέον έτσι. Σήμερα, πράγματι δεν έχει νόημα να υπάρχουν ακόμη πάρα πολλές διαφορές μεταξύ των εκπροσώπων, όταν από τη Συνθήκη του Μάαστριχτ, και περισσότερο από τη Συνθήκη του Αμστερνταμ, ανοίγει ο δρόμος για αυτούς τους ευρωπαίους πολίτες, και που ζητούν μεγαλοφώνως να συμμετέχουν οι εκπρόσωποί τους σε ένα κοινό καθεστώς, από όλες τις πλευρές, αλλά βέβαια πιο συγκεκριμένα όσον αφορά την άρση της βουλευτικής ασυλίας.
<P>
Όντως, κύριε Πρόεδρε, το δεύτερο πράγμα που πρέπει να εξετάσουμε είναι η ασυλία. Η ασυλία δεν αποτελεί προνόμιο. Η ασυλία είναι μια διαφύλαξη του Σώματος. Επομένως, η ασυλία αποτελεί ένα ζήτημα δημόσιας τάξης και στη συγκεκριμένη περίπτωση που εξετάζω, του κυρίου Moniz, ο ίδιος ζήτησε σε κάποια δεδομένη στιγμή να αρθεί η βουλευτική ασυλία, κάτι που ελήφθη υπόψη στο ψήφισμα της Επιτροπής Κανονισμού, η οποία ομόφωνα ψήφισε την άρση της βουλευτικής ασυλίας, αλλά όχι λόγω της βούλησης του κυρίου Moniz να εμφανιστεί ενώπιον της δικαστικής αρχής, αλλά επειδή πληρούνταν οι σχετικές προϋποθέσεις. Πληρούνταν εκείνες οι προϋποθέσεις που, στην προκείμενη περίπτωση, μας κάνουν να εμπίπτουμε στην Πράξη του 1976, στη ρύθμιση των προνομίων και των ασυλιών στο πρωταρχικό δίκαιο, και επομένως στο πορτογαλικό σύνταγμα και το πορτογαλικό διαδικαστικό δίκαιο.
<P>
Στην προκείμενη περίπτωση, κύριε Πρόεδρε, η άρση της βουλευτικής ασυλίας δεν προκαλεί αμφιβολίες, δεδομένου ότι τα γεγονότα που καταλογίζονται στον κύριο Moniz δεν έχουν καμία σχέση με την κοινοβουλευτική του δραστηριότητα. Επιπλέον, πρέπει να τονίσουμε πως έχει καταρτισθεί μια διαδικασία η οποία ξεδιαλύνει κάθε ιδέα, όσο μακρινή κι αν είναι, μιας αδικαιολόγητης κατηγορίας. Αναμφίβολα, το γεγονός ότι δικαιολογημένα καταλογίζονται αυτές οι πράξεις στον κ. Moniz, δεν σημαίνει πως ο κ. Moniz είναι ένοχος, αλλά για αυτόν τον λόγο υπάρχουν τα δικαστήρια, και, σε αυτήν την περίπτωση ο κ. Moniz, όπως οποιοσδήποτε από εμάς, πρέπει να κατανοήσει πως το να είναι κανείς εκπρόσωπος των ευρωπαίων πολιτών συνεπάγεται ότι είναι ένας ακόμη πολίτης όσον αφορά τις υποχρεώσεις, και μόνο εκεί όπου διακυβεύεται το συμφέρον της εν λόγω εκπροσώπησης, πρέπει να υπάρχουν κάποιες διασφαλίσεις εναντίον εκείνων οι οποίοι μπορεί να καταχραστούν τις δικαστικές διαδικασίες, εις βάρος του θεσμικού οργάνου, εις βάρος του Κοινοβουλίου, εις βάρος των πολιτών.
<P>
Επομένως, κύριε Πρόεδρε, η Επιτροπή Κανονισμού, Ελέγχου της Εντολής και Ασυλιών ψήφισε απόψε, ομόφωνα, υπέρ της άρσης της βουλευτικής ασυλίας του κυρίου Moniz, γεγονός που θα επιτρέψει να εμφανισθεί ενώπιον της δικαιοσύνης, όπως ήθελε.
<P>
Και τώρα σχετικά με ένα άλλο θέμα, κύριε Πρόεδρε: θα μπορούσε κανείς να διερωτηθεί αν έχει νόημα, κατά τη διάρκεια των τελευταίων εβδομάδων της παρούσας κοινοβουλευτικής περιόδου, να αποφασίσει το εν λόγω Σώμα σχετικά με την άρση της βουλευτικής ασυλίας ενός συναδέλφου ο οποίος μάς έχει γνωστοποιήσει πως δεν θα συμμετάσχει στις εκλογές. Λοιπόν, σε αυτό το σημείο θα πρέπει να μεταφέρω την απόφαση της Επιτροπής Κανονισμού, η οποία θα ενσωματωθεί σε αυτό το δόγμα το οποίο επί μακρά σειρά ετών εδραιώνεται, και το δόγμα αυτό είναι πως το εν λόγω Κοινοβούλιο δεν διαλύεται και πως αυτό το Κοινοβούλιο πρέπει να ρυθμίζει, πρέπει να αποφασίζει για τα προβλήματα που παρουσιάζονται από την πρώτη έως την τελευταία μέρα της θητείας του. Σε αυτήν την περίπτωση για αυτούς τους λόγους εγκρίναμε το ψήφισμα.

<SPEAKER ID=40 NAME="Πρόεδρος">
Ευχαριστώ πολύ, κυρία Palacio.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00

<CHAPTER ID=8>
Παράρτημα V του Κανονισμού
<SPEAKER ID=41 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0216/99) του κυρίου Fayot, εξ ονόματος της Επιτροπής Κανονισμού, Ελέγχου της Εντολής και Ασυλιών, σχετικά με την τροποποίηση του Παραρτήματος V του Κανονισμού του Ευρωπαϊκού Κοινοβουλίου.

<SPEAKER ID=42 NAME="Fayot">
Κύριε Πρόεδρε, η παρούσα έκθεση είναι η τελευταία έκθεση της αποθανούσης Επιτροπής Κανονισμού, Ελέγχου της Εντολής και Ασυλιών - και θα ήθελα να πω λίγα λόγια πάνω σε αυτό το θέμα. Θα ήθελα με την ευκαρία αυτή, προφανώς, να εκφράσω τις ευχαριστίες μου στους συναδέλφους και ιδιαίτερα, σε όλους εκείνους που υπήρξαν επί μακρό χρονικό διάστημα μέλη αυτής της επιτροπής και ενδεικτικά, θα ήθελα βεβαίως να αναφέρω το όνομα του κ. Wijsenbeek. Θα ήθελα να ευχαριστήσω επίσης τη γραμματεία αυτής της επιτροπής, η οποία έκανε πάντοτε εξαιρετική δουλειά προκειμένου ο Κανονισμός μας να σταθεί στο ύψος των απαιτήσεων του κοινοβουλευτικού έργου.
<P>
Στο εξής, κατά την επόμενη κοινοβουλευτική περίοδο, το αντικείμενο των εργασιών αυτής της επιτροπής, αυτής της θανούσας Επιτροπής Κανονισμού, Ελέγχου της Εντολής και Ασυλιών, θα μοιραστεί μεταξύ δύο μεγάλων επιτροπών: της Επιτροπής Νομικών Θεμάτων και Δικαιωμάτων των Πολιτών και της Επιτροπής Θεσμικών Θεμάτων. Αυτό σημαίνει πως επρόκειτο για κάτι σημαντικό, δεδομένου ότι δύο σημαντικές επιτροπές θα πρέπει τώρα να αναλάβουν το αντικείμενο αυτό.
<P>
Κύριε Πρόεδρε, σε ότι αφορά την παρούσα έκθεση, αναφέρεται στο Παράρτημα V του Κανονισμού μας, και ειδικότερα σε ό, τι αφορά την απαλλαγή. Ενθυμείστε πως η εξέταση αυτή του Παρατήματος V ενώπιον της επιτροπής μας είχε αρχίσει με μία επιστολή της κ. Theato, προέδρου της Επιτροπής Ελέγχου του Προϋπολογισμού, η οποία αναφερόταν, ιδιαίτερα, στο ερώτημα εάν το άρθρο 5 αυτού του Παρατήματος V, το οποίο προβλέπει απόλυτη πλειοψηφία για την περίπτωση μη χορήγησης απαλλαγής, ήταν συμβατό με τις διατάξεις της Συνθήκης. Τον περασμένο Δεκέμβριο, κάναμε μια πολύ μεγάλη συζήτηση σχετικά με αυτήν την πτυχή των υποθέσεων καθώς επίσης, εξάλλου, και σχετικά με το κατά πόσον μπορούμε ή όχι να τροποποιήσουμε την πρόταση απόφασης. Τότε, εγκρίναμε μία ερμηνεία την οποία υιοθέτησε η Ολομέλεια, και είπαμε επίσης πως θα επανερχόμασταν σε αυτό το Παράρτημα V συνολικά.
<P>
Αυτό ακριβώς κάναμε στο πλαίσιο αυτής της έκθεσης και θα ήθελα να πω πως το πράξαμε σε στενή συνεργασία με την Επιτροπή Ελέγχου του Προϋπολογισμού. Θα ήθελα να ευχαριστήσω ιδιαίτερα την πρόεδρό της, την κ. Theato, η οποία δυστυχώς δεν μπορεί να είναι μαζί μας, καθώς επίσης και την συντάκτρια γνωμοδότησης της εν λόγω επιτροπής, την κ. Kjer Hansen, καθώς και όλα τα μέλη αυτής της επιτροπής για την εξαιρετική δουλειά που έκαναν, δεδομένου ότι το θέμα αυτό αφορούσε άμεσα την διεξαγωγή των εργασιών αυτής της επιτροπής.
<P>
Στο σχέδιο έκθεσης υπήρχαν πάρα πολλές τροπολογίες, οι οποίες, ωστόσο, ήταν όλες προς την ίδια κατεύθυνση. Δεν υπήρχαν θεμελιώδεις αποκλίσεις ως προς τη διαδικασία που θα έπρεπε να ακολουθηθεί. Το βασικό σημείο ήταν να απαλλαγούμε από αυτό το άρθρο 5, από αυτήν την απόλυτη πλειοψηφία, και να θέσουμε την άρνηση χορήγησης απαλλαγής, στο ίδιο πεδίο με τη χορήγηση απαλλαγής, και επίσης να διευκρινίσουμε τη διαδικασία σε περίπτωση αναβολής. Θα ήθελα λοιπόν να σας υπενθυμίσω πως στο νέο άρθρο 3, η διαδικασία για την χορήγηση ή την άρνηση χορήγησης αποτελεί το αντικείμενο τριών προτάσεων.
<P>
Καταρχάς, μίας πρότασης απόφασης όσον αφορά την χορήγηση, ή την άρνηση χορήγησης απαλλαγής, με απλή πλειοψηφία βεβαίως. Στη συνέχεια, μίας δεύτερης πρότασης απόφασης η οποία προβλέπει το κλείσιμο των λογαριασμών. Πρόκειται για μία εξίσου σημαντική καινοτομία που επιτρέπει τον διαχωρισμό, από την μία πλευρά, του κλεισίματος των λογαριασμών - ένα είδος απλής τεχνικής διαδικασίας, λοιπόν, για να διαπιστώσουμε εάν οι λογαριασμοί κρατήθηκαν σωστά - και από την άλλη πλευρά, της συζήτησης ή της γνωμοδότησης του Κοινοβουλίου σχετικά με τη διαχείριση της Επιτροπής σε θέματα προϋπολογισμού. Τέλος, υπάρχει και μία τρίτη πρόταση - πρόκειται για μία πρόταση ψηφίσματος - και σε αυτήν την πρόταση ψηφίσματος το Κοινοβούλιο κάνει τις παρατηρήσεις του σχετικά με τη διαχείριση του προϋπολογισμού από την Επιτροπή. Σύμφωνα με τον Κανονισμό μας, μόνο σε αυτή την πρόταση ψηφίσματος μπορούν να κατατεθούν τροπολογίες, εάν η Ολομέλεια το δέχτεί, όπως προτείνουμε.
<P>
Τέλος, έχουμε επίσης μία πολύ ακριβή διαδικασία σε περίπτωση αναβολής και αυτό γίνεται, και εδώ, προκειμένου να επισημάνουμε την αναγκαιότητα να ακολουθήσουμε την διαδικασία και να μην την αφήσουμε ως έχει. Τέλος, ένα τελευταίο άρθρο προβλέπει την εξέταση στην Ολομέλεια. Οι δύο τροπολογίες οι οποίες εισήχθησαν δεν τροποποιούν θεμελιωδώς τη σχετική διαδικασία όπως αυτή προέκυψε από την Επιτροπή Κανονισμού, Ελέγχου της Εντολής και Ασυλιών και ούτε τροποποιούν τη γενικότερη φιλοσοφία.
<P>
Κύριε Πρόεδρε, ελπίζω το νέο αυτό Παράρτημα να διευκολύνει το έργο της Επιτροπής Ελέγχου του Προϋπολογισμού και του Κοινοβουλίου. Θεωρώ πως οι σχέσεις μεταξύ του Κοινοβουλίου και της Επιτροπής σε θέματα ελέγχου της διαχείρισης του προϋπολογισμού θα συνεχιστούν και θα ενισχυθούν και ελπίζω πως, με τον Κανονισμό αυτό, το Κοινοβούλιό μας θα μπορέσει να κάνει ακόμη καλύτερη δουλειά όσον αφορά τον έλεγχο της διαχείρισης του προϋπολογισμού από την Επιτροπή.

<SPEAKER ID=43 LANGUAGE="EN" NAME="Corbett">
Κυρία Πρόεδρε, θα ήθελα να ξεκινήσω συγχαίροντας τον κ. Fayot όχι μόνο για την έκθεσή του αλλά και για την προεδρία του στην Επιτροπή Κανονισμού, Ελέγχου της Εντολής και Ασυλιών κατά τα τελευταία χρόνια. Ήταν ειλικρινά άριστη προεδρία.
<P>
Θα ήθελα να τον διαβεβαιώσω ότι η επιτροπή δεν θα τεθεί υπό την αρχή της Επιτροπής Θεσμικών Θεμάτων: θα συγχωνευθεί με αυτή την επιτροπή για να δημιουργηθεί μία νέα καταστατική επιτροπή, η οποία θα αποτελεί μία πολύ σημαντική επιτροπή σε αυτό το Σώμα.
<P>
Το ζήτημα που έχουμε ενώπιόν μας ανακύπτει, επειδή οι ίδιες οι Συνθήκες δεν είναι σαφείς στο τι θα πρέπει να γίνει εάν το Κοινοβούλιο δεν χορηγήσει απαλλαγή. Εμείς οι ίδιοι, ως Κοινοβούλιο, ερμηνεύσαμε ότι το δικαίωμα χορήγησης απαλλαγής σημαίνει ότι είχαμε επίσης το δικαίωμα να μην χορηγήσουμε απαλλαγή. Αυτή την ερμηνεία ασπάζονται και τα υπόλοιπα θεσμικά όργανα και αυτή ήταν η πρακτική που ακολουθούσαμε για ορισμένα χρόνια.
<P>
Ωστόσο, η Συνθήκη σιωπά ως προς το τι θα πρέπει να συμβεί εάν το Κοινοβούλιο δεν χορηγήσει απαλλαγή. Εμείς, ως Κοινοβούλιο για πολλά έτη ερμηνεύσαμε την κατάσταση αυτή ως εξής, δηλαδή εάν το Κοινοβούλιο δεν χορηγήσει απαλλαγή, τότε η εν λόγω Επιτροπή, εάν κατείχε ακόμη το αξίωμα, θα έπρεπε να υποστεί τις απαραίτητες συνέπειες και να παραιτηθεί - θα έπρεπε να απομακρυνθεί. Με άλλα λόγια, η άρνηση χορήγησης απαλλαγής ισοδυναμούσε αυτή καθαυτή με ένα είδος πρότασης δυσπιστίας κατά της Επιτροπής. Η ίδια η Επιτροπή, μέσω του Επιτρόπου Tugendhat, όταν ήταν Επίτροπος αρμόδιος επί του Προϋπολογισμού, φάνηκε να αποδέχεται αυτή την ερμηνεία. Για τον λόγο αυτό θέσαμε στο Παράρτημα V του Κανονισμού μας ότι χρειαζόμασταν όχι μόνο απλή πλειοψηφία, αλλά και ειδική πλειοψηφία των βουλευτών του Σώματος - απόλυτη πλειοψηφία - για τη μη χορήγηση απαλλαγής, διότι διαφορετικά η άρνηση χορήγησης απαλλαγής θα αποτελούσε έναν πλάγιο τρόπο υποβολής πρότασης δυσπιστίας κατά της Επιτροπής, με μικρότερη πλειοψηφία από αυτή που απαιτείται κανονικά, βάσει της Συνθήκης. Συνεπώς, αν θέσαμε αυτή την προϋπόθεση ειδικής πλειοψηφίας στον Κανονισμό μας, αυτό έγινε για να προστατεύσουμε τη Συνθήκη.
<P>
Όλα αυτά, ωστόσο, υπονομεύθηκαν από τα γεγονότα του περασμένου Δεκεμβρίου, όταν ορισμένοι βουλευτές αυτού του Σώματος - στην πραγματικότητα ορισμένες Ομάδες - επιθυμούσαν τη μη χορήγηση απαλλαγής, αλλά τη διατήρηση της Επιτροπής. Αυτό ήταν αντιφατικό, και το Κοινοβούλιο ήταν υποχρεωμένο να αντιμετωπίσει το θέμα μέσω μίας ξεχωριστής πρότασης μομφής κατά της Επιτροπής, καταστρέφοντας ως εκ τούτου την άμεση σύνδεση μεταξύ της μη χορήγησης απαλλαγής και της συνέπειας της απομάκρυνσης της Επιτροπής.
<P>
Ένα επιπλέον πρόβλημα προέκυψε από το γεγονός ότι εκείνη την εποχή δεν υπήρχε πιθανώς στο Σώμα ούτε η πλειοψηφία για τη χορήγηση απαλλαγής ούτε η απόλυτη πλειοψηφία για τη μη χορήγηση απαλλαγής, και το Κοινοβούλιο ήταν συνεπώς δέσμιο μεταξύ αυτών των δύο διαφορετικών προϋποθέσεων πλειοψηφίας βάσει του Κανονισμού του. Για τον λόγο αυτό ήταν συνεπώς απαραίτητο να αναθεωρηθεί ο Κανονισμός. Η Επιτροπή Κανονισμού το έπραξε και βασιστήκαμε αρκετά στη γνωμοδότηση που παρέσχε η Επιτροπή Ελέγχου του Προϋπολογισμού. Όπου δεν το πράξαμε αυτό, η Ομάδα μου κατέθεσε δύο τροπολογίες, οι οποίες θα βελτιώσουν αυτή την κατάσταση και, στην πραγματικότητα, θα απαλλαγούμε από την αντίφαση που θεωρούμε ότι υπάρχει επί του παρόντος στην έκθεση. Αυτό, συνεπώς, θα μας επαναφέρει στην απλή πλειοψηφία τόσο για τη χορήγηση όσο και για τη μη χορήγηση απαλλαγής. Η συνέπεια όμως είναι ότι η μη χορήγηση απαλλαγής θα συνιστά εφεξής απλώς μία επίπληξη κατά της Επιτροπής, όχι έναν τρόπο υποβολής πρότασης δυσπιστίας εναντίον της. Εάν το Κοινοβούλιο αρνηθεί τη χορήγηση απαλλαγής, τότε θα πρέπει να συζητήσει ξεχωριστά ποιες θα πρέπει να είναι οι συνέπειες, εάν η ίδια η Επιτροπή δεν αναλάβει την ευθύνη των συνεπειών.

<SPEAKER ID=44 LANGUAGE="DE" NAME="Rack">
Κυρία Πρόεδρε, οι διατάξεις του Κανονισμού θα έπρεπε να καθιστούν εφικτή και να διευκολύνουν κατά το δυνατόν τη λήψη αποφάσεων επί ζητημάτων και να μην τη δυσχεραίνουν ή ακόμα και να την παρεμποδίζουν. Δυστυχώς, αυτό δεν συμβαίνει πάντα, και μόλις επισημάνθηκε τώρα ρητώς η συγκεκριμένη αφορμή από τον πρόεδρο της Επιτροπής Κανονισμού, τον κ. Ben Fayot, καθώς και από τον συνάδελφο κ. Corbett. Ας υπομνησθεί το εξής: στη διαδικασία απαλλαγής του 1996 φάνηκαν σαφώς ασυνέπειες και αντιθέσεις σε σχέση με τη Συνθήκη, επειδή ακριβώς το Παράρτημα V θέσπισε μια μεγαλύτερη πλειοψηφία για τη μη χορήγηση απαλλαγής απ' ότι θεσπίζει η ίδια η Συνθήκη ΕΚ στο άρθρο 141. Αυτό ήταν το βασικό πρόβλημα! Ο συνάδελφος κ. Corbett επεσήμανε μεν το γεγονός ότι υπήρξε στο Κοινοβούλιο αυτό η άποψη να μετατραπεί το σχετικά σαφές αυτό κείμενο της Συνθήκης σε κάτι άλλο από αυτό που έλεγε και που λέει το κείμενο της Συνθήκης. Αυτό οδήγησε στη συνέχεια και στο να έχουμε τα ήδη αναφερθέντα προβλήματα κατά την πορεία της απαλλαγής για το 1996.
<P>
Ξεκινώντας από αυτήν την κατάσταση, η πρόεδρος της Επιτροπής Ελέγχου του Προϋπολογισμού ζήτησε, έχοντας λάβει εντολή από την επιτροπή, στις 15 Ιανουαρίου 1999 στο Σώμα αυτό από την Επιτροπή Κανονισμού να διευκρινίσει τι ακριβώς προβλέπει η ίδια η Συνθήκη και να διαλυθεί πάλι αυτό το μίγμα της μη χορήγησης απαλλαγής και της πιθανής ψήφου δυσπιστίας. Αυτό έγινε. Έπρεπε - και στο σημείο αυτό συμφωνώ πλήρως με τον συνάδελφο κ. Corbett - να ευχαριστήσουμε θερμά τον πρόεδρο της Επιτροπής Κανονισμού, κ. Ben Fayot, για το γεγονός ότι εξήτασε πολύ γρήγορα και με πνεύμα συνεργασίας την υπόθεση την οποία παρουσίασε στην Επιτροπή Κανονισμού, Ελέγχου της Εντολής και Ασυλιών η Επιτροπή Ελέγχου του Προϋπολογισμού. Ευχαριστούμε τον κ. Fayot για τη συνολική του εργασία στην επιτροπή, και το γεγονός ότι η επιτροπή αυτή δεν θα υφίσταται πλέον υπό αυτή τη μορφή δεν πρέπει τώρα - και αυτό αποτελεί ένα τελευταίο σημείο στο οποίο συμφωνώ με τον συνάδελφο Corbett - να θεωρηθεί ότι αποτελεί ένδειξη για μια αρνητική εκτίμηση της εργασίας της επιτροπής και ειδικότερα και του έργου που επετέλεσε ο πρόεδρός της, αλλά πρόκειται βασικά για το γεγονός ότι στο μέλλον θέλουμε να συνδυάζουμε ζητήματα που είναι σημαντικά από ουσιαστική άποψη. Υπό το πρίσμα αυτό, σημαντικό μέρος της εργασίας της Επιτροπής Ελέγχου του Προϋπολογισμού βρίσκεται σε καλά χέρια στη μελλοντική συνταγματική επιτροπή.

<SPEAKER ID=45 LANGUAGE="DA" NAME="Kjer Hansen">
Κυρία Πρόεδρε, με τη συγκεκριμένη έκθεση δεν θα λυθεί το πρόβλημα ποιες είναι οι συνέπειες για την Επιτροπή όταν το Κοινοβούλιο δεν χορηγεί απαλλαγή. Το θέμα αυτό υπάγεται στη Συνθήκη, αλλά αποκτούμε κάποιες σαφείς εσωτερικές κατευθυντήριες γραμμές ως προς το ποιες διαδικασίες μπορούμε να χρησιμοποιούμε στο Κοινοβούλιο. Χαίρομαι που πλέον δεν θα σπαταλάμε τόσες ώρες συζητώντας για τις διάφορες διαδικαστικές δυνατότητες αλλά θα αποκτήσουμε σαφείς κανόνες. Γι' αυτόν τον λόγο θα ήθελα να ευχαριστήσω τους συναδέλφους μου και ειδικά τον κ. Fayot για την ιδιαίτερα εποικοδομητική συνεργασία μας όσον αφορά την τροποποίηση του Κανονισμού. Θα ήθελα ιδίως να ευχαριστήσω για την κατανόηση και την ευνοϊκή στάση απέναντι στις απόψεις που εξέφρασα.
<P>
Είναι σημαντικό να υπάρξει τώρα συμφωνία μεταξύ των διατάξεων του Κανονισμού, της Συνθήκης και του δημοσιονομικού κανονισμού. Θεωρώ ότι είναι αποφασιστικής σημασίας να καθοριστεί με σαφήνεια ότι έχουμε τρεις δυνατότητες. Μπορούμε να επιλέξουμε να χορηγήσουμε απαλλαγή, μπορούμε να επιλέξουμε να μην χορηγήσουμε απαλλαγή και μπορούμε ν' αναβάλουμε την απόφαση να λάβουμε θέση επί του θέματος. Επίσης στους κανόνες θα συμπεριληφθεί ένας σαφής διαχωρισμός ανάμεσα σε μια τεχνική αναβολή και σε μια πολιτική αναβολή, η οποία πρέπει ρητώς να αιτιολογείται, όπως άλλωστε θα συμπεριληφθεί κι ένας σαφής διαχωρισμός ανάμεσα, αφενός, στο τεχνικό κλείσιμο των λογαριασμών και, αφετέρου, στην πολιτική θέση απέναντι στο ζήτημα σε ποιον βαθμό μπορούμε να εγκρίνουμε τους λογαριασμούς ή όχι.
<P>
Μπορούμε να πούμε ότι τον Δεκέμβριο επιλέξαμε να κάνουμε χρήση των διατάξεων για τον ρόλο του Κοινοβουλίου ως αρχή που χορηγεί απαλλαγή. Δεδομένης της συγκεχυμένης συζήτησης που ακολούθησε είναι σημαντικό τώρα ν' αποκτήσουμε σαφείς κανόνες για το πώς θ' αντιδράσουμε στο μέλλον σε μια παρόμοια κατάσταση με αυτή που παρατηρήθηκε προηγουμένως. Επ' αυτού θεωρώ ότι η έκθεση Fayot αποτελεί θετικό μήνυμα για το πώς πρέπει να είναι οι κανόνες μας.

<SPEAKER ID=46 LANGUAGE="DE" NAME="Voggenhuber">
Κυρία Πρόεδρε, όταν στην πολιτική παραβιάζονται οι στοιχειωδέστεροι κανόνες της λογικής, τότε αυτό σπάνια οφείλεται στην άγνοια αυτών των κανόνων, αλλά σε κάποιο συμφέρον. Για τον λόγο αυτό διερωτώμαι σήμερα το εξής: τι συμφέρον είχε το Κοινοβούλιο να μπλοκάρει τις ίδιες τις ελεγκτικές του αρμοδιότητες; Μήπως στο παρελθόν - και ελπίζω να ήταν μόνον στο παρελθόν - οι μεγάλες Ομάδες αυτού του Σώματος είχαν μεγαλύτερο συμφέρον να προστατεύουν την Επιτροπή, παρά να της ζητήσουν τον λόγο και να ενδυναμώσουν το δικό τους Κοινοβούλιο;
<P>
Σύμφωνα με τις Συνθήκες, η απόφαση σχετικά με την απαλλαγή λαμβάνεται από το Κοινοβούλιο με απλή πλειοψηφία. Σε αντίθεση με αυτό, το Κοινοβούλιο χώρισε την απόφαση αυτή σε δύο διαδικασίες. Έτσι, διεξήχθη ψηφοφορία με απλή πλειοψηφία για τη χορήγηση απαλλαγής, για την άρνηση της χορηγήσεως απαλλαγής διεξήχθη όμως ψηφοφορία με απόλυτη πλειοψηφία. Αυτό οδηγεί στην περίεργη και παράλογη, μάλιστα, κατάσταση, η πλειοψηφία αυτού του Κοινοβουλίου να μην εγκρίνει τη χορήγηση απαλλαγής της Επιτροπής, να μην στερείται όμως παρ' όλα αυτά η απαλλαγή από αυτήν την Επιτροπή. Είναι μια πραγματικά παράξενη κατάσταση, την οποία δεν μπορώ παρά να αποδώσω σε κάποιο μαζικό συμφέρον, και ελπίζω οι μεγάλοι συνασπισμοί, οι οποίοι έθεσαν εδώ τα ελεγκτικά δικαιώματα του Κοινοβουλίου πίσω από την προστασία της Επιτροπής, να έμαθαν κάτι από τα γεγονότα των προηγουμένων μηνών και να δείξουν στο μέλλον περισσότερη αφοσίωση στο Κοινοβούλιο παρά στους Επιτρόπους τους.

<SPEAKER ID=47 LANGUAGE="FR" NAME="Fabre-Aubrespy">
Κυρία Πρόεδρε, όπως ανέφερε προηγουμένως ο πρόεδρος κ. Fayot, υπήρξε μία άριστη συνεργασία μεταξύ της Επιτροπής Κανονισμού και της Επιτροπής Ελέγχου του Προϋπολογισμού σχετικά με την έκθεση αυτή.
<P>
Καταλήξαμε έτσι σε ένα κείμενο το οποίο παρουσιάζει θετικά σημεία, αν και ορισμένα σημεία δεν μας ικανοποιούν. Ως θετικά σημεία, θα ήθελα να υπογραμμίσω το γεγονός ότι δεν κάναμε μία τροποποίηση επί τούτου, η οποία να περιορίζεται στο πλαίσιο του οικονομικού έτους 1996, αλλά καταλήξαμε σε μία μεταρρύθμιση η οποία θα ισχύει για τα επόμενα χρόνια.
<P>
Θα ήθελα επίσης να υπογραμμίσω το γεγονός ότι διατηρήσαμε την άρνηση χορήγησης απαλλαγής, αντίθετα με ό, τι αναμενόταν, γεγονός που θα ήταν τουλάχιστον παράδοξο, μετά από όλα όσα συνέβησαν μετά τον Δεκέμβριο. Έχουμε τη δυνατότητα να αρνηθούμε ρητά την απαλλαγή. Η άρνηση αυτή δεν συνεπάγεται αναγκαστικά πρόταση δυσπιστίας αν και θα πρέπει λογικά να οδηγήσει το Κοινοβούλιο σε σκέψεις, και καταργήσαμε την ανωμαλία που υπήρχε στον Κανονισμό, σύμφωνα με την οποία η άρνηση της μομφής θα πρέπει να ψηφίζεται από την απόλυτη πλειοψηφία των μελών του Σώματος.
<P>
Δεν συμφωνούμε απολύτως με ορισμένα από τα σημεία που υιοθετήθηκαν, κυρίως με το γεγονός ότι η Επιτροπή θα μπορεί να ενημερώνεται με μία απλή επιστολή εκ μέρους του Προέδρου σχετικά με τους λόγους για τους οποίους το Κοινοβούλιο αρνείται τη χορήγηση απαλλαγής. Αυτό θα γίνεται κατά κάποιον τρόπο στα κρυφά, ενώ θα έπρεπε φυσικά να εξακολουθήσουν να εκτίθενται οι αιτίες για τις οποίες το Κοινοβούλιο αρνείται τη χορήγηση απαλλαγής.
<P>
Το δεύτερο σημείο που δεν μας ικανοποιεί είναι ο ρόλος της Επιτροπής Ελέγχου του Προϋπολογισμού, η οποία φαίνεται πως χάνει τη δυνατότητα που είχε ως τώρα να γνωμοδοτεί σχετικά με τις τροπολογίες πριν αυτές τεθούν σε ψηφοφορία στην Ολομέλεια. Θεωρώ πως η αρμοδιότητα που είχε εκχωρηθεί παλαιότερα στην Επιτροπή Ελέγχου του Προϋπολογισμού ήταν μία καλή διάταξη και είναι λυπηρό που τροποποιήθηκε.
<P>
Κατά τον ίδιο τρόπο, τώρα δεν λέγεται πως οι τροπολογίες αυτές είναι απαράδεκτες, αλλά πως εάν εγκριθούν, η έκθεση θα σταλεί εκ νέου στην αρμόδια επιτροπή. Αυτά είναι τα σημεία που έχουμε διαφωνίες με την έκθεση αυτή.

<SPEAKER ID=48 NAME="Liikanen">
Κυρία Πρόεδρε, η Επιτροπή δεν επιθυμεί σε καμία περίπτωση, να αναμιγνύεται στους εσωτερικούς κανονισμούς του Κοινοβουλίου. Η Επιτροπή θα επιθυμούσε μόνο, με βάση τη γνωμοδότηση της Νομικής της Υπηρεσίας, να κάνει μία παρατήρηση θεσμικής και νομικής φύσης.
<P>
Η απαλλαγή διέπεται από το άρθρο 206 της Συνθήκης. Η ιδέα της απόφασης απαλλαγής επινοήθηκε ως ένας τρόπος συμμετοχής δημοσιονομικού πρωτίστως χαρακτήρα ο οποίος βασίζεται στην έκθεση του Ελεγκτικού Συνεδρίου, παρ' όλο που με την πάροδο των ετών έχει λάβει μία πολιτική διάσταση.
<P>
Η απόφαση της απαλλαγής είναι μία ενιαία πράξη, η οποία δεν μπορεί να διαχωριστεί σε μία πολιτική απόφαση απαλλαγής και μία απόφαση κλεισίματος των λογαριασμών που θα λαμβάνονται παράλληλα. Ένας τέτοιος διαχωρισμός θα τροποποιούσε τη θεσμική ισορροπία και θα προϋπέθετε αναθεώρηση των Συνθηκών.
<P>
Ωστόσο, σε περίπτωση άρνησης χορήγησης απαλλαγής, θα πρέπει βέβαια να κλείσουμε τους λογαριασμούς του οικονομικού έτους. Τότε έχουμε την εξής περίπτωση: το Κοινοβούλιο, εφόσον δεν μπορεί να χορηγήσει απαλλαγή, πρέπει να λάβει μία απόφαση κλεισίματος των λογαριασμών. Κάτι τέτοιο θα οδηγούσε στην επισημοποίηση των διαδικασιών που ακολουθήθηκαν στην πραγματικότητα για τους προϋπολογισμούς των ετών 1982, 1992 και 1996. Από την πλευρά της η Επιτροπή θα εξετάσει κατά πόσον είναι εφικτό από νομική άποψη να ανταποκριθεί σε μία τέτοια επιλογή στο πλαίσιο της ανασύνταξης του δημοσιονομικού κανονισμού.

<SPEAKER ID=49 NAME="Πρόεδρος">
Ευχαριστώ πολύ, κύριε Επίτροπε Liikanen.

<SPEAKER ID=50 LANGUAGE="FR" NAME="Dell' Alba">
Κυρία Πρόεδρε, σας ζητώ συγγνώμη. Η οθόνη που βρίσκεται στα γραφεία, ανακοίνωσε στην πραγματικότητα την «εκθεση Wisjenbeek» και την παρέμβαση μου σε αυτήν την έκθεση. Προσπάθησα να διορθώσω το λάθος. Αναγνωρίζω το σφάλμα μου και θα καταχωρήσω μία δήλωση στα συνοπτικά πρακτικά. Θα ήθελα όμως να πω πως έχασα την συζήτηση σχετικά με την έκθεση Fayot εξαιτίας μιας λανθασμένης πληροφορίας που ανακοίνωνε μία άλλη έκθεση.
<P>
Θα κάνω μία αιτιολόγηση ψήφου. Ευχαριστώ.

<SPEAKER ID=51 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=9>
Γενικές κατευθύνσεις των οικονομικών  πολιτικών - Ευρωπαϊκό Σύμφωνο Απασχόλησης
<SPEAKER ID=52 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
Α4-0222/99 του κ. Fourηans, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τη σύσταση της Επιτροπής που αφορά τους γενικούς προσανατολισμούς των οικονομικών πολιτικών των κρατών μελών της Κοινότητας (που συνετάχθη σύμφωνα με το άρθρο 103, παράγραφος 2, της Συνθήκης για την ίδρυση της Ευρωπαϊκής Κοινότητας) (COM(1999)0143 - C4-0208/1999) και-Α4-0239/99 του κ. Menrad, εξ ονόματος της Επιτροπής Απασχόλησης και Κοινωνικών Υποθέσεων, σχετικά με τη συμβολή του Ευρωπαϊκού Κοινοβουλίου όσον αφορά το Ευρωπαϊκό Σύμφωνο Απασχόλησης.
<SPEAKER ID=53 NAME="Fourηans">
Κυρίε Πρόεδρε, αγαπητοί συνάδελφοι, η έκθεση που θα σας παρουσιάσω αυτό το απόγευμα, αποτελεί συνέχεια της ετήσιας οικονομικής έκθεσης που εγκρίναμε την 11η του περασμένου Μαρτίου. Η παρούσα έκθεση σχετικά με τους γενικούς προσανατολισμούς των οικονομικών πολιτικών επιμένει περισσότερο στην οικονομική στρατηγική και στις διαρθρωτικές μεταρρυθμίσεις που θα πρέπει να εφαρμοσθούν με βάση την ιδιαιτερότητα κάθε κράτους μέλους χωριστά.
<P>
Σύμφωνα με τις προτάσεις της Επιτροπής, κύριε Επίτροπε, το κείμενό μας αποτελείται από δύο μεγάλα τμήματα, το μακροοικονομικό τμήμα και το διαρθρωτικό τμήμα.
<P>
Μακροοικονομικό τμήμα. Πρωτίστως, μία διαπίστωση: εάν για το 1999 προβλέπεται μία επιβράδυνση της ανάπτυξης, αυτό δεν συνιστά ύφεση, γεγονός που σημαίνει πως δεν υπάρχει λόγος να αλλάξουμε τη συνολική οικονομική στρατηγική στην Ευρώπη. Με άλλα λόγια, θα πρέπει να συνεχίσουμε στην κατεύθυνση ενός σωστού συνδυασμού πολιτικής με μισθολογικές εξελίξεις που θα αντιστοιχούν στην αύξηση της παραγωγικότητας προκειμένου να προωθηθεί η μεγέθυνση και η απασχόληση.
<P>
Πιο συγκεκριμένα, πρέπει να συνεχίσουμε στο πνεύμα της μείωσης των δημοσιονομικών ελλειμμάτων, αποδεχόμενοι ορισμένες προσαρμογές όσον αφορά την ταχύτητα με την οποία πραγματοποιείται αυτή η μείωση. Αυτό σημαίνει πως θα πρέπει να επιτρέψουμε στους αυτόματους σταθεροποιητές να διαδραματίσουν κάποιον ρόλο, επιμένω όμως, χωρίς αυτό να θέτει σε κίνδυνο την διαδικασία μείωσης των δημοσίων ελλειμμάτων, μία μείωση η οποία είναι απολύτως αναγκαία για την μεγέθυνση και την απασχόληση σήμερα και κυρίως αύριο.
<P>
Αλλη απαραίτητη προϋπόθεση, η μείωση αυτή πρέπει να συνοδεύεται, στο βαθμό που είναι εφικτό, από μείωση των φόρων και των επιβαρύνσεων, ή τουλάχιστον από τη σταθεροποίησή τους. Η στρατηγική αυτή σημαίνει πως θα πρέπει να ελέγχουμε πολύ καλύτερα τις κρατικές δαπάνες, και να αυξήσουμε την αποτελεσματικότητα και την ποιότητα των δημοσίων δαπανών.
<P>
Όσον αφορά τη νομισματική πολιτική, υπενθυμίζουμε βεβαίως την αναγκαία ανεξαρτησία της ΕΚΤ, προκειμένου να επιτελεί καλύτερα τον ρόλο της σχετικά με τη σταθερότητα των τιμών και να εξασφαλίσει ευνοϊκές συνθήκες για τη μεγέθυνση και την απασχόληση. Ανεξαρτησία λοιπόν, αγαπητοί συνάδελφοι που δεν θα πρέπει να μας κάνει να ξεχνάμε τον απαραίτητο δημοκρατικό έλεγχο τον οποίο εμείς, το Ευρωπαϊκό Κοινοβούλιο, πρέπει να διενεργούμε με επαγρύπνηση.
<P>
Στο δεύτερο τμήμα της πρότασής μας: οι διαρθρωτικές μεταρρυθμίσεις. Εάν θέλουμε μία βιώσιμη και σημαντική μείωση της ανεργίας, η οικονομική μεγέθυνση είναι οπωσδήποτε σημαντική, αλλά ο τρόπος για να το επιτύχουμε είναι κυρίως με εις βάθος μεταρρυθμίσεις, συνεκτικές μεταξύ τους και προσαρμοσμένες στις ιδιαιτερότητες κάθε κράτους μέλους χωριστά, όπως προτείνει εξάλλου και η Επιτροπή. Και χρειάζονται μεταρρυθμίσεις οι οποίες θα βασίζονται στη διάρκεια, τη σταθερότητα και την αποφασιστικότητα.
<P>
Σε τι συνίστανται αυτές οι μεταρρυθμίσεις; Δεν θα υπεισέλθω σε λεπτομέρειες σε αυτό το σημείο, θα ήθελα μόνο να παρουσιάσω τις γενικές κατευθύνσεις. Βελτίωση της λειτουργίας της ενιαίας αγοράς και των ευρωπαϊκών αγορών εν γένει. Για τον σκοπό αυτό, κύριοι Επίτροποι, χρειάζεται μεγαλύτερη ολοκλήρωση των χρηματοπιστωτικών αγορών. Πρέπει να ανοίξουμε τις αγορές αγαθών και κυρίως υπηρεσιών, οι οποίες δημιουργούν περισσότερες θέσεις εργασίας. Πρέπει να αυξήσουμε το ποσοστό συμμετοχής στις αγορές εργασίας, διασφαλίζοντας μεγαλύτερη ελαστικότητα στις αγορές αυτές, προσαρμόζοντας τα συστήματα κοινωνικής προστασίας και μειώνοντας τα κόστη εργασίας, κυρίως για τους λιγότερο ειδικευμένους.
<P>
Τέλος, πρέπει, αγαπητοί συνάδελφοι, να συνεχίσουμε την ελευθέρωση των τομέων των τηλεπικοινωνιών, της ενέργειας, των μεταφορών, να εξασφαλίσουμε μία καλύτερη χρηματοδότηση των μικρομεσαίων επιχειρήσεων και να εφαρμόσουμε μία μεταρρύθμιση των φορολογικών και κοινωνικών συστημάτων, καθώς και τη μεταρρύθμιση των εκπαιδευτικών συστημάτων και της επαγγελματικής κατάρτισης.
<P>
Αυτή είναι, αγαπητοί μου συνάδελφοι, η κατεύθυνση που θα έπρεπε να ακολουθήσει η οικονομική πολιτική της Ευρώπης. Τεράστιο πρόγραμμα, θα μου πείτε. Συμφωνώ, αλλά οφείλουμε να πούμε την αλήθεια στους πολίτες, κυρίως σε αυτήν την προεκλογική περίοδο και να τους εξηγήσουμε πως η ουσιαστική καταπολέμηση της ανεργίας απαιτεί τέτοιου είδους μεταρρύθμιση και πως θα πρέπει να εφαρμοστεί το συντομότερο δυνατό, προκειμένου να μπορέσουμε να συλλέξουμε τους καρπούς το συντομότερο δυνατό.

<SPEAKER ID=54 NAME="Menrad">
Κυρία Πρόεδρε, η υποβληθείσα έκθεση της Επιτροπής Απασχόλησης έμελλε αρχικά να ασχοληθεί κυρίως με μία ανακοίνωση της Επιτροπής σχετικά με το άρθρο127 της Συνθήκης του Αμστερνταμ, και μάλιστα σε σχέση με την καθολική ένταξη των πολιτικών απασχόλησης σε κοινοτικό επίπεδο. Η επιτροπή αποφάσισε να συμπεριλάβει και το ευρωπαϊκό σύμφωνο απασχόλησης που προβλέπεται για τη Σύνοδο Κορυφής της Κολωνίας, το οποίο και απετέλεσε το κύριο θέμα της έκθεσης της επιτροπής, αφού καθυστερούσε η έκδοση της ανακοίνωσης λόγω της παραίτησης της Επιτροπής. Η ανακοίνωση αυτή εκδόθηκε τελικά, και μάλιστα ακριβώς μία ημέρα μετά τη διεξαγωγή ψηφοφορίας σχετικά με το σχέδιο έκθεσής μου στην Επιτροπή Κοινωνικών Υποθέσεων. Είναι σκόπιμο να συμπεριληφθεί τώρα και αυτή στην έκθεση του Κοινοβουλίου με μερικές τροπολογίες όπως οι τροπολογίες αριθ. 1, 2, 5 και 6.
<P>
Υπήρξε πίεση χρόνου και κατά τη σύνταξη της γνωμοδότησής μας επί της έκθεσης Fourηans σχετικά με τη σύσταση της Επιτροπής που αφορά τους γενικούς προσανατολισμούς της οικονομικής πολιτικής, την οποία πρέπει επίσης να καταθέσω. Ευχαριστούμε τον κ. Fourηans για την πολύ καλή του εργασία, και για το γεγονός ότι η Οικονομική Επιτροπή υιοθέτησε σημαντικά θέματα από τη γνωμοδότηση της Επιτροπής Κοινωνικών Υποθέσεων. Η έκθεσή του αποσαφηνίζει δύο εξαιρετικά θέματα της σύστασης. Πρώτον: πρόκειται για τους πρώτους γενικούς προσανατολισμούς των οικονομικών πολιτικών από την εισαγωγή του ευρώ την 1.1.1999 και ύστερα. Δεύτερον: η δημιουργία θέσεων εργασίας χαρακτηρίζεται για πρώτη φορά ως σημαντικότερος στόχος της οικονομικής πολιτικής. Συνιστούμε την έγκριση της έκθεσης Fourηans.
<P>
Ας επανέλθουμε τώρα στο σύμφωνο απασχόλησης. Για τη Σύνοδο Κορυφής της Κολωνίας ισχύει αυτό που είπε ο Jean-Claude Juncker, πρόεδρος της Έκτακτης Συνόδου Κορυφής του Λουξεμβούργου για την Απασχόληση το 1997: δεν επιτρέπεται να μετατραπεί σε λογοτεχνική σύνοδο κορυφής. Παρέπεμψε στις πολλές μη δεσμευτικές δηλώσεις των προηγούμενων συνόδων κορυφής. Στο Λουξεμβούργο ψηφίσθηκε πράγματι μια σειρά από καλά και συγκεκριμένα πράγματα, και για τον λόγο αυτό δεν χρειάζεται, δόξα τω Θεώ, να δημιουργήσουμε τα πάντα από την αρχή.
<P>
Πιστεύουμε πως το Ευρωπαϊκό Συμβούλιο πρέπει να επιφέρει μια συγκεκριμένη προστιθέμενη αξία στην Κολωνία σε σύγκριση με το Λουξεμβούργο. Για τη βιώσιμη εξασφάλιση ενός υψηλού επιπέδου απασχόλησης πρέπει να αναπτυχθεί μια πιο μακρόπνοη στρατηγική για την αξιοποίηση των κοινωνικών δυναμικών όσον αφορά τη δημιουργικότητα, την καινοτομία, το ιδρυτικό πνεύμα, την επενδυτική προθυμία και την αποδοτική διάθέση σύμφωνα με το πνεύμα των κατευθυντηρίων γραμμών για την πολιτική απασχόλησης. Πρέπει οι θεσμικές μεταρρυθμίσεις για την προώθηση του δυναμικού ανταγωνισμού και της ευελιξίας να εναρμονιστούν με την ανάγκη της διατήρησης, αλλά και του εκσυγχρονισμού των συστημάτων της κοινωνικής ασφάλισης.
<P>
Συγκεκριμένα, η έκθεση της Επιτροπής Απασχόλησης απαιτεί τα εξής: την αύξηση του ποσοστού των ανέργων που εντάσσονται σε κάποιο ενεργητικό μέτρο προώθησης όπως η επαγγελματική κατάρτιση ή τα μέτρα για τη δημιουργία απασχόλησης, συγκριτικά με τις προτάσεις που αναφέρονται στις κατευθυντήριες γραμμές, την αυτονομία της Ευρωπαϊκής Κεντρικής Τράπεζας και την αυτονομία των κοινωνικών εταίρων, καθώς και περαιτέρω προσπάθειες ενοποίησης των δημόσιων οικονομικών. Υποστηρίζουμε ρητώς το Σύμφωνο Σταθερότητας, η τήρηση του οποίου παρέχει τη δυνατότητα για τη μείωση των επιτοκίων και την τόνωση της επενδυτικής προθυμίας.
<P>
Από αυτή τη σκοπιά συνιστούμε μια μισθολογική πολιτική προσανατολισμένη στην παραγωγικότητα. Όταν μέσω της συγκράτησης στις αυξήσεις των μισθών σε μετρητά αυξηθούν τα κέρδη και οι επενδύσεις που θα γίνουν σε νέες θέσεις εργασίας, δεν αρκεί να ξεφορτωθούμε τους εργαζόμενους μόνον με ένα ευχαριστώ για τη συγκράτηση. Σύμφωνα με τη γνώμη της Επιτροπής Κοινωνικών Υποθέσεων, οι εργαζόμενοι θα έπρεπε να συμμετέχουν σε εκούσια πρότυπα και στα δύο, στα κέρδη και στο κεφάλαιο. Η αντιστάθμιση των εργοδοτών για τη σύναψη μιας μετριοπαθούς συλλογικής σύμβασης θα μπορούσε να συνίσταται και στην ενίσχυση των επενδύσεων σε ανθρώπινο κεφάλαιο ή στην ενίσχυση της πρόσληψης εργατικού δυναμικού και μαθητευομένων.
<P>
Επιπλέον, ζητούνται η θέσπιση ευφυών προτύπων για την εργασία και η κατάργηση των υπερωριών, η ευελιξία αντί της μονόπλευρης μείωσης του χρόνου εργασίας με πλήρη αντιστάθμιση των μισθών, μια φορολογική απαλλαγή του παράγοντα εργασία, μια εναρμόνιση της φορολογίας των επιχειρήσεων, προκειμένου να αποφευχθούν οι μεταφορές επιχειρηματικής δραστηριότητας αποκλειστικά για λόγους φορολογίας, και, τέλος, η διεξαγωγή τακτικών συναντήσεων μεταξύ των πολιτικών παραγόντων, των κοινωνικών εταίρων και της Ευρωπαϊκής Κεντρικής Τράπεζας, προκειμένου να επιτευχθεί σύγκλιση απόψεων όσον αφορά τη θέσπιση κοινών στρατηγικών.
<P>
Στην επιτροπή συζητήσαμε και το θέμα αν θα πρέπει να εκτελεσθούν και να χρηματοδοτηθούν σε ευρωπαϊκό επίπεδο ειδικά προγράμματα απασχόλησης για συγκεκριμένες ομάδες όπως οι νέοι ή οι επί μακρόν άνεργοι, και μάλιστα ως συμπλήρωμα στα εθνικά προγράμματα δράσης και τα διαρθρωτικά μέτρα των κρατών μελών, πράγμα που θα ήταν λάθος. Ακόμα μεγαλύτερο λάθος θα αποτελούσαν τα προγράμματα απασχόλησης αξίας δισεκατομμυρίων με χαρακτήρα επιδότησης, διότι δεν αποτελούν κατάλληλη απάντηση στη διαρθρωτική ανεργία και δεν μπορούν και να χρηματοδοτηθούν από την ΕΕ. Αντίθετα, μια ευρύτερη συνεργασία κατά τη θέσπιση των εθνικών πολιτικών μέσω μιας συνεπούς εφαρμογής των κατευθυντηρίων γραμμών και των σχεδίων δράσης των σχετιζομένων με την πολιτική απασχόλησης, καθώς και μια βελτίωση της δυνατότητας διεξαγωγής ελέγχου θα σημάνουν μια ευρωπαϊκή προστιθέμενη αξία, η οποία μαζί με την σταθεροποιητική επίδραση ενός σκληρού κοινού νομίσματος στην ευρωπαϊκή εσωτερική αγορά θα συμβάλλει επίσης μεσοπρόθεσμα στην αύξηση των θέσεων εργασίας και τη μείωση του αριθμού των ανέργων - πράγμα που αποτελεί σημαντική προϋπόθεση για την κοινωνική διάσταση της Ευρωπαϊκής Ένωσης.
<P>
Στο πνεύμα αυτό σας ζητώ να εγκρίνετε την έκθεσή μου. Τελειώνω με την επισήμανση ότι με υποστήριξαν στην επιτροπή οι συνάδελφοι όλων των Ομάδων με εποικοδομητική κριτική και με εποικοδομητικές τροπολογίες.

<SPEAKER ID=55 LANGUAGE="FR" NAME="Herman">
Κυρία Πρόεδρε, αγαπητοί συνάδελφοι, το ενδιαφέρον της έκθεσης του κ. Fourηans δεν έγκειται μόνο στο γεγονός ότι προσυπογράφει πλήρως τις συστάσεις της Επιτροπής, αλλά επίσης στο γεγονός ότι συμμετέχει ξεκάθαρα στην πολιτική συζήτηση που προκάλεσε μεγάλη αναστάτωση στους ευρωπαϊκούς κύκλους, συμπεριλαμβανομένου και αυτού του Κοινοβουλίου, δηλαδή αν θα πρέπει τώρα που δημιουργήθηκε το ευρώ, να χαλαρώσουμε τη δημοσιονομική και νομισματική πειθαρχία η οποία επέτρεψε την ιστορική απόφαση του Μαΐου 1998, προκειμένου να ενισχυθεί μία μάλλον διστακτική οικονομική δραστηριότητα.
<P>
Σχετικά με το θέμα αυτό, η θέση που πήρε η Επιτροπή και η δική μας Επιτροπή Οικονομικής Πολιτικής δεν είναι κατηγορηματική: όσο η σταθερότητα των τιμών είναι εγγυημένη, και διατηρείται, μπορούμε να δείξουμε μεγαλύτερη ευελιξία από την πλευρά της νομισματικής πολιτικής, με την προϋπόθεση βέβαια πως η δημοσιονομική πειθαρχία θα διατηρηθεί και θα συνεχιστεί; πράγματι, σε αυτό το τεράστιο συσσωρευμένο χρέος και στα σημαντικά μέσα που αφιερώναμε στο χρέος αυτό και στη χρηματοδότηση των ελλειμάτων, οφείλεται το γεγονός ότι για χρόνια είμασταν αναγκασμένοι να επιβραδύνουμε τις παραγωγικές ιδιωτικές επενδύσεις.
<P>
Νομίζω πως η έκθεση αυτή έχει το πλεονέκτημα ότι μας εμπόδισε να υποκύψουμε στον πειρασμό που αντιμετωπίζουν πολλοί πολιτικοί άνδρες τις παραμονές των εκλογών, δηλαδή να συγκαταβαίνουν στις απαιτήσεις του λαού. Όμως ο λαός απαιτεί λιγότερες θυσίες και περισσότερες παροχές, κάτι που προφανώς δεν συμβαδίζει με τις απαιτήσεις της δημοσιονομικής πειθαρχίας.
<P>
Είναι πολύ πιο ενδιαφέρον να δώσουμε έμφαση στα μακροοικονομικά μέσα. Μπορεί βεβαίως η μείωση των επιτοκίων και η διεύρυνση του ελλείμματος των δημοσίων οικονομικών να μην είναι επώδυνα, αλλά αντίθετα η αποκατάσταση της ισορροπίας της κοινωνικής ασφάλισης, η ενίσχυση της ελαστικότητας της αγοράς εργασίας, η μείωση του κόστους εργασίας για το λιγότερο ειδικευμένο προσωπικό, δεν είναι δημοφιλή μέτρα.
<P>
Πρέπει λοιπόν να εκφράσουμε την ικανοποίησή μας που στις παραμονές των εκλογών, το Κοινοβούλιο και η Επιτροπή κατάφεραν να ανταποκριθούν στις απαιτήσεις της οικονομίας και να αντισταθούν με σχετική αξιοπρέπεια στις πιέσεις της κοινής γνώμης, των μέσων μαζικής ενημέρωσης και ορισμένων ομάδων πίεσης. Για τους λόγους αυτούς, κυρία Πρόεδρε, μπορούμε να είμαστε ικανοποιημένοι με την έκθεση αυτή, την οποία πρόκειται να ψηφίσουμε με ενθουσιασμό.

<SPEAKER ID=56 LANGUAGE="NL" NAME="Goedbloed">
Κυρία Πρόεδρε, θα ήθελα να ευχαριστήσω τον κ. Fourηans για τη σαφή έκθεση που εκπόνησε, έκθεση που, απ' ό, τι φαίνεται, τυγχάνει ευρείας υποστήριξης στο Κοινοβούλιο. Κατά τους τελευταίους μήνες διεξαγάγαμε ορισμένες έντονες συζητήσεις σχετικά με την επιλογή που θα πρέπει να κάνουμε: θα πρέπει δηλαδή να ακολουθήσουμε μία επεκτατική πολιτική, όπως ζητά η σοσιαλδημοκρατική ομάδα ακολουθώντας τον κύριο Lafontaine, ή θα πρέπει να τηρήσουμε τους κανόνες που έχουμε συμφωνήσει; Εγώ - όπως πολύ σωστά αναφέρεται στην έκθεση - είμαι υπέρ της δεύτερης άποψης, ότι οφείλουμε δηλαδή να τηρήσουμε τους κανόνες. Βλέπουμε τώρα να εκφράζεται και από τη σοσιαλδημοκρατική πλευρά κάποια υποστήριξη υπέρ της πραγματοποίησης εκείνων ακριβώς των διαρθρωτικών μέτρων τα οποία είναι αναγκαία προκειμένου να εξασφαλισθεί η εσωτερική σταθερότητα του ευρώ: χαμηλό πληθωρισμό, ο οποίος συνεπάγεται χαμηλό κόστος, κάτι που με τη σειρά του καθιστά δυνατή μέσω των διαρθρωτικών μέτρων τη δημιουργία περισσότερων θέσεων απασχόλησης.
<P>
Αυτό δεν είναι σημαντικό μόνο για τη δημιουργία νέων θέσεων απασχόλησης αλλά και για άλλες ομάδες του πληθυσμού, τους συνταξιούχους για παράδειγμα. Αυτή τη σταθερότητα οφείλουμε να εγγυηθούμε και στο μέλλον, ενώ θα πρέπει συγχρόνως να συμβάλουμε στην αύξηση της ελαστικότητας. Εάν κατορθώσουμε να σταθεροποιήσουμε την οικονομία μας - κάτι που αποτελεί υποχρέωση των κρατών μελών, όπως με μεγάλη χαρά βλέπω να τονίζει η Ευρωπαϊκή Επιτροπή και να προσυπογράφει στην έκθεσή του ο κ. Fourηans - θα μπορέσουμε να εξασφαλίσουμε τη δημιουργία θέσεων απασχόλησης και στο μέλλον και να ενισχύσουμε έτσι την ανταγωνιστικότητά μας απέναντι στις Ηνωμένες Πολιτείες και σε άλλες δυνάμεις. Εξασφαλίζουμε έτσι με δύο λόγια τη δημιουργία περισσότερων θέσεων απασχόλησης και καλύτερες συνθήκες εργασίας για τους εργαζόμενους των χωρών μας.

<SPEAKER ID=57 LANGUAGE="FR" NAME="Moreau">
Κυρία Πρόεδρε, το λιγότερο που μπορεί κανείς να πει είναι πως τα πρόσφατα γεγονότα που οδήγησαν στην παραίτηση της Επιτροπής δεν της εμφύσησαν καθόλου τη μετριοφροσύνη που όφειλε να την διακρίνει. Ουσιαστικά η Επιτροπή ξαναπήρε το υπεροπτικό της ύφος στις συστάσεις της σχετικά με τις γενικούς προσανατολισμούς της οικονομικής πολιτικής. Πώς να στηρίξει κανείς χωρίς αντιδράσεις το γεγονός ότι η Επιτροπή εκ νέου δίνει μαθήματα στις κυβερνήσεις των κρατών μελών σε τόσο διαφορετικούς τομείς όπως τα δημόσια οικονομικά, η κοινωνική προστασία, η αγορά εργασίας; Όλα τα κράτη δέχονται επικρίσεις. Ορισμένα κράτη κατηγορούνται για δημοσιονομική χαλάρωση, άλλα καλούνται επίμονα να μεταρρυθμίσουν τα συστήματα συνταξιοδότησης, υγείας, κοινωνικών παροχών, άλλα επίσης δέχονται επικρίσεις για την έλλειψη ευελιξίας και ελαστικότητας στην εργασία, ή ακόμη για τον πολύ αργό ρυθμό ελευθέρωσης των συμβάσεων του δημοσίου.
<P>
Οι εντολές αυτές είναι ακόμη πιο ανυπόφορες δεδομένου ότι πρόκειται για προσανατολισμούς οι οποίοι εφαρμόζονται εδώ και χρόνια, προσανατολισμοί οι οποίοι οδήγησαν στα υψηλά ποσοστά ανεργίας και φτώχειας που γνωρίζουμε στις περισσότερες από τις χώρες μας. Βασισμένοι στη μείωση του κόστους εργασίας, οι προσανατολισμοί αυτοί ψαλιδίζουν την ανάπτυξη. Και χαίρομαι που ορισμένες κυβερνήσεις μίλησαν υπέρ μίας χαλάρωσης των δημοσιονομικών περιορισμών. Η ίδια η Κεντρική Τράπεζα αναγκάστηκε να λάβει υπόψη της τους κινδύνους επιβράδυνσης της ανάπτυξης μειώνοντας τα επιτόκια.
<P>
Ωστόσο, μία απλή δημοσιονομική χαλάρωση δεν θα είναι αρκετή: πρέπει να αντικαταστήσουμε τον χαλκά που συνιστά το Σύμφωνο Σταθερότητας με ένα πραγματικό σύμφωνο για την ανάπτυξη και την απασχόληση. Από αυτήν την άποψη, θεωρούμε πως το Συμβούλιο της Κολωνίας πρέπει να εγκαταλείψει τις μεγάλες γεναιόδωρες δηλώσεις σχετικά με την απασχόληση και να αναλάβει μία συγκεκριμένη εφαρμογή αποτελεσματικών μέτρων. Αναφέρω ορισμένους τομείς που πρότεινε η Ομάδα μας: ενίσχυση των δημοσίων επενδύσεων, και σε κοινοτικό επίπεδο, με την κινητοποίηση πρόσθετων πόρων; συνέχιση της μείωσης των επιτοκίων, με πιο επιλεκτικό τρόπο προκειμένου να προωθηθούν τα σχέδια για τη δημιουργία θέσεων εργασίας; εφαρμογή μιας διαδικασίας μείωσης της εργασίας, χωρίς μείωση των μισθών και χωρίς ελαστικότητα; καθορισμός ελάχιστου ορίου στους μισθούς.
<P>
Αυτές οι πολιτικές για την απασχόληση, οι οποίες είναι ενσωματωμένες στο σύνολο των κοινοτικών πολιτικών, θα πρέπει να συνοδεύονται από επαληθεύσιμους και δεσμευτικούς ποσοτικούς στόχους. Μόνο ακολουθώντας αυτόν τον δρόμο θα μπορέσει η ανεργία να υποχωρήσει σημαντικά.

<SPEAKER ID=58 LANGUAGE="FI" NAME="Hautala">
Αξιότιμη κυρία Πρόεδρε, αν το ευρώ επιτύχει πλήρως, τότε θα βελτιώσει την ανταγωνιστικότητα της Ευρωπαϊκής Ένωσης, αλλά θα ήθελα να επιστήσω την προσοχή στο ότι η διαρθρωτική ανεργία απειλεί από την άλλη πλευρά αυτή την ανταγωνιστικότητα. Το θέμα είναι ότι εν πολλοίς οι πιο απλές εργασίες έχουν χαθεί από τις κοινωνίες μας και οι διαφορές στις αποδοχές των ανθρώπων αυξάνονται πάρα πολύ, έτσι ώστε η εργασία κάποιων να πληρώνεται με εξωφρενικούς μισθούς, ενώ άλλοι θα μπορούσαν να είναι παραγωγικότεροι, με την παραδοσιακή έννοια, εάν δεν βρίσκονταν καθόλου στην αγορά εργασίας, αλλά και αυτό δεν θα πρέπει να είναι κοινωνικά και από την άποψη της ανθρώπινης αξιοπρέπειας καθόλου αποδεκτό. Θα πρέπει τα κράτη μέλη να απαλλάξουν τα πιο χαμηλά εισοδήματα από τη φορολόγηση και να μειώσουν με όλους τους τρόπους το όριο, το οποίο επί παραδείγματι εμποδίζει αυτή τη στιγμή για φορολογικούς λόγους την ανάληψη έστω και προσωρινής εργασίας. Επίσης, κατά τη μερική απασχόληση και τις άλλες μη συμβατικές εργασίες θα έπρεπε να παρέχεται κοινωνική ασφάλιση και σύνταξη, αν θέλουμε να είμαστε υπεύθυνοι για τους ανθρώπους, οι οποίοι όλο και περισσότερο αναγκάζονται να καταφύγουν σε αυτές τις μη συμβατικές εργασίες.

<SPEAKER ID=59 LANGUAGE="NL" NAME="Blokland">
Κυρία Πρόεδρε, θα ήθελα να κάνω ορισμένες παρατηρήσεις σχετικά με τη σημαντική έκθεση του κ. Fourηans.
<P>
Η δημοσιονομική πειθαρχία εξακολουθεί να αποτελεί στόχο για όλα τα κράτη μέλη. Χωρίς αυστηρή δημοσιονομική πειθαρχία μπορεί τα κράτη μέλη να ενδώσουν στον πειρασμό, κάνοντας χρήση του παυσίπονου που λέγεται χαλαρή νομισματική πολιτική.
<P>
Η υποστήριξη της κοινής γνώμης των κρατών μελών για μία αυστηρή χρηματοοικονομική πολιτική αποτελεί αστάθμητο παράγοντα. Θεωρώ ανησυχητικό το γεγονός ότι σε διάφορα κράτη μέλη η πειθαρχία της ΟΝΕ στηρίζεται σε ορισμένα εφάπαξ μέτρα και όχι σε διαρθρωτικές αλλαγές. Η ανάλυση την οποία πραγματοποίησε το Ολλανδικό Οικονομικό Ίδρυμα (Nederlands Economisch Instituut) δείχνει σαφώς ότι κυρίως η Πορτογαλία, η Ιταλία και η Γαλλία αποτελούν τα άτακτα παιδιά της ΟΝΕ τα οποία χρήζουν ιδιαίτερης προσοχής. Μπορεί να εξασφαλίσει αυτή την ιδιαίτερη προσοχή η Ευρωπαϊκή Επιτροπή και το Συμβούλιο;
<P>
Η γήρανση του πληθυσμού θα δημιουργήσει ένα δημοσιονομικό πρόβλημα στα περισσότερα κράτη μέλη στο μέλλον. Σχεδόν κανένα κράτος μέλος δεν έχει ακόμα αρχίσει να αντιμετωπίζει το πρόβλημα σοβαρά. Τα συστήματα χρηματοδότησης των συνταξιοδοτικών ταμείων και της ιατροφαρμακευτικής περίθαλψης θα πρέπει να μεταρρυθμιστούν εκ βάθρων.
<P>
Το δημόσιο χρέος της Ιταλίας, του Βελγίου, της Πορτογαλίας και της Ισπανίας εξαρτάται ακόμα σε πολύ μεγάλο βαθμό από τις διακυμάνσεις των επιτοκίων. Τα κράτη αυτά οφείλουν να συντομεύσουν το χρόνο μείωσης του δημοσίου χρέους τους και να επιταχύνουν το ρυθμό περιορισμού του δημοσίου ελλείμματός τους.

<SPEAKER ID=60 LANGUAGE="DE" NAME="Randzio-Plath">
Κυρία Πρόεδρε, κύριε Επίτροπε, είναι καλό που στην έκθεση του Ευρωπαϊκού Κοινοβουλίου σχετικά με τους γενικούς προσανατολισμούς της οικονομικής πολιτικής της Κοινότητας και των κρατών μελών τονίζεται πολύ έντονα το πόσο απαραίτητος είναι ο συντονισμός των οικονομικών πολιτικών και ότι καθ' υπέρβασιν και της πρότασης της Επιτροπής απαιτείται και συγκεκριμενοποίηση στην έκθεση αυτή. Διότι το πρόβλημα της ανεργίας που περιτριγυρίζει όλους εμάς μπορεί να καταπολεμηθεί μόνον εν μέρει μέσω της εφαρμογής διαρθρωτικών μέτρων και μέτρων σχετιζομένων με την πολιτική στην αγορά εργασίας. Το κρίσιμο ερώτημα είναι αν μπορούμε να επιτύχουμε ποσοστά αύξησης άνω του 3 % στην Ευρώπη και τα κράτη μέλη.
<P>
Για να γίνει αυτό, η οικονομική πολιτική πρέπει να ανταποκριθεί στην ευθύνη που φέρει στον τομέα της πολιτικής απασχόλησης καθιερώνοντας εντός της ΕΕ έναν ισορροπημένο και κατάλληλο συνδυασμό πολιτικών με μέσα προσανατολισμένα στην προσφορά και τη ζήτηση. Χρειαζόμαστε τον συντονισμό των οικονομικών πολιτικών, προκειμένου να είμαστε σε θέση να οργανώσουμε και να εξασφαλίσουμε μια καλύτερη, μια αειφόρο ανάπτυξη. Διότι η νομισματική πολιτική δεν αποτελεί πλέον τον μοναδικό υπεύθυνο για τη σταθερότητα του επιπέδου τιμών, η χρηματοπιστωτική πολιτική δεν αποτελεί πλέον τον μοναδικό υπεύθυνο για τον σταθερό δημόσιο προϋπολογισμό, και η πολιτική συλλογικών συμβάσεων δεν αποτελεί πλέον τον μοναδικό υπεύθυνο για την εξέλιξη των μισθών. Μέσω της συνεργίας μεταξύ της Κεντρικής Τράπεζας, του κράτους και των εταίρων συλλογικής σύμβασης προκύπτει - με όλο τον σεβασμό για την αυτονομία των διαφόρων συμμετόχων - μια καθοριστικής σημασίας επιρροή στις επενδύσεις, την ανάπτυξη και την απασχόληση.
<P>
Επομένως, και οι τρεις παράγοντες πρέπει οπωσδήποτε να δεσμευθούν ώστε να συμβάλλουν στη δημιουργία του καταλλήλου και ισορροπημένου συνδυασμού πολιτικής στην Κοινότητα. Για να γίνει αυτό χρειάζεται μια χρηματοπιστωτική πολιτική που θα συμβάλλει ειδικότερα στην ενίσχυση των επενδύσεων και που δεν θα διαμορφώσει την ενοποίηση ανεξάρτητα από την οικονομική κατάσταση. Χρειαζόμαστε μια εισοδηματική πολιτική που θα συμβάλλει στην ενίσχυση της μαζικής αγοραστικής δύναμης, χωρίς να προκληθούν αυξήσεις του κόστους εργασίας που να υπερβαίνουν την εξέλιξη της παραγωγικότητας στον τομέα της εργασίας, πράγμα που σημαίνει πως η εξέλιξη των μισθών θα πρέπει να κινείται στο πλαίσιο των αυξήσεων της παραγωγικότητας, όχι όμως και κάτω από αυτό. Χρειαζόμαστε ακόμα και μια νομισματική πολιτική που θα συμβάλει στην οικονομική ανάπτυξη όταν επιτευχθεί η σταθερότητα των τιμών. Για τον λόγο αυτό απετέλεσε ένα σωστό και σημαντικό βήμα η απόφαση της ΕΚΤ να μειώσει τα επιτόκια. Η ΕΚΤ συνέβαλε επιτέλους με συμβατό προς τη Συνθήκη τρόπο στην ανάπτυξη και την απασχόληση.
<P>
Οι προϋπολογισμοί των κρατών μελών θα έχουν με τον τρόπο αυτό και ένα μεγαλύτερο περιθώριο για επενδύσεις, έστω κι αν παραμένει σημαντικός στόχος η ενοποίηση. Ωστόσο πρέπει να ληφθεί υπόψη το γεγονός ότι τα μέτρα στον τομέα της φορολογικής πολιτικής συνιστούν ένα μέσο αντίδρασης σε οικονομικά ή περιφερειακά σοκ ζήτησης και ότι αυτά έχουν διαφορετικές επιπτώσεις ανάλογα με τη χώρα. Ο αυστηρός καθορισμός του ανωτάτου ορίου ελλείμματος μπορεί κάλλιστα να έχει αρνητικές επιπτώσεις, και πρέπει να ληφθούν πολύ περισσότερο υπόψη οι εκάστοτε καταστάσεις. Εκτός αυτού: πού είναι οι προτάσεις που αφορούν τον τρόπο με τον οποίο τα κράτη μέλη θα μπορέσουν να τονώσουν τις δημόσιες επενδύσεις τηρώντας το όριο του 3 %; Εδώ πρέπει να τεθούν σήματα προσανατολισμού από τις κατευθυντήριες γραμμές.
<P>
Η Ευρώπη εξακολουθεί να υποτιμά τη σημασία των διασυνοριακών μέτρων υποδομής, και πέντε χρόνια μετά τη συζήτηση στην Ευρωπαϊκή Διάσκεψη Κορυφής σχετικά με τη Λευκή Βίβλο του Delors ζητείται εδώ από το συμβούλιο των υπουργών οικονομικών της Ευρώπης να δημιουργήσει επιτέλους μια ευρωπαϊκή προστιθέμενη αξία στους τομείς της υποδομής των μεταφορών και των δομών της ενημέρωσης και της επικοινωνίας, να καθιερώσει εδώ τον εκσυγχρονισμό, εκμεταλλευόμενο στο πλαίσιο αυτό επιθετικά και το μέσο της Ευρωπαϊκής Τράπεζας Επενδύσεων, ούτως ώστε ενόψει της εξασθενημένης κατάστασης στην οποία έχει περιέλθει η οικονομική δραστηριότητα να τονωθεί περισσότερο απ' ότι μέχρι τώρα η ανάκαμψη μέσω ευρωπαϊκών δημόσιων επενδύσεων - κατά το δυνατόν σε εταιρική σχέση με ιδιώτες επενδυτές.
<P>
Η οικονομική πολιτική και η πολιτική απασχόλησης αλληλοσυμπληρώνονται, ενισχύοντας η μία την άλλη. Το σύμφωνο απασχόλησης πρέπει να έχει ιδιαίτερη σημασία. Αυτό μπορεί να το επιτύχει μόνον εάν γίνει ταυτόχρονα και επεξεργασία των βασικών προσανατολισμών της οικονομικής πολιτικής και των κατευθυντηρίων γραμμών της πολιτικής για την απασχόληση, ούτως ώστε και οι δύο κατευθυντήριες οδηγίες να ισχύσουν για την κατάρτιση τόσο των κρατικών προϋπολογισμών όσο και του ευρωπαϊκού προϋπολογισμού. Εάν η καταπολέμηση της μαζικής ανεργίας αποτελεί την πρόκληση υπ' αριθμόν 1 για το μέλλον της Ευρώπης, τότε δεν πρέπει να εναρμονισθούν μόνον οι παράγοντες, αλλά πρέπει να είναι δεδομένο το πλαίσιο δράσης καθώς και το περιεχόμενο και το χρονοδιάγραμμα.
<P>
Νομίζω πως με τον τρόπο αυτό μπορούν πραγματικά να συνδεθούν η οικονομική πολιτική και η πολιτική απασχόλησης, και εάν στη συνέχεια η φορολογική πολιτική παράσχει τη συμβολή της για παράδειγμα μέσω του μειωμένου φορολογικού δείκτη στον φόρο προστιθέμενης αξίας για παροχές υπηρεσιών με ένταση εργασίας, τότε η Ευρώπη μπορεί να σημειώσει μια σημαντική πρόοδο.

<SPEAKER ID=61 LANGUAGE="FR" NAME="Blot">
Κυρία Πρόεδρε, η έκθεση αυτή περιλαμβάνει ορισμένες ενδιαφέρουσες ομολογίες: στην αιτιολογική σκέψη ΣΤ, διαβάζω πως υπάρχει μία παρατεινόμενη διαφορά στη μεγέθυνση σε σχέση με τις Ηνωμένες Πολιτείες; στην αιτολογική σκέψη Ι, διαβάζω πως η φορολογική πίεση, η οποία είναι σε πολύ υψηλό επίπεδο, στην πλειοψηφία των ευρωπαϊκών κρατών, δεν ευνοεί ούτε την κατανάλωση, ούτε την ανάπτυξη, ούτε την απασχόληση; στην παράγραφο 4, ο εισηγητής αναγνωρίζει, δικαίως, τις μέτριες επιδόσεις της Ευρωπαϊκής Ένωσης ως προς την μεγέθυνση και την απασχόληση; στην παράγραφο 16, επισημαίνει πως στις δημόσιες επενδύσεις δεν δίνεται πάντοτε προτεραιότητα έναντι των δαπανών λειτουργίας; στην παράγραφο 23, ο εισηγητής λέει πως επιβάλλεται η επαγρύπνηση στον τομέα των ενδεχόμενων προοπτικών αντιπληθωρισμού.
<P>
Όλα αυτά είναι πολύ σωστά, αλλά δεν οδηγούν τον εισηγητή στην αμφισβήτηση ορισμένων δογμάτων στα οποία βασίζεται η οικονομική ολοκλήρωση στην Ευρώπη.
<P>
Ας πάρουμε το παράδειγμα του ευρώ. Η καθιέρωση του ευρώ αφαιρεί από τα κράτη μέλη τη δυνατότητα να ασκήσουν νομισματικές πολιτικές ρύθμισης της συγκυρίας. Σε περίπτωση συγκυριακού ασύμμετρου πλήγματος, στο οποίο δεν αναφέρεται η έκθεση, τα κράτη που θα πληγούν περισσότερο, για παράδειγμα, από τον πληθωρισμό, δεν θα μπορούν πλέον να τον καταπολεμήσουν ασκώντας διαφορετική νομισματική πολιτική. Μένει βέβαια η φορολογική πολιτική. Ή απομένουν ως μεταβλητές προσαρμογής ή η μισθολογική πολιτική, ή το ποσοστό ανεργίας.
<P>
Ωστόσο, οι εκκλήσεις για συντονισμό των φορολογικών συστημάτων - και, αλίμονο, στην παράγραφο 34, ο εισηγητής συμφωνεί ως προς αυτό - καταλήγουν να αφαιρέσουν από τα κράτη μέλη αυτό το δεύτερο μέσο προσαρμογής. Απομένει επομένως η ανεργία ως μέσο ρύθμισης, ή βεβαίως η πίεση στους μισθούς. Γιατί όχι; Όμως κανείς δεν είναι έτοιμος να το παραδεχτεί με κάθε ειλικρίνεια, για προφανείς εκλογικούς λόγους. Κάτι τέτοιο θα καθιστούσε το ευρώ ελάχιστα προσφιλές στην κοινή γνώμη, και τους δημιουργούς του επίσης.
<P>
Ο εισηγητής, μιλώντας εξ ονόματος μιας επιτροπής στην οποία κυριαρχούν οι Ομάδες του Σοσιαλιστικού Κόμματος και του Λαϊκού Κόμματος, δεν μπορούσε, βεβαίως, να εκφράσει μία άποψη διαφορετική από αυτήν των κυρίαρχων ομάδων και να καταγγείλλει το γεγονός ότι οι σοσιαλιστικές πολιτικές που ακολουθούνται στα 13 από τα 15 κράτη μέλη θα θέσουν την Ευρώπη σε δυσμενέστερη θέση στην παγκόσμια αγορά ως προς την ανταγωνιστικότητα.
<P>
Αυτός ακριβώς ο συνδυασμός της δυνατότητας για ελεύθερες ανταλλαγές σε παγκόσμιο επίπεδο με την αύξηση των φορολογικών και κοινωνικών επιβαρύνσεων, ο οποίος προκλήθηκε από τον σοσιαλισμό, ερμηνεύει εν μέρει τη χαμηλή μεγέθυνση της Ευρώπης, κυρίως απέναντι στις Ηνωμένες Πολιτείες. Δεν υπάρχει κοινωνική πρόοδος χωρίς οικονομική ανάπτυξη. Όμως δεν υπάρχει ανάπτυξη εκεί όπου το επιχειρηματικό πνεύμα καταπατάται από τη θεωρία της κοινωνικής ισότητας και την επικράτηση της γραφειοκρατίας.
<P>
Έτσι, με την κακή οικονομική διαχείριση καθώς και με τον δογματικό κοσμοπολιτισμό του, ο σοσιαλισμός στρέφεται ενάντια στους λαούς. Οι γενικοί προσανατολισμοί μιας ευρωπαϊκής πολιτικής θα έπρεπε να βρίσκονται ακριβώς στον αντίποδα του κρατισμού καθώς και του κοσμοπολιτισμού, οι οποίοι ωφελούν κυρίως την κυρίαρχη αμερικανική οικονομία. Λυπάμαι πάντως που ο εισηγητής δεν έκρινε σκόπιμο να μιλήσει για την επίδραση της κυριαρχίας των Ηνωμένων Πολιτειών στην ευρωπαϊκή οικονομία.
<P>
Τέλος, είναι λυπηρό το γεγονός ότι η αυτο-λογοκρισία που κυριάρχησε σε αυτήν την έκθεση - ήταν ωστόσο, η επιθυμητή προσέγγιση, αναμφίβολα δεν μπορούσε να κάνει διαφορετικά - ώθησε τον εισηγητή να περιορίσει την έκθεσή του σε καθαρά τεχνικές πτυχές και μάλιστα συχνά πολύ σωστά κατηρτισμένες, χωρίς, ωστόσο, να θίγει τα αληθινά, ουσιαστικά ερωτήματα πολιτικής φύσης που αντιμετωπίζουν οι οικονομίες μας και τα οποία θα πρέπει σίγουρα να θίξουμε κάποτε ενώπιον των λαών μας.

<SPEAKER ID=62 LANGUAGE="NL" NAME="Van Lancker">
Κύριε Πρόεδρε, εξ ονόματος της Σοσιαλιστικής Ομάδας θα ήθελα να εκφράσω την ανακούφισή μας για το γεγονός ότι έστω και την τελευταία στιγμή μπόρεσε να υπάρξει μία γνωμοδότηση και να διεξαχθεί συζήτηση για το ευρωπαϊκό σύμφωνο απασχόλησης. Στο Αμστερνταμ και στο Λουξεμβούργο τέθηκε στην πολιτική ατζέντα της Ευρώπης με τρόπο αδιαμφισβήτητο το ζήτημα της απασχόλησης, παρ' όλα αυτά είναι προφανές ότι η διαδικασία του Λουξεμβούργου δεν αρκεί από μόνη της για να μειωθεί δραστικά η ανεργία στην Ευρώπη. Μας χρειάζεται μία μακροοικονομική, ευρωπαϊκή στρατηγική, μία συνεκτική στρατηγική διαρθρωτικών μέτρων για την αγορά εργασίας, μέσω της οποίας να μπορέσουμε να ενώσουμε τις προσπάθειές μας κατευθύνοντάς τις στην καταπολέμηση της ανεργίας.
<P>
Η πρόταση της γερμανικής Προεδρίας σχετικά με το ευρωπαϊκό σύμφωνο απασχόλησης μάς βρίσκει απολύτως σύμφωνους. Μάλιστα το ίδιο το Ευρωπαϊκό Κοινοβούλιο έχει επανειλημμένως ζητήσει τη σύναψη ενός συμφώνου για την απασχόληση ως αναγκαίο αντίβαρο στο σύμφωνο σταθερότητας. Για να πω όμως την αλήθεια, η τελευταία εκδοχή αυτού του συμφώνου για την απασχόληση μού φαίνεται αρκετά αδύναμη. Η Ευρωπαϊκή Ένωση δεν μπορεί να εφαρμόσει μία σοβαρή πολιτική για την απασχόληση παπαγαλίζοντας ξανά και ξανά λέξεις όπως μείγμα πολιτικών ή εκσυγχρονισμός του συστήματος κοινωνικής πρόνοιας και γαρνίροντάς τις με λίγη σάλτσα Λουξεμβούργου. Θα ήθελα επίσης να σας εξομολογηθώ, αγαπητοί συνάδελφοι, ότι οι οικονομικές κατευθυντήριες γραμμές που μας υπεβλήθησαν προς συζήτηση μου δίνουν την εντύπωση ότι το μόνο που κάνουν είναι να επικαλούνται διαρκώς ως πανάκεια μία έτι αυστηρότερη δημοσιονομική πολιτική για πολλά κράτη μέλη, θεωρώντας ότι μπορούν να δημιουργηθούν θέσεις απασχόλησης μέσω ελαστικής διαμόρφωσης μισθών και ημερομισθίων, απορρύθμισης της αγοράς εργασίας και περιορισμού του συστήματος κοινωνικής προστασίας, ιδέες που με κανένα τρόπο δεν πιστεύω ότι θα έπρεπε να αποτελέσουν τη βάση μίας ευρωπαϊκής στρατηγικής για την απασχόληση. Πρόκειται μάλλον περί ενός αμερικάνικου κοκτέιλ που δεν δημιουργεί κανένα νέο μέσο για την ανάπτυξη, αλλά αντίθετα οδηγεί σε αύξηση της κοινωνικής ανισότητας και ανασφάλειας.
<P>
Οι ευρωπαίοι σοσιαλιστές και σοσιαλδημοκράτες παρουσίασαν στο συνέδριο που διεξήχθη στο Μιλάνο υπό τη διεύθυνση του Antonio Gutiιrres το δικό τους σχέδιο για ένα σύμφωνο για την απασχόληση, και με χαρά μου διαπιστώνω ότι τόσο η Martine Aubry όσο και ο Dominique Strauss-Kahn υιοθετούν σημαντικό μέρος του σχεδίου αυτού. Το μήνυμά του είναι σαφές, κύριε Επίτροπε. Το ευρωπαϊκό σύμφωνο πράγματι δεν θα πρέπει να αποτελέσει κενό γράμμα, ούτε, ακόμα χειρότερο, να καταντήσει ένα νεοφιλελεύθερο βιβλίο μαγειρικής. Θα πρέπει να περιλαμβάνει συγκεκριμένα μέτρα και να δεσμεύει με τρόπο σαφή, βάσει συγκεκριμένων συμφωνιών, όλα τα ενεχόμενα μέρη, τόσο την Ευρωπαϊκή Κεντρική Τράπεζα και τους κοινωνικούς εταίρους, όσο και το Συμβούλιο ΕCOFIN και Κοινωνικών Υποθέσεων. Ένα σημαντικό στοιχείο που πιστεύουμε ότι θα πρέπει να περιληφθεί σε ένα τέτοιο σύμφωνο είναι πρώτα και κύρια μία ευρωπαϊκή αναπτυξιακή στρατηγική. Οι σημερινές προοπτικές ανάπτυξης, γύρω στο 2 %, απειλούν να προκαλέσουν ακόμα περισσότερη ανεργία. Το ειδικό πρόγραμμα δράσης του Αμστερνταμ ήταν καλό αλλά πολύ περιορισμένο. Για αυτό το λόγο θα πρέπει να διαθέσουν νέους πόρους η Ευρωπαϊκή Τράπεζα Επενδύσεων και το ταμείο, ενώ θα πρέπει να επιτραπεί στα κράτη μέλη να αναζωογονήσουν την οικονομία τους μέσω της δημοσιονομικής τους πολιτικής, ερμηνεύοντας το σύμφωνο σταθερότητας ελαστικότερα και όχι τόσο περιοριστικά.
<P>
Χρειάζεται επιπλέον σε ένα τέτοιο σύμφωνο να περιληφθεί μία φορολογική πολιτική η οποία να μην αποθαρρύνει αλλά να ενισχύει την απασχόληση. Η απόφαση σε σχέση με τον ΦΠΑ σε υπηρεσίες έντασης εργασίας είναι σωστή, ωστόσο δεν έχουμε έρθει ακόμα στο «ψητό», ας το πω έτσι, δηλαδή στις προτάσεις των Monti και Primarolo. Θα πρέπει οι προτάσεις αυτές να προωθηθούν το ταχύτερο δυνατό, για να ξεκινήσουμε επιτέλους τις συζητήσεις για μία ευρωπαϊκή φορολογική πολιτική.
<P>
Τρίτον, οι κατευθυντήριες γραμμές για την απασχόληση θα πρέπει να ενισχυθούν και να συγκεκριμενοποιηθούν. Μία συγκεκριμένη δέσμευση θα ήταν για παράδειγμα να φθάσουν όλα τα κράτη μέλη στο επίπεδο των τριών κρατών με τα καλύτερα αποτελέσματα, οπότε και θα εξασφαλίζαμε ίσως εργασία όχι σε 150 αλλά σε 180 εκατομμύρια ανθρώπους. Επιπλέον θα πρέπει να συνδέσουμε το ταχύτερο δυνατό την απασχόληση με την κοινωνική προστασία.
<P>
Τέλος, αγαπητοί συνάδελφοι, χρειάζεται περισσότερος συντονισμός. Περισσότερος συντονισμός μεταξύ των κατευθυντήριων γραμμών για την πολιτική απασχόλησης αφενός και των κατευθυντήριων γραμμών για την οικονομία αφετέρου, όχι μόνο όσον αφορά τα χρονοδιαγράμματα, αλλά κυρίως το περιεχόμενό τους. Είναι πλέον απαράδεκτο να διαθέτουμε κατευθυντήριες γραμμές για την οικονομία που να βασίζονται στη δημοσιονομική λιτότητα και να εξαρτάται συγχρόνως η πολιτική για την απασχόληση από τέτοιες κατευθυντήριες γραμμές λιτότητας. Με αυτόν τον τρόπο δεν θα επιτύχουμε ποτέ μία σοβαρή αναπτυξιακή στρατηγική. Αυτό ακριβώς θέλουμε να καταστήσουμε σαφές στη Διάσκεψη Κορυφής της Κολωνίας. Ας ελπίσουμε ότι κάποιοι θα μας ακούσουν.

<SPEAKER ID=63 LANGUAGE="DE" NAME="Langen">
Κυρία Πρόεδρε, αξιότιμοι κυρίες και κύριοι, εάν ακούσει κανείς τη συνάδελφο κ. van Lancker, η οποία δεν επιθυμεί ένα νεοφιλελεύθερο βιβλίο μαγειρικής, τότε δεν μπορώ παρά να πω ότι ούτε εμείς σκοπεύουμε να μετατρέψουμε τις κατευθυντήριες γραμμές της οικονομικής πολιτικής σε ένα σοσιαλιστικό βιβλίο με παραμύθια. Θα ήθελα να ευχαριστήσω θερμά τον συνάδελφο κ. Fourηans καθώς και τον Επίτροπο de Silguy, επειδή παρουσίασαν εδώ ευθέως τις κατευθυντήριες γραμμές τους για την οικονομική πολιτική, τις οποίες και εξέφρασαν γραπτώς. Γνωρίζω πως αυτές αποτελούσαν επίμαχο θέμα επί σειρά ετών. Σήμερα έχουμε το ευρώ, σήμερα δεν αμφισβητείται το γεγονός ότι είναι ορθές οι προτάσεις τους και ότι και η έκθεση του συναδέλφου κ. Menrad που πραγματεύεται την πτυχή της πολιτικής για την απασχόληση είναι μια πολύ καλή έκθεση, η οποία μπορεί να συζητηθεί εδώ από κοινού με την έκθεση Fourηans.
<P>
Αν ακούσατε μόλις τη συνάδελφο κ. Randzio-Plath, θα διερωτάσθε ασφαλώς αν έχει ήδη εγκαταλείψει βασικά το Σύμφωνο Σταθερότητας και Ανάπτυξης. Το τόνισε μάλιστα επανειλημμένα και στην επιτροπή. Θεωρώ απολύτως αναγκαία την τήρηση των τριών σημαντικότερων σημείων, ήτοι του Συμφώνου Σταθερότητας και Ανάπτυξης, μιας μισθολογική πολιτικής προσανατολισμένης στην παραγωγικότητα και της ανάγκης για διαρθρωτικές μεταρρυθμίσεις. Τις τελευταίες εβδομάδες και τους τελευταίους μήνες συζητήσαμε επανειλημμένα για τη σωστή στρατηγική στους τομείς της οικονομικής και χρηματοπιστωτικής πολιτικής στη χώρα του ευρώ. Εδώ είναι ξεκάθαρο το άρθρο 105 της Συνθήκης ΕΕ. Η σταθερότητα των τιμών ως έργο που πρόκειται να επιτελέσει η Ευρωπαϊκή Κεντρική Τράπεζα προηγείται σαφώς της οικονομικής πολιτικής. Θα υπάρξει κάποιος μεγαλύτερος συντονισμός των οικονομικών πολιτικών; Ναι, και αυτό ρυθμίζεται στη Συνθήκη. Θα έχουμε και μια συμβατική πολιτική παρέμβασης οικονομικοπολιτικής φύσεως α λα Keynes με στόχο τον χειρισμό της οικονομικής δραστηριότητας; Όχι!
<P>
Οι λύσεις για την εξάλειψη της μακροχρόνιας ανεργίας στην Ευρώπη δεν συνίστανται σε ένα ευρωπαϊκό πρόγραμμα απασχόλησης ή σε μια εξισωμένη οικονομική πολιτική των κρατών μελών της Ευρωπαϊκής Οικονομικής και Νομισματικής Ένωσης, αλλά σε διαρθρωτικές μεταρρυθμίσεις. Δεν πρέπει να υπάρχει αμφιβολία για το γεγονός ότι το Σύμφωνο Σταθερότητας ήταν, είναι και θα παραμείνει σωστό. Βλέπω τον συνάδελφο κ. Diller, τον κοινοβουλευτικό υφυπουργό στο Ομοσπονδιακό Υπουργείο Οικονομικών. Ο πρώην προϊστάμενός σας, ο κ. Lafontaine, δεν έπεισε ως γνωστόν την Ευρώπη με τις ιδέες του για το συγκεκριμένο θέμα και βασικά απέτυχε.
<P>
Είναι σωστό πως η νομισματική πολιτική δεν πρέπει να βάζει εμπόδια στον δρόμο της οικονομικής και δημοσιονομικής πολιτικής. Ωστόσο, είναι επίσης σωστό ότι μια κατάσταση στην οποία επικρατούν τα σταθερά επιτόκια, οι σταθερές τιμές και τα χαμηλά επιτόκια παρέχει στα κράτη μέλη της ΕΕ ένα πολύ μεγαλύτερο περιθώριο δράσης απ' ότι μέχρι τώρα για την εξάλειψη της μακροχρόνιας ανεργίας. Για τον λόγο αυτό δεν είναι απαραίτητο να υπάρξει χαλάρωση της δημοσιονομικής πειθαρχίας, πράγμα που δεν είναι και σκόπιμο, όπως το τόνισε ο συνάδελφος κ. Herman. Στα μεταρρυθμιστικά μέτρα διάφοροι συνάδελφοι ανέφεραν την ευελιξία των αγορών εργασίας. Η συνάδελφος κ. van Lancker αναφέρθηκε στο σύστημα συνταξιοδότησης. Φρονώ πως ειδικά η Γερμανία με το σύστημα συνταξιοδότησής της που χρηματοδοτείται από εισφορές θα έχει, μακροπρόθεσμα, σοβαρά προβλήματα και πως μία γενεά δεν μπορεί να επιτύχει την δόμηση και ενός συστήματος ταμείων παράλληλα με την εισφορά. Πρέπει λοιπόν να γίνουν λίαν εκτεταμένες μεταρρυθμίσεις, οι οποίες πρέπει να αποτρέψουν το γεγονός να προκαλέσουν εξίσου προβλήματα η επιβάρυνση του εθνικού προϊόντος από το κράτος, μια υπερβολικά μεγάλη φορολογική επιβάρυνση και μια επιβάρυνση προερχόμενη από την κοινωνική πολιτική και την πολιτική επιδότησης.
<P>
Εάν ο συντονισμός της οικονομικής πολιτικής προκαλέσει τη δημιουργία μιας διαδικασίας μάθησης και ανταγωνισμού κατά το σύνθημα «πώς το κάνουν αλήθεια τα άλλα κράτη; », τότε με αυτό θα έχουν επιτευχθεί περισσότερα απ' ότι με απατηλά προγράμματα δαπανών. Ο ανταγωνισμός μεταξύ των κρατών στη χώρα του ευρώ θα προκαλέσει την αμφισβήτηση πολλών κληροδοτημάτων, πράγμα που θεωρώ τόσο σωστό όσο και καλό!

<SPEAKER ID=64 LANGUAGE="NL" NAME="Boogerd-Quaak">
Κύριε Πρόεδρε, συζητούμε δύο καλές προτάσεις, ωστόσο το σημαντικότερο είναι να επιτύχουμε μία ισχυρή οικονομία, ούτως ώστε να ενισχυθεί η δημιουργία θέσεων απασχόλησης. Προς το σκοπό αυτό διαθέτουμε την εσωτερική αγορά και την ΟΝΕ, αν και από μόνες τους αυτές δεν αρκούν. Θα ήθελα να αναφερθώ σήμερα κυρίως στο ζήτημα του απεριόριστου φορολογικού ανταγωνισμού. Θεωρώ ότι έχει σημειωθεί πρόοδος στο ζήτημα αυτό χάρη στις προσπάθειες του Επιτρόπου, ωστόσο το Συμβούλιο δεν έχει αναλάβει επαρκή δράση. Το Συμβούλιο ιδιαίτερα δεν θέλει να προχωρήσουν διάφορα σημαντικότατα ζητήματα, για παράδειγμα η μεταφορά των επιβαρύνσεων στην εργασία προς τη φορολογία για το περιβάλλον και την ενέργεια, ζήτημα το οποίο μάλλον θα παραμείνει και πάλι σε στασιμότητα. Ακριβώς για τέτοια ζητήματα διαγράφονται σημαντικές δυνατότητες. Με αίτημά μου υπεβλήθη στην Επιτροπή Κοινωνικών Υποθέσεων και Απασχόλησης μία έκθεση σχετικά με την φορολόγηση της παραγωγής και τους πράσινους φόρους, από την οποία έκθεση καθίσταται σαφές ότι η επιβολή τέτοιων φόρων σε ευρωπαϊκό επίπεδο θα έχει σημαντικές συνέπειες για την απασχόληση. Θα ήθελα να επιστήσω την προσοχή της Ευρωπαϊκής Επιτροπής σε αυτή την έκθεση που συνέταξαν οι υπηρεσίες μελετών.
<P>
Ο περιορισμός της διπλής φορολογίας των εισοδημάτων από την εργασία, μέσω διαφορετικής αντιμετώπισης των επιδοτήσεων και της φορολογίας στα κράτη μέλη, δημιουργεί επιπλέον σημαντικά προσκόμματα στην κινητικότητα των εργαζομένων. Για το λόγο αυτό, αλλά και υπέρ των συστημάτων κοινωνικής πρόνοιας και συντάξεων, θεωρώ ότι θα πρέπει να καταβληθούν προσπάθειες για τη σύγκληση μεταξύ των κρατών μελών. Δεν ζητώ την επιβολή ευρωπαϊκής νομοθεσίας εκ των άνω. Αντίθετα πιστεύω ότι μπορούν να καταβληθούν προσπάθειες από κάτω προς τα επάνω με στόχο τη σύγκλιση, κάτι απαραίτητο προκειμένου να χρηματοδοτηθεί η μελλοντική γήρανση του πληθυσμού. Θα ήθελα στο σημείο αυτό να επιστήσω για άλλη μία φορά την προσοχή σας στο τεράστιο δημογραφικό πρόβλημα που θα αντιμετωπίσουμε σε λίγα χρόνια και για το οποίο είναι απαραίτητο να υπάρξει συντονισμός σε επίπεδο Ένωσης.

<SPEAKER ID=65 NAME="Χριστοδούλου">
Κύριε Πρόεδρε, η έκθεση της Επιτροπής για τους γενικούς προσανατολισμούς αυτό τον χρόνο χαρακτηρίζεται από μια ποιοτική αναβάθμιση και δίνει ιδιαίτερη έμφαση στην απασχόληση, τονίζοντας την ανάγκη πραγματικών διαρθρωτικών αλλαγών. Επιπλέον, πέραν των γενικών προσανατολισμών, αναφέρεται και ξεχωριστά σε κάθε χώρα - αναγνωρίζοντας ότι κάθε χώρα έχει ιδιοτυπίες - και αντιμετωπίζει χωριστά την εξέλιξη της οικονομίας της, προτείνοντας και τις αναγκαίες μεταρρυθμίσεις.
<P>
Αυτή η αλλαγή ήταν αναγκαία και θα ήθελα να σημειώσω ότι συμβαδίζει με την ελαστικότητα της ερμηνείας και της τάσεως των κριτηρίων που περιλαμβάνονται στη Συνθήκη και που κατ' επανάληψη έχω υποστηρίξει. Η ύπαρξη αυτή τη στιγμή της Οικονομικής και Νομισματικής Ενώσεως αποδεικνύει ότι δεν είναι ένα τυπικό γεγονός, είναι μια δυναμική αντιμετώπιση νομισματικών και οικονομικών θεμάτων και προϋποθέτει και τον συντονισμό όχι μόνο των νομισματικών, αλλά των οικονομικών και των κοινωνικών πολιτικών των κρατών της Ευρωπαοκής Ενώσεως.
<P>
Ένα άλλο στοιχείο το οποίο θα πρέπει να έχουμε υπόψη μας είναι ότι η ευελιξία αυτή πρέπει να χαρακτηρίζει και το δομικό πλαίσιο. Εάν δεν υπάρχει κάποιος συντονισμός των γενικοτέρων οικονομικών πολιτικών, η νομισματική πολιτική δεν θα έχει ούτε την αποτελεσματικότητα αλλά ούτε και την ισχύ την οποία θέλουμε να έχει, ώστε να μπορέσει το νόμισμα της Ευρωπαοκής Ενώσεως να παίξει το πραγματικό του ρόλο. Κάτω λοιπόν από αυτές τις συνθήκες θα πρέπει να αποφευχθεί οποιαδήποτε δυνητική διχοτόμηση στο εσωτερικό της Ένωσης και να επιδιωχθεί η ένταξη στην ΟΝΕ το συντομότερο δυνατό όλων των κρατών μελών. Μόνο έτσι θα ήταν δυνατό να επιτευχθούν καλύτερα και να χαρακτηρίζονται από αποτελεσματικότητα οι συνολικές και συντονισμένες οικονομικές μεταρρυθμίσεις που ζητάει η Επιτροπή. Και μόνο με αυτό τον τρόπο θα μπορέσουμε πράγματι, όπως έχει σχεδιασθεί από την Συνθήκη του Μάαστριχτ, να έχουμε μια πραγματική οικονομική και νομισματική ένωση.
<P>
Χαιρετίζω λοιπόν την διαπίστωση που έχει κάνει η Επιτροπή πάνω στον τομέα αυτό, η οποία φαίνεται να ανοίγει μια πιο ορθολογική και οικονομικά πιο αποτελεσματική οικονομική προσέγγιση, τα κύρια χαρακτηριστικά της οποίας πολύ ορθώς επισημαίνονται, σχολιάζονται και βελτιώνονται από τον εισηγητή μας κ. Fourηans στην έξοχη μελέτη την οποία έχει κάνει.

<SPEAKER ID=66 LANGUAGE="PT" NAME="Ribeiro">
Κύριε Πρόεδρε, χαιρετίζουμε το γεγονός ότι διεξάγουμε μία κοινή συζήτηση για τους οικονομικούς προσανατολισμούς και το «Σύμφωνο για την Απασχόληση». Κατά τα φαινόμενα, οδεύουμε προς τη σωστή κατεύθυνση όταν αποδεχόμαστε, ή τουλάχιστον θέτουμε στη συζήτηση την αντίληψη ότι η ανεργία δεν μπορεί να αντιμετωπισθεί παρά μόνον με την εφαρμογή οικονομικών πολιτικών προσανατολισμένων προς τη δημιουργία θέσεων εργασίας. Όμως απλώς κατά τα φαινόμενα...
<P>
Διότι η παρούσα συζήτηση, που διεξάγεται αργά σήμερα το απόγευμα, θα περάσει σαν ένα φευγαλέο δρώμενο, θα καταγραφεί σαν μια απαρατήρητη εισαγωγή σε μία εβδομάδα πλούσια σε γεγονότα, από αυτά που επισκιάζουν την οποιαδήποτε συζήτηση... πόσον μάλλον μία συζήτηση με θέμα τους οικονομικούς προσανατολισμούς και την απασχόληση!
<P>
Κάτι αναμένουμε από την Κολωνία: αναμένουμε να διεξαχθεί και εκεί μια κοινή συζήτηση για την οικονομία και την ανεργία, και κυρίως αναμένουμε ότι δεν θα μείνει αδιάφορη στην πορεία που προβλέπεται να πραγματοποιηθεί κατά της ανεργίας, της επισφαλούς απασχόλησης και του κοινωνικού αποκλεισμού, μία ακόμη κινητοποίηση μετά από τις άλλες που αναφέρονται στην έκθεση Menrad... και που δεν θα μπορούσαν να αγνοηθούν.

<SPEAKER ID=67 LANGUAGE="DE" NAME="Raschhofer">
Κύριε Πρόεδρε, αγαπητοί συνάδελφοι, μια σταθερή οικονομική πολιτική που δεν θα καταπνίγει τις επιχειρήσεις συνιστά το βέλτιστο μέσον για τη δημιουργία περισσοτέρων θέσεων εργασίας. Πέρυσι επετεύχθη μια μείωση της ανεργίας στο 10 %. Η χαροποιός, αλλά επ' ουδενί ικανοποιητική αυτή τάση δεν μπορεί όμως να αποδοθεί στα μέτρα που έλαβε η Ένωση στον τομέα της πολιτικής για την απασχόληση, όπως ισχυρίζονται πολλοί. Η διαπίστωση ότι απέβησαν ανεπαρκείς και ελάχιστα επιτυχείς οι μέχρι τούδε προσπάθειες της Ένωσης ή καλύτερα της ΝΑΡ καθιστά αναγκαία τη διαμόρφωση και του τωρινού συμφώνου απασχόλησης.
<P>
Εάν θέλουμε να κρίνουμε θετικά τα υπάρχοντα έγγραφα, μπορούμε να πούμε πως αναγνωρίστηκαν τα προβλήματα και πως έγιναν προοιμιακές σκέψεις για σωστά σχέδια και προσεγγίσεις. Όμως οι προσεγγίσεις και η επίγνωση των προβλημάτων από μόνες τους δεν δημιουργούν ούτε μία μοναδική θέση εργασίας. Η βούληση και τα σχέδια είναι υπαρκτά, η μεγάλη έλλειψη συνίσταται όμως στην εφαρμογή των μέτρων. Η ίδια η Ένωση δεν έχει παρά περιορισμένες δυνατότητες για τη δημιουργία θέσεων εργασίας. Αυτό αποτελεί καθήκον των εθνικών κρατών και των επιχειρήσεων, προπάντων των μικρομεσαίων επιχειρήσεων, στις οποίες πρέπει να δοθεί όλη μας η προσοχή.
<P>
Η δημιουργία μιας νέας θέσης εργασίας στοιχίζει περίπου ένα εκατομμύριο σελλίνια στο νόμισμα της χώρας μου. Επομένως, οι πόροι των διαρθρωτικών ταμείων και μόνον θα μπορούσαν να έχουν δημιουργήσει 6 εκατομμύρια θέσεις εργασίας από το 1989 και ύστερα! Όμως ο πρόεδρος του Ελεγκτικού Συνεδρίου κ. Friedmann δήλωσε πως δεν φαίνονται πουθενά αυτές οι θέσεις εργασίας. To σύμφωνο απασχόλησης...
<P>
Ο Πρόεδρος αφαιρεί τον λόγο από την ομιλήτρια

<SPEAKER ID=68 LANGUAGE="DE" NAME="Weiler">
Αγαπητοί συνάδελφοι, προκαλεί έκπληξη, ίσως όμως και όχι, το γεγονός ότι η συζήτηση αυτή εκθέτει σήμερα όντως τις διαφορετικές απόψεις σχετικά με την οικονομική και την κοινωνική πολιτική και την πολιτική απασχόλησης στην Ευρώπη. Μάλλον δεν είναι και τόσο άξιον απορίας, επειδή δυστυχώς βρισκόμαστε ήδη, ως γνωστόν, στον προεκλογικό αγώνα. Διαφορετικά, οι παρεμβάσεις δεν θα είχαν λάβει ίσως τη μορφή που έχουν τώρα. Ο κ. Menrad υπέβαλε μια συνετή και καλή έκθεση, την οποία υποστηρίζει και η Ομάδα μου, εφόσον εγκριθούν και οι τροπολογίες μας. Έχει δίκιο ότι δεν χρειάζεται να εφεύρουμε τα πάντα εκ νέου. Σε μερικά κράτη μέλη έχουμε εθνικές εμπειρίες, σε ευρωπαϊκό όμως επίπεδο ο τρόπος με τον οποίο θα διαμορφώσουμε και θα εφαρμόσουμε το σύμφωνο απασχόλησης αποτελεί πράγματι άγνωστο πεδίο. Αγνωστο πεδίο ήταν και τα εθνικά σχέδια δράσης, και σε αντίθεση με την προηγούμενη αγορήτρια είμαι μάλιστα της γνώμης ότι οι κατευθυντήριες γραμμές του Λουξεμβούργου και τα εθνικά σχέδια δράσης κ.α. προέκυψαν από το γεγονός ότι έχουμε ένα χαμηλότερο ποσοστό ανεργίας. Ασφαλώς και πρέπει να γίνουν πολλά πράγματα ακόμη. Αυτό αποτελεί αναμφισβήτητο γεγονός και αναφέρθηκε και στις δύο εκθέσεις.
<P>
Παρ' όλη τη σύμπνοια θα ήθελα όμως, κύριε Menrad, να αναφέρω μερικές ακόμα πτυχές στις οποίες διαφωνούμε, και δεν πιστεύω επίσης πως η γερμανική κυβέρνηση το βλέπει τόσο στενά όσο το παρουσιάσατε εσείς, κύριε Langen. Εμείς χαιρετίσαμε φυσικά το σύμφωνο σταθερότητας, όμως δεν μας βοηθά η συνέχιση μιας πολιτικής σταθερότητας που στραγγαλίζει τους δημόσιους προϋπολογισμούς, στερώντας τους από κάθε πολιτικό περιθώριο δράσης καθώς επίσης και από την ανάγκη για τη δημιουργία όρων-πλαισίου στους τομείς της εκπαίδευσης, της έρευνας και της κατάρτισης. Δεν είναι αυτό το σύμφωνο σταθερότητας που φανταστήκαμε. Κι ούτε μας αρκεί, και στο σημείο αυτό έχει δίκιο η συνάδελφος κ. van Lancker, να έχουμε τη δυνατότητα να ασκήσουμε μια πολιτική απασχόλησης μόνον με το Ευρωπαϊκό Κοινωνικό Ταμείο, όσο σημαντικός κι αν είναι ο ρόλος του. Εδώ θα προκύψει οπωσδήποτε μία ακόμη ανάγκη κατά την επόμενη εκλογική περίοδο.
<P>
Στη γερμανική Προεδρία του Συμβουλίου που θα υποβάλλει το σύμφωνο απασχόλησης στην Κολωνία θα ήθελα ως τελευταίο να επισημάνω το εξής: μην ξεχάσετε, παρακαλώ, ότι απαιτούμε φυσικά να συμμετάσχουμε σε αυτό ως Κοινοβούλιο.

<SPEAKER ID=69 LANGUAGE="SV" NAME="Carlsson">
Κύριε Πρόεδρε, έχω ξαναπεί σ' αυτήν εδώ την Ολομέλεια, ότι η ανισότητα και η αδικία στην Ευρώπη βρίσκεται μεταξύ αυτών που έχουν εργασία και αυτών που στερούνται τη δυνατότητα να αισθανθούν συμμέτοχοι, να βρούν τα προς το ζειν και να αναπτυχθούν.
<P>
Συζητάμε, τώρα, τρεις εκθέσεις των συναδέλφων μου της Ομάδας του ΕΛΚ. Θέλω να τους συγχαρώ για το καλό αποτέλεσμα. Ας επιτρέψουμε στη βασική συνταγή για μία υγειή οικονομική πολιτική του κ. Fourηans να γίνει η βάση του φάρμακου που χρειάζεται η αγορά εργασίας της Ευρώπης. Οι κατευθυνόμενες δράσεις της κ. Thyssen για τις υπηρεσίες έντασης εργασίας, δυστυχώς, χρειάζονται. Είναι μία σαφής απόδειξη ότι οι υψηλοί φόροι εκδιώχνουν μία παρθένα αγορά υπηρεσιών που επεκτείνεται.
<P>
Ο τομέας παροχής πληροφοριών, υπηρεσιών και παροχής υπηρεσιών δεν είναι ανεπτυγμένος στην ΕΕ σε σύγκριση π.χ. με τις ΗΠΑ. Σ' αυτόν τον τομέα βρίσκονται πράγματι οι θέσεις εργασίας του μέλλοντος τις οποίες δεν έχουμε περιθώριο να τις εκδιώξουμε λόγω φόρων. Γι' αυτόν τον λόγο, χρειάζονται επίσης εκτεταμένες διαρθρωτικές μεταρρυθμίσεις των διαφόρων αγορών της Ευρώπης. Η κοινή αγορά πρέπει να υλοποιηθεί και να χρησιμοποιηθεί πλήρως. Η πίεση στον τομέα του ανταγωνισμού αυξάνεται με τη νομισματική ένωση. Αν γίνουν σωστοί χειρισμοί, τότε, η ανταγωνιστικότητα και η ευημερία της ΕΕ μπορούν να αυξηθούν.
<P>
Οι ευχαριστίες απευθύνονται επίσης και στην Επιτροπή, ειδικά στους σήμερα παρόντες Επιτρόπους, που ακούραστα επεσήμαιναν την έλλειψη δυναμικής, την ανάγκη αλλαγών, ειδικά όσον αφορά τον ρόλο των εθνικών κυβερνήσεων και κοινοβουλίων για να ληφθούν μέτρα ώστε να μειωθεί η φορολογική πίεση, να σταθεροποιηθούν τα οικονομικά του κράτους και να βελτιωθεί η αγορά εργασίας καθώς και ο τρόπος λειτουργίας της εκπαίδευσης στα διάφορα κράτη μέλη.
<P>
Ας χρησιμοποιήσουμε την ΕΕ για να δημιουργήσουμε προϋποθέσεις για επιχειρηματικές δραστηριότητες, ανάπτυξη και νέες θέσεις εργασίας - όχι για να καταργήσουμε μέσω ρυθμίσεων τις αναγκαίες θέσεις εργασίας, ή να καθόμαστε εδώ και να πιστεύουμε ότι μπορούμε να ανακατανείμουμε και να «δημιουργήσουμε στα λόγια» τις νέες θέσεις εργασίας και τις μελλοντικές δυνατότητες στην Ευρώπη μας.

<SPEAKER ID=70 LANGUAGE="SV" NAME="Svensson">
Κύριε Πρόεδρε, τόσο η σύσταση της Επιτροπής όσο και η έκθεση Fourηans βασίζονται σε μία εσφαλμένη ουσιαστικά ιδέα, συγκεκριμένα την ιδέα μίας ενιαίας οικονομικής πολιτικής. Όλοι γνωρίζουμε ότι οι διαφορές στις δομές των οικονομιών των διαφόρων κρατών μελών είναι έντονες. Όταν χώρες, όπως αυτές της Ένωσης, έχουν τόσο διαφορετικές δομές, τότε, οι ίδιες αρχές όσον αφορά την οικονομική πολιτική οδηγούν σε έλλειψη ενότητας και σε αντιθέσεις. Αν επιζητείται, ωστόσο, η επίτευξη ενός αποτελέσματος που θα οδηγήσει στην εναρμόνιση, τότε πρέπει, αντιθέτως, η πολιτική να διαφοροποιείται και να ποικίλει σε εθνικό επίπεδο καθώς και να προσαρμόζεται στις εθνικές δομές.
<P>
Η Ένωση πρέπει επιτέλους να σταματήσει να άγεται από αφηρημένες θεωρίες εναρμόνισης, οι οποίες δεν έχουν καμία επαφή με τη συγκεκριμένη πραγματικότητα.

<SPEAKER ID=71 LANGUAGE="FR" NAME="Lienemann">
Κύριε Πρόεδρε, κύριε Επίτροπε, αγαπητοί μου συνάδελφοι, προκαλεί μάλλον έκπληξη το γεγονός ότι η Ευρωπαϊκή μας Ένωση διεξάγει από τη μία πλευρά μία εξαιρετική συζήτηση σχετικά με τους γενικούς προσανατολισμούς των οικονομικών πολιτικών, με τους γνωστούς περιορισμούς, ένα αυστηρό σύμφωνο σταθερότητας και, από την άλλη, μία πολιτική για την απασχόληση για την οποία έχουμε μόνο κάποιους ασαφείς προσανατολισμούς, ενώ συνεχώς λέμε πως το μεγάλο ερώτημα που τίθεται για την Ευρώπη και τους Ευρωπαίους είναι αυτό της απασχόλησης.
<P>
Πρωτίστως, ευχόμαστε τα ευρωπαϊκά θεσμικά όργανα να κάνουν τις δύο πτυχές - οικονομική πολιτική και πολιτική για την απασχόληση - να προσαρμοστούν και να συγκλίνουν. Ωστόσο, είναι σαφές πως αν δεν βγούμε από την μονοτονία μας, δεν θα υπάρξει επαρκής μεγέθυνση προκειμένου να υποχωρήσει η ανεργία. Το ευρωπαϊκό μνημόνιο που πρότειναν οι υπουργοί εργασίας της Γαλλίας και της Ιταλίας απαιτεί σαφέστατα να επιβάλλει η Ευρωπαϊκή Ένωση τον στόχο του ποσοστού μεγέθυνσης 3 % για τα επόμενα χρόνια. Κάτι τέτοιο δεν θα επιτευχθεί χωρίς σκληρές αποφάσεις. Ποιες μπορούμε να περιμένουμε;
<P>
Κατ' αρχάς, μία πολιτική ανάκαμψης των μεγάλων έργων, όπως είχε συστήσει ο Jacques Delors. Αναφερόμαστε συχνά σε τέτοιου είδους προτάσεις, αλλά χωρίς ποτέ να αναλαμβάνουμε πραγματικά συγκεκριμένες οικονομικές και λειτουργικές δεσμεύσεις.
<P>
Στη συνέχεια, εάν θέλουμε την ανάκαμψη της ανάπτυξης, πρέπει να στηρίξουμε την εσωτερική ζήτηση. Σας υπενθυμίζω πως οι Ηνωμένες Πολιτείες βασίζονται σε μεγάλο βαθμό στην εσωτερική τους ζήτηση προκειμένου να ενισχύσουν την ανάπτυξή τους. Και εκεί, δεν υπάρχει κανένα θαύμα: για να ενισχυθεί η εσωτερική ζήτηση, πρέπει πρώτα να στηρίξουμε τους μισθούς. Πρέπει λοιπόν να εγκαταλείψουμε τη μετριοπαθή μισθολογική πολιτική η οποία κυριαρχούσε πολλές φορές. Είναι απαραίτητο τα οφέλη σε παραγωγικότητα και οι αυξήσεις των μισθών να συμβαδίζουν. Κατά δεύτερον, πρέπει να μειωθεί ο φόρος κατανάλωσης, και εμείς τασσόμαστε υπέρ της μείωσης των τιμών του ΦΠΑ, κυρίως στους τομείς που ευνοούν ιδιαίτερα τη δημιουργία θέσεων εργασίας.
<P>
Τέλος, πρέπει να στηρίξουμε την ενίσχυση των δημοσίων επενδύσεων: για παράδειγμα, τα μεγάλα έργα για τα οποία έχουμε μιλήσει, καθώς και η έρευνα. Ανησυχώ πάντοτε πάρα πολύ όταν ακούω αυτές τις βαρυσήμαντες δηλώσεις που εκφράζουν ικανοποίηση για τη μείωση των δημοσίων ενισχύσεων προς τις επιχειρήσεις, χωρίς να θέλουμε να παραδεχτούμε πως την ίδια στιγμή η πλειοψηφία αυτών των μεγάλων επιχειρήσεων, των μεγάλων επιχειρήσεων που ιδιωτικοποιήθηκαν, δεν επενδύουν πλέον στη βασική έρευνα, δεν επενδύουν πλέον στην έρευνα και την ανάπτυξη και οδηγούν έτσι στην υποχώρηση του τεχνολογικού μας επιπέδου.
<P>
Για να ολοκληρώσω, το ζήτημα της απασχόλησης δεν περιορίζεται στο ζήτημα της ανάπτυξης όσο απαραίτητη και αν είναι. Από τότε που εμφανίστηκε ο άνθρωπος, εργαζόμαστε λιγότερο και παράγουμε περισσότερα. Δεν καταλαβαίνω γιατί θα πρέπει να σταματήσει αυτή η κίνηση που κρατάει αιώνες τώρα. Έχει έρθει η ώρα για ένα νέο στάδιο μείωσης του χρόνου εργασίας, το οποίο θα πρέπει να αποτελέσει την ευκαιρία μιας καλύτερης ανακατανομής του παραγόμενου πλούτου. Ενδεχομένως η Ευρώπη να έχει πολλούς ανέργους, δεν ήταν όμως ποτέ τόσο πλούσια. Το ζήτημα είναι ότι ο πλούτος δεν είναι σωστά κατανεμημένος. Χρειάζεται επομένως ένα πιο δίκαιο φορολογικό σύστημα, γιατί η εναρμόνιση δεν αρκεί: θα πρέπει επίσης να φορολογούνται περισσότερο τα κεφάλαια και λιγότερο η εργασία. Πρέπει να επενδύσουμε στο μέλλον μέσω των δημοσίων επενδύσεων: μεγάλα έργα και έρευνα. Πρέπει να μειώσουμε τον χρόνο εργασίας, γεγονός που θα πρέπει να συνοδεύεται από κατάρτιση του ανθρώπινου δυναμικού. Από αυτήν την άποψη, τα εθνικά σχέδια για την απασχόληση είναι απολύτως θετικά.
<P>
Κύριε Επίτροπε, αγαπητοί συνάδελφοι, έχουμε τη γνώμη πως δεν τελειώσαμε. Σήμερα έχουμε δεκατρείς σοσιαλιστικές κυβερνήσεις. Οι ψηφοφόροι τους, όπως και οι λαοί της Ευρώπης, περιμένουν από αυτές να εφαρμόσουν μία πολιτική όχι μόνον υπέρ της απασχόλησης, αλλά και υπέρ ενός κοινωνικού προτύπου το οποίο δεν θα βασίζεται στην αβεβαιότητα.

<SPEAKER ID=72 LANGUAGE="NL" NAME="Metten">
Κύριε Πρόεδρε, η έλευση του ευρώ μεταβάλλει το χαρακτήρα των γενικών κατευθυντήριων γραμμών για την οικονομική πολιτική. Δεν μπορεί πλέον να ακολουθεί ο καθένας ανεξάρτητη πολιτική, αφ' ης στιγμής ένδεκα χώρες μέλη της Ένωσης αποτελούν μία ενιαία νομισματική ζώνη με μία κεντρική τράπεζα και νομισματική πολιτική. Η Ευρώπη χρειάζεται οπωσδήποτε τώρα ένα μείγμα οικονομικών πολιτικών. Και θα υπάρξει αυτό. Το ερώτημα είναι απλώς εάν η πολιτική θα παίξει στο σημείο αυτό ένα αρκετά δραστήριο ρόλο ή όχι. Δεδομένης λοιπόν αυτής της ανάγκης ενός ευρωπαϊκού μείγματος πολιτικών, με εξέπληξε η πρόταση της Ευρωπαϊκής Επιτροπής σχετικά με τις γενικές κατευθυντήριες γραμμές. Αντί να υπάρχει πρόοδος, η Επιτροπή μάς προτείνει να κάνουμε ένα μεγάλο βήμα προς τα πίσω. Γιατί αυτό;
<P>
Ενώ μέχρι τώρα το ευρωπαϊκό μείγμα πολιτικών απετελείτο από συστάσεις για τη δημοσιονομική πολιτική των κρατών μελών, τη νομισματική πολιτική των κεντρικών τραπεζών και την πολιτική μισθών των κοινωνικών εταίρων, η έλευση ακριβώς του ευρώ και της ΕΚΤ έκανε προφανώς την Ευρωπαϊκή Επιτροπή να θεωρεί ότι η νομισματική πολιτική δεν θα πρέπει πλέον να αποτελεί ουσιαστικό τμήμα του μείγματος πολιτικών, σαν να μπορούσαν οι κοινωνικοί εταίροι και οι εθνικές αρχές αποκλειστικά να επηρεάζουν την οικονομική πολιτική και σαν να μην χρειάζεται να παίξει και η ΕΚΤ ένα ρόλο υποστήριξης της όλης οικονομικής πολιτικής. Η συζήτηση αυτή διεξάγεται εδώ και καιρό, και γι' αυτό θα πρότεινα στην Ευρωπαϊκή Επιτροπή να ανακηρυχθεί και επίσημα σε γραμματεία των συντηρητικών δυνάμεων στην ΕΚΤ, οι οποίες ισχυρίζονται ότι το δεύτερο καθήκον που έχει αναλάβει η ΕΚΤ σύμφωνα με το άρθρο 105 της Συνθήκης, δηλ. η υποστήριξη της οικονομικής πολιτικής εφόσον έχει εξασφαλισθεί επαρκώς η σταθερότητα των τιμών, ικανοποιείται επαρκώς αφού η ΕΚΤ εξασφαλίσει τη σταθερότητα των τιμών. Σας παραπέμπω στην πολιτική στρατηγική που περιλαμβάνεται στην πρώτη μηνιαία έκθεση της ΕΚΤ. Ο Πρόεδρος της ΕΚΤ Duisemberg κατέστησε ωστόσο ευτυχώς σαφές κατά την τελευταία ακρόαση του Κοινοβουλίου, τη Δευτέρα της προηγούμενης εβδομάδας, ότι η μείωση των επιτοκίων της 8ης Απριλίου αποτελούσε ακριβώς μία προσπάθεια συμβολής στην οικονομική αναζωογόνηση της Ένωσης, με άλλα λόγια αναγνώρισε στην ουσία ότι και η νομισματική πολιτική έχει μία οικονομική λειτουργία. Γι' αυτό πιστεύω ότι θα ήταν μεγάλο λάθος - όπως λέγεται και στην έκθεση Fourηans - να περιορισθεί το μείγμα πολιτικών απλώς σε ορισμένα καθήκοντα για τα κράτη μέλη και τους κοινωνικούς εταίρους. Όχι, δεν είναι σωστό κάτι τέτοιο. Θα πρέπει να επιστρέψετε, Επίτροπε de Silguy, σε ένα μείγμα πολιτικών το οποίο να αναθέτει ένα σαφή ρόλο στη νομισματική πολιτική στα πλαίσια της συνολικής οικονομικής πολιτικής.

<SPEAKER ID=73 NAME="de Silguy">
Κύριε Πρόεδρε, κυρίες και κύριοι βουλευτές, επιτρέψτε μου πρωτίστως να σας πω πως θα στηρίξω την παρέμβασή μου στις πτυχές που αφορούν τους γενικούς προσανατολισμούς των οικονομικών πολιτικών, δεδομένου ότι ο κ. Mario Monti θα ασχοληθεί με την άλλη έκθεση, δηλαδή την έκθεση του κ. Menrad σχετικά με τα ζητήματα του ευρωπαϊκού συμφώνου για την απασχόληση.
<P>
Θα ήθελα εξ αρχής να συγχαρώ τον κ. Fourηans για την άριστη έκθεσή του και για την άριστη δουλειά, την οποία ολοκλήρωσε πολύ γρήγορα, και για αυτό τον συγχαίρω επίσης. Ουσιαστικά, οι γενικοί προσανατολισμοί των οικονομικών πολιτικών συνιστούν ένα κεντρικό μέσο, απαραίτητο για τον αποτελεσματικό συντονισμό των οικονομικών πολιτικών στην Ευρώπη, οι οποίες θέτουν, κυρία Lienemann, την απασχόληση στο κέντρο των προτεραιοτήτων των κυβερνήσεών μας, βεβαίως, αλλά επίσης και της Επιτροπής, και οπωσδήποτε και του Σώματός σας. Οι γενικοί προσανατολισμοί των οικονομικών πολιτικών θα εξεταστούν στο Συμβούλιο ECOFIN στις 10 Μαΐου, πριν εγκριθούν από τους αρχηγούς Κρατών και κυβερνήσεων στην Κολωνία, στις αρχές Ιουνίου.
<P>
Είχα ήδη την ευκαιρία, κύριε Metten, να παρουσιάσω λεπτομερώς την σύσταση της Επιτροπής ενώπιον της Επιτροπής Οικονομικής, Νομισματικής και Βιομηχανικής Πολιτικής, και δεδομένου του περιορισμένου χρόνου που μας δόθηκε απόψε, θα ήθελα, εάν μου επιτρέπετε, να συμπτήξω την παρέμβασή μου προκειμένου να απαντήσω γρήγορα στις ερωτήσεις και τις παρατηρήσεις του εισηγητή σας, καθώς και σε αυτές που τέθηκαν απόψε. Για να σας διευκολύνω, θα ομαδοποιήσω τα σχόλιά μου γύρω από δύο θέματα, την παρούσα οικονομική κατάσταση και την εφαρμογή των γενικών προσανατολισμών των οικονομικών πολιτικών.
<P>
Καταρχάς, η οικονομική κατάσταση στην Ευρώπη. Η κατάσταση βελτιώνεται. Αργά, οπωσδήποτε, αλλά βελτιώνεται και παρά τις ανησυχίες, οι οποίες αντηχούν στις πρόσφατες έρευνες, παρά τις ανησυχίες αυτές, οι οποίες παραμένουν, η σημερινή διαπίστωση παραμένει ενθαρρυντική και οι θεμελιώδεις οικονομικοί δείκτες της Ευρωπαϊκής Ένωσης εξυγιαίνονται. Ως απόδειξη αναφέρω την καλή κατάσταση της κατανάλωσης και της εμπιστοσύνης των νοικοκυριών.
<P>
Η επιβράδυνση της παγκόσμιας ανάπτυξης επηρέασε την ευρωπαϊκή μεγέθυνση μόνο σε ένα περιορισμένο ποσοστό και μόνο προσωρινά. Η ευρωπαϊκή ανάπτυξη αναμένεται να επιταχυνθεί κατά την διάρκεια του έτους για να φτάσει στο τέλος του 1999 έναν ετήσιο ρυθμό από 2, 5 έως 3 %. Οι πρόσφατες νομισματικές εξελίξεις, κύριε Metten, ενισχύουν την εμπιστοσύνη των οικονομικών παραγόντων και αναμένεται να έχουν θετικές επιπτώσεις, κυρίως στον τομέα των ιδιωτικών επενδύσεων, γνωρίζετε όμως καλά πως ποτέ δεν σχολιάζω τις αποφάσεις που λαμβάνει η Ευρωπαϊκή Κεντρική Τράπεζα, για να μην κατηγορηθώ πως προσβάλω έτσι την ιερή αρχή της ανεξαρτησίας.
<P>
Η κατάσταση της απασχόλησης βελτιώνεται. Οπωσδήποτε με πολύ αργούς ρυθμούς, κυρία Moreau. Σας άκουσα με προσοχή, κυρία Van Lancker. Παρατηρώ τους αριθμούς: η απασχόληση αναμένεται να αυξηθεί κατά 0, 8 % το 1999 και κατά 0, 8 % το 2000. Αυξήθηκε κατά 1, 1 % το 1998. Είναι μικρό το ποσοστό, δείχνει όμως πως η καμπύλη της ανεργίας στην Ευρώπη έχει αντιστραφεί και πως το περιεχόμενο της ανάπτυξης τώρα είναι πιο πλούσιο σε θέσεις εργασίας. Είναι βέβαια ακόμη ανεπαρκές και αυτός είναι ο λόγος για τον οποίο παρουσιάστηκαν οι γενικοί προσανατολισμοί των οικονομικών πολιτικών, προκειμένου ακριβώς, να θέσουν επί τάπητος μία οικονομική στρατηγική η οποία ακολουθήθηκε για πολλά χρόνια, η οποία έχει προσαρμοστεί και όπως ανέφερε και ο εισηγητής σας, δεν συντρέχει λόγος μεταβολής της οικονομικής στρατηγικής, αντιθέτως, πρέπει να διατηρήσουμε το στόχο και να ενισχύσουμε τη δράση που έχει αναληφθεί, προκειμένου να στηρίξουμε την ανάπτυξη και να καταπολεμήσουμε την ανεργία.
<P>
Η Επιτροπή εκφράζει την ικανοποίησή της για τη στήριξη που παρείχε ο εισηγητής σας στην στρατηγική που προτείνεται στη σύσταση σχετικά με τους γενικούς προσανατολισμούς των οικονομικών πολιτικών για το 1999. Δεν θα επιμείνω πάνω σε αυτό. Υπάρχει μόνο ένα σημείο, όσον αφορά τις διαρθρωτικές μεταρρυθμίσεις, το οποίο θα ήθελα να τονίσω, για να καταστήσω σαφές πως η Επιτροπή είναι έτοιμη να εκτιμήσει την ελευθέρωση των τομέων των τηλεπικοινωνιών, των μεταφορών και της ενέργειας. Σύντομα άλλωστε, θα δημοσιευθεί μία ανάλυση αυτών των βιομηχανιών των δικτύων. Επίσης, η Επιτροπή δεν έχει καμία αντίρρηση να ξεχωρίσει τις βέλτιστες πρακτικές μεταξύ των εθνικών νομοθεσιών που αφορούν την ρύθμιση των επιχειρήσεων.
<P>
Δεύτερη σειρά παρατηρήσεων, η εφαρμογή των γενικών προσανατολισμών των οικονομικών πολιτικών. Κύριε Metten, η Επιτροπή λειτουργώντας κάθε άλλο παρά σαν μία απλή γραμματεία του Συμβουλίου, παρουσίασε φέτος συστάσεις για κάθε χώρα χωριστά. Σκοπός αυτής της της ενέργειας ήταν να εξασφαλίσει ότι οι γενικοί προσανατολισμοί θα αποτελέσουν μία δοκιμασία σε φυσικές συνθήκες, εκφράζοντας την βούληση των κρατών μελών να συντονίσουν με συγκεκριμένο τρόπο, κυρία Lienemann, τις οικονομικές πολιτικές χρησιμοποιώντας τα μέσα που δημιούργησαν για αυτόν τον σκοπό. Και προσθέτω, για τον κ. Χριστοδούλου, πως οι γενικοί προσανατολισμοί εφαρμόζονται και στα δεκαπέντε κράτη μέλη, ακόμη και αν ορισμένες οδηγίες της Συνθήκης περιορίζονται ειδικά για τη ζώνη ευρώ.
<P>
Κατά τη γνώμη μου, ο συντονισμός αυτός αφορά κυρίως δύο πτυχές. Παρ' όλο που η κ. Boogerd-Quaak ανέφερε μία άλλη πτυχή, τη γήρανση του πληθυσμού, θα ήθελα πολύ σύντομα να αναφέρω δύο πτυχές. Καταρχάς η δημοσιονομική πολιτική. Το ερώτημα που θέτω είναι αν τα κράτη μέλη είναι έτοιμα να δεχτούν τους ειδικούς για κάθε χώρα στόχους που προτείνει η Επιτροπή. Με άλλα λόγια, είναι έτοιμα τα κράτη μέλη, ορισμένα εξ αυτών, να λάβουν ενδεχομένως ρυθμιστικά μέτρα προκειμένου να αντιμετωπίσουν την συγκυρία, η οποία καταδεικνύεται και αναφέρεται στις πρόσφατες προβλέψεις της Επιτροπής; Αυτά είναι τα πραγματικά ζητήματα που θα πρέπει να συζητήσουν τα κράτη μεταξύ τους. Παίζουν κεντρικό ρόλο στη διαδικασία για την ενίσχυση του δημοσιονομικού συντονισμού.
<P>
Το δεύτερο θέμα που μας απασχολεί είναι η απασχόληση. Η σύσταση της Επιτροπής σχετικά με τους γενικούς προσανατολισμούς ορίζει, για κάθε χώρα μέλος, εθνικούς στόχους όσον αφορά την διαρθρωτική μεταρρύθμιση, ένα θέμα που έθιξαν, νομίζω, οι κυρίες Moreau και Randzio-Plath, είτε αφορά την αγορά εργασίας, είτε επίσης μία πιο ενεργή πολιτική στα θέματα της απασχόλησης. Είναι τα κράτη μέλη έτοιμα να δεχτούν τους στόχους που συνέστησε η Επιτροπή δίχως να τους μετριάσουν; Και ως προς αυτό θέτω ένα ερώτημα. Στην Δρέσδη, ανατέθηκε στους υπουργούς Οικονομικών η προετοιμασία ενός ευρωπαϊκού συμφώνου για την απασχόληση. Ο κ. Mario Monti θα μπορέσει να σας απαντήσει σχετικά με αυτό το θέμα. Εγώ δεν θα επιμείνω περισσότερο. Θέλω μόνο να τονίσω πως όπως και ο εισηγητής σας, η γερμανική Προεδρία συνέστησε στο θέμα αυτό την προώθηση του μακροοικονομικού διαλόγου μεταξύ όλων των παραγόντων του μείγματος πολιτικών. Για τον λόγο αυτόν η Επιτροπή προτείνει να κληθούν οι κοινωνικοί εταίροι στο Ευρωπαϊκό Συμβούλιο στην Κολωνία προκειμένου να παρουσιάσουν μία κοινή θέση. Για τον ίδιο λόγο άλλωστε η Επιτροπή προβλέπει για το μέλλον την οργάνωση μιας ετήσιας συνάντησης με τους κοινωνικούς εταίρους πριν από το Ευρωπαϊκό Συμβούλιο της άνοιξης, το οποίο υιοθετεί τους γενικούς προσανατολισμούς των οικονομικών πολιτικών.
<P>
Επιπλέον, στο πλαίσιο μιας καλύτερης ενσωμάτωσης της απασχόλησης στην οικονομική πολιτική, ο εισηγητής σας προτείνει την κατάργηση του παρόντος διαχωρισμού μεταξύ των γενικών προσανατολισμών και των κατευθυντήριων γραμμών για την απασχόληση. Νομίζω πως έχετε δίκιο, το ερώτημα αυτό αξίζει να τεθεί. Πράγματι, δεν θα έπρεπε να εξασφαλίσουμε μία μεγαλύτερη συμπληρωματικότητα μεταξύ των δύο αυτών εγχειρημάτων, ακόμα και από την απόψη του χρονοδιαγράμματος; Η Επιτροπή μελετά το θέμα αυτό.
<P>
Θα τελειώσω με το θέμα της εφαρμογής των γενικών προσανατολισμών των οικονομικών πολιτικών, λέγοντας πως η Επιτροπή είναι αισιόδοξη πως, σε αντίθεση με ό, τι συνέβη πέρυσι, φέτος, πρώτη χρονιά του ευρώ, τα κράτη μέλη μπορούν να συμφωνήσουν ως προς τις ακριβείς οδηγίες που θα συνιστούν το περιεχόμενο των γενικών προσανατολισμών της οικονομικής πολιτικής, το οποίο θα είναι λειτουργικό και όχι μετριασμένο, κυρίως σε ότι αφορά τις συστάσεις για κάθε χώρα ξεχωριστά, κυρίως σε ό, τι αφορά την πολιτική της απασχόλησης.
<P>
Συμπερασματικά θα έλεγα, κύριε Πρόεδρε, κυρίες και κύριοι, πως η Επιτροπή προσυπογράφει ευχαρίστως την πρότασή σας να προχωρήσουμε συστηματικά σε μία ετήσια αξιολόγηση της εφαρμογής των γενικών προσανατολισμών από τα κράτη μέλη, και αυτό θα μπορούσε να πραγματοποιηθεί από την άνοιξη του 2000, στη βάση αυτών των συστάσεων ανά χώρα. Κάτι τέτοιο δεν μπορεί παρά να συμβάλει στην ενίσχυση μιας πραγματικής ευρωπαϊκής οικονομικής πολιτικής.

<SPEAKER ID=74 NAME="Monti">
Κύριε Πρόεδρε, εκ μέρους του συναδέλφου μου κ. Flynn, θα ήθελα να ξεκινήσω συγχαίροντας τον κ. Menrad για την έκθεσή του και ευχαριστώντας την Επιτροπή Απασχόλησης και Κοινωνικών Υποθέσεων για το ταχύ έργο της σε ό, τι αφορά την πρόταση ψηφίσματος. Συμμεριζόμαστε πλήρως τις απόψεις που εκφράζονται στο Ευρωπαϊκό Σύμφωνο Απασχόλησης. Επιπλέον, ο κ. Menrad υπογράμμισε την ανάγκη καθολικής ενσωμάτωσης της απασχόλησης στις κοινοτικές πολιτικές. Αυτό ευθυγραμμίζεται πλήρως με την ανακοίνωση που εξέδωσε η Επιτροπή για το συγκεκριμένο θέμα στις 21 Απριλίου. Επαναλαμβάνοντας την υποστήριξη του Κοινοβουλίου στη διαδικασία του Λουξεμβούργου και επιμένοντας ορθώς στην υποστήριξη που θα πρέπει να παρέχει το Ευρωπαϊκό Κοινωνικό Ταμείο στην ευρωπαϊκή στρατηγική για την απασχόληση, η έκθεση και το ψήφισμα έστειλαν μηνύματα την κατάλληλη στιγμή.
<P>
Ας είμαστε σαφείς ως προς το τι ζητάμε από το Ευρωπαϊκό Σύμφωνο Απασχόλησης. Όπως ζητήθηκε από το Ευρωπαϊκό Συμβούλιο της Βιέννης, ένα τέτοιο σύμφωνο θα πρέπει να εγκαθιδρύει τον διάλογο μεταξύ όλων των φορέων που είναι αρμόδιοι για τον σχεδιασμό πολιτικών που επιδρούν στην οικονομική ανάπτυξη και στη δημιουργία απασχόλησης. Αυτός ο διάλογος θα πρέπει να σέβεται πλήρως την αυτονομία των διαφόρων φορέων και να πραγματοποιείται σε διαφορετικά επίπεδα, όπως προτείνεται στην πρόταση ψηφίσματος που βρίσκεται σήμερα ενώπιον του Κοινοβουλίου. Σε ό, τι αφορά την μακροοικονομική πολιτική, θα πρέπει να υπάρχει ανταλλαγή απόψεων μεταξύ των σχετικών φορέων για κάθε στοιχείο του μείγματος της μακροοικονομικής πολιτικής, την φορολογική πολιτική, τη γενική κατεύθυνση των μισθών και τη νομισματική πολιτική, ούτως ώστε το καθένα από αυτά να μπορεί να υποστηρίξει πλήρως τη διαδικασία ανάπτυξης και απασχόλησης.
<P>
Καθώς η Συνθήκη του Αμστερνταμ και το άρθρο της 127 τίθενται σε ισχύ, θα πρέπει να υπάρχει μία εκτίμηση της επίδρασης όλων των σχετικών πολιτικών στην απασχόληση. Στην πρόσφατη ανακοίνωσή μας γι'αυτό το θέμα, η Επιτροπή σκιαγράφησε τον τρόπο με τον οποίο μία σειρά πολιτικών μπορεί να προωθήσει ένα υψηλό επίπεδο απασχόλησης και πώς οι πολιτικές κατευθύνονται όλο και περισσότερο προς αυτόν τον στόχο. Η ανακοίνωση ασχολείται, επί παραδείγματι, με τους τρόπους ενθάρρυνσης και υποστήριξης των επενδύσεων σε κεφάλαιο και ανθρώπινους πόρους, προκειμένου να ενισχυθεί η οικονομία της Ευρωπαϊκής Ένωσης. Εξετάζει με ποιο τρόπο οι διαρθρωτικές μεταρρυθμίσεις μπορούν να κάνουν τις αγορές να λειτουργήσουν καλύτερα και συνεπώς να συνδράμουν στην επίτευξη της αειφόρου ανάπτυξης και της απασχόλησης. Αναφέρεται στον εκσυγχρονισμό του συστήματος κοινωνικής προστασίας και του φορολογικού συστήματος, προκειμένου να βελτιωθούν τα κίνητρα για εργασία και οι ευκαιρίες για είσοδο ή επιστροφή στην αγορά εργασίας. Με ευχαρίστηση διαπιστώνουμε ότι όλα αυτά τα σημεία αναφέρονται στην πρόταση ψηφίσματος.
<P>
Θα απαιτηθούν περαιτέρω πρακτικά βήματα για να αξιολογήσουμε με ποιον τρόπο οι διάφορες κοινοτικές πολιτικές μπορούν να συμβάλουν περισσότερο στον στόχο της απασχόλησης και, όπου είναι απαραίτητο, να επαναπροσανατολισθούν, ούτως ώστε να διασφαλισθεί ότι θα το πράξουν. Είναι ζωτικής σημασίας το Σύμφωνο Απασχόλησης να εδραιώνει τον βασικό ρόλο της διαδικασίας του Λουξεμβούργου. Αυτό που είναι σημαντικό τώρα, είναι να ενισχυθούν οι κατευθυντήριες γραμμές για την απασχόληση, προκειμένου να αποδώσουν σύμφωνα με το πλήρες δυναμικό τους, ως ένα ισχυρό μέσο για τη μεταρρύθμιση της αγοράς εργασίας. Δικαιούμεθα να αναμένουμε ότι τα εθνικά σχέδια δράσης που καταρτίζουν αυτή τη στιγμή τα κράτη μέλη θα είναι πιο φιλόδοξα από εκείνα του προηγούμενου έτους. Και όταν θα αξιολογήσουμε την επίδραση των εθνικών σχεδίων δράσης αργότερα κατά το τρέχον έτος, δύο χρόνια μετά το Λουξεμβούργο, θα είμαστε σε καλύτερη θέση να εκτιμήσουμε εάν η στρατηγική λειτουργεί ή εάν απαιτείται περισσότερη προσπάθεια σε ορισμένους τομείς.
<P>
Έχετε δίκιο να τονίζετε ότι το Ευρωπαϊκό Κοινωνικό Ταμείο θα πρέπει να διαδραματίσει βασικό ρόλο στην υποστήριξη της ευρωπαϊκής στρατηγικής για την απασχόληση. Κατανοούμε συνεπώς πολύ καλά για ποιον λόγο η πρόταση ψηφίσματος προτείνει την επιστροφή στην πρόταση της Επιτροπής για τη χρηματοδότηση των δραστηριοτήτων του στόχου 3 για την περίοδο 2000-2006. Ωστόσο, δεν μπορούμε να λησμονήσουμε το γενικότερο δημοσιονομικό πλαίσιο. Δεν λυπούμαστε για τον τρόπο με τον οποίο αντιμετωπίσθηκε το Ευρωπαϊκό Κοινωνικό Ταμείο και η στρατηγική για την απασχόληση κατά τη συμφωνία του Βερολίνου.
<P>
Επιτρέψτε μου τώρα να αναφερθώ στη συζήτησή σας σχετικά με τη σύνδεση μεταξύ των κατευθυντήριων γραμμών για την απασχόληση και των κατευθυντήριων γραμμών της ευρύτερης οικονομικής πολιτικής. Στη Βιέννη, το Ευρωπαϊκό Συμβούλιο ζήτησε μεγαλύτερη συνεργία μεταξύ των δύο διαδικασιών και η Επιτροπή ανταποκρίθηκε σε αυτό το αίτημα με τις πρόσφατες κατευθυντήριες γραμμές για την ευρύτερη οικονομική πολιτική και με την ανακοίνωση για το άρθρο 127. Ωστόσο, μην ξεχνάτε ότι η διαδικασία του Λουξεμβούργου είναι ακόμη πολύ νέα. Τα κράτη μέλη έχουν δημιουργήσει νέες συλλογικές συμβάσεις εργασίας για να εφαρμόσουν τα εθνικά σχέδια δράσης και για να δίδουν αναφορά επ' αυτών. Μαθαίνουμε μαζί να κάνουμε λειτουργική μία διαδικασία ισότιμης πίεσης και ανοικτής αξιολόγησης. Θα πρέπει να της επιτραπεί να κερδίσει ώθηση: μία αλλαγή στο χρονοδιάγραμμα σε αυτό το πρώιμο στάδιο θα μπορούσε να προκαλέσει αποδιοργάνωση.
<P>
Είναι σαφές ότι η προσέγγισή μας στην απασχόληση θα πρέπει να καλύπτει τις μακροοικονομικές, καθώς και τις μικροοικονομικές πολιτικές και θα πρέπει να αντιμετωπίζει προβλήματα που ανακύπτουν όχι μόνο στις αγορές εργασίας, αλλά και στις αγορές προϊόντων και στις κεφαλαιαγορές. Η δημιουργία μίας παρόμοιας ολοκληρωμένης προσέγγισης και ο διάλογος μεταξύ όλων των εμπλεκόμενων φορέων αποτελεί την ουσία του προτεινόμενου συμφώνου απασχόλησης. Αυτά είναι ζητήματα ουσίας, όχι χρονοδιαγράμματος. Ελπίζουμε ότι το σύμφωνο θα αποτελέσει ένα βήμα προς την καλύτερη ενσωμάτωση της μακροοικονομικής πολιτικής, της πολιτικής για την απασχόληση και των διαρθρωτικών πολιτικών.
<P>
Θα ήθελα να ολοκληρώσω με δύο ή τρεις παρατηρήσεις για τα σημεία που βρήκα ιδιαίτερα ενδιαφέροντα κατά τη διάρκεια της συζήτησης. Διάφοροι ομιλητές - όπως ο κ. Blokland και ο κ. Langen - επέστησαν την προσοχή στο πρόβλημα του γηράσκοντος πληθυσμού. Υπό τις πρωτοβουλίες του Επιτρόπου κ. Flynn, η Επιτροπή εξέτασε το πρόβλημα αναφορικά με το μέλλον της κοινωνικής ασφάλισης και βρίσκομαι στην ευχάριστη θέση να ανακοινώσω ότι με την επιπλέον και πρόσφατη προτροπή τόσο της γερμανικής Προεδρίας όσο και του Ευρωπαϊκού Κοινοβουλίου, θα παρουσιάσουμε πολύ σύντομα μία ανακοίνωση για τα συνταξιοδοτικά ταμεία, εξάγοντας τα συμπεράσματα από την εφαρμογή των μέτρων της Πράσινης Βίβλου.
<P>
Ορισμένοι ομιλητές - συμπεριλαμβανομένων της κυρίας Randzio-Plath, της κυρίας Boogerd-Quaak και της κυρίας van Lancker - έθιξαν τις πτυχές της φορολόγησης. Επιτρέψτε μου να πω απλά ότι παρά τις αναπόφευκτες δυσκολίες εξαιτίας της αρχής της ομοφωνίας, είναι αναμφισβήτητο ότι τώρα, με την ισχυρή παρακίνηση της γερμανικής Προεδρίας και την υποστήριξη αυτού του Κοινοβουλίου, σημειώνεται πρόοδος στην εφαρμογή της στρατηγικής εναντίον του επιβλαβούς φορολογικού ανταγωνισμού και έχουν τεθεί ορισμένοι στόχοι για το Ευρωπαϊκό Συμβούλιο του Ελσίνκι.
<P>
Σε ό, τι αφορά την πιο συγκεκριμένη πρόταση, προσφιλή σε πολλούς από σας, σχετικά με το μειωμένο ποσοστό ΦΠΑ στις υπηρεσίες με ένταση εργασίας, βρίσκομαι στην ευχάριστη θέση να επισημάνω ότι σήμερα πραγματοποιήθηκε υπό τη γερμανική Προεδρία η πρώτη συνάντηση μίας ομάδας εργασίας του Συμβουλίου γι' αυτό το θέμα και αργότερα απόψε θα συζητήσουμε την έκθεση Thyssen αναφορικά με αυτό ακριβώς το θέμα.
<P>
Τέλος, κύριε Blot, εκφράζετε έναν φόβο τον οποίο θα μου επιτρέψετε να μην συμμεριστώ. Φοβάστε πως, μετά την νομισματική ένωση, ο συντονισμός της φορολογίας ενδέχεται να εξαλείψει την μία εκ των δύο δυνατοτήτων που απομένουν για να ακολουθήσουμε μία πολιτική ενάντια στα περίφημα ασύμμετρα πλήγματα. Νομίζω όμως πως μπορώ να σας καθησυχάσω. Η γραμμή του φορολογικού συντονισμού που προτείνει η Επιτροπή, η οποία ενεκρίθη ομόφωνα από το Συμβούλιο ECOFIN, και η οποία υποστηρίχθηκε μεταξύ άλλων και από τον εισηγητή κ. Fourηans, δεν είναι βέβαια μία υπερβολικά έντονη γραμμή εναρμόνισης. Σας καλώ να σκεφτείτε καλύτερα το πρόβλημα με βάση τα παρακάτω: με την παρούσα ολοκλήρωση των αγορών, εάν δεν υπήρχε κανενός είδους συντονισμός των φορολογικών πολιτικών, τότε ναι, τα κράτη μέλη θα έχαναν όλο και περισσότερο την κυριαρχία τους υπέρ των ανωνύμων αγορών και στην περίπτωση αυτή η πιθανότητα να διεξάγουν τα κράτη αποτελεσματικά μία φορολογική πολιτική θα μειωνόταν όλο και περισσότερο.

<SPEAKER ID=75 NAME="Metten">
Κύριε Πρόεδρε, είναι ενδιαφέρον που η Επιτροπή μιλά δια στόματος δύο Επιτρόπων. Είναι κρίμα που αντιφάσκουν μεταξύ τους. Ο Επίτροπος de Silguy υποστήριξε ότι η νομισματική πολιτική δεν συνιστά στοιχείο του μείγματος πολιτικών, ενώ ο Επίτροπος Monti ανέφερε τη νομισματική πολιτική ως ένα σημαντικό στοιχείο του μείγματος πολιτικών. Μπορώ να έχω μία εξήγηση από την Επιτροπή;

<SPEAKER ID=76 NAME="de Silguy">
Δεν βλέπω καμία αντίφαση. Υπάρχει μόνο μία θέση της Επιτροπής σχετικά με τους γενικούς προσανατολισμούς της οικονομικής πολιτικής: πρόκειται για μία σύσταση την οποία παρουσίασε η Επιτροπή και την οποία είχε εγκρίνει ομοφώνως. Σας υπενθυμίζω πως με αυτήν την σύσταση για μείγμα πολιτικών, η Επιτροπή υπερασπίζεται μία ισορροπία που αφορά ταυτόχρονα τη δημοσιονομική πολιτική, τη μισθολογική εξέλιξη και τη διαρθρωτική πολιτική. Όσον αφορά την νομισματική πολιτική, εάν σας φαίνεται προφανές πως υπάρχει μία διαφορά σε σχέση με την περσινή παρουσίαση, αυτό οφείλεται στο γεγονός πως τώρα, σε αντίθεση με την περσινή χρονιά, υπάρχει μία ανεξάρτητη Ευρωπαϊκή Κεντρική Τράπεζα και δεν είναι σωστό να παρεμβαίνουμε σε αυτήν σύμφωνα με την αρχή της ανεξαρτησίας. Πέραν τούτου, φέτος όπως και την επόμενη χρονιά η Επιτροπή επιφυλάσσεται να προβεί σε όλες τις αναλύσεις και τους σχολιασμούς που κρίνει σκόπιμους προκειμένου να διασφαλίσει ότι το μείγμα πολιτικών θα είναι όσο το δυνατόν πιο ισορροπημένο και πιο κατάλληλο για να μπορέσει να οδηγήσει σε μία βιώσιμη ανάπτυξη χωρίς πληθωρισμό η οποία θα δημιουργεί νέες θέσεις απασχόλησης στην Ευρώπη.

<SPEAKER ID=77 NAME="Monti">
Κύριε Metten, θα ήθελα απλώς να επιβεβαιώσω ακριβώς ό, τι είπε ο Επίτροπος de Silguy. Στο κείμενο το οποίο διάβασα εκ μέρους του Επιτρόπου Flynn, δεν βλέπω καμία απολύτως αντίφαση με τη θέση που εξέφρασε ο αρμόδιος Επίτροπος.

<SPEAKER ID=78 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=10>
Υπηρεσία καταπολέμησης της απάτης
<SPEAKER ID=79 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης (Α4-0240/99) του κυρίου Bφsch, εξ ονόματος της Επιτροπής Ελέγχου του Προϋπολογισμού, σχετικά με την τροποποιημένη πρόταση κανονισμού του Συμβουλίου που αφορά τις έρευνες που πραγματοποιούνται από την Υπηρεσία Καταπολέμησης της Απάτης.

<SPEAKER ID=80 NAME="Bφsch">
Κύριε Πρόεδρε, κυρίες και κύριοι, ανέκαθεν πίστευα πως η Ευρωπαϊκή Ένωση και τα θεσμικά της όργανα θα εξέλθουν ενδυναμωμένα από την κρίση των προηγούμενων εβδομάδων και μηνών. Σε αυτό θα συμβάλλουμε σημαντικά με την OLAF, τη νέα ευρωπαϊκή Υπηρεσία καταπολέμησης της απάτης. Φρονώ πως αποτελεί καλό σημάδι το γεγονός ότι η νομική βάση για την OLAF συγκαταλέγεται στα πρώτα κείμενα που θα ψηφισθούν με τις νέες διαδικασίες της Συνθήκης του Αμστερνταμ. Αυτό σίγουρα δεν θα είχε καταστεί δυνατό, εάν δεν είχαν συνεργασθεί στο σχέδιο αυτό με λίαν εποικοδομητικό πνεύμα όλοι οι συμμετέχοντες - το Συμβούλιο, το Κοινοβούλιο και, ύστερα από τους αρχικούς ενδοιασμούς, και η Επιτροπή. Ως εκ τούτου, οι ευχαριστίες μου απευθύνονται σε όλους όσους συμμετείχαν στην ομάδα εκπροσώπων σε υψηλό επίπεδο των τριών θεσμικών μας οργάνων τόσο σε τεχνικό όσο και σε πολιτικό επίπεδο. Ως εισηγητής του Κοινοβουλίου θα ήθελα να αναφέρω ονομαστικά τρεις συμμετέχοντες και να ευχαριστήσω θερμά την πρόεδρο της επιτροπής μου, κ. Diemut Theato, τη θαρραλέα συντρόφισσά μου, κ. Rosemarie Wemheuer, και τον άοκνο συνεργάτη μου κ. Peter Schφnberger.
<P>
Ας περάσουμε τώρα στην ίδια την πρόταση: «δέσαμε» ένα πακέτο που αποτελείται από τρεις συνιστώσες. Τη συνιστώσα υπ' αριθμόν 1 αποτελεί η απόφαση της Επιτροπής για τη δημιουργία της OLAF, η οποία ως υπηρεσία θα αποτελεί μεν τμήμα της θεσμικής δομής της Επιτροπής, αλλά θα διαθέτει εγγυημένη ανεξαρτησία και ελευθερία λήψεως αποφάσεων κατά την εκτέλεση των ερευνητικών της εργασιών απέναντι στην Επιτροπή. Η απόφαση αυτή ελήφθη από την Επιτροπή την προηγούμενη εβδομάδα. Η συνιστώσα υπ'αριθμόν 2 είναι ο κανονισμός του Κοινοβουλίου και του Συμβουλίου που ρυθμίζει κατά ποίον τρόπο θα διεξάγονται οι έρευνες και τι θα συμβαίνει με τα αποτελέσματα. Ο κανονισμός αυτός αποτελεί τον πυρήνα του πακέτου και περιλαμβάνει εξωτερικές έρευνες στα κράτη μέλη και εσωτερικές έρευνες εντός όλων των θεσμικών οργάνων της ΕΕ.
<P>
Θα αναφέρω τώρα επιγραμματικά μόνον τα σημαντικότερα θέματα που σκοπεύουμε να εδραιώσουμε εντός του κανονισμού: πρώτον, ο διευθυντής της OLAF θα έχει πλήρη ανεξαρτησία κατά τη διεξαγωγή ερευνών. Ο διευθυντής δεν θα δέχεται εντολές από καμία πλευρά σε συνάρτηση με αυτό. Θα μπορεί να αποφασίζει για την έναρξη έρευνας είτε μετά από αίτημα κράτους μέλους είτε όμως και με δική του πρωτοβουλία, και θα διαθέτει το δικαίωμα προσφυγής στο Ευρωπαϊκό Δικαστήριο στην περίπτωση που θεωρήσει ότι περιορίσθηκε η ανεξαρτησία του. Το θέμα αυτό το συμπεριλάβαμε κατόπιν ρητής σύστασης του Ελεγκτικού Συνεδρίου, η γνωμοδότηση του οποίου μας βοήθησε μάλιστα πολύ να εξαλείψουμε κάποιες τελευταίες ασυμφωνίες από τα κείμενα.
<P>
Δεύτερον, ο διευθυντής δεσμεύεται ρητώς να ζητήσει την παρέμβαση των αρμοδίων εθνικών δικαστικών αρχών και να τις ενημερώσει στην περίπτωση που οι συνεργάτες της Υπηρεσίας ανακαλύψουν κατά τη διενέργεια εσωτερικών ερευνών πράξεις που πιθανόν να επισύρουν ποινική δίωξη. Επομένως, το ζητούμενο στην OLAF δεν είναι η αντικατάσταση ή η καταστρατήγηση των εθνικών εισαγγελικών και δικαστικών αρχών, ούτε και θα δημιουργηθεί με την OLAF από την πίσω πόρτα καμιά αστυνομία της ΕΕ. Το ζητούμενο είναι η πραγματοποίηση διοικητικών ερευνών, προκαταρκτικών ερευνών αν θέλετε, οι οποίες θα δημιουργήσουν τις προϋποθέσεις που θα καταστήσουν δυνατή την επιτέλεση του έργου των αστυνομικών και εισαγγελικών αρχών.
<P>
Τρίτον, η OLAF θα υπόκειται στον έλεγχο εξωτερικών ανεξαρτήτων εμπειρογνωμόνων. Στη γερμανική εκδοχή έγινε κάπως ατυχώς λόγος για μια επιτροπή παρακολούθησης. Η αγγλική εκδοχή πετυχαίνει πολύ καλύτερα το ζητούμενο, κάνοντας λόγο για μια επιτροπή εποπτείας. Κατ' αυτό σκεφτόμαστε ιδιαίτερα να καλέσουμε ερευνητές, ειδικούς σε θέματα ποινικών διώξεων ή ανώτερους υπαλλήλους των εν λόγω υπηρεσιών των κρατών μελών όπως παραδείγματος χάρη της Guardia di finanza ή του βρετανικού Serious fraud office. Η επιτροπή αυτή δεν θα παρεμβαίνει στο καθημερινό έργο του διευθυντού, θα διασφαλίζει όμως την αποτροπή εσφαλμένων εξελίξεων μέσω ενός εκ των υστέρων ελέγχου. Όλα αυτά και άλλα πολλά, στα οποία δεν μπορώ να αναφερθώ εδώ σε τόσο σύντομο χρόνο, αποτελούν λοιπόν μέρος του κανονισμού.
<P>
Ας έλθουμε τώρα στην τρίτη συνιστώσα, τη διοργανική συμφωνία μεταξύ Συμβουλίου, Κοινοβουλίου και Επιτροπής σχετικά με τις εσωτερικές έρευνες. Σχετικά με αυτό, η Επιτροπή Ελέγχου του Προϋπολογισμού ενέκρινε σήμερα λίγο πριν την έναρξη αυτής της συζήτησης μία ακόμα έκθεση, η οποία θα τεθεί προς ψηφοφορία την ερχόμενη Πέμπτη μαζί με την έκθεση για τον κανονισμό. Όλα τα άλλα όργανα, θεσμικά όργανα και οι οργανισμοί της Ένωσης καλούνται ρητώς να αποδεχθούν επίσης αυτήν τη συμφωνία. Αυτό αποτελεί την προϋπόθεση για τη διενέργεια ερευνών σε αυτά από την OLAF. Εκτός αυτού θεσπίζεται η δέσμευση των υπαλλήλων και των μελών του λοιπού προσωπικού της ΕΕ να ενημερώνουν άμεσα και χωρίς καθυστέρηση τους προϊσταμένους τους, καθώς και την OLAF εφόσον το θεωρήσουν αναγκαίο, για όλα τα στοιχεία που οδηγούν ενδεχομένως στο συμπέρασμα ότι υπάρχουν περιπτώσεις απάτης, διαφθοράς ή παρόμοιων παράνομων δραστηριοτήτων.
<P>
Με την OLAF δεν θα συνεργασθούν σε ευρεία κλίμακα μόνον οι υπάλληλοι, αλλά και τα μέλη των θεσμικών οργάνων και των οργάνων. Στο θέμα αυτό δεν πρέπει να υπάρχουν εξαιρέσεις, διότι διαφορετικά θα καταστήσουμε εαυτούς αναξιόπιστους. Ούτε όμως πρέπει να υφίσταται κίνδυνος για την ανεξαρτησία μας ως μέλη του Κοινοβουλίου. Ειδικά ενόψει της κοινοβουλευτικής μας ασυλίας μένει να αποσαφηνισθούν εδώ μερικά λεπτά θέματα. Αυτό δεν απετέλεσε αντικείμενο των διαπραγματεύσεων και δεν μπορούσε άλλωστε να αποτελέσει. Κι ούτε μπορεί πλέον να λάβει στα γρήγορα μια σχετική απόφαση αυτό το Κοινοβούλιο, πράγμα που σημαίνει πως το ζήτημα θα πρέπει να διευθετηθεί από το νεοεκλεγέν Κοινοβούλιο.
<P>
Τέλος, μερικά θέματα, για τα οποία θα αποφασίσει μεν επίσης το νεοεκλεγέν Κοινοβούλιο, τα οποία όμως θα πρέπει να δρομολογήσουμε στο πλαίσιο ακόμα της ομάδας υψηλού επιπέδου μέσα στις επόμενες εβδομάδες - και αν γίνεται, έως τη συνεδρίαση του Συμβουλίου ECOFIN στις 25 Μαΐου. Τα θέματα αυτά είναι τα εξής: χρειαζόμαστε μία πρόταση ικανή να οδηγήσει σε κοινή συμφωνία για τα πέντε μέλη της επιτροπής εποπτείας, χρειαζόμαστε έναν καθορισμό των απαιτούμενων προσόντων του διευθυντή της OLAF, ώστε να μπορέσει να δημοσιευθεί η πρόσκληση υποβολής υποψηφιοτήτων. Χρειαζόμαστε έναν πίνακα προσωπικού για την OLAF ως προϋπόθεση και βάση για έναν συμπληρωματικό και διορθωτικό προϋπολογισμό, όπως τον συνέστησαν ήδη στη γνωμοδότησή τους οι συνάδελφοι της Επιτροπής Προϋπολογισμών. Αυτό πρέπει να γίνει τάχιστα, και αυτό θα είναι λοιπόν και το κείμενο που θα ορίσει την αξιοπιστία μας. Η OLAF πρέπει να είναι όντως ικανή προς δράση μέχρι το τέλους του χρόνου.

<SPEAKER ID=81 LANGUAGE="DA" NAME="Blak">
Κύριε Πρόεδρε, οι περισσότεροι εξ ημών έχουμε με τον καιρό κουραστεί ν' ακούμε για απάτη και διαφθορά στους κοινοτικούς πόρους. Καλώς εχόντων των πραγμάτων ο επικείμενος εκλογικός αγώνας θα πραγματευτεί και άλλα σημαντικά πολιτικά θέματα, ωστόσο τώρα είναι που πρέπει να δοθεί η μάχη για τις μεγάλες μεταρρυθμίσεις, όσο υπάρχει ακόμα πολιτική βούληση. Καταφέραμε να καταλήξουμε σε συμφωνία για την OLAF, και θα ήθελα να εκμεταλλευτώ την ευκαιρία για να εξάρω τον εισηγητή, κ. Herbert Bφsch, για την εξαιρετική συμβολή του στις διαπραγματεύσεις με το Συμβούλιο και την Επιτροπή. Πετύχαμε ένα πραγματικά καλό αποτέλεσμα. Η νέα πρόταση είναι κατά πολύ καλύτερη από την αρχική. Η υπηρεσία τώρα θα υπάγεται οργανωτικά στην Επιτροπή, αλλά θα είναι εντελώς ανεξάρτητη όσον αφορά τη διεξαγωγή των ερευνών. Η ανεξαρτησία της υπηρεσίας διασφαλίζεται από το γεγονός ότι η Επιτροπή δεν θα έχει την εξουσία να δίνει οδηγίες. Η υπηρεσία θα έχει επίσης την εξουσία να ερευνά απάτες και παρατυπίες σε άλλα κοινοτικά όργανα. Προβλήματα βέβαια δεν υπάρχουν μόνο στην Επιτροπή. Η υπηρεσία θα έχει πλήρη πρόσβαση σε όλες τις σχετικές πληροφορίες και θα μπορεί αυτοτελώς να παίρνει πρωτοβουλία για τη διεξαγωγή ερευνών. Με την πρόταση αυτή, καλώς εχόντων των πραγμάτων, καταφέρνουμε να έχουμε και την πίτα ολάκερη και τον σκύλο χορτάτο. Αφενός αποκτούμε μια υπηρεσία ανεξάρτητη, αφετέρου έχουμε ένα επιπλέον κέρδος καθιστώντας την υπηρεσία τμήμα της Επιτροπής. Μέσω της υπαγωγής της στην Επιτροπή, θα υπάρχει πρόσβαση σε εμπιστευτικές πληροφορίες τις οποίες ειδάλλως δεν θα ήταν δυνατό να έχουμε. Δεν πρέπει να έχουμε μια υπηρεσία που θα πιάνεται κορόιδο, όπως γινόταν με το Κοινοβούλιο χρόνια τώρα. Εάν αντιθέτως επιθυμούσαμε επιμόνως τη σύσταση μιας εντελώς νέας υπηρεσίας εκτός Επιτροπής θα απαιτείτο τροποποίηση της Συνθήκης. Δεν μπορούμε να περιμένουμε κάτι τέτοιο. Είναι ζωτικής σημασίας να έχουμε μια υπηρεσία τώρα και όχι σε δύο χρόνια ή και ποτέ.
<P>
Με την έγκριση της εν λόγω πρότασης θα τεθεί σε λειτουργία το νομικό πλαίσιο. Δεν αρκεί όμως αυτό. Τώρα πρέπει να προβλεφθούν χρήματα στον προϋπολογισμό για περισσότερους εργαζομένους. Το Κοινοβούλιο ζήτησε 300 θέσεις και πραγματικά δεν είναι πολλές. Η υπηρεσία πρέπει να έχει ανθρώπινο δυναμικό για να μπορεί να λειτουργεί αποτελεσματικά. Σε αντίθετη περίπτωση απλώς αναπαραγάγουμε τα προβλήματα που προκύπτουν όταν αναθέτουμε ένα σημαντικό έργο στην Επιτροπή χωρίς να προβλέπουμε τους απαιτούμενους πόρους. Όταν το Κοινοβούλιο συνεδριάσει και πάλι το φθινόπωρο πρέπει να φροντίσουμε να προβλεφθούν επαρκείς πόροι στον προϋπολογισμό. Το έργο μας σε αυτό το θέμα θα είναι τεράστιο. Δεν μπορούμε ν' αφήσουμε στην Επιτροπή όλο το θέμα των αναγκών της υπηρεσίας. Στη συζήτηση αυτή πρέπει να συμμετάσχει και η τριμερής επιτροπή, και θα ήθελα λοιπόν να προτείνω η τριμερής ομάδα να συνεδριάσει μετά τις 25 Μαΐου, όταν θα έχει και το Συμβούλιο ψηφίσει την πρόταση. Κατ' αυτόν τον τρόπο θα μπορέσουμε να συζητήσουμε γρήγορα για την επιλογή της επιτροπής εποπτείας και κατόπιν να επιλέξουμε διευθυντή. Επομένως θα μπορέσουμε να στήσουμε την υπηρεσία το ταχύτερο δυνατό. Αυτό ακριβώς έχουμε ανάγκη!

<SPEAKER ID=82 NAME="Theato">
Κύριε Πρόεδρε, ας υπομνησθεί το εξής: μία εκ των λυδίων λίθων για μια πιθανή απαλλαγή 1996 για την Επιτροπή ήταν η δημιουργία μιας επιχειρησιακά ανεξάρτητης υπηρεσίας για την καταπολέμηση της απάτης. Με την έκθεση της Επιτροπής Ελέγχου του Προϋπολογισμού, την επονομαζόμενη έκθεση Bφsch, το Κοινοβούλιο ψήφισε τον Οκτώβριο του 1998 με μεγάλη πλειοψηφία σημαντικούς ακρογωνιαίους λίθους για μια τέτοια υπηρεσία, και ζήτησε την εκπόνηση μιας σχετικής πρότασης κανονισμού από την Επιτροπή. Από τη δική μου σκοπιά - και το λέω αυτό χωρίς υπερβολή - η Επιτροπή θα είχε υποβάλει μια συνετή πρόταση για τη βελτίωση της καταπολέμησης της απάτης στις αρχές Δεκεμβρίου, αν δεν είχε ενδεχομένως να αντιμετωπίσει λίγο πριν τα Χριστούγεννα τη μη χορήγηση απαλλαγής και τα συνεπακόλουθά της.
<P>
Δυστυχώς φτάσαμε στα μέσα Μαρτίου, μέχρι να υποβληθεί μια τροποποιημένη πρόταση της Επιτροπής που να ανταποκρίνεται στις απαιτήσεις του Κοινοβουλίου και του Συμβουλίου. Με αυτό η Επιτροπή εγκατέλειψε ευτυχώς την ακατάλληλη ιδέα να αναθέσει την αρμοδιότητα για ατασθαλίες και περιπτώσεις απάτης σε έναν εξωτερικό οργανισμό με 48, παρακαλώ, υπαλλήλους, άρα με έναν υπάλληλο για την προστασία 2 κατά μέσο όρο δις ευρώ. Από τότε τα πράγματα εξελίχθηκαν εξαιρετικά γρήγορα. Εάν συνεχισθεί η καλή συνεργασία που παρατηρήθηκε τις τελευταίες εβδομάδες μεταξύ του Κοινοβουλίου, του Συμβουλίου και της Επιτροπής, θα μπορέσουμε να ψηφίσουμε πριν ακόμα από τις ευρωεκλογές τον πλήρη κώδικα για μια ανεξάρτητη υπηρεσία καταπολέμησης της απάτης.
<P>
Θα ήθελα να εξάρω ιδιαίτερα τον εποικοδομητικό ρόλο των Επιτρόπων Anita Gradin, Karel van Miert και Mario Monti, αλλά και να επαινέσω ρητώς την Προεδρία του Συμβουλίου, τον εισηγητή μας, κ. Bφsch, καθώς και τις γραμματείες των τριών θεσμικών οργάνων για το τεράστιο έργο που προσέφεραν. Η Επιτροπή Ελέγχου του Προϋπολογισμού επιτέλεσε τις υποχρεώσεις της και σε συμφωνία με τη γερμανική Προεδρία βρήκε ομόφωνα μια κοινή θέση και ενέκρινε μόλις τη σχετική διοργανική συμφωνία. Εάν παραμείνουν σε αυτή τη γραμμή το Κοινοβούλιο και το Συμβούλιο, η OLAF μπορεί να τεθεί σε ισχύ τον Ιούνιο. Ο εισηγητής εξήγησε ήδη τις αρμοδιότητές της. Θα ήθελα απλώς να τονίσω για άλλη μία φορά τη λειτουργική ανεξαρτησία. Από θεσμική άποψη, η αρμοδιότητα έγκειται όπως πάντα στην Επιτροπή. Αυτό έπρεπε να κάνουμε για να βρούμε τώρα μια ταχεία λύση.
<P>
Σημαντική είναι και η πρόσβαση του διευθυντή στις δικαστικές αρχές στην περίπτωση υποθέσεων που επισύρουν ενδεχομένως ποινική δίωξη. Ωστόσο, εδώ υπάρχει ακόμα ένα πρόβλημα. Οι εμπειρίες με τις εθνικές δικαστικές αρχές ήταν, δυστυχώς, ελάχιστα ενθαρρυντικές μέχρι τώρα. Απ' ότι γνωρίζω, δεν εκδόθηκαν για παράδειγμα μέχρι τώρα τελεσίδικες αποφάσεις σε καμία από τις 27 περιπτώσεις εσωτερικής απάτης που ερεύνησε η UCLAF από το 1994 και έπειτα. Tελειώνοντας, νομίζω πως με τη δημιουργία της OLAF συμβάλλουμε εποικοδομητικά στην καλύτερη προστασία των συμφερόντων της ΕΕ κατά της κατάχρησης, πως παρέχουμε πρόληψη και πως σκοπεύουμε να συγκεντρώσουμε πάλι χαμένα χρήματα.

<SPEAKER ID=83 LANGUAGE="DA" NAME="Kjer Hansen">
Κύριε Πρόεδρε, η νέα UCLAF - η OLAF - θα αποκαταστήσει τις παρατυπίες, τον νεποτισμό, τη διαφθορά και την απάτη στην ΕΕ. Γι' αυτό ακριβώς είναι άκρως σημαντικό για μένα η νέα υπηρεσία να έχει ελευθέρας να ερευνά όλα τις υποθέσεις που επιθυμεί και να έχει απόλυτη ανεξαρτησία να αξιολογεί σε ποιο βαθμό πρέπει κατόπιν να παραπέμψει τις υποθέσεις στη δικαιοσύνη, στα εθνικά δικαστήρια. Θεωρώ ότι είναι πραγματικά ζωτικής σημασίας ν' αποκτήσουμε μια υπηρεσία που θα μπορεί να ερευνά τις συνθήκες σε όλα τα θεσμικά όργανα της ΕΕ. Σίγουρα θα υπάρξουν πολλές υποθέσεις για ν' ασχοληθεί. Όταν λέω όλα τα θεσμικά όργανα της ΕΕ πρέπει φυσικά να συμπεριληφθεί και η Ευρωπαϊκή Τράπεζα Επενδύσεων, λόγου χάρη, κι άλλωστε με τις καταγγελίες που έγιναν τελευταία είναι προς το συμφέρον της ίδιας της Τράπεζας ν' αποκαλύψει τις συνθήκες που επικρατούν. Όμως και το Ευρωπαϊκό Κοινοβούλιο πρέπει να είναι διαθέσιμο, διότι υπάρχουν αρκετά παραδείγματα θεμάτων που αξίζει να ερευνηθούν, όπως για παράδειγμα το όλο πρόβλημα του κτιρίου μας, όπου ακόμη έχουμε ένα σωρό αναπάντητα ερωτήματα. Οπότε πιστεύω, κ. Πρόεδρε, ότι η νέα υπηρεσία, η OLAF, θα βελτιώσει κατά πολύ την κατάσταση στην ΕΕ. Μας δίνει τη δυνατότητα να βάλουμε μια τάξη και να εξασφαλίσουμε διαφάνεια και ανοιχτό χαρακτήρα σε όλα τα θεσμικά όργανα.

<SPEAKER ID=84 LANGUAGE="PT" NAME="Rosado Fernandes">
Κύριε Πρόεδρε, κυρία Επίτροπε, μπροστά στην κρίση αξιών που μαστίζει τον δυτικό κόσμο, θα αρκούσε να ακολουθούσαν όλοι τη χριστιανική εντολή «ου κλέψεις» ώστε να εκλείψουν πολλά από τα προβλήματα που συνεπάγεται η διάπραξη απατών. Συμβαίνει όμως τη σήμερον ημέρα η απάτη και η κλεψιά να έχουν αναχθεί σε τρόπο ζωής, σε εξεζητημένη τέχνη, και το οργανωμένο έγκλημα να έχει εξελιχθεί σήμερα σε μια «κομψή» εγκληματικότητα, να διαπράττεται από ανθρώπους της καλύτερης κοινωνίας, να μελετά και προετοιμάζει με κόπο τις κλοπές στις οποίες επιδίδεται.
<P>
Επομένως, θα πρέπει να συσταθούν οργανισμοί οι οποίοι θα είναι προετοιμασμένοι, που θα απολαμβάνουν ανεξαρτησίας, που θα διαθέτουν χρηματοδοτικά μέσα αλλά επίσης ανθρώπινο δυναμικό και που θα μπορούν να διεξάγουν ανεξάρτητη δράση. Όμως η προσδοκία για ανεξαρτητη δράση συνιστά ή όχι μία ουτοπία τη στιγμή που σε πολλά κράτη μέλη τα δικαστικά συστήματα βρίσκονται σε κρίση, όταν πολύ συχνά οι ίδιοι οι φορείς του δικαστικού συστήματος, επηρεαζόμενοι από την εκτελεστική εξουσία - μιας και ο διαχωρισμός των εξουσιών που προέβαλλε ο Montesquieu τηρείται ολοένα και λιγότερο - προβαίνουν σε παραγραφή ολοφάνερων περιπτώσεων απάτης όπου παίζονται δισεκατομμύρια; Όσοι μεταξύ ημών συμμετείχαμε στην Επιτροπή Αγώνα κατά της ΣΕΒ και στην Εξεταστική Επιτροπή για την Κοινοτική Διαμετακόμιση διαπιστώσαμε ότι ναι μεν δημιουργήθηκε η ουτοπική Ευρώπη χωρίς σύνορα, αλλά πρόκειται για μία Ευρώπη δίχως σύνορα και χωρίς ελέγχους. Και προφανώς μια τέτοια κατάσταση είναι πειρασμός, αποτελεί έναν παράδεισο για το οργανωμένο έγκλημα.
<P>
Ευελπιστώ ότι θα εκφραστεί η απαραίτητη πολιτική βούληση ώστε οι λύσεις που προτείνει ο συνάδελφος Bφsch να εφαρμοστούν με πλήρη επιτυχία. Αλλά προς το σκοπό αυτό έχει θεμελιώδη σημασία η συνεργασία των κρατών μελών, δεδομένου ότι υπαίτιος δεν είναι μόνο η Επιτροπή αλλά επίσης τα κράτη μέλη. Και καλό θα ήταν ο κόσμος να μην ξεχνά αυτό το γεγονός.

<SPEAKER ID=85 LANGUAGE="SV" NAME="Holm">
Κύριε Πρόεδρε, το γεγονός ότι βλέπουμε τώρα να υλοποιείται η OLAF είναι μία πρόοδος για όλους εμάς οι οποίοι εργαστήκαμε για να μπεί μία τάξη στο θέμα που αφορά τα χρήματα των φορολογουμένων. Η διάρκεια ζωής της UCLAF, η οποία προηγείτο της OLAF, δεν ήταν ιδιαίτερα μεγάλη, όμως, είδαμε ήδη το μεγάλο πρόβλημά της, δηλαδή ότι η μονάδα ελέγχονταν πολιτικά από την Επιτροπή. Είναι απολύτως σημαντικό να είναι η OLAF ακριβώς ανεξάρτητη και καθήκον της να είναι ο έλεγχος όλων των θεσμικών οργάνων της ΕΕ - ένα καθήκον αρκετά εκτεταμένο, που όμως πιστεύω ότι θα φροντίσουμε από πλευράς Κοινοβουλίου να υλοποιηθεί πραγματικά. Σημαντική είναι επίσης η ελεύθερη πρόσβαση σε όλο το υλικό, ώστε να μπορεί να διενεργηθεί ένας πραγματικός έλεγχος, κάτι που είναι απαραίτητο στον αγώνα ενάντια στις απάτες με τους πόρους της ίδιας της ΕΕ.
<P>
Θέλω να ευχαριστήσω τον κ. Bφsch για την αφοσίωσή του στο έργο κατά την εκπόνηση αυτής της έκθεσης, καθώς και την Επιτροπή διότι απέσυρε το πρώτο προσχέδιό της για την OLAF και συνέβαλε εποικοδομητικά στην εξεύρεση της λύσης την οποία θα εξετάσουμε αυτήν την εβδομάδα.

<SPEAKER ID=86 NAME="Σαρλής">
Κύριε Πρόεδρε, κατ'αρχάς θέλω και εγώ να προσθέσω τη φωνή μου στον έπαινο της προσπάθειας για τη δημιουργία της OLAF και πρέπει να πω ότι η σημερινή συνεδρίαση έχει και κάποιον πανηγυρικό χαρακτήρα, διότι όσοι εργασθήκαμε στην Επιτροπή Ελέγχου του Προϋπολογισμού βλέπουμε αυτήν τη στιγμή να υλοποιείται μία προσπάθεια για την οποία και κόποι κατεβλήθησαν και μεγάλες στιγμές περάσαμε, όπου τα θέματα εκρίνοντο εάν θα γίνουν ή δεν θα γίνουν.
<P>
Πρέπει να αποτίσω φόρο τιμής κατ'αρχήν στον εισηγητή, τον σοσιαλιστή Bφsch, ο οποίος κατόρθωσε να μείνει στις θέσεις του, παρ'όλη τη μεγάλη αντίδραση η οποία υπήρχε μέσα στους κόλπους του κόμματός του. Κατά τον ίδιο τρόπο πρέπει να πω ότι το Ευρωπαοκό Λαοκό Κόμμα, ολόκληρο όπως αντιπροσωπεύεται μέσα στην Επιτροπή Ελέγχου του Προϋπολογισμού, στάθηκε δίπλα στον εισηγητή, έδωσε μάχες και επέτυχε. Και πρέπει να πω ακόμα ότι όλα, όπως και η προσπάθεια που έγινε για την άρνηση απαλλαγής, ίσως αποτελούν, θα έλεγα, το στέμμα των προσπαθειών αυτού του Κοινοβουλίου του οποίου η ουσιαστική θητεία λήγει αυτή την εβδομάδα. Θα μας ενθυμούνται όλοι από την προσπάθεια την οποίαν κάναμε για την εξυγίανση των οικονομικών της Κοινότητας και μέσα σ'αυτή την προσπάθεια εξέχουσα θέση έχει η δημιουργία του OLAF.
<P>
Λέγοντας αυτά τα πράγματα, εύχομαι με τη σειρά μου ο θεσμός αυτός να ευδοκιμήσει, και για να ευδοκιμήσει δεν έχουν σημασία οι παλαιές αντιπαραθέσεις μεταξύ Επιτροπής, Κοινοβουλίου ή και Συμβουλίου, αλλά πρέπει όλοι μαζί να κοιτάξουμε αυτό το φυτό το οποίον αυτήν τη στιγμή ξεπετάγεται να μπορέσει να σταθεί, να καρποφορήσει για το καλό της Ευρωπαοκής Ενώσεως, των οικονομικών και κυρίως των φορολογουμένων πολιτών της Ευρωπαοκής Ενώσεως.

<SPEAKER ID=87 NAME="Bontempi">
Κύριε Πρόεδρε, ως συντάκτης γνωμοδότησης της Επιτροπής Πολιτικών Ελευθεριών και Εσωτερικών Υποθέσεων, θα έπρεπε να είχα παρέμβει νωρίτερα, δεδομένου όμως ότι ήμουν απασχολημένος, ευχαριστώ την Προεδρία που μου δίνει τώρα την ευκαιρία να μιλήσω. Θα ήθελα ιδίως να εστιάσω αυτή τη σύντομη παρέμβαση στο σημαντικό ρόλο που διαδραμάτισε ο συνάδελφος Bφsch, ο οποίος - ακόμη και σε στιγμές που δεν ήταν και τόσο εύκολο να υποστηρίξει αυτόν το συλλογισμό - έμεινε πάντα πιστός στη θέση του υπέρ της αναγκαιότητας ενός ανεξάρτητου οργανισμού, ενόψει της σοβαρότητας των φαινομένων και των δυσκολιών αντιμετώπισής τους.
<P>
Θα ήθελα επίσης να υπενθυμίσω τις πολύχρονες εργασίες της επιτροπής και της κ. Theato για τον καθορισμό ενός ρόλου του Κοινοβουλίου ικανού να προωθήσει τις διαδικασίες νομιμότητας και διαφάνειας. Στο πλαίσιο αυτό εντάσσονται επίσης η συνεργασία που παρέσχε η επιτροπή μας - η Επιτροπή Πολιτικών Ελευθεριών - και οι εκθέσεις που εκπονήσαμε. Και επί αυτής της έκθεσης, παρ' όλο που ο ρόλος μας ήταν δευτερεύων, θελήσαμε να διατυπώσουμε μια γνωμοδότηση που να είναι συνεπής και αρμονική με όλες τις εργασίες που διεξήχθησαν τα χρόνια αυτά.
<P>
Επισημάναμε μια βραχυ-μεσοπρόθεσμη λύση, εκείνη που καθορίστηκε, αλλά επισημάναμε επίσης - βάσει του άρθρου 280 - μια πιθανή περαιτέρω εξέλιξη. Εγώ πιστεύω πραγματικά ότι η πολιτική κληρονομιά που αποκτήθηκε - η ανεξαρτησία του ελεγκτικού οργανισμού - είναι μια κληρονομιά που πρέπει αφενός να τεθεί σε εφαρμογή και αφετέρου να τελειοποιηθεί περαιτέρω.
<P>
Ξέρουμε ότι μόνο ένας ανεξάρτητος οργανισμός στις εσωτερικές έρευνες και στις εξωτερικές έρευνες θα μπορέσει να μας δώσει τη δυνατότητα να καταπολεμήσουμε αποτελεσματικά τα φαινόμενα που απείλησαν τα θεσμικά μας όργανα με ανατροπή. Θα ήθελα ωστόσο να προσθέσω ότι είναι πολύ σημαντικό να ελεγχθεί και η ικανότητα οργάνωσης αυτού του οργανισμού. Αλίμονο αν μια γραφειοκρατική νοοτροπία προκαλέσει την κατάρρευση αυτού που αντίθετα θα έπρεπε να είναι μια καινοτομία: πρόκειται για μια καινοτομία σε θεσμικό επίπεδο και πρέπει να είναι μια καινοτομία και σε επίπεδο αποτελεσμάτων!
<P>
Εν κατακλείδι, κύριε Πρόεδρε, θα ήθελα να συγχαρώ ιδίως τους συναδέλφους στους οποίους οφείλεται περισσότερο αυτή η προσπάθεια.

<SPEAKER ID=88 NAME="Diller">
Κύριε Πρόεδρε, κυρίες και κύριοι συνάδελφοι, το Συμβούλιο των Υπουργών Οικονομίας και Οικονομικών έλαβε υπό την Προεδρία μου μια σαφή θέση στις 15 Μαρτίου 1999: καμία επιείκεια, μηδέν ανοχή για την απάτη και τη διαφθορά στην Κοινότητα. Η κατάχρηση του χρήματος των πολιτών της Ένωσης βλάπτει το κύρος της Κοινότητας, οι σχετικοί τίτλοι των πρωτοσέλιδων αποδυναμώνουν την υποστήριξη του πληθυσμού όσον αφορά την ολοκλήρωση και σπρώχνουν στο παρασκήνιο τις επιτυχίες της Ένωσης.
<P>
Για τον λόγο αυτό, η δημιουργία της νέας υπηρεσίας για την καταπολέμηση της απάτης αποτελεί μια μεγάλη ευκαιρία για την Κοινότητα και έναν σημαντικό στόχο της δικής μας Προεδρίας του Συμβουλίου. Το Συμβούλιο, το Κοινοβούλιο και η Επιτροπή μπορούν να επιδείξουν εδώ τη βούληση και την ικανότητα για την αποτελεσματική προστασία των πόρων της Κοινότητας. Εάν καταφέρουμε να κινητοποιήσουμε την Υπηρεσία μέχρι την 1η Ιουνίου όπως σχεδιάζουμε, τότε αυτό θα αποτελέσει μια σημαντική ένδειξη και θα αποκτήσει ιδιαίτερη σημασία λίγες μόνον ημέρες πριν από τις εκλογές για το Ευρωπαϊκο Κοινοβούλιο.
<P>
Νομίζω πως με τη στενή συνεργασία με το Ευρωπαϊκό Κοινοβούλιο κατορθώσαμε να δημιουργήσουμε ένα βιώσιμο σχέδιο. Θα ήθελα να αναφερθώ σε τρεις από τις πτυχές του. Πρώτον, η πρόταση που σας υποβλήθηκε διασφαλίζει την αποτελεσματική παρουσία της Υπηρεσίας παντού όπου διακυβεύονται τα συμφέροντα της Κοινότητας. Η Υπηρεσία δεν έχει απλώς το καθήκον να διεξαγάγει εξωτερικούς ελέγχους. Αναμφίβολα, αυτό είναι πολύ σημαντικό, διότι τα κράτη μέλη είναι εκείνα που διαχειρίζονται περίπου το 80 % των κοινοτικών μέσων προώθησης. Η Υπηρεσία θα είναι και ένας ανεξάρτητος φύλακας των συμφερόντων της Κοινότητας εντός των οργάνων και των υπηρεσιών της Κοινότητας. Η σημασία αυτής της πτυχής επισημάνθηκε και από πολλούς αγορητές.
<P>
Δεύτερον, μολονότι η Υπηρεσία εγκαθιδρύεται εντός της Επιτροπής, διασφαλίζεται η λειτουργική ανεξαρτησία της Υπηρεσίας. Ο διευθυντής της δεν θα πρέπει να ζητεί ούτε να δέχεται οδηγίες από κανέναν. Θα αποφασίζει με δική του πρωτοβουλία για την έναρξη, την εκτέλεση και την αξιολόγηση ερευνών. Η Επιτροπή θα μπορεί να διορίσει τον διευθυντή μόνον κατόπιν συναίνεσης του Ευρωπαϊκού Κοινοβουλίου και του Συμβουλίου. Μια επιτροπή αποτελούμενη από εξωτερικές ανεξάρτητες προσωπικότητες θα εποπτεύει και θα προστατεύει την ιδία πρωτοβουλία άσκηση των υπηρεσιακών καθηκόντων του διευθυντή.
<P>
Τρίτον, μολονότι το ενδιαφέρον του κοινού επικεντρώνεται τη στιγμή αυτή στην αποκάλυψη υποτιθέμενων ατασθαλιών, δεν είναι αμελητέα η σημασία της πρόληψης. Και για αυτόν τον λόγο είναι σωστή η προσέγγιση του σχεδίου για την OLAF, διότι η Υπηρεσία καλείται να συμμετάσχει στην εκπόνηση της συνολικής στρατηγικής για την καταπολέμηση της απάτης, διαθέτοντας και την εμπειρία της για προληπτικές προσεγγίσεις.
<P>
Επιτρέψτε μου να πω και μερικά λόγια σχετικά με το χρονοδιάγραμμα: η Υπηρεσία θα δημιουργηθεί μέχρι την 1η Ιουνίου. Η ψήφιση από το ECOFIN προβλέπεται για τις 25 Μαΐου. Στη συνέχεια, ο κανονισμός θα υπογραφεί τόσο από τον Πρόεδρο του Ευρωπαϊκού Κοινοβουλίου όσο και από τον Πρόεδρο του Συμβουλίου. Η συνοδευτική συμφωνία θα υπογραφεί από τους Προέδρους των τριών θεσμικών οργάνων - του Κοινοβουλίου, του Συμβουλίου και της Επιτροπής. Τα άλλα όργανα και τα θεσμικά όργανα καλούνται να προσχωρήσουν στη συμφωνία.
<P>
Τέλος, θα ήθελα να τονίσω την εποικοδομητική και πλήρη εμπιστοσύνης συνεργασία με την επιτροπή του Ευρωπαϊκού Κοινοβουλίου, ειδικότερα με την κ. Theato, τον εισηγητή, κ. Bφsch, και την Επίτροπο, κ. Gradin. Η συνεργασία αυτή απετέλεσε μια ενθαρρυντική εμπειρία για όλους όσοι εξεπόνησαν την OLAF, πράγμα που ισχύει και για τη μελλοντική συνεργασία.

<SPEAKER ID=89 NAME="Gradin">
Κύριε Πρόεδρε, η έκθεση του κ. Bφsch και η απόφαση της Επιτροπής για τη δημιουργία μίας ευρωπαϊκής υπηρεσίας για την πρόληψη της απάτης σηματοδοτεί το τέλος μίας μακράς διαδικασίας, η οποία ξεκίνησε το 1995. Έκτοτε, έχουμε επιτύχει πολλά σε ό, τι αφορά την ενίσχυση των μέσων για την καταπολέμηση των παρατυπιών, της απάτης και της διαφθοράς. Ο ευρωπαίος φορολογούμενος έχει κάθε δικαίωμα να προσδοκά από εμάς να προστατεύσουμε τα χρήματά του και να τα διαχειρισθούμε αποτελεσματικά.
<P>
Έχω δεσμευθεί πλήρως να ανταποκριθώ σε αυτή την απαίτηση. Για εμένα αποτελεί επίσης ζήτημα αξιοπιστίας των θεσμικών μας οργάνων. Θεωρώ ότι η δημιουργία της ΟLAF ανταποκρίνεται και στους δύο αυτούς στόχους. Η απόφαση για τη δημιουργία αυτής της υπηρεσίας βασίζεται στον εποικοδομητικό πολιτικό διάλογο μεταξύ των δύο θεσμικών μας οργάνων και του Συμβουλίου.
<P>
Προτού σχολιάσω την έκθεση του κ. Bφsch, θέλω να τοποθετήσω την καταπολέμηση της απάτης στη σωστή της διάσταση. Όταν ανέλαβα τα καθήκοντά μου το 1995, το προσωπικό που εργαζόταν στον τομέα καταπολέμησης της απάτης βρισκόταν ακόμη διασκορπισμένο σε διάφορες υπηρεσίες της Επιτροπής, ενώ μόνο προσωπικό μόνο 60 περίπου ατόμων εργαζόταν στην UCLAF. Έκτοτε, η λειτουργική ικανότητα της UCLAF έχει ενισχυθεί σημαντικά και το προσωπικό τοποθετήθηκε κάτω από την ίδια στέγη.
<P>
Σήμερα, η UCLAF διαθέτει προσωπικό 141 ατόμων που ασχολείται με περίπου 1000 υποθέσεις όπου υπάρχουν υποψίες για παρατυπίες, απάτη και διαφθορά. Ο αριθμός των υπό εξέταση υποθέσεων αυξάνεται συνεχώς. Αυτό είναι, βεβαίως, λυπηρό, ωστόσο αποτελεί και σημάδι ότι βελτιωνόμαστε στο έργο μας εναντίον της απάτης.
<P>
Κατά τη διάρκεια του προηγούμενου έτους μεγάλο μέρος της προσοχής εστιάσθηκε στις 27 εσωτερικές έρευνες εντός της Επιτροπής. Λησμονείται συχνά ότι η μεγάλη πλειοψηφία των ερευνών της UCLAF σχετίζεται με εξωτερικές υποθέσεις στα κράτη μέλη. Δεν το αναφέρω αυτό για να υποβαθμίσω το εσωτερικό πρόβλημα στην Επιτροπή: ακόμη και μόνο μία εσωτερική υπόθεση παραείναι αρκετή.
<P>
Η UCLAF λειτουργεί σε στενή συνεργασία με τα κράτη μέλη. Επί παραδείγματι, κατά τη διάρκεια του 1998 ο συνολικός αριθμός περιπτώσεων, με τις οποίες ασχολήθηκαν τα κράτη μέλη και η UCLAF ανερχόταν σχεδόν στις 5000 υποθέσεις, καλύπτοντας περίπου 1 δις ευρώ. Αυτή η συνεργασία είναι ιδιαίτερα σημαντική, καθώς υπάρχει αυξανόμενος αριθμός διασυνοριακών περιπτώσεων απάτης, καθώς επίσης και αυξανόμενη εμπλοκή του διεθνούς οργανωμένου εγκλήματος.
<P>
Η ενίσχυση της UCLAF και της ικανότητάς της να καταπολεμά την απάτη προκύπτει από ορισμένες εσωτερικές αποφάσεις της Επιτροπής. Από το 1995 ακόμη, έλαβα την πρωτοβουλία να συγκεντρώσω όλες τις δραστηριότητες κατά της απάτης υπό την αιγίδα της UCLAF. Αυτό ακολουθήθηκε το 1997 από μία απόφαση για την ενίσχυση της ανεξαρτησίας της UCLAF, με την οποία, μεταξύ άλλων, παραχωρείτο στον διευθυντή το ίδιο καθεστώς με αυτό του ανεξάρτητου δημοσιονομικού ελεγκτή.
<P>
Μία νέα απόφαση το 1998 μετέτρεψε την υπηρεσία σε επιχειρησιακή ομάδα. Ταυτόχρονα, στην UCLAF προστέθηκαν μονάδες για την αντιμετώπιση της απάτης σε τρίτες χώρες, της διαφθοράς εντός των θεσμικών οργάνων, και για τη νομική και δικαστική συνεργασία με τα κράτη μέλη. Τον Ιούλιο του 1998 η Επιτροπή αποφάσισε να διευκρινίσει περαιτέρω, να ενισχύσει και να καταστήσει πιο διαφανή την εντολή της UCLAF. Οι πρωταρχικοί στόχοι ήταν να δοθεί έμφαση στην υποχρέωση του προσωπικού να συνεργάζεται κατά τις έρευνες και ταυτόχρονα να προστατευθούν τα δικαιώματα του ατόμου.
<P>
Έχουν επίσης ληφθεί πρωτοβουλίες για τη βελτίωση της πληροφόρησης σχετικά με το έργο της UCLAF. Στις αρχές του 1998 η Πρόεδρος της Επιτροπής Ελέγχου του Προϋπολογισμού, κυρία Theato και εγώ, συμφωνήσαμε σε μία διαδικασία για την κεκλεισμένων των θυρών ενημέρωση της επιτροπής σχετικά με τις εν εξελίξει έρευνες της UCLAF, καθώς και για τις εσωτερικές εκθέσεις ελέγχου του δημοσιονομικού ελεγκτή. Στην πραγματικότητα, η UCLAF είναι αυτή που έθεσε υπόψη της επιτροπής πληροφορίες σε ό, τι αφορά τις υποψίες για απάτη και όχι όπως συχνά πιστεύεται, κάποιοι δημοσιογράφοι διεξήγαγαν δικές τους έρευνες. Συνεπώς, θα μπορούσε να ειπωθεί ότι και εμείς, επίσης, καταγγείλαμε τα κακώς κείμενα στο δικό μας θεσμικό όργανο.
<P>
Παρ' όλες αυτές τις προσπάθειες, κατέστη όλο και περισσότερο σαφές κατά το 1998 ότι ήταν απαραίτητο ένα επιπλέον βήμα. Για τον λόγο αυτό ανταποκρίθηκα θετικά στην Επιτροπή Ελέγχου του Προϋπολογισμού, τον Ιούλιο του προηγούμενου έτους, για την περαιτέρω αύξηση της ανεξαρτησίας της UCLAF. Κατά συνέπεια, η Επιτροπή υπέβαλε μία πρόταση για την εξωτερίκευση των ερευνητικών καθηκόντων της UCLAF. Μία από τις αρκετές σημαντικές πτυχές ήταν για εμένα ότι έτσι θα αποτρεπόταν μία κατάσταση όπου οι συνάδελφοι θα ερευνούσαν συναδέλφους.
<P>
Ωστόσο, η πρόταση για την εξωτερίκευση της UCLAF δεν έγινε αποδεκτή από το Συμβούλιο και το Ευρωπαϊκό Κοινοβούλιο. Για να βρεθεί μία λύση συστήθηκε μία υψηλού επιπέδου ομάδα εργασίας σε πολιτικό επίπεδο, με τη συμμετοχή του Κοινοβουλίου, του Συμβουλίου και της Επιτροπής. Οι Επίτροποι van Miert, Monti και εγώ συμμετείχαμε ως εκπρόσωποι της Επιτροπής. Στο πλαίσιο αυτό επιθυμώ να τονίσω ότι θεώρησα αυτόν τον διοργανικό τρόπο για την εξεύρεση συμβιβασμού πολύ εποικοδομητικό. Η Επιτροπή προχώρησε γρήγορα στην έγκριση του πρώτου αποτελέσματος της εργασίας της ομάδας υψηλού επιπέδου, τον Μάρτιο.
<P>
Δεν θα αποτολμήσω μία λεπτομερή περιγραφή του τρόπου με τον οποίο προχώρησαν οι εργασίες. Είναι αρκετό να σημειωθεί ότι η Επιτροπή ενέκρινε απόφαση για τη δημιουργία της ΟLAF. Eπιθυμώ να σας υπενθυμίσω ότι η δημιουργία της νέας υπηρεσίας με την Επιτροπή θα απαιτήσει πόρους, όπως είπε επίσης και ο κ. Blak. Η υπηρεσία θα χρειασθεί επιπλέον προσωπικό και οι δαπάνες αναπόφευκτα θα αυξηθούν υπό το φως του διευρυμένου πεδίου λειτουργιών. Συνεπώς, το αίτημα για αυτούς του επιπρόσθετους πόρους θα πρέπει να αναμένεται στη διορθωτική επιστολή για τον προϋπολογισμό που θα παρουσιασθεί αργότερα φέτος στο νέο Κοινοβούλιο. Ευελπιστώ ότι οι αρμόδιες επί του προϋπολογισμού αρχές θα αντιμετωπίσουν θετικά αυτό το αίτημα.
<P>
Την προηγούμενη Τετάρτη, η Επιτροπή πληροφορήθηκε επίσης τις τροπολογίες που πρότεινε το Κοινοβούλιο για την έκθεση Bφsch. Με χαρά σας πληροφορώ ότι η Επιτροπή μπορεί να αποδεχθεί όλες τις τροπολογίες σε αυτή την έκθεση. Η Επιτροπή βελτίωσε επίσης την πρόταση διοργανικής συμφωνίας, η οποία θα επιτρέπει στην υπηρεσία να διεξάγει εσωτερικές διοικητικές έρευνες στο Κοινοβούλιο, το Συμβούλιο και την Επιτροπή.
<P>
Θα ήθελα πολύ να ευχαριστήσω τον εισηγητή κ. Bφsch, και τους άλλους βουλευτές της ομάδας υψηλού επιπέδου: την κυρία Theato, τον Λόρδο Tomlinson, τον κ. Blak και τον κ. Grosch. Ευχαριστώ επίσης και την Προεδρία του Συμβουλίου, η οποία συμμετείχε στην ομάδα με το ίδιο θετικό πνεύμα. Πιστεύω ότι αυτή η κοινή διαδικασία αποδείχθηκε πολύ αποτελεσματική. Θα μπορούσε να αποτελέσει παράδειγμα για τον τρόπο με τον οποίο θα μπορούσαν να συνεργάζονται τα θεσμικά μας όργανα σε άλλους τομείς στο μέλλον. Ελπίζω το Κοινοβούλιο, με την ψηφοφορία του επί της έκθεσης Bφsch την Πέμπτη, να αναγνωρίσει τις σημαντικές προσπάθειες που πραγματοποιήθηκαν και την επιπρόσθετη δυνατότητα που θα προσφέρει η ΟLAF στην από κοινού καταπολέμηση της απάτης. Αυτό θα ανοίξει τον δρόμο, ώστε το Συμβούλιο ECOFIN στις 25 Μαΐου να λάβει τις απαραίτητες αποφάσεις προκειμένου η ΟLAF να τεθεί σε ισχύ την 1η Ιουνίου 1999.
<P>
Πάντοτε αυτό που πρωτίστως με απασχολεί είναι τα συμφέροντα των φορολογουμένων. Με αυτή την πρωτοβουλία στέλνουμε ένα σαφές μήνυμα ότι και τα τρία θεσμικά όργανα συμμερίζονται αυτό το ενδιαφέρον. Με μία νέα ΟLAF θα έχουμε εγκαθιδρύσει ένα μέσο που θα ενισχύσει σημαντικά τον αγώνα μας ενάντια στην απάτη και τη διαφθορά. Είναι ένα μεγάλο επίτευγμα για την Ένωση και τους πολίτες της.

<SPEAKER ID=90 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 11 το πρωί.

<CHAPTER ID=11>
Απαλλαγές
<SPEAKER ID=91 NAME="Πρόεδρος">
Η ημερήσια διάταξη προβλέπει την κοινή συζήτηση επί έξι εκθέσεων, εξ ονόματος της Επιτροπής Ελέγχου του Προϋπολογισμού,
<P>
A4-0196/99, του κ. Elles, σχετικά με τους λογαριασμούς των Ευρωπαοκών Κοινοτήτων για το οικονομικό έτος 1996,
<P>
A4-0201/99, του κ. Brinkhorst, σχετικά με την αναβολή χορήγησης απαλλαγής στην Επιτροπή για την εκτέλεση του γενικού προϋπολογισμού της Ευρωπαοκής «Ενωσης για το οικονομικό έτος 1997,
<P>
A4-0199/99, του κ. Fabra Vallιs, σχετικά με τη χορήγηση απαλλαγής όσον αφορά την εκτέλεση του προϋπολογισμού για το οικονομικό έτος 1997 για τα άλλα τμήματα,
<P>
A4-0198/99, του κ. Wynn, σχετικά με τη χορήγηση απαλλαγής στην Επιτροπή για την οικονομική διαχείριση του 6ου και 7ου Ευρωπαοκού Ταμείου Ανάπτυξης για το οικονομικό έτος 1997,
<P>
A4-0132/99, του κ. Blak, σχετικά με τη χορήγηση απαλλαγής στην Επιτροπή για τη διαχείριση της ΕΚΑΧ για το οικονομικό έτος 1997,
<P>
A4-0163/99, του κ. Kellett-Bowman, σχετικά με τις ειδικές ετήσιες εκθέσεις του Ελεγκτικού Συνεδρίου για τις δημοσιονομικές καταστάσεις των αποκεντρωμένων κοινοτικών οργανισμών.

<SPEAKER ID=92 NAME="Diller">
Κύριε Πρόεδρε, για να είναι σωστά και τα συνοπτικά πρακτικά, θα ήθελα να επισημάνω πως το τελευταίο γράμμα του ονόματός μου είναι το «ρο» και όχι το «νι».
<P>
Κύριε Πρόεδρε, αξιότιμοι συνάδελφοι του Ευρωπαϊκού Κοινοβουλίου, όπως γνωρίζετε, στις 19 Απριλίου είχα ήδη την ευκαιρία να παρουσιάσω τη θέση του Συμβουλίου όσον αφορά τη διαδικασία απαλλαγής για το 1997 στην Επιτροπή Ελέγχου του Προϋπολογισμού του Κοινοβουλίου σας. Μολονότι παραιτήθηκε ήδη η Επιτροπή, η σύσταση του Συμβουλίου σχετικά με την απαλλαγή της Επιτροπής όσον αφορά την εκτέλεση του προϋπολογισμού για το 1997 θα υποβληθεί. Αφορμή για την παραίτηση απετέλεσε, ως γνωστόν, η έκθεση της επιτροπής ανεξαρτήτων εμπειρογνωμόνων σχετικά με την ευθύνη της Επιτροπής και μεμονωμένων μελών της για περιπτώσεις απάτης, κακοδιαχείρισης και ευνοιοκρατίας που εμφανίσθηκαν επί σειρά ετών.
<P>
Θα ήθελα να δηλώσω ρητώς ενώπιον του Κοινοβουλίου ότι η καταπολέμηση της απάτης αποτελεί σημαντική μέριμνα του Συμβουλίου. Οι παρατηρήσεις αναφορικά με τη σύστασή μας να χορηγηθεί απαλλαγή στην Επιτροπή σχετικά με την εκτέλεση του προϋπολογισμού για το 1997 είναι κατηγορηματικές και σαφέστατες στο σημείο αυτό. Στη Βιέννη, το Ευρωπαϊκό Συμβούλιο επιβεβαίωσε εκ νέου το γεγονός ότι αποδίδει μεγάλη σημασία στην αποτελεσματική καταπολέμηση της απάτης, της διαφθοράς και των άλλων παράνομων δραστηριοτήτων που γίνονται εις βάρος των οικονομικών συμφερόντων της Ευρωπαϊκής Ένωσης. Εξέφρασε την επιθυμία, το Συμβούλιο να ολοκληρώσει επιτυχώς μαζί με τα άλλα θεσμικά όργανα την εξέταση των υποβληθεισών προτάσεων, και μάλιστα πριν από τη σύνοδο του Ευρωπαϊκού Συμβουλίου στην Κολωνία τον Ιούνιο.
<P>
Θα ήθελα να επιβεβαιώσω το γεγονός ότι η Προεδρία μας θα καταβάλλει προσπάθειες για την ψήφιση από το Συμβούλιο ECOFIN στις 25 Μαΐου του επονομαζόμενου κανονισμού OLAF, επί του οποίου συζητήσαμε μόλις, και τούτο με εξαιρετικά στενή συνεργασία με εσάς, το Κοινοβούλιο. Η συνεργασία αυτή, και αυτό τονίσθηκε προ ολίγου από όλους τους αγορητές, εντάθηκε περισσότερο κατά τις τελευταίες εβδομάδες, επειδή πρόκειται περί ενός γνωστού στο κοινό προβλήματος που πρέπει να επιλυθεί γρήγορα.
<P>
Δεν υπάρχει αμφιβολία ότι το Συμβούλιο, όπως ακριβώς και το Κοινοβούλιο και η Επιτροπή, θα καταβάλλει πάσα δυνατή προσπάθεια για την καταπολέμηση της απάτης, ειδικότερα μάλιστα και εκτός του πλαισίου της διαδικασίας απαλλαγής. Επιτρέψτε μου τώρα να επανέλθω στην ουσιαστική αφορμή της εδώ παρουσίας μου, ήτοι την απαλλαγή για το έτος 1997. Στην έκθεση του Ελεγκτικού Συνεδρίου υπάρχει βέβαια σωρεία αρνητικών διαπιστώσεων σχετικά με την εκτέλεση του προϋπολογισμού - και θα αναφέρω αμέσως μερικές από αυτές - θα ήταν όμως πολύ εύκολο να καταλογίσουμε τις εμφανισθείσες ελλείψεις αποκλειστικά στην Επιτροπή. Αυτές είναι εν μέρει αποτέλεσμα των διαρθρωτικών ελλείψεων, στη δημιουργία των οποίων συνέβαλαν και τα κράτη μέλη.
<P>
Με τη σύστασή μας θέλουμε όμως και να εκφράσουμε την εκτίμησή μας για τις προσπάθειες που κατέβαλε επιτυχώς η Επιτροπή σε πολλούς τομείς ενόψει μιας αυστηρότερης δημοσιονομικής διαχείρισης. Ας μην λησμονηθεί αυτό, παρ' όλη την κριτική που ασκείται. Εν τούτοις, θα ήθελα να αναφερθώ σε μερικά ιδιαίτερα κρίσιμα θέματα.
<P>
Κατ' αρχάς, θα ήθελα να τονίσω το πόσο σημαντικό είναι να διασφαλισθεί η προώθηση μιας αποτελεσματικής διαχείρισης των προγραμμάτων μέσω της εσωτερικής οργάνωσης της Επιτροπής. Κατ' αυτό πρέπει να καθορισθούν σαφείς στόχοι που θα καταστήσουν δυνατή μια ακριβή αξιολόγηση της αποτελεσματικότητας των κοινοτικών δράσεων. Επιπλέον, το Συμβούλιο ανησυχεί πολύ για το γεγονός ότι εξακολουθούν να χρησιμοποιούνται άνευ νομικής βάσεως οι πόροι για τις γενικές δράσεις πληροφόρησης και επικοινωνίας όσον αφορά την Ευρωπαϊκή Ένωση.
<P>
Έπειτα, το Συμβούλιο είναι δυσαρεστημένο με τις πολυάριθμες παρατυπίες που εξακολουθούν να προκύπτουν κατά τις πληρωμές στους τομείς του Ευρωπαϊκού Γεωργικού Ταμείου Προσανατολισμού και Εγγυήσεων και των διαρθρωτικών μέτρων. Επίσης, δεν είναι βάσιμο να συνηθίζεται σε αντίθεση προς τον δημοσιονομικό κανονισμό - το υπογραμμίζω, σε αντίθεση προς τον δημοσιονομικό κανονισμό - να πληρώνονται ειδικότερα στον τομέα της έρευνας προκαταβολές, χωρίς να είναι γνωστός ο αριθμός των συμμετεχόντων ή οι δαπάνες που προκύπτουν από αυτό για τις εν λόγω ενέργειες. Τέλος, είναι λυπηρό το γεγονός ότι χρησιμοποιούνται ελάχιστα μόνον οι πιστώσεις για την καταβολή πληρωμών κατά τη χορήγηση εξωτερικής βοήθειας ειδικότερα όσον αφορά τα προγράμματα προτεραιότητας.
<P>
Όσον αφορά τη δήλωση αξιοπιστίας, το Συμβούλιο ανησυχεί πολύ για το γεγονός ότι το Ελεγκτικό Συνέδριο δεν μπόρεσε να κάνει ακόμη μια τέτοια δήλωση, επειδή εξακολουθούν να προκύπτουν πάρα πολλά λάθη κατά την εκτέλεση των πληρωμών. Βασικά, δεν μπορούν να σημειωθούν βελτιώσεις σε σύγκριση με το προηγούμενο οικονομικό έτος. Παράλληλα με αυτήν την κριτική θα ήθελα όμως να παρουσιάσω και ορισμένες θετικές παρατηρήσεις. Οι τροποποιήσεις επί του δημοσιονομικού κανονισμού που έγιναν τον Νοέμβριο του 1998 κατέστησαν δυνατό έναν εκσυγχρονισμό του δημοσιονομικού ελέγχου, ειδικότερα στο θέμα της διάθεσης των μη χρησιμοποιηθέντων πόρων. Όμως, όπως το Ευρωπαϊκό Ελεγκτικό Συνέδριο και πιθανώς και το Κοινοβούλιο, και το Συμβούλιο αποδίδει μεγάλη σημασία σε έναν περιεκτικό εκσυγχρονισμό και μια ολοκληρωτική νέα διατύπωση του δημοσιονομικού κανονισμού. Ζητάμε επιτακτικά από την Επιτροπή να υποβάλλει σχετικές προτάσεις.
<P>
Θα ήθελα ακόμα να επισημάνω τα μέτρα που ελήφθησαν στο πλαίσιο του προγράμματος SEM 2000, στα οποία οφείλεται το γεγονός ότι μπορέσαμε να καταστήσουμε κατά πολύ αυστηρότερη τη δημοσιονομική διαχείριση. Όπως τονίζει και ο εισηγητής για τη διαδικασία απαλλαγής 1997, ο συνάδελφος κ. Brinkhorst, πρέπει να εντατικοποιηθεί ακόμα περισσότερο η διοικητική συνεργασία μεταξύ της Επιτροπής και των κρατών μελών καθώς και των κρατών μελών μεταξύ τους, διότι ο προϋπολογισμός εκτελείται σε μεγάλο βαθμό από τα κράτη μέλη. Αυτό δεν αλλάζει βέβαια τίποτα όσον αφορά την ευθύνη της Επιτροπής για την εκτέλεση του προϋπολογισμού. Κατά τον έλεγχο της ετήσιας έκθεσης του Ελεγκτικού Συνεδρίου για το 1997 το Συμβούλιο έλαβε υπόψη και τις 25 ειδικές εκθέσεις που υποβλήθηκαν μέσα στο 1998. Σχετικά με μερικές από αυτές τις ειδικές εκθέσεις, το Συμβούλιο ψήφισε ομόφωνα ειδικά πορίσματα που συμπεριλήφθηκαν στη σύσταση.
<P>
Τέλος, θα ήθελα να τονίσω πως η αρμόδια επί του προϋπολογισμού αρχή και τα κράτη μέλη θα πρέπει να μεριμνήσουν όχι μόνον για την τακτική εμφάνιση των φόρων, αλλά και για την αποτελεσματικότερη δυνατή χρησιμοποίησή τους. Το Συμβούλιο είναι αποφασισμένο να συμβάλλει στην περαιτέρω βελτίωση της δημοσιονομικής διαχείρισης της Κοινότητας. Κατ' αυτό πρόκειται για ένα διαρκές καθήκον που έχουν όλοι όσοι φέρουν την ευθύνη για τη διαχείριση των κοινοτικών πόρων.
<P>
Ολοκληρώνοντας, θα ήθελα να αναφέρω μερικά σημεία που διαδραμάτισαν κάποιον ρόλο στη συζήτηση με τη δική σας Επιτροπή Ελέγχου του Προϋπολογισμού, κυρία Theato. Εκεί προτάθηκε η διενέργεια ενός τριμερούς διαλόγου ή τουλάχιστον ενός διαλόγου με εσάς, προτού το Συμβούλιο λάβει την απόφασή του σχετικά με τη σύσταση για την απαλλαγή. Θα μας συγχωρήσετε, αλλά έχουμε κάποιους ενδοιασμούς όσον αφορά αυτήν την πρόταση. Φρονούμε πως το Συμβούλιο θα πρέπει πρώτα να αναλάβει το ελεγκτικό καθήκον που του ανατέθηκε μέσω συμβάσεων, και θα πρέπει να συζητήσουμε για τα αποτελέσματα, αφού πρώτα γίνει αυτό.
<P>
Από την άλλη πλευρά, συμφωνούμε με την άποψή σας ότι πρέπει κατά την επικείμενη μεταρρύθμιση του δημοσιονομικού κανονισμού να ληφθούν υπόψη τα ερωτήματα που τέθηκαν. Η παρότρυνση που προήλθε από τις τάξεις σας να ενισχυθεί περαιτέρω η συνεργασία μεταξύ των εθνικών εμπειρογνωμόνων και με την Επιτροπή σε θέματα δημοσιονομικής φύσεως βρίσκει πρόσφορο έδαφος σε εμάς.
<P>
Είμαι πεπεισμένος πως μπορώ τώρα να εισαγάγω κι άλλες παροτρύνσεις στη συζήτηση στον θεσμό του Συμβουλίου, και σας ευχαριστώ που με ακούσατε.

<SPEAKER ID=93 NAME="Elles">
Κύριε Πρόεδρε, παρεμβαίνω για να δώσω ένα τέλος στην υπόθεση αυτή, σε μία ιστορική διαδικασία χορήγησης απαλλαγής, όπου τίποτε δεν εξελίχθηκε σύμφωνα με το σχέδιο. Ελπίζω ότι θα μπορέσουμε να περατώσουμε τις συζητήσεις μας για την εν λόγω έκθεση αυτή την εβδομάδα. Ενόσω πράττουμε αυτό, θα ήθελα να τονίσω ορισμένα θέματα διαδικασίας και ουσίας και στη συνέχεια να προβώ σε ορισμένες συμπερασματικές παρατηρήσεις.
<P>
Σε ό, τι αφορά τη διαδικασία, θα ήθελα να ευχαριστήσω εκείνους τους συναδέλφους στην Επιτροπή Ελέγχου του Προϋπολογισμού, οι οποίοι συνέβαλαν σε όλη αυτή τη διαδικασία απαλλαγής. Αυτή η απαλλαγή είναι στο κάτω κάτω μία εκ πολλών και συμβαίνει να είμαι ο γενικός εισηγητής. Τον Δεκέμβριο του προηγούμενου έτους η πλειοψηφία αυτού του Σώματος αρνήθηκε να χορηγήσει απαλλαγή και το θέμα αναπέμφθηκε στην επιτροπή, επειδή υπήρχαν προβλήματα στη διαδικασία τα οποία έχουν τώρα ξεκαθαρισθεί με την αλλαγή των διατάξεών μας, ώστε να ευθυγραμμίζονται με εκείνες της Συνθήκης. Συνεπώς, θα πρέπει τώρα να προχωρήσουμε σε μία απόφαση επί του συγκεκριμένου θέματος.
<P>
Είδαμε κατά τη διάρκεια αυτής της διαδικασίας ότι μερικά άτομα δεν ενέκριναν να είναι η χορήγηση απαλλαγής μία πολιτική διαδικασία. Κατανοώ αυτό το συγκεκριμένο πρόβλημα. Κατανοώ λιγότερο εκείνους οι οποίοι προκάλεσαν προβλήματα σε αυτή τη διαδικασία απαλλαγής, επειδή αυτή ασχολείτο με προβλήματα ουσίας. Οι περισσότεροι από μας αντιλαμβανόμαστε τώρα ότι ήταν η κατάλληλη στιγμή για αυτό το Κοινοβούλιο να αρνηθεί τη χορήγηση απαλλαγής, επειδή αυτό αποτέλεσε το έναυσμα για όλα τα υπόλοιπα γεγονότα που συνέβησαν τους μήνες που ακολούθησαν. Ωστόσο, σήμερα βλέπουμε μία τροπολογία της Ομάδας του Ευρωπαϊκού Σοσιαλιστικού Κόμματος με την οποία αρνείται να ακολουθήσει αυτή την οριστική απόφαση για τη χορήγηση απαλλαγής, επειδή φαίνεται ότι επιθυμεί ακόμη να συνεχιστεί αυτή η υπόθεση. Δεν έμαθαν τίποτε από όλη αυτή τη διαδικασία; Θα πρέπει να την περατώσουμε σήμερα.
<P>
Προχωρώντας στα ουσιαστικά θέματα της έκθεσης που υπέβαλα και η οποία θα πρέπει τώρα να αποτελέσει παράρτημα σε αυτό το ψήφισμα, υπήρχαν τρία μείζονος σημασίας θέματα, τα οποία τονίσαμε, και τα οποία επιβεβαιώθηκαν όλα από την έκθεση της επιτροπής ανεξαρτήτων εμπειρογνωμώνων. Πρώτον, η έλλειψη δημοκρατικής ευθύνης και πρόσβασης στην ενημέρωση. Δεύτερον, πραγματική ανησυχία - και είναι ενδιαφέρον να το διαβάζουμε αυτό τώρα, αφού πέρασαν εκείνοι οι μήνες - για παρατυπίες που αφορούν Επιτρόπους, και συγκεκριμένα μία, η οποία λόγω της ανικανότητάς της να παραιτηθεί προκάλεσε την παραίτηση όλων. Ίσως, το βασικό χαρακτηριστικό ήταν η αδυναμία στη διάρθρωση της διαχείρισης η οποία κατέστη πολύ σαφής στην παράγραφο 19 αυτού του επισυναπτόμενου εγγράφου, όπου αναφέρεται: «αδυναμίες στην οργάνωση της διαχείρισης προκάλεσαν αναπόφευκτα λειτουργικά προβλήματα κατά την εφαρμογή τομέων πολιτικής». Ποιος ξέρει, ίσως ο προσωρινός Πρόεδρος Santer να είχε σώσει την Επιτροπή εάν είχε σταματήσει νωρίτερα την εκτέλεση προγραμμάτων, για τα οποία δεν είχε προσωπικό.
<P>
Επιτρέψτε μου να εξετάσω επίσης ένα άλλο ουσιαστικό σημείο της αρχικής έκθεσης σχετικά με την απαλλαγή για το 1996: το πρόγραμμα μεταρρύθμισης, το οποίο ο προσωρινός Πρόεδρος Santer ενσωμάτωσε στις 11 Ιανουαρίου στο πρόγραμμά του για τη μεταρρύθμιση της Επιτροπής. Τι έχει συμβεί σε αυτά τα θέματα τώρα, στους κώδικες δεοντολογίας που ζητήσαμε, στην αναθεώρηση του καταστατικού, στον διορισμό σε θέσεις Α1 και Α2, ούτως ώστε να διασφαλίσουμε ότι θα έχουμε υψηλή ποιότητα στα ανώτατα κλιμάκια της Επιτροπής και στην έκθεση παρακολούθησης; Όλα αυτά τα πράγματα φαίνεται ότι έχουν εισέλθει σε μία «μαύρη τρύπα», επειδή ένα ή δύο από τα ψηφίσματα που εγκρίναμε πρόσφατα δεν μπόρεσαν να είναι ακριβή σχετικά με τα αιτήματα που θέτουμε στην Επιτροπή.
<P>
Θα ήθελα να δω αυτά τα θέματα τουλάχιστον να διευκρινίζονται, ίσως από τον Επίτροπο, ούτως ώστε το νέο Κοινοβούλιο να μπορέσει να απαλλαγεί από αυτά τα έγγραφα.
<P>
Προγραμματίζοντας το μέλλον, υπάρχουν δύο συμπεράσματα που μπορώ να συνάγω από αυτό. Πρώτον, σε ό, τι αφορά την Επιτροπή, έχουμε ορισμένες ιδέες οι οποίες αποτελούν μέρος αυτής της μεταρρυθμιστικής διαδικασίας. Ευτυχώς, στην έκθεση για την απαλλαγή για το 1997, την οποία ο φίλος μου και συνάδελφός μου, κ. Brinkhorst, θα παρουσιάσει σύντομα, θα δούμε να παρουσιάζονται ορισμένες από αυτές τις ιδέες. Δεύτερον, ελπίζω ότι αυτό το έγγραφο θα είναι διαθέσιμο στο νέο Κοινοβούλιο και στην προσωρινή Επιτροπή, και στον νέο διορισθέντα Πρόεδρο, κ. Prodi, προκειμένου οι βουλευτές του νέου Κοινοβουλίου να έχουν την πληροφόρηση που χρειάζονται, ώστε να διασφαλισθεί ότι ο διορισμός των Επιτρόπων θα γίνει αποτελεσματικά.
<P>
Δεν επιθυμούμε να αφήσουμε στην Επιτροπή την αίσθηση, με όλη αυτή την υπόθεση περί απαλλαγής για το 1996, ότι δεν τρέφουμε μεγάλη εκτίμηση για τη συντριπτική πλειοψηφία των ανώτερων υπαλλήλων της Επιτροπής. Στο παρελθόν ήμουν κι εγώ ένας από αυτούς. Γνωρίζω πολύ καλά ότι οι άνθρωποι εκεί είναι ιδιαιτέρως αξιόλογοι, αλλά επιθυμούμε να διασφαλίσουμε ότι θα είναι πάντοτε έτσι. Δεν θα πρέπει να καταδικάσουμε όλο το σύστημα εξαιτίας ενός μόνο μαύρου προβάτου.
<P>
Τέλος, το Κοινοβούλιο ήταν κυρίως αυτό που αγωνίστηκε περισσότερο απ' όλους σε αυτή τη διαδικασία. Λυπάμαι, αλλά τις απαλλαγές δεν τις χορήγησε το Συμβούλιο αλλά το Κοινοβούλιο που ενηλικιώθηκε, και θα πρέπει να αποδείξει το νέο Κοινοβούλιο ότι είμαστε ικανοί να ανταποκριθούμε στις ευθύνες μας.

<SPEAKER ID=94 NAME="Brinkhorst">
Κύριε Πρόεδρε, είναι σαφές ότι τα συμπεράσματα αυτής της έκθεσης για το 1997 είναι πολύ συγκεκριμένα και πολύ ξεκάθαρα, δηλαδή αναβολή της χορήγησης απαλλαγής εξαιτίας θεσμικών λόγων.
<P>
Θα ήθελα να ευχαριστήσω όλους τους συναδέλφους. Η Επιτροπή Ελέγχου του Προϋπολογισμού επιθυμούσε να πάει μακρύτερα. Δεν ήθελε - όπως στην απαλλαγή για το 1996 - να σπαταλήσει χρόνο. Αυτό δεν είναι δυνατό. Θα πρέπει να το ξεπεράσουμε. Και σε αυτό το πλαίσιο η Επιτροπή Ελέγχου του Προϋπολογισμού ψήφισε το έγγραφο το οποίο θα βρείτε ως παράρτημα. Κατά μία έννοια, είναι η ιστορία, όσα συνέβησαν μετά το 1996. Είναι επίσης η πολιτική φύση αυτή της έκθεσης για να τεθεί η διαδικασία απαλλαγής σε μία ευρύτερη προοπτική.
<P>
Όπως μόλις επεσήμανε ο Προεδρεύων του Συμβουλίου, υπάρχουν ορισμένα καινοφανή χαρακτηριστικά, τα οποία θα πρέπει να ληφθούν υπόψη στο μέλλον. Δεν θα πρέπει μόνο να επικρίνουμε το παρελθόν, θα πρέπει να κοιτάμε στο μέλλον. Αυτή είναι η σημασία του συγκεκριμένου παραρτήματος, για τη διαδικασία απαλλαγής αυτή καθαυτή, για την πληροφόρηση που θα δίνεται στο μέλλον. Υπάρχουν σχόλια για αυτά που οδήγησαν στην κατάσταση που μόλις περιέγραψε ο συνάδελφός μου κ. Elles, για μία νέα πολιτική για το προσωπικό, ερωτήματα για τα Γραφεία Τεχνικής Υποστήριξης, για την έκθεση της επιτροπής των ανεξάρτητων εμπειρογνωμόνων και επίσης ορισμένες κατευθυντήριες γραμμές για τη μεταρρύθμιση της Επιτροπής. Για τον λόγο αυτό η έκθεση δεν αποτελείται απλώς από τη δήλωση ότι θα πρέπει να αρνηθούμε τη χορήγηση απαλλαγής αυτή τη συγκεκριμένη στιγμή.
<P>
Είμαι πολύ ευχαριστημένος από το σχόλιο του Προεδρεύοντος του Συμβουλίου, επειδή μέρος αυτής της έκθεσης προσανατολίζεται επίσης προς τη νέα εταιρική σχέση μεταξύ της Επιτροπής και των κρατών μελών, καθώς και στη συνεργασία μεταξύ των ίδιων των κρατών μελών. Χαιρετίζω τη δήλωση του Συμβουλίου ότι δεν θα προσκρούσει σε ώτα μη ακουόντων. Καθώς το Συμβούλιο αναλαμβάνει την εκτέλεση του 95 % του προϋπολογισμού, είναι απαραίτητο να αναληφθεί περισσότερη δράση. Ελπίζω ότι αυτή η στιγμή θα έλθει όταν, όπως και στην Επιτροπή Προϋπολογισμών, συνεργασθούμε πολύ πιο στενά μαζί με το Συμβούλιο για τον έλεγχο του προϋπολογισμού. Θα βρούμε κάποιες συγκεκριμένες συστάσεις για το εν λόγω θέμα.
<P>
Το παράρτημα έχει κατά βάση τρεις σκοπούς. Σκοπός μας είναι να δηλώσουμε από την άποψη του Κοινοβουλίου πού βρισκόμαστε στην παρούσα στιγμή. Είναι επίσης μία εξιστόρηση του τι συνέβη μετά τη διαδικασία για το 1996.
<P>
Δεύτερον, όπως έχει ήδη πει ο κ. Elles, παρέχει μία υπόδειξη - μολονότι δεν θα πρέπει ποτέ να επιζητούμε να ασκούμε εξουσία όταν θα έχει λήξει η θητεία μας, και βεβαίως ένας εισηγητής που αποχωρεί από αυτό το Κοινοβούλιο σίγουρα δεν πρέπει να το κάνει αυτό - προς το νέο Κοινοβούλιο σχετικά με το είδος των θεμάτων που μπορούν να χρησιμοποιηθούν για να κριθεί η νέα Επιτροπή κατά τη διάρκεια των ακροάσεων. Αυτό είναι από μόνο του ένα σημαντικό σημείο. Δεν είναι δεσμευτικό, αλλά είναι μία υπόδειξη. Για τον λόγο αυτό αποτελεί μία συνεισφορά της Επιτροπής Ελέγχου του Προϋπολογισμού και δεν θα ψηφισθεί από το Κοινοβούλιο ως έχει.
<P>
Τρίτον, επιθυμούμε να είμαστε ένα εποικοδομητικό Κοινοβούλιο. Καθώς το Κοινοβούλιο αποκτά περισσότερες ευθύνες και εξουσία θα πρέπει επίσης να είναι ένας εταίρος, όχι μόνο στο να επικρίνει, αλλά επίσης και στο να βοηθά την Επιτροπή να διεκπεραιώσει τα καθήκοντά της με ανεξαρτησία, αλλά και με ευθύνη. Αποτελεί συνεπώς και ένα στοιχείο του προγράμματος εργασιών της μελλοντικής Επιτροπής, το οποίο ελπίζουμε ότι θα γίνει αποδεκτό.
<P>
Επιτρέψτε μου να ξεκαθαρίσω μία παρεξήγηση. Είχα την ευκαιρία να συζητήσω γι'αυτό με τον Επίτροπο Liikanen σε προηγούμενο στάδιο, αλλά θα ήθελα να το πω και δημοσίως. Ο ρόλος του Ελεγκτικού Συνεδρίου δεν μπορεί να είναι η υποκατάσταση της Επιτροπής ούτε του Κοινοβουλίου. Ορισμένα αιτήματα προς το Ελεγκτικό Συνέδριο για να συμμετάσχει σε ορισμένες μελέτες δεν θα πρέπει να θεωρηθούν ότι αφαιρούν την ευθύνη δράσης από την Επιτροπή ή το Κοινοβούλιο. Όμως, το Ελεγκτικό Συνέδριο έχει διαδραματίσει έναν πολύ σημαντικό και χρήσιμο ρόλο σε αυτή τη διαδικασία μεταξύ του Κοινοβουλίου, της Επιτροπής και του Συμβουλίου.
<P>
Στο πλαίσιο αυτό θα ήθελα τελικά να πω ότι θα ήταν χρήσιμο εάν το ίδιο το Συμβούλιο αναμόρφωνε τις διαδικασίες του, σε ό, τι αφορά την αλληλεπίδραση μεταξύ του Ελεγκτικού Συνεδρίου και των εθνικών οργάνων. Ακούω υπερβολικά συχνά ότι τα εθνικά ελεγκτικά συνέδρια έχουν διαφορετικό ρόλο, ότι δεν μπορούν να εκπληρώσουν μία λειτουργία στα πλαίσια του κοινοτικού συστήματος. Καθώς εισερχόμαστε σε μία νέα φάση, μία νέα κατάσταση όπου δεν υπάρχει μόνο η Επιτροπή ή τα κράτη μέλη, αλλά η Επιτροπή και τα κράτη μέλη, καλώ τον Πρόεδρο του Συμβουλίου να μελετήσει αυτό το συγκεκριμένο ζήτημα δραστηριοτήτων μεταξύ του Ελεγκτικού Συνεδρίου και των εθνικών ελεγκτικών οργάνων στο μέλλον.

<SPEAKER ID=95 NAME="Fabra Vallιs">
Κύριε Πρόεδρε, προχωρούμε στην έγκριση της διαχείρισης των καλούμενων άλλων «θεσμικών οργάνων». Έτσι, θα αρχίσουμε με το πρώτο μέρος που είναι το Κοινοβούλιο και ο Διαμεσολαβητής.
<P>
Όσον αφορά το Κοινοβούλιο και το υποβαλλόμενο έγγραφο, μπορεί να τραβήξει την προσοχή ο μεγάλος αριθμός πιστώσεων που έχουν ακυρωθεί. Βέβαια, θα ήθελα να επισημάνω πως αυτό οφείλεται σε καθυστέρηση στο κτίριο D-3 στις Βρυξέλες και στο IPE 4 στο Στρασβούργο. Και εφόσουν προβαίνουμε σε ανάλυση ενός περασμένου έτους, όπως είναι το 1997, θα ήθελα προς καθησυχασμό όλων μας να πω πως στα επόμενα χρόνια θα σημειωθεί μια διαδοχική βελτίωση όσον αφορά την ακύρωση των πιστώσεων.
<P>
Από την άλλη, μπορεί επίσης να τραβήξει την προσοχή το γεγονός ότι ένα ποσοστό 30 % των πιστώσεων δεν χρησιμοποιείται όσον αφορά την ενίσχυση προς τα δημοκρατικά κοινοβούλια της Κεντρικής και Ανατολικής Ευρώπης. Είναι επίσης σαφείς οι λόγοι και ο τρόπος με τον οποίον μπορούμε να βελτιώσουμε αυτήν την κατάσταση.
<P>
Επωφεληθήκαμε επίσης του εγγράφου έγκρισης της διαχείρισης του 1997 για να υπενθυμίσουμε πως η Επιτροπή Ελέγχου του Προϋπολογισμού θα έπρεπε να διαθέτει τα απαραίτητα μέσα για τον έλεγχο των πιστώσεων που αφορούν τις πολιτικές Ομάδες και τις δαπάνες των γραμματειών τους.
<P>
Από την άλλη, συνεχίζουμε να ζητούμε, και είναι καλό να ειπωθεί αυτό, έναν κανονισμό σχετικά με το νομικό καθεστώς των πολιτικών κομμάτων στην Ευρώπη.
<P>
Με όλα τα παραπάνω, ζητούμε την έγκριση της διαχείρισης για το 1997, όσον αφορά το Κοινοβούλιο.
<P>
Τώρα σχετικά με τον Διαμεσολαβητή, πιστεύω πως εδώ αυτό που θα μπορούσε να μας αποσπάσει την προσοχή είναι ένα ποσοστό εκτέλεσης 82, 1 %. Λοιπόν, δεν θέλω να αναφέρω πως ο λόγος είναι η έλλειψη προσωπικού, κάτι που το εν λόγω θεσμικό όργανο μας ζητά συνεχώς, αλλά πιστεύω πως είναι καλό να έχουμε υπόψη μας πως πρόκειται για ένα νέο θεσμικό όργανο - και αναφερόμαστε πάλι στο 1997 - και βλέπουμε πως κάθε χρόνο αποφέρει περισσότερα αποτελέσματα από εκείνα που θα αναμενόταν βάσει του πενιχρού του προϋπολογισμού. Η έγκριση της διαχείρισης του Διαμεσολαβητή είναι επίσης θετική.
<P>
Όσον αφορά το Ευρωπαϊκό Δικαστήριο, εδώ πρέπει να επισημάνουμε την καλή χρήση του συστήματος μίσθωσης-αγοράς των κτιρίων που βρίσκονται δίπλα στο Palais και από την άλλη, όσον αφορά την προκαταβολή των 50 εκατ. Ecu που εδόθη. Σε αυτό το σημείο θα ήθελα μόνο να επισημάνω κάτι που μας απασχολούσε τότε, το 1997: μια σειρά δεσμεύσεων της λουξεμβουργιανής κυβέρνησης προς το Κοινοβούλιο τις οποίες τότε δεν γνωρίζαμε αν θα τις τηρούσε ή όχι... Τέλος, δεν γνωρίζαμε τι προβλήματα θα μπορούσαμε να αντιμετωπίσουμε. Ωστόσο, σήμερα, και εν όψει των όσων συνέβησαν το 1997 και μεταγενέστερα, πρέπει να ευχαριστήσουμε τη λουξεμβουργιανή κυβέρνηση για το καλό έργο που διεξήγαγε. Επίσης υποστηρίζουμε την έγκριση της διαχείρισης του Ευρωπαϊκού Δικαστηρίου.
<P>
Ως προς το Ελεγκτικό Συνέδριο, θέλω μόνο να πω πως η τυπική εκδήλωση του ανεπαρκούς του προϋπολογισμού του μπόρεσε να επιλυθεί με ευνοϊκά αποτελέσματα, και σχεδόν χωρίς καμία προσπάθεια, το 1997, χάρις στην ευνοϊκή εξέλιξη της ισοτιμίας του Ευρώ - τότε βέβαια του Ecu - σε σχέση με το νόμισμα του Λουξεμβούργου. Τιθέμεθα επίσης υπέρ της έγκρισης της διαχείρισης του Ελεγκτικού Συνεδρίου.
<P>
Όσον αφορά την Επιτροπή των Περιφερειών, εδώ θα πρέπει να επισημάνουμε πως πρέπει να βελτιωθούν οι δημοσιονομικές προβλέψεις και, κυρίως θα πρέπει να ληφθούν σοβαρά υπόψη οι αβέβαιοι προγραμματισμοί δραστηριοτήτων, γιατί αυτό μας υποχρεώνει συνεχώς να πραγματοποιούμε σημαντικές μεταφορές χρημάτων. Παρ' όλα αυτά, είμαστε επίσης υπέρ της έγκρισης της διαχείρισης της Επιτροπής των Περιφερειών.
<P>
Και τώρα είναι η σειρά της Οικονομικής και Κοινωνικής Επιτροπής, που είναι το μόνο σημείο στο οποίο αντιμετωπίζουμε πρόβλημα. Όπως γνωρίζετε, εκκρεμεί ακόμη η έγκριση της διαχείρισης της Οικονομικής και Κοινωνικής Επιτροπής, εφόσον αναμένεται μια έκθεση της ΟΣΚΠΑ. Τότε λοιπόν το αποτέλεσμα της έγκρισης της διαχείρισης της Οικονομικής και Κοινωνικής Επιτροπής θα εξαρτηθεί από το αποτέλεσμα της εν λόγω έκθεσης που πρέπει να καταρτίσει η ΟΣΚΠΑ, η ομάδα καταπολέμησης της απάτης, σχετικά με το εν λόγω θεσμικό όργανο. Επομένως, προτείνουμε να αναβληθεί η έγκριση της διαχείρισης της Οικονομικής και Κοινωνικής Επιτροπής.
<P>
Εν πάση περιπτώσει, εφόσον πρόκειται για κοινή συζήτηση, δεν θα ήθελα να τελειώσω χωρίς να πω πως όσον αφορά τη διαχείριση του 1996, η αντιπροσωπεία μου, η αντιπροσωπεία μου και εγώ προσωπικά, παρουσιάσαμε ήδη τη θέση μας, και τώρα που παραιτήθηκε η Επιτροπή, πιστεύουμε πως αυτός δεν είναι λόγος για να ξεχαστούν οι δεσμεύσεις του κυρίου Santer, τις οποίες θα πρέπει να αναλάβει ο νέος Πρόεδρος, κύριος Prodi.

<SPEAKER ID=96 NAME="Blak">
Κύριε Πρόεδρε, αναφερόμαστε στον λογαριασμό της ΕΚΑΧ και θα ήθελα να πω ότι τελικά η όλη υπόθεση εξελίχθηκε σε μεγάλη επιτυχία. Όταν ανέλαβα τον λογαριασμό είχαμε τεράστια προβλήματα. Πάσχαμε από τις ίδιες συνηθισμένες ιστορίες. Παντού χάος. Ποιος δεν θυμάται το θέμα των επιδοτήσεων των επιτοκίων που εκκρεμούσε επί 10 ολόκληρα χρόνια και το οποίο δεν μπορούσαμε να κλείσουμε εξαιτίας τεμπελιάς; Υπήρχαν τεράστιες απάτες, υπήρξε ένα θέμα αγοράς διαμερίσματος όταν η Επιτροπή μετακόμισε στα ωραία της τα κτίρια στο Παρίσι. Εν συντομία, ήταν όλα άνω κάτω, πλίνθοι, κέραμοι ατάκτως ερριμμένοι. Ασχοληθήκαμε όμως εμείς με το ζήτημα και λύσαμε τα προβλήματα. Θα ήθελα να πω ότι σήμερα αποφασίσαμε στην επιτροπή ότι θέλουμε να χορηγήσουμε απαλλαγή σε αυτόν τον τομέα. Όταν κοιτάζω πίσω σκέφτομαι για παράδειγμα πώς παραλίγο να χάσουμε έναν τεράστιο λογαριασμό δισεκατομμυρίων στην περίπτωση της σήραγγας μεταξύ Γαλλίας και Αγγλίας. Απ' ό, τι φαίνεται όλα μπήκαν στη θέση τους, πράγμα που αποτελεί τεράστια επιτυχία. Στη Δανία είχαμε ένα παρόμοιο θέμα σχετικά με τη γέφυρα του Storebζlt, για την οποία είχαμε πάρει ένα κατάτι υπερβολικά μεγάλο δάνειο. Είχε γίνει λόγος για κάνα δυο δισεκατομμύρια στο παιχνίδι αλλά και αυτό το θέμα τακτοποιήθηκε. Όλα δε τακτοποιήθηκαν χάρη στην καλή συνεργασία, αλλά κι επειδή είχαμε τη δυνατότητα να λάβουμε πληροφορίες κι επειδή μπορούσαμε να συνομιλούμε με έναν εξαιρετικό Επίτροπο. Θα ήθελα να συγχαρώ τον κ. Liikanen. Ήταν άξιος συνομιλητής. Κάθε φορά που υπήρχε πρόβλημα απευθυνόμασταν σ' εκείνον και πάντα καταφέραμε να το λύσουμε.
<P>
Επίσης η συνεργασία μας όσον αφορά τον λογαριασμό της ΕΚΑΧ ήταν πολύ καλή. Τουναντίον, σημειώθηκαν προβλήματα σε έναν άλλο τομέα, ήτοι τις δανειοδοτικές και δανειοληπτικές πράξεις στην Ευρώπη, με την οποία έχω ασχοληθεί σε ένα τμήμα της έκθεσης Brinkhorst. Στη συγκεκριμένη περίπτωση έχουμε έρθει αντιμέτωποι με μερικούς ξεροκέφαλους ανθρώπους που μας κοιτούν αφ' υψηλού - θα αποφύγω να αναφέρω το όνομα του Προέδρου της Ευρωπαϊκής Τράπεζας Επενδύσεων. Κάθε χρόνο που περνά τονίζουμε ότι θέλουμε να έχουμε δικαίωμα να μπούμε να ελέγξουμε την τράπεζα. «Δεν είναι τομέας σας, » μας λέει, «έχουμε κάποιους μικρούς ιδιώτες μετόχους και από μέριμνα προς εκείνους δεν μπορείτε να μπείτε, κι άλλωστε όλα σ' εμάς πάνε ρολόι». Με την ιδιότητά μου ως εισηγητής έλαβα ένα χαρτί που λέει ότι στην πραγματικότητα έχασαν δισεκατομμύρια μέσω λανθασμένων επενδύσεων. Όλα αυτά συντέλεσαν στο να συστήσω να μη χορηγηθεί απαλλαγή για τον λογαριασμό του 1997. Είμαστε πραγματικά ανυπόφορα κουρασμένοι με τα ψέματα ορισμένων ανθρώπων που κάθονται και κρύβουν αυτά που κάνουν από τους ευρωπαίους φορολογούμενους! Αρνούμαστε κάθετα να συμπράξουμε σε κάτι τέτοιο! Πέρυσι είχαμε προβλήματα με τον λογαριασμό. Αρνήθηκα να χορηγήσω απαλλαγή. Η επιτροπή με στήριξε. Οπότε κάναμε μια συμφωνία σύμφωνα με την οποία τελικά ήταν η Επιτροπή αυτή που θα παρέμβαινε και θα προετοίμαζε το έδαφος, ώστε να βρεθεί κάποια συνετή λύση, αλλά και για να μπορέσουμε να ελέγχουμε τα χρήματα των φορολογουμένων. Εμείς είμαστε αυτοί που έχουμε άνω του 80 % των χρημάτων στα διάφορα θεσμικά όργανα του Ευρωπαϊκού Ταμείου Επενδύσεων. Τι κάνουμε λοιπόν αν χορηγήσουμε απαλλαγή; «Κλέβουμε στο ζύγι» και αθετούμε τη συμφωνία, παρ' ότι κάναμε ένας Θεός ξέρει πόσες συναντήσεις και ένας Θεός ξέρει πόσες ώρες σπαταλήσαμε για να καταφέρουμε να συμφωνήσουμε. Φτάνει πια! Επιτρέψτε μας να δώσουμε ένα εντελώς ξεκάθαρο μήνυμα στον Σερ Brian Unwin από αυτή την αίθουσα: Βαρεθήκαμε ν' ακούμε τα ψέματά σας ότι όλα είναι τέλεια! Θα μπει επιτέλους μια τάξη και σ' εσάς! Θέλουμε να μάθουμε πώς μπορούν να εξαφανιστούν 4-5 δισεκατομμύρια κορώνες από τον λογαριασμό. Είναι σκάνδαλο που ξεπερνά κάθε όριο. Πολύ πιθανό να μην έχουν χαθεί τα χρήματα, όπως λέγεται, διότι μπορούν να επιστραφούν και πάλι, αφού δεν έχουν πωληθεί τα ομόλογα. Βαρεθήκαμε ν' ακούμε τέτοιες ιστορίες! Πολύ απλά είμαστε αναγκασμένοι να σας πούμε εντελώς ξεκάθαρα ότι φτάνει πια! Δεν θα λάβετε έγκριση του λογαριασμού, και αν δεν γίνει έλεγχος των λογαριασμών, ώστε να μας επιτραπεί να πάμε να ελέγξουμε πού πάνε τα χρήματα της Κοινότητας, τότε λήγει η συνεργασία μας μαζί τους. Δεν είναι δυνατόν να πρέπει να πληρώνουμε τα σπασμένα τους κι αυτοί μετά να μπορούν να παίζουν με το πλεόνασμα. Βαρεθήκαμε να βλέπουμε παραδείγματα του πώς γίνεται πώληση ομόλογων και ένα σωρό άλλα πράγματα σε διάφορα μέρη σε διάφορους γνωστούς χωρίς να λαμβάνεται υπόψη η επιστροφή τους. Πρόκειται για πραγματικό σκάνδαλο. Αν διώξαμε την Επιτροπή εξαιτίας των μικρών της παρατυπιών, τότε αυτοί οι άνθρωποι θα έπρεπε να είχαν ξωπεταχτεί τόσο μακριά που να μην έχουν την παραμικρή ευκαιρία να επιστρέψουν ποτέ στο μέλλον. Εδώ έχουμε ανάγκη να υπάρξει μια ισχυρή Επιτροπή που πραγματικά να μπορεί να μπει και να ελέγξει. Έχουμε επίσης ανάγκη ορισμένους ανθρώπους που να θέλουν να συνεργαστούν, όπως συνεργάστηκε μαζί μας ο κ. Liikanen, ώστε να βάλουμε μια τάξη σ' αυτό το χάος.
<P>
Θα ήθελα τέλος να πω επίσης ότι συγκινήθηκα μέχρι δακρύων όταν άκουσα το Συμβούλιο να αναφέρει όλα όσα επιθυμεί. Αλλά γιατί βάζετε τη σφραγίδα σας στον λογαριασμό κάθε χρόνο ανελλιπώς και λέτε ότι θα προβείτε σε συστάσεις; Αφού ποτέ σας δεν τραβήξατε φρένο; Θεωρώ ότι το Συμβούλιο θα έπρεπε να ρίξει μια ματιά σ' αυτό το θέμα και ότι η νέα Επιτροπή πρέπει να επιμεληθεί αυτών των ζητημάτων. Γιατί πραγματικά πολλά πρέπει να γίνουν.

<SPEAKER ID=97 NAME="Kellett-Bowman">
Κύριε Πρόεδρε, αυτή είναι η δέκατη πέμπτη φορά που προτείνω τις απαλλαγές, πρώτα για το Δουβλίνο και το Βερολίνο και τώρα για τη Θεσσαλονίκη. Οφείλω να παραδεχθώ ότι δεν ήταν όλες οι συζητήσεις τόσο συναρπαστικές και ζωντανές όσο η συγκεκριμένη. Ωστόσο, αυτές οι δύο υπηρεσίες πρώτης γενεάς αποτελούν ένα καλό παράδειγμα για τον τρόπο με τον οποίο μπορεί να ασκήσει έλεγχο το Κοινοβούλιο. Η Επιτροπή Ελέγχου του Προϋπολογισμού επικουρείται σε μεγάλο βαθμό από το Ευρωπαϊκό Ελεγκτικό Συνέδριο - και θα ήθελα να ευχαριστήσω το Ελεγκτικό Συνέδριο για τις δύο ειδικές εκθέσεις του αναφορικά με τις δύο συγκεκριμένες υπηρεσίες. Θα ήθελα επίσης να ευχαριστήσω το Συμβούλιο, το οποίο τελευταία - και τονίζω το τελευταία επειδή τα πρώτα χρόνια αυτό δεν συνέβαινε - διατυπώνει εμπεριστατωμένες συστάσεις προς το Κοινοβούλιο για τη χορήγηση απαλλαγής.
<P>
Επίσης, θα πρέπει να παραδεχθούμε ότι αυτές οι υπηρεσίες είναι μικρές και συνεπώς πιο εύκολες στον έλεγχο, αλλά η συνεργασία στο θέμα του ελέγχου πράγματι αποδίδει. Μακράν του να δυσφορούν με τον έλεγχο, οι υπηρεσίες χαιρετίζουν τη συμμετοχή του Ευρωπαϊκού Κοινοβουλίου. Θα βοηθούσε όμως, εάν οι υπηρεσίες δεύτερης γενεάς είχαν την ίδια αντιμετώπιση. Και πάλι, απευθύνω έκκληση στο Συμβούλιο, επειδή το Κοινοβούλιο, μαζί με την Επιτροπή, έχει παρουσιάσει εμπεριστατωμένες τροποποιήσεις στο καταστατικό, οι οποίες καθιστούν το καθεστώς των νέων υπηρεσιών ίδιο με εκείνο των παλιών.
<P>
Οι εκθέσεις δεν είναι μεγάλες, επειδή δεν υπάρχει λόγος να βρίσκουμε λάθη εκεί που δεν υπάρχουν. Το Ευρωπαϊκό Ίδρυμα για τη Βελτίωση των Συνθηκών Διαβίωσης και Εργασίας πραγματοποίησε ένα μνημόνιο συμφωνίας με τον Ευρωπαϊκό Οργανισμό για την Ασφάλεια και την Υγεία στον χώρο εργασίας για την αποφυγή της επικάλυψης, επειδή ένα από τα πράγματα στα οποία επιμένει το Κοινοβούλιο είναι ότι το έργο αυτών των υπηρεσιών δεν θα πρέπει να επικαλύπτεται.
<P>
Χαιρετίζω τις προσπάθειές τους για τη μείωση των δαπανών αποστολής. Είναι κάπως περίεργο διότι, εάν κοιτάξετε ένα ή δύο χρόνια πριν, θα βρείτε ότι το Ελεγκτικό Συνέδριο επέκρινε υπαλλήλους του Δουβλίνου, οι οποίοι χρησιμοποιούσαν το σαββατοκύριακο ως τμήμα της αποστολής τους - προφανώς οι άνθρωποι αρέσκονταν να κάνουν ταυτόχρονα ένα ταξίδι στην πατρίδα τους. Όμως τώρα θέλουν τα μέλη της υπηρεσίας να χρησιμοποιούν τα ειδικά εισιτήρια με τιμολόγια ΡΕΧ, τα οποία είναι διαθέσιμα μόνο τα σαββατοκύριακα, επειδή θα πρέπει να συμπεριλαμβάνεται ένα βράδυ Σαββάτου. Είναι απλώς μία αλλαγή γνώμης εντός του Ελεγκτικού Συνεδρίου.
<P>
Βρίσκομαι στην ευχάριστη θέση να προτείνω την απαλλαγή του Ευρωπαϊκού Ιδρύματος στο Δουβλίνο.
<P>
Θα αναφερθώ τώρα στο Ευρωπαϊκό Κέντρο για την Ανάπτυξη της Επαγγελματικής Κατάρτισης, το οποίο ξεπέρασε τελικά αυτή την τραγική μεταφορά από το Βερολίνο στη Θεσσαλονίκη. Δεν επιτίθεμαι με κανένα τρόπο στη Θεσσαλονίκη. Γεγονός είναι ότι εάν το Συμβούλιο ελέγξει τα πρακτικά θα διαπιστώσει ότι ήταν κατά πρώτο λόγο λάθος να στείλει το Ευρωπαϊκό Κέντρο για την Ανάπτυξη της Επαγγελματικής Κατάρτισης στη Θεσσαλονίκη, και η καϋμένη η Επιτροπή και το Κοινοβούλιο προσπαθούν να βάλουν τα πράγματα σε τάξη. Ωστόσο, το νέο κτίριο αναμένεται να είναι έτοιμο να κατοικηθεί τον Ιούλιο. Τους εύχομαι όλα να πάνε καλά στο νέο τους κτίριο. Μπορώ να διαπιστώσω ότι οι διάφορες συμφωνίες για το προσωπικό είναι τώρα πλήρως εντάξει και αντιλαμβάνομαι ότι από όλο το προσωπικό του κέντρου απομένει να πληρωθούν μόνο δύο θέσεις βαθμίδας Α. Δεν έχω κανέναν απολύτως δισταγμό να προτείνω απαλλαγή και για το Ευρωπαϊκό Κέντρο για την Ανάπτυξη της Επαγγελματικής Κατάρτισης.
<P>
Κύριε Πρόεδρε, αναμένω την ημέρα εκείνη - και δεν νομίζω ότι θα αργήσει πολύ - που το Ελεγκτικό Συνέδριο θα μπορέσει να δώσει σε αυτές τις δύο υπηρεσίες ένα πιστοποιητικό διασφάλισης, επειδή τρόπος του λέγειν έμειναν μακρυά από παρανομίες και επειδή έλαβαν θετικές εκθέσεις από το Ελεγκτικό Συνέδριο.

<SPEAKER ID=98 NAME="Σαρλής">
Κύριε Πρόεδρε, αυτό το Κοινοβούλιο θα μείνει στην ιστορία όχι τόσο ως το Κοινοβούλιο που προκάλεσε τη συλλογική παραίτηση της Επιτροπής, αλλά ως το Κοινοβούλιο που προκάλεσε τις ήδη εν εξελίξει δομικές αλλαγές στην οργάνωση και λειτουργία της Επιτροπής, του κατ'εξοχήν θεσμικού οργάνου προώθησης της ευρωπαοκής ολοκλήρωσης.
<P>
Στην πρόταση ψηφίσματος την οποίαν θα κληθείτε να ψηφίσετε αύριο, κύριοι συνάδελφοι, επισυνάπτεται έγγραφο εργασίας που απαριθμεί τα σημεία τα οποία χρήζουν διευκρίνισης από πλευράς Επιτροπής ώστε να δυνηθεί το Κοινοβούλιο που θα προκύψει από τις εκλογές του Ιουνίου να χορηγήσει την απαλλαγή για το έτος 1997.
<P>
Αυτό το έγγραφο εργασίας, κύριοι συνάδελφοι, αποτελεί παρακαταθήκη αυτού του Κοινοβουλίου στο νέο Κοινοβούλιο. Και θα ήθελα να αναφερθώ σε ένα από τα σημεία τα οποία αναφέρονται σ'αυτό το έγγραφο εργασίας και αφορά τον περίφημο Κανονισμό 3245/82, έναν κανονισμό μαομού, με την έννοια ότι ψηφίστηκε, τέθηκε σε ισχύ, δημοσιεύθηκε στην εφημερίδα των Κοινοτήτων, αλλά ουδέποτε εφαρμόσθηκε στην πράξη. Προέβλεπε ο κανονισμός αυτός τη δημιουργία ενός γραφείου ευρωπαοκής συνεργασίας, που θα ανελάμβανε το έργο ενός βελγικού ιδρύματος ιδιωτικού δικαίου. Ποτέ δεν τέθηκε σε εφαρμογή, και παρ'όλο που δεν τέθηκε σε εφαρμογή, επί σειρά ετών ανεφέρετο στους κοινοτικούς προϋπολογισμούς ως νομική βάση για να μπορούν να διατίθενται κεφάλαια από τον κοινοτικό προϋπολογισμό για να χρηματοδοτούν τις δραστηριότητες αυτού του βελγικού ιδρύματος ιδιωτικού δικαίου.
<P>
Επομένως, ευελπιστώ και πιστεύω -είμαι βέβαιος θα έλεγα- ότι με τις εν εξελίξει δομικές αλλαγές στην οργάνωση και λειτουργία της Επιτροπής, θα είναι εύκολο για το προσεχές Κοινοβούλιο, το οποίο θα έχει τη στήριξη της Επιτροπής και όχι αυτά τα οποία εμείς αντιμετωπίσαμε τα τελευταία τρία χρόνια, και εξηγήσεις να υπάρξουν και λύσεις να δοθούν. Εύχομαι τα καλύτερα.

<SPEAKER ID=99 LANGUAGE="DE" NAME="Gόnther">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, η Επιτροπή Ανάπτυξης και Συνεργασίας οφείλει μεν να χορηγήσει απαλλαγή στο Ευρωπαϊκό Ταμείο Ανάπτυξης κάθε χρόνο, δεν μπορεί όμως να επηρρεάσει τον τρόπο με τον οποίο θα χρησιμοποιηθεί αυτό το ταμείο, επειδή δεν έχει συνταχθεί μέχρι σήμερα ο σχετικός προϋπολογισμός. Πριν να αναλάβουν την Προεδρία του Συμβουλίου, οι κυβερνήσεις συνήθως έδειχναν την ενθουσιώδη πρόθεση να ασχοληθούν με τη σύνταξη του προϋπολογισμού. Αργότερα όμως έβρισκαν βέβαια πάντα λόγους για να αναβάλλουν αυτή την απόφαση. Όσον αφορά τον προϋπολογισμό 1997, η Επιτροπή Ανάπτυξης και Συνεργασίας επέκρινε συγκεκριμένα το γεγονός ότι μεγάλα ποσά προωθούνται από το ένα ταμείο ανάπτυξης στο άλλο. Ως εκ τούτου, θα υπάρξει παρότρυνση για μια απλοποίηση των διαδικασιών κατά τη διαχείριση των πόρων.
<P>
Και όσον αφορά τους πόρους για τη συγχρηματοδότηση η Επιτροπή κατακρίνει το γεγονός ότι είναι υπερβολικά χρονοβόρα η εκτέλεση μεμονωμένων προγραμμάτων και ότι προπάντων η διακίνηση των πόρων επιφέρει συχνά μεγάλα προβλήματα για τις μη κυβερνητικές οργανώσεις. Το Ελεγκτικό Συνέδριο και η Επιτροπή Ανάπτυξης παρακολουθούν με ανησυχία το αν οι νέες δομές που εισάγει τώρα η Επιτροπή θα έχουν αποτέλεσμα ως προς αυτό. Ως εκ τούτου, η Επιτροπή Ανάπτυξης και Συνεργασίας απαιτεί να υπάρξει ενημέρωση σχετικά με τις νέες δομές τον Μάρτιο του επόμενου έτους ενώπιον της ιδίας. Η επιτροπή υποστηρίζει και τη θέση ότι οι διαδικαστικές ελλείψεις που μέμφεται το Ελεγκτικό Συνέδριο μπορούν να αντιμετωπισθούν με την απαίτηση για ένα ελάχιστο ανταγωνιστικό όριο, προ πάντων όσον αφορά τις διαδικασίες προκήρυξης διαγωνισμού και τις διαδικασίες ανάθεσης.
<P>
Παρ' όλα αυτά, η επιτροπή συμφωνεί με την απαλλαγή του Ταμείου Ανάπτυξης 1997. Η αναπτυξιακή συνεργασία δεν εντάσσεται στους τομείς που οι εκλογείς μας θα θεωρήσουν άμεσης προτεραιότητας για την ευρωπαϊκή πολιτική. Ως εκ τούτου, εξαρτώμεθα ακόμα περισσότερο από μια διαφανή και αντιλήψιμη χρησιμοποίηση των δημοσιονομικών πόρων.

<SPEAKER ID=100 LANGUAGE="EN" NAME="Tappin">
Kύριε Πρόεδρε, μιλώντας ως ο συντονιστής της Ομάδας του Ευρωπαϊκού Σοσιαλιστικού Κόμματος, θέλω να κατευθύνω τις παρατηρήσεις μου στις τρεις από τις εκθέσεις που βρίσκονται σήμερα ενώπιόν μας.
<P>
Θα ξεκινήσω από την απαλλαγή για το 1996. Η Ομάδα μου δεν βλέπει κανένα λόγο για να μη χορηγηθεί απαλλαγή για τον προϋπολογισμό του 1996. Κατά τη διάρκεια των διαδικασιών για την απαλλαγή και υπό το φως της έκθεσης του Ελεγκτικού Συνεδρίου, θέσαμε μία σειρά πολύ ερευνητικών ερωτήσεων στην Επιτροπή. Είμαι σίγουρος ότι οι συνάδελφοί μου εδώ γνωρίζουν ότι η Επιτροπή επέστρεψε με μία σειρά απαντήσεων σε αυτές τις ερωτήσεις, οι οποίες, κατά την άποψη της Ομάδας μου, ήταν αρκετά ικανοποιητικές για εμάς ούτως ώστε να χορηγήσουμε απαλλαγή. Οι πέντε ερωτήσεις που τέθηκαν απαντήθηκαν.
<P>
Θα πρέπει να πούμε ότι από την πλευρά μας πιστεύουμε ότι ο εισηγητής παίζει μικροκομματικά παιχνίδια με το όλο ζήτημα της απαλλαγής για το 1996. Χρειάστηκε μεγάλη προσπάθεια για να πεισθεί ο εισηγητής να παρουσιάσει μία έκθεση που να κλείνει τους λογαριασμούς για το 1996, προκειμένου να μπορέσουμε να προχωρήσουμε στην απαλλαγή για το 1997.
<P>
Δεν συμφωνούμε με τη διατύπωση στην παράγραφο 1 και επιθυμούμε να διαγραφεί η λέξη «οριστική» από εκείνη την παράγραφο επειδή δεν έγινε ποτέ καμία ψηφοφορία στο Κοινοβούλιο για το ζήτημα της απαλλαγής για το 1996, κανένα ψήφισμα δεν προτάθη από την Επιτροπή Ελέγχου του Προϋπολογισμού σε αυτό το Σώμα. Η έκθεση αποσύρθηκε και αναπέμφθηκε στην επιτροπή υπό το φως άλλων γεγονότων. Εφόσον δεν υπήρξε ψηφοφορία δεν μπορούμε να έχουμε μία οριστική έκθεση. Εάν προέκυψε κάτι καλό από την έκθεση για το 1996, αυτό είναι η πρόσβαση την οποία είχε η Επιτροπή Ελέγχου του Προϋπολογισμού σε πρόσωπα και έγγραφα. Εάν επιθυμούμε να συνεχίσουμε να είμαστε μία αποτελεσματική Επιτροπή Ελέγχου του Προϋπολογισμού, αυτό θα πρέπει να συνεχισθεί απρόσκοπτα.
<P>
Για μία πιο ευχάριστη παρατήρηση επιτρέψτε μου να προχωρήσω στη δεύτερη δέσμη παρατηρήσεων για τον προϋπολογισμό του 1997. Η Ομάδα μου θα υποστηρίξει την έκθεση που παρουσίασε ο κ. Brinkhorst, ο εισηγητής, για την αναβολή της απαλλαγής. Συμφωνούμε απολύτως με τους λόγους της αναβολής, δηλαδή εξαιτίας του γεγονότος ότι δεν υπάρχει μία κανονική Επιτροπή για να λάβει αυτή την απαλλαγή. Στην επιτροπή είχαμε μία μακρά σειρά συζητήσεων για τα ουσιαστικά ζητήματα που επιθυμούμε να εξετάσουν τόσο οι ΓΔ όσο και η νέα Επιτροπή. Αυτές αντικατοπτρίζονται στο έγγραφο εργασίας.
<P>
Θα ήθελα να επαινέσω τον κ. Brinkhorst για τη λεπτομερή εργασία που πραγματοποίησε στην έκθεσή του. Ελπίζω ότι όταν η Επιτροπή επιστρέψει σε εμάς στο νέο Κοινοβούλιο, θα αποδεχθεί και θα χρησιμοποιήσει ως πρότυπο εκείνα τα ερωτήματα που τίθενται στο έγγραφο εργασίας, ιδιαίτερα σε ό, τι αφορά τις πολιτικές για το προσωπικό, τα Γραφεία Τεχνικής Υποστήριξης, το πρόγραμμα Leonardo και τον τρόπο με τον οποίο λειτουργούν τα προγράμματα PHARE και TACIS. Αυτό είναι πολύ αποφασιστικό για εμάς ώστε να λειτουργούμε ως Κοινοβούλιο.
<P>
Σχετικά με το σχόλιο του κ. Brinkhorst αναφορικά με το ζήτημα των αποκεντρωμένων υπηρεσιών - το οποίο περιέλαβε στην ανάλυσή του και ο κ. Kellett-Bowman - είναι βασικό να εξετάσει το Συμβούλιο αυτό το ζήτημα, για το οποίο έχουν συμφωνήσει τόσο το Κοινοβούλιο όσο και η Επιτροπή.
<P>
Έτσι έρχομαι στην έκθεση του κ. Kellett-Bowman. Και πάλι ο φίλος μου, και θα ήθελα να πω και ο συνάδελφός μου, έχει εκπονήσει δύο άριστες εκθέσεις για το Δουβλίνο και τη Θεσσαλονίκη. Ο ίδιος λέει ότι έχει εκπονήσει 15 εκθέσεις στη διάρκεια της θητείας του. Αυτή είναι πολύ πιθανό να είναι η τελευταία έκθεση που εκπονεί ο κ. Kellett-Bowman για τις αποκεντρωμένες υπηρεσίες.
<P>
Θα ήθελα να εκφράσω δημόσια τον μεγάλο σεβασμό που τρέφω γι'αυτόν ως συνεισηγητή της Επιτροπής Προϋπολογισμών για τις δορυφορικές υπηρεσίες. Μου δίδαξε αρκετά και υπήρξε άριστος συνάδελφος, πολύ στοχαστικός, αναλυτικός και ακριβής. Ως διαρκή φόρο τιμής στο έργο του, θα ήθελα να δω το Συμβούλιο τώρα, εις αναγνώριση του έργου που επιτέλεσε, να συμφωνήσει στις αλλαγές των καταστατικών για τις υπηρεσίες δεύτερης γενεάς - αλλαγές στο ζήτημα των ίδιων πόρων, αλλαγές στον δημοσιονομικό έλεγχο και αλλαγές στην απαλλαγή, οι οποίες θα επιτρέψουν στο Κοινοβούλιο να φέρει σωστά εις πέρας τις ευθύνες του. Ας αποτελέσει αυτό μία διαρκή παρακαταθήκη στο έργο του.

<SPEAKER ID=101 NAME="Τheato">
Κύριε Πρόεδρε, απόψε πρέπει να ολοκληρώσουμε έναν πραγματικό μαραθώνιο συζητήσεων σχετικά με τις εκθέσεις περί απαλλαγής. Η ημερήσια διάταξη προβλέπει τη συζήτηση έξι εκθέσεων. Δεν θα τις σχολιάσω όλες, αλλά θα στραφώ στην πρώτη, ήτοι την έκθεση του κ. Elles, η οποία δεν αποτελεί βασικά μια έκθεση σχετική με την απαλλαγή, αφού σε αυτήν προτείνεται το κλείσιμο των λογαριασμών για το 1996, και φρονώ πως αυτό είναι σωστό. Πρέπει να καταλήξουμε κάπου στο θέμα αυτό. Είμαι όμως και της γνώμης πως δεν δόθηκε εδώ η απαλλαγή, διότι εάν δούμε το αποτέλεσμα της ψηφοφορίας που διεξήχθη τον Δεκέμβριο, ήταν σαφές ότι απορρίφθηκαν από την Ολομέλεια τα προαναφερθέντα σημεία που είχαν δοθεί εκ των προτέρων στην απόφαση από την Επιτροπή Ελέγχου του Προϋπολογισμού ως θετική απόφαση. Αυτό σημαίνει πως δεν χορηγήθηκε απαλλαγή. Ήταν ακατάλληλος ο κανονισμός μας, και τροποποιήθηκε σήμερα. Πρέπει να αποφεύγονται πλέον αυτά τα πράγματα.
<P>
Έχουμε ένα παράδειγμα για τη μη χορήγηση απαλλαγής που ήταν ο προϋπολογισμός 1982, όπου στη συνέχεια έκλεισαν οι λογαριασμοί το 1985. Έτσι θα πρέπει να προχωρήσουμε και εδώ. Θα πρέπει όμως να αναλογιστούμε και όλες τις πολιτικές συνέπειες που επακολούθησαν. Για τον λόγο αυτό, από πολιτική άποψη δεν έχει σήμερα νόημα να επαναφέρουμε μια απαλλαγή, διότι εν τω μεταξύ δεν έχουμε πλέον κάποια Επιτροπή που να ασκεί τα υπηρεσιακά της καθήκοντα. Η Επιτροπή παραιτήθηκε. Εν τούτοις, δεν είναι ανάγκη να κατακρίνουμε όλα όσα έπραξε η Επιτροπή, ούτε και θέλουμε να το κάνουμε. Επίσης δεν προσήψαμε ποτέ κατηγορίες στους Επιτρόπους, λέγοντας πως είχαν καταστήσει εαυτούς ενόχους με την άμεση συμμετοχή τους σε εγκληματικές ενέργειες οποιασδήποτε μορφής. Όχι, διαπιστώσαμε όμως πως πρέπει να δημιουργηθούν εκ νέου οι δομές και πως πρέπει να εισέλθουν νέα στοιχεία στις μεταρρυθμίσεις, οι οποίες θα μας προγυμνάσουν για την επόμενη χιλιετία ως μέλη της Ευρωπαϊκής Ένωσης.
<P>
Σε αυτό το πλαίσιο, η κρίση αυτή, εκείνη σχετικά με τη χορήγηση ή μη της απαλλαγής 1996 και τη συνέχεια για το 1997, για το οποίο επίσης δεν συνιστούμε χορήγηση απαλλαγής αυτήν την εβδομάδα, αλλά μια αναβολή της, ήταν μια αναγκαία κρίση, για να συνάγουμε εδώ τις θετικές προσεγγίσεις, τις οποίες θα θέλαμε πολύ να διαβιβάσουμε σε αυτήν ακόμα την Επιτροπή, κύριε Liikanen. Τα πράγματα όμως δεν ήρθαν έτσι. Όλοι γνωρίζουμε τι συνέβη.
<P>
Και στις δύο εκθέσεις, την έκθεση του κ. Elles, και θα συμπεριλάβω εδώ επίσης τον εισηγητή μας, κ. Brinkhorst, για το 1997, πρέπει όντως να καταγραφούν εδώ δύο πράγματα: δεν διενεργήσαμε ψηφοφορία σχετικά με όρους για τη χορήγηση απαλλαγής, παρά προσθέσαμε έγγραφα εργασίας. Αυτό αποτελεί μια ασυνήθιστη διαδικασία, νομίζω όμως πως ήταν σωστός ο τρόπος που έγινε, και εδώ καταγράφηκαν όσα μεταδίδουμε εμείς στη μελλοντική Επιτροπή ως παροτρύνσεις, ή καλύτερα ως αιτήματα. Ελπίζω αυτά να χρησιμοποιηθούν από το νέο Κοινοβούλιο και τη νέα Επιτροπή.
<P>
Επιτρέψτε μου να απευθύνω δυό λόγια ακόμα στον εισηγητή μας, τον κ. Fabra Vallιs, o oποίος υπέβαλε μια ακριβέστατη έκθεση για τα υπόλοιπα θεσμικά όργανα. Νομίζω όμως, και εδώ με υποστηρίζει και ο εισηγητής, ότι και στο δικό μας Σώμα διεξάγουμε εξίσου ελέγχους και ενεργούμε με αυστηρότητα, όπως το πράξαμε και με την Επιτροπή. Για τον λόγο αυτό, το Συμβούλιο και η Επιτροπή, αλλά και το Κοινοβούλιο πρέπει να ακολουθήσουν αυτό που αποφασίσαμε στην έκθεση Τσάτσου για παράδειγμα όσον αφορά τη χρηματοδότηση των κομμάτων, και πρέπει να προχωρήσουμε ανάλογα και στην πλήρωση των θέσεων εργασίας και στις προαγωγές. Το χρωστάμε σε όλους αυτό.
<P>
Κύριε Πρόεδρε, ευχαριστώ πολύ που μου επιτρέψατε να πω δυο λόγια ακόμη, και επ' ευκαιρία ευχαριστώ και τους υπόλοιπους εισηγητές, οι εκθέσεις των οποίων εγκρίνονται χωρίς κανένα πρόβλημα.

<SPEAKER ID=102 LANGUAGE="FI" NAME="Virrankoski">
Αξιότιμε κύριε Πρόεδρε, συζητούμε αυτή τη στιγμή έξι εκθέσεις που αφορούν την απαλλαγή. Θέλω να ευχαριστήσω τους εισηγητές για το έργο που πραγματοποίησαν. Σε τέσσερις εκθέσεις προτείνεται η χορήγηση απαλλαγής, σε μία αναβολή χορήγησης και σε μία άρνηση.
<P>
Κατά το περασμένο έτος η διαδικασία απαλλαγής αναφορικά με τον προϋπολογισμό εξελίχθηκε σε μεγάλο πολιτικό μέσο. Αυτό συνέβη ειδικά το περασμένο φθινόπωρο και χειμώνα αναφορικά με τους λογαριασμούς του 1996. Ως αποτέλεσμα της συζήτησης γι' αυτούς η Επιτροπή υπέβαλε την παραίτησή της. Αν και η διαδικασία προκάλεσε πολλές θετικές βελτιώσεις, εξηγήσεις και λύσεις, υπάρχει ο κίνδυνος να αυξηθεί κατά πολύ η διαδικασία των ερωτήσεων και απαλλαγής, διότι σύμφωνα με τον καταστατικό χάρτη της Ευρωπαϊκής Ένωσης το Κοινοβούλιο χορηγεί απαλλαγή για την εκτέλεση του προϋπολογισμού. Η διατύπωση προϋποθέτει ότι επιδιώκεται η απαλλαγή και ότι τα εμπόδιά της θα πρέπει προηγουμένως να εξαλειφθούν. Ο σκοπός λοιπόν είναι η απαλλαγή.
<P>
Ωστόσο, η ερμηνεία της απαλλαγής ως ψήφος εμπιστοσύνης προς την Επιτροπή είναι κατά τη γνώμη μου μία πολύ ευρεία ερμηνεία και υπάρχουν δύο λόγοι για να αποφεύγεται. Ακόμα και αν χορηγηθεί απαλλαγή, σύμφωνα με τον κανονισμό για τους λογαριασμούς, το Κοινοβούλιο θα πρέπει να μπορεί πάντα, αν το θελήσει, να επέμβει στις εργασίες της Επιτροπής. Η χορήγηση απαλλαγής δεν θα πρέπει να αποτελεί εμπόδιο στην επέμβαση. Από την άλλη, υπό τις παρούσες συνθήκες, αρχίζουμε να έχουμε συμφόρηση, εφόσον βρίσκονται στη μέση οι διαδικασίες απαλλαγής πολλών ετών. Η καλή διαχείριση προϋποθέτει διαφάνεια και μεθοδικότητα και από το Κοινοβούλιο. Η απόφαση για απαλλαγή δεν πρέπει να είναι υπερβολικής βαρύτητας και ευρύτητας για το Κοινοβούλιο, δεν θα πρέπει να οδηγεί σε ατολμία για τη χορήγηση απαλλαγής.
<P>
Με αυτά τα σχόλια θέλω να δηλώσω ότι η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών στηρίζει την έκθεση Brinkhorst, ως έχει, χωρίς αλλαγές.

<SPEAKER ID=103 LANGUAGE="FR" NAME="Giansily">
Κύριε Πρόεδρε, αγαπητοί μου συνάδελφοι, με την εξέταση της έκθεσης του συναδέλφου μας κ. Brinkhorst σχετικά με την αναβολή χορήγησης απαλλαγής στην Επιτροπή για το οικονομικό έτος 1997, πρότασή μας δεν είναι να επαναλάβουμε τα παράπονά μας που έφεραν σε δύσκολη θέση την Επιτροπή αυτά τα τελευταία χρόνια και την ανάγκασαν σε παραίτηση. Και βρισκόμαστε τώρα εδώ μετά το πέρας μιας πολυτάραχης και θορυβώδους διαδικασίας, στη διάρκεια της οποίας η Επιτροπή κηλίδωσε την εικόνα της και έχασε το κύρος της.
<P>
Ωστόσο, πρέπει να συνεχίσουμε. Αυτό σημαίνει να κοιτάξουμε το μέλλον και να συνειδητοποιήσουμε το καθήκον που πρέπει να εκπληρώσουμε, ώστε εκεί όπου χθες υπήρχε ήττα, αποτυχία και ποταπότητα, αύριο να υπάρχει επιτυχία, διαφάνεια και εμπιστοσύνη. Δεν μπορεί να τίθεται θέμα χορήγησης απαλλαγής στην Επιτροπή σήμερα, αντίθετα με όσα με επιπολαιότητα και αμεριμνησία έπραξε το Συμβούλιο, εφόσον, όπως εξήγησε τόσο καλά ο κ. Laurens Jan Brinkhorst, δεν θα μπορούσε να χορηγηθεί απαλλαγή σε μία υπό παραίτηση Επιτροπή η οποία δεν μπορεί πλέον να δεσμευτεί ενώπιον του Ευρωπαϊκού Κοινοβουλίου σχετικά με τους μελλοντικούς προσανατολισμούς. Η αναβολή επομένως συνιστά την πιο ορθή από τεχνική άποψη λύση και η οποία από πολιτική άποψη ισοδυναμεί με μια κατευναστική κίνηση για την νέα Επιτροπή, χωρίς πάντως να αποκλείεται η μέγιστη επαγρύπνηση και μία κάποια αυστηρότητα.
<P>
Το μήνυμα για το μέλλον που θα θέλαμε να απευθύνουμε στην νέα Επιτροπή η οποία αναμένεται να συσταθεί, συνίσταται στο να πούμε τόσο τι δεν θέλουμε πια σε καμία περίπτωση όσο και τι θέλουμε οπωσδήποτε. Αυτό που δεν θέλουμε πλέον, είναι μία Επιτροπή αδύναμη, πολιτικά ανύπαρκτη, ανίκανη να ελέγξει και να διαχειριστεί την διοίκησή της, στην οποία οι Επίτροποι μεταμορφώνονται σε βοσκούς που ακολουθούν τα κοπάδια και όπου ορισμένοι υπάλληλοι, έστω και διευθυντές υπηρεσιών με ιδιαίτερο καθεστώς, μετατρέπονται σε πραγματικούς τυρανίσκους των γραφείων όπου εργάζονται επιβάλλοντας τις επιθυμίες τους και την βούλησή τους στον Επίτροπό τους, δεδομένου εξάλλου ότι ο τελευταίος ομολογεί την άγνοια και την αδιαφορία του σχετικά με το θέμα, ακόμη και αν πρόκειται για την εκτέλεση μιας τροπολογίας στον κοινοτικό προϋπολογισμό που ψήφισε το Ευρωπαϊκό Κοινοβούλιο που δεν παρουσιάζει καμία δημοσιονομική δυσκολία, ούτε και κάποιο πρόβλημα νομικής βάσης όσον αφορά την εκτέλεση.
<P>
Αυτό ήταν το ποιόν της παραιτηθείσας Επιτροπής, του οποίου βρεθήκαμε εμείς θλιβεροί μάρτυρες. Αυτό είναι που δεν θέλουμε πια. Θυμάμαι - και ξαναδιάβασα πριν λίγο την ομιλία του - πως, κατά τον διορισμό του τον Ιανουάριο του 1995, μπροστά σε αυτό το ίδιο Σώμα, ο Πρόεδρος κ. Santer είχε δεσμευθεί για την εδραίωση μιας αληθινής κουλτούρας όσον αφορά την οικονομική διαχείριση. Σήμερα, υπό το φως των γεγονότων που γνωρίζουμε θα ήταν πάρα πολύ εύκολο να τον ειρωνευτεί κανείς.
<P>
Οφείλουμε να παρατηρήσουμε πως δεν έγινε τίποτα. Οι μόνες αντιδράσεις της Επιτροπής συνίσταντο στο να λάβουν εκ των υστέρων κάποια μέτρα με σκοπό να κλείσουν τις ρωγμές και να καθησυχάσουν το Κοινοβούλιο, όμως δεν έγινε καμία σκέψη, δεν υπήρξε καμία σύλληψη, δεν διαμορφώθηκε καμία ιδέα. Μεταρρυθμίσεις δεν υπήρξαν, καθώς η Επιτροπή περιορίστηκε μόνο σε υποσχέσεις και προτίμησε τα λόγια από τα έργα. Η αλήθεια είναι πως η Επιτροπή κατάφερε να διαγνώσει την κακή οικονομική διαχείριση των πολιτικών της Ευρωπαϊκής Ένωσης, δεν μπόρεσε όμως να προτείνει λύσεις οι οποίες θα μεταφράζονταν σε συγκεκριμένες πράξεις. Το παράδειγμα του προγράμματος SEM 2000 και της θέσπισης του νέου συστήματος RELEX για την διαχείριση όλων των εξωτερικών συμβάσεων, αποδεικνύουν του λόγου το αληθές.
<P>
Ένα άλλο παράδειγμα αναποτελεσματικότητας, στον τομέα της κοινοτικής διαμετακόμισης αυτήν τη φορά, είναι το σύστημα μηχανοργάνωσης των διαδικασιών διαμετακόμισης όπου υπήρξε μεγάλη καθυστέρηση. Τέλος ένα ακόμη παράδειγμα, είναι αυτό σχετικά με τα γραφεία τεχνικής υποστήριξης, τα οποία, όπως είναι γνωστό τοις πάσι, έχουν προκαλέσει πολλά προβλήματα τα τελευταία χρόνια. Ωστόσο, παρά την επιμoνή του Ευρωπαϊκού Κοινοβουλίου, η Επιτροπή συνέχιζε να αναθέτει στα γραφεία τεχνικής υποστήριξης την προετοιμασία των προσκλήσεων υποβολής προσφορών και των καταλόγων των προς έγκρισιν σχεδίων. Η Επιτροπή δεν λάμβανε αποφάσεις σχετικά με τα επιλεγμένα σχέδια, αλλά επικύρωνε τον κατάλογο που επεξεργάζοντο οι ιδιωτικοί σύμβουλοι. Όλα αυτά είναι κατά την γνώμη μου απαράδεκτα.
<P>
Με λίγα λόγια αυτά είναι που δεν θέλουμε πια. Αντιθέτως αυτό που θέλουμε είναι μία Επιτροπή εξολοκλήρου υπεύθυνη για τις πράξεις της και τις επιλογές της, η οποία θα διεξάγει με διαφάνεια τον διοργανικό διάλογο και η οποία θα αναλαμβάνει τα καθήκοντα ελέγχου των λειτουργικών πολιτικών, τις οποίες οι υπηρεσίες είναι επιφορτισμένες να εκτελούν. Από τότε που το Ελεγκτικό Συνέδριο επεξεργάζεται τη δήλωση αξιοπιστίας σχετικά με την εκτέλεση του προϋπολογισμού της Ευρωπαϊκής Ένωσης, η δήλωση αυτή είναι αρνητική. Ωστόσο, αυτό που ευχόμαστε είναι πως μαζί με μία νέα Επιτροπή η οποία θα έχει πολιτική συνοχή και θα είναι υπεύθυνη, το Ελεγκτικό Συνέδριο να μπορέσει επιτέλους, για πρώτη φορά να εκπονήσει μία θετική δήλωση αξιοπιστίας.
<P>
Κύριε Πρόεδρε, αγαπητοί συνάδελφοι, όπως είναι γνωστό, έναν τραυματία δεν τον χτυπάς. Ας μας επιτραπεί λοιπόν να ελπίζουμε πως η νέα Επιτροπή θα μπορέσει να πάρει το μάθημά της από τα γεγονότα που ζήσαμε, προκειμένου να ευωδοθεί η αποστολή της και προκειμένου η σημερινή αποτυχία να ανοίξει τον δρόμο για την αυριανή επιτυχία. Αναμένουμε ότι ο κ. Romano Prodi θα είναι αποφασιστικός, ελπίζοντας πως ουδέν κακόν αμιγές καλού.

<SPEAKER ID=104 LANGUAGE="PT" NAME="Miranda">
Κύριε Πρόεδρε, θα ήθελα καταρχάς να επισημάνω επιγραμματικά δύο ζητήματα σχετικά με τη χορήγηση απαλλαγής στην Επιτροπή και στην Οικονομική και Κοινωνική Επιτροπή για το 1997. Αν και θεωρώ φυσιολογικό να διαβιβασθούν οι σχετικές διαδικασίες στην επόμενη κοινοβουλευτική περίοδο, ας μου επιτραπεί ωστόσο να παρέμβω υπό την ιδιότητα του εισηγητού για τη χορήγηση απαλλαγής στο Οικονομικό και Κοινωνικό Συμβούλιο για το οικονομικό έτος 1996: θέλω να υπογραμμίσω ότι η εν λόγω απαλλαγή δεν θα μπορέσει να χορηγηθεί δίχως προηγουμένως να γνωμοδοτήσει η ΟΣΚΠΑ όσον αφορά τις παρατυπίες που έχουν διαπιστωθεί στο συγκεκριμένο θεσμικό όργανο. Καθόλου δεν αμφιβάλλουμε ότι κατεβλήθησαν προσπάθειες με σκοπό την επανόρθωση των παρατυπιών, ή ακόμη με στόχο την τροποποίηση κάποιων μεθόδων εργασίας. Αυτό όμως δεν δικαιολογεί τον παραμερισμό της παρέμβασης της ΟΣΚΠΑ, μία παρέμβαση που το Κοινοβούλιο είχε κρίνει, εν ευθέτω χρόνω, ως απαραίτητη προϋπόθεση για τη χορήγηση της απαλλαγής και που, επιπλέον, το ίδιο το Συμβούλιο μόλις προσφάτως έκρινε επίσης ως αναγκαία.
<P>
Και δεδομένου ότι η διαδικασία χορήγησης απαλλαγής για το 1996 δεν έχει ακόμη ολοκληρωθεί, προφανώς και η αντίστοιχη διαδικασία για το 1997 σημειώνει καθυστέρηση. Αναφερόμενος τώρα στη διαδικασία χορήγησης απαλλαγής στην Επιτροπή για το έτος 1996, δεν προτίθεμαι να μακρυγορήσω, εφόσον πιστεύω πως τα ίδια τα περιστατικά και οι προσωπικές ευθύνες που ο καθείς έχει αναλάβει μιλούν από μόνα τους. Όσο για τα υπόλοιπα, εναπόκεινται στην κοινοβουλευτική πορεία. Θα ήθελα όμως, παρ' όλα αυτά, να επισημάνω ότι η τελική διευθέτηση που ορισμένοι επιμένουν να προβάλλουν για την περάτωση της διαδικασίας δεν με ικανοποιεί, στο βαθμό που θεωρώ ότι αυτή διόλου δεν αναλογεί στη βαρύτητα των γεγονότων και στον απόηχο αυτών των γεγονότων.

<SPEAKER ID=105 LANGUAGE="SV" NAME="Holm">
Κύριε Πρόεδρε, θα επικεντρωθώ στην έκθεση Elles που αφορά τους λογαριασμούς του έτους 1996. Από πλευράς της δικής μας Ομάδας είναι σαφές ότι δεν μπορούμε να κλείσουμε τους λογαριασμούς της Επιτροπής, διότι εξακολουθούν να υπάρχουν κάποιες μη τακτοποιημένες υποθέσεις, για τις οποίες εμείς, της Ομάδας των Πρασίνων, έχουμε υποβάλει τρεις τροπολογίες. Εξακολουθεί να υπάρχει η περίπτωση όπου ένα ποσό της τάξης των 40 000 ευρώ έχει καταβληθεί σε έναν προσκεκλημένο ερευνητή, κατά παράβαση των κανονισμών της Επιτροπής, κάτι που φυσικά πρέπει να διαλευκανθεί.
<P>
Πρέπει, λοιπόν, να διαλευκανθούν οι ασάφειες που υπάρχουν στον οικονομικό απολογισμό της Επιτροπής πριν κλείσουν οι λογαριασμοί. Γι' αυτό, υποβάλαμε την τροπολογία 1 όπου αναφέρουμε: «σημειώνουμε τα εξής στοιχεία που έχουν καταρτιστεί από την Επιτροπή προκειμένου να κλείσουν οι λογαριασμοί για το οικονομικό έτος 1996». Όμως, δεν μπορούμε να κλείσουμε τους λογαριασμούς.
<P>
Εκπλήσσομαι από το γεγονός ότι η Σοσιαλιστική Ομάδα υπέβαλε μία τροπολογία όπου ζητείται να αφαιρεθεί η παράγραφος 1 της έκθεσης Elles η οποία είναι σημαντική, δηλαδή ότι υπενθυμίζουμε την οριστική απόφασή μας να μην εγκρίνουμε την απαλλαγή της Επιτροπής για το έτος 1996. Έπρεπε να είναι σαφές για όλους ότι αυτή η παράγραφος πρέπει να εξακολουθήσει να υπάρχει.
<P>
Όσον αφορά την έκθεση Brinkhorst, ισχύει το ίδιο φαινόμενο, δηλαδή ότι μας λείπουν πολλές πληροφορίες από πλευράς Επιτροπής για να μπορέσουμε να κλείσουμε το ζήτημα. Από πλευράς της Ομάδας των Πρασίνων, υποβάλαμε μία σειρά τροπολογιών και γι' αυτήν την έκθεση.

<SPEAKER ID=106 LANGUAGE="IT" NAME="Dell'Alba">
Κύριε Πρόεδρε, στη μεταπολεμική Ιταλία αναπτύχθηκε μια επικίνδυνη πρακτική που είχε ως αποτέλεσμα νομικοί, ακόμη και επιφανείς νομικοί, να δικαιολογούν τη διαφορά μεταξύ του ουσιαστικού και του τυπικού Συντάγματος. Λέγεται, σύμφωνα με μια αντίληψη που έχει τις ρίζες της ιδίως στην κουλτούρα του Κομουνιστικού Κόμματος, στον τρόπο συλλογισμού της κοινωνιολογικής αριστεράς, ότι, παρόλο που υπάρχουν τα γραπτά κείμενα, αυτά μπορούν να τροποποιηθούν εάν το θέλει η πλειοψηφία ή μια δεσπόζουσα ομάδα της κοινής γνώμης ή οι πολιτικές δυνάμεις. Το ίδιο κάνει, συνεπώς: μπορούμε να ξεφορτωθούμε τα γραπτά κείμενα αφού έτσι κι αλλιώς το ουσιαστικό Σύνταγμα υπερισχύει του τυπικού Συντάγματος.
<P>
Στις χώρες του αγγλοσαξονικού δικαίου, όπου δεν υπάρχει Σύνταγμα, πιστεύω ότι το κράτος δικαίου είναι η θεμελιώδης αρχή που διέπει καλύτερα, και μάλιστα πολύ καλύτερα, αυτές τις χώρες και που τις προστάτευσε από αυτό το είδος αντίληψης βάσει της οποίας η πλειοψηφία μπορεί, έως κάποιο βαθμό, να αποφασίζει ό, τι θέλει: υπάρχουν οι νόμοι, υπάρχουν τα κείμενα, ναι, δεν έχει όμως σημασία, μπορεί να ειπωθεί ακόμη και το αντίθετο, αρκεί να το θέλει η πλειοψηφία. Αυτή ακριβώς η θέση οδήγησε πολλές χώρες στον ολοκληρωτισμό, στην αδιαλλαξία, στις «λαϊκές δημοκρατίες». Η υπεράσπιση των φιλελεύθερων, εκείνων που πάντα έβλεπαν στο κράτος δικαίου το θεμέλιο της πολιτικής δράσης τους, βασιζόταν πάντα στην αρχή ότι τα κείμενα δεν μπορούν να αμφισβητηθούν.
<P>
Στα κανονιστικά μας κείμενα, εξαιρουμένης της τροποποίησης του Κανονισμού που θα ψηφίσουμε αύριο, είναι γραμμένος, βρίσκεται εκεί, με μαύρο μελάνι, ο τρόπος με τον οποίο ρυθμίζεται η διαδικασία χορήγησης απαλλαγής για τον προϋπολογισμό. Μπορεί να διαφωνούμε, αλλά έτσι είναι: όταν ένα κείμενο προτείνεται στο Σώμα και απορρίπτεται η πρόταση με την οποία εγκρίθηκε αυτό το κείμενο, η πρόταση επιστρέφει στην επιτροπή. Είναι λοιπόν πολύ σοβαρό το γεγονός ότι η τελευταία πράξη αυτού του Κοινοβουλίου είναι η έγκριση ενός κειμένου που υποστηρίζει ένα ψεύδος, δηλαδή επιβεβαιώνει - από ένα βήμα, επαναλαμβάνω, από το οποίο θα αναμέναμε το σεβασμό του κράτους δικαίου - ότι εμείς, αφού παραπέμψαμε στην επιτροπή, δηλαδή απορρίψαμε, την πρόταση του κ. Elles, εισηγητή της απαλλαγής για το 1996, δηλαδή την πρόταση χορήγησης απαλλαγής στην Επιτροπή - ενώ στην πραγματικότητα ήθελε να πει ότι το Ευρωπαϊκό Κοινοβούλιο δεν χορηγούσε την απαλλαγή - ότι εμείς, συνεπώς, αφού απορρίψαμε αυτήν την πρόταση, πήγαμε στην επιτροπή και ψηφίζουμε σήμερα ένα κείμενο που υποστηρίζει ακριβώς ένα ψεύδος. Το γεγονός ότι, από πολιτική άποψη, υπήρξαν οι παραιτήσεις και ότι συνεπώς, αν θέλετε, η πλειοψηφία υπερίσχυσε του τύπου, αυτό είναι άλλο θέμα. Εγώ θα αγωνιστώ και θα ψηφίσω κατά του γεγονότος ότι επιβεβαιώνεται κάτι που πολύ απλά ποτέ δεν συνέβη.

<SPEAKER ID=107 LANGUAGE="FR" NAME="Fabre-Aubrespy">
Κύριε Πρόεδρε, με την νέα έκθεση Elles φτάνουμε μετά από πολλές περιπέτειες στο τέλος μιας διαδικασίας απαλλαγής. Είναι σημαντικό αυτό να γίνει με διαύγεια, και επομένως να μην ξεχνάμε το χρονικό των γεγονότων.
<P>
Πριν από έναν και πλέον χρόνο, στις 31 Μαρτίου 1998, το Ευρωπαϊκό Κοινοβούλιο είχε επιλέξει την αναβολή χορήγησης απαλλαγής στην Επιτροπή για το οικονομικό έτος 1996. Στις αρχές Δεκεμβρίου, και υιοθετώντας τη θέση της Σοσιαλιστικής Ομάδας, οφείλουμε να το υπενθυμίσουμε αυτό, η Επιτροπή Ελέγχου του Προϋπολογισμού αποφάσιζε παρά ταύτα να συστήσει στην Ολομέλεια τη χορήγηση απαλλαγής στην Επιτροπή.
<P>
Στις 17 Δεκεμβρίου 1998, η πλειοψηφία του Σώματός μας επέδειξε ευτυχώς λογική και αρνήθηκε την χορήγηση απαλλαγής. Αμέσως τότε προτείναμε να συνάγουμε τα λογικά συμπεράσματα, δεδομένης της σοβαρότητας των παρατυπιών και των παραδειγμάτων κακής διαχείρισης. Προτείναμε τότε την κατάθεση μιας πρότασης μομφής. Η πρότασή μας υλοποιήθηκε στις 11 Ιανουαρίου, από 70 βουλευτές οι οποίοι ανήκαν σε όλες τις πολιτικές Ομάδες και οι οποίοι δέχτηκαν, τότε, δρυμύτατες επικρίσεις, και αναφέρομαι κυρίως στην πρόεδρο της Σοσιαλιστικής Ομάδας. 232 βουλευτές, ωστόσο, επέλεξαν να είναι συνεπείς οι πράξεις τους με τα λόγια τους και αποφάνθηκαν υπέρ της πρότασης μομφής κατά της Επιτροπής.
<P>
Τότε βρέθηκαν μπροστά σε μία ενέργεια η οποία είχε ως στόχο να παρακάμψει την κρίση τους, τον διορισμό μίας επιτροπής «σοφών». Η επιτροπή αυτή βεβαίως επιβεβαίωσε αυτό που σκεφτόταν η πλειοψηφία των βουλευτών. Σήμερα δεν μπορούμε παρά να εκφράσουμε την ικανοποίησή μας για το γεγονός ότι ο φίλος μας ο κ. James Elles, μας προτείνει να ξεκαθαρίσουμε οριστικά την κατάσταση, να απορρίψουμε οριστικά την χορήγηση απαλλαγής, εγκρίνοντας ωστόσο τους λογαριασμούς. Αναμένουμε πως το Σώμα θα τον ακολουθήσει και θα το κάνει με διαύγεια.

<SPEAKER ID=108 LANGUAGE="DE" NAME="Bφsch">
Κύριε Πρόεδρε, θα ήθελα να πω μερικά λόγια σχετικά με την αναβολή της χορήγησης απαλλαγής για το 1997, και ενόψει όσων μόλις συζητήσαμε, δηλαδή ότι στον τομέα της OLAF εξηύραμε ουσιαστικά μια βάση μεταξύ των θεσμικών οργάνων, η οποία τεκμηριώνει προφανώς σε μεγάλο βαθμό και την πολιτική βούληση για συνεργασία. Συντάξαμε μάλιστα και μερικά ειδικά έγγραφα σχετικά με αυτή τη χορήγηση απαλλαγής, σχετικά με αυτή την έκθεση του συναδέλφου, κ. Brinkhorst. Πρέπει να ομολογήσω πως σάστισα κάπως με το γεγονός ότι δεν είχαμε απολύτως καμία αντίδραση εκ μέρους της τωρινής Επιτροπής αναφορικά με έγγραφα που κοντεύουν να κλείσουν τρεις μήνες από τότε που συνετάχθησαν.
<P>
Γνωρίζω πως εδώ και λίγο καιρό η Επιτροπή αυτή δεν είναι παρά μια εκτελεστική Επιτροπή. Αλλά υποθέτω πως κάποιοι από τους Επιτρόπους θα θελήσουν ίσως να συμμετάσχουν και στην επόμενη Επιτροπή. Νομίζω πως ειδικά από την άποψη της πολιτικής αντίληψης θα ήταν πολύ σημαντικό να καταλάβουν πως δεν μπορεί κανείς να φέρεται έτσι στο Κοινοβούλιο! Δεν περιμένουμε βέβαια πάντα αποτελέσματα ερευνών που αναλύουν και την παραμικρή λεπτομέρεια, έχουμε όμως να αντιμετωπίσουμε ακόμα βάρη από το παρελθόν. Σήμερα, η πρόεδρος της Επιτροπής Ελέγχου του Προϋπολογισμού, κ. Theato, επεσήμανε ήδη το γεγονός ότι εξακολουθούμε να ανεχόμαστε μια κατάσταση κατά την οποία δεν μας παρουσιάσθηκαν ακόμα μέχρι σήμερα με ελέγξιμη μορφή οι περιπτώσεις εμπλοκής υπαλλήλων σε υποθέσεις απάτης.
<P>
Σε συνάρτηση με την περίπτωση του ECHO πρέπει μάλλον να υποθέσουμε πως το θέμα αυτό θα μπορούσε να λάβει ακόμα μεγαλύτερες διαστάσεις, όμως δεν υπάρχει οποιαδήποτε πληροφορία ούτε καν σχετικά με τα συμβάντα που αναφέρονται στο 1997 - διότι εδώ αναφερόμαστε στο οικονομικό έτος 1997. Το αυτό ισχύει και για τα θέματα που θίξαμε στον τομέα της γεωργίας και που επεξεργάζονται διάφοροι άλλοι συνάδελφοι.
<P>
Καταβάλαμε μεγάλες προσπάθειες σε συνάρτηση με τη νέα υπηρεσία καταπολέμησης της απάτης. Φυσικά, εργασθήκαμε λίγο υπό φιλική πίεση, προ πάντων εκ μέρους της Προεδρίας του Συμβουλίου και του Σώματός μας, ώστε να αντιληφθεί επιτέλους η Επιτροπή πως δεν μπορεί να αρνείται απλώς πράγματα που τίθενται επί τάπητος. Διαφορετικά θα πρέπει να διευθετήσουμε αυτά τα πράγματα σε ένα άλλο περιβάλλον από αυτό εδώ που δεν θα ήταν άλλο από το ευρωπαϊκό κοινό. Δεν θα ήθελα να απειλήσω κανέναν, ως Κοινοβούλιο πρέπει όμως να αναφέρουμε σαφώς τι ζητάμε από αυτήν την Επιτροπή όσον αφορά την υποχρέωσή της να λογοδοτεί, προπάντων μάλιστα σε περίπτωση που θα ήθελε κάποιος να συμμετάσχει πάλι στην επόμενη Επιτροπή!

<SPEAKER ID=109 LANGUAGE="DE" NAME="Τillich">
Κύριε Πρόεδρε, οι διαδικασίες χορήγησης απαλλαγής για το 1996 και το 1997 προκάλεσαν κινητικότητα στη συνεργασία των θεσμικών οργάνων και στον τομέα ελέγχου του προϋπολογισμού - πράγμα που μέχρι τώρα συνέβαινε μόνον στον τομέα του προϋπολογισμού.
<P>
Ήδη όταν γινόταν η συζήτηση σχετικά με τη χορήγηση απαλλαγής για το 1996 τον Δεκέμβριο, ανέφερα ότι με απογοήτευσε βασικά η υπεροψία που αντικατοπτρίζεται στις συμβάσεις, δηλαδή το γεγονός ότι δεν προβλέψαμε καθόλου την περίπτωση της άρνησης χορήγησης της απαλλαγής. Αυτό επισημάνθηκε από την κ. Theato, και η Επιτροπή Κανονισμού του Σώματός μας το διόρθωσε επιτέλους. Τώρα, θα ήθελα να καλέσω βέβαια και το Συμβούλιο να προωθήσει τις εργασίες του, ώστε να πληρωθούν τελικά και εκ μέρους του οι προϋποθέσεις.
<P>
Η Ομάδα μας ήταν συνεκτική στη θέση της. Την προσέγγιση αυτή ακολούθησε και η Ολομέλεια στο σύνολό της, χάρη και στη σκόπιμη ισχυρογνωμοσύνη ή σκληρότητα του εισηγητή μας, κ. Elles, με αποτέλεσμα να έχουμε σήμερα μία επιτυχία, την οποία οφείλουμε βασικά σε ένα μόνο άτομο, ήτοι στον εισηγητή, κ. Elles, με την έκθεση που εξεπόνησε σχετικά με τη χορήγηση απαλλαγής για τον προϋπολογισμό 1996.
<P>
Δεν θα χορηγηθεί απαλλαγή για το 1996, οι λογαριασμοί θα κλείσουν, και για το 1997 θα μπορεί να χορηγηθεί απαλλαγή μόνον σε περίπτωση - και αυτό το θέσατε σωστά τώρα δα εσείς, κύριε Bφsch - που αρθούν οι ελλείψεις - πράγμα που μόλις επικρίναμε, ως γνωστόν, τόσο εμείς όσο και εσείς. Η έκθεση Elles περιείχε ήδη ένα έγγραφο εργασίας και ένα πρόγραμμα εργασίας. Ουδείς αντέδρασε μέχρι τώρα σε αυτό. Υπήρχε μια έκθεση του Συμβουλίου των Σοφών, η οποία απλώς υπογράμμιζε βασικά αυτό που ήδη διαπιστώσαμε εμείς οι ίδιοι.
<P>
Τώρα έχουμε μια κατάσταση που εκκρεμεί και η οποία θα συνεχιστεί μέχρι τον Σεπτέμβριο, όταν θα υποβάλει μια δεύτερη έκθεση το Συμβούλιο των Σοφών, και φρονώ πως κανείς στο Σώμα αυτό δεν χαίρεται για αυτήν την κατάσταση που εκκρεμεί. Για να αποφύγουμε όμως το γεγονός να υπερφορτώσουμε εμείς οι ίδιοι τη διαδικασία χορήγησης απαλλαγής για το 1998 και με αυτά τα προβλήματα, πρέπει να ολοκληρωθεί η διαδικασία χορήγησης απαλλαγής για το 1997. Διαφορετικά δεν θα απαλλαγούμε ποτέ από αυτό το θέμα, και η διαδικασία χορήγησης απαλλαγής για το 1998 θα θίξει μάλλον και εμένα τον ίδιο. Για τον λόγο αυτό θέλω να καλέσω την Επιτροπή, ανεξάρτητα από το ποιος θα είναι ο υπεύθυνός της, να θεσπίσει εδώ επιτέλους τα μέτρα που ζητήσαμε από αυτήν.
<P>
Έχω ήδη αρχίσει να ανησυχώ από τώρα, κυρία Cresson. Η εργασία σας με το LEONARDO αφορούσε το οικονομικό έτος 1998. Τότε μας κατηγόρησαν ότι συνδέουμε το 1996 με το 1998. Όχι, το πρόβλημα έγκειται στο γεγονός ότι αυτό αποκαλύφθηκε το 1998, και θα ήθελα να παρακαλέσω εσάς, κύριε Liikanen, να γνωστοποιήσετε στους συναδέλφους σας το γεγονός ότι τότε καθόμασταν μαζί το καλοκαίρι επάνω στον έβδομο όροφο - την εποχή εκείνη όλα γίνονταν ακόμα σε πραγματικά εμπιστευτικό και φιλικό πνεύμα - και σας προτείναμε να είστε ειλικρινείς, να παραδεχθείτε τα λάθη σας ενώπιόν μας, να καταδείξετε τις ελλείψεις, και εμείς θα είμαστε πρόθυμοι να κάνουμε συμβιβασμούς. Αυτό δεν έγινε, και πρέπει τώρα να είστε σε θέση να αντιμετωπίσετε τη σκληρότητα που σας έπληξε τώρα. Όμως αυτό είναι σημαντικό και για τη χορήγηση απαλλαγής για το 1997 και το 1998.
<P>
Ας έρθουμε τώρα στο ίδιο το Σώμα. Επειδή τώρα παρευρίσκεται εκείνο ακριβώς το μέλος της Ομάδας του Ευρωπαϊκού Σοσιαλιστικού Κόμματος που επέδειξε πνεύμα ευρύτατης συνεργασίας απέναντί μας, δεν θα ασκήσω τελικά την κριτική που ήθελα σε αυτήν την Ομάδα. Ειδάλλως, θα είχα πει το εξής: η Ομάδα του Ευρωπαϊκού Σοσιαλιστικού Κόμματος είναι βασικά αυτή που ευθύνεται για το δίλημμα που αντιμετωπίζουμε σήμερα.

<SPEAKER ID=110 LANGUAGE="DA" NAME="Kjer Hansen">
Κύριε Πρόεδρε, ήταν δύσκολο καθήκον για τον εισηγητή, κ. Brinkhorst και για την Επιτροπή Ελέγχου του Προϋπολογισμού να εργαστούν πάνω στην απαλλαγή για το 1997. Επιτρέψτε μου να πω ότι είναι άκρως κατακριτέο ότι τα κράτη μέλη μόλις πριν από λίγο καιρό συνέστησαν μια νέα υπηρεσιακή Επιτροπή, διότι η τρέχουσα Επιτροπή είναι φυσικά περιορισμένης δράσης και έχει επιλέξει να μη λάβει καμία απολύτως πρωτοβουλία για την αποκατάσταση των σφαλμάτων και των ελλείψεων. Φυσικά σε μια τέτοια κατάσταση δεν μπορούμε να χορηγήσουμε απαλλαγή. Όμως πολύ σημαντικότερο είναι το πρόβλημα με τα συγκεκριμένα πολιτικά προβλήματα που ακόμη παραμένουν άλυτα. Συνεχίζει να μας λείπει μια μεταρρύθμιση στην πολιτική προσωπικού, συνεχίζει να λείπει η βελτίωση της διαχείρισης των διάφορων προγραμμάτων. Ειδικά όσον αφορά τις χώρες της Ανατολικής και Κεντρικής Ευρώπης, με τις οποίες έχω συνεργαστεί, είναι εντελώς καταστροφικό το γεγονός ότι ακόμη δεν μπορούμε να χρησιμοποιήσουμε τα ποσά που προβλέπει ο προϋπολογισμός σε συγκεκριμένα έργα, ότι ακόμη δεν τηρούνται οι κανόνες για την ανοιχτή προσφορά και τη σύναψη συμβολαίων, ότι δεν μπορούν να καταδειχθούν τα αποτελέσματα όσον αφορά το πρόγραμμα για την ασφάλεια των ατομικών εργοστασίων - για να αναφέρω απλώς ορισμένα συγκεκριμένα παραδείγματα.
<P>
Πρέπει να έχουμε καλύτερη δομή, καλύτερη διαχείριση και περισσότερη διαφάνεια. Αυτό είναι το αποφασιστικό μήνυμα προς την Επιτροπή ως όρος ότι επ' ουδενί δεν θα πρόκειται να διανοηθούμε την έγκριση των λογαριασμών για το 1997.

<SPEAKER ID=111 LANGUAGE="FI" NAME="Seppδnen">
Αξιότιμε κύριε Πρόεδρε, έχω μελετήσει προσεκτικά την επονομαζόμενη έκθεση της επιτροπής των σοφών και σύμφωνα με αυτή τόσο τα μέλη όσο και οι υπάλληλοι της Επιτροπής υστερούν σε ευσυνειδησία. Αυτή η ευσυνειδησία είναι σύμφωνα με την έκθεση η προϋπόθεση της δημοκρατίας. Στην έκθεση αναφέρεται πως η Επιτροπή δεν ερεύνησε τις καταχρήσεις, ή αν τις ερεύνησε αυτό έγινε με καθυστέρηση και βραδυπορία. Επίσης οι ποινές ήταν πολύ επιεικείς. Το ίδιο ισχύει επίσης τώρα για τα συμπεράσματα επί του θέματος ενώπιόν μας, για το γεγονός ότι βρέθηκαν στοιχεία για την άρνηση χορήγησης απαλλαγής. Η Επιτροπή παραιτήθηκε, αλλά αυτή η παραίτηση ήταν υπό το πρίσμα της Επιτροπής προφανέστατα η πιο συμφέρουσα λύση. Διάβασα την εφημερίδα The European Voice , και σύμφωνα με αυτή, οι Επίτροποι θα λάβουν με την παραίτησή τους εφάπαξ αποζημίωση τριών ετών. Αν είχαν απολυθεί, δεν θα ελάμβαναν αυτήν την αποζημίωση. Έτσι ο Επίτροπος van Miert πρότεινε να παραιτηθεί όλη η ομάδα, και αυτή η παραίτηση εξασφάλισε αυτή την εφάπαξ αποζημίωση. Κατά τη γνώμη μου είναι λάθος και αδικαιολόγητο να αμείβεται κάποιος με αυτόν τον τρόπο για κακή εργασία.

<SPEAKER ID=112 LANGUAGE="DE" NAME="Theato">
Κύριε Πρόεδρε, διαπιστώνω πως απουσίαζε ο εισηγητής μας, κ. Wynn, και ως εκ τούτου, δεν μπόρεσε να παρουσιάσει εδώ τις εκθέσεις σχετικά με τη χορήγηση απαλλαγής 1996/1997. Οι εκθέσεις εγκρίθηκαν στην επιτροπή χωρίς τροπολογίες. Ολοκληρώθηκε η εξέταση των εκθέσεων στην επιτροπή, και μπορούν συνεπώς να τεθούν και στην ημερήσια διάταξη για την αυριανή ψηφοφορία. Θα ήθελα να το αναφέρω αυτό εδώ για καθαρά τυπικούς λόγους, διότι κατατέθηκε σχετικά μια γνωμοδότηση από την κ. Gόnther, και όσον αφορά τον προϋπολογισμό στον τομέα της ανάπτυξης για το 1996/1997. Ως εκ τούτου, θα έπρεπε να το εντάξουμε και κανονικά στον αυριανό κατάλογο των προς ψηφοφορίαν θεμάτων. Θα ήθελα να σας παρακαλέσω όπως μεριμνήσετε για αυτό, επειδή έλειπε ο εισηγητής, όπως ήδη ανέφερα.

<SPEAKER ID=113 NAME="Πρόεδρος">
Το προσέξαμε αυτό, κ. Theato.

<SPEAKER ID=114 LANGUAGE="DE" NAME="Mόller">
Κύριε Πρόεδρε, ζητώ συγγνώμη για την καθυστέρηση, όμως λαμβάνουν χώρα παράλληλες συνεδριάσεις, και δεν είναι, βέβαια, δυνατόν να βρίσκεται κανείς παντού ταυτόχρονα!
<P>
Κύριε Πρόεδρε, κυρίες και κύριοι, καθ' όλη την αντιπαράθεση σχετικά με τη μεταρρύθμιση της Επιτροπής τάχθηκα υπέρ σαφών αρχών, τις οποίες κατέστησα και σήμερα για άλλη μία φορά γνώμονα των τροπολογιών που υπέβαλα στις εκθέσεις Elles, Brinkhorst και Fabra Vallιs.
<P>
Πρώτον: πρέπει να είναι ορατή η ανάληψη της ευθύνης. Αυτός είναι και ο λόγος που δεν μπορούν να κλείσουν έτσι απλά οι λογαριασμοί για το οικονομικό έτος 1996, όσο δεν έχουν εγερθεί απαιτήσεις που αφορούν, για παράδειγμα, τον τομέα εξακριβωμένων περιπτώσεων ευνοιοκρατίας.
<P>
Δεύτερον: όσο μεγαλύτερη είναι η διαφάνεια, τόσο λιγότερη είναι η ανάγκη για έλεγχο. Όσο η Επιτροπή εξακολουθεί να παραβιάζει το δικαίωμα του Κοινοβουλίου στην πρόσβαση σε πληροφορίες, δεν θα μπορεί να υπάρξει εμπιστοσύνη μεταξύ των θεσμικών οργάνων και να αυξάνεται και η εμπιστοσύνη των πολιτών σε αυτά. Αυτό ισχύει και για μια παραιτηθείσα Επιτροπή.
<P>
Τρίτον: το Κοινοβούλιο θα διατηρήσει την αξιοπιστία του απέναντι στους πολίτες όσον αφορά την κριτική που ασκεί στην Επιτροπή μόνο στην περίπτωση που θα αντιμετωπίσει με κριτικό πνεύμα και τον εαυτό του. Όσο αποκρύπτονται από εμένα και την Επιτροπή Ελέγχου του Προϋπολογισμού έγγραφα που σχετίζονται με μια διαδικασία κατά της SEL, δεν ισχύει ούτε εδώ κάποια απαλλαγή στον τομέα του Κοινοβουλίου. Ελπίζω να αποσαφήνισα το γεγονός ότι στο θέμα της χορήγησης απαλλαγής η Ομάδα μου διέπεται από ορισμένες αρχές που στην πραγματικότητα ισχύουν τόσο για την Επιτροπή όσο και για το Κοινοβούλιο.

<SPEAKER ID=115 NAME="Liikanen">
Κύριε Πρόεδρε, πρώτον θα ήθελα να απαντήσω στις ερωτήσεις του κ. Elles που αφορούν την προετοιμασία των διαφορετικών εγγράφων, τα οποία βασίζονται στο πρόγραμμα που παρουσίασε ο κ. Santer τον Ιανουάριο και το οποίο αναφέρεται σε πολλές από τις εκθέσεις για την απαλλαγή. Το προπαρασκευαστικό έργο για τον κώδικα είχε προχωρήσει πάρα πολύ μέχρι τα μέσα Μαρτίου. Ο κώδικας δεοντολογίας των υπαλλήλων ήταν έτοιμος από την Επιτροπή, αλλά τέθηκε σε διαπραγμάτευση με τις οργανώσεις του προσωπικού. Είναι διαθέσιμος από την Επιτροπή. Επίσης, τα προσχέδια του κώδικα δεοντολογίας μεταξύ των ιδιαίτερων γραφείων και των υπηρεσιών έχουν καταρτισθεί και σε ό, τι αφορά τους διορισμούς βρίσκονται εν εξελίξει. Ταυτόχρονα, η Επιτροπή έλαβε την απόφαση να παγώσει όλους τους διορισμούς για τις βαθμίδες Α1 και Α2, μέχρι να αρχίσει η θητεία της νέας Επιτροπής. Ελήφθη απόφαση να παγώσουν όλοι οι διορισμοί μέχρι να γίνει αποδεκτός ο κώδικας δεοντολογίας.
<P>
Δεύτερον, σε ό, τι αφορά τη μεταρρύθμιση του κανονισμού της υπηρεσιακής κατάστασης των υπαλλήλων υπήρξε η περίφημη έκθεση David Williamson, η οποία παρουσιάσθηκε το περασμένο φθινόπωρο. Οι διαπραγματεύσεις για την επίτευξη συναίνεσης επί τεχνικών θεμάτων με τις οργανώσεις του προσωπικού έχουν ξεκινήσει και επίσης οι πρώτες πολιτικές συνεδριάσεις για την επιδίωξη συναίνεσης έχουν πραγματοποιηθεί. Η θέση της Επιτροπής ήταν ότι η μεταρρύθμιση Williamson χρησιμεύει ως μία καλή βάση εκτός από έναν τομέα. Η Επιτροπή θα ήθελε να έχει περισσότερες ανοικτές επιλογές για τις πειθαρχικές διαδικασίες. Υπήρξε η σαφής γνώμη ότι θα πρέπει να προβλέπονται περισσότερες ανεξάρτητες πειθαρχικές διαδικασίες. Επί του παρόντος, οι πειθαρχικές διαδικασίες είναι πάντοτε εσωτερικές. Βασίζονται σε κοινές γνωμοδοτήσεις. Υπήρξε επίσης η ισχυρή πεποίθηση ότι εξωτερικοί, ανεξάρτητοι, πεπειραμένοι άνθρωποι, με πείρα στις δικαστικές διαδικασίες θα πρέπει να συμμετέχουν. Αυτό το μέρος είναι το πιο ανοικτό από όλα.
<P>
Όλο αυτό το έργο έχει πραγματοποιηθεί και εναπόκειται τώρα στην επόμενη Επιτροπή να λάβει τις πολιτικές πρωτοβουλίες. Θα βοηθήσει τη νέα Επιτροπή το γεγονός ότι, αυτό το προπαρασκευαστικό έργο έχει γίνει και η νέα Επιτροπή θα μπορεί να κάνει την πολιτική επιλογή σχετικά με τους κώδικες δεοντολογίας. Εάν η Επιτροπή Ελέγχου του Προϋπολογισμού επιθυμεί κατά τις συνεδριάσεις του Ιουνίου να ακούσει για αυτές τις προετοιμασίες, εγώ προσωπικά θα είμαι διαθέσιμος. Έχει γίνει κατανοητό από την Επιτροπή ότι το να λαμβάνει σαφείς και αυστηρά πολιτικές αποφάσεις, οι οποίες θα δέσμευαν την νέα Επιτροπή, σε μία εποχή που η Επιτροπή έχει παραιτηθεί, είναι ένα ζήτημα που θα πρέπει να εξετασθεί με βάση κάθε μεμονωμένη περίπτωση.
<P>
Για τα υπόλοιπα, η Επιτροπή σημειώνει ότι η διαδικασία απαλλαγής για το 1996, θα ολοκληρωθεί εντός ολίγου, σε ό, τι αφορά τη θεσμική νομική πλευρά, η οποία βρίσκεται υπό συζήτηση σήμερα εδώ. Αναφέρομαι στις συζητήσεις που είχαμε προηγουμένως εδώ με βάση την έκθεση Fayot. Αναφορικά με τις εκθέσεις για την απαλλαγή του 1997, η Επιτροπή σημειώνει το γεγονός ότι η Επιτροπή Ελέγχου του Προϋπολογισμού πρότεινε την αναβολή της απαλλαγής για θεσμικούς λόγους που συνδέονται με την παραίτηση της Επιτροπής. Σε ό, τι αφορά τις κατευθυντήριες γραμμές που εμπεριέχει το έγγραφο εργασίας, το οποίο αποτελεί παράρτημα στην πρόταση ψηφίσματος, εναπόκειται συνεπώς στην επόμενη Επιτροπή να λάβει τις απαραίτητες πρωτοβουλίες. Ο κ. Bφsch έθεσε μία ερώτηση σε αυτό το σημείο, ωστόσο η Επιτροπή έχει απαντήσει σε αυτά τα θέματα. Είμαι σίγουρος ότι ο κ. Brinkhorst μπορεί να επιβεβαιώσει ότι είχαμε πολλές συζητήσεις και συναντήσεις. Έχουμε επίσης στείλει έγγραφα στην Επιτροπή Ελέγχου του Προϋπολογισμού, μολονότι είναι δύσκολο για την Επιτροπή να προβεί σε πολιτικές δεσμεύσεις για την επόμενη Επιτροπή. Αυτό αποκλείεται. Ωστόσο, εάν επιθυμείτε να αποσαφηνίσετε τα πράγματα, είμαι διαθέσιμος, όπως είναι και οι άλλοι Επίτροποι για όσο διάστημα βρισκόμαστε σε αυτή τη θέση. Η ευθύνη μας είναι να εργαζόμαστε, αλλά η ανάληψη δέσμευσης για αλλαγές πολιτικού χαρακτήρα είναι έργο της επόμενης Επιτροπής.
<P>
Θα ήθελα επίσης να τονίσω ότι οι κατευθυντήριες γραμμές που παρουσιάσθηκαν από τον εισηγητή αποτελούν τμήμα μίας μεγαλύτερης μεταρρυθμιστικής κίνησης. Η Επιτροπή ξεκίνησε τις μεταρρυθμίσεις του SEM 2000, του συστήματος υγειούς και αποτελεσματικής δημοσιονομικής διαχείρισης. Διαφωνώ ως έναν βαθμό με τον κ. Giansily. Υπήρξαν επιτυχίες όπως και αποτυχίες. Είναι πολύ σημαντικό να αναλύσουμε τι πήγε καλά και τι πήγε άσχημα, προκειμένου να προοδεύσουμε περαιτέρω στις μεταρρυθμίσεις. Στον τομέα των διαρθρωτικών ταμείων οι νέοι κανονισμοί είναι σαφέστεροι. Οι επιλέξιμες περιοχές για τα διαφορετικά ταμεία έχουν συμφωνηθεί. Η δυνατότητα να χρησιμοποιηθούν οικονομικές διορθώσεις υπάρχει. Υπήρξαν ζητήματα στα οποία έχει συμφωνήσει το Κοινοβούλιο και η Επιτροπή και στα οποία σημειώθηκε πρόοδος.
<P>
Ωστόσο υπάρχει κάποιο πρόβλημα: παραδέχομαι ότι όποτε λαμβάνουμε, σε πολιτικό επίπεδο, αποφάσεις οι οποίες είναι σαφείς και προς τη σωστή κατεύθυνση, η Επιτροπή δεν διαθέτει σε μεγάλο βαθμό τη δυνατότητα να εφαρμόζει αυτές τις αποφάσεις σε όλες τις υπηρεσίες της με τον ίδιο τρόπο. Εφαρμόζονται σε ορισμένες υπηρεσίες αλλά όχι σε όλες. Αυτό είναι το ζήτημα στο οποίο θα πρέπει να δώσει μεγάλη προσοχή η νέα Επιτροπή. Είναι σημαντικό να λαμβάνουμε τις σωστές αποφάσεις, όμως είναι εξίσου σημαντικό να έχουμε ένα σύστημα που να εγγυάται την εξ ολοκλήρου εφαρμογή όλων.
<P>
Στον τομέα του ΜΑΡ 2000, σημειώθηκαν βελτιώσεις στην αποκέντρωση προς τις ξεχωριστές Γενικές Διευθύνσεις και στη μείωση της γραφειοκρατίας, ώστε όλοι οι υπάλληλοι να μπορούν να είναι άμεσα υπεύθυνοι. Πολλά απομένουν να γίνουν. Και ο σχεδιασμός της Επιτροπής του αύριο προετοιμάζεται για την επόμενη Επιτροπή. Είναι πολύ σημαντικό ο νέος Πρόεδρος να έχει όλα τα στοιχεία επί τάπητος, όταν θα λαμβάνει τις αποφάσεις για τα χαρτοφυλάκια, και στο πλαίσιο αυτό για τη διάρθρωση των υπηρεσιών.
<P>
Συμφωνώ με τρία σημαντικά συμπεράσματα του εισηγητή. Το πρώτο είναι ότι θα πρέπει να υπάρξει μία βελτιωμένη εταιρική σχέση/διαχείριση των δράσεων της Κοινότητας. Είναι πολύ σημαντικό η Επιτροπή και τα κράτη μέλη να δρουν μαζί και οι κανόνες και οι ευθύνες να είναι σαφείς και επιμερισμένες και να γνωρίζουμε πώς να διορθώσουμε τα πράγματα εάν πάνε άσχημα. Έχουμε ήδη κάνει μία προσπάθεια και είμαι σίγουρος ότι μπορούμε να συνεχίσουμε. Με χαρά σημείωσα ότι οι εισηγητές της Επιτροπής Ελέγχου του Προϋπολογισμού παρευρίσκονταν στις συνεδριάσεις με τα κράτη μέλη την προηγούμενη φορά. Και οι δύο πλευρές το βρήκαν πολύ χρήσιμο.
<P>
Δεύτερον, το θέμα της αποκέντρωσης και της μεταβίβασης καθηκόντων αναφορικά με τη δράση της Επιτροπής, ιδιαίτερα στο πεδίο των εξωτερικών προγραμμάτων, είναι εξαιρετικά σημαντικό, όμως χρειαζόμαστε πολύ αυστηρούς κανόνες για την ανάθεση της διαχείρισης των κοινοτικών πολιτικών και αυτό θα πρέπει πάντοτε να επιδιώκεται ενεργά. Στο πλαίσιο αυτό υπήρξε ένας τομέας όπου τα προβλήματα ήταν περισσότερα από ό, τι υπολογίζαμε. Για εκείνους που εισήλθαν στο Κοινοβούλιο το 1995, αναφέρομαι στον τομέα των εξωτερικών υπηρεσιών που πραγματοποίησαν πολλές εργασίες για την Ένωση. Χάρη στη συνεργασία με το Κοινοβούλιο είμαστε τώρα σε θέση να συμφωνήσουμε επί του δημοσιονομικού πλαισίου, ούτως ώστε να πρέπει πάντοτε να υπάρχει δημοσιονομικός σχολιασμός. Όπως γνωρίζετε έχουμε συντάξει έναν βασικό κατάλογο με τα θέματα που μπορούν να δοθούν σε εξωτερικές πηγές και με τους κανόνες που θα πρέπει να ακολουθούνται. Αλλά είναι πολύ σαφές ότι αυτή η εργασία θα πρέπει να συνεχισθεί. Αυτό έχει επίσης συζητηθεί στις εκθέσεις του κ. Elles, του κ. Brinkhorst και του κ. Bourlanges.
<P>
Ο τρίτος πολύ σημαντικός τομέας είναι η συνολική μεταρρύθμιση των δημοσιονομικών κανονισμών. Και σε αυτόν τον τομέα επίσης η πρώτη ανακοίνωση έχει πραγματοποιηθεί. Ο κ. Dell' Alba ήταν ο εισηγητής. Η συζήτηση συνεχίζεται. Περιμένουμε τη δημοσιονομική απόφαση του Ελεγκτικού Συνεδρίου. Είναι εξαιρετικά σημαντικό να προσπαθήσουμε να θέσουμε όλες αυτές τις μικρές μεταρρυθμίσεις σε έναν σαφή ολοκληρωμένο δημοσιονομικό κανονισμό, όπου οι ρόλοι και οι ευθύνες κάθε φορέα στην εκτέλεση του προϋπολογισμού εντός της Επιτροπής, δηλαδή του διατάκτη, του δημοσιονομικού ελεγκτή και του υπόλογου θα είναι σαφώς καθορισμένες. Αυτό είναι εξαιρετικά σημαντικό.
<P>
Τέλος, αυτός ο χρόνος ήταν οδυνηρός και προφανώς αυτή θα είναι η τελευταία φορά που έχουμε μία ανοικτή συζήτηση για το ζήτημα. Είναι εξαιρετικά σημαντικό όλοι εμείς που ενδιαφερόμαστε για το μέλλον της Ένωσης, για την καλή εκτέλεση του κοινοτικού προϋπολογισμού, για την αξία των χρημάτων των φορολογουμένων, να προσπαθήσουμε να αξιοποιήσουμε όλα αυτά για να επιτύχουμε μία βαθύτερη μεταρρύθμιση, η οποία να έχει σαφείς στόχους και μία ισχυρή δυνατότητα εφαρμογής που να μπορεί να οδηγήσει σε αποτελέσματα. Το λέω αυτό μόνο επειδή γνωρίζω ότι στο Κοινοβούλιο κάποιοι είναι πολύ ανήσυχοι και μάλλον αναστατωμένοι εξαιτίας αυτής της δημόσιας συζήτησης. Δεν είναι σφάλμα κανενός από μας, ωστόσο θα πρέπει να το λάβουμε υπόψη μας. Ελπίζουμε ότι η οδυνηρή εμπειρία αυτής της Επιτροπής θα μπορέσει να χρησιμοποιηθεί από την επόμενη Επιτροπή, ούτως ώστε να ενισχύσει και όχι να εξασθενίσει τη διαδικασία της μεταρρύθμισης.

<SPEAKER ID=116 NAME="Πρόεδρος">
Σας ευχαριστώ, κ. Επίτροπε. Μια σύντομη παρατήρηση από τον κ. James Elles.

<SPEAKER ID=117 NAME="Elles">
Κύριε Πρόεδρε, θα ήθελα να διευκρινίσω ένα σημείο στην απάντηση του Επιτρόπου σε αυτή τη συζήτηση. Τον ευχαριστώ για τις πληροφορίες που μας έδωσε σχετικά με ορισμένους από αυτούς τους κώδικες δεοντολογίας. Ωστόσο, υπάρχει μία έκθεση την οποία ανέφερα στην παρέμβασή μου, η οποία σχετίζεται με την παράγραφο 7 του ψηφίσματος του Ιανουαρίου. Λόγω της απουσίας σοσιαλιστών βουλευτών μελών της Επιτροπής Ελέγχου του Προϋπολογισμού, νομίζω ότι θα πρέπει να το πράξω εκ μέρους όλων. Αναφέρει: «Αναμένει την έκθεση του Προέδρου της Επιτροπής, η οποία προετοιμάζει την εσωτερική μεταρρύθμιση της Επιτροπής για τη Σύνοδο Κορυφής της Κολωνίας. Σχεδιάζουμε να διεξαγάγουμε μία μεγάλη συζήτηση σε αυτή τη σύνοδο του Μαΐου». Θα ήθελα να ζητήσω από τον Επίτροπο να διαβιβάσει αυτή την έκθεση μόλις είναι διαθέσιμη στο νέο Κοινοβούλιο, ούτως ώστε να έχουμε στη διάθεσή μας όλες τις πληροφορίες.

<SPEAKER ID=118 NAME="Liikanen">
Γνωρίζω ότι έχει γίνει πολλή δουλειά, υπό αυτές τις εξαιρετικές περιστάσεις, από τις υπηρεσίες και το επιτελείο του Προέδρου. Θα μιλήσω μαζί του για το ζήτημα.

<SPEAKER ID=119 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Κατάλογος των νομοθετικών προτάσεων που εκκρεμούν
<SPEAKER ID=120 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0255/99) της κ. Palacio Vallelersundi, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την κατάσταση των νομοθετικών προτάσεων που εκκρεμούσαν την 1η Μαΐου 1999, με ένδειξη της νέας νομικής βάσης και ενδεχόμενη τροποποίηση της νομοθετικής διαδικασίας, μετά την έναρξη ισχύος της Συνθήκης του Αμστερνταμ (C4-0134/99 + SEC(99)0581 - C4-0219/99).

<SPEAKER ID=121 NAME="Palacio Vallelersundi">
Κύριε Πρόεδρε, κύριε Επίτροπε, καθώς ξεκίνησα να μιλώ θυμήθηκα πως αυτή είναι η τελευταία μου έκθεση ως εισηγήτρια για την τρέχουσα κοινοβουλευτική περίοδο. Και σκεφτόμουν πως πραγματικά είναι λίγοι εκείνοι οι βουλευτές που είχαν την τύχη και την τιμή να αρχίσουν την κοινοβουλευτική τους πορεία, η οποία επιπλέον συνέπιπτε με την είσοδο σε ένα θεσμοθετημένο πολιτικό φόρουμ, με την οδηγία σχετικά με την ψηφοφορία στις δημοτικές εκλογές των πολιτών της Ευρωπαϊκής Ένωσης που διαμένουν σε κάποιο κράτος μέλος άλλο από αυτό του οποίου είναι υπήκοοι, και να τελειώσουν με αυτήν την έκθεση σχετικά με τις επιπτώσεις της θέσης σε ισχύ της Συνθήκης του Αμστερνταμ στις εν εξελίξει νομοθετικές προτάσεις.
<P>
Με αυτό, και με κάποια νοσταλγία των εκθέσεων και των παρεμβάσεών μου σε αυτήν την Ολομέλεια κατά τη διάρκεια αυτών των ετών, περνώ στο θέμα που μας απασχολεί. Κύριε Επίτροπε, κατ' αρχάς, και εξ ονόματος της Επιτροπής Νομικών Θεμάτων, πρέπει να πω - και ελπίζω αύριο να το επιβεβαιώσει το Κοινοβούλιο - ότι δεχόμαστε, ότι συμμεριζόμαστε και κατανοούμε αυτό το έγγραφο που μας υποβάλλετε, παρά την πίεση χρόνου που επιβάλλει η θέση σε ισχύ της Συνθήκης του Αμστερνταμ. Πρόκειται για ένα εξαιρετικό έγγραφο εργασίας και βέβαια, εγώ προσωπικώς συμμερίζομαι τη φιλοσοφία της τοποθέτησης, γιατί είναι μια σαφής φιλοσοφία η οποία παράλληλα τονίζει τα ουσιαστικά σημεία.
<P>
Περαν τούτου, κύριε Πρόεδρε, κύριε Επίτροπε, το Κοινοβούλιο δεν μπορεί να προχωρήσει περισσότερο. Την ορθότητα της νομικής βάσης, ανά περίπτωση, θα πρέπει να αναλάβει να την εξετάσει το επόμενο Σώμα.
<P>
Και η εν λόγω έκθεση είναι μια έκθεση η οποία προχωρά πέρα από την απλή απαρίθμηση των αλλαγών που παρατήρησε η Επιτροπή και που προτείνει προς σκέψη στα άλλα θεσμικά όργανα, παρότι πρέπει να τις θυμόμαστε. Σημειώνονται αλλαγές διαδικασίας για περισσότερες από εκατό πράξεις, ογδόντα εκ των οποίων περνούν από τη διαδικασία συνεργασίας στη διαδικασία συναπόφασης σε θέματα όπως οι μεταφορές, το περιβάλλον ή κοινωνικά θέματα. Σημειώνονται επίσης αλλαγές νομικής βάσης, ιδαίτερα σε εκείνα τα θέματα που αναφέρονται στο πρώην άρθρο 43 (γεωργία) και που τώρα συμπεριλαμβάνονται στον τίτλο σχετικά με τη δημόσια υγεία. Τέλος, υπάρχουν πολύ σημαντικές αλλαγές πολιτικής, περιεχομένου, φιλοδοξιών, εμπνεύσεων, πολιτικών αρχών όσον αφορά εκείνα τα θέματα που περνούν από τον τρίτο πυλώνα στον πρώτο, σχετικά με τη δικαιοσύνη και τα εσωτερικά θέματα και η μεγάλη αλλαγή που συνεπάγεται η ενσωμάτωση του κοινωνικού πρωτοκόλλου στην ίδια τη Συνθήκη.
<P>
Λοιπόν, ενώπιον αυτής της κατάστασης που σίγουρα είναι περίπλοκη, θα ήθελα να κάνω μια διαπίστωση. Δεν υπάρχει μεταβατικό δίκαιο, δεν υπάρχουν μεταβατικές διατάξεις στη Συνθήκη του Αμστερνταμ και, συνεπώς, πρέπει να προβούμε σε μια ολοκληρωμένη και εποικοδομητική ερμηνεία βάσει των αρχών που διέπουν τη Συνθήκης, μια ερμηνεία που, για το Κοινοβούλιο, βασίζεται σε τρία σημεία: να ανταποκριθούμε στην ευθύνη μας απέναντι στους πολίτες διατηρώντας τις αρμοδιότητες που η Συνθήκη προσδίδει στο Κοινοβούλιο και που πρέπει να φροντίζουμε να τις τηρούμε, όπως επίσης και αυτές που προσδίδει και σε άλλα θεσμικά όργανα, και θα μπορούσα να αναφέρω τις νέες διαβουλεύσεις με την Επιτροπή των Περιφερειών ή με την Οικονομική και Κοινωνική Επιτροπή.
<P>
Από αυτήν την άποψη, κύριε Πρόεδρε, το Κοινοβούλιο δεν θα επιτρέψει σε κανένα θεσμικό όργανο να επιβάλλει τη δική του ερμηνεία σχετικά με ζητήματα περί διαδικασιών, ζητήματα που, όπως πολύ καλά λέγεται στην έκθεση της Επιτροπής, πρέπει να εξεταστούν επί της βάσης ότι κάθε πράξη θα θεσπίζεται σύμφωνα με τη Συνθήκη του Αμστερνταμ και αυτή είναι η διαδικασία που πρέπει να ακολουθείται. Από αυτό το σημείο, υπάρχει μια άλλη σημαντική αρχή που μας δεσμεύει και έχει επίσης σχέση με αυτήν την ευθύνη μας απέναντι στους πολίτες που μόλις προανέφερα. Πρόκειται για την αρχή της διατήρησης των πράξεων, την αρχή του να είμαστε όσο το δυνατόν αποτελεσματικότεροι και να ανταποκρινόμαστε με ταχύτητα και ποιότητα στους πολίτες. Για αυτόν τον λόγο, και στις περιπτώσεις που είναι δυνατόν, θα επιβεβαιώνουμε και θα κυρώνουμε διαδικαστικές συναλλαγές, ούτως ώστε κάθε πράξη να έρχεται στο φως και να τίθεται σε ισχύ το συντομότερο δυνατόν.
<P>
Επομένως, κύριε Πρόεδρε, και ως γενική φιλοσοφία, πρέπει να είμαστε άκαμπτοι στις γενικές θέσεις μας και ευέλικτοι στο μέγιστο στις συγκεκριμένες εφαρμογές.
<P>
Με αυτά, κύριε Πρόεδρε, αντιμετωπίζουμε σήμερα μια αλλαγή που συνοψίζει πολύ καλά τη φιλοσοφία του Κοινοβουλίου, μια αλλαγή η οποία σύμφωνα με τα λόγια του Επιτρόπου, κύριου Oreja, εξοπλίζει την Ευρωπαϊκή Ένωση, από 1ης Μαΐου, με «ένα μέσο αποδοτικότερο, περισσότερο ανοιχτό στο διάλογο με τους πολίτες, δημοκρατικότερο και περισσότερο στραμμένο προς τα έξω». Πιστεύω πως αυτή είναι μια έκθεση που ανταποκρίνεται σε αυτές τις θέσεις.

<SPEAKER ID=122 NAME="Oreja">
Κύριε Πρόεδρε, κυρίες και κύριοι βουλευτές, θα ήθελα να συγχαρώ την κυρία Ana de Palacio. Η κυρία Palacio αναφέρθηκε στην πρώτη και την τελευταία παρέμβασή της, αλλά εγώ θα ήθελα να πω πως μεταξύ των δύο αυτών παρεμβάσεων η δράση της κυρίας Palacio υπήρξε πάρα πολύ ενεργή, ικανή και ευφυής, και πραγματικά όλοι, όλα τα θεσμικά όργανα, έχουμε βελτιωθεί από το έργο που έχει πραγματοποιήσει κατά τη διάρκεια των πέντε αυτών χρόνων.
<P>
Σχετικά με την έκθεση που εξετάζουμε σήμερα, μπορώ να σας πω πως με τη θέση σε ισχύ της Συνθήκης του Αμστερνταμ, είναι σαφές πως θα πρέπει να επιλύσουμε κάποια ζητήματα περί διαδικασιών σχετικά με τις εν εξελίξει νομοθετικές διαδικασίες. Είναι βέβαιο πως το γεγονός ότι η θέση σε ισχύ της Συνθήκης του Αμστερνταμ συμπίπτει με την τελευταία συνεδρίαση της Ολομέλειας αυτού του Κοινοβουλίου δεν διευκολύνει τα πράγματα, αλλά είμαστε πεπεισμένοι πως η έντιμη συνεργασία μεταξύ των θεσμικών οργάνων θα επιτρέψει την επίλυση ενδεχομένων προβλημάτων.
<P>
Όπως γνωρίζετε, η Επιτροπή απέστειλε την 1η Μαΐου ανακοίνωση στο Κοινοβούλιο και το Συμβούλιο, στην οποία παρουσιάζονται με ακρίβεια οι επιπτώσεις της θέσης σε ισχύ της Συνθήκης σε όλες τις προτάσεις που έχουν υποβληθεί και που ακόμη δεν έχουν εγκριθεί. Υπάρχουν 80 προτάσεις οι οποίες είχαν υποβληθεί με τη διαδικασία συνεργασίας και που τώρα πρέπει να εξεταστούν και να εγκριθούν με τη διαδικασία συναπόφασης. Σε είκοσι περίπου προτάσεις, η συμμετοχή του Κοινοβουλίου αλλάζει από την απλή γνωμοδότηση σε συναπόφαση, και επιπλέον έχει τροποποιηθεί η νομική βάση 27 προτάσεων.
<P>
Το Κοινοβούλιο έχει ήδη εκφέρει γνώμη σχετικά με κάποιες από αυτές τις προτάσεις, και η Επιτροπή συμπεριέλαβε ολικώς ή μερικώς αυτή τη θέση στις τροποποιημένες προτάσεις της. Είναι σημαντικό κατά τη γνώμη μας να μην έχουν οι ευρωπαίοι πολίτες την εντύπωση πως η ικανότητα λήψης αποφάσεων της Κοινότητας επηρεάζεται από τη θέση σε ισχύ της Συνθήκης του Αμστερνταμ ή από τις κοινοβουλευτικές εκλογές. Συνεπώς, το κοινοβουλευτικό έργο πρέπει να συνεχιστεί.
<P>
Στην έκθεση της κυρίας Palacio προτείνεται μια διαδικασία η οποία επιβεβαιώνει αυτήν που είχε επιλέξει το Ευρωπαϊκό Κοινοβούλιο μετά το Μάαστριχτ, και που συνεπάγεται την επιβεβαίωση εκ μέρους του Κοινοβουλίου των νομοθετικών διαδικασιών που έχουν ήδη αρχίσει και των οποίων η νομική βάση ή διαδικασία μεταβλήθηκε από τη Συνθήκη του Αμστερνταμ. Βέβαια, υπάρχουν κάποιες περιπτώσεις, και συγκεκριμένα οι τρεις υποθέσεις που αφορούν την έγκριση των πορισμάτων των διαπραγματεύσεων για την Ατζέντα 2000, που απαιτούν ιδιαίτερα ταχεία δράση.
<P>
Εγώ θα ήθελα να ευχαριστήσω το Κοινοβούλιο επειδή έδειξε τη διάθεση, παρά την πίεση χρόνου, να συζητήσει, κατά τη διάρκεια αυτής της συνόδου της Ολομέλειας όλα τα επείγοντα θέματα που εκκρεμούν, και ιδιαίτερα αυτά που αφορούν την Ατζέντα 2000.
<P>
Και τελειώνοντας, θα αναφερθώ στις προτάσεις σχετικά με τα θέματα δικαιοσύνης και εσωτερικών που εκκρεμούν και τα οποία έχουν επηρεαστεί από το γεγονός ότι η Συνθήκη του Αμστερνταμ έχει «κοινοτικοποιήσει» τα εν λόγω θέματα. Σε αυτές τις περιπτώσεις, η Επιτροπή θα υποβάλλει επίσημα νέες προτάσεις, διατηρώντας φυσικά το περιεχόμενό τους, αλλά χρησιμοποιώντας το καταλληλότερο νομικό μέσο, είτε πρόκειται για κανονισμό είτε για οδηγία. Και στην περίπτωση των συμβάσεων σχετικά με τη διαβίβαση πράξεων και την αναγνώριση αποφάσεων σε θέματα γάμου και γονικής ευθύνης, προτάσεις που η Επιτροπή θα εγκρίνει αύριο βάσει της Συνθήκης, αυτές θα διαβιβαστούν άμεσα στο Συμβούλιο και το Κοινοβούλιο.
<P>
Τέλος, θα ήθελα να τονίσω πως δεδομένου ότι, λόγω του θεσμικού χρονοδιαγράμματος και των πολιτικών περιστάσεων, έτυχε η θέση σε ισχύ της Συνθήκης του Αμστερνταμ να συμπίπτει με τη σύσταση νέου Κοινοβουλίου και νέας Επιτροπής, τα δύο νέα θεσμικά όργανα είναι αυτά που πρέπει να προβούν σε διάλογο με το Συμβούλιο σχετικά με τα θέματα αυτά. Ευχαριστώ πολύ και πάλι συγχαρητήρια, κυρία Palacio.

<SPEAKER ID=123 NAME="Πρόεδρος">
Ευχαριστώ, κ. Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Διαφορά μεταξύ ΕΕ και ΗΠΑ
<SPEAKER ID=124 NAME="Πρόεδρος">
Η ημερήσια διάταξη προβλέπει στη συνέχεια τη δήλωση της Επιτροπής σχετικά με τη διαδικασία του ΠΟΕ για τη διευθέτηση της διαφοράς μεταξύ της Ευρωπαϊκής Ένωσης και των Ηνωμένων Πολιτειών Αμερικής.
<P>
Καλωσορίζω τον Επίτροπο, κ. Leon Brittan.

<SPEAKER ID=125 NAME="Brittan">
Κύριε Πρόεδρε, απευθύνθηκα για το συγκεκριμένο θέμα στην Επιτροπή Εξωτερικών Οικονομικών Σχέσεων στις 13 Ιουλίου και το θέμα συζητήθηκε κατόπιν στο Συμβούλιο Γενικών Υποθέσεων της 26ης Απριλίου.
<P>
Σε ό, τι αφορά τις ορμόνες, όπως γνωρίζετε, η οριστική εκτίμηση του κινδύνου, την οποία ξεκίνησε τον προηγούμενο χρόνο η Επιτροπή, μετά την εναντίον μας απόφαση από το δευτεροβάθμιο δικαιοδοτικό όργανο, δεν θα ολοκληρωθεί πριν λήξει η λογική περίοδος καθυστέρησης, η οποία παραχωρήθηκε στις 13 Μαΐου. Ωστόσο, η Επιτροπή έλαβε το περασμένο σαββατοκύριακο μία προσωρινή έκθεση από τους επιστήμονες και θα έχουμε μία πρώτη συζήτηση γι' αυτήν στην αυριανή συνάντησή μας. Είναι πρώιμο συνεπώς, να σχολιάσω τα επιστημονικά δεδομένα, αναφορικά με το εν λόγω ζήτημα, τα οποία μόλις έφτασαν στα χέρια μας, ή τα συμπεράσματα που θα πρέπει να εξαγάγουμε από αυτά τα δεδομένα, στο πλαίσιο της εξέτασης της υπόθεσης από τον ΠΟΕ στη Γενεύη. Όπως είπα, θα έχουμε αύριο μία πρώτη συζήτηση για τις επιστημονικές εκθέσεις, αλλά, όπως υπολογίζουμε, θα εξαγάγουμε συμπεράσματα μόνο σε μεταγενέστερη συνάντηση. Ωστόσο, μπορώ να πω τώρα μερικά πράγματα που θεωρώ ότι έχουν κάποια σημασία.
<P>
Θα πρέπει να τονίσω ότι δεν υπάρχει κανένας απολύτως λόγος να ληφθεί μία νέα επείγουσα απόφαση για λόγους δημόσιας υγείας ή να επικρατήσει οποιοσδήποτε πανικός. Ο λόγος γι' αυτό είναι πολύ απλός: υπάρχει ολοκληρωτική απαγόρευση χρήσης ορμονών στην Ευρωπαϊκή Κοινότητα και εισαγωγής κρέατος στο οποίο έχουν χορηγηθεί ορμόνες, έτσι ώστε η δημόσια υγεία δεν μπορεί να επηρεασθεί μόνο και μόνο επειδή δημοσιεύθηκαν οι επιστημονικές εκθέσεις που μόλις εκπονήθηκαν, με οποιονδήποτε τρόπο και να ερμηνεύονται. Συνεπώς, το ζήτημα τώρα που όλοι θα πρέπει να εξετάσουμε δεν είναι τι θα κάνουμε για να προστατεύσουμε τη δημόσια υγεία, η οποία προστατεύεται επαρκώς, αλλά μάλλον τι συνέπειες θα έχουν αυτές οι πρόσφατες εκθέσεις στον χειρισμό του ζητήματος του ΠΟΕ. Αυτό προφανώς είναι κάτι που απαιτεί πολύ προσεκτική εξέταση. Πρωταρχικά, είναι τώρα ένα νομικό και οικονομικό ζήτημα, και όχι ζήτημα δημόσιας υγείας.
<P>
Εν τω μεταξύ, υπό το φως των διαφόρων θέσεων που εκφράσθηκαν στο Κοινοβούλιο, θα ήθελα να τονίσω τα ακόλουθα. Πρώτα απ' όλα, η Επιτροπή συμμερίζεται, βεβαίως, τη δέσμευση του Κοινοβουλίου αναφορικά με το υψηλότερο δυνατό επίπεδο ασφάλειας των τροφίμων για τους ευρωπαίους καταναλωτές. Δεύτερον, έχουμε ασφαλώς δεσμευθεί να εκπληρώσουμε τις διεθνείς μας υποχρεώσεις στα πλαίσια του ΠΟΕ. Αυτοί οι δύο στόχοι δεν είναι απαραίτητα ασυμβίβαστοι μεταξύ τους. Εάν τα επιστημονικά στοιχεία τη δικαιολογούν, η υπάρχουσα απαγόρευση, η οποία προστατεύει πλήρως τον ευρωπαίο καταναλωτή, μπορεί να διατηρηθεί. Αλλά είναι σημαντικό, από την άποψη του χειρισμού του θέματος στον ΠΟΕ, να υπάρξει η μέγιστη διαφάνεια σε σχέση με τις νέες μας επιστημονικές πληροφορίες. Για να είναι διεθνώς πειστικές θα πρέπει να καθορίσουμε σαφώς μέχρι ποιο σημείο αποτελούν νέα ανάλυση του υπάρχοντος υλικού και μέχρι ποιο σημείο βασίζονται σε νέες μελέτες. Είναι πιθανό και θα είναι λογικό να μας ζητηθεί να αποκαλύψουμε οποιεσδήποτε τέτοιες νέες μελέτες είτε τώρα είτε όταν ολοκληρωθούν τελικά. Συνεπώς, προτίθεμαι να διασφαλίσω ότι, όλα τα επιστημονικά μας δεδομένα - στα οποία θα έχουν όλοι πρόσβαση στο Διαδίκτυο - θα συζητηθούν με τους επιστημονικούς ομολόγους μας στις ΗΠΑ και τον Καναδά, με σκοπό την αναζήτηση μεγαλύτερης συναίνεσης στο εν λόγω θέμα.
<P>
Τα δεδομένα που έχουμε στη διάθεσή μας από το σαββατοκύριακο αντιπροσωπεύουν πιθανώς μία σημαντική προσθήκη στη συζήτηση για το συγκεκριμένο θέμα. Ελπίζω ότι οι επιστήμονες και οι κανονιστικές υπηρεσίες και των δύο πλευρών του Ατλαντικού θα ξεκινήσουν έναν αποδοτικό διάλογο στη βάση, μεταξύ άλλων, και αυτών των δεδομένων, τα οποία πιστεύω ότι θα είναι πλήρως διαθέσιμα. Τότε θα είμαστε σε θέση να κρίνουμε πώς θα χειρισθούμε το θέμα από την άποψη των πορισμάτων του ΠΟΕ και των αμερικανικών προθέσεων επ' αυτού.
<P>
Επιτρέψτε μου τώρα να αναφερθώ στις μπανάνες. Η Επιτροπή αποφάσισε την περασμένη εβδομάδα - με τη συναίνεση του Συμβουλίου Υπουργών να μην ασκήσει έφεση ούτε σχετικά με την ουσία του ζητήματος, ούτε σχετικά με το επονομαζόμενο συστημικό ζήτημα, όμως σκοπεύουμε όντως να δώσουμε συνέχεια στο δεύτερο θέμα, το συστημικό ζήτημα, στο όργανο επίλυσης διαφορών του ΠΟΕ, όπου προσέφυγε η Ευρωπαϊκή Ένωση καταγγέλοντας το Τμήμα 301 του Εμπορικού Νόμου των ΗΠΑ. Σκοπεύουμε επίσης να το συνεχίσουμε στην αναθεώρηση της συμφωνίας για την επίλυση των διαφορών και, εάν χρειαστεί, και στον επόμενο γύρο εμπορικών διαπραγματεύσεων.
<P>
Σε ό, τι αφορά την ουσία του θέματος, πρόθεσή μας είναι τώρα να αλλάξουμε το καθεστώς μας προκειμένου να συμμορφωθούμε με την απόφαση του οργάνου επίλυσης διαφορών του ΠΟΕ. Θεωρώ ότι όλοι συμφωνούν ότι στόχος μας θα πρέπει να είναι η συμμόρφωση με τον ΠΟΕ. Ωστόσο, αυτό δεν θα είναι εύκολο. Σκοπεύουμε να συσκευθούμε εκτενώς με όλους τους βασικούς πρωταγωνιστές, με σκοπό να επιτύχουμε ένα σύστημα που δεν θα απειλείται από περαιτέρω προκλήσεις του ΠΟΕ. Συζήτησα το θέμα στην Ουάσιγκτον δύο εβδομάδες πριν, μεταξύ άλλων και με τον υπουργό γεωργίας των ΗΠΑ. Τις συναντήσεις μου ακολούθησαν συζητήσεις σε επίσημο επίπεδο. Στη συνέχεια, το Συμβούλιο ζήτησε από την Επιτροπή να παρουσιάσει προτάσεις για την τροποποίηση του καθεστώτος της μπανάνας μέχρι το τέλος Μαΐου, υπό το φως των περαιτέρω επαφών με τις ΗΠΑ και των άλλων πρωταρχικά ενδιαφερόμενων πλευρών.
<P>
Κατέστη σαφές από αυτές τις συζητήσεις ότι δεν υπάρχει απλός τρόπος για να εξασφαλίσουμε τη γρήγορη άρση των αμερικανικών κυρώσεων.
<P>
Οι Ηνωμένες Πολιτείες επιμένουν ότι το σύστημά μας θα πρέπει να τροποποιηθεί σε ό, τι αφορά τις άδειες, αλλά και με τέτοιο τρόπο, ώστε να παρέχει ικανοποιητική, κατά τη δική τους άποψη, πρόσβαση στην αγορά για τις μπανάνες της Λατινικής Αμερικής. Προτίθενται να υποστηρίξουν την παράταση της παραίτησης από τη Συνθήκη Λομέ, όταν θα χρειαστεί να ανανεωθεί τον επόμενο Φεβρουάριο, όμως δείχνουν απροθυμία όσον αφορά την ιδέα επέκτασης του πεδίου εφαρμογής της.
<P>
Σχετικά με τις άδειες, η Επιτροπή θεωρεί το σύστημα υποβολής προσφορών με δημοπρασία ως μία αποτελεσματική, διαφανή και χωρίς διακρίσεις μέθοδο για τη χορήγηση αδειών εισαγωγής. Αν και παραδέχονται ότι η δημοπρασία αναφέρθηκε από το όργανο επίλυσης διαφορών ως μία μέθοδος συνεπής με τους κανόνες του ΠΟΕ, οι Αμερικανοί δήλωσαν ότι συνεχίζουν να έχουν αμφιβολίες για τη νομιμότητα ενός τέτοιου συστήματος.
<P>
Είχαμε επίσης μία πρώτη συζήτηση με το Εκουαδόρ, το οποίο δήλωσε τους βασικούς τομείς ενδιαφέροντός του καθώς και την άποψή του πως ότι η Κοινότητα θα πρέπει τώρα να το αποζημιώσει εάν το καθεστώς μας δεν συμμορφωθεί αμέσως με τον ΠΟΕ. Αυτή την εβδομάδα θα συναντηθούμε επίσης με τις χώρες ΑΚΕ και σχεδιάζουμε να δούμε επίσης και τους άλλους σημαντικούς προμηθευτές, όσο το δυνατόν συντομότερα. Όταν ολοκληρωθούν αυτές οι συζητήσεις θα μπορούμε να κρίνουμε καλύτερα τις παραμέτρους για μία αποδεκτή λύση. Επιδιώκουμε μία αμοιβαία αποδεκτή λύση με τις ΗΠΑ και τα άλλα ενδιαφερόμενα μέρη. Εξετάζουμε τις διάφορες προτάσεις που διατύπωσε το όργανο επίλυσης διαφορών που συστήθηκε μετά από το αίτημα του Εκουαδόρ, προκειμένου να διασφαλισθεί ότι θα τροποποιήσουμε το σύστημά μας ώστε να είναι συμβατό με τον ΠΟΕ. Εργαζόμαστε για την επίτευξη συμφωνίας με όλα τα μέρη αναφορικά με ένα αναθεωρημένο καθεστώς. Αλλά, εάν δεν μπορέσουμε να το πράξουμε, τότε σαφώς θα πρέπει να προτείνουμε εκείνες τις αλλαγές τις οποίες εμείς οι ίδιοι θεωρούμε ότι θα καταστήσουν το καθεστώς μας συμβατό με τους κανόνες του ΠΟΕ, όπως ερμηνεύθηκαν στις πιο πρόσφατες αποφάσεις.
<P>
Τέλος, θα αναφερθώ στα εξαρτήματα μείωσης θορύβου. Το θέμα του θορύβου των αεροσκαφών απέκτησε σπουδαιότητα τους τελευταίους μήνες, έπειτα από την ανησυχία των ΗΠΑ για τον προτεινόμενο κανονισμό μας. Τα ευρωπαϊκά αεροδρόμια βρίσκονται πολύ συχνά κοντά σε πυκνοκατοικημένες περιοχές, γεγονός που σημαίνει ότι υπάρχει μεγάλη ανησυχία των κατοίκων της περιοχής για την ηχορύπανση όταν τίθεται θέμα επέκτασης της χωρητικότητας του αεροδρομίου. Έτσι, προτείναμε πέρυσι έναν κανονισμό με στόχο τη μείωση του θορύβου των αεροσκαφών, της κατανάλωσης καυσίμων και της ρύπανσης. Από το 2002 θα υπάρχει ένα όριο στον αριθμό των αεροσκαφών παλιάς τεχνολογίας, των οποίων η χρήση θα επιτρέπεται στην Ευρωπαϊκή Ένωση, συμπεριλαμβανομένων των αεροσκαφών που είναι εξοπλισμένα με τα επονομαζόμενα εξαρτήματα μείωσης του θορύβου ή σιγαστήρες.
<P>
Οι Αμερικανοί έχουν υποστηρίξει ότι αυτό συνιστά ντε φάκτο διάκριση κατά των αεροσκαφών που προέρχονται από τις ΗΠΑ και ότι θα κοστίσει στη βιομηχανία των ΗΠΑ περισσότερα από 1 δις δολάρια, εφόσον δεν θα μπορεί πλέον να πουλά τα αεροσκάφη της με εξαρτήματα μείωσης θορύβου στις χώρες που γειτνιάζουν με την ΕΕ για χρήση προς και από τα κοινοτικά αεροδρόμια. Δεν κατάφεραν να εξηγήσουν λεπτομερώς πού βασίζεται ο υπολογισμός τους.
<P>
Κατά τη διάρκεια πολλών υψηλού επιπέδου συναντήσεων με τις ΗΠΑ, οι εκπρόσωποι της Επιτροπής και των κρατών μελών εξήγησαν ότι το μέτρο δεν συνιστά διάκριση, ότι ο οικονομικός του αντίκτυπος είναι περιορισμένος και ότι απλώς περιλαμβάνει το πάγωμα του αριθμού των θορυβωδών αεροσκαφών εντός της Κοινότητας. Υποστηρίξαμε επίσης ότι το ισχύον πρότυπο ορίων θορύβου της ΔΟΠΑ δεν έχει εκσυγχρονισθεί από το 1977, και αυτό οφείλεται σε μεγάλο βαθμό στην απρόθυμη στάση της αμερικανικής πλευράς.
<P>
Έπειτα από τις εντατικές συζητήσεις κατά τις τελευταίες εβδομάδες φαίνεται ότι τώρα έχουμε βρει έναν τρόπο για να ξεπεράσουμε τον σκόπελο του θέματος. Την προηγούμενη εβδομάδα το Συμβούλιο ενέκρινε τον προτεινόμενο κανονισμό σχετικά με τον θόρυβο των αεροσκαφών, αλλά αποφάσισε επίσης, λαμβάνοντας δεόντως υπόψη τις απόψεις του Κοινοβουλίου, να καθυστερήσει την εφαρμογή του κατά ένα έτος. Αυτή η καθυστέρηση θα μας βοηθήσει να ολοκληρώσουμε τις συζητήσεις που ξεκινήσαμε με τους Αμερικανούς τον Μάρτιο. Αυτές οι συζητήσεις θα επικεντρωθούν στην προώθηση του έργου εντός της ΔΟΠΑ για να καταλήξουμε στο επόμενης γενεάς πρότυπο περιορισμού του θορύβου.
<P>
Τέλος, οι Αμερικανοί έχουν δώσει προτεραιότητα στο να εργασθούν γρήγορα και σε στενή συνεργασία με την Ευρωπαϊκή Ένωση εντός αυτού του πλαισίου. Σε αυτές τις συζητήσεις θα εξετασθούν επίσης τα πιο άμεσα ή βραχυπρόθεσμα προβλήματα θορύβου. Θα εξετάσουμε το ενδεχόμενο κατάθεσης τροποποιήσεων στη νομοθεσία μας για να ανταποκριθούμε σε κάθε νόμιμη ανησυχία των ΗΠΑ. Η Επιτροπή έχει κληθεί να αναφέρει στο Συμβούλιο την πρόοδο αυτών των συζητήσεων μέχρι τον Σεπτέμβριο του τρέχοντος έτους. Επίσης, θα τηρούμε ενήμερο σε τακτική βάση το Κοινοβούλιο, ιδιαίτερα μέσω των σχετικών επιτροπών. Θα συνεχίσουμε φυσικά να υπερασπιζόμαστε θερμά τα ευρωπαϊκά συμφέροντα, αλλά επιθυμούμε να αποφύγουμε άσκοπες και δυνητικά επιβλαβείς εμπορικές διαμάχες με τις ΗΠΑ. Υπολογίζουμε ότι οι ΗΠΑ θα δείξουν την ίδια συγκράτηση σε άλλα θέματα όπου επιδιώκουμε να επιλύσουμε τις διαφορές μας.

<SPEAKER ID=126 LANGUAGE="DE" NAME="Mann, Erika">
Κύριε Επίτροπε Brittan, διευκρινίσατε για άλλη μία φορά σαφέστατα τη θέση σας, και αναφερθήκατε μάλιστα και στις ποικίλες εμπορικές διαφορές που έχουμε με τις Ηνωμένες Πολιτείες εδώ και πολλούς μήνες, αν όχι εν μέρει εδώ και χρόνια. Υπάρχουν πολλά θέματα που μου προκαλούν κάποια ανησυχία. Θα ήθελα, αν μου επιτρέπετε, να αναφερθώ αρχικά στο πρώτο από αυτά. Όλες αυτές οι περιπτώσεις, οι εμπορικές αυτές διαφορές που έχουμε αυτή τη στιγμή με τις Ηνωμένες Πολιτείες ή και με τον Καναδά, αποτελούν καταρχήν περιπτώσεις δοκιμών, όπου στο πλαίσιο του Παγκόσμιου Οργανισμού Εμπορίου δοκιμάζεται το όριο στο οποίο μπορεί βασικά να φθάσει ο βαθμός ανεξαρτησίας και αυτοτέλειας των κρατών στον τομέα του ανεξάρτητου προσδιορισμού ορισμένων πολιτικών, είτε πρόκειται τώρα για την προστασία των καταναλωτών, είτε για την υγειονομική περίθαλψη, είτε για το ερώτημα σχετικά με τον τρόπο που μπορεί κανείς να ασκήσει πολιτική στο πλαίσιο των αναπτυσσόμενων χωρών, όπως στην περίπτωση των μπανανών, είτε πρόκειται για τη θέσπιση προτύπων. Όλα αυτά αποτελούν ουσιώδη ζητήματα, και έχουμε έναν Παγκόσμιο Οργανισμό Εμπορίου που καθόρισε ένα πλαίσιο εντός του οποίου πρέπει να κινούμεθα ως εμπορικοί εταίροι. Καταρχήν και εν γένει είμαστε βέβαια ικανοποιημένοι, γνωρίζουμε όμως ότι υπάρχουν ασφαλώς οριακές καταστάσεις και οριακές περιπτώσεις που δοκιμάζονται με αγωγές ή με δικαστικές αποφάσεις. Αυτή είναι η κατάσταση στην οποία έχουμε περιέλθει.
<P>
Η δεύτερη ανησυχία μου συνίσταται στο γεγονός ότι συγκρούονται μεταξύ τους δύο πρότυπα, ειδικά στην περίπτωση των ορμονών: το περίφημο αμερικανικό πρότυπο, αν μπορώ να το ονομάσω έτσι, με διαφορετικό σύστημα υγειονομικής περίθαλψης, και το ευρωπαϊκό πρότυπο, το οποίο αποδίδει πολύ μεγαλύτερη σημασία στο στοιχείο της περίθαλψης.
<P>
Αυτό που με απασχολεί είναι το ερώτημα πώς θα μπορέσουμε να συνεννοηθούμε μεταξύ μας στο μέλλον και πώς θα καταφέρουμε να συμφωνήσουμε στο πλαίσιο του νέου γύρου διαπραγματεύσεων του Παγκόσμιου Οργανισμού Εμπορίου σε έναν μεγαλύτερο βαθμό κοινών προτύπων, αλλά και από την άλλη πλευρά να εξασφαλίσουμε έναν μεγαλύτερο βαθμό αυτονομίας και αυτοτέλειας όσον αφορά την αυτοδιάθεση περιφερειών και κρατών. Αυτό θα αποβεί αρκετά δύσκολο, και βέβαια στην επιτροπή ήδη έχουμε διεξαγάγει επανειλημμένα συζητήσεις σχετικά με τον τρόπο που μπορεί να γίνει κάτι τέτοιο. Η περίπτωση αυτή με τις ορμόνες θα αποτελέσει δοκιμή για την Ευρωπαϊκή Ένωση. Όλα όσα βιώσαμε στην περίπτωση της διένεξης για τις μπανάνες δεν θα είναι τίποτα σε σύγκριση με αυτό. Διότι, φυσικά, εδώ η αντίδραση των καταναλωτών θα είναι καίρια, και σίγουρα θα ζητήσουν από την πολιτική να τους παράσχει εγγυήσεις για τη μέγιστη δυνατή περίθαλψη και τη μέγιστη δυνατή πρόνοια.
<P>
Προς το παρόν δεν είμαι καθόλου σίγουρη για τον τρόπο της πιθανής αντίδρασής μας ενόψει της απάντησης που εσείς δώσατε. Σε καμία περίπτωση δεν θα πρέπει να είμαστε κλειστοί απέναντι σε οποιαδήποτε επιλογή, και σε καμιά περίπτωση δεν θα πρέπει να κάνουμε οποιαδήποτε παραχώρηση στο τωρινό στάδιο - και αυτή είναι και η άποψη της Ομάδας μου - επ' αυτού θα μιλήσουν και άλλοι συνάδελφοι. Σε καμία περίπτωση δεν θα πρέπει να προβούμε σε κάποια πολιτική δήλωση που να βαίνει προς την κατεύθυνση της δέσμευσής μας σε οτιδήποτε, προτού να έχουμε στα χέρια μας το οριστικό αποτέλεσμα της επιστημονικής έρευνας. Μόνο τότε θα πρέπει να διαβουλευθούμε εκ νέου, και μάλιστα από κοινού με το Κοινοβούλιο, το Συμβούλιο και την Επιτροπή, σχετικά με τον καθορισμό των επόμενων βημάτων. Αυτή τη στιγμή θα θεωρούσα πρόωρo το να προβούμε σε κάποια δήλωση στο σημείο αυτό, όποια μορφή κι αν είχε αυτή.

<SPEAKER ID=127 LANGUAGE="DE" NAME="Kittelmann">
Κύριε Πρόεδρε, κύριε Επίτροπε, αξιότιμοι συνάδελφοι, εν καιρώ μεγάλης αναταραχής, είτε πρόκειται για την κρίση στο Κοσσυφοπέδιο είτε για κάποια άλλη, το Ευρωπαϊκό Κοινοβούλιο έχει για άλλη μία φορά την υποχρέωση να μιλήσει για ένα θέμα που μας απασχολεί όλους εδώ και πάρα πολύ καιρό, ήτοι την εμπορική διένεξη με τις ΗΠΑ. Οι Ηνωμένες Πολιτείες επιμένουν σε κάποια θέση, είτε πρόκειται για τις μπανάνες, θέμα που έχει μάλλον επιλυθεί κατά την άποψή σας, είτε τώρα για τις ορμόνες, όπου είναι εξαιρετικά δύσκολο να βρούμε το μέτρο, έτσι ώστε να υπάρξει και εκτός της Ευρωπαϊκής Ένωσης κατανόηση για αυτό, διότι οι εν λόγω εμπορικές διενέξεις δεν αφορούν παρά το 2 % του κοινού εμπορίου.
<P>
Όμως, γι' αυτόν ακριβώς τον λόγο θα ήθελα να απευθύνω στο σημείο αυτό μια σαφή έκκληση στις Ηνωμένες Πολιτείες. Εμείς οι Ευρωπαίοι δίνουμε μεγάλη σημασία στη διατήρηση των παραδόσεών μας, παρ' όλη την κατανόηση όσον αφορά την ανάγκη για καινοτομίες. Αναφέρομαι, για παράδειγμα, στην καλλιέργεια μπανάνας σε ορισμένα κράτη μέλη και στην προστασία των καταναλωτών μας, απέναντι στους οποίους φέρουμε ευθύνη ως εκλεγμένοι βουλευτές. Πρέπει επομένως να αναπτύξουμε περισσότερο αυτή την προστασία.
<P>
Στον εν λόγω τομέα παίρνουμε την πρωτοβουλία να καθορίσουμε τα κέντρα βάρους διαφορετικά απ' ό, τι οι Αμερικανοί συνάδελφοί μας στο Κογκρέσο. Ωστόσο, θεωρώ επιτακτικό να απευθύνουμε και μία έκκληση στην Επιτροπή και το Συμβούλιο. Σερ Leon Brittan, είχαμε μαζί σας τα τελευταία χρόνια την εξαιρετικά θετική εμπειρία της πολύ στενής συνεργασίας σας με το Ευρωπαϊκό Κοινοβούλιο κατά τη διάρκεια των υπερατλαντικών εμπορικών διενέξεων. Θα ήθελα να σας ευχαριστήσω τα μάλα γι' αυτό, όμως εσείς μόνος σας δεν είστε η Επιτροπή και το Συμβούλιο. Ως εκ τούτου, θα ήθελα να παρακαλέσω και εξ ονόματος της Ομάδας μου να αντιμετωπισθούν αποφασιστικά οι προσπάθειες που καταβάλλονται για την επίλυση των εμπορικών διενέξεων μέσω μιας παράτασης της διαδικασίας ενώπιον του ΠΟΕ, ούτως ώστε να καθυστερήσει το αποτέλεσμα. Οφείλω να υπενθυμίσω σε όλους μας αυτό που έχουμε ήδη πράξει συχνά. Η Ευρωπαϊκή Ένωση και οι Ηνωμένες Πολιτείες, ο Καναδάς, η Νέα Ζηλανδία, η Αυστραλία, όλοι έχουν από μία ψήφο στον ΠΟΕ, όμως δεν επιτρέπεται να αποπροσανατολίζονται μέσω μονίμων διενέξεων μεταξύ της Ευρωπαϊκής Ένωσης και των ΗΠΑ εκατοντάδες αναπτυσσόμενες χώρες που προσδοκούν να ληφθούν υπόψη τα συμφέροντά τους εντός του ΠΟΕ, επειδή υπάρχουν και άλλα ουσιώδη προβλήματα που πρέπει να επιλυθούν.
<P>
Ζητώ επίσης εμείς οι Ευρωπαίοι να μην ποντάρουμε μόνο στον χρόνο για να καθυστερήσουμε την εξάλειψη των βασικών ελλείψεων. Ως γενικός εισηγητής του Ευρωπαϊκού Κοινοβουλίου θα ήθελα επίσης να προειδοποιήσω για το γεγονός ότι μια τέτοια τακτική μπορεί να αποδυναμώσει το κύρος του ΠΟΕ τόσο ενώπιον των ΗΠΑ, όσο και ενώπιον των δικών μας εκλογέων, το παιχνίδι δηλαδή που παίζουμε με τους κανόνες του ΠΟΕ ωθούμενοι από επιπόλαια πολιτικά κίνητρα.
<P>
Θα ήθελα να απευθύνω έκκληση και στην Ομάδα του Ευρωπαϊκού Σοσιαλιστικού Κόμματος να ακολουθήσει την πορεία της Ομάδας του Ευρωπαϊκού Λαϊκού Κόμματος στο θέμα αυτό. Όλοι μας διακρίνουμε τις ποικίλες πολιτικές δυσκολίες που θα έχουμε να αντιμετωπίσουμε λόγω της απόφασης για τις μπανάνες και του θέματος των ορμονών. Παρ' όλα αυτά, δεν πρέπει σε αυτές τις δυσκολίες να χάσουμε από το οπτικό μας πεδίο τα βασικά χαρακτηριστικά της νομικά και πραγματικά εφικτής λύσης. Η απόφαση του ΠΟΕ για τις μπανάνες απαιτεί από εμάς μια σαφή ρύθμιση για τους δικούς μας παραγωγούς και τους παραγωγούς των χωρών της Αφρικής, της Καραϊβικής και του Ειρηνικού (ΑΚΕ), σε ό, τι αφορά μια κατάλληλη πρόσβαση στην αγορά για όλες τις τρίτες χώρες. Εκτός αυτού συνηγορώ υπέρ της εξεύρεσης το ταχύτερο δυνατόν μιας λύσης, επειδή από τότε που επιβλήθηκαν δικαιολογημένα από τις ΗΠΑ κυρώσεις υπό μορφή τελωνειακών δασμών επιβαρύνονται σημαντικά άλλοι οικονομικοί κλάδοι, με αποτέλεσμα να διακυβεύονται θέσεις εργασίας στην Ευρώπη. Κατά τον έλεγχο και την έγκριση του αμερικανικού βοείου κρέατος που έχει υποστεί επεξεργασία με ορμόνες παρακαλώ να σκεφθείτε ότι θεσπίσαμε ένα πολυμερές νομικό πλαίσιο ακριβώς για την προστασία των πλέον αδύναμων. Χάρη στον ΠΟΕ και επειδή δεν ενδίδουμε στη δύναμη της αγοράς, μπορούμε να προβάλλουμε τους δικαιολογημένους ενδοιασμούς μας σε μια διαδικασία υπό καθεστώς δικαίου. Εάν όμως δεν μπορούν να προσκομισθούν σαφείς επιστημονικές αποδείξεις, τότε δεν μπορεί και να επιβληθεί κάποια απαγόρευση στις εισαγωγές. Σήμερα όμως υποβλήθηκε η πρώτη από μια σειρά εκθέσεων πραγματογνωμοσύνης σχετικά με την εξέταση του κινδύνου που διατρέχει η υγεία λόγω του κρέατος που έχει υποστεί επεξεργασία με ορμόνες. Από αυτή προκύπτει καταρχάς ότι δεν είναι ακίνδυνη η κατανάλωση τέτοιου είδους κρέατος. Θα πρέπει όμως να αποφύγουμε τώρα έναν υπερατλαντικό καθώς και έναν ευρωπαϊκό πόλεμο πεποιθήσεων σχετικά με μεμονωμένες εκθέσεις πραγματογνωμοσύνης και να αναμείνουμε ήρεμα τη συνολική επιστημονική εκτίμηση. Από τις εμβόλιμες παρατηρήσεις βλέπω πως εδώ το συναίσθημα υπερτερεί της λογικής.
<P>
Σήμερα προσπαθήσαμε να συνδέσουμε μεταξύ τους τις διαφορετικές απόψεις που παρουσιάσθηκαν στο Ευρωπαϊκό Κοινοβούλιο σε ένα κοινό ψήφισμα, ώστε να δοθεί η δυνατότητα στην Ευρώπη να μιλήσει με μία φωνή πάνω σε αυτά τα σημαντικά ζητήματα. Για τον λόγο αυτό, σας παρακαλώ να εγκρίνετε αυτό το ψήφισμα κατά την ψηφοφορία.

<SPEAKER ID=128 LANGUAGE="NL" NAME="Mulder">
Κύριε Πρόεδρε, το σημαντικότερο για την Ομάδα μου είναι ότι έχουμε συνάψει μία συμφωνία στα πλαίσια του ΠΟΕ, μέσω της οποίας έχουμε δεσμευθεί να δεχόμαστε τις αποφάσεις του δικαστηρίου. Συμφωνώ λοιπόν με αυτά που δήλωσε ο Επίτροπος σχετικά με τα συμπεράσματα που θα πρέπει να εξαχθούν.
<P>
Η κατάσταση όσον αφορά τις ζωικές ορμόνες είναι πολύ πιο περίπλοκη. Νομίζω ότι θα πρέπει να καταστεί πρώτα απ' όλα απολύτως σίγουρο ότι δεν υπάρχει κίνδυνος για τη δημόσια υγεία. Το δεύτερο ζήτημα που θα ήθελα να θέσω προς συζήτηση αφορά την καλή μεταχείριση των ζώων. Μπορούν να χορηγούνται οι ορμόνες αυτές χωρίς να προξενείται βλάβη στα ζώα; Πιστεύω ότι στο σημείο αυτό οι γνώμες διίστανται σαφώς μεταξύ Ευρώπης και Ηνωμένων Πολιτειών και γι' αυτό θα πρέπει να θέσουμε το ζήτημα προς συζήτηση κατά τις επόμενες διαπραγματεύσεις.
<P>
Ένα δεύτερο ερώτημα κατόπιν προς τον Επίτροπο: τι θα συμβεί εάν επιτρέψουμε τη διάθεση του κρέατος με ορμόνες από τις ΗΠΑ με κατάλληλη σήμανση; Θα έχουμε τότε το δικαίωμα να απαγορεύσουμε στους Ευρωπαίους παραγωγούς τη χρήση ζωικών ορμονών; Και ποιες θα είναι τότε οι συνέπειες;
<P>
Τέλος, το Κοινοβούλιο έχει ήδη λάβει θέση σχετικά με το σύνολο της πολιτικής ποιότητας των γεωργικών προϊόντων. Σας παραπέμπω ιδιαίτερα στο ψήφισμα το οποίο υιοθέτησε ομόφωνα πέρυσι τον Οκτώβριο το Κοινοβούλιο, ψήφισμα το οποίο αναφέρει σε γενικές γραμμές ποιο θα μπορούσε να είναι το περιεχόμενο μίας πολιτικής ποιότητας των ευρωπαϊκών γεωργικών προϊόντων. Θα συνέστηνα να ληφθεί ιδιαίτερα υπόψη το ψήφισμα αυτό στις μελλοντικές συζητήσεις.

<SPEAKER ID=129 LANGUAGE="FR" NAME="Herzog">
Κύριε Πρόεδρε, κύριε Επίτροπε, αγαπητοί συνάδελφοι, από τις πρόσφατες συγκρούσεις με τις Ηνωμένες Πολιτείες συμπεραίνω δύο στοιχεία: πρωτίστως, την ανάγκη ανάπτυξης του διαλόγου με τους Αμερικάνους, καθώς και με άλλες περιοχές του κόσμου, γιατί και στο μέλλον αλλά και τώρα χρειαζόμαστε νέες συμμαχίες, και κατά δεύτερον, την ανάγκη μιας μεγαλύτερης επαγρύπνησης της Ευρωπαϊκής Ένωσης στις διαπραγματεύσεις στον ΠΟΕ, δεδομένης εξάλλου της αυξανόμενης σημασίας τους και αυτό είναι προφανώς ένα συλλογικό πρόβλημα το οποίο αφορά επίσης και το Ευρωπαϊκό Κοινοβούλιο.
<P>
Θεωρώ πως στην υπόθεση της μπανάνας, την οποία χειριστήκατε ορθά, είναι σημαντικό να συνεχίσουμε τη δράση της Ευρωπαϊκής Ένωσης ενώπιον του ΠΟΕ κατά της νομοθεσίας με μονομερή χαρακτήρα. Όσον αφορά τα βοοειδή με ορμόνες, διακυβεύονται θεμελιώδη ζητήματα: ασφάλεια τροφίμων, επιλογή γεωργικού προτύπου. Κατά την γνώμη μου η προσωρινή έκθεση και οι ανησυχίες που διατυπώθηκαν στα πλαίσια του Transatlantic consumer dialogue μάλλον ενισχύουν την θέση μας και θεωρώ πως είναι σημαντικό, όπως είπε και η κ. Erika Mann, να μην κάνουμε παραχωρήσεις σε αυτό το στάδιο. Εάν υπάρξουν αντισταθμίσεις, θα πρέπει οπωσδήποτε να είναι προσωρινού χαρακτήρα. Όσον αφορά τη σήμανση, κάτι τέτοιο θα συνιστούσε αλλαγή φιλοσοφίας η οποία, αυτή τη στιγμή, θα μπορούσε να αποδυναμώσει οικτρά την θέση μας.
<P>
Πάνω από όλα όμως, κύριε Επίτροπε, δεδομένων των προβλημάτων που θέτουν οι προηγούμενες συμφωνίες στον ΠΟΕ σχετικά με προϊόντα αυτού του είδους, θα ήθελα να σας ζητήσω αν μπορούσατε να δεσμευτείτε να ξανανοίξει ο φάκελος στον ΠΟΕ όσον αφορά δύο θέματα: πρώτον, έναν καλύτερο ορισμό της αρχής της προφύλαξης, με αντιστροφή κυρίως της επιβάρυνσης της απόδειξης σε περίπτωση αμφιβολιών, και δεύτερον, έναν καλύτερο ορισμό της πραγματογνωμοσύνης, γιατί ο κώδικας τροφίμων δεν μπορεί να θεωρείται ως μία νόμιμη μονοσήμαντη αναφορά.

<SPEAKER ID=130 LANGUAGE="DE" NAME="Graefe zu Baringdorf">
Eυχαριστώ, κύριε Πρόεδρε, Σερ Brittan, με όλο τον σεβασμό πρέπει να διεξάγουμε τη συζήτηση τώρα, και όταν λέτε πως δεν υπάρχει λόγος να πανικοβληθούν οι καταναλωτές αφού έχουμε την απαγόρευση, τότε πρέπει να πω πως κοντέψαμε να παραιτηθούμε από την ιδέα αυτής της απαγόρευσης, και εδώ πρόκειται ασφαλώς για το ζήτημα του αμερικανικού και ευρωπαϊκού τρόπου ζωής, όπως λέει η κ. Mann. Πρόκειται όμως και για τα χειροπιαστά συμφέροντα όσων παράγουν ορμόνες και όσων τις χρησιμοποιούν εδώ στην Ευρώπη, κύριε Kittelmann, κάτι που φαίνεται στην αγόρευσή σας που μας παρουσιάζεται τώρα με τόσο ανώδυνο τρόπο. Διότι τώρα έχουμε αυτό ακριβώς: όχι συναισθήματα, αλλά την επιστημονική απόδειξη - και μάλιστα ποιοτικά, όπως ζητήθηκε, και όχι την ποσοτική διασφάλιση - ότι η χρησιμοποίηση ορμονών είναι βλαβερή, ότι συνιστά κίνδυνο για την υγεία, ότι είναι καρκινογόνος, ότι επιφέρει την πρόωρη έναρξη της εφηβείας στα κορίτσια, αν μεταφράσω εδώ το περιεχόμενο. Αυτό που έχουμε αναφέρει επανειλημμένα στο παρελθόν και που έχουμε επισημάνει είναι το εξής: αποτελεί γεγονός ότι η κατανάλωση ορμονών προκαλεί σύγχυση στις ορμόνες του σώματος σε αυτήν ακριβώς τη λεπτή φάση της ανάπτυξης των παιδιών.
<P>
Σερ Brittan, εδώ πρέπει να δώσουμε προτεραιότητα στο θέμα της προστασίας των καταναλωτών, και δεν είναι νομικό το ζήτημα, αλλά το νομικό ζήτημα πρέπει να έπεται της προστασίας των καταναλωτών και της πρόνοιας για τους πολίτες μας. Ούτε και πρόκειται εδώ για την παραβίαση των διαπραγματεύσεων του ΠΟΕ και των κανόνων του, κύριε Mulder. Ασφαλώς και θέλουμε να τους τηρήσουμε, πρέπει όμως να τους διαμορφώσουμε με δικά μας μέσα καθώς και να τους αναπτύξουμε περαιτέρω στην αντιπαράθεση και στον κοινωνικό και οικολογικό τομέα, στον τομέα της υγείας και του πολιτισμού.
<P>
Σερ Brittan, είδαμε πως η χρησιμοποίηση τέτοιου είδους αμφίβολων μέσων ανοίγει τις πύλες και στη χρήση απαγορευμένων ουσιών. Το βλέπουμε και τώρα στις δοκιμές που διενήργησε η Επιτροπή ότι οι απαγορευμένες ορμόνες χρησιμοποιούνται και στις ΗΠΑ και ότι δεν ισχύει η δέσμευση να έρχεται εδώ σε μας κρέας απαλλαγμένο από ορμόνες. Αυτό σημαίνει πως εάν παραιτηθούμε από αυτήν την απαγόρευση για τις ορμόνες, θα πρέπει να επιτρέψουμε και εδώ τη χρησιμοποίηση ορμονών με όλες τις αρνητικές συνέπειες που αυτή επιφέρει. Σερ Brittan, ίσως να αποδεχόμαστε κάποια παρενέργεια στον τομέα των φαρμάκων, στα τρόφιμα όμως δεν επιτρέπεται να υπάρξουν αυτές οι παρενέργειες, και εδώ το βάρος της προσκόμισης αποδείξεων πρέπει να αντιστραφεί έτσι ώστε απαιτείται να αποδείξουν το αβλαβές αυτών των μέσων όσοι τα παράγουν και σκοπεύουν να τα χρησιμοποιήσουν. Υπό την έννοια αυτή πρέπει να διεξαγάγουμε τις διαπραγματεύσεις του ΠΟΕ και να φέρουμε προς συζήτηση και να επιβάλλουμε τον δικό μας ευρωπαϊκό τρόπο ζωής.

<SPEAKER ID=131 LANGUAGE="IT" NAME="Dell'Alba">
Κύριε Πρόεδρε, κύριε Αντιπρόεδρε της Επιτροπής, σε αυτόν τον εμπορικό πόλεμο - για τις μπανάνες, τις ορμόνες - υπάρχει ένα Παράρτημα το οποίο, όπως όλοι γνωρίζουμε, πλήττει ευρωπαϊκές επιχειρήσεις και οικονομικούς τομείς που καμία σχέση δεν έχουν με τους τομείς που αποτελούν αντικείμενο της διαφοράς. Αποτελεί μέρος αυτής της αμερικανικής επιθετικής αντίληψης, στην οποία καλό θα ήταν να απαντήσουμε προφανώς με τα ίδια μέσα, δεν μπορούμε όμως να συνεχίσουμε να αγνοούμε το τίμημά της που πληρώνουν ορισμένοι οικονομικοί τομείς και θα έλεγα μάλιστα, Σερ Leon, και ορισμένες χώρες περισσότερο από άλλες. Ποτέ δεν υπήρξα φλογερός εθνικιστής, είναι όμως αναμφισβήτητο ότι, αν κοιτάξουμε τις στατιστικές - και εσείς τις γνωρίζετε καλύτερα από μας - η Ιταλία και ορισμένοι ιταλικοί οικονομικοί τομείς πλήττονται περισσότερο από αυτά τα αμερικανικά δασμολογικά αντίποινα. Για παράδειγμα, ο τομέας των ηλεκτρικών συστοιχιών και των συσσωρευτών υφίσταται σοβαρότατες ζημίες, αξίας πολλών εκατομμυρίων δολαρίων, εξαιτίας της επιβολής τελωνειακών δασμών 100 % δυνάμει και εξ ονόματος αυτού του πολέμου.
<P>
Συνεπώς, η πρόταση που υποβάλλουμε, και που ξέρω ότι εξετάζεται από τη ΓΔ Ι, είναι να ιδρυθεί ένα ταμείο αντιστάθμισης, να προταθεί στις αρμόδιες επί του προϋπολογισμού αρχές να εγγράψουν στον προϋπολογισμό, ακριβώς για να δοθεί ένα όπλο σε εσάς, στην κοινή εμπορική πολιτική μας, ένα ταμείο, ένα αποθεματικό που να μπορεί να αποζημιώσει τις ευρωπαϊκές επιχειρήσεις που είναι τα αθώα θύματα αυτής της δίκαιης και απαραίτητης κοινής εμπορικής πολιτικής. Αυτή είναι η πρόταση που θα ήθελα να εγκρίνει το Ευρωπαϊκό Κοινοβούλιο, αλλά θα ήθελα συγχρόνως να ενθαρρύνω τις μελέτες που πραγματοποιείτε για να επιτευχθεί συγκεκριμένη πρόταση, για να περιληφθεί και ένα pm στις νέες δημοσιονομικές προοπτικές και στο νέο προϋπολογισμό, μια ακριβής αναφορά σε αυτό το συμπληρωματικό όπλο για την κοινή εμπορική πολιτική μας.

<SPEAKER ID=132 LANGUAGE="DE" NAME="Roth-Behrendt">
Κυρία Πρόεδρε, κύριε Επίτροπε εν ενεργεία, σας άκουσα προσεκτικά. Η αγόρευσή σας με εξέπληξε, όχι βασικά δεν με εξέπληξε. Τελικά όμως με εξέπληξε όντως, διότι δεν υπάρχουν παρά μόνον δύο εξηγήσεις για αυτό. Ή δεν ξέρετε να διαβάζετε, ή είχατε μια εκ των προτέρων διαμορφωμένη γνώμη, την έγκριση της οποίας επιδιώξατε, και για τον λόγο αυτό δεν σας αρέσει η επιστημονική γνωμοδότηση.
<P>
Ας αναλογισθούμε το πού βρισκόμαστε σήμερα. Είπατε πως πρόκειται για μια νομική και οικονομική υπόθεση. Είναι όντως μια νομική υπόθεση; Το δευτεροβάθμιο δικαιοδοτικό όργανο του ΠΟΕ μάς ανέθεσε να αποδείξουμε την ύπαρξη κινδύνου για την υγεία. Δεν έχει αποδειχθεί αυτό; Η επικινδυνότητα είναι αποδεδειγμένη, και πού βρισκόμαστε λοιπόν σήμερα; Η κ. Mann είπε πως δεν είμαστε σίγουροι για το πώς θα έπρεπε να αντιδράσουμε, και ο κ. Kittelmann είπε πως μπορούμε να κάνουμε μόνον όσα είναι εφικτά από νομική και πραγματική άποψη. Κύριε Kittelmann, προσβλέπω με μεγάλο ενδιαφέρον στον τρόπο που θα εξηγήσετε τι είναι νομικά και πραγματικά εφικτό στους εκλογείς σας κατά τις εκλογές για την τοπική βουλή του Βερολίνου. Αυτό, Σερ Leon Brittan, το έπραξαν πριν από 20 χρόνια συνάδελφοί σας στη χώρα σας, τη Μεγάλη Βρετανία, με αποτέλεσμα να βρισκόμαστε σήμερα εκεί που βρισκόμαστε όσον αφορά τη σπογγώδη εγκεφαλοπάθεια των βοοειδών (ΣΕΒ). Βρίσκεστε στον καλύτερο δρόμο να το συνεχίσετε με την κυβέρνηση της Μεγάλης Βρετανίας, εάν νομίζετε πως αυτή θα σας υποστηρίξει.
<P>
Ας σκεφθούμε λίγο το πού βρισκόμαστε. Έχουμε έξι ορμόνες. Σύμφωνα με την επιστημονική γνωμοδότηση, όλες συνιστούν κίνδυνο για την υγεία, ενώ για μία από αυτές αναφέρεται ότι προκαλεί καρκίνο και τον επιταχύνει, και εσείς, Σερ Leon Brittan, τολμάτε να λέτε σοβαρά πως θα έπρεπε τώρα να έχουμε περισσότερη διαφάνεια. Αναρωτιέμαι πραγματικά, αν εσείς έχετε αυτή τη διαφάνεια στη Γενική σας Διεύθυνση και στο ιδιαίτερο γραφείο σας. Λέτε πως πρέπει να έχουμε περισσότερη διαφάνεια, πως χρειαζόμαστε νέες αναλύσεις, δεν μας λέτε όμως ποιες εννοείτε. Μήπως αυτές που θα συμφέρουν και θα ανταποκρίνονται σε όσα επιθυμείτε βασικά εσείς; Λέτε επίσης πως χρειαζόμαστε νέα επιστημονικά στοιχεία. Και σας ερωτώ, ποια είναι αυτά, κύριε Brittan; Γνωρίζω πως βασικά επιθυμούσατε την παραλλαγή της σήμανσης. Αυτό το γνωρίζουν όλοι όσοι είναι σε θέση να διαβάζουν, να βλέπουν και να ακούν. Και εσείς γνωρίζετε βέβαια τι σημαίνει η παραλλαγή της σήμανσης. Ίσως να μπορεί ακόμα να τεθεί σήμανση στο κομμάτι κρέας, όμως δεν θα συμβεί το ίδιο με όσα θα ακολουθήσουν, ούτε με τον κιμά, ούτε και με τίποτα άλλο ύστερα από αυτό! Μα αυτό μας λέγατε πάντα εσείς της Επιτροπής, όποτε τασσόμασταν υπέρ μιας περιεκτικής σήμανσης και διατυπώναμε την επιθυμία μας αυτή στο Κοινοβούλιο. Όποιος τάσσεται σήμερα υπέρ μιας σήμανσης, δηλώνει σαφώς και ρητώς ότι αποδεχόμαστε, βασικά, τους κινδύνους για την υγεία, ότι δεν τους αντιλαμβανόμαστε και ότι αποδεχόμαστε το γεγονός να τίθενται σε κίνδυνο άνθρωποι. Παιδιά στην προεφηβική ηλικία - το είπε ο συνάδελφος κ. Graefe zu Baringdorf - κύριε Kittelmann, να βγείτε στον δρόμο στο Βερολίνο και να πείτε το εξής: μα αφού φέρουν σήμανση, είναι όμως εξαιρετικά επικίνδυνα για παιδιά που διανύουν την εφηβεία και για όλους τους άλλους, στους καρκινοπαθείς προωθεί την ανάπτυξη των όγκων και κατά τα άλλα μπορεί να είναι καρκινογόνο. Έ, λοιπόν υπέροχα, κάντε το! Δεν θέλω να δω τίποτε άλλο στον προεκλογικό αγώνα!
<P>
Σας παρακαλώ τώρα να μου πείτε το εξής, Σερ Leon Brittan: δεν θα ασκείτε για πολύ ακόμα τα υπηρεσιακά σας καθήκοντα, και για τον λόγο αυτό δεν χρειάζεται βασικά να εμπλακώ σε μια υπερβολικά έντονη συζήτηση μαζί σας. Ποιον εκπροσωπείτε βασικά εδώ; Εκπροσωπείτε εδώ τις ΗΠΑ ή την Ευρωπαϊκή Ένωση; Αν ναι, ποιος είναι αυτός που εκπροσωπείτε στην ΕΕ; Σίγουρα πάντως όχι οι καταναλωτές, επειδή διαφορετικά θα γνωρίζατε πως μία από τις θεμελιώδεις αρχές της ευρωπαϊκής νομοθεσίας είναι ότι στην αγορά επιτρέπεται η διάθεση ασφαλών και ακίνδυνων, μόνον, προϊόντων, και η σήμανση δεν γίνεται παρά μόνον στη συνέχεια. Διότι η σήμανση, Σερ Leon Brittan, δεν αποτελεί προειδοποιητική ένδειξη, αλλά πληροφορία για τον καταναλωτή, υπό την προϋπόθεση όμως να είναι ασφαλή τα προϊόντα. Πράγμα όμως που δεν συμβαίνει, και αυτό που κάνετε αυτή τη στιγμή θα το χαρακτήριζα κανονικά παράτολμο, είναι όμως ανεύθυνο και θα αποκαλύψω δημόσια τι εκπροσωπούν οι Χριστιανοδημοκράτες σε αυτό το Σώμα!

<SPEAKER ID=133 LANGUAGE="ES" NAME="Ferrer">
Κυρία Πρόεδρε, θα αναφερθώ συγκεκριμένα στο θέμα της κρίσης που προκάλεσε ο τομέας των μπανανών. Κυρίως γιατί θα ήταν εύλογο η εν λόγω κρίση να επηρεάσει ακριβώς αυτόν τον τομέα. Αλλά αυτό που δεν είναι και τόσο εύλογο είναι πως, όπως πολλές άλλες φορές, είναι ο τομέας της κλωστοϋφαντουργίας, μεταξύ άλλων, αυτός που υφίσταται τις συνέπειες αυτής της κρίσης, παρότι ουδεμία σχέση έχει με αυτήν. Όντως, στον εν λόγω τομέα, και συγκεκριμένα όσον αφορά τα βαμβακερά σκεπάσματα κρεββατιού και τα ενδύματα από κασμίρ, όπως και σε άλλους τομείς, και συγκεκριμένα σε αυτούς που περιλαμβάνονται στον κατάλογο ο οποίος συνοδεύει τη διακήρυξη της καταδικαστικής απόφασης του Παγκόσμιου Οργανισμού Εμπορίου, θα αυξηθούν οι δασμοί επί των εξαγωγών κατά 100 % έπειτα από την απόφαση που ελήφθη από το όργανο διαιτησίας του ΠΟΕ. Αυτό θα επηρεάσει λίαν δυσμενώς τις εμπλεκόμενες επιχειρήσεις, σε μια στιγμή, και εσείς το γνωρίζετε, κύριε Επίτροπε, που είναι πολύ δύσκολη για τον εν λόγω τομέα, ο οποίος πρέπει να αντιμετωπίσει τις μαζικές εισαγωγές σε χαμηλές τιμές, οι οποίες προέρχονται από την Τουρκία και την Ασία και για αυτόν τον λόγο βρίσκεται ήδη σε ανησυχητική κατάσταση.
<P>
Από την άλλη, το γεγονός ότι τα μέτρα δεν επηρεάζουν όλες τις χώρες της Ευρωπαϊκής Ένωσης αποτελεί σοβαρή απόκλιση από τους κανόνες ανταγωνισμού της ενιαίας αγοράς, καθιστώντας έτσι περισσότερο δυσμενείς τις επιπτώσεις σε αυτές τις επιχειρήσεις οι οποίες θα πληγούν από τους υψηλούς αυτούς δασμούς που επιβάλλουν οι Ηνωμένες Πολιτείες στις κυρώσεις τους.
<P>
Συνεπώς, είναι ζωτικής σημασίας να επιλυθεί το συντομότερο δυνατόν αυτή η διαμάχη για τους τομείς που αποτελούν τα θύματα αυτού του πολέμου των μπανανών. Για αυτόν τον λόγο, με χαροποίησαν τα λόγια σας και οι πρωτοβουλίες και δράσεις που μας απαριθμήσατε προκειμένου να βρεθεί μια λύση το συντομότερο δυνατόν. Για αυτόν επίσης τον λόγο υποστηρίζω τη θέσπιση ενός ταμείου αντισταθμίσεων για εκείνες τις επιχειρήσεις που θα πληγούν από αυτές τις κυρώσεις, εφόσον, σε αντίθετη περίπτωση, μπορεί πολλές από αυτές να εισέλθουν σε μια βαθιά κρίση η οποία μπορεί να τις οδηγήσει στον αφανισμό, με συνεπακόλουθη απώλεια θέσεων εργασίας ακριβώς τη στιγμή που προωθούμε, που θέλουμε να προωθήσουμε στην Ένωση, κάποιες πολιτικές υπέρ της απασχόλησης.

<SPEAKER ID=134 LANGUAGE="DA" NAME="Iversen">
Κυρία Πρόεδρε, υπάρχει μεγάλη εγρήγορση μεταξύ των καταναλωτών. Αυτό συνεπάγεται ότι δεν είναι δυνατόν να ψηφίζουμε ό, τι ό, τι. Συνεπάγεται επίσης ότι οι καταναλωτές προσδοκούν ότι τα τρόφιμα θα είναι υψηλής ποιότητας, αλλά προπαντός προσδοκούν και απαιτούν τα τρόφιμα να μην είναι επιβλαβή στην υγεία τους. Στο συγκεκριμένο θέμα δεν τα πάμε και τόσο καλά, ωστόσο πρέπει να ομολογήσουμε ότι τα πάμε καλύτερα από πολλά άλλα μέρη. Αυτό που βλέπουμε σήμερα είναι μια διαμάχη μεταξύ δύο ηπείρων. Όπως ήδη ειπώθηκε, η διαμάχη έχει να κάνει με το κρέας με ορμόνες, για παράδειγμα. Όσον αφορά αυτό το θέμα στοχεύουμε, όπως τονίστηκε άλλωστε σήμερα στην αίθουσα, να προτάξουμε το ενδιαφέρον μας για τους καταναλωτές. Η σήμανση δεν αποτελεί επ' ουδενί λύση· δεν είναι δουλειά των καταναλωτών να αποτελούν ινδικά χοιρίδια για τις ανακαλύψεις της βιομηχανίας· δεν παίζουμε με την υγεία μας. Κατά συνέπεια, λυπούμαι που η σήμανση αποτελεί έστω και πιθανότητα, όπως ανάφερε η Επιτροπή στην πρότασή της.
<P>
Το πρόβλημα είναι βέβαια ότι είναι πολύ δύσκολο να κάνουμε τον ΠΟΕ υπέρμαχο των συμφερόντων των καταναλωτών. Το θέμα όμως είναι επίσης ότι η πίστη στο ελεύθερο εμπόριο έχει αποδειχθεί πίστη με σαθρά θεμέλια. Δεν υπάρχει ουδείς λόγος να περιμένουμε να λύσει το ελεύθερο εμπόριο όλα τα προβλήματα. Το ελεύθερο εμπόριο δεν μπορεί να είναι η κινητήρια δύναμη πίσω από το ενδιαφέρον μας για το περιβάλλον και τους καταναλωτές, απλά και μόνο διότι οι δύο αυτοί τομείς απαιτούν ένα πολιτικό ζύγιασμα, το οποίο αδυνατεί να επιτελέσει η αγορά. Ως εκ τούτου, είμαστε αναγκασμένοι να εισαγάγουμε και την πολιτική σε κάποιο βαθμό στον ΠΟΕ. Κι η ΕΕ θα εμμείνει στην υπεράσπιση του δικαιώματος να προστατεύει τη δημόσια υγεία έναντι της ελεύθερης αγοράς.
<P>
Μακροπρόθεσμα θα αναγκαστούμε επίσης να απαιτήσουμε η Επιτροπή να προτάσσει το ενδιαφέρον για τους καταναλωτές και το περιβάλλον έναντι της ιερής, ελεύθερης αγοράς, όταν διαπραγματεύεται τις εν λόγω συμφωνίες στα πλαίσια του ΠΟΕ. Θα αναγκαστείτε να καταλάβετε αυτό στην Επιτροπή: Δεν γίνεται να λαμβάνετε υπόψη σας μόνο την ελεύθερη αγορά, διότι τότε ζημιώνονται οι καταναλωτές, όπως είδαμε στη συγκεκριμένη περίπτωση. Δεν μπορούμε να εξαρτούμε τα πάντα από την αγορά και μόνο.

<SPEAKER ID=135 NAME="Πρόεδρος">
Πριν να δώσω τον λόγο στον Σερ Leon Brittan, έχω μία αίτηση περί παρεμβάσεως για ζήτημα τάξης ή επί προσωπικού ζητήματος του κ. Kittelmann.

<SPEAKER ID=136 LANGUAGE="DE" NAME="Kittelmann">
Κυρία Πρόεδρε, θα ήθελα να γνωστοποιήσω, όσον αφορά τον Κανονισμό, ποια ήταν κατά λέξιν η φράση που είπα λόγω των επιθέσεων της κ. Roth-Behrendt. Είπα πως θα έπρεπε να αποφύγουμε τώρα έναν υπερατλαντικό καθώς και έναν ευρωπαϊκό πόλεμο πεποιθήσεων σχετικά με μεμονωμένες εκθέσεις πραγματογνωμοσύνης και να αναμείνουμε ήρεμα τη συνολική επιστημονική εκτίμηση προτού προβούμε σε ενέργειες. Ο συναισθηματισμός σας, κυρία Roth-Behrendt, προ πάντων οι προσωπικές επιθέσεις κατά του Σερ Leon Brittan, ήταν αδικαιολόγητες από συναισθηματική άποψη, κατώτερα του επιπέδου σας και ανταποκρίνονταν περισσότερο σε κάποιον προεκλογικό αγώνα που θα θέλατε να διεξάγετε στο Βερολίνο.

<SPEAKER ID=137 NAME="Πρόεδρος">
Δεν επρόκειτο, στην πραγματικότητα, για ζήτημα τάξης, αλλά για προσωπικό ζήτημα.

<SPEAKER ID=138 LANGUAGE="DE" NAME="Graefe zu Baringdorf">
Κυρία Πρόεδρε, εάν ο κ. Kittelmann δυσκολεύεται να καταλάβει τις παρουσιάσεις και αναλύσεις που έκανε εδώ ο ίδιος, ίσως θα έπρεπε να επαναλάβω την αγόρευσή μου. Διαφορετικά, φοβάμαι πως δεν συνέλαβε καθόλου το νόημα της δήλωσής μου.

<SPEAKER ID=139 NAME="Πρόεδρος">
Αγαπητοί συνάδελφοι, αυτήν την προχωρημένη ώρα, είναι απολύτως φυσιολογικό να υπάρχουν προβλήματα κατανόησης. Είμαι σίγουρη πως ο Σερ Leon Brittan θα μας διαφωτίσει, και μάλιστα με τον εκπληκτικό τρόπο που όλοι γνωρίζουμε.

<SPEAKER ID=140 NAME="Brittan">
Κυρία Πρόεδρε, θα κάνω το καλύτερο που μπορώ. Επιτρέψτε μου να ξεκινήσω με το θέμα της μπανάνας, το οποίο έχει μεγάλη σημασία για ορισμένους ανθρώπους. Ακουσα με μεγάλο ενδιαφέρον ό, τι ελέχθη, επί παραδείγματι από τον κ. Dell' Alba και την κυρία Ferrer. Προσπαθούμε να επιλύσουμε το ζήτημα παρουσιάζοντας, έπειτα από διαβούλευση με όλους όσους έχουν νόμιμο συμφέρον γι' αυτό, προτάσεις οι οποίες ελπίζουμε ότι θα γίνουν αποδεκτές από όλους, για να αντιμετωπίσουμε το πρόβλημα τροποποιώντας το καθεστώς μας. Εάν αυτό συμβεί, εξ ορισμού οι κυρώσεις θα τερματισθούν και αυτός είναι ο πιο σύντομος τρόπος για να τις σταματήσουμε. Αλλά δεν μπορούμε να ασκήσουμε πίεση για να επιτευχθεί συμφωνία και, συνεπώς, θα πρέπει να υπολογίσουμε την πιθανότητα να μην καταλήξουμε σε μία συμφωνία που να περιλαμβάνει όλες τις πλευρές. Θα πρέπει τότε να κάνουμε το καλύτερο δυνατό, αφού ακούσουμε ό, τι έχει να πει ο καθένας, για να κάνουμε αλλαγές, οι οποίες θα συμμορφώνονται με τους κανόνες και θα ικανοποιούν όσο το δυνατόν περισσότερους ανθρώπους, εάν όχι όλους. Αυτό βεβαίως μπορούμε να το πράξουμε. Αλλά υπό εκείνες τις συνθήκες θα είμαστε σε θέση να πούμε στις Ηνωμένες Πολιτείες ότι οι κυρώσεις δεν είναι αιτιολογημένες. Ο μόνος τρόπος για να αναγκάσουμε τις Ηνωμένες Πολιτείες να άρουν τις κυρώσεις είναι μέσω του ΠΟΕ και, συνεπώς, μπορώ να διαβεβαιώσω τον κ. Herzog ότι θα συνεχίσουμε με την υπόθεση 301 και στον ΠΟΕ.
<P>
Σε ό, τι αφορά το ζήτημα των αντισταθμίσεων, υπάρχουν σημαντικές δυσκολίες σχετικά με το εάν είναι δυνατή η καταβολή τους και υπάρχουν ορισμένα μειονεκτήματα, τα οποία, εάν αναφερθούν, το μόνο που θα κάνουν θα είναι να βοηθήσουν και να συνδράμουν τους αντιπάλους μας σε αυτό το θέμα. Δεν επιθυμώ να το πράξω αυτό δημοσίως, αλλά μπορώ να κατανοήσω καλά το ουσιαστικό ενδιαφέρον. Σήμερα το πρωί στις Βρυξέλλες, πριν έλθω εδώ, είχα μία συνάντηση με τους εκπροσώπους της ευρωπαϊκής κλωστοϋφαντουργίας και κατανοώ ακριβώς πόσο σοβαρή είναι η κατάσταση γι' αυτούς και για άλλους ανθρώπους που υφίστανται τις συνέπειες της κατάστασης. Συνεπώς, θα συνεχίσουμε τις προσπάθειές μας με πολύ σθένος και δεσμευόμαστε να παρουσιάσουμε τέσσερεις προτάσεις στο Συμβούλιο μέχρι το τέλος του μήνα, σε συμφωνία ή ελλείψει συμφωνίας με τους εμπορικούς εταίρους μας.
<P>
Επιτρέψτε μου τώρα να αναφερθώ στις ορμόνες. Θα πρέπει να παραδεχθώ ότι θεώρησα ότι η κυρία Roth-Behrendt στα σχόλιά της παρεξήγησε την κατάσταση σε ό, τι με αφορά, καθώς και σε ό, τι είπε για τον κ. Kittelmann, το οποίο ήταν αδικαιολόγητο. Σε ό, τι αφορά εμένα, σε καμία περίπτωση δεν παραβλέπω τα συμφέροντα των καταναλωτών και δεν επιθυμώ να θέσω την υγεία των ανθρώπων σε κίνδυνο, όπως άφησε να εννοηθεί, αν όχι με τα λόγια της τουλάχιστον με το ύφος της. Φοβάμαι ότι η αντίθετη ερμηνεία της μάλλον ανέδιδε ένα άρωμα προεκλογικής εκστρατείας παρά αποτελούσε άσκηση καθαρής λογικής, επειδή η παρατήρηση που έκανα ήταν πολύ απλή: καθόσον καιρό υπάρχει η απαγόρευση, δεν μπορεί να υπάρχει κανένας κίνδυνος για την υγεία διότι το ορμονούχο κρέας δεν επιτρέπεται στην Ευρωπαϊκή Ένωση, και βέβαια κανένας αυτή τη στιγμή δεν έχει προτείνει την άρση της απαγόρευσης - και σίγουρα δεν ακούσατε καμία τέτοια πρόταση από εμένα. Δεν υπάρχει απολύτως τίποτε περισσότερο που να μπορεί να κάνει κανείς για να προστατεύσει την υγεία των ευρωπαίων πολιτών, από το να σταματήσει την εισαγωγή κάποιου προϊόντος. Δεν μπορούμε να κάνουμε τίποτε περισσότερο από αυτό, δεν μπορούμε να το απαγορεύσουμε εις διπλούν. Έτσι, αυτό που αντιμετωπίζουμε τώρα είναι πώς θα χειρισθούμε καλύτερα την κατάσταση που έχουμε ως αποτέλεσμα αυτών των εκθέσεων.
<P>
Στο σημείο αυτό θα ήθελα να σχολιάσω μερικά από τα ευρύτερα ερωτήματα που έθεσαν η κυρία Mann και ο κ. Kittelmann. Οφείλουμε να αναρωτηθούμε: υπάρχει μία θεμελιώδης σύγκρουση όπως φαίνεται ότι υπαινίσσεται ο κ. Iversen, μεταξύ του εμπορίου και της προστασίας των καταναλωτών; Η απάντηση είναι όχι! Είναι απολύτως σαφές ότι οι κανόνες του ΠΟΕ επιτρέπουν την απαγόρευση των επικίνδυνων προϊόντων. Δεν επιτρέπουν την απαγόρευση προϊόντων επειδή λέμε ότι είναι επικίνδυνα, θα πρέπει να έχουμε κάποιο λόγο. Και προχωρούν περισσότερο: δεν χρειάζεται να είμαστε σε θέση να αποδείξουμε ότι τα προϊόντα είναι επικίνδυνα, πρέπει να έχουμε αξιόπιστα στοιχεία, ακόμη και εάν αυτά δεν αντιπροσωπεύουν απαραίτητα την πλειοψηφία ή την επικρατούσα άποψη της επιστημονικής κοινότητας.
<P>
Όταν ο ΠΟΕ εξέτασε την απαγόρευσή μας σε ό, τι αφορά τις ορμόνες - η οποία βεβαίως προϋπήρχε πολύ πριν από τη δημιουργία του ΠΟΕ - κατέληξε στο συμπέρασμα ότι η διαδικασία, βάσει της οποίας καταλήξαμε σε αυτή την απαγόρευση, δεν ήταν μία εκτίμηση κινδύνου που πληρούσε τα πρότυπα που ζητούνται λογικά πριν τη θέσπιση μίας απαγόρευσης. Για αυτόν ακριβώς τον λόγο ξεκινήσαμε μία νέα εκτίμηση κινδύνου, και έχουμε τα προσωρινά αποτελέσματά της, τα οποία από ό, τι αντιλαμβάνομαι προκύπτουν εν μέρει από την επανεξέταση του δημοσιευμένου υλικού με βάση τα κριτήρια που έθεσε το δευτεροβάθμιο δικαιοδοτικό όργανο και εν μέρει προκύπτουν από τα προσωρινά πορίσματα ορισμένων από τις δεκαεπτά νέες μελέτες που έχουμε αναθέσει. Πρόκειται για μία προσωρινή έκθεση: η τελική έκθεση θα είναι έτοιμη στο τέλος του έτους.
<P>
Το ερώτημα που θα πρέπει να ρωτήσουμε τον εαυτό μας είναι: πώς θα χειρισθούμε αυτή την κατάσταση σε ό, τι αφορά τον ΠΟΕ; Δεν χρησιμεύει να λέμε ότι έχουμε την έκθεσή μας και ότι αυτή παρέχει αποδείξεις, επειδή δεν αίρει την απειλή των κυρώσεων. Ακούσατε τους ανθρώπους από τις χώρες που υφίστανται τον αντίκτυπο των κυρώσεων για τις μπανάνες. Μπορώ να σας πω ότι η πιθανότητα κυρώσεων εκ μέρους των Ηνωμένων Πολιτειών επ' αυτού του θέματος είναι πολύ πιο σοβαρή, και συνεπώς εξυπηρετεί πάρα πολύ το συμφέρον των ευρωπαίων καταναλωτών, των ευρωπαίων πολιτών και της απασχόλησης στην Ευρώπη το να πούμε ότι είναι λογικό αυτά τα πορίσματα να πρέπει να δοθούν στη δημοσιότητα σε όσο το δυνατόν μεγαλύτερο βαθμό. Αυτό δεν έχει γίνει ακόμη. Ελπίζω ότι θα γίνει σε μεγαλύτερο βαθμό πολύ σύντομα. Θα πρέπει να διεξαχθεί μία σοβαρή συζήτηση μεταξύ επιστημόνων και από τις δύο πλευρές του Ατλαντικού, επειδή δεν πιστεύω ότι οι Ηνωμένες Πολιτείες ολιγωρούν για την υγεία των πολιτών τους: δεν έχουν μέχρι τώρα πεισθεί ότι υπάρχει κίνδυνος και, εάν έχουμε στοιχεία, είναι σωστό να τα θέσουμε υπόψη των Ηνωμένων Πολιτειών καθώς και οποιουδήποτε άλλου.
<P>
Το ερώτημα λοιπόν είναι: μέχρι ποιου σημείου το πράττουμε αυτό και πώς το χειριζόμαστε; Αυτό είναι κάτι που χρειάζεται περαιτέρω εξέταση. Δεν υπάρχει θεμελιώδης σύγκρουση μεταξύ της προστασίας των καταναλωτών και του εμπορίου. Ο ΠΟΕ, με την παρούσα μορφή του, προνοεί για αυτή την ισορροπία με τον κατάλληλο τρόπο. Δεν λέω ότι είναι τέλεια - δεν θα το έλεγα αυτό με κανένα τρόπο στην κυρία Mann και στον κ. Kittelmann. Θα πρέπει να εξετάσουμε ακριβώς κατά τον επόμενο γύρο εμπορικών διαπραγμετεύσεων πώς θα βελτιώσουμε τους κανόνες και θα τους καταστήσουμε σαφέστερους. Συμφωνώ με τον κ. Herzog ότι ένα από τα πράγματα που θα πρέπει να κάνουμε είναι να ορίσουμε καλύτερα τι σημαίνει πραγματικά η αρχή της προφύλαξης. Ελπίζω το Κοινοβούλιο να μπορέσει να εξετάσει τότε αυτά τα θέματα με βάση το τι συνέβη, γνωρίζοντας ότι σε καμία περίπτωση δεν τίθεται θέμα εσπευσμένης δράσης, η οποία θα μπορούσε πιθανώς να θέσει σε κίνδυνο την υγεία των ευρωπαίων πολιτών.

<SPEAKER ID=141 NAME="Πρόεδρος">
Η συζήτηση έληξε.
<P>
Στη λήξη αυτής της συζήτησης, έλαβα 8 προτάσεις ψηφίσματος.
<P>
Η ψηφοφορία σχετικά με αυτά τα ψηφίσματα θα διεξαχθεί την Τετάρτη στις 12.00.

<CHAPTER ID=14>
Μειωμένος ΦΠΑ για τις έντονες χειρωνακτικές εργασίες
<SPEAKER ID=142 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0207/99) της κ. Thyssen, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την πρόταση οδηγίας του Συμβουλίου για την τροποποίηση της οδηγίας 77/388/ΕΟΚ όσον αφορά τη δυνατότητα δοκιμαστικής εφαρμογής μειωμένου συντελεστή ΦΠΑ στις υπηρεσίες εντάσεως εργασίας (COM(99)0062 - C4-0169/99-99/0056 (CNS).

<SPEAKER ID=143 LANGUAGE="NL" NAME="Thyssen">
Κυρία Πρόεδρε, κύριε Επίτροπε, η έκθεση την οποία παρουσιάζω σήμερα εξ ονόματος της Επιτροπής Οικονομικής Πολιτικής αφορά την πρόταση της Ευρωπαϊκής Επιτροπής να τροποποιηθεί η έκτη οδηγία περί ΦΠΑ, ούτως ώστε να επιτραπεί στα κράτη μέλη να επιβάλλουν δοκιμαστικά μειωμένο συντελεστή ΦΠΑ σε υπηρεσίες μεγάλης έντασης εργασίας.
<P>
Η προϊστορία της πρότασης αυτής είναι μακρά. Το 1991 ήδη το Κοινοβούλιο ζήτησε οι υπηρεσίες έντασης εργατικού δυναμικού, ή τουλάχιστον ορισμένες από αυτές, να περιληφθούν στο παράρτημα Η της εν λόγω οδηγίας. Η Ευρωπαϊκή Επιτροπή δυστυχώς δεν συμμερίσθηκε τον ενθουσιασμό μας. Χρειάσθηκαν μάλιστα μαραθώνιες συζητήσεις για να την πείσουμε να εκπονήσει έστω μία μελέτη σχετικά με τα πιθανά αποτελέσματα ενός τέτοιου μέτρου στην απασχόληση. Χρειάσθηκε τελικά να περιμένουμε το Ευρωπαϊκό Συμβούλιο της Βιέννης, για να υποβάλει επιτέλους η Επιτροπή μία συγκεκριμένη πρόταση.
<P>
Συζητούμε ωστόσο σήμερα τη γνώμη του Κοινοβουλίου σχετικά με τη συγκεκριμένη πρόταση. Συμφωνούμε, κύριε Επίτροπε, με την πρότασή σας. Ορισμένες επαγγελματικές οργανώσεις έχουν μάλιστα εκφράσει τη λύπη τους για το γεγονός ότι πρόκειται για ένα όχι μόνιμο αλλά δοκιμαστικό μόνο μέτρο περιορισμένης διάρκειας. Καταλαβαίνουμε βέβαια την απογοήτευσή τους, αλλά τους λέμε ότι έστω, κάτι είναι κι αυτό και ότι εάν δεν μπορούμε να πείσουμε με επιχειρήματα ας παρουσιάσουμε τα συγκεκριμένα στοιχεία που σίγουρα θα συγκεντρώσουμε από τη δοκιμή αυτή.
<P>
Ακριβώς επειδή πρόκειται περί δοκιμής η Επιτροπή Οικονομικής Πολιτικής συμφώνησε με τα γενικά κριτήρια και με το μη περιορισμό του πεδίου εφαρμογής του σε συγκεκριμένους μόνο τομείς. Βέβαια ο καθένας έχει τις προτιμήσεις του υπέρ του άλφα ή βήτα τομέα και μάλιστα σε προεκλογικές περιόδους. Μπορούμε να δώσουμε έμφαση στο περιβάλλον, στις υπηρεσίες που προσφέρονται σε οικογένειες, σε κάποιους τομείς που θέλουμε να περιληφθούν στην κοινωνική οικονομία κλπ. Πρόκειται για αξιέπαινες πρωτοβουλίες, όμως πιστεύω πως δεν θα πρέπει στο σημείο αυτό να δείχνουμε συγκεκριμένες προτιμήσεις. Κάτι τέτοιο θα επέτρεπε στα κράτη μέλη να προσανατολίσουν τους πειραματισμούς τους υπέρ εκείνων μόνο των τομέων από τους οποίους προσδοκούν το μεγαλύτερο όφελος. Ωστόσο, όσο ευρύτερο το δείγμα τόσο περισσότερα στοιχεία θα διαθέτουμε μετά το πέρας της δοκιμής και επομένως τόσο περισσότερες ευκαιρίες θα έχουμε για να καταλήξουμε σε συγκεκριμένα μέτρα που να εξασφαλίζουν τη δημιουργία όλο και περισσότερων, όλο και πιο σταθερών θέσεων εργασίας. Αυτό είναι τελικά το ζητούμενο.
<P>
Κύριε επίτροπε, στην Επιτροπή Οικονομικής Πολιτικής εγκρίναμε επτά τροπολογίες. Είμαστε πεπεισμένοι ότι αυτές βελτιώνουν και καθιστούν σαφέστερη την πρόταση. Δεν πρόκειται για σημαντικά ζητήματα αρχών εκτός από ένα σημείο, σχετικά με τη διαδικασία εξουσιοδότησης. Ούτε η Επιτροπή Κοινωνικών Υποθέσεων ούτε η Επιτροπή Οικονομικής Πολιτικής μπορούν να καταλάβουν γιατί δεν θα μπορούσε να δίνεται από την Ευρωπαϊκή Επιτροπή η εξουσιοδότηση προς τα κράτη μέλη για να ξεκινήσουν αυτά μία δοκιμή. Δεν αποτελεί η Επιτροπή την εκτελεστική εξουσία; Ίσως το Συμβούλιο φοβάται μη χάσει τον έλεγχο, πάντως σε ζητήματα φορολογίας έχει πάντοτε αυτό τον τελευταίο λόγο. Αν όντως υπάρχει αυτός ο φόβος, τον καταλαβαίνουμε, ωστόσο θεωρούμε υπερβολικό το να είναι μόνο το Συμβούλιο σε θέση να παρέχει αυτές τις εξουσιοδοτήσεις με ομόφωνες αποφάσεις. Κάτι τέτοιο επιφέρει περιττές επιβαρύνσεις στην όλη διαδικασία και θα δράσει ανασταλτικά στην εφαρμογή του μέτρου. Μπορεί να ασκηθούν βέτο και να υπάρξουν καθυστερήσεις. Γι' αυτό και δεν συμφωνούμε, γι' αυτό και προτείναμε την τροπολογία 4. Αν το Συμβούλιο θέλει να αναλάβει μόνο του όλες τις ευθύνες στο ζήτημα αυτό, το συζητούμε, αλλά ζητούμε στην περίπτωση αυτή οι αποφάσεις να λαμβάνονται με ειδική πλειοψηφία. Δεν υπάρχει κανένα νομικό κώλυμα για κάτι τέτοιο.
<P>
Κύριε Επίτροπε, θα ήθελα να λάβετε θέση σχετικά με τα σχόλιά μου. Ενημερώστε με επίσης παρακαλώ σχετικά με το χρονοδιάγραμμα που προβλέπει το Συμβούλιο. Θα ήθελα τέλος, με την ευκαιρία της τελευταίας μου έκθεσης σε αυτή τη θητεία του Κοινοβουλίου, να σας ευχαριστήσω για τον εξαιρετικό τρόπο με τον οποίο συνεργασθήκατε πάντα μαζί μας.

<SPEAKER ID=144 NAME="Van Velzen, Wim">
Κυρία Πρόεδρε, νομίζω ότι ποτέ μέχρι σήμερα δεν έλαβα τόσο αργά το λόγο εδώ στο Κοινοβούλιο. Με χαρά μου ωστόσο μπορώ να σας υποσχεθώ ότι αυτή θα είναι και η τελευταία φορά.
<P>
Με θλίβει κάπως το γεγονός ότι συζητούμε υπό αυτές τις συνθήκες μία πρόταση της οποίας ήμουν ανέκαθεν υπέρμαχος και αναγκαζόμαστε μάλιστα ή να τη δεχθούμε ως έχει ή να την απορρίψουμε στο σύνολό της. Χαιρόμαστε τόσο που επιτέλους υπεβλήθη, ώστε προσέχουμε να μην κάνουμε πάρα πολλά σχόλια δυσχεραίνοντας τη συζήτησή της. Ωστόσο θα θέλαμε να κάνουμε κάποια σχόλια, έστω για να παραπονεθούμε για την καθυστέρηση που υπήρξε μέχρι να υποβληθεί αυτή η πρόταση. Θα έλεγα ότι μας υπεβλήθη με την ορμητικότητα σαλιγκαριού που κόβει ταχύτητα για να πάρει στροφή. Νομίζω ότι για αυτό ευθύνεται κυρίως το Συμβούλιο, το οποίο μου φαίνεται ότι φοβάται υπερβολικά τον ανταγωνισμό αλλά και την επιτυχία αυτού του μέτρου. Ακουσα πολλές φορές σε διάφορες συζητήσεις, για παράδειγμα με αντιπροσώπους της Γερμανίας, φράσεις όπως: φαντασθείτε ότι το μέτρο αυτό επιτυγχάνει στις Κάτω Χώρες, τότε η πίεση της κοινής γνώμης στη χώρα μας θα μας αναγκάσει να το εφαρμόσουμε και εμείς. Καταλαβαίνετε λοιπόν τι συμβαίνει; Εάν το μέτρο αυτό συμβάλει πραγματικά στη δημιουργία θέσεων απασχόλησης, θα δημιουργήσει πρόβλημα στη Γερμανία! Μου φαίνεται ακατανόητη η στάση αυτή και δεν φταίω εγώ που δεν την καταλαβαίνω. Αυτό μάλιστα που πραγματικά με εξοργίζει είναι ακριβώς το γεγονός ότι εκείνα τα κράτη μέλη που διαρκώς πιπιλίζουν σαν καραμέλα τη λέξη επικουρικότητα, είναι αυτά που αρνιούνται να την εφαρμόσουν για εκείνα τα κράτη τα οποία θεωρούν ότι δεν είναι το μοναδικό, αλλά ένα μόνο μέτρο που θέλουν να εφαρμόσουν με στόχο τη δημιουργία περισσότερων θέσεων απασχόλησης.
<P>
Όταν κατά την προετοιμασία της Διάσκεψης Κορυφής του Λουξεμβούργου έκανα την πρότασή μου περί του λεγόμενου κοινωνικού ΦΠΑ - και μάλιστα δεν ήμουν ο πρώτος που πρότεινε κάτι τέτοιο, με είχαν ήδη προλάβει αρκετοί άλλοι συνάδελφοι - πίστευα ότι ενεργούσα στο πνεύμα της Λευκής Βίβλου Delors, η οποία ήδη τόνιζε ότι δημιουργήσαμε εδώ στην Ευρώπη ένα σύστημα που καθιστά ακριβή την εργασία, πολύ ακριβή μάλιστα αν λάβουμε υπόψη τη σπατάλη ενέργειας και πρώτων υλών και την πλήρη ελευθερία κίνησης κεφαλαίων που επικρατεί. Μέχρι σήμερα πιστεύω ότι αυτό αποτελεί το υπ' αριθμόν ένα πρόβλημα στην Ένωση. Πιστεύω ότι τα κράτη μέλη ελάχιστα έχουν κάνει για να το αντιμετωπίσουν. Στα πλαίσια αυτά ο κοινωνικός ΦΠΑ δεν αποτελεί με κανένα τρόπο πανάκεια. Αποτελεί απλώς ένα πολύ περιορισμένο μέτρο προς αντιμετώπιση του προβλήματος. Μπορεί ωστόσο να προσφέρει μία λύση στον τομέα της παροχής υπηρεσιών σε τοπικό και περιφερειακό επίπεδο.
<P>
Κάποτε η Ευρωπαϊκή Επιτροπή είχε εκπονήσει μία ενδιαφέρουσα έκθεση σχετικά με τα ποσοστά απασχόλησης (employment-rate report), στην οποία συνέκρινε τις επιδόσεις της Ένωσης στην καταπολέμηση της ανεργίας με αυτές των Ηνωμένων Πολιτειών. Ένα από τα απροσδόκητα συμπεράσματα της έκθεσης αυτής ήταν ότι σε κανένα τομέα δεν υστερούμε από τις ΗΠΑ, με μία εξαίρεση, αυτή του τομέα των υπηρεσιών σε όλο το εύρος του. Θεωρώ ότι η μείωση του ΦΠΑ ακριβώς στον τομέα των υπηρεσιών σε τοπικό και περιφερειακό επίπεδο θα αποτελούσε μία σημαντική προσφορά υπέρ του τομέα αυτού. Έτσι μπορεί να εξισορροπηθεί η προσφορά και η ζήτηση σε διάφορα πεδία: φροντίδα για τους ηλικιωμένους, προσφορά εργασίας σε άτομα με ειδικές ανάγκες, σχέδια για το περιβάλλον κ.ο.κ., όπως και η κυρία Thyssen δεν θέλω ούτε εγώ να εκφράσω προτιμήσεις. Ας κάνουν τα κράτη μέλη τις επιλογές τους από τις δυνατότητες που τους προσφέρει η πρόταση αυτή επιλέγοντας μόνα τους τι ταιριάζει καλύτερα στις ανάγκες και τις δυνατότητές τους.
<P>
Όπως και η κυρία Thyssen, θα ήθελα να κάνω κι εγώ κάποια σχόλια για τις τροπολογίες που υποβάλαμε. Συμφωνώ μαζί της ότι είναι απολύτως απαράδεκτο να αποφασίζει το Συμβούλιο με ομοφωνία σχετικά με την εξουσιοδότηση προς ένα κράτος μέλος να εφαρμόζει το μέτρο αυτό. Ομοφωνία σημαίνει ότι τα κράτη μέλη που ήταν ευθύς εξαρχής αντίθετα στο μέτρο αυτό θα αποκτήσουν τώρα ένα ύστατο μέσο για να δημιουργήσουν και νέα εμπόδια στην εφαρμογή του. Πιστεύω ότι η Επιτροπή οφείλει να επιδείξει συνεπή στάση και να καταστήσει σαφές ότι η ειδική πλειοψηφία αποτελεί τη μόνη λογική νομική αρχή η οποία πρέπει να εφαρμοσθεί για το μέτρο αυτό. Περιμένω με εξαιρετικό ενδιαφέρον την απάντηση του Επιτρόπου σχετικά.
<P>
Τέλος, μου προξενεί έκπληξη και απογοήτευση το γεγονός ότι δεν ανέλαβε η ίδια η Επιτροπή τον έλεγχο της αξιολόγησης του μέτρου αυτού, αλλά τον ανέθεσε στα κράτη μέλη, αναθέτοντάς τους έτσι συγχρόνως και την πρωτοβουλία για την υποβολή νέων προτάσεων. Πιστεύω ότι η Επιτροπή, δεδομένων των γνωστών προβλημάτων που αντιμετωπίζει, αδυνατεί να προβάλει αντίσταση τη στιγμή αυτή στα κράτη που αντιτίθενται στο μέτρο αυτό. Κατανοώ το πρόβλημά της, ωστόσο δεν θα πρέπει να λησμονεί τις πιθανές μελλοντικές εξελίξεις. Εφόσον η Επιτροπή αποποιείται την ευθύνη αξιολόγησης του συστήματος και υποβολής νέων προτάσεων, όπως συμβαίνει με την πρόταση αυτή, θέτει εν αμφιβόλω το ίδιο το δικαίωμα ύπαρξής της, υποσκάπτοντας έτσι μία από τις κατευθυντήριες αρχές της Ένωσης, το δικαίωμα πρωτοβουλίας. Το δικαίωμα αυτό δεν ανήκει στο Συμβούλιο, ανήκει στην Επιτροπή, και έτσι θα πρέπει να παραμείνει.

<SPEAKER ID=145 LANGUAGE="NL" NAME="Peijs">
Κυρία Πρόεδρε, η κατάσταση στην Ευρωπαϊκή Ένωση έχει κάπως βελτιωθεί όσον αφορά την απασχόληση. Πρόσφατα το ποσοστό ανεργίας έπεσε κάτω του 10 %, αν και βέβαια δεν θα πρέπει να πανηγυρίζουμε γι' αυτό, καθώς η ανεργία παραμένει ακόμα πολύ υψηλή.
<P>
Χρειάσθηκε να ασκήσει για πολύ καιρό πιέσεις το Κοινοβούλιο στο Συμβούλιο και την Επιτροπή προκειμένου να φθάσουμε στο σημείο που βρισκόμαστε σήμερα. Χαίρομαι ωστόσο που έστω και τώρα μπορούμε να συζητήσουμε μία συγκεκριμένη πρόταση. Δεν μπορούμε όμως ακόμα να εγκρίνουμε την πρόταση αυτή. Ο κ. Van Velzen και η κυρία Thyssen το τόνισαν κιόλας. Παραμένει ένα μεγάλο εμπόδιο, ο κανόνας δηλ. ότι οι προτάσεις των κρατών μελών για την έγκριση μειωμένου συντελεστή ΦΠΑ θα πρέπει να εγκρίνονται από το Συμβούλιο με ομοφωνία, ενώ ο ΦΠΑ δεν αποτελεί πλέον τη βάση υπολογισμού για τις συνεισφορές των κρατών μελών στην Ένωση, επιχείρημα που ακούγαμε κατά το παρελθόν.
<P>
Κυρία Πρόεδρε, κάτι τέτοιο δεν έχει νόημα τη στιγμή αυτή. Θα ήταν σα να ρωτάει το κράτος μέλος Α ένα άλλο κράτος μέλος Β: «θα είχατε αντιρρήσεις εάν επέβαλα στους υποδηματοεπιδιορθωτές μου μειωμένο συντελεστή ΦΠΑ; » Αν είναι δυνατόν! Μήπως νομίζετε ότι θα πήγαινε κανείς για να του επισκευάσουν τα παπούτσια από τις Κάτω Χώρες στη Φινλανδία; Πιστεύω ότι με την ομοφωνία ανακαλούνται στην ουσία όλες οι παραχωρήσεις που έγιναν μέχρι τώρα στο Κοινοβούλιο. Με τη ρύθμιση αυτή όλα τα κράτη μέλη θα μπορούν να ανατρέπουν οτιδήποτε περιλαμβάνεται στην πρόταση. Το γεγονός αυτό μού προξενεί έντονα αισθήματα απογοήτευσης.
<P>
Διάφορα κράτη μέλη, μεταξύ των οποίων και οι Κάτω Χώρες, υπέβαλαν ήδη τις προτάσεις τους. Θα μπορούσε να μας πληροφορήσει ο Επίτροπος εάν και κατά πόσο συνάδουν οι προτάσεις αυτές μεταξύ τους; Αναφέρεται για παράδειγμα η ανακαίνιση κτιρίων και συνοικιών. Πιστεύω ότι ένας χαμηλός συντελεστής ΦΠΑ θα μπορούσε στην περίπτωση αυτή να συνεισφέρει στην αντιμετώπιση του υποβιβασμού ολόκληρων συνοικιών. Στις προτάσεις των Κάτω Χωρών δεν περιλαμβάνεται η ανακαίνιση. Υπάρχει λοιπόν κάποια κοινή προσέγγιση στις προτάσεις των διαφόρων κρατών μελών ή μήπως ζητά κάθε κράτος ό, τι του καπνίσει;
<P>
Συμφωνώ ολόθερμα με την εισηγήτρια. Ιδιαίτερα θετική θεωρώ την πρότασή της για αξιολόγηση των διαφόρων πειραμάτων. Η εισηγήτρια ζητά να μελετηθούν τα συγκεκριμένα αποτελέσματα του μέτρου αυτού, αναφερόμενη μεταξύ άλλων και στις τιμές. Φυσικά δεν θα θέλαμε αυτή η μείωση του συντελεστή ΦΠΑ να έχει ως συνέπεια απλώς και μόνο αύξηση των κερδών χωρίς ταυτόχρονη αύξηση της ζήτησης και των θέσεων απασχόλησης.
<P>
Κυρία Πρόεδρε, θα ήθελα να ευχαριστήσω τον Επίτροπο για την εξαιρετική συνεργασία που είχε μαζί μας κατά τα τελευταία χρόνια. Ελπίζω να επιδείξει κάποια ευελιξία απόψε σχετικά με τις τροπολογίες. Μπορεί να ξαναπαρουσιάσει στην Ευρωπαϊκή Επιτροπή το ζήτημα των κρατών μελών, κάτι που θα αποτελούσε ένα εξαιρετικό τέλος της πενταετούς του θητείας.

<SPEAKER ID=146 LANGUAGE="NL" NAME="Kestelijn-Sierens">
Κυρία Πρόεδρε, κύριε Επίτροπε, αγαπητοί συνάδελφοι, εξ ονόματος της Ομάδας των Φιλελευθέρων θα ήθελα να χαιρετίσω την πρόταση της Επιτροπής. Πολλοί προλαλήσαντες μάς θύμισαν απόψε πόσες φορές το Κοινοβούλιο ζήτησε τη μείωση του ΦΠΑ σε υπηρεσίες έντασης εργατικού δυναμικού. Γνωρίζουμε ότι αυτό δεν αποτελεί το κατεξοχήν μέσο για τη δημιουργία θέσεων εργασίας. Ωστόσο με τη μείωση του ΦΠΑ οι υπηρεσίες αυτές καθίστανται τουλάχιστον πιο προσιτές στο κοινό και βγαίνουν από το κύκλωμα της φοροδιαφυγής. Παρ' όλο που η Ευρωπαϊκή Επιτροπή δεν ήταν πεπεισμένη για το κατά πόσο το μέτρο αυτό συνεισφέρει στη δημιουργία θέσεων απασχόλησης, το Ολλανδικό Οικονομικό και Κοινωνικό Ίδρυμα για τις Μικρομεσαίες Επιχειρήσεις κατέληξε με έρευνα που διεξήγαγε στο συμπέρασμα ότι το μέτρο αυτό θα μπορούσε να συνεισφέρει στη δημιουργία 66.000 θέσεων εργασίας, αριθμός διόλου ευκαταφρόνητος! Ελπίζω η δοκιμή που προτείνεται εδώ να καταλήξει σε θετικά αποτελέσματα για την απασχόληση. Δεν θα πρέπει να φοβόμαστε αρνητικές δημοσιονομικές συνέπειες του μέτρου αυτού αν δούμε για παράδειγμα τι συνέβη με τη μείωση του ΦΠΑ στον τομέα της ανθοκομίας. Στη χώρα μου με τη μείωση αυτή αυξήθηκε τόσο σημαντικά η ζήτηση, ώστε ο κρατικός κορβανάς εισέπραξε 340 εκατομμύρια επιπλέον. Βέβαια, συνάδελφοι, για να δημιουργηθούν θέσεις απασχόλησης, τα κράτη μέλη οφείλουν πρώτα και κύρια να λάβουν διαρθρωτικά μέτρα, μείωση της μισθολογικής επιβάρυνσης, ελαστικοποίηση της εργασίας, ενίσχυση της μερικής απασχόλησης, στόχοι για τους οποίους χρειάζεται να γίνουν ακόμη πολλά μέχρι να επιτευχθούν.

<SPEAKER ID=147 LANGUAGE="NL" NAME="Blokland">
Κυρία Πρόεδρε, χαίρομαι που μετά από μακρές συζητήσεις δημιουργεί επιτέλους το Συμβούλιο, έστω και πειραματικά, τη δυνατότητα ενός μειωμένου συντελεστή ΦΠΑ για τοπικές υπηρεσίες έντασης εργασίας.
<P>
Στις Κάτω Χώρες για παράδειγμα, ο τομέας της επιδιόρθωσης υποδημάτων αποδεκατίστηκε κυριολεκτικά στην περίοδο 1992-1998 λόγω της επιβολής υψηλού συντελεστή ΦΠΑ. Εξαιτίας του υψηλού κόστους για την επιδιόρθωση υποδημάτων οι καταναλωτές προτιμούν να πετούν τα παπούτσια τους αντί να αγοράζουν καινούργια. Αυτό έχει επιπλέον αρνητικές συνέπειες για το περιβάλλον, συνέπειες που θα μπορούσαν ίσως να περιορισθούν με την τροποποίηση της οδηγίας περί ΦΠΑ, ενώ θα μπορούσαμε παράλληλα να αναμένουμε αύξηση της απασχόλησης στον κλάδο αυτό.
<P>
Ευχαριστώ την εισηγήτρια που αναφέρεται στις συνέπειες αυτές στις τροπολογίες 1 και 2. Και η αποθάρρυνση της φοροδιαφυγής αποτελεί επίσης ένα περαιτέρω θετικό στοιχείο. Όλες αυτές οι πτυχές θα πρέπει οπωσδήποτε να ληφθούν υπόψη κατά την αξιολόγηση του πειράματος αυτού. Υποστηρίζω τις τροπολογίες που έχουν υποβληθεί και ελπίζω να κάνει το ίδιο και το Συμβούλιο και η Ευρωπαϊκή Επιτροπή.

<SPEAKER ID=148 NAME="Monti">
Κυρία Πρόεδρε, θα ήθελα καταρχάς να συγχαρώ την εισηγήτρια, κ. Thyssen, και να ανταποδώσω τα επαινετικά λόγια για τη συνεργασία που είχαμε αυτά τα χρόνια.
<P>
Με αυτή την πρόταση, η Επιτροπή απαντά σε αίτημα του Ευρωπαϊκού Συμβουλίου της Βιέννης του Δεκεμβρίου 1998. Είναι γεγονός ότι το Κοινοβούλιο, εδώ και καιρό, εδώ και πολύ καιρό, ζητούσε από την Επιτροπή να κινηθεί στην κατεύθυνση αυτή. Ωστόσο, η Επιτροπή είχε κινητοποιηθεί και πριν από τον Φεβρουάριο του 1999: πρέπει να υπενθυμίσουμε ότι ήδη το Σεπτέμβριο του 1997 η Επιτροπή εκπόνησε μια ανακοίνωση για το Ευρωπαϊκό Συμβούλιο του Λουξεμβούργου για την απασχόληση, όπου διατυπώθηκε αυτή η ιδέα. Είναι όμως γεγονός ότι το Κοινοβούλιο μάς ζητούσε να το κάνουμε πάρα πολύ καιρό πριν. Γιατί δεν το κάναμε νωρίτερα; Για έναν πολιτικό λόγο ουσίας: γιατί θέλαμε να αποφύγουμε τις παρακαμπτήριους στη φορολογική πολιτική για την προώθηση της απασχόλησης.
<P>
Έχει δίκιο ο κ. Van Velzen όταν υποστηρίζει ότι αυτός ο μειωμένος ΦΠΑ μπορεί να είναι ένα μέσο, δεν είναι όμως το κυριότερο μέσο. Πολλοί υπενθυμίσατε ότι οι κεντρικές οδοί για την προώθηση της εργασίας, μέσω της φορολογίας, είναι ο φόρος επί της ενέργειας και ο συντονισμός των φορολογικών συστημάτων που επιτρέπει κάποια αύξηση της φορολογίας των κεφαλαίων και κάποια μείωση της φορολογίας της εργασίας.
<P>
Γιατί η Επιτροπή διατύπωσε αυτή την ιδέα του μειωμένου ΦΠΑ μόλις το Σεπτέμβριο του 1997, ενώ το Κοινοβούλιο το ζητούσε επί πολύ καιρό; Γιατί μόνο το Σεπτέμβριο του 1997 πειστήκαμε ότι μέσω των κεντρικών οδών η διαδικασία προχωρούσε αρκετά καλά. Είχε σχεδόν συγκεκριμενοποιηθεί τότε, και υπογράφηκε από τα κράτη μέλη το Δεκέμβριο του 1997, το πακέτο κατά του αθέμιτου φορολογικού ανταγωνισμού και η πρόταση για τη φορολογία της ενέργειας βρισκόταν σε στάδιο προχωρημένης συζήτησης. Στο σημείο εκείνο βεβαιωθήκαμε συνεπώς ότι αυτή η πρόταση του μειωμένου ΦΠΑ θα αποτελούσε ένα επιπλέον χρήσιμο στοιχείο και όχι μια παρακαμπτήριο που θα επέτρεπε στα κράτη μέλη να διαφύγουν τη βασική δέσμευση.
<P>
Αυτό για να σας εξηγήσω γιατί κινηθήκαμε τόσο καθυστερημένα σε σχέση με τις επιθυμίες σας αλλά σύμφωνα, κατά τη γνώμη μου, με μια συνολική απαίτηση.
<P>
Δεν θα επεκταθώ στην περιγραφή της πρότασης. Με ευχαριστεί το γεγονός ότι έτυχε ευρείας εκτίμησης και αποδοχής στο σύνολό της. Μπορώ να διαβεβαιώσω ότι η Επιτροπή θα πραγματοποιήσει, δυνάμει των εκθέσεων αυτών και βάσει των στοιχείων που έχει στη διάθεσή της, μια συνολική αξιολόγηση και θα υποβάλει - εάν κριθεί αναγκαίο - στο τέλος της δοκιμαστικής περιόδου, τις σχετικές προτάσεις για να δώσει συνέχεια στη δοκιμή.
<P>
Διαπιστώνω με ικανοποίηση ότι η έκθεση Thyssen υποστηρίζει σε γενικές γραμμές την προσέγγιση που πρότεινε η Επιτροπή. Πράγματι, οι βασικότερες τροπολογίες που προτάθηκαν ακολουθούν στην ουσία αυτούς τους στόχους: να υπογραμμιστούν τα θετικά αποτελέσματα που έχει το μέτρο στην απασχόληση μη καταρτισμένου ή με χαμηλό επίπεδο κατάρτισης εργατικού δυναμικού, στο περιβάλλον, καθώς και στη μείωση της αδήλωτης εργασίας, να προβλεφθεί ότι το Συμβούλιο μπορεί να αποφασίζει για την έγκριση της εφαρμογής μειωμένου συντελεστή με ειδική πλειοψηφία και να προβλεφθεί ότι η Επιτροπή πρέπει να συντάξει έκθεση συνολικής αξιολόγησης, η οποία θα συνοδεύεται - εάν κριθεί απαραίτητο - από κατάλληλες προτάσεις.
<P>
Μπορώ να σας διαβεβαιώσω ότι η Επιτροπή συμμερίζεται ως επί το πλείστον αυτούς τους στόχους. Έχω ωστόσο υποχρέωση να επιστήσω την προσοχή σας στο γεγονός ότι η εξουσιοδότηση για την εφαρμογή μειωμένου συντελεστή είναι ένα μέτρο που αφορά την εναρμόνιση των νομοθεσιών περί του φόρου προστιθέμενης αξίας, που περιέχονται στο άρθρο 93 της Συνθήκης του Αμστερνταμ, πρώην άρθρο 99. Υπό τις συνθήκες αυτές, δεν νομίζω ότι είναι δυνατή μια εξαίρεση από τον κανόνα της ομόφωνης λήψης απόφασης από το Συμβούλιο. Κατά τα λοιπά, είναι σαφές ότι η Επιτροπή ελπίζει πως το μέτρο θα έχει τα θετικά αποτελέσματα που επισημάνθηκαν.
<P>
Πρέπει τέλος να υπογραμμίσω ότι αν και - υποθέτω - όλοι εμείς ελπίζουμε στην ταχεία έγκριση αυτής της πρότασης εκ μέρους του Συμβουλίου για να τηρηθεί η προθεσμία που ζήτησε η κ. Thyssen, δηλαδή έναρξη ισχύος την 1η Ιανουαρίου 2000, εγώ δεν μπορώ να δεχτώ τις προταθείσες τροπολογίες.
<P>
Η κ. Peijs με παρότρυνε να δείξω ευελιξία. Εν προκειμένω, ευελιξία σημαίνει, κατά τη γνώμη μου, επίτευξη του αποτελέσματος με τη μεγαλύτερη δυνατή ταχύτητα και συνεπώς ερμηνεύω κατά παράδοξο τρόπο το αίτημα με την έννοια ότι δεν αποδέχομαι τις τροπολογίες αφού το μόνο που θα πετύχαιναν θα ήταν να επιβραδύνουν την πορεία.
<P>
Θα ήθελα επίσης να σας πληροφορήσω ότι σήμερα διεξήχθη, χάρη στη γερμανική Προεδρία, η πρώτη συνεδρίαση, στο πλαίσιο του Συμβουλίου, της ομάδας εργασίας που αξιολογεί αυτή την πρόταση και πιστεύω ότι μπορούμε να είμαστε εύλογα αισιόδοξοι.
<P>
Τέλος, κυρία Πρόεδρε, αυτή η πρόταση - η οποία, ελπίζω, θα είναι πολύ χρήσιμη για την απασχόληση - βοηθάει επίσης στην εξάλειψη ορισμένων αμφιβολιών σχετικά με τη δράση φορολογικού συντονισμού της Επιτροπής και της Ευρωπαϊκής Ένωσης.
<P>
Να μια περίπτωση όπου οι Βρυξέλλες δεν θέλουν να αποκτήσουν περισσότερες εξουσίες, αλλά θέλουν να δώσουν περισσότερες εξουσίες στα κράτη μέλη παραχωρώντας τους το δικαίωμα απόφασης. Να μια περίπτωση όπου ο φορολογικός συντονισμός δεν θα σημαίνει μεγαλύτερους αλλά μικρότερους φόρους. Να μια περίπτωση που στοχοθετείται εξ ολοκλήρου στην απασχόληση. Ελπίζω ότι τα κράτη μέλη θα θελήσουν να εκμεταλλευτούν αυτή την επικουρικότητα που τους παραχωρούμε, χωρίς να κρύβονται - όπως φοβάται αντίθετα ο κ. Van Velzen - πίσω από την βολική κατάσταση να παρεμβάλλει η Ευρωπαϊκή Ένωση το εμπόδιο και συνεπώς αυτά να μην εκτίθενται στο βάρος των αποφάσεων υπό την ευθύνη τους.
<P>
Ευχαριστώ για την υποστήριξη που μας δώσατε το αποψινό βράδυ. Κυρία Πρόεδρε, και εγώ θα ήθελα να εκμεταλλευτώ αυτήν την ευκαιρία για να ευχαριστήσω το Κοινοβούλιο και τους βουλευτές που παρενέβησαν απόψε για τη μεγάλη και αφοσιωμένη υποστήριξη που δίνουν στις προσπάθειές μας φορολογικού συντονισμού.

<SPEAKER ID=149 NAME="Πρόεδρος">
Ευχαριστώ τον Επίτροπο κ. Monti.
<P>
Η κ. εισηγήτρια επιθυμεί να παρέμβει. Σας δίνω αμέσως τον λόγο.

<SPEAKER ID=150 NAME="Thyssen">
Κυρία Πρόεδρε, κύριε Επίτροπε, σας ευχαριστώ για τις απαντήσεις που δώσατε στα ερωτήματά μας. Από τις απαντήσεις αυτές συμπεραίνω ότι δεν συμφωνείτε με τις προτάσεις μας, ούτε με την τροπολογία με την οποία ζητούμε να λαμβάνονται οι αποφάσεις για την εξουσιοδότηση των κρατών μελών με ειδική πλειοψηφία και όχι με ομοφωνία στο Συμβούλιο. Δυστυχώς ωστόσο δεν με έπεισαν τα νομικά σας επιχειρήματα. Θεωρώ ότι διαφωνείτε μαζί μας για λόγους πολιτικούς, όχι νομικούς. Πρόκειται εδώ για μέτρο εφαρμογής, όχι για γενικό μέτρο. Φυσικά κατά την έγκριση νόμων θα πρέπει, βάσει της Συνθήκης, να ισχύει η αρχή της ομοφωνίας στο Συμβούλιο. Δυστυχώς ωστόσο δεν ισχύει αυτό στην περίπτωση εφαρμογής συγκεκριμένων μέτρων. Υπάρχει εδώ μία μεγάλη διαφορά μεταξύ των μεν και των δε. Η γνωμοδότηση αυτή των νομικών σας υπηρεσιών, την οποία μας είχαν ήδη ανακοινώσει οι υπάλληλοι της Ευρωπαϊκής Επιτροπής στην Επιτροπή Οικονομικής, Νομισματικής και Βιομηχανικής Πολιτικής, δεν μας φαίνεται καθόλου πειστική και δεν θα ήταν ίσως άσχημη ιδέα να την επανεξετάσετε.

<SPEAKER ID=151 NAME="Πρόεδρος">
Ευχαριστώ, κυρία Thyssen.
<P>
Πριν απαντήσει ο Επίτροπος κ. Monti, θα δώσω τον λόγο, εάν θέλετε, στον κ. van Velzen, ώστε ο κ. Monti να μπορέσει να απαντήσει ταυτόχρονα και στους δύο.

<SPEAKER ID=152 LANGUAGE="NL" NAME="Van Velzen, Wim">
Συμφωνώ καταρχήν πλήρως με την άποψη της κυρίας Thyssen ότι τα νομικά επιχειρήματα που ακούσαμε είναι εντελώς σαθρά. Θα ήθελα να θέσω ένα συγκεκριμένο ερώτημα στον Επίτροπο: διαθέτει μήπως το Συμβούλιο συγκεκριμένες ενδείξεις ότι οι χώρες οι οποίες εξαρχής είχαν προβάλει αντιρρήσεις δεν θα κάνουν χρήση της διάταξης περί ομοφωνίας για να εμποδίσουν την εξουσιοδότηση ενός κράτους μέλους;

<SPEAKER ID=153 NAME="Monti">
Κυρία Πρόεδρε, αντιλαμβάνομαι πολύ καλά την εγκυρότητα της παρατήρησης που διατύπωσαν η κ. Thyssen και ο κ. Van Velzen. Κατά τη συνολική αξιολόγησή μας, αν είχαμε ακολουθήσει αυτή την οδό και δεν είχαμε προβλέψει την ομοφωνία, θα είχαμε πολύ μεγαλύτερες δυσκολίες από άποψη αρχής από αυτές που ήδη συναντήσαμε για να εγκριθεί η πρόταση στο Συμβούλιο. Πρέπει να υπενθυμίσω ότι, για παράδειγμα, ακόμη και οι εξαιρέσεις βάσει του άρθρου 27, που στην ουσία είναι μέτρα εφαρμογής και όχι νέα νομοθεσία, απαιτούν ομοφωνία. Πρέπει να υπενθυμίσω τις μεγάλες δυσκολίες που συναντούμε όσον αφορά την Επιτροπή ΦΠΑ η οποία, από τη φύση της, είναι κατ' εξοχήν όργανο εφαρμογής, και όμως τα κράτη μέλη αντιδρούν στην έγκριση ενός κανόνα με ειδική πλειοψηφία. Μπορώ λοιπόν έως ένα σημείο - φανταστείτε αν δεν ήταν έτσι - να συμφωνήσω με την επιθυμία σας, που είναι και δική μου, για μια πολιτικά ρεαλιστική αξιολόγηση όσον αφορά ένα εξαιρετικά επείγον θέμα που αφορά την απασχόληση. Με μεγάλη θυσία δέχτηκα να ακολουθήσω το δρόμο που ακολουθήσαμε.

<SPEAKER ID=154 NAME="Πρόεδρος">
Ευχαριστώ, Επίτροπε κ. Monti.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.
<P>
Η επόμενη συνεδρίαση θα διεξαχθεί αύριο το πρωί στις 9.00.
<P>
Η συνεδρίαση λήγει στις 23.20

