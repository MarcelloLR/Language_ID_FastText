<CHAPTER ID="009">
Προσφώνηση του Προέδρου του Κοινοβουλίου
<SPEAKER ID="019" NAME="Πρόεδρος">
Κυρίες και κύριοι, αφού καλωσόρισα τους συναδέλφους μας από τη Βουλγαρία και τη Ρουμανία, θα ήθελα να μου παραχωρήσετε μερικά λεπτά για να κάνω έναν απολογισμό του έργου που επιτελέσαμε κατά τη διάρκεια του πρώτου μισού αυτής της κοινοβουλευτικής θητείας.
<P>
Πιστεύω ότι υπάρχει ευρεία συναίνεση όσον αφορά την αυξανόμενη σημασία του Ευρωπαϊκού Κοινοβουλίου και τον μεγαλύτερο ρόλο που διαδραματίζει. Τα καθήκοντα που επιτελεί το Ευρωπαϊκό Κοινοβούλιο είναι πλέον περισσότερο γνωστά και αναγνωρίσιμα. Ξεπεράσαμε την πρόκληση της διεύρυνσης και έχουμε επιλύσει σημαντικά εσωτερικά προβλήματα.
<P>
Αυτό οφείλεται στο έργο όλων σας, στο έργο του Γενικού Γραμματέα και της Διοίκησης του Κοινοβουλίου. Θα ήθελα να σας ευχαριστήσω όλους.
<P>
Θα ήθελα επίσης να σας υπενθυμίσω τις αμφιβολίες που είχαμε πριν από τριάντα μήνες για την ικανότητά μας να εργαζόμαστε με περισσότερους βουλευτές, με εννέα επιπλέον γλώσσες -τώρα είναι δώδεκα επιπλέον γλώσσες- και με ακόμη πιο διαφορετικές κοινοβουλευτικές κουλτούρες.
<P>
Πιστεύω ότι μπορούμε να δηλώσουμε τώρα ότι έχουμε ξεπεράσει αυτές τις δυσκολίες και ότι το διευρυμένο Κοινοβούλιο λειτουργεί κανονικά. Δεν υπήρξε κανένας διαχωρισμός μεταξύ της παλαιάς και της νέας Ευρώπης.
<P>
Οι βουλευτές από τα νέα κράτη μέλη έχουν ενσωματωθεί απόλυτα στις διαφορετικές υπερεθνικές πολιτικές ομάδες, λειτουργώντας στο πλαίσιο του συστήματος και με ευρωπαϊκή οπτική.
<P>
Διαδραματίσαμε σημαντικό ρόλο όσον αφορά την εξομάλυνση των εντάσεων Ανατολής-Δύσης, και αυτό κατέστησε δυνατό για εμάς να επιτύχουμε σημαντικές συμφωνίες, και η οδηγία για τις υπηρεσίες αποτελεί εξαιρετικό παράδειγμα.
<P>
Βουλευτές από τα δέκα νέα κράτη μέλη έχουν εξασφαλίσει ορισμένες από τις υψηλότερες πολιτικές θέσεις στο Κοινοβούλιο και πολλοί από αυτούς έχουν εργαστεί ως εισηγητές.
<P>
Ελπίζω ότι θα συνεχίσουν να συμμετέχουν στις εργασίες μας με τον ίδιο ολοκληρωμένο τρόπο και στο μέλλον.
<P>
Θα θυμάστε επίσης ότι, στην αρχή της κοινοβουλευτικής περιόδου, σας είπα ότι το καθεστώς των βουλευτών θα αποτελούσε προτεραιότητα. Ορισμένοι από τους πιο έμπειρους βουλευτές ήταν κάπως επιφυλακτικοί, αλλά τώρα έχουμε ένα καθεστώς που, όταν εφαρμοστεί, θα διασφαλίσει ίση μεταχείριση μεταξύ των βουλευτών και διαφάνεια στις δαπάνες τους. Ήταν ένα δύσκολο θέμα που αμαύρωσε σοβαρά την εικόνα του Ευρωπαϊκού Κοινοβουλίου και πιστεύω ότι είμαστε όλοι πολύ ικανοποιημένοι που επιλύθηκε.
<P>
Για να μπορέσουμε να λειτουργήσουμε με περισσότερους βουλευτές, χρειάστηκε να πραγματοποιήσουμε σημαντικές εσωτερικές μεταρρυθμίσεις. Περισσότερος προγραμματισμός, περισσότερη επιλεκτικότητα, περισσότερος πολιτικός προσανατολισμός των συζητήσεων, ταχύτερη τοποθέτηση όσον αφορά την αντίδρασή μας απέναντι σε διεθνή γεγονότα και σε αποφάσεις και σε προτάσεις της Επιτροπής, μεγαλύτερη αποτελεσματικότητα στις αντιπροσωπείες μας σε τρίτες χώρες, πιο δυναμικό έργο από τις κοινοβουλευτικές μας επιτροπές.
<P>
Όλοι έχουν συνεισφέρει με κάποιον τρόπο στην εξεύρεση πρωτότυπων και αποτελεσματικών λύσεων. Σας ευχαριστώ όλους, ειδικά τους προέδρους των πολιτικών ομάδων, τους αντιπροέδρους και τους διευθυντές που συνεργάστηκαν μαζί μου στο Προεδρείο και τους προέδρους των επιτροπών. Επιπλέον, αν μου επιτρέπετε, θα ήθελα να ευχαριστήσω ιδιαίτερα τον Γενικό Γραμματέα, κ. Priestly, ο οποίος θα μας αφήσει σύντομα.
<P>
(Ζωηρά χειροκροτήματα)
<P>
Παρακαλώ, πιστέψτε με -και το γνωρίζω αυτό επειδή κατείχα αυτή τη θέση- ότι εκείνος, ο Julian, και οι συνεργάτες του είναι οι αληθινοί αρχιτέκτονες του καθημερινού θαύματος που επιτρέπει τη λειτουργία αυτού του περίπλοκου θεσμικού οργάνου.
<P>
Για να είναι λειτουργικό, έπρεπε επίσης να εφαρμόσουμε μια σημαντική ιδιοκτησιακή πολιτική, η οποία πάντα προκαλούσε διαμάχη. Κάναμε μεγάλες επενδύσεις σε κατασκευαστικές εργασίες στις Βρυξέλλες και στο Λουξεμβούργο, τις οποίες ο διάδοχός μου θα έχει τη χαρά να εγκαινιάσει στο άμεσο μέλλον.
<P>
Αγοράσαμε κτίρια στις τρεις πόλεις που στεγάζουν τις έδρες εργασίας μας και στις είκοσι επτά χώρες στις οποίες έχουμε γραφεία πληροφοριών. Διαθέτουμε μεγάλη ιδιοκτησιακή δύναμη σε ολόκληρη την Ευρώπη και μπορώ να σας πω ότι αυτή η πολιτική θα μας επιτρέψει να εξοικονομήσουμε 100 εκατομμύρια ευρώ ετησίως σε σύγκριση με μια πολιτική ενοικίασης, και θα μας επιτρέψει να εφαρμόσουμε το καθεστώς των βουλευτών χωρίς να χρειαστεί να ζητήσουμε επιπλέον πόρους από τον ευρωπαίο φορολογούμενο.
<P>
Θα ήθελα να ευχαριστήσω τον Αντιπρόεδρο, κ. Onesta, και την ομάδα του Γενικού Γραμματέα για το έργο που επιτέλεσαν σε αυτόν τον τομέα.
<P>
(Ζωηρά χειροκροτήματα)
<P>
Θα θυμάστε επίσης ότι, από τον Ιούλιο του 2004, αντιμετωπίζουμε το θέμα των σχέσεών μας με τα άλλα θεσμικά όργανα.
<P>
Σήμερα, όλοι αναγνωρίζουμε ότι κατά την ταραχώδη εποχή της ανάληψης της θητείας της Επιτροπής, το Ευρωπαϊκό Κοινοβούλιο έφτασε στην πολιτική του ωριμότητα.
<P>
Γιατί; Απλά διότι άσκησε τις εξουσίες του και τις αρμοδιότητές του, απορρίπτοντας προτάσεις που έκρινε ακατάλληλες.
<P>
Το Ευρωπαϊκό Κοινοβούλιο απέδειξε με αυτόν τον τρόπο ότι οι ακροάσεις με τους Επιτρόπους δεν ήταν απλώς τυπικές διαδικασίες, ότι το Κοινοβούλιο δεν είναι ένας χάρτινος τίγρης και ότι είναι ικανό να ασκεί τις εξουσίες του με απαιτητικό και ταυτόχρονα υπεύθυνο τρόπο, χωρίς να προκαλεί καμία κρίση.
<P>
Πραγματικά πιστεύω ότι το Κοινοβούλιο, η Επιτροπή και το ευρωπαϊκό σχέδιο αναδύθηκαν πιο ισχυρά από αυτή την άσκηση κοινοβουλευτικής δημοκρατίας, κάτι που μπορούμε να θεωρούμε απολύτως φυσιολογικό σήμερα.
<P>
Έκτοτε, οι σχέσεις μας με την Επιτροπή ήταν πολιτισμένες, ειλικρινείς και συνεργατικές. Θα ήθελα να πω στην Αντιπρόεδρο που είναι εδώ σήμερα ότι είμαστε ευγνώμονες γι' αυτή τη σχέση.
<P>
Το Κοινοβούλιο και η Επιτροπή έχουν καθήκον να συνεργαστούν, αφού αυτά τα δύο θεσμικά όργανα εκπροσωπούν το γενικό ευρωπαϊκό συμφέρον. Είναι χρέος μας να συνεργαστούμε, διότι οι δυο μας, με τον ένα ή τον άλλον τρόπο, εκπροσωπούμε το γενικό συμφέρον της Ευρώπης. Ωστόσο, είμαστε επίσης το όργανο που ελέγχει την Επιτροπή και αυτό μερικές φορές μας φέρνει σε αντιπαράθεση.
<P>
Σε ορισμένες περιπτώσεις η Επιτροπή δεν μας άκουσε και συνεπώς έχουμε απορρίψει ορισμένες από τις προτάσεις της (λιμενικές υπηρεσίες ή σιδηροδρομικές μεταφορές). Ως εκ τούτου, πρέπει να είμαστε αποφασισμένοι να συνεργαστούμε πιο στενά για το ετήσιο νομοθετικό πρόγραμμα εργασίας της Επιτροπής.
<P>
Οι σχέσεις μας με το Συμβούλιο έχουν βελτιωθεί επίσης, αν και ήταν δύσκολες κατά καιρούς.
<P>
Όσον αφορά τις δημοσιονομικές προοπτικές, για άλλη μια φορά λυπάμαι που τα κράτη μέλη δεν προσέγγισαν τη φιλόδοξη και ρεαλιστική θέση που εκπόνησε το Ευρωπαϊκό Κοινοβούλιο μέσω της ad hoc επιτροπής της οποίας είχα την τιμή να προεδρεύω. Για πρώτη φορά, το Ευρωπαϊκό Κοινοβούλιο διατύπωσε τη θέση του πριν μάθει τη θέση του Συμβουλίου.
<P>
Το Κοινοβούλιο και το Συμβούλιο είναι συννομοθέτες. Πιστεύω ότι μπορούμε να είμαστε ικανοποιημένοι με το έργο που μας αναλογεί σε αυτή την αποστολή της συννομοθέτησης. Συχνά καταλήξαμε σε συμφωνία, εκτός από ορισμένες σημαντικές υποθέσεις όπως η οδηγία σχετικά με τη δυνατότητα κατοχύρωσης με δίπλωμα ευρεσιτεχνίας λογισμικού, όπου απορρίψαμε την κοινή θέση του Συμβουλίου.
<P>
Ωστόσο, όλοι στην Ευρώπη αναγνωρίζουν επίσης ότι το Κοινοβούλιο έχει διαδραματίσει καίριο ρόλο, τουλάχιστον σε σχέση με τρία από τα κύρια θέματα αυτού του πρώτου μισού της κοινοβουλευτικής θητείας.
<P>
Όσον αφορά την οδηγία για τις υπηρεσίες, όλοι αναγνωρίζουν ότι το Κοινοβούλιο έβγαλε την Ευρωπαϊκή Ένωση από τη δύσκολη κατάσταση που δημιουργήθηκε ως αποτέλεσμα μιας αρχικής πρότασης η οποία τροποποιήθηκε σημαντικά. Το Κοινοβούλιο άσκησε αποτελεσματικά μια εξουσία νομοθετικής πρωτοβουλίας την οποία τυπικά δεν διαθέτει. Δεν ήταν όμως μια τροπολογία, ήταν μια ριζική και βαθιά αλλαγή της αρχικής πρότασης.
<P>
Όσον αφορά το REACH, διευκολύναμε τον τελικό συμβιβασμό.
<P>
Σε σχέση με την καταπολέμηση της τρομοκρατίας, επιτύχαμε μια συμφωνία σχετικά με τη φύλαξη δεδομένων, η οποία, χωρίς την αποφασιστική συμμετοχή μας από κοινού με τη βρετανική Προεδρία, θα ήταν δύσκολο να επιτευχθεί.
<P>
Έχουμε πλέον αντιμετωπίσει αυτά τα μεγάλα νομοθετικά θέματα και πρέπει να προειδοποιήσω το Κοινοβούλιο ότι υπάρχει κίνδυνος ενός βαθμού "νομοθετικής ξηρασίας", ότι υπάρχει κίνδυνος να μην έχουμε προτάσεις προς νομοθέτηση.
<P>
Ασφαλώς πρέπει να νομοθετούμε καλύτερα -τόσο εκείνοι που προτείνουν νομοθεσία όσο και εκείνοι που την τροποποιούν και την εγκρίνουν- αλλά δεν πρέπει να συγχέουμε τη βελτίωση της νομοθεσίας με τη μείωση της νομοθεσίας...
<P>
(Χειροκροτήματα)
<P>
... ούτε πρέπει η βελτίωση της νομοθεσίας να αποβεί εις βάρος των δικαιωμάτων -ιδίως των κοινωνικών και περιβαλλοντικών δικαιωμάτων- που ορίζονται στο κοινοτικό κεκτημένο.
<P>
Επίσης, σε αυτή τη στιγμή του αποχαιρετισμού, πρέπει να σας εκφράσω τον φόβο μου ότι η κατεύθυνση της Ένωσης προς μια λειτουργία με διακυβερνητικό τρόπο μπορεί να οδηγήσει σε μειωμένο ρόλο του Ευρωπαϊκού Κοινοβουλίου. Θα πρέπει να επαγρυπνούμε προκειμένου να μην επιτρέψουμε να συμβεί αυτό.
<P>
Το Κοινοβούλιο δεν είναι μόνο συννομοθέτης. Δεν εγκρίνουμε απλώς νόμους εδώ. Αναλαμβάνουμε επίσης πρωτοβουλίες όταν το απαιτούν οι συνθήκες. Αυτό το επιτυγχάνουμε δημιουργώντας προσωρινές επιτροπές ή εξεταστικές επιτροπές.
<P>
Έχουμε δημιουργήσει δύο πολύ σημαντικές επιτροπές. Μία σχετικά με τις εικαζόμενες δραστηριότητες της CIA, η οποία συνέβαλε στην ενίσχυση της σημασίας της διασφάλισης των δημοκρατικών αξιών επί των οποίων βασίζεται η Ένωσή μας και η οποία πρέπει να χρησιμεύσει ως παράδειγμα. Δεν μπορούμε να απαιτούμε από τους άλλους να ενεργούν κατά έναν τρόπο που δεν τηρούμε εμείς οι ίδιοι.
<P>
Όσον αφορά την επιτροπή σχετικά με την εταιρεία "Equitable Life", είναι σαφές ότι συμβάλαμε στον εντοπισμό των υπευθύνων μιας οικονομικής καταστροφής, η οποία έχει ζημιώσει σοβαρά χιλιάδες ευρωπαίους πολίτες.
<P>
Κυρίες και κύριοι, μας έχει επίσης απασχολήσει έντονα η παράνομη μετανάστευση, ένα πρόβλημα που επηρεάζει την κοινωνικοοικονομική ισορροπία της Ευρώπης και βρίσκεται στο επίκεντρο των αξιών που υπερασπιζόμαστε και το οποίο προκαλεί δράματα που μας επηρεάζουν όλους.
<P>
Στείλαμε αποστολές στη Θέουτα, στη Μελίγια, στην Λαμπεντούσα, στις Κανάριες Νήσους, στο Παρίσι και στη Μάλτα, και αυτές μας επέτρεψαν να βελτιώσουμε τον τρόπο μεταχείρισης των παράνομων μεταναστών και των αιτούντων άσυλο και υπενθύμισαν στις κυβερνήσεις τις ευθύνες τους σε αυτόν τον τομέα. Ήταν ένα πολύ σημαντικό έργο επί τόπου, το οποίο συνοδεύτηκε από μια πολύ ενεργό συμμετοχή στον προβληματισμό σχετικά με το μέλλον της Ευρώπης.
<P>
Θα θυμάστε ότι το Κοινοβούλιο ενέκρινε τη Συνταγματική Συνθήκη με πλειοψηφία, ότι, ως Πρόεδρός του, υπερασπίστηκα αυτή τη θέση στις συζητήσεις για τα δημοψηφίσματα σε διάφορες χώρες -όχι μόνο στη δική μου- και ότι, μετά το γαλλικό και το ολλανδικό "όχι", και ενώ πολλοί άλλοι παρέμεναν σιωπηλοί, εμείς αναλάβαμε σημαντικές πρωτοβουλίες στο πλαίσιο της διαδικασίας προβληματισμού σε συνεργασία με την Επιτροπή, μια διαδικασία που η γερμανική Προεδρία θεωρεί πλέον ότι έχει ολοκληρωθεί.
<P>
" Διάσκεψη των Προέδρων αφοσιώθηκε ιδιαίτερα σε αυτή την αποστολή, διενεργώντας επισκέψεις σε κάθε χώρα της Προεδρίας και διεξάγοντας συζητήσεις με την κοινωνία των πολιτών σε κάθε χώρα.
<P>
Τώρα δεν είναι η κατάλληλη στιγμή να αναλύσουμε τη σοβαρότητα της κρίσης που αντιμετωπίζει η Ένωση ως αποτέλεσμα της απόρριψης της Συνταγματικής Συνθήκης. Γνωρίζουμε όλοι πόσο σοβαρή είναι αυτή η κρίση. Αλλά στην τελευταία μου ομιλία ως Πρόεδρος, θα απαιτήσω να συμμετάσχει το Κοινοβούλιο ενεργά στην αναζήτηση λύσης και χαίρομαι που η γερμανική Προεδρία με ενημέρωσε ότι θα ζητήσει από το Ευρωπαϊκό Κοινοβούλιο να ορίσει έναν εκπρόσωπο γι' αυτόν τον σκοπό και ότι προτίθεται να ζητήσει το ίδιο από την Επιτροπή και από τα κράτη μέλη.
<P>
Ξεκινήσαμε μια ολόκληρη σειρά πρωτοβουλιών σχετικά με την ικανότητα απορρόφησης της ΕΕ, την οποία μετονομάσαμε σε ικανότητα "ολοκλήρωσης", και σχετικά με το κόστος της απουσίας ενός Συντάγματος, ζητώντας από την Επιτροπή να εκπονήσει μια έκθεση σχετικά με αυτό το θέμα. Το κάναμε αυτό διότι η μεγάλη πλειοψηφία των βουλευτών του Κοινοβουλίου -όχι όλοι μας, όπως αποδείχτηκε όταν ακούσαμε τον ευρωπαϊκό ύμνο- πιστεύουμε στην ανάγκη για μια πολιτική Ευρώπη που θα μπορεί να διαδραματίσει έναν ρόλο διεθνώς ως παγκόσμιος παράγοντας, και μπορώ να σας πω ότι υπάρχει πολύ μεγάλη επιθυμία για την Ευρώπη στον κόσμο, ότι η Ευρώπη χαίρει εκτίμησης και είναι επιθυμητή σε όλο τον κόσμο, ίσως περισσότερο απ' ό,τι στο εσωτερικό της ίδιας της Ευρώπης.
<P>
Ανταποκρινόμενοι σε αυτή τη ζήτηση για την Ευρώπη, αναπτύξαμε αυτό που είναι σήμερα γνωστό ως κοινοβουλευτική διπλωματία.
<P>
Έχω επισκεφθεί προσωπικά διάφορες χώρες που δεν είναι κράτη μέλη για να εξηγήσω τι είναι η Ευρώπη, να ακούσω τα προβλήματά τους σχετικά με τον παγκοσμιοποιημένο κόσμο, και με εμάς ειδικότερα, και ορισμένες φορές για να διαπραγματευτώ. Στην Ινδία, στην Κίνα, σε πολλές χώρες της Λατινικής Αμερικής, στην Αφρική, σε όλες τις υποψήφιες προς ένταξη χώρες και σχεδόν σε όλες τις μεσογειακές χώρες.
<P>
Αλλά δεν ήμουν μόνος σε αυτό το έργο. Οι δραστηριότητες των εκλογικών παρατηρητών μας είναι πολύ σημαντικές στον κόσμο σήμερα.
<P>
Γνωρίζετε ότι έχουμε στείλει τριάντα τρεις αντιπροσωπείες σε είκοσι έξι χώρες και ότι διακόσιοι σαράντα δύο βουλευτές έχουν λάβει μέρος σε αυτές; Γνωρίζετε τον ρόλο που διαδραματίσαμε στην Ουκρανία, στην Παλαιστίνη, στο Αφγανιστάν, στο Κονγκό και στη Βενεζουέλα, για να αναφέρω μόνο τα πιο σημαντικά μέρη;
<P>
Ναι, μπορούμε να είμαστε ικανοποιημένοι με τον ρόλο μας στον κόσμο. Πηγαίνουμε στον κόσμο και τον δεχόμαστε εδώ.
<P>
Οι αρχηγοί κρατών των κρατών μελών της Ένωσης έρχονται εδώ, αλλά, κατόπιν πρόσκλησης του Προέδρου του Κοινοβουλίου, δεκαπέντε αρχηγοί κρατών άλλων χωρών έχουν επίσης μιλήσει εδώ σε χρονικές στιγμές που είναι σημαντικές για εκείνους και για εμάς.
<P>
Μερικά από τα ονόματά τους το δείχνουν ξεκάθαρα: Viktor Yuschenko, Hamid Karzai, Mahmoud Abbas, Fuad Siniora, Evo Morales, Ellen Johnson Sirleaf, μεταξύ άλλων.
<P>
Και σε αυτό το πλαίσιο η πολιτική σημασία μας έχει αυξηθεί και αυτός είναι άλλος ένας λόγος που πρέπει να νιώθουμε υπερήφανοι για το έργο μας σε αυτό το θεσμικό όργανο.
<P>
Μπορούμε επίσης να είμαστε ικανοποιημένοι με τον ρόλο που διαδραματίζει το βραβείο Ζαχάρωφ, το οποίο ενθαρρύνει τόσο πολύ τους ανθρώπους που αγωνίζονται για την ελευθερία, όπως μας είπε ο Alexander Milinkievitch τον Δεκέμβριο, ή όπως μου υπενθύμισε η Leyla Zana, όταν μου είπε στην Κωνσταντινούπολη πόσο σημαντική ήταν για την ίδια και για τον αγώνα της η δυνατότητα να έρθει στο Στρασβούργο και να δει το πρόσωπό της στις τηλεοπτικές οθόνες όλου του κόσμου, και σε ποιον βαθμό τη βοηθήσαμε στον αγώνα της. Επομένως, λυπάμαι που δεν κατορθώσαμε να υποδεχτούμε τις Κυρίες με τα Λευκά, ή την Aung San Suu Kyi, τη νικήτρια του βραβείου Ζαχάρωφ το 1990, η οποία εξακολουθεί να βρίσκεται σε κατ' οίκον περιορισμό στη χώρα της δεκαεπτά χρόνια αργότερα.
<P>
(Χειροκροτήματα)
<P>
Κυρίες και κύριοι,
<P>
Τους τελευταίους τριάντα μήνες, η υπεράσπιση των δημοκρατικών αξιών και των ανθρωπίνων δικαιωμάτων εδραιώθηκε ως ένα από τα κύρια χαρακτηριστικά μας.
<P>
Αυτό το Κοινοβούλιο είναι γνωστό για την υπεράσπιση των ανθρωπίνων δικαιωμάτων, ένα κεντρικό θέμα στις σχέσεις μας με άλλες χώρες. Οι αντιπροσωπείες μας εργάζονται εντατικά σε αυτόν τον τομέα και αποτέλεσε επίσης ένα βασικό στοιχείο σε όλα τα επίσημα ταξίδια μου.
<P>
Έχω συζητήσει το θέμα -ορισμένες φορές με συγκεκριμένα αποτελέσματα- στην Κολομβία, στην Κίνα, στην Τυνησία, στην Αίγυπτο, στην Αλγερία, στην Τουρκία... Και στο Λάχτι, στη Φινλανδία, μπόρεσα να απευθυνθώ στον Πρόεδρο Putin ανοιχτά, λέγοντάς του ότι η Ευρώπη δεν θα ανταλλάξει τα ανθρώπινα δικαιώματα με ενέργεια.
<P>
Επίσης εργαστήκαμε για να προωθήσουμε τη συνεργασία μεταξύ μεγάλων περιφερειακών ομάδων.
<P>
Στην Ευρωμεσογειακή Κοινοβουλευτική Συνέλευση συνεισφέραμε σημαντικά στη διαδικασία της Βαρκελώνης. Δυστυχώς, όμως, αυτή συνέπεσε με την αύξηση της έντασης μεταξύ του δυτικού και του ισλαμικού κόσμου. " Ευρωμεσογειακή Κοινοβουλευτική Συνέλευση εξακολουθεί να είναι το μοναδικό μέρος όπου είναι δυνατό να υιοθετηθούν κοινές θέσεις απέναντι σε καταστάσεις σύγκρουσης, όπως συνέβη στην περίπτωση της κρίσης σχετικά με τις γελοιογραφίες του Μωάμεθ και τον πόλεμο στον Λίβανο.
<P>
Κυρίες και κύριοι, πρέπει να κρατήσουμε την Ευρωμεσογειακή Κοινοβουλευτική Συνέλευση ζωντανή και ενεργή, διότι το μεγαλύτερο γεωπολιτικό πρόβλημα της Ευρώπης είναι οι σχέσεις της με τον ισλαμικό κόσμο, διότι η Μεσόγειος είναι το πιο άνισο σύνορο στον κόσμο και διότι όλα τα προβλήματα της εποχής μας συγκεντρώνονται εκεί.
<P>
Το έργο της Συνέλευσης Ίσης Εκπροσώπησης ΑΚΕ-ΕΕ ήταν κρίσιμο προκειμένου να μην γίνει η Αφρική η ξεχασμένη ήπειρος της παγκοσμιοποίησης.
<P>
Ήμασταν επίσης αποφασισμένοι να δημιουργήσουμε την Ευρωλατινοαμερικανική Κοινοβουλευτική Συνέλευση και, πράγματι συστάθηκε μετά από εντατικές εργασίες κατά τη διάρκεια του καλοκαιριού. Ελπίζω ότι το Κοινοβούλιο θα προσδώσει σε αυτό το νέο μέσο για τις σχέσεις μεταξύ της Ευρώπης και της Λατινικής Αμερικής όλη τη σημασία που του αξίζει.
<P>
Ξεπεράσαμε τη δυσπιστία και τον ανταγωνισμό με τα εθνικά κοινοβούλια. Διεξαγάγαμε συστηματικές διακοινοβουλευτικές διασκέψεις, διότι πρέπει να εργαζόμαστε από κοινού, με τους βουλευτές και τους γερουσιαστές των κοινοβουλίων κάθε χώρας, και ελπίζω ότι το έθιμο της διεξαγωγής διασκέψεων κατά τη διάρκεια κάθε Προεδρίας που μας επιτρέπει να εργαζόμαστε από κοινού θα συνεχιστεί.
<P>
Κυρίες και κύριοι,
<P>
Αφήνοντας αυτή την υψηλή θέση, διαπιστώνω, όπως και εσείς, ότι η Ευρωπαϊκή Ένωση αναζητά μια οικονομική και κοινωνική απάντηση στην παγκοσμιοποίηση, το μεγάλο θέμα του καιρού μας, και πολλοί Ευρωπαίοι, πολλοί από τους πολίτες που εκπροσωπούμε εδώ, αντιλαμβάνονται τώρα την παγκοσμιοποίηση περισσότερο σαν κίνδυνο παρά σαν ευκαιρία. Μπορεί να το μετανιώσουμε αυτό η όχι, ωστόσο αυτή είναι η πραγματικότητα.
<P>
Σύμφωνα με την Eurostat, το 56% ήταν υπέρ της παγκοσμιοποίησης το 2003. Σύμφωνα με την τελευταία μελέτη της Eurostat, το ποσοστό αυτό ανέρχεται σήμερα μόλις στο 37%. Μια πτώση είκοσι μονάδων σε τρία χρόνια είναι αναμφισβήτητα ένα ανησυχητικό φαινόμενο.
<P>
Υπάρχουν μεγάλες διαφορές μεταξύ των χωρών. Δεν έχουν όλες οι ευρωπαϊκές χώρες την ίδια άποψη επί του θέματος. Είμαι σίγουρος, ωστόσο, ότι αν η καθεμιά από αυτές έπρεπε να αντιμετωπίσει μόνη της τον παγκοσμιοποιημένο κόσμο, θα ένιωθε πολύ μόνη, θα ένιωθε καταβεβλημένη από το μέγεθος των προκλήσεων που μπορούμε να αντιμετωπίσουμε πολύ πιο αποτελεσματικά μαζί. Μαζί μπορούμε να κάνουμε περισσότερα και πρέπει επομένως να ενισχύσουμε την Ένωσή μας στην αναζήτηση μιας κοινής ενεργειακής πολιτικής, ειδικά όταν είχαμε ένα τέτοιο κάλεσμα αφύπνισης σε σχέση με το φυσικό αέριο από την Ανατολή.
<P>
Μέχρι στιγμής δεν είχαμε μια ενεργειακή πολιτική στην Ευρώπη. Απλά έχουμε εφαρμόσει την πολιτική ανταγωνισμού μας στον ενεργειακό τομέα σαν να ήταν ένας οποιοσδήποτε άλλος τομέας. Αυτό δεν είναι αρκετό, ωστόσο, διότι οι αγορές, η αγορά, η πιο αποδοτική αγορά, δεν δημιουργεί ενέργεια, ούτε ασφάλεια, ούτε ικανότητα διαπραγμάτευσης με τρίτες χώρες.
<P>
Είμαι απολύτως πεπεισμένος ότι στον αυριανό κόσμο υπάρχουν δύο πράγματα που θα συνδέονται αδιάρρηκτα: η ενέργεια και το περιβάλλον, και αυτή η αδιάρρηκτη σύνδεση θα δώσει στην Ευρώπη έναν νέο λόγο ύπαρξης.
<P>
" Ευρώπη μπορεί επίσης να βρει έναν νέο λόγο ύπαρξης σε σχέση με τα προβλήματα μετανάστευσης, ένα καίριο αντιστάθμισμα της δημογραφικής μας αδυναμίας. Βραχυπρόθεσμα, το δημογραφικό έλλειμμα της Ευρώπης μπορεί να καλυφθεί μόνο μέσω περισσότερων μεταναστών. Αλλά ενώ αναζητάμε μια πολιτική μετανάστευσης, απελπισμένοι άνθρωποι από τον υπανάπτυκτο κόσμο διακινδυνεύουν τις ζωές τους στην προσπάθεια να φτάσουν στις ακτές μας. Είναι φαντασίωση να πιστεύουμε ότι, έχοντας καταργήσει τα εσωτερικά σύνορα που μας χωρίζουν, έχοντας αποφασίσει να μην έχουμε σύνορα ανάμεσά μας, μπορούμε να συνεχίσουμε ο καθένας με τη δική του μεταναστευτική πολιτική, ελέγχοντας ο καθένας τα δικά του εξωτερικά σύνορα.
<P>
Πρέπει να πούμε στους Ευρωπαίους ότι χρειαζόμαστε τους μετανάστες, αλλά πρέπει να είμαστε σε θέση να τους ενσωματώσουμε στην κοινωνία μας. Καμία πολιτική για τον έλεγχο της μετανάστευσης δεν μπορεί να είναι επιτυχημένη χωρίς την ανάπτυξη των χωρών προέλευσης. Οποιοσδήποτε κάνει ένα ταξίδι γύρω από το τόξο του Νίγηρα θα το καταλάβει απόλυτα αυτό.
<P>
" Ευρωπαϊκή Ένωση αναζητά επίσης ιδίους πόρους. Πόρους που θα είναι πραγματικά δικοί της. Στις δύο τελευταίες διακοινοβουλευτικές διασκέψεις αφιερώσαμε τη συζήτηση σε αυτό το θέμα. Χρειαζόμαστε ένα σύστημα που θα μας επιτρέπει να επιτυγχάνουμε δημοσιονομικές συμφωνίες που δεν θα κυριαρχούνται από βραχυπρόθεσμες ανησυχίες για το καθαρό ισοζύγιο κάθε χώρας από αμιγώς λογιστική άποψη. Αυτός ο τρόπος συζήτησης των δημοσιονομικών προοπτικών δεν θα δώσει ποτέ στην Ένωση έναν φιλόδοξο προϋπολογισμό.
<P>
Για εμάς τους κοινοβουλευτικούς, αυτό είναι ένα εξαιρετικά σημαντικό θέμα. Θυμηθείτε ότι τον πρώτο καιρό του κοινοβουλευτισμού, το σύνθημα ήταν "όχι φορολόγηση χωρίς εκπροσώπηση". Λοιπόν, όταν πρόκειται για τη σημερινή οικοδόμηση της πολιτικής Ευρώπης, ίσως μπορούμε να πούμε το αντίθετο: "όχι αληθινή εκπροσώπηση χωρίς φορολόγηση".
<P>
(Χειροκροτήματα)
<P>
Κυρίες και κύριοι,
<P>
Οι ευρωπαίοι πολίτες περιμένουν από την Ένωσή τους να συμβάλει στην επίλυση πολλών από τα προβλήματα που επηρεάζουν τις ζωές τους. Συχνά πιστεύουν ότι η Ευρώπη δεν είναι αρκετά παρούσα στα σημαντικά θέματα που καμία χώρα δεν μπορεί να επιλύσει μόνη της και ότι είναι υπερβολικά παρούσα σε θέματα ήσσονος σημασίας.
<P>
Όπως μας υπενθυμίζει συχνά η Επιτροπή, η Ευρωπαϊκή Ένωση πρέπει να αυξήσει τη νομιμότητά της παράγοντας αποτελέσματα μέσω καλών πολιτικών. Αλλά έχουμε το μικρό πρόβλημα ότι οι καλές πολιτικές δεν φυτρώνουν στα δέντρα. Οι καλές πολιτικές είναι προϊόν ισχυρών, αποτελεσματικών και δημοκρατικών θεσμών.
<P>
Αυτό το Κοινοβούλιο, το σύμβολο της αντιπροσωπευτικής ευρωπαϊκής δημοκρατίας, το έμβρυο της υπερεθνικής δημοκρατίας που οικοδομούμε, πρέπει επομένως να συνεχίσει να βελτιώνει τον τρόπο λειτουργίας του προκειμένου να βοηθήσει στην επανεκκίνηση της ευρωπαϊκής οικοδόμησης.
<P>
Εκφράζοντας αυτή την ευχή, θα ήθελα να ολοκληρώσω με έναν υποθετικό διάλογο μεταξύ του Jean Monnet και του ισπανού ποιητή Antonio Machado, ενός από τους μεγάλους ποιητές μας, ο οποίος πέθανε στην εξορία και ο οποίος έγραψε ένα ποίημα που κάθε Ισπανός γνωρίζει:
<P>
"Όλα είναι περαστικά και όλα μένουν. Αλλά η μοίρα των ανθρώπων είναι να είναι περαστικοί".
<P>
Ναι, θα μπορούσε να απαντήσει ο Monnet, οι άνθρωποι είναι περαστικοί, αλλά οι θεσμοί μένουν. Κανείς δεν μπορεί να μεταδώσει όλη την εμπειρία του στους άλλους και επομένως τίποτα δεν μπορεί να γίνει χωρίς τους θεσμούς.
<P>
Ναι, κυρίες και κύριοι, όλα είναι περαστικά. Αλλά το σημαντικό δεν είναι ότι ο καθένας μας είναι περαστικός, αλλά ότι έχουμε θεσμούς που παραμένουν και είναι μάρτυρες της ιστορίας που γράφουμε μαζί.
<P>
Ναι, κυρίες και κύριοι, όλα μένουν. Μένουν συναισθήματα και εντυπώσεις, σε προσωπικό και πολιτικό επίπεδο και αυτό είναι το πιο σημαντικό ανθρώπινο κεφάλαιο που έχουμε.
<P>
Μένουν ήσυχες στιγμές, τις οποίες κανείς δεν θα μάθει, και επίσημες στιγμές, όπως οι συνεδριάσεις του Ευρωπαϊκού Συμβουλίου στις οποίες είχα την τιμή να παρίσταμαι εξ ονόματός σας. Εξ ονόματός σας απευθύνθηκα σε αρχηγούς κρατών και κυβερνήσεων και μπορώ να σας πω ότι μας ακούν με όλο και μεγαλύτερη προσοχή και μας προσκαλούν όλο και περισσότερο να συμμετάσχουμε στις εργασίες τους. Αυτή είναι μια ικανοποίηση που επιθυμώ να μοιραστώ μαζί σας.
<P>
Ήταν μεγάλη μου τιμή να είμαι Πρόεδρος του Ευρωπαϊκού Κοινοβουλίου.
<P>
Θα ήθελα να σας ευχαριστήσω για την εμπιστοσύνη σας στο πρόσωπό μου και εύχομαι στον διάδοχό μου κάθε επιτυχία.
<P>
Σας ευχαριστώ πολύ.
<P>
(Το Σώμα, όρθιο, χειροκροτεί τον ομιλητή)
<SPEAKER ID="020" NAME="Joseph Daul">
εξ ονόματος της Ομάδας PPE-DE. - (FR) Κύριε Πρόεδρε, κυρίες και κύριοι, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, επιτρέψτε μου να απευθύνω θερμούς χαιρετισμούς στη Ρουμανία και τη Βουλγαρία ως νέα μέλη της ευρωπαϊκής οικογένειας και να καλωσορίσω τους νέους βουλευτές του ΕΚ από αυτές τις δύο χώρες. Αυτό είναι τώρα το σπίτι τους. Συνεργαζόμασταν με τους βούλγαρους και ρουμάνους παρατηρητές από τον Σεπτέμβριο του 2005, και είμαι βέβαιος ότι θα συνεχίσουμε να συνεργαζόμαστε εξαιρετικά και τα επόμενα χρόνια.
<P>
Όσον αφορά την Ομάδα μας, αυτές οι νέες προσχωρήσεις συνιστούν γεγονός εξαιρετικής σημασίας. " ΕΕ των 27 πρέπει τώρα να αντιμετωπίσει τις μεγάλες προκλήσεις του μέλλοντος. Πιστεύω ότι θα το πράξει με όσο το δυνατόν πιο ενωτικό και, το σημαντικότερο, πιο υπεύθυνο τρόπο.
<P>
Ένα είναι βέβαιο: οι ισχύουσες Συνθήκες δεν μας εξοπλίζουν πλέον επαρκώς για να αντιμετωπίσουμε τη νέα πραγματικότητα. Αυτό που χρειαζόμαστε, και όσο ταχύτερα τόσο καλύτερα, είναι νέοι θεσμικοί κανόνες του παιχνιδιού, χωρίς τους οποίους η Ευρώπη δεν θα είναι σε θέση να επιλύσει τα μείζονα προβλήματα που αντιμετωπίζει η ήπειρος.
<P>
Από την εκλογή σας, πριν από δυόμισι χρόνια, κύριε Πρόεδρε, το Κοινοβούλιο σημείωσε μεγάλη πρόοδο οι αρμοδιότητες που διαθέτει σήμερα, ο τρόπος με τον οποίο εκπληρώνει τα καθήκοντά του και η πολιτική ωριμότητά του είναι πράγματα εμφανή και όλοι μπορούν να τα διαπιστώσουν.
<P>
Για να παραθέσω μόνο δύο παραδείγματα, η οδηγία για τις υπηρεσίες στην εσωτερική αγορά και ο κανονισμός REACH για τα χημικά προϊόντα είναι δύο σημαντικές περιπτώσεις στις οποίες το Κοινοβούλιο έχει διαδραματίσει βασικό ρόλο. Μια άλλη θετική εξέλιξη είναι ότι οι σχέσεις με την Επιτροπή έχουν καθοριστεί καλύτερα με τη νέα συμφωνία πλαίσιο. Δεν αμφιβάλλω, κυρία Wallström, ότι όπως το Κοινοβούλιο, έτσι και η Επιτροπή θα τιμήσει όλες τις σχετικές υποχρεώσεις που ανέλαβε.
<P>
" Ευρώπη θα προχωρήσει μόνον αν τα ευρωπαϊκά θεσμικά όργανα, και ιδιαίτερα η Επιτροπή και το Κοινοβούλιο, εργαστούν σε κλίμα αμοιβαίου σεβασμού και θετικής συνεργασίας.
<P>
Κύριε Πρόεδρε, εργαστήκατε σκληρά για να ενισχύσετε τον διάλογο μεταξύ του Ευρωπαϊκού Κοινοβουλίου και των εθνικών κοινοβουλίων. Έτσι θα κατορθώσουμε να πείσουμε τους πολίτες για τη σημασία της δράσης που αναλαμβάνεται από κοινού από τα κράτη μέλη της ΕΕ για να αντιμετωπίσουν τα καθημερινά προβλήματα που τους απασχολούν. Οφείλουμε να ενισχύσουμε αυτήν την εταιρική σχέση και να βελτιώσουμε τη δομή της. Για την εκπλήρωση αυτού του στόχου, η Ομάδα ΕΛΚ-ΕΔ θα προτείνει ισχυρές πρωτοβουλίες.
<P>
Κατά τη διάρκεια της θητείας σας, κύριε Πρόεδρε, δείξατε ότι το Κοινοβούλιο είναι ικανό να λειτουργεί αποτελεσματικά με εκπροσώπους των 25 κρατών μελών, τώρα 27, συμπεριλαμβανομένων των βούλγαρων και ρουμάνων παρατηρητών. Προκειμένου αυτό να λειτουργήσει ακόμη καλύτερα στο μέλλον, είχατε τη φρόνηση να προτείνετε κοινοβουλευτική μεταρρύθμιση, η οποία θα μας βοηθήσει και στην εκπλήρωση αυτού του στόχου από τότε που θα εγκριθεί.
<P>
Πετύχατε επίσης, μαζί με τη Λουξεμβουργιανή Προεδρία, να φέρετε εις πέρας τη διαδικασία έγκρισης του καθεστώτος των βουλευτών του Ευρωπαϊκού Κοινοβουλίου, και σας συγχαίρω γι' αυτό. Γνωρίζουμε όλοι ότι το έργο που είχατε να επιτελέσετε ήταν ιδιαίτερα δύσκολο.
<P>
Κύριε Πρόεδρε αγαπητέ μου κύριε Borrell υπήρξατε ο Πρόεδρος όλων μας. " Ομάδα ΕΛΚ-ΕΔ σας εμπιστεύθηκε και εσείς δεν μας απογοητεύσατε. Υπήρξατε πάντοτε ανοικτός σε αιτήματα που υπέβαλλαν οι βουλευτές αυτού του Σώματος. Φροντίσατε να ακουστεί στεντόρεια η φωνή του Κοινοβουλίου, ιδιαίτερα στις συνεδριάσεις του Ευρωπαϊκού Συμβουλίου. Εξ ονόματος της Ομάδας ΕΛΚ-ΕΔ, θα ήθελα να σας ευχαριστήσω θερμά. Ως μήνυμα καλής τύχης, θα ήθελα να δανειστώ τα λόγια του Federico García Lorca, συγχωρήστε τα ισπανικά μου: "Caminante, no hay camino. Se hace camino al andar." (Διαβάτη, δεν υπάρχει δρόμος. Τον δρόμο τον χαράζεις βαδίζοντας.)
<P>
(Χειροκροτήματα)
<SPEAKER ID="021" NAME="Martin Schulz">
εξ ονόματος της Ομάδας PSE. - (DE) Κύριε Πρόεδρε, κυρίες και κύριοι, θα ήθελα αρχικά να συγχαρώ κι εγώ τον κ. Daul, που πιστεύω ότι ανέλαβε το δυσκολότερο έργο από όσους βρίσκονται σήμερα στην Ολομέλεια. Του εύχομαι καλή επιτυχία στην ηγεσία της όχι και τόσο εύκολης αυτής Ομάδας, της οποίας είναι ο νέος πρόεδρος. Αγαπητέ μου Joseph, σου εύχομαι οι αποφάσεις σου να είναι πάντα σωστές.
<P>
Καλωσορίζω τους συναδέλφους μας από τη Βουλγαρία και τη Ρουμανία. Εμείς, στη Σοσιαλιστική Ομάδα στο Ευρωπαϊκό Κοινοβούλιο, αγωνιστήκαμε όσο κανείς για να διατηρήσουμε την προθεσμία της 1ης Ιανουαρίου 2007, επειδή ήμασταν της γνώμης ότι όσο πιο γρήγορα επιτευχθεί η αποκατάσταση της ενότητας της ηπείρου μας με ελευθερία, ειρήνη και -σύντομα- αδιαίρετη ευημερία, τόσο το καλύτερο. Σήμερα είναι μια καλή ημέρα, γιατί από σήμερα βρίσκονται επίσημα κοντά μας οι συνάδελφοι από τη Βουλγαρία και τη Ρουμανία. Για την Ομάδα μας αποτελεί και αυτό μια επιτυχία.
<P>
(Χειροκροτήματα)
<P>
Για μένα, είναι σημαντικό για δύο λόγους να ευχαριστήσω εσάς, κύριε Borrell. Θα αρχίσω ζητώντας συγγνώμη. Πρέπει να σας ζητήσω συγγνώμη για όλες αυτές τις απερίγραπτες συνεδριάσεις της Διάσκεψης των Προέδρων, των οποίων προεδρεύσατε και στις οποίες ήσασταν υποχρεωμένος να υποστείτε και να ανεχτείτε εμένα και το ως γνωστόν υπερβολικά ήρεμο ταμπεραμέντο μου, το οποίο προσπαθήσατε να χαλιναγωγήσετε κατά την εποπτεία των διαδικασιών. Δεν επιτύχατε όλες τις φορές αυτό που θέλατε αλλά -από την άλλη- ούτε και εγώ. Σας ζητώ προσωπικά συγγνώμη για όλα όσα σας έκανα.
<P>
Ωστόσο, κύριε Πρόεδρε, θέλω να σας πω, εξ ονόματος της Σοσιαλιστικής Ομάδας, πως υπήρξατε ένας εξαιρετικά αξιοπρεπής πρόεδρος αυτού του Σώματος. Εκπροσωπήσατε το Σώμα τόσο εντός όσο και εκτός της Ευρώπης με μεγάλη αξιοπρέπεια και κερδίσατε έτσι μεγάλο σεβασμό. Ένα μέλος του Ευρωπαϊκού Συμβουλίου μου είπε πως δεν υπάρχει ούτε ένας αρχηγός κράτους ή κυβέρνησης που να μην ακούει προσεκτικά στα συμβούλια των αρχηγών κρατών και κυβερνήσεων, όταν λαμβάνει τον λόγο ο Josep Borrell. Οι λόγοι είναι δύο: η προσωπική σας αξιοπρέπεια και το ευφυές περιεχόμενο των ομιλιών σας, και το γεγονός ότι υπήρξατε ένας εξαίρετος εκπρόσωπος αυτού του ελεύθερα εκλεγμένου ευρωπαϊκού θεσμικού οργάνου οφείλεται εξίσου και στα δύο αυτά στοιχεία.
<P>
.
<P>
Εμείς στη Σοσιαλιστική Ομάδα σας ψηφίσαμε και πολλά μέλη του Σώματος σας εμπιστεύτηκαν όταν ήσασταν νέος και άγνωστος και νομίζω ότι μιλώ σήμερα εξ ονόματος όλων λέγοντας ότι δικαιολογήσατε από κάθε άποψη αυτήν την εμπιστοσύνη.
<P>
Εμείς στη Σοσιαλιστική Ομάδα χαιρόμαστε γιατί τώρα επιστρέφετε και πάλι στις τάξεις μας και θα γίνετε και πάλι ένας συνηθισμένος βουλευτής. Όλοι όσοι σας γνωρίζουν, ξέρουν ότι θα είσαστε ένας συνηθισμένος, σεμνός βουλευτής τυο Σώματος, γιατί έχετε την ικανότητα να ασκήσετε ένα ανώτερο λειτούργημα και ύστερα να επιστρέψετε στην ανωνυμία των τάξεων των βουλευτών. Αυτό το είδος μετριοφροσύνης ίσως είναι το πιο χαρακτηριστικό και εξαιρετικό γνώρισμα της προσωπικότητας του Josep Borrell.
<P>
Σας ευχαριστώ, λοιπόν, θερμά εξ ονόματος της Ομάδας μου για όσα προσφέρατε σε αυτό το Σώμα!
<P>
(Χειροκροτήματα)
<SPEAKER ID="022" NAME="Graham Watson">
εξ ονόματος της Ομάδας ALDE. - (EN) Κύριε Πρόεδρε, θα είμαι ειλικρινής: δεν υπήρξατε ο υποψήφιος της Ομάδας μου το 2004. Εμείς είχαμε προτείνει τον Bronisław Geremek, έναν εκ των ιδρυτών και αρχιτεκτόνων της σημερινής Ευρώπης των 27 κρατών μελών και σύμβολο της επανένωσης της Ευρώπης. Υπήρξατε όμως κύριος και δίκαιος κατά τη διάρκεια της προεδρίας σας στο Κοινοβούλιο: φερθήκατε στους βουλευτές με ευγένεια και χειριστήκατε τις εργασίες του με υπομονή και ηρεμία. Ως νέος στο Κοινοβούλιο, δεν είναι εύκολο να σας ζητείται να το καθοδηγήσετε, αλλά εσείς ανταποκριθήκατε στην πρόκληση. Λαμβάνοντας υπόψη τα λόγια του κ. Schulz, αναρωτιέμαι μήπως φοβάται για τη δική του θέση σε περίπτωση που επιστρέψετε στα έδρανά του!
<P>
(Γέλια)
<P>
Κύριε Πρόεδρε, εγώ ειδικά εκτιμώ τη δέσμευσή σας απέναντι στους πολίτες μας. Καλέσατε πολλούς από εμάς να σας συνδράμουμε στο έργο σας ως ενεργού Ευρωπαίου στην πατρίδα σας. Επιδείξατε επίσης αξιέπαινη αφοσίωση και σχεδόν αστείρευτη ενεργητικότητα κατά την προώθηση της Ευρωπαϊκής Ένωσης σε ολόκληρη την ήπειρο, και ειδικότερα η ενασχόλησή σας με τους νέους της Ευρώπης σημάδεψε το έργο σας.
<P>
Ωστόσο, το έργο αυτό δεν περιορίσθηκε στην Ευρωπαϊκή Ένωση: ως Πρόεδρος του Κοινοβουλίου δραστηριοποιηθήκατε και πέραν των συνόρων μας προωθώντας την Ευρωμεσογειακή Κοινοβουλευτική Συνέλευση, διευκολύνοντας τη δημιουργία της Ευρωλατινοαμερικανικής Κοινοβουλευτικής Συνέλευσης και άλλα πολλά. Εντούτοις, υποθέτω ότι η μεγαλύτερη επιτυχία σας κατά τη διάρκεια της προεδρίας σας ήταν η εποπτεία της επιτυχούς ένταξης των παρατηρητών της Βουλγαρίας και της Ρουμανίας στο Κοινοβούλιο.
<P>
" σημερινή παρουσία νέων βουλευτών σηματοδοτεί την ολοκλήρωση της πέμπτης διεύρυνσης της Ένωσής μας. Το θέαμα δύο νέων Επιτρόπων εδώ σήμερα, των Leonard Orban και Meglena Kuneva -που ανέλαβαν καθήκοντα την 1η Ιανουαρίου- μας γεμίζει αγαλλίαση, και η παρουσία δύο νέων χωρών στο Συμβούλιο Υπουργών ενισχύει την Ένωσή μας, καθώς προετοιμάζεται για μια σημαντική επέτειο.
<P>
Κύριε Πρόεδρε, ο προκάτοχός σας, ο Pat Cox, κατέβαλε μεγάλη προσπάθεια για τον εκσυγχρονισμό του Κοινοβουλίου μας. Αν και αναγνωρίζει τις μεταρρυθμίσεις που προωθήσατε, η Ομάδα μου θα ήθελε να είχε δει περισσότερες μεταρρυθμίσεις στη λειτουργία του Κοινοβουλίου. Γνωρίζουμε ότι προσπαθήσατε, μόνο και μόνο για να βρεθείτε τελικά σε κάθε στροφή δέσμιος, σαν τον Γκιούλιβερ, της γραφειοκρατίας δύο πολιτικών ομάδων. " παρουσία τους -η επίμονη παρουσία ανά τους αιώνες- επιβαρύνει το έργο μας. Για ποιον λόγο να μην συνεδριάζει το Ευρωπαϊκό Κοινοβούλιο επισήμως κάθε εβδομάδα λαμβάνοντας έκθεση από την Επιτροπή; Γιατί να μην έχει κάθε βουλευτής μια οθόνη στο έδρανό του που θα μας φέρει στον 21ο αιώνα; Γιατί να διέπεται η δημοκρατία μας από κανόνες που θεσπίστηκαν από έναν βέλγο μαθηματικό του 19ου αιώνα ονόματι D'Hondt; Οι κανόνες αυτοί δημιουργούν αποτελέσματα που που προκύπτουν μάλλον από υπολογιστές παρά από τα ψηφοδέλτια, και επηρεάζονται περισσότερο από το μέγεθος και την επιρροή των εθνών παρά από την προσήλωση στην Ευρώπη και την ικανότητα των υποψηφίων. Είναι κάτι που πρέπει να αναθεωρήσουμε ώστε να διακηρύξουμε εκ νέου τη δημοκρατική μας αξιοπιστία κατά τη διάρκεια αυτού του 50ού έτους από την υπογραφή της Συνθήκης της Ρώμης, επειδή εάν δεν μπορέσουμε να συμβαδίσουμε με την εποχή μας, θα αυξηθεί η απογοήτευση των πολιτών. " απήχηση των απεχθών δυνάμεων του αντανακλαστικού εθνικισμού της ακροδεξιάς μπορεί να διευρυνθεί.
<P>
Επομένως ελπίζω, κύριε Πρόεδρε, ότι οι διάδοχοί σας θα συμμετάσχουν σε έναν διάλογο με όλους τους βουλευτές του Κοινοβουλίου σχετικά με την οργάνωση των υποθέσεών του με σκοπό τη διατήρηση και την προώθηση των αξιών που υποστηρίξατε τόσο σθεναρά κατά τη διάρκεια της προεδρίας σας.
<P>
Κλείνοντας, επιτρέψτε μου να συγχαρώ τον κ. Daul για την παρθενική του ομιλία ως επικεφαλής της πολιτικής του ομάδας. Αναμφίβολα θα ακούσουμε περισσότερα από αυτόν κατά τα επόμενα χρόνια.
<P>
(Χειροκροτήματα)
<SPEAKER ID="023" NAME="Brian Crowley">
thar ceann an Ghrúpa UEN. - A Uachtaráin, is mór an onóir dom labhairt i mo theanga dhúchais anseo tráthnóna inniu. Ba mhaith buíochas ó chroí a ghabháil le rialtaisí uilig an Aontais Eorpaigh agus le Feisirí an tí seo as ucht a gcuid tacaíochta chun stádas oifigiúil oibre a bhaint amach don Ghaeilge. Tá cur chun cinn teangacha rí-thábhachtach ó thaobh forbairt iomlán a dhéanamh ar an Aontas Eorpach. Tá ceangal láidir idir éagsúlacht chultúir agus comhoibriú eacnamaíochta san Eoraip agus creidim, a Uachtaráin Borrell, gur éirigh leat an dá aidhm seo a bhaint amach le linn do théarma in oifig an Uachtaráin.
<P>
(EN) Είναι μεγάλη τιμή και προνόμιο για μένα να μιλώ as Gaeilge -στη μητρική μου γλώσσα- για πρώτη φορά στο Κοινοβούλιο. Σας ευχαριστώ, κύριε Πρόεδρε, και ειδικότερα τις υπηρεσίες σας καθώς και τον κ. Priestley και το προσωπικό του για την υπομονή και την αντοχή τους που επέτρεψαν να συμβεί αυτό σήμερα. Καθώς εορτάζουμε την ιστορική αυτή επέτειο από την οπτική γωνία της Ιρλανδίας, εορτάζουμε μια ακόμα σημαντικότερη ιστορική στιγμή με την ένταξη της Ρουμανίας και της Βουλγαρίας. Καλωσορίζω τους νέους συναδέλφους μου στα έδρανα του Κοινοβουλίου, ως ισότιμους βουλευτές του Ευρωπαϊκού Κοινοβουλίου κατά το 2007, οι οποίοι θα συμμετέχουν, θα ψηφίζουν και θα καθοδηγούν. Τους συγχαίρω για τις προσπάθειές τους για την εκπλήρωση των κριτηρίων που είχαν θέσει σε αυτούς τα ευρωπαϊκά θεσμικά όργανα, προκειμένου να συμμετάσχουν σε αυτή τη θαυμάσια διαδικασία για την ειρήνη, την ευημερία και τη σταθερότητα.
<P>
Κύριε Πρόεδρε, στη Διάσκεψη των Προέδρων εξέφρασα τις απόψεις μου αναφορικά με τις ευχαριστίες και την εκτίμησή μου προς εσάς για κάθε βοήθεια που προσφέρατε προς εμένα, προς την Ιρλανδία και τον λαό της που έχρηζε βοήθειας σε θεσμικό επίπεδο. Πολλοί από τους συναδέλφους μου χρησιμοποίησαν λόγια διαφόρων ισπανών ποιητών. Εγώ θα χρησιμοποιήσω απλώς τα λόγια ενός παλιού ιρλανδού ποιητή που έγραψε: "Ήρθε σαν ξένος και είδαμε φόβο, αλλά μέσα από το έργο του, μέσα από την εποχή του, μέσα από τις προσπάθειές του, αλλά κυρίως μέσα από την ειλικρίνειά του, έγινε φίλος μας και τώρα μας λείπει η παρουσία του, αλλά προπάντων ακολουθούμε τα βήματά του γιατί μας οδηγούν στο μεγαλείο".
<P>
(Χειροκροτήματα)
<SPEAKER ID="025" NAME="Monica Frassoni">
εξ ονόματος της Ομάδας Verts/ALE. - (IT) Κύριε Πρόεδρε, κυρίες και κύριοι, θα ήθελα και εξ ονόματος της Ομάδας των Πρασίνων/ Ευρωπαϊκής Ελεύθερης Συμμαχίας να καλωσορίσω τους συναδέλφους μας από τη Βουλγαρία και τη Ρουμανία, καθώς και τους νέους Επιτρόπους μας. Θέλω επίσης να σας ευχαριστήσω, κύριε Πρόεδρε, επειδή μας δώσατε την ευκαιρία να ακούσουμε ξανά τον ευρωπαϊκό ύμνο - είναι πράγματι ο ωραιότερος ύμνος του κόσμου και είναι πάντοτε συγκινητικό να τον ακούμε.
<P>
Από σήμερα, τόσο στις καλές όσο και στις άσχημες στιγμές, θα συμμερίζεστε σε κάποιον βαθμό τα προβλήματα, τις φιλοδοξίες και τους στόχους μας, όπως και εμείς θα συμμεριζόμαστε σε κάποιον βαθμό τις δικές σας ανησυχίες, αδυναμίες και στόχους. Ελπίζουμε ότι, μετά την προσχώρηση, ο δύσκολος δρόμος των μεταρρυθμίσεων θα συνεχιστεί, αν και, δυστυχώς, πρέπει να πω ότι η ιδιότητα του μέλους της Ευρωπαϊκής Ένωσης δεν αποτελεί πάντοτε επαρκή εγγύηση για την ύπαρξη σταθερότητας και για την εξάλειψη τυχόν ανισορροπιών και προβλημάτων, όπως καταδεικνύει με σαφήνεια η περίπτωση ορισμένων παλαιών και νέων χωρών - μεταξύ των οποίων πρέπει, δυστυχώς, να αναφέρω και τη δική μου.
<P>
Κύριε Πρόεδρε, θέλω να σας ευχαριστήσω και εξ ονόματος της Ομάδας μου. Σήμερα δώσατε στο Σώμα μια σύνοψη των γεγονότων των τελευταίων δυόμισι ετών, που δεν θυμόμουν να είναι τόσο σκοτεινά και, από ορισμένες απόψεις, τόσο δραματικά. Επιθυμώ να σας ευχαριστήσω εξ ονόματος της Ομάδας μου, αν και γνωρίζετε ότι δεν υποστηρίξαμε την εκλογή σας, για λόγους που προφανώς δεν έχουν καμία σχέση με το πρόσωπό σας, αλλά ήθελα κυρίως να σας ευχαριστήσω, επειδή καταβάλατε πάντοτε κάθε δυνατή προσπάθεια για να καταστήσετε αυτό το Κοινοβούλιο ένα αξιόπιστο βήμα διαλόγου και για να διαδώσετε σε ολόκληρο τον κόσμο τις αξίες της δημοκρατίας και της αρμονίας που αυτό πρεσβεύει.
<P>
Εμείς σας υποστηρίξαμε συχνά, τότε ακριβώς που δύο ομάδες της πλειοψηφίας -οι οποίες, σε αντίθεση με εμάς, σας ψήφισαν- σας άφησαν κατά κάποιον τρόπο στα κρύα του λουτρού, για παράδειγμα όταν θελήσατε να σημειωθεί πρόοδος σχετικά με το Σύνταγμα, με τις δημοσιονομικές προοπτικές και με εσωτερικές μεταρρυθμίσεις, οι οποίες δυστυχώς παραμένουν ανολοκλήρωτες.
<P>
Σήμερα, εγκαταλείπετε τον ρόλο σας ως Πρόεδρος του Ευρωπαϊκού Κοινοβουλίου· χωρίς αμφιβολία θα αναλάβετε άλλους ρόλους ή θα καθίσετε μαζί μας εδώ, στην Ολομέλεια. Για μια ακόμη φορά επιθυμώ να σας ευχαριστήσω για την καλοσύνη και τη φιλία σας και, αν μου επιτρέπετε, και για την προσήνειά σας.
<SPEAKER ID="026" NAME="Francis Wurtz">
εξ ονόματος της Ομάδας GUE/NGL. - (FR) Κύριε Πρόεδρε, στην αρχή της τρέχουσας κοινοβουλευτικής περιόδου, είχα δώσει την ακόλουθη απάντηση στην πρώτη σας ομιλία, με την οποία είχατε οριοθετήσει το γενικό περίγραμμα της Προεδρίας σας. "Τα λόγια σας", είπα, "ενισχύουν την πεποίθησή μας ότι μπορούμε να δημιουργήσουμε μια πολύ εποικοδομητική σχέση συνεργασίας μαζί σας." Πράγματι, έτσι ακριβώς έγινε, και σας ευχαριστώ για πολλούς λόγους.
<P>
Καταρχάς, θα ήθελα να σας επαινέσω που είστε ένας αυθεντικός προοδευτικός. Παρά τους περιορισμούς του αξιώματός σας και τις ιδιαίτερες συνθήκες υπό τις οποίες ασκήσατε την εντολή σας, κατορθώσατε να παραμείνετε ειλικρινής στα κοινά μας ιδεώδη. Μόλις πριν από μερικές ημέρες, σε ομιλία σας στο Πανεπιστήμιο Humboldt, επικρίνατε έντονα την τάση, και παραθέτω τα λόγια σας, "να αφήνουμε τον κοινωνικό και φορολογικό ανταγωνισμό να αναπτύσσεται μεταξύ των χωρών μας, πράγμα που έχει ως αποτέλεσμα η Ευρώπη να μην εμφανίζεται ως μια εποικοδομητική απάντηση στην παγκοσμιοποίηση, αλλά μάλλον ως δούρειος ίππος που υπονομεύει τους κοινωνικούς δεσμούς". Συμμερίζομαι αυτήν την άποψη. Αυτός ο τύπος σύγκλισης θα μπορούσε, από μόνος του, να δικαιολογήσει την άποψη ότι απολαμβάνουμε μια εξαιρετική σχέση.
<P>
Υπάρχει, ωστόσο, μια άλλη αρετή που δείξατε και την οποία θα ήθελα να τονίσω. Οι πολιτικές σας απόψεις, παρότι βρίσκονται κοντά στις δικές μας όσον αφορά ορισμένους τομείς, δεν συμπίπτουν πάρα πολύ με τις απόψεις που προωθεί η Ομάδα μου, ενώ σε ορισμένα θέματα απέχουν πολύ, όπως για παράδειγμα όσον αφορά το σχέδιο Συνταγματικής Συνθήκης. Ωστόσο, αυτό που εκτιμούμε σε εσάς είναι η ικανότητά σας να ακούτε τις διαφορετικές απόψεις, ακόμη και για ένα θέμα που κρύβει τόσες παγίδες όπως αυτό. Το θέμα δεν είναι ότι ακούτε ευγενικά μέσα σε ένα κλίμα αδιαφορίας αντίθετα, ακούτε με προσοχή μέσα σε κλίμα σεβασμού για τον ομιλητή και, κατ' επέκταση, με την επιθυμία να κατανοήσετε τα κίνητρα του ομιλητή.
<P>
Σας είμαι ευγνώμων που κατανοείτε την ιδέα ότι μπορεί κανείς να είναι υπέρ του ευρωπαϊκού σχεδίου και ταυτόχρονα να αντιτίθεται σθεναρά σε μια απερίσκεπτη εμπορική και δημοσιονομική βιασύνη, και στον ευρέως διαδεδομένο ανταγωνισμό που την συνοδεύει και που αποκαλούμε φιλελεύθερη Ευρώπη. Το επαναλαμβάνω σήμερα, ημέρα που υποδεχόμαστε τους συναδέλφους μας βουλευτές από τη Ρουμανία και τη Βουλγαρία: αν θέλουμε να εξέλθουμε από αυτήν την κρίση εμπιστοσύνης την κρίση ακόμη και κοινής λογικής που πλήττει την Ευρώπη, πρέπει να δούμε το σημερινό πρότυπο με κριτική ματιά. Αν ζητούμε αλλαγές ευρείας εμβέλειας, το κάνουμε προκειμένου οι πολίτες των 27 χωρών μας να αναγνωρίσουν ότι η Ένωση είναι δική τους. " κριτική μας είναι κατά συνέπεια εποικοδομητική, και σας είμαι ευγνώμων που το κατανοείτε αυτό.
<P>
Όταν κάνουμε απολογισμό μιας θητείας Προέδρου του Κοινοβουλίου, υπάρχει σχεδόν πάντοτε ένα καθοριστικό γεγονός ή μια πράξη που ξεχωρίζει, κάποιου είδους στιγμή ορόσημο. Αν έπρεπε να ξεχωρίσω αυτό το κομβικό σημείο στη θητεία σας θα έλεγα ότι ήταν το προηγούμενο καλοκαίρι καθώς μαινόταν ο πόλεμος κατά της Παλαιστίνης και του Λιβάνου. Όπως θα έπρεπε να πράξουν όλοι οι πολιτικοί σε μια τέτοια περίπτωση, αναρωτηθήκατε με ειλικρίνεια: από τη θέση που βρίσκομαι, τι μπορώ να κάνω, έστω και ελάχιστο, για να αντιταχθώ σε μια τέτοια αδικία; " απάντησή σας ήταν να καλέσετε τους προέδρους όλων των πολιτικών ομάδων να επιστρέψουν από τις διακοπές τους για να κάνετε κάτι εξ ονόματος του Κοινοβουλίου που η ΕΕ των 25, στο δικό της επίπεδο, αποδείχθηκε ανίκανη να πράξει, δηλαδή να ζητήσει, τουλάχιστον, την άμεση κατάπαυση του πυρός και την επιστροφή στο κράτος του διεθνούς δικαίου ζητήσατε επίσης την έναρξη συνομιλιών με στόχο την ανταλλαγή αιχμαλώτων και διεθνών διαπραγματεύσεων το συντομότερο δυνατόν με βάση όλα τα σχετικά ψηφίσματα του Ο"Ε για τη Μέση Ανατολή. Βέβαια, με το ομόφωνο ψήφισμά μας δεν αλλάξαμε την όψη του κόσμου, όμως τουλάχιστον, χάρη σε εσάς, διασώσαμε την τιμή της Ευρώπης.
<P>
Για όλους αυτούς τους λόγους, κύριε Πρόεδρε, σας ευχαριστώ. Ελπίζω τα μελλοντικά καθήκοντά σας να μας δώσουν τη δυνατότητα να εξακολουθήσουμε την εξαιρετική, καρποφόρα συνεργασία μας.
<P>
(Χειροκροτήματα)
<SPEAKER ID="027" NAME="Jens-Peter Bonde">
εξ ονόματος της Ομάδας IND/DEM. - (EN) Κύριε Πρόεδρε, bună seara, Ρουμανία, добър ден, Βουλγαρία. Καλώς ήλθατε, και επιτρέψτε μου, ως ο βουλευτής με την πλέον μακρόχρονη παρουσία να σας παρουσιάσω το Κοινοβούλιο εκ των έσω. Το 84 % των γερμανικών νόμων προέρχεται από τις Βρυξέλλες - πρόκειται για ένα ανησυχητικό έλλειμμα δημοκρατίας και μια de facto κατάργηση της διάκρισης των εξουσιών, χρησιμοποιώντας τα λόγια του Roman Herzog, πρώην Προέδρου της Γερμανίας. Δυστυχώς, έχει δίκιο.
<P>
Εάν η ΕΕ υπέβαλλε αίτηση προσχώρησης στην ΕΕ, θα της έλεγαν "συγγνώμη, αλλά λύστε πρώτα το δημοκρατικό σας έλλειμμα". Ο πυρήνας της δημοκρατίας είναι συνήθως η διεξαγωγή εκλογών, ώστε να υπάρξει νέα πλειοψηφία και στη συνέχεια, νέοι νόμοι. Ο πυρήνας αυτός δεν υπάρχει εδώ. Ως εκ τούτου, Ρουμάνοι και Βούλγαροι φίλοι, εισέρχεστε σε ένα Κοινοβούλιο χωρίς έντονες συζητήσεις και με προγραμματισμένη τη στέψη του επόμενου Προέδρου μας.
<P>
Καλώς ορίσατε σε 22 χαμένες εργάσιμες ημέρες, 50 επιπλέον λογαριασμούς ξενοδοχείων, 250 εκατομμύρια ευρώ που ξοδεύονται για το περιπλανώμενο τσίρκο μεταξύ Στρασβούργου, Λουξεμβούργου και Βρυξελλών και καλώς ορίσατε σε 5 500 ψηφοφορίες ετησίως όπου είναι δύσκολο να γνωρίζει κανείς για τι ακριβώς ψήφισε.
<P>
Το σύστημα D'Hondt δε θα σας επιτρέπει να έχετε τις πιο ενδιαφέρουσες θέσεις και εκθέσεις. Στις επιτροπές σας, νεαροί βοηθοί και εκπαιδευόμενοι από το Συμβούλιο θα κάθονται πίσω σας με όλα τα απόρρητα νομοθετικά έγγραφα που δεν επιτρέπεται να διαβάσετε. " ΕΕ διαθέτει πάνω από 90 000 σελίδες νομοθεσίας -γραφειοκρατίας- την οποία δεν θα μπορέσετε ποτέ να τροποποιήσετε ως εκλεγμένος βουλευτής του Ευρωπαϊκού Κοινοβουλίου. Για να αλλάξετε κάτι, θα πρέπει να απευθυνθείτε σε κάποιον που δεν έχει εκλεγεί. Από 480 εκατομμύρια πολίτες, μόνον οι 27 μη αιρετοί Επίτροποι έχουν το δικαίωμα να υποβάλλουν προτάσεις για νέο νόμο ή για τροποποίηση ισχύοντος νόμου.
<P>
Το 2005, αποφασίσαμε για περισσότερους από 3000 διαφορετικούς κανόνες στην ΕΕ, εφαρμόζοντας τη διαδικασία συναπόφασης μόνο σε 57 περιπτώσεις. Οι περισσότεροι κανόνες αποφασίζονται από δημόσιους υπαλλήλους σε 300 μυστικές ομάδες εργασίας στο Συμβούλιο, που προετοιμάζονται από 3000 άλλες μυστικές ομάδες εργασίας στην Επιτροπή.
<P>
Αγαπητοί νέοι συνάδελφοι, καλώς ήλθατε σε έναν αγώνα για διαφάνεια, εγγύτητα και δημοκρατία. Το δώρο μου για την υποδοχή σας είναι αυτό το νέο πορτοκαλί βιβλίο που περιέχει έναν εκτενή κατάλογο των επιτευγμάτων στον τομέα της διαφάνειας και έναν ακόμη εκτενέστερο κατάλογο των σημερινών στόχων. Βουλευτές από όλες τις πολιτικές ομάδες και ανεξάρτητοι εκπόνησαν ένα πρόγραμμα "δίκαιης προεδρίας" για τον επόμενο Πρόεδρό μας. Θα μπορούσαμε να έχουμε απλώς μία βασική έδρα, να σταματήσουμε το περιπλανώμενο τσίρκο, να καθιερώσουμε έντονες συζητήσεις, να ψηφίζουμε για σημαντικά ζητήματα και να αλλάξουμε το σύστημα D'Hondt με ένα δικαιότερο σύστημα ώστε να αποφεύγονται οι διακρίσεις εις βάρος των μικρότερων αντιπροσωπειών στις μεγάλες πολιτικές ομάδες, εις βάρος των μικρότερων πολιτικών ομάδων και εις βάρος των ανεξάρτητων βουλευτών. Ένα εκατομμύριο πολίτες υπέγραψαν μια αναφορά υπέρ ενός μοναδικού τόπου εργασίας και ο κ. Poettering δεν μας επιτρέπει καν να συζητήσουμε για αυτήν. Αύριο θα διεξαχθεί μυστική ψηφοφορία - χρησιμοποιήστε την πρώτη σας ψήφο στις 10 το πρωί για να δείξετε την υποστήριξή σας για τη μία έδρα και τη δίκαιη προεδρία.
<P>
(ES) Κύριε Borrell, αύριο θα έχετε την ευκαιρία να αλλάξετε αυτό το σύστημα. Σας ευχαριστούμε πολύ, κύριε Πρόεδρε.
<SPEAKER ID="029" NAME="Bruno Gollnisch">
εξ ονόματος της Ομάδας ITS. - (FR) Κύριε Πρόεδρε, ένας Πρόεδρος φεύγει, και μια νέα Ομάδα έρχεται η Ομάδα Ταυτότητα, Παράδοση και ΕθνικήΚυριαρχία.
<P>
Θα ήθελα καταρχάς να ευχαριστήσω τους ρουμάνους, βούλγαρους, φλαμανδούς, ιταλούς, αυστριακούς, βρετανούς και, φυσικά, γάλλους πατριώτες οι οποίοι μας έδωσαν τη δυνατότητα να συστήσουμε αυτήν την Ομάδα. Αναμένουμε να υποδεχθούμε και άλλους γενναίους, οξυδερκείς βουλευτές του ΕΚ. Θα ήθελα επίσης να διαβιβάσω τα προσωπικά μου συγχαρητήρια στον κ. Daul για την εκλογή του.
<P>
Με αυτήν την Ομάδα, θα έχουμε μεγαλύτερη προβολή, περισσότερους πόρους και αρμοδιότητες σε αυτό το θεσμικό όργανο και θα είμαστε η φωνή των δεκάδων εκατομμυρίων Ευρωπαίων, 23 εκατομμυρίων σύμφωνα με τους υπολογισμούς μου, οι οποίοι δεν θα εκπροσωπούνταν εδώ στο Κοινοβούλιο αν δεν είχε συσταθεί η Ομάδα μας.
<P>
Οι εθνικές δυνάμεις αποτελούν το μέλλον της Ευρώπης, της αληθινής Ευρώπης, της Ευρώπης των λαών και των κυρίαρχων εθνών, της Ευρώπης των ταυτοτήτων και των παραδόσεων, όπως φαίνεται από την επωνυμία της Ομάδας μας. Για να δώσω ένα παράδειγμα, τα τελευταία πέντε χρόνια, τρεις πατριώτες έφθασαν στον τελικό γύρο στις προεδρικές εκλογές στις αντίστοιχες χώρες τους: ο κ. Siderov στη Βουλγαρία, ο κ. Tudor στη Ρουμανία και ο κ. Le Pen στη Γαλλία, και αυτή είναι μόνον η αρχή. Αυτό είναι ενδεικτικό της πολιτικής μας σημασίας τόσο στην Ανατολική όσο και στη Δυτική Ευρώπη.
<P>
Θα ήθελα, αν μου επιτρέπετε, κύριε Πρόεδρε, να σας επαινέσω, τουλάχιστον στη λήξη της Προεδρίας σας, για το γεγονός ότι, παρότι κατά καιρούς παραπλανηθήκατε από συκοφαντίες εις βάρος ορισμένων από εμάς, κάνατε μια απολύτως ορθή ερμηνεία τόσο του Κανονισμού όσο και της δήλωσης που συνέταξε η Ομάδα μας, και για το γεγονός ότι, κατά την εκτέλεση των καθηκόντων σας ως Προέδρου, αντισταθήκατε σε αιτήματα τα οποία θεωρώ τρομερά ολοκληρωτικά. Υπό ποια έννοια, κυρίες και κύριοι, είναι ασύνηθες σε μια δημοκρατία, οι πολιτικοί να συσπειρώνονται για να προβάλουν τις ιδέες τους και να προωθούν τις πεποιθήσεις τους για τις οποίες οι ψηφοφόροι τους εξέλεξαν και τις οποίες αυτοί θέλουν να ακούουν;
<P>
Αισθάνομαι φρίκη από αυτό το είδος της ασάφειας των ορίων και της συμπαιγνίας που υπάρχει μεταξύ των δύο ισχυρότερων δυνάμεων σε αυτή την αίθουσα, η οποία τις παρουσιάζει αντιμέτωπες ενώπιον των ψηφοφόρων, οι οποίες παρουσιάζουν διαφορετικές πολιτικές διακηρύξεις και οι οποίες εμφανίζονται ως αντίπαλοι και ανταγωνιστές, ενώ συμμερίζονται την ίδια άποψη τόσο για τον διορισμό Προέδρου όσο και για τον αποκλεισμό αυτής ή της άλλης μειοψηφίας η οποία δεν συμμερίζεται τις δεσπόζουσες απόψεις τους.
<P>
Λίγα λόγια, κύριε Πρόεδρε, για τον απολογισμό. Είναι αλήθεια ότι το Κοινοβούλιο όρθωσε το ανάστημά του στο Συμβούλιο και την Επιτροπή επιφέροντας σημαντικές αλλαγές στην οδηγία για τις υπηρεσίες στην εσωτερική αγορά με την έκθεση Gebhardt, καθώς και στην οδηγία REACH. Από την άλλη πλευρά, έμεινα άναυδος από το γεγονός ότι, σε αυτό που είναι γνωστό ως θεσμικό τρίγωνο, ο διορισμός του ιταλού Επιτρόπου κ. Buttiglione, απερρίφθη. Αυτό το επεισόδιο ισοδυναμούσε με πνευματικό και ηθικό κυνήγι μαγισσών και ήταν, κατά την άποψή μου, ανάξιο αυτού του Σώματος. Από την άλλη πλευρά, η πλειοψηφία στο Κοινοβούλιο υπέστη αρκετές αποτυχίες, ιδιαίτερα όσον αφορά το Ευρωπαϊκό Σύνταγμα, το οποίο απορρίφθηκε από τον γαλλικό και τον ολλανδικό λαό. Ελπίζω η απόρριψη αυτή να έχει ληφθεί υπόψη.
<P>
Τι θα συμβεί στο δεύτερο ήμισυ του 2008, υπό τη γαλλική Προεδρία, δηλαδή ίσως υπό την Προεδρία του κ. Le Pen, όπως όλοι ελπίζουμε;
<P>
(Απευθυνόμενος στον κ. Schultz και τον κ. Cohn-Bendit οι οποίοι τον διακόπτουν με αποδοκιμασίες)
<P>
Μάλιστα, κύριε Schultz, η ιστορία μας έχει επιφυλάξει και μεγαλύτερες εκπλήξεις από αυτήν. Κύριε Cohn-Bendit, είδαμε ακόμη και εσάς να γίνεστε βουλευτής του ΕΚ.
<P>
Ποια θα είναι η ενεργειακή πολιτική της Ευρώπης; Ποια θα είναι η μεταναστευτική πολιτική της; Ποια θα είναι η πολιτική των Βρυξελλών όσον αφορά την ελευθέρωση των δημόσιων υπηρεσιών; Για όλα αυτά τα θέματα καθώς και για πολλά άλλα θα φροντίσουμε βεβαίως να ακουστεί η φωνή μας. Να είστε βέβαιοι, κυρίες και κύριοι, να είστε βέβαιος, κύριε Πρόεδρε, θα είμαστε η ένοχη συνείδηση του Κοινοβουλίου, η άγρυπνη κριτική, ο ακάματος υπερασπιστής των ευρωπαϊκών λαών και εθνών που έκαναν μεγάλη την ήπειρο και τον πολιτισμό μας.
<P>
(Χειροκροτήματα από την ομάδα του ομιλητή)
<SPEAKER ID="030" NAME="Irena Belohorská" AFFILIATION="NI">
(SK) Έχουμε διανύσει το ήμισυ της κοινοβουλευτικής μας περιόδου, και για πολλούς από εμάς αυτή ήταν η πρώτη μας εμπειρία στην ευρωπαϊκή πολιτική υψηλού επιπέδου. Θα ήταν σκόπιμο να κάνουμε μια παύση για έναν απολογισμό και ενδεχομένως μια αξιολόγηση όσον αφορά το τι θέλαμε να πετύχουμε και τι πραγματικά κατορθώσαμε να πετύχουμε.
<P>
Αν δω τις δραστηριότητες του Ευρωπαϊκού Κοινοβουλίου, και τους κανονισμούς, τις οδηγίες και τις συστάσεις που έχουμε εγκρίνει για τα κράτη μέλη και τους πολίτες τους, μπορώ να πω ότι εργαζόμαστε ικανοποιητικά, επιτελώντας ουσιαστικό έργο προς όφελος των ψηφοφόρων μας. Ωστόσο, προκειμένου να πετύχουμε ευνοϊκά αποτελέσματα, πρέπει να αντιμετωπίσουμε τα πραγματικά δεδομένα της κατάστασης και να δούμε τι είναι αυτά που αποτύχαμε να εκπληρώσουμε, ή για τα οποία δεν μπορέσαμε να ανταποκριθούμε στις προσδοκίες των ψηφοφόρων μας. Πιστεύω ότι η σημαντικότερη αποτυχία είναι η ανεπαρκής αποδοχή των δέκα νέων κρατών μελών. Αυτό είναι ιδιαίτερα εμφανές στην ισχνή εκπροσώπησή μας σε καίριες θέσεις, στον μικρό αριθμό πολιτών μας που εργάζονται στην Ευρωπαϊκή Επιτροπή και στη σχεδόν μηδενική εκπροσώπησή μας σε οργανισμούς της ΕΕ, για να μην αναφέρω το γεγονός ότι οι πολίτες μας διορίζονται στις κατώτερες θέσεις. Προσπαθώ να δικαιολογήσω αυτή την κατάσταση με την εκ μέρους μας έλλειψη εμπειρίας σε ευρωπαϊκό επίπεδο. Αυτό, ωστόσο, πλέον δεν ισχύει, και ελπίζω ότι στο δεύτερο ήμισυ της κοινοβουλευτικής περιόδου η κατάσταση θα διορθωθεί. Το θέμα δεν είναι να ενισχυθεί το προφίλ μεμονωμένων ατόμων, αλλά κυρίως να αποδεχθούμε τα δέκα νέα κράτη μέλη ως ισότιμους εταίρους, όσον αφορά όχι μόνον τα καθήκοντά τους αλλά επίσης και τα δικαιώματά τους.
<P>
Έχουμε θέσει στον εαυτό μας τον μεγάλο στόχο να καταστούμε παγκόσμιος ηγέτης και να επικρατήσουμε στον ανταγωνισμό με τους σημαντικότερους παγκόσμιους παράγοντες όπως τις "ΠΑ και την Κίνα. Ωστόσο, η πραγματικότητα της κατάστασης είναι εντελώς διαφορετική. " Ευρωπαϊκή Ένωση δεν είναι σε θέση να ταυτιστεί με τους στόχους που έχει θέσει. Ολιγωρούμε και βρισκόμαστε σε αμηχανία όσον αφορά τη Συνταγματική Συνθήκη, παρότι γνωρίζουμε ότι η έγκρισή της θα μας ωφελούσε. " ανταγωνιστικότητα εξαρτάται από το επίπεδο προόδου μας στις σύγχρονες τεχνολογίες, και όμως νέοι επιστήμονες, γιατροί και μηχανικοί εγκαταλείπουν καθημερινά την Ευρώπη, καθώς εδώ στερούνται στήριξης.
<P>
Πρόεδρε Borrell, διανύετε τις τελευταίες ημέρες της προεδρίας σας στο Ευρωπαϊκό Κοινοβούλιο. Επιτρέψτε μου να εκφράσω την ευγνωμοσύνη και τον σεβασμό μου για το έργο σας κατά τη διάρκεια μιας περιόδου που υπήρξε γεμάτη προκλήσεις, περιλαμβανομένης της προσχώρησης των δέκα νέων κρατών μελών. Χειριστήκατε πολλές απαιτητικές καταστάσεις με κατανόηση και αυτοκυριαρχία, και δείξατε προθυμία να ακούσετε υπομονετικά τους άλλους. Σας εύχομαι καλή επιτυχία στην επαγγελματική και προσωπική σας ζωή. Αυτή είναι μια σημαντική ημέρα για την Ευρωπαϊκή Ένωση, όχι μόνον λόγω της αλλαγής φρουράς σε καίριες θέσεις στο Ευρωπαϊκό Κοινοβούλιο, αλλά επίσης ως η ημέρα κατά την οποία οι στόχοι της Συνθήκης της Νίκαιας εκπληρώθηκαν με την προσχώρηση της Βουλγαρίας και της Ρουμανίας στην Ευρωπαϊκή Ένωση. Αυτή η προσχώρηση ολοκληρώνει μια πολύ σημαντική περίοδο πολιτικών αλλαγών στην Ευρώπη. Γνωρίζω από τη δική μου εμπειρία πόσο μακρά και εξαντλητική υπήρξε η αναμονή έως ότου ανατείλει η ημέρα αυτή. " εκπλήρωση των κριτηρίων προσχώρησης κατέστησε επίσης αναγκαία την έγκριση σκληρών και συχνά δυσάρεστων μέτρων. Έχουμε έτσι ολοκληρώσει μια σημαντική περίοδο. " συμμετοχή σας στο Ευρωπαϊκό Κοινοβούλιο, ωστόσο, θα εξαρτηθεί από το αν έχετε ενεργό προσέγγιση, και για τον σκοπό αυτόν η εμπειρία που αποκτήθηκε από τα δέκα νέα κράτη μέλη κατά την προηγούμενη περίοδο μπορεί να αποδειχθεί χρήσιμη.
<P>
Ένα θερμό καλωσόρισμα στον καθένα του οποίου οι ενέργειες και οι προθέσεις υπήρξαν έντιμες και ειλικρινείς. Σας εύχομαι αντοχή, σθένος και επιτυχία.
<SPEAKER ID="031" NAME="Ignasi Guardans Cambó" AFFILIATION="ALDE">
(ES) Κύριε Πρόεδρε, δώστε μου τριάντα δευτερόλεπτα για να επισημάνω ότι, τώρα που εγκαταλείπετε την Προεδρία, μόνον οι ισπανοί βουλευτές του Λαϊκού Κόμματος αρνήθηκαν να σας χειροκροτήσουν όταν όλοι οι βουλευτές του Κοινοβουλίου απέτιναν φόρο τιμής σε εσάς.
<P>
Ως βουλευτής του ΕΚ εκλεγμένος στην Ισπανία που επίσης δεν σας ψήφισε, θέλω να εκφράσω τη θλίψη μου για αυτή τη στάση, καθώς φέρνει στο Κοινοβούλιο μια διχόνοια της οποίας οι ρίζες βρίσκονται αλλού και η οποία επηρεάζει πολύ πιο σοβαρά θέματα.
<P>
Θέλω να εκφράσω δημοσίως τη λύπη μου και να καταγγείλω αυτή την κατάσταση και, όπως και άλλοι συνάδελφοι άλλων πολιτικών πεποιθήσεων, να σας συγχαρώ, παρά τον βαθμό διαφωνίας μεταξύ μας, και να πω πόσο λυπάμαι γι' αυτή τη συμπεριφορά από την πλευρά των βουλευτών του ισπανικού Λαϊκού Κόμματος, οι οποίοι παρέμειναν καθιστοί ενώ το υπόλοιπο Σώμα σηκώθηκε όρθιο για να σας χειροκροτήσει.
<SPEAKER ID="032" NAME="Jean-Claude Martinez" AFFILIATION="ITS">
(Ο ομιλητής εκφράζεται σε ένα μείγμα καταλανικών και βαλενθιανών)
<SPEAKER ID="033" NAME="Πρόεδρος">
Σας ευχαριστώ πολύ. Δυστυχώς, τα λόγια σας δεν θα καταγραφούν στα πρακτικά, διότι χρησιμοποιήσατε μια μη κοινοτική γλώσσα, την οποία, εγώ προσωπικά, κατάλαβα τέλεια. Ωστόσο, είμαι βέβαιος ότι ο σκοπός σας δεν ήταν να καταγραφούν τα σχόλιά σας στα πρακτικά αλλά να εκφράσετε τα θερμά σας συναισθήματα χρησιμοποιώντας τη μητρική μου γλώσσα, για το οποίο σας είμαι υπόχρεος.
<SPEAKER ID="034" NAME="Margot Wallström">
Αντιπρόεδρος της Επιτροπής. (EN) Κύριε Πρόεδρε, είναι σαφές ότι η θερμοκρασία στην αίθουσα ανέβηκε μόλις μπήκαν οι νέοι μας συνάδελφοι από τη Ρουμανία και τη Βουλγαρία, και έγιναν δεκτοί με αισθήματα υπερηφάνειας και ζεστασιάς. Ωστόσο, αισθανθήκαμε επίσης έναν μάλλον ψυχρό άνεμο από τις ακραίες εθνικιστές και ξενοφοβικές δυνάμεις που υπάρχουν, δυστυχώς, σε ολόκληρη την Ευρώπη.
<P>
(Χειροκροτήματα)
<P>
Αυτό μας θυμίζει τον βασικό κοινό στόχο που έχουμε όλοι, παρά τους κομματικούς δεσμούς, για την υπεράσπιση και την εμβάθυνση της ευρωπαϊκής δημοκρατίας.
<P>
Εξ ονόματος της Ευρωπαϊκής Επιτροπής, είναι τιμή και χαρά μου να απευθύνω ένα θερμό και εγκάρδιο καλωσόρισμα στους 53 νέους βουλευτές του Ευρωπαϊκού Κοινοβουλίου από τη Βουλγαρία και τη Ρουμανία που συμμετέχουν από σήμερα στη συνέλευση αυτή.
<P>
Bine aţi venit, Ρουμανία!
<P>
Добре дошли, Βουλγαρία!
<P>
Πολλοί από εσάς έχετε ήδη συμμετάσχει στις κοινοβουλευτικές διαδικασίες ως παρατηρητές εδώ και πάνω από έναν χρόνο, και είμαι σίγουρη ότι θα ενταχθείτε γρήγορα στον συναρπαστικό ρυθμό του Κοινοβουλίου. Συμβάλλετε στο έργο του και εμπλουτίζετε τις συζητήσεις και τους προβληματισμούς στις πολιτικές ομάδες, τις επιτροπές καθώς και εδώ στην ολομέλεια. " Επιτροπή και οι υπηρεσίες της ανυπομονούν να συνεργασθούν μαζί σας.
<P>
Εμείς, οι εκπρόσωποι των θεσμικών οργάνων της Ευρωπαϊκής Ένωσης, έχουμε τεράστια ευθύνη έναντι των λαών της Ρουμανίας και της Βουλγαρίας και των ελπίδων τους για το μέλλον. Πρέπει να καταβάλουμε κάθε δυνατή προσπάθεια για να ανταποκριθούμε στις προσδοκίες τους και να αποδείξουμε ότι η πίστη τους στην ευρωπαϊκή ολοκλήρωση θα αποφέρει καρπούς και θα κάνει την Ευρώπη πιο ισχυρή στο σύνολό της.
<P>
Ο ρόλος σας ως βουλευτές είναι ουσιώδης στην επιτυχία της συμμετοχής της χώρας σας, και η επικοινωνία είναι το κλειδί για τα πάντα. Επομένως σας παρακαλούμε, μιλήστε με τα μέλη των περιφερειών σας σε τοπικό επίπεδο, ακούστε τους πολίτες σας και δείξτε τους ότι λαμβάνετε υπόψη τις απόψεις και τις ανησυχίες τους. Εξηγήστε τους εκτενώς πώς λειτουργεί η Ευρώπη και πώς οι πολιτικές μας επηρεάζουν την καθημερινότητά τους, και προσπαθήστε να τους δώσετε μια ρεαλιστική εικόνα για το τι σημαίνει Ευρώπη και γιατί είναι σημαντικό το να είναι κανείς Ευρωπαίος.
<P>
" πρώτη Ιανουαρίου του τρέχοντος έτους αποτέλεσε πραγματικά ιστορική στιγμή για όλους μας, όχι μόνο για εσάς, τους 53 νέους βουλευτές του Ευρωπαϊκού Κοινοβουλίου, που είδαν επιτέλους τις χώρες τους να εντάσσονται στην ευρωπαϊκή οικογένεια, αλλά και για όλους εμάς, διότι η προσχώρηση της Βουλγαρίας και της Ρουμανίας ολοκλήρωσε την πέμπτη διεύρυνση της Ευρωπαϊκής Ένωσης, η οποία έχει συμβάλει στην ειρήνη, την ευημερία, τη σταθερότητα και τη δημοκρατία σε ολόκληρη την Ευρώπη.
<P>
Στρέφομαι τώρα σε εσάς, Πρόεδρε Borrell Fontelles. Κατά τη διάρκεια της τρέχουσας κοινοβουλευτικής περιόδου διαδραματίσατε σημαντικό ρόλο στη διασφάλιση της ομαλής ένταξης των 162 βουλευτών από τα 10 νέα κράτη μέλη στις διαδικασίες λειτουργίας του Ευρωπαϊκού Κοινοβουλίου. Βοηθήσατε επίσης τους παρατηρητές από τη Ρουμανία και τη Βουλγαρία να βρουν τον δρόμο τους και να νιώσουν άνετα τόσο στις Βρυξέλλες όσο και στο Στρασβούργο. Εξ ονόματος του Προέδρου Barroso και ολόκληρης της Επιτροπής θα ήθελα να σας ευχαριστήσω για την εξαιρετική συνεργασία που είχαν τα δύο θεσμικά μας όργανα υπό την προεδρία σας, ξεκινώντας με την επαναδιαπραγμάτευση και ενημέρωση της συμφωνίας πλαισίου, και επίσης για την πολύ έντονη προσωπική σας αφοσίωση, τη σθεναρή πολιτική σας δέσμευση και τις άοκνες προσπάθειές σας για αύξηση των αρμοδιοτήτων του Κοινοβουλίου όσον αφορά την προώθηση του ευρωπαϊκού σχεδίου και την υπεράσπιση των κοινών μας αξιών. Τόσο μέσω του σημαντικού σας ρόλου κατά την επίτευξη συμφωνίας για τις δημοσιονομικές προοπτικές, ως πρόεδρος της προσωρινής επιτροπής, όσο και μέσω της προσωπικής σας πρωτοβουλίας για μεταρρύθμιση των μεθόδων εργασίας του Ευρωπαϊκού Κοινοβουλίου ή των επισκέψεών σας σε τρίτες χώρες, όπου κηρύσσατε ακούραστα τον πλουραλισμό και τη δημοκρατία, σημαδέψατε ανεξίτηλα το Κοινοβούλιο. Θα παραδώσετε στον διάδοχό σας μια συνέλευση που κατά τα τελευταία δυόμισι χρόνια απέδειξε με επιτυχία ότι αποτελεί αξιόπιστο και ικανό εταίρο και η οποία ανέλαβε τον ρόλο της ως συννομοθέτη με υπευθυνότητα και κύρος, τόσο κατά την αναζήτηση συμβιβαστικής λύσης σχετικά με την οδηγία για τις υπηρεσίες όσο και όταν τα θεσμικά μας όργανα διαπραγματεύονταν τη σημαντική συμφωνία σχετικά με τη νέα νομοθεσία για τις χημικές ουσίες.
<P>
Στην εναρκτήρια ομιλία σας το 2004 είπατε ότι, ως Πρόεδρος του Ευρωπαϊκού Κοινοβουλίου, το πάθος σας για τη δημοκρατία θα ενωνόταν πλέον με το πάθος σας για την Ευρώπη.
<P>
Προσωπικά, επιτρέψτε μου να πω ότι ελπίζω ότι αυτή η ένωση των παθών θα συνεχιστεί για πολλά ακόμα χρόνια. Επιτρέψτε μου ακόμα να προσθέσω κάτι πολύ προσωπικό, πόσο υπερήφανη είμαι που βρέθηκα μαζί σας σε αρκετές περιπτώσεις όταν συναντούσαμε νέους ανθρώπους και πόσο με εντυπωσίαζε ο τρόπος που χειριζόσαστε τις καταστάσεις εκείνες. Όπως και όλοι οι άλλοι, παρακολούθησα και εγώ μαθήματα ισπανικών με ποικίλα αποτελέσματα, και θα ήθελα να πω:
<P>
(ES) Σας ευχαριστούμε για όλα και σας εύχομαι καλή επιτυχία στην εκτέλεση των νέων καθηκόντων σας.
