<CHAPTER ID=1>
Εγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Kellett-Bowman">
Κυρία Πρόεδρε, παρατηρώ ότι τα πρακτικά συνοδεύονται από πάρα πολλά αποτελέσματα ψηφοφοριών με ονομαστικό κατάλογο. Σημειώνω ότι χθες δεν μας είπατε ποιός ήταν εκείνος που ζήτησε ψηφοφορίες με ονομαστικό κατάλογο. Θα ήταν χρήσιμο εάν τα σημερινά πρακτικά έδειχναν το μέσο κόστος της κάθε ονομαστικής ψηφοφορίας και, κατ' ακολουθία, τον αριθμό των δένδρων που κόβονται κάθε χρόνο για να κάνουμε εμείς ονομαστικές ψηφοφορίες, πολύ συχνά για εντελώς επιπόλαιους λόγους.

<SPEAKER ID=3 NAME="Πρόεδρος">
Λαμβάνω υπόψη μου την παρατήρησή σας. Μπορώ να σας απαντήσω το εξής, σχετικά με το γεγονός ότι δεν διευκρίνιζα κάθε φορά ποιος είχε ζητήσει ονομαστική ψηφοφορία: ο λόγος είναι ότι σχεδόν όλες οι πολιτικές ομάδες - νομίζω - ζήτησαν ονομαστική ψηφοφορία και ήθελα, κάθε φορά, να κερδίσω μερικά δευτερόλεπτα, δεδομένης της έκτασης των προβλεπόμενων ψηφοφοριών. Αλλά κάθε φορά, στα συνοπτικά πρακτικά σημειωνόταν η Ομάδα που υπέβαλε την αίτηση αυτή. Και τώρα, σημειώνω την παρατήρησή σας.
<P>
Υπάρχουν άλλες παρατηρήσεις;
<P>
(Εγκρίνονται τα συνοπτικά πρακτικά)

<CHAPTER ID=2>
Εκθεση δραστηριοτήτων του ευρωπαίου διαμεσολαβητή
(παρουσίαση)
<SPEAKER ID=4 NAME="Πρόεδρος">
Η ημερήσια διάταξη προβλέπει την παρουσίαση από το Διαμεσολαβητή της ετήσιας έκθεσής του για το 1995.

<SPEAKER ID=5 NAME="Sφderman">
Κυρία Πρόεδρε, διακεκριμένα Μέλη του Ευρωπαϊκού Κοινοβουλίου, θα ήθελα να ξεκινήσω εκφράζοντας τις ευχαριστίες μου για την παραχώρηση χρόνου από το βεβαρυμένο κοινοβουλευτικό σας πρόγραμμα ώστε ο Διαμεσολαβητής να παρουσιάσει την έκθεσή του. Καθιερώνοντας την πρακτική όπως ο Διαμεσολαβητής παρουσιάζει ο ίδιος την έκθεσή του, το Ευρωπαϊκό Κοινοβούλιο ακολουθεί την καλύτερη κοινοβουλευτική τακτική των χωρών μελών εκείνων οι οποίες διαθέτουν τον κλασικό θεσμό του διαμεσολαβητή. Είμαι πεπεισμένος ότι η πρακτική αυτή θα αποδειχθεί χρήσιμη σε σχέση με τα κοινά μας ιδανικά μιας διαφανούς και δημοκρατικής Ευρωπαϊκής Ένωσης.
<P>
Θα ήθελα επίσης να σημειώσω το γεγονός της σοβαρής και αφοσιωμένης στάσης που διαπίστωσα τόσο στην Επιτροπή Αναφορών όσο και στο Κοινοβούλιο ως σύνολο υπέρ των δικαιωμάτων των ευρωπαίων πολιτών. Αυτό είναι κάτι που προοιωνίζει μια καρποφόρο και αποτελεσματική συνεργασία μεταξύ του Διαμεσολαβητή και του Ευρωπαϊκού Κοινοβουλίου, και ιδιαίτερα της Επιτροπής Αναφορών, προς όφελος των ευρωπαίων πολιτών.
<P>
Η παρούσα είναι η πρώτη ετησία έκθεση του Ευρωπαίου Διαμεσολαβητή. Σ' αυτές τις πρώτες φάσεις ανάπτυξης του θεσμού είναι πολύ σημαντικό για μένα να πληροφορηθώ τις απόψεις υμών, των Μελών του Ευρωπαϊκού Κοινοβουλίου, σχετικά με το τι έχω επιτύχει μέχρι τώρα και με το τι θα πρέπει να γίνει εν συνεχεία. Επιπλέον θα έχετε την ευκαιρία να κάνετε παρατηρήσεις τόσο επί της δικής μου εκθέσεως όσο και επί της αντίστοιχης της Επιτροπής Αναφορών, γεγονός που έχει εξαιρετική σημασία για τη μελλοντική μου εργασία.
<P>
Υπήρξαν ορισμένες φωνές που είπαν ότι το γραφείο του Διαμεσολαβητή δεν έκανε έργο. Η ετήσια έκθεσή μου καλύπτει ένα μικρό μόνο χρονικό διάστημα, από τον Σεπτέμβριο του 1995 οπότε ανέλαβα τα καθήκοντά μου, μέχρι τον Δεκέμβριο του 1995. Η έκθεση περιλαμβάνει επίσης στατιστικά στοιχεία σχετικά με καταγγελίες μέχρι το τέλος Μαρτίου. Έκτοτε η κατάσταση έχει αλλάξει αρκετά. Το γραφείο μου δραστηριοποιείται ήδη στην εκπόνηση αποφάσεων και λύσεων. Μέχρι χθές το γραφείο μου είχε λάβει ένα σύνολο 647 καταγγελιών πολιτών. Η εξέταση της δυνατότητας αποδοχής έχει γίνει για 599 περιπτώσεις, δηλ. για πάνω από το 90 % του συνόλου. Για 132 περιπτώσεις έχει ξεκινήσει προκαταρκτική εξέταση. 16 εξετάσεις έχουν κλείσει, 6 με ευνοϊκή λύση υπέρ του καταγγέλοντος, 1 με μια επικριτική παρατήρηση προς το αντίστοιχο όργανο. Σε μία περίπτωση ο αιτών απέσυρε την καταγγελία του και σε 8 υποθέσεις δεν διαπιστώθηκε περίπτωση κακής διοίκησης.
<P>
Το γραφείο μου μπόρεσε να αρχίσει την πλήρη και κανονική εξέταση των καταγγελιών μόνο μετά την έναρξη του έτους. Το όργανο στο οποίο αναφέρεται η καταγγελία έχει περιθώριο τριών μηνών για να απαντήσει. Το χρονικό αυτό διάστημα μνημονεύεται στον κανονισμό λειτουργίας. Κατόπιν, ο αιτών έχει περιθώριο ενός μηνός για να ανταποκριθεί στις παρατηρήσεις του οργάνου. Επομένως, μόνο κατά τον τελευταίο μήνα κατέστη δυνατόν να αναλάβουμε περαιτέρω δράση για τις πρώτες περιπτώσεις.
<P>
Έχει ασκηθεί επίσης κριτική για τον μεγάλο αριθμό των περιπτώσεων που δεν γίνονται δεκτές προς εξέταση. Θα πρέπει να θυμάστε ότι η εντολή «κακή άσκηση διοίκησης στα κοινοτικά όργανα και οργανισμούς» είναι πολύ περιορισμένη. Μόνο το 40 % περίπου των καταγγελιών βρίσκονται μέσα στα όρια της εντολής αυτής. Ο κανονισμός του γραφείου του Ευρωπαίου Διαμεσολαβητή περιέχει επίσης επιπρόσθετες απαιτήσεις πριν να είμαι σε θέση να διερευνήσω κάποια καταγγελία. Η περιορισμένη εντολή που παραχωρεί η Συνθήκη και οι περαιτέρω περιορισμοί που έθεσε το Κοινοβούλιο στον κανονισμό εξηγούν το γιατί μόνο το 20 % περίπου των περιπτώσεων φτάνουν στο στάδιο της διερεύνησης. Εγώ έχω την υποχρέωση να ενεργώ μέσα στα όρια αυτών των διατάξεων. Οι διαδικασίες της εργασίας και οι αντίστοιχες στατιστικές συμπεριλαμβάνονται στην έκθεση. Είμαι βέβαιος ότι κατά την επόμενη ετησία έκθεση οι αριθμοί θα είναι πολύ περισσότερο ευνοϊκοί.
<P>
Το άρθρο 8(δ) της Συνθήκης που ιδρύει την Ευρωπαϊκή Κοινότητα καθιερώνει δύο σημαντικά δικαιώματα για τους ευρωπαίους πολίτες, δηλ. το δικαίωμα υποβολής αναφοράς στο Ευρωπαϊκό Κοινοβούλιο και το δικαίωμα υποβολής καταγγελίας στον Ευρωπαίο Διαμεσολαβητή. Οι πολίτες έχουν και τα δύο αυτά δικαιώματα και επομένως εξαρτάται από τους ιδίους εάν θα υποβάλουν αναφορά στο Κοινοβούλιο ή καταγγελία στον Διαμεσολαβητή. Ωστόσο, η επιλογή της πιο κατάλληλης ενέργειας μπορεί να μην είναι πάντοτε σαφής στον πολίτη. Αυτός είναι ο λόγος για τον οποίο το γραφείο μου και η Επιτροπή Αναφορών έχουν συνεργαστεί πολύ στενά για να διευκρινίσουν τις αντίστοιχες ευθύνες τους και για να καθιερώσουν μεθόδους συνεργασίας. Υπάρχει ήδη διαδικασία για τη μεταφορά περιπτώσεων μεταξύ της Επιτροπής Αναφορών και του γραφείου του Διαμεσολαβητή με τη συμφωνία του αιτούντος ή του καταγγέλοντος.
<P>
Κατά κανόνα, ο Διαμεσολαβητής δεν ασχολείται με ένα θέμα που εκκρεμεί ενώπιον της Επιτροπής Αναφορών εκτός εάν η επιτροπή το διαβιβάσει στον Διαμεσολαβητή. Ο Διαμεσολαβητής δεν ασχολείται επίσης με περιπτώσεις με τις οποίες έχει ασχοληθεί και έχει αντιμετωπίσει η επιτροπή εκτός εάν παρουσιαστούν νέα σχετικά δεδομένα τα οποία να δικαιολογούν αναπομπή στον Διαμεσολαβητή.
<P>
Καταγγελίες σχετικά με αποφάσεις της ίδιας της Επιτροπής Αναφορών δεν γίνονται δεκτές διότι οι αποφάσεις της, όπως και εκείνες του Κοινοβουλίου, θεωρούνται πολιτικά θέματα. Το δικαίωμα της αιτήσεως που δημιούργησε η Συνθήκη είναι δικαίωμα αιτήσεως προς το Ευρωπαϊκό Κοινοβούλιο. Η Επιτροπή Αναφορών λειτουργεί για λογαριασμό του. Είναι ευθύνη του Κοινοβουλίου να επιβλέπει την εργασία της επιτροπής του και, επί παραδείγματι, να διασφαλίζει ότι οι πόροι της επιτροπής είναι επαρκείς για την εκτέλεση των καθηκόντων της.
<P>
Οι εντολές προς την Επιτροπή Αναφορών και προς τον Διαμεσολαβητή είναι διαφορετικές και συμπληρωματικές. Από κοινού αποτελούν μια μοναδική ευκαιρία για την προώθηση των δικαιωμάτων των ευρωπαίων πολιτών. Η εμπειρία μου από τη συνεργασία με την Επιτροπή Αναφορών υπήρξε πολύ θετική. Είμαι έτοιμος να παρακολουθήσω τη διαδικασία συνεργασίας που καθιερώσαμε και διερευνώ τρόπους βελτίωσής της υπέρ των δικαιωμάτων των ευρωπαίων πολιτών.
<P>
Ο ίδιος ο Διαμεσολαβητής θα πρέπει να λειτουργεί με όσο το δυνατόν περισσότερο διαφανή τρόπο έτσι ώστε οι πολίτες να κατανοούν πλήρως το τι κάνει αλλά και να δημιουργεί ένα πολύ καλό παράδειγμα και για τους άλλους. Για τον λόγο αυτό έχει αποφασιστεί ότι το αρχείο υποβολής καταγγελιών θα είναι ανοικτό στο κοινό. Το όνομα του καταγγέλοντος, η πρώτη άποψη του θεσμικού οργάνου όπως και η απόφαση η οποία κλείνει επισήμως την καταγγελία θα είναι επίσης διαθέσιμα στο κοινό. Ωστόσο, οι διερευνήσεις που ακολουθούν την πρώτη άποψη του θεσμικού οργάνου γίνονται κατ' ιδίαν ούτως ώστε να διασφαλίζεται η πλήρης συνεργασία και να προωθείται μια συμφιλιωτική λύση στο πρόβλημα.
<P>
Το δικαίωμα του καταγγέλοντος για εμπιστευτικότητα είναι σεβαστό. Εάν ζητηθεί κάτι τέτοιο τότε η καταγγελία και όλα τα σχετικά έγγραφα θεωρούνται εμπιστευτικά. Η καταχώρηση στο αρχείο, η απόφαση η οποία κλείνει επισήμως το θέμα καθώς επίσης και οποιαδήποτε έκθεση ή πρόταση προς το Ευρωπαϊκό Κοινοβούλιο θα γίνονται ανώνυμα έτσι ώστε ο καταγγέλων να μην μπορεί να αναγνωριστεί.
<P>
Ο Διαμεσολαβητής όμως θα πρέπει να κάνει περισσότερα από απλά να επιζητεί διαφάνεια για το γραφείο του. Μέρος της αποστολής του είναι η βελτίωση των σχέσεων μεταξύ των κοινοτικών οργάνων και οργανισμών και των ευρωπαίων πολιτών. Η δημιουργία του γραφείου είχε την έννοια υπογράμμισης της δέσμευσης της Ευρωπαϊκής Ένωσης για μια ανοικτή, δημοκρατική και ελέγξιμη διοίκηση. Η αναγκαιότητα διαφάνειας στην Ένωση τονίζεται τόσο στην έκθεση της κ. Ahern όσο και στην πρόταση ψηφίσματος της Επιτροπής Αναφορών.
<P>
Κατά τη διάρκεια των πρώτων μηνών της θητείας μου έχω λάβει έναν αριθμό καταγγελιών αναφορικά με την πρόσβαση του κοινού στα έγγραφα οργάνων και οργανισμών της Κοινότητας. Η Επιτροπή και το Συμβούλιο έχουν εκπονήσει ήδη ένα κώδικα συμπεριφοράς σχετικά με την πρόσβαση του κοινού στα έγγραφά τους, αλλά δεν έχω καμία πληροφορία εάν και κάποιο άλλο κοινοτικό θεσμικό όργανο έχει υιοθετήσει ανάλογους γενικούς κανόνες πρόσβασης. Ξεκίνησα, κατ' ακολουθίαν, μια πρωτοβουλία ζητώντας και από τα άλλα θεσμικά όργανα και οργανισμούς της Κοινότητας να με ενημερώσουν σχετικά με τη θέση τους για την πρόσβαση του κοινού στα έγγραφά τους. Η πρωτοβουλία αυτή καλύπτει όλα τα θεσμικά όργανα και τους οργανισμούς εκτός της Επιτροπής και του Συμβουλίου. Καλύπτει, για παράδειγμα, το Κοινοβούλιο, το Δικαστήριο των Ευρωπαϊκών Κοινοτήτων αλλά μόνο για διοικητικά έγγραφα, το Ελεγκτικό Συνέδριο, την Ευρωπαϊκή Τράπεζα Επενδύσεων και το Ευρωπαϊκό Νομισματικό Ίδρυμα. Ελπίζω ότι η πρωτοβουλία αυτή θα γίνει ευνοϊκά αποδεκτή και θα οδηγήσει σε μεγαλύτερη διαφάνεια της λειτουργίας όλων αυτών των οργάνων και οργανισμών.
<P>
Η δημιουργία ενός νέου γραφείου απαιτεί χρόνο. Μέχρι τώρα η διαδικασία ίδρυσης και οργάνωσης του γραφείου του Ευρωπαίου Διαμεσολαβητή έχει προχωρήσει σχετικά ομαλά. Το γεγονός αυτό οφείλεται κατά ένα μέρος στη στάση υποστήριξης και συνεργασίας που έδειξε το Ευρωπαϊκό Κοινοβούλιο και η διοίκησή του, η Επιτροπή και το Συμβούλιο και τα άλλα κοινοτικά θεσμικά όργανα και οργανισμοί. Το ποσοστό των καταγγελιών που έχω λάβει και οι οποίες δεν μπορούν να γίνουν δεκτές είναι υψηλό. Οι ευρωπαίοι πολίτες χρειάζονται χρόνο για να κατανοήσουν τι μπορεί και τι δεν μπορεί να κάνει ο Ευρωπαίος Διαμεσολαβητής.
<P>
Για τον λόγο αυτό έχει εκδοθεί ένα ενημερωτικό φυλλάδιο σχετικά με τον τρόπο υποβολής καταγγελιών στο γραφείο του Ευρωπαίου Διαμεσολαβητή. Το φυλλάδιο περιλαμβάνει το τυποποιημένο έντυπο υποβολής της καταγγελίας. Το φυλλάδιο αυτό έχει διανεμηθεί ευρύτατα μέσω των εθνικών γραφείων του Κοινοβουλίου και της Επιτροπής, των γραφείων των εθνικών διαμεσολαβητών και παρομοίων υπηρεσιών και μέσω ενός μεγάλου αριθμού οργανώσεων οι οποίες ασχολούνται με ευρωπαϊκά θέματα. Από την περασμένη εβδομάδα το κείμενο του φυλλαδίου είναι επίσης διαθέσιμο μέσω του δικτύου του Internet.
<P>
Το ότι υπάρχουν καταγγελίες που δεν μπορούν να γίνουν αποδεκτές δεν είναι τίποτα το περίεργο. Οι διαμεσολαβητές σε όλα τα επίπεδα τις λαμβάνουν συνεχώς. Οποτεδήποτε δεν έχω αρμοδιότητα να ασχοληθώ με μία καταγγελία προσπαθώ να συμβουλέψω τον ενδιαφερόμενο να καταφύγει σε κάποια άλλη υπηρεσία η οποία μπορεί ίσως να τον βοηθήσει. Πολύ συχνά η συμβουλή μου είναι να υποβάλει αναφορά στο Ευρωπαϊκό Κοινοβούλιο. Σε ορισμένες περιπτώσεις συνιστάται η παραπομπή των καταγγελιών στην Ευρωπαϊκή Επιτροπή ως θεματοφύλακα των Συνθηκών. Η διαδικασία καταγγελιών της ίδιας της Επιτροπής έχει μεγάλες δυνατότητες να βοηθήσει τους ευρωπαίους πολίτες να προστατεύσουν τα δικαιώματά τους σύμφωνα με το κοινοτικό δίκαιο εκεί όπου υπάρχει συμμετοχή εθνικών διοικητικών αρχών. Ελπίζω ότι αυτή η σημαντική λειτουργία της Επιτροπής θα γίνει καλύτερα γνωστή στο ευρύ κοινό.
<P>
Τέλος, αποδίδω μεγάλη σημασία στη συνεργασία με τους εθνικούς διαμεσολαβητές και τις συναφείς υπηρεσίες. Η συνεργασία αυτή σύμφωνα με την αρχή της επικουρικότητας θα έχει πολύ μεγάλη σημασία για την προώθηση της πλήρους εφαρμογής του κοινοτικού δικαίου σε όλα τα επίπεδα της Ένωσης. Τον επόμενο Σεπτέμβριο θα διοργανωθεί εδώ στο Στρασβούργο ένα σεμινάριο για συζήτηση μαζί τους των αρχών αυτής της συνεργασίας και για συμφωνία επί των κοινών δραστηριοτήτων για το μέλλον.
<P>
Η εργασία του Ευρωπαίου Διαμεσολαβητή αποτελεί ένα μόνον στοιχείο της διαδικασίας εξασφάλισης ότι οι ευρωπαίοι πολίτες απολαμβάνουν τα οφέλη μιας διαφανούς, δημοκρατικής και ελέγξιμης διοίκησης. Το γραφείο του Διαμεσολαβητή μπορεί να επιτύχει στο έργο του μόνον όταν τα κοινοτικά θεσμικά όργανα και οι οργανισμοί είναι απόλυτα δεσμευμένοι τόσο στις παραπάνω αρχές όσο και στην πλήρη συνεργασία με τον Διαμεσολαβητή. Από την μέχρι τώρα εμπειρία μου πιστεύω ότι αυτή η δέσμευση υπάρχει. Προσβλέπω με εμπιστοσύνη στη συνέχιση της ανάπτυξης σχέσεων αγαστής συνεργασίας με τα άλλα κοινοτικά όργανα και οργανισμούς για την προστασία των δικαιωμάτων των ευρωπαίων πολιτών. Κυρία Πρόεδρε, αξιότιμοι βουλευτές, σας ευχαριστώ για την προσοχή σας.
<P>
(Ζωηρά χειροκροτήματα)

<CHAPTER ID=3>
Εκθεση δραστηριοτήτων του ευρωπαίου διαμεσολαβητή
(συζήτηση)
<SPEAKER ID=6 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0176/96) της κ. Ahern, εξ ονόματος της Επιτροπής Αναφορών, σχετικά με την ετήσια έκθεση δραστηριοτήτων (1995) του διαμεσολαβητή της Ευρωπαϊκής 'Ενωσης (Eυρωπαίου Διαμεσολαβητή) (C4-0257/96).

<SPEAKER ID=7 NAME="Ahern">
Κυρία Πρόεδρε, δέχομαι με μεγάλη ικανοποίηση τη σημερινή δήλωση του Ευρωπαίου Διαμεσολαβητή στο Σώμα και του απευθύνω τις ευχαριστίες μου για την αποτελεσματική συνεργασία που είχε με το Κοινοβούλιο και ιδιαίτερα με την υπεύθυνη επιτροπή, την Επιτροπή Αναφορών, κατά τη διάρκεια του περασμένου έτους όταν οργάνωνε το γραφείο του.
<P>
Η Συνθήκη της Ευρωπαϊκής Ένωσης δημιούργησε αυτόν τον νέο θεσμό του Διαμεσολαβητή της Ευρωπαϊκής Ένωσης και διασφαλίζει ότι ο θεμός αυτός μπορεί αυτόνομα να προστατεύσει τα δικαιώματα των πολιτών κατά της άσκησης κακής διοίκησης στα ευρωπαϊκά όργανα και οργανισμούς. Εν τούτοις ο Διαμεσολαβητής δεν παύει να είναι ένας κοινοβουλευτικός Διαμεσολαβητής και η παρουσία του σήμερα εδώ το αποδεικνύει αυτό. Διορίζεται από το Κοινοβούλιο, αναφέρει στο Κοινοβούλιο, συνεργάζεται ασφαλώς με το Κοινοβούλιο και θέλουμε πάρα πολύ και το Κοινοβούλιο να συνεργάζεται μαζί του. Καλωσορίζουμε ιδιαίτερα τις εξουσίες του για τη διενέργεια διερευνήσεων: αποτελούν ένα πολύ χρήσιμο εργαλείο για την προστασία των πολιτών της Ευρώπης έναντι κακοδιοίκησης εκ μέρους του Συμβουλίου, της Επιτροπής και του ιδίου του Κοινοβουλίου.
<P>
Οι πολίτες πολύ ορθά έχουν χαρακτηρίσει τα θεσμικά όργανα ως κλειστά, ελιτίστικα και απρόσιτα στο ευρύ κοινό. Η πρόκληση επομένως που αντιμετωπίζει ο Διαμεσολαβητής είναι να ταρακουνήσει την Επιτροπή, το Συμβούλιο και, γιατί όχι, το Κοινοβούλιο, έτσι ώστε αυτή η κλειστή ομάδα των ευρωπαϊκών θεσμικών οργάνων να γίνει διαφανής και ορατή στον καθένα.
<P>
Η Ευρωπαϊκή Ένωση είναι ένα σύνολο αντιτιθέμενων τάσεων. Η διαμάχη μεταξύ της ιδέας μιας Ευρώπης ως αποτέλεσμα συνεργασίας κυριάρχων κρατών και του ιδανικού μιας ομοσπονδιακής Ευρώπης έχει θέσει φρένο στην ανάπτυξη σύγχρονων, δημοκρατικών και φιλικά διακείμενων προς τους πολίτες θεσμικών οργάνων της Ευρωπαϊκής Ένωσης. Εάν θέλουμε να δημιουργήσουμε τέτοια δημοκρατικά όργανα, το επόμενο βήμα είναι να κάνουμε την πρόσβαση στην ενημέρωση σαφή υποχρέωση των οργάνων, καθ' όμοιο τρόπο με τον κώδικα συμπεριφοράς που αναφέρεται στην πρόσβαση στα έγγραφα.
<P>
Με την έκθεση η οποία βρίσκεται σήμερα ενώπιόν σας ζητούμε να παράσχετε την εξουσιοδότησή σας για τη διατύπωση αυτής της σαφούς δέσμευσης εκ μέρους των οργάνων και να φροντίσετε ούτως ώστε να υλοποιηθεί. Ήδη έχουμε σαφή δέσμευση εκ μέρους της κ. Gradin, της αρμόδιας Επιτρόπου, ότι κατά τη διάρκεια της Διακυβερνητικής Διάσκεψης θα προβάλλει το θέμα αυτό με μεγάλη δραστηριότητα.
<P>
Η Επιτροπή Αναφορών αποτελεί το κοινοβουλευτικό όργανο στο οποίο ο Διαμεσολαβητής υποβάλλει τις εκθέσεις του και το οποίο θα πρέπει να καθιερώσει σχέση συμπληρωματικής συνεργασίας υπόψη των ποικίλων υπεθυνοτήτων της για τις αναφορές και τις καταγγελίες των πολιτών. Πρακτικά, αυτό σημαίνει για την επιτροπή ένα πρόσθετο ρόλο στην επίβλεψη των λειτουργιών του Διαμεσολαβητή σε σχέση με το Κοινοβούλιο.
<P>
Θα ήθελα τώρα να προχωρήσω σε αναλυτικότερο σχολιασμό της εκθέσεώς του. Το πρώτο μέρος της εκθέσεως είναι ιδιαίτερα χρήσιμο δεδομένου ότι επεξηγεί τις συνθήκες κάτω από τις οποίες μπορεί να υποβληθεί μια καταγγελία και τις διαδικαστικές αποφάσεις που παίρνει ο Διαμεσολαβητής σχετικά μ' αυτή. Έτσι, η έκθεση παρουσιάζει καθαρά ποιός μπορεί να υποβάλει καταγγελία - πολίτης ή κάτοικος - εναντίον ποιού - των θεσμικών οργάνων και των υπηρεσιών της Κοινότητας - και εδώ μπορούμε να σημειώσουμε ότι ο ίδιος ο Διαμεσολαβητής αποτελεί μία νέα υπηρεσία της Κοινότητας. Σχετικά με τι; Πολύ σοφά αποφεύγεται ορισμός της κακής διοίκησης. Είμαι βεβαία ότι σε εύθετο χρόνο θα έχουμε πολύ ενδιαφέρουσες εκθέσεις σχετικά με το τι αποτελεί επακριβώς κακή διοίκηση όταν ο Διαμεσολαβητής θα μας αναφέρει με σαφήνεια για θέματα τα οποία δεν μπόρεσε να επιλύσει. Ασφαλώς, η ικανότητά του να επιλύει θέματα με μεσολάβηση αποτελεί ένα σημαντικό τμήμα της εργασίας του.
<P>
Η ακολουθούμενη διαδικασία: οι καταγγελίες κρίνονται δεκτές και καταρχήν θεμελιωμένες, διαβιβάζονται στο αντίστοιχο όργανο ή οργανισμό από το οποίο ζητείται μια πρώτη άποψη. Κατόπιν τούτου, μαζί με τα τυχόν σχόλια του καταγγέλοντος, επιζητείται λύση μεταξύ των δύο μερών. Εάν, ύστερα από το σχέδιο των προτάσεων του Διαμεσολαβητή, αυτός ο μεσολαβητικός ρόλος δεν φέρει αποτέλεσμα, ο Διαμεσολαβητής αναφέρει στο Ευρωπαϊκό Κοινοβούλιο το οποίο αναλαμβάνει να κάνει τις κατάλληλες ενέργειες και, ελπίζεται, ότι το υπόψη όργανο θα κάνει τις κατάλληλες ενέργειες επίσης.
<P>
Η εξουσία του Διαμεσολαβητή να διεξάγει διερευνήσεις εξ ιδίας πρωτοβουλίας είναι το κλειδί για το άνοιγμα των θυρών των θεσμικών οργάνων. Για παράδειγμα, μπορεί να εξετάσει τους δικούς σας φακέλους κ. Πρόεδρε, του κ. Santer, του Προέδρου Hδnsch, οιουδήποτε Μέλους του Κοινοβουλίου ή μέλους της Επιτροπής, κατά την κρίση του. Αυτός ο τρόπος διερεύνησης μπορεί να αποκτήσει πολύ μεγαλύτερη σημασία στα ερχόμενα χρόνια προς όφελος των δημοκρατικών διαδικασιών της Ένωσης και, επομένως, του Κοινοβουλίου και των πολιτών.
<P>
Εν τέλει, ελπίζουμε ότι η συγκεκριμένη συνεργασία που καθιερώσαμε με τον Διαμεσολαβητή θα συνεχιστεί και κατά τα επόμενα χρόνια.
<P>
(Χειροκροτήματα)

<SPEAKER ID=8 NAME="Marνn">
Κυρία Πρόεδρε, κύριε Διαμεσολαβητή των Ευρωπαίων, κυρία εισηγήτρια, το Κοινοβούλιο, όπως ορίζεται στη Συνθήκη, είναι παραλήπτης της Ετήσιας Έκθεσης του Διαμεσολαβητή. Όμως επιτρέψτε μου να σας επισημάνω, εξ ονόματος της Ευρωπαϊκής Επιτροπής - και ειδικότερα της συναδέλφου μου Anita Gradin, την οποία έχω την τιμή να εκπροσωπώ -, την άποψη της Επιτροπής όσον αφορά το όργανο και τις εργασίες που πραγματοποίησε.
<P>
Είναι προφανές πως με τη δημιουργία του Ευρωπαίου Διαμεσολαβητή, η έννοια του ευρωπαίου πολίτη εμπλουτίστηκε με ουσιαστικό τρόπο, γιατί η καλή διαχείριση των ευρωπαϊκών θεσμών, η διαφάνεια και η ισότητα της λειτουργίας τους αντιστοιχούν σε ουσιαστικά δικαιώματα των ευρωπαίων πολιτών. Και ο Ευρωπαίος Διαμεσολαβητής μπορεί να συμβάλει στην εγγύηση της αποτελεσματικής άσκησης αυτών των δικαιωμάτων.
<P>
Όσον αφορά τη θέση της Επιτροπής, είμαστε πεπεισμένοι πως ο έλεγχος που μπορεί να ασκηθεί από τους πολίτες μέσω του Διαμεσολαβητή για τη λειτουργία της διαχείρισής μας, δεν μπορεί παρά να μας κάνει να δουλέψουμε καλύτερα, να διορθώσουμε τα ελαττώματά μας και τα λάθη μας και φυσικά να μεγαλώσουμε τη διαφάνειά μας.
<P>
Στην έκθεση του Διαμεσολαβητή επισημαίνεται πολύ σωστά πως είναι ουσιαστικές οι αρμονικές σχέσεις ανάμεσα στην Ευρωπαϊκή Επιτροπή και τον ίδιο τον Ευρωπαίο Διαμεσολαβητή. Μεταξύ άλλων γιατί - όπως επισημαίνεται και στην έκθεσή του - ένας μεγάλος αριθμός των καταγγελιών που υποβάλλονται στον Διαμεσολαβητή αφορούν την Επιτροπή ή τις εργασίες της Επιτροπής. Η Ευρωπαϊκή Επιτροπή είχε ήδη την ευκαιρία να απαντήσει στις αιτήσεις πληροφόρησης σχετικά με τις καταγγελίες που αμφισβητούν τη διαχείριση της Επιτροπής, ή για το πώς διοικεί καθημερινά η Επιτροπή. Εξ ονόματος της Ευρωπαϊκής Επιτροπής νομίζω πως μπορώ να επιβεβαιώσω ότι η Επιτροπή απάντησε χωρίς υπαινιγμούς, με πνεύμα διαφάνειας και σεβόμενη τα προνόμια του κάθε οργάνου.
<P>
Παρόλο που τέθηκαν ορισμένα προβλήματα σε ελάχιστες περιπτώσεις - ειδικότερα όσον αφορά τις προθεσμίες διαβίβασης των απαντήσεων της Επιτροπής -, μπορώ να σας διαβεβαιώσω πως η Επιτροπή δεσμεύθηκε να ξεπεράσει αυτά τα προβλήματα χωρίς καθυστέρηση. Γνωρίζοντας πως ο Διαμεσολαβητής, ο κ. Sφdermann, είναι ιδιαίτερα ευαίσθητος στο πρόβλημα των προθεσμιών, θέλω να σας πω, ότι στην Επιτροπή έχουν ληφθεί τα κατάλληλα μέτρα έτσι ώστε να τηρούνται οι προθεσμίες για την απάντηση όταν υποβάλλεται μία καταγγελία στα γραφεία του Διαμεσολαβητή.
<P>
Θα τελειώσω συγχαίροντας, εξ ονόματος της Ευρωπαϊκής Επιτροπής, τον κ. Sφdermann, την κυρία εισηγήτρια, το Ευρωπαϊκό Κοινοβούλιο, ευχόμενος στον κύριο Sφdermann, φυσικά, όσο δυνατόν μεταλύτερες επιτυχίες στην αποστολή του για την προστασία των δικαιωμάτων των Ευρωπαίων και του εγγυώμαι την απόλυτη συνεργασία της Ευρωπαϊκής Επιτροπής. Να έχει τη βεβαιότητα πως θα καλύψουμε τις ελλείψεις που εσείς επισημάνατε στις εκθέσεις σας και πως πράγματι πιστεύουμε ότι είναι εύκολο να γίνει αυτό.

<SPEAKER ID=9 LANGUAGE="EN" NAME="Newman">
Κυρία Πρόεδρε, εξ ονόματος της Ομάδας του Ευρωπαϊκού Σοσιαλιστικού Κόμματος, θα ήθελα να συγχαρώ τον Ευρωπαίο Διαμεσολαβητή, κ. Sφderman, για την εξαίρετη πρώτη έκθεσή του. Θα ήθελα επίσης να συγχαρώ την αντιπρόεδρο και εισηγήτρια της Επιτροπής Αναφορών, κ. Ahern, για την εξαιρετική της έκθεση την οποία παρουσίασε εξ ονόματος της επιτροπής αυτής.
<P>
Ο Διαμεσολαβητής απέδειξε ότι είναι ένα σοβαρό, προσηλωμένο στην εργασία του και αποφασιστικό πρόσωπο δεσμευμένο στην προστασία των δικαιωμάτων των πολιτών της Ευρωπαϊκής Ένωσης. Κατά τους τελευταίους μήνες ο κ. Sφderman και εγώ, με την παρούσα ιδιότητά μου ως προέδρου της Επιτροπής Αναφορών, αναπτύξαμε μια εξαίρετη σχέση συνεργασίας. Είμαι βέβαιος ότι η σχέση αυτή θα συνεχιστεί και με τον οιονδήποτε μελλοντικό πρόεδρο.
<P>
Όπως έχει ήδη αναφερθεί, η Επιτροπή Αναφορών είναι η κοινοβουλευτική επιτροπή η οποία είναι υπεύθυνη τόσο για τις σχέσεις με τον Διαμεσολαβητή όσο και για την παρακολούθηση της εργασίας του. Ο Ευρωπαίος Διαμεσολαβητής είναι ανεξάρτητος και επομένως εμείς, η Επιτροπή Αναφορών, δεν εμπλεκόμεθα με τις εν εξελίξει διερευνήσεις καταγγελιών. Εάν μελλοντικά η επιτροπή μας λάβει εκθέσεις για κακή διοίκηση ως αποτέλεσμα της διερεύνησης συγκεκριμένων καταγγελιών, θα τις εξετάσουμε με μεγάλο ενδιαφέρον. Καλωσορίζουμε την πρωτοβουλία του να ζητήσει μεγαλύτερη πρόσβαση στα δημόσια έγγραφα των οργάνων της Ευρωπαϊκής Ένωσης.
<P>
Οι δραστηριότητες του Ευρωπαίου Διαμεσολαβητή και της Επιτροπής Αναφορών αλληλοσυμπληρώνονται. Ο ένας ασχολείται με τις καταγγελίες για κακοδιοίκηση στα ευρωπαϊκά όργανα και οργανισμούς και ο άλλος, η Επιτροπή Αναφορών, ασχολείται με τον γενικό χώρο των τομέων δραστηριοτήτων της Ευρωπαϊκής Ένωσης και ιδιαίτερα με τη μη εφαρμογή του κοινοτικού δικαίου εκ μέρους των κρατών μελών καθώς και με προτάσεις για τη βελτίωση των πολιτικών της Ευρωπαϊκής Ένωσης.
<P>
Αναφορικά με τις τροπολογίες, η Σοσιαλιστική Ομάδα θα τις καταψηφίσει όλες καθόσο πιστεύουμε ότι η έκθεση είναι πολύ καλή έτσι ακριβώς όπως είναι. Οι τροπολογίες, ιδιαίτερα, του κ. Pex δεν είναι υποβοηθητικές και δικαίως απερρίφθησαν από την Επιτροπή Αναφορών. Οι τροπολογίες αυτές καταλήγουν να μεταβάλλουν την έκθεση επί της ετησίας εκθέσεως του Διαμεσολαβητή σε έκθεση επί των σχέσεων του Διαμεσολαβητή με την Επιτροπή Αναφορών. Ιδιαίτερα η Τροπολογία Αριθ. 4 δίνει το δικαίωμα στον Διαμεσολαβητή να αμφισβητεί αποφάσεις της Επιτροπής Αναφορών οι οποίες ελήφθησαν με, όπως τις αποκαλεί, αβάσιμες αιτιολογίες. Πως όμως θα κρίνουμε εάν τα μέλη της Επιτροπής Αναφορών έλαβαν μια απόφαση με αβάσιμη αιτιολογία; Ίσως να είναι η περίπτωση που ένα μέλος διαφωνεί με την απόφαση της πλειοψηφίας των συναδέλφων του ή είναι πολύ απασχολημένο κάπου αλλού για να μπορέσει να συμμετάσχει στην απόφαση της επιτροπής με την οποία διαφωνεί.
<P>
Εν τέλει, και πολύ θετικά, θα ήθελα να κάνω σαφές εξ ονόματος της Σοσιαλιστικής Ομάδας ότι θα στηρίξουμε το έργο του Ευρωπαίου Διαμεσολαβητή και θα σεβαστούμε την ανεξαρτησία του, με φιλική κριτική όπου χρειάζεται, αλλά κυρίως υποστηρίζοντάς τον και βοηθώντας τον να πιέσει τα ευρωπαϊκά θεσμικά όργανα και οργανισμούς να εφαρμόσουν τις συστάσεις των εκθέσεών του, ιδιαίτερα όταν έχει διαπιστώσει κακοδιοίκηση. Οι δημοκρατικά εκλεγμένοι εκπρόσωποι των πολιτών μπορούν να τον βοηθήσουν στην διασφάλιση οτι η εργασία του για την καταπολέμηση της κακοδιοίκησης στην Ευρωπαϊκή Κοινότητα θα έχει ισχυρή στήριξη.

<SPEAKER ID=10 LANGUAGE="EN" NAME="Perry">
Κυρία Πρόεδρε, εξ ονόματος του Ευρωπαϊκού Λαϊκού Κόμματος είμαι ευτυχής να συγχαρώ και εγώ τον κ. Sφderman για την πρώτη έκθεσή του προς το Κοινοβούλιο καθώς και την κ. Ahern για τη δική της έκθεση. Η θέση του Ευρωπαίου Διαμεσολαβητή είναι μία από τους πιο αξιόλογους και λιγότερο αμφισβητούμενους καρπούς της Συνθήκης του Μάαστριχτ. Δεδομένου ότι ο θεσμός του εθνικού διαμεσολαβητή ξεκίνησε από τα σκανδιναβικά κράτη, θεωρώ ότι είμαστε ιδιαίτερα ευτυχείς που στο πρόσωπο του κ. Sφderman διαθέτουμε όχι μόνο έναν έμπειρο Διαμεσολαβητή αλλά κάποιον που συγκεντρώνει όλη την εμπειρία της Φινλανδίας στην άσκηση αυτού του καθήκοντος.
<P>
Είναι σημαντικό όπως τα όργανα της Ευρωπαϊκής Ένωσης εξυπηρετούν τον πολίτη και όχι αντιστρόφως. Αυτό είναι που κάνει τη θέση του Διαμεσολαβητή τόσο πολύτιμη. Οι πολίτες θα πρέπει να γνωρίζουν ότι υπάρχει κάποιος, ένα πραγματικό ανθρώπινο ον, το οποίο θα πάρει το μέρος τους εάν η γραφειοκρατία απειλεί να αγνοήσει τα δικαιώματά τους.
<P>
Οι έμπειροι κοινοβουλευτικοί του Σώματος δεν θα έχουν καμιά δυσκολία να κατανοήσουν την έννοια της κακοδιοίκησης και θα αναγνωρίσουν εύκολα τη σφαίρα ευθύνης του Διαμεσολαβητή. Τα Μέλη του Ευρωπαϊκού Κοινοβουλίου θα κατανοούν τις διαφορετικές ευθύνες μεταξύ των εθνικών διαμεσολαβητών, του Ευρωπαίου Διαμεσολαβητή και της Επιτροπής Αναφορών. Ωστόσο, οι έννοιες αυτές δεν είναι εύκολες στην κατανόησή τους και αυτός είναι ο λόγος για τον οποίο χρειάζεται μια μεγάλη προσπάθεια απλής και παραστατικής δημοσιότητας για να εξηγηθεί με απλούς όρους το πως ο Διαμεσολαβητής μπορεί να βοηθήσει τους πολίτες και πως διαφέρει ο ρόλος του από τον αντίστοιχο της Επιτροπής Αναφορών. Ο κ. Sφderman αναφέρθηκε στο φυλλάδιό του με τον τίτλο «Πως να υποβάλετε τις καταγγελίες σας στον Ευρωπαίο Διαμεσολαβητή». Σε όρους απλούστευσης και παραστατικότητας και με άριστα το 10 βαθμολογώ το φυλλάδιο με 2. Έχω δει ακόμη και δηλώσεις φόρου εισοδήματος που είναι πιο παραστατικές από αυτό το φυλλάδιο. Συγκρίνατέ το, για παράδειγμα, με αυτό το φυλλάδιο που πήρα χθες το βράδυ από μια εορταστική συγκέντρωση για τα κρασιά της Προβηγκίας: με κάνει να θέλω να πιώ ένα ποτήρι κρασί Προβηγκίας. Δεν είμαι τόσο βεβαίος ότι το φυλλάδιο αυτό προσφέρει πολλά στον Ευρωπαίο Διαμεσολαβητή. Δεν υπάρχει άραγε κανείς στην Ευρωπαϊκή Ένωση, κάποιος καλύτερος καλλιτέχνης γραφίστας, ο οποίος να δώσει την ώθηση που χρειάζεται ούτως ώστε το φυλλάδιο αυτό να αγγίξει το προσωπικό επίπεδο;
<P>
Σχετικά με την έκθεση της κ. Ahern, δέχομαι με ικανοποίηση την Τροπολογία Αριθ. 1 η οποία αναφέρεται στη χρήση της νέας τεχνολογίας για την υποβολή των καταγγελιών στον Ευρωπαίο Διαμεσολαβητή. Θα πρέπει να αξιοποιήσουμε τα σύγχρονα και ευχερή μέσα επικοινωνίας αλλά, σας παρακαλώ, μην το χρησιμοποιήσετε αυτό ως δικαιολογία χρησιμοποίησης απαράδεκτων εντύπων μέσων για τη δημοσιότητα και την επαφή με τον Διαμεσολαβητή. Η συνεργασία και η επικοινωνία μεταξύ του Διαμεσολαβητή και της Επιτροπής Αναφορών είναι επίσης πολύ σημαντική εάν θέλουμε να προστατεύσουμε πληρέστερα τα δικαιώματα των πολιτών μας. Από αυτή την άποψη πιστεύω ότι οι Τροπολογίες Αριθ. 2, 3 και 4 οι οποίες τονίζουν τη συμπληρωματικότητα των ρόλων του Ευρωπαίου Διαμεσολαβητή και της Επιτροπής Αναφορών υποβοηθούν την έκθεση. Θα προσέθετα ότι και το ίδιο το Σώμα, ως ένα από τα θεσμικά όργανα της Ένωσης, δεν θα πρέπει να παρεμποδίζει το έργο του Διαμεσολαβητή στη διερεύνηση των διαδικασιών μας.
<P>
Εν συμπεράσματι, και ύστερα από σκέψη, βαθμολογώ τον Διαμεσολαβητή με 9 στα 10 για την έκθεσή του αλλά του κατεβάζω τη βαθμολογία για το ενημερωτικό φυλλάδιο σε 1 στα 10 και παρακαλώ να βρεθεί κάποιος να το κάνει περισσότερο ελκυστικό έτσι ώστε οι πολίτες να γνωρίζουν ότι έχουν στο πλευρό τους τον Διαμεσολαβητή και το Κοινοβούλιο.

<SPEAKER ID=12 LANGUAGE="DA" NAME="Dybkjζr">
Κυρία Πρόεδρε, θα ήθελα να εκφράσω την ικανοποίησή μου για την έκθεση του διαμεσολαβητή και την έκθεση της κας Ahern. Αποκαλείται μεν ετήσια έκθεση, είναι όμως στην ουσία τριμηνιαία έκθεση, δεδομένου ότι δεν έχει παρέλθει μεγάλο χρονικό διάστημα από τότε που ο διαμεσολαβητής ανέλαβε τα καθήκοντά του. Ωστόσο, νομίζω ότι το χρονικό αυτό διάστημα κατόρθωσε να επιτελέσει σημαντικό έργο. Νομίζω επίσης ότι ο διαμεσολαβητής τηρεί τη σωστή στάση στο έργο του, δηλαδή επιλαμβάνεται των καταγγελιών που διατυπώνουν οι πολίτες χωρίς ιδιαίτερη πολιτική προβολή εις βάρος του Οργάνου ή της Ένωσης αυτής καθεαυτής, μολονότι αυτό θα ήταν μεν εύκολο, δεν θα ήταν όμως βέβαιο ότι μακροπρόθεσμα θα συνέβαλε στην καλύτερη κατανόηση των εργασιών της Ένωσης. Μετά από όσα ανέφερα, θα ήθελα να συμφωνήσω με τον κ. Perry ότι θα ήταν ίσως επιθυμητό να είχε γίνει λίγο πιο εγκωμιαστικός λόγος για το διαμεσολαβητή, αλλά μπορούμε να εμπνευστούμε σχετικά κατά τη διάρκεια του επόμενου έτους.
<P>
Θα ήθελα στη συνέχεια να διατυπώσω παρατηρήσεις για τις τροπολογίες, τον προϋπολογισμό και το θέμα του Γραφείου των Βρυξελλών. Μπορούμε να ψηφίσουμε υπέρ των τροπολογιών 1, 2, 4 και 5. Δεν είμαι βέβαιος κατά πόσο είναι ιδιαίτερα απαραίτητες, αλλά από την άλλη πλευρά δεν βλάπτουν σε τίποτα. Όσον αφορά την τροπολογία 3, εκφράζω τη λύπη μου για το γεγονός ότι η συντηρητική Ομάδα δεν δευκρίνισε περισσότερο την τροπολογία αυτή. Συμφωνούμε γενικά ότι θα μπορούσε να γίνει χρήση του άρθρου 169, αλλά δεν κρίνουμε ότι η ανάμιξη της Επιτροπής Αναφορών και του διαμεσολαβητή είναι ιδιαίτερα σκόπιμη και, για το λόγο αυτό, θα απόσχουμε της ψηφοφορίας για την τροπολογία αυτή.
<P>
Όσον αφορά τον προϋπολογισμό, ο διαμεσολαβητής είχε, όπως φυσικά και όλοι οι άλλοι, δύσκολες συζητήσεις με την Επιτροπή Προϋπολογισμών. Οι συζητήσεις αυτές είναι βέβαιο ότι θα συνεχιστούν, θα ήθελα δε να προτείνω στο διαμεσολαβητή να τονίσει, στο μέτρο του δυνατού, την ανάγκη αύξησης του προσωπικού που χρησιμοποιεί, και να αναφέρει ποιές εργασίες δεν θα είναι δυνατό να διεκπεραιωθούν εάν δεν διατεθούν επαρκείς πόροι από τον προϋπολογισμό.
<P>
Θα επιθυμούσαμε φυσικά να επανέλθουμε στο θέμα του Γραφείου των Βρυξελλών. Συμμεριζόμεθα τις απόψεις του διαμεσολαβητή όσον αφορά την ανάγκη να υπάρχει ένα Γραφείο στις Βρυξέλλες, ώστε να είναι πιό αποτελεσματικές οι εργασίες στο Στρασβούργο. Επίσης, κατά τη διάρκεια του επόμενου έτους θα θέλαμε να συζητηθεί ποιές δυνατότητες υπάρχουν να ιδρυθεί ένα παρόμοιο γραφείο, χωρίς να προκύψει σύγκρουση για την έδρα του στο Στρασβούργο, όπου ο διαμεσολαβητής εξέφρασε άλλωστε την επιθυμία να παραμείνει.

<SPEAKER ID=13 LANGUAGE="ES" NAME="Gutiιrrez Dνaz">
Κυρία Πρόεδρε, κυρίες και κύριοι, η Ετήσια Έκθεση του Ευρωπαίου Διαμεσολαβητή, του κ. Sφdermann, που αντιστοιχεί στο 1995, έχει δύο χαρακτηριστικά που κατά τη γνώμη μου αξίζει να υπογραμμιστούν. Αναφέρομαι στην πρώτη έκθεση του Διαμεσολαβητή ενώπιον του Ευρωπαϊκού Κοινοβουλίου στην οποία η περίοδος που εξετάζεται είναι πολύ μικρή.
<P>
Τα δύο αυτά χαρακτηριστικά προσδίδουν στο έγγραφο ένα χαρακτήρα βασικά παιδαγωγικό που αναμφίβολα συνειδητοποίησε ο Διαμεσολαβητής κατά την επεξεργασία του. Γι'αυτό, ξέχωρα από τη λειτουργία του σαν όργανο πληροφόρησης και εξισορρόπησης πρέπει να αξιολογήσουμε τη σπουδαία συνεισφορά στο έγγραφο αυτό του κ. Sφdermann ώστε να γίνουν γνωστά τόσο το νέο ευρωπαϊκό όργανο, όσο και οι στόχοι του και οι μηχανισμοί πρόσβασης για τη δυνατότητα επέμβασης.
<P>
Όμως παρόλο τo λίγο χρονικό διάστημα το οποίο καλύπτει η έκθεση, η προηγούμενη πείρα του σαν Διαμεσολαβητής της Φινλανδίας, επιτρέπει στον κ. Sφdermann να μας παρέχει πολλές περιπτώσεις επεμβάσεων που δικαιολογημένα κάνουν την κ. Ahern, στην έξοχη έκθεση που παρουσιάζει εξ ονόματος της Επιτροπής Αναφορών, να συγχαρεί τον κ. Sφdermann για την ενδιαφέρουσα και λεπτομερή έκθεσή του.
<P>
Ειδική μνεία αξίζουν οι σκέψεις που διατυπώνει ο Ευρωπαίος Διαμεσολαβητής για τις σχέσεις του με την Επιτροπή Αναφορών, μέσω ενός σαφούς ορισμού του πλαισίου των αντίστοιχων αρμοδιοτήτων του και θέτει τις βάσεις για μία γόνιμη συνεργασία που έχει ήδη μπει σε εφαρμογή, όπως μας υπενθύμισε ο κ. Newman, πολύ αρμοδιότερος από μένα.
<P>
Όλα δείχνουν, κυρία Πρόεδρε, πως αυτό το νέο κοινοβουλευτικό όργανο που δημιουργήθηκε με τις συμφωνίες του Μάαστριχτ, άρχισε να βαδίζει προς τη σωστή κατεύθυνση. Τώρα είναι απαραίτητο στη νέα τροποποίηση των Συνθηκών με την οποία θα ολοκληρωθεί η παρούσα Διακυβερνητική Διάσκεψη, να προχωρήσει προς μια πιο ανοιχτή και δημοκρατική λειτουργία απ'όλα τα άλλα ευρωπαϊκά όργανα, όπως αναφέρει στα συμπεράσματά της η έκθεση της κυρίας Ahern.
<P>
Τέλος, κυρία Πρόεδρε, θα πρέπει να επισημάνουμε πως μία ευρεία διάδοση της έκθεσης του κ. Sφdermann όχι μόνο θα συμβάλει στο να αποκτήσουν οι ευρωπαίοι πολίτες ένα αποτελεσματικό όργανο σε περίπτωση κακής διοίκησης στην Ευρωπαϊκή Κοινότητα, αλλά και θα συμβάλει στη διεύρυνση και εδραίωση της ταυτότητας των ευρωπαίων πολιτών.
<P>
Για όλα αυτά πιστεύω πως το Ευρωπαϊκό Κοινοβούλιο πρέπει να εκφράσει την απόλυτη συμφωνία του με το περιεχόμενο της Πρώτης Ετήσιας Έκθεσης του Ευρωπαίου Διαμεσολαβητή και πρέπει να ενθαρρύνει τον κ. Sφdermann να συνεχίσει να εργάζεται με την ίδια ευαισθησία και το ίδιο σθένος όπως έκανε μέχρι τώρα.

<SPEAKER ID=14 LANGUAGE="IT" NAME="Tamino">
Κυρία Πρόεδρε, επιθυμώ να εκφράσω τα συγχαρητήριά μου και τα συγχαρητήρια της Ομάδας των Πρασίνων για την έκθεση που έχει καταθέσει ο Ευρωπαίος Διαμεσολαβητής, κ. Soederman, και για την άριστη έκθεση που έχει παρουσιάσει, και εξ ονόματος της Επιτροπής Αναφορών, η κ. συνάδελφος Ahern.
<P>
Αυτή η πρώτη έκθεση του Διαμεσολαβητή διευκρινίζει στο περιορισμένο χρονικό διάστημα κατά το οποίο άσκησε τη δραστηριότητά του, πέρυσι, ποια είναι τα προβλήματα που ενδεχομένως παρουσιάζονται στον πολίτη όταν προσφεύγει σε αυτό το νέο όργανο της Ευρωπαϊκής Ένωσης, και επιθυμώ να υπογραμμίσω τη σημασία της κοινής δράσης του Ευρωπαίου Διαμεσολαβητή και του Ευρωπαϊκού Κοινοβουλίου μέσω της Επιτροπής Αναφορών για την εξασφάλιση εκείνων των δικαιωμάτων των πολιτών για τα οποία είναι αρμόδια τα δύο θεσμικά όργανα. Πρόκειται για ένα σημαντικό βήμα προς την αντίληψη της ευρωπαϊκής ιθαγένειας και για μία μέθοδο που εξασφαλίζει τη διαφάνεια και την καλή λειτουργία των ευρωπαϊκών διοικητικών οργάνων.
<P>
Η έννοια της ευρωπαϊκής ιθαγένειας αποτελεί, όπως γνωρίζουμε, αντικείμενο προσοχής της Διακυβερνητικής Διάσκεψης που διεξάγεται αυτή τη στιγμή και νομίζω ότι αποκτά ιδιαίτερη σημασία, για να αποκτήσει ακριβώς συγκεκριμένο περιεχόμενο η έννοια της ευρωπαϊκής ιθαγένειας, να παρουσιασθεί και να προσεχθεί η έκθεση του Διαμεσολαβητή. Θεωρώ επίσης ότι θα πρέπει να καταβληθούν προσπάθειες ώστε να γίνει γνωστή σε όλους τους ευρωπαίους πολίτες τόσο η δυνατότητα προσφυγής στο Διαμεσολαβητή όσο και η δυνατότητα υποβολής αναφοράς στην επιτροπή που έχει θεσπισθεί γι αυτό το σκοπό. Πιστεύω ότι είναι σημαντικό να διευκρινισθεί στους ευρωπαίους πολίτες σε ποιες περιπτώσεις είναι σκόπιμη η προσφυγή στο Διαμεσολαβητή ή στην Επιτροπή Αναφορών. Όλοι μας θα πρέπει να καταβάλουμε αυτή την προσπάθεια και για αυτό το λόγο οι Πράσινοι θα υποστηρίξουμε και θα υπερψηφίσουμε την έκθεση.

<SPEAKER ID=15 LANGUAGE="FR" NAME="Leperre-Verrier">
Κυρία Πρόεδρε, θα ήθελα και εγώ να συγχαρώ τον κύριο Διαμεσολαβητή για αυτή την πρώτη έκθεση.
<P>
Ασφαλώς, τρεις μήνες είναι πολύ σύντομη περίοδος για να κάνουμε έναν πρώτο απολογισμό μίας εντελώς νέας δραστηριότητας στους κόλπους των θεσμικών μας οργάνων. Ωστόσο, πιστεύω ότι πρέπει να υπογραμμίσουμε έναν αριθμό θεμάτων που υποδεικνύουν, προφανώς, ότι οι πολίτες της 'Ενωσης θα έχουν στη διάθεσή τους έναν ανεξάρτητο, διαφανή αλλά διακριτικό θεσμό στον οποίο θα μπορούν να απευθύνονται σε περίπτωση σύγκρουσης με την ευρωπαϊκή Διοίκηση και όταν αισθάνονται ότι θίγονται τα δικαιώματά τους.
<P>
Η κ. Ahern, στην εξαίρετη έκθεσή της, αναλύει με ακρίβεια αυτούς τους τρεις όρους και επιδοκιμάζω πλήρως την εργασία της, ιδιαίτερα όταν σκιαγραφεί τη συνεργασία που θα πρέπει να θεσπισθεί ανάμεσα στην Επιτροπή Αναφορών και στο Διαμεσολαβητή.
<P>
Απομένει, κύριε Διαμεσολαβητή, το τεράστιο πρόβλημα της πληροφόρησης και της ευαισθητοποίησης των πολιτών σε αυτό το νέο θεσμό, τον οποίο ενσαρκώνετε σήμερα ως σκαπανέας. Θεωρώ ότι αυτό είναι το πιο σημαντικό στοιχείο.
<P>
Καταρχή, μία πρόταση. Δε νομίζετε ότι θα μπορούσαμε να διευκολύνουμε το διάβημα αυτών που επιθυμούν να απευθυνθούν σε εσάς επιτρέποντάς τους την προσφυγή μέ τα μέσα που προσφέρουν οι νέες τεχνολογίες; Η Ομάδα μου κατέθεσε μία τροπολογία προς αυτή την κατεύθυνση και καλώ τους συναδέλφους μου να την υποστηρίξουν. Πιστεύω, πράγματι, ότι επιτρέποντας στους πολίτες και τους κατοίκους της 'Ενωσης να απευθύνονται στο Διαμεσολαβητή μέσω της τηλεματικής, θα βελτιώσουμε τις πρακτικές συνθήκες άσκησης των δικαιωμάτων τους. Θα ήταν ένα βήμα και μία πρόοδος. Ωστόσο, η ενημέρωση των ευρωπαίων πολιτών σχετικά με το θεσμό που αντιπροσωπεύετε αποτελεί ένα μείζον στοιχείο και θα ήθελα, ομολογώ, να έχω περισσότερες πληροφορίες σχετικά με τον τρόπο με τον οποίο αντιλαμβάνεστε τη δημοσιότητα που πρέπει να δοθεί στο θεσμό αυτό.
<P>
Πράγματι, κύριε Διαμεσολαβητή, έχετε αποκτήσει ασφαλώς μία εμπειρία του λειτουργήματος αυτού στη χώρα σας, αλλά δεν θα έπρεπε τα πλεονεκτήματά σας να μετατραπούν σε μειονεκτήματα, διότι οι ευρωπαίοι πολίτες μπορεί να μην έχουν αποκτήσει στο κράτος μέλος τους την εμπειρία ούτε τη γνώση του θεσμού της Διαμεσολάβησης. 'Ομως, ο θεσμός ενός Διαμεσολαβητή και η αναγνώρισή του είναι ένα πολύ σημαντικό στοιχείο για την εμφάνιση αυτής της ευρωπαϊκής ιθαγένειας την οποία ζωηρά επιθυμούμε. Και τα άρθρα 8Δ, 138 Δ και Ε της Συνθήκης μας δεν θα βρουν πραγματικά τη θεμελίωσή τους παρά μόνο όταν οι ευρωπαίοι πολίτες θα έχουν συνείδηση ότι οι θεσμοί τους, τους οποίους εξάλλου γνωρίζουν ελάχιστα, μπορούν επίσης να είναι εγγυητές κατά της κακής διοίκησης ή της αδικίας. 'Ομως, εσείς πρέπει να διαδραματίσετε έναν κεφαλαιώδη ρόλο. Μην ξεχνάτε ότι είστε ο πρώτος Διαμεσολαβητής και ότι για το λόγο αυτό έχετε το βαρύ καθήκον να δώσετε σε αυτό τον ευγενή θεσμό την πρώτη εικόνα του. Αλλά, κύριε Διαμεσολαβητή, είμαστε βέβαιοι ότι έχετε πλήρως επίγνωση αυτής της ευθύνης.

<SPEAKER ID=16 LANGUAGE="FR" NAME="Striby">
Κυρία Πρόεδρε, κύριε Διαμεσολαβητή, αγαπητοί συνάδελφοι, παρότι η πρώτη έκθεση του Ευρωπαίου Διαμεσολαβητή δεν καλύπτει παρά μόνο μία περίοδο τριών μηνών, μας παρέχει πολύ χρήσιμες ενδείξεις σχετικά με το νέο όργανο και με τον τρόπο με τον οποίο προτίθεται να εκπληρώσει την εντολή του ο κ. Sφderman, οπλισμένος με την εμπειρία του ως εθνικού Διαμεσολαβητή. Εκφράζω ιδιαίτερα την ικανοποίησή μου για τη στενή συνεργασία που θεσπίζεται ανάμεσα στο Διαμεσολαβητή και την Επιτροπή Αναφορών του Σώματός μας.
<P>
Ωστόσο, επιτρέψτε μου να θίξω ένα ζήτημα που με ενδιαφέρει ιδιαίτερα: θέλω να μιλήσω για τον τόπο από τον οποίο ο Διαμεσολαβτηής ασκεί τα καθήκοντά του. Πράγματι, κατά την εκλογή του, ο κ. Sφderman είχε με σαφήνεια εκφράσει την πρόθεσή του να τοποθετήσει την έδρα της γραμματείας του στο Στρασβούργο, έδρα του Ευρωπαϊκού Κοινοβουλίου. Αυτή η απόφαση ήταν σύμφωνη με το πνεύμα των κειμένων. Πλην όμως, μάθαμε πριν λίγες ημέρες ότι ο Διαμεσολαβητής είχε ζητήσει από την Επιτροπή Αναφορών μία αύξηση του προϋπολογισμού λειτουργίας του κατά 15 %, που περιλαμβάνει σχεδόν το διπλασιασμό του οργανογράμματός της, το οποίο περνάει από 10 σε 17 θέσεις εργασίας. Θα μπορούσαμε να κατανοήσουμε αυτή την αύξηση, αγαπητοί συνάδελφοι, εάν εντασσόταν στην προοπτική μίας κανονικής ανάπτυξης των δραστηριοτήτων του, αλλά όπως φαίνεται η αίτηση αυτή επιδιώκει, στην πραγματικότητα, τη σταδιακή μεταφορά της έδρας του Διαμεσολαβητή από το Στρασβούργο στις Βρυξέλλες, ανοίγοντας στη βελγική πρωτεύουσα ένα παράρτημα της γραμματείας, από το 1977.
<P>
'Ετσι, ξέροντας ότι ο κ. Sφderman θα δώσει σε λίγο μία συνέντευξη τύπου, θα ήθελα να ξέρω εάν ένα τέτοιο μέτρο ανήκει πράγματι στις προθέσεις του και ποιοι είναι οι λόγοι. Εάν επιβεβαιωθεί αυτός ο προσανατολισμός, αγαπητοί συνάδελφοι, θα παρακολουθήσουμε για άλλη μια φορά έναν εκτροχιασμό του ζητήματος της έδρας και των θεσμών και οργάνων της Ευρωπαϊκής 'Ενωσης, και η Ομάδα μου, εν τοιαύτη περιπτώσει, θα αντιταχθεί σθεναρά σε αυτό.

<SPEAKER ID=17 LANGUAGE="FI" NAME="Paakkinen">
Αξιότιμη κυρία Πρόεδρε, ο Ευρωπαίος Διαμεσολαβητής κύριος Γιάκομπ Σόντερμαν υπογραμμίζει ιδιαιτέρως στον επίλογο της υπό εξέτασιν ετήσιας έκθεσής του για το 1995 ότι τα επίσημα καθήκοντα και οι εξουσίες του διαμεσολαβητού αποτελούν μέρος μόνο της διαδικασίας στόχος της οποίας είναι να διασφαλισθεί ότι ο Ευρωπαίος πολίτης θα επωφελείται από τις δυνατότητες οι οποίες του παρέχονται από την ανοικτή, δημοκρατική και υπεύθυνη διαχείριση. Κατά τη γνώμη του, η υπηρεσία της οποίας ηγείται ο διαμεσολαβητής, δύναται να ανταπεξέλθει των υποχρεώσεών της μόνον εάν τα θεσμικά όργανα της Κοινότητας και οι οργανισμοί δεσμευθούν, εξ ολοκλήρου, να σέβονται τις αρχές αυτές και να συνεργάζονται με τον διαμεσολαβητή. Μετά από μελέτη των εγγράφων αυτών, μου έχει σχηματισθεί η εντύπωση ότι ο διαμεσολαβητής πιστεύει ότι οι δεσμεύσεις αυτές έχουν, ήδη, καταστεί πραγματικότητα παρ' όλο ότι ο χρόνος ο οποίος έχει παρέλθει από την ανάληψη των καθηκόντων του είναι υπερβολικά σύντομος για την εξαγωγή βέβαιων συμπερασμάτων.
<P>
Ο Ευρωπαίος Διαμεσολαβητής εξετάζει ιδιαιτέρως τις περιπτώσεις κατά τις οποίες σημειώνονται ελλείψεις σε ό, τι αφορά την διαχείριση. Ο διαμεσολαβητής έχει, ασφαλώς, τις δυνατότητες να συμβάλλει στη βελτίωση της διαχείρισης. Κάθε πολίτης της Ένωσης έχει το συνταγματικό δικαίωμα να αποτείνεται στον διαμεσολαβητή προκειμένου να καταγγείλει οποιαδήποτε ανωμαλία που έχει αντιληφθεί σε ό, τι αφορά τη λειτουργία των θεσμικών οργάνων και των οργανισμών. Η αμέλεια, η αδιαφορία, η κατάχρηση εξουσίας, η λανθασμένη εφαρμογή των διαδικασιών, οι διακρίσεις, οι αδικαιολόγητες καθυστερήσεις και η άδικη μεταχείριση αποτελούν ενδεικτικές περιπτώσεις ανωμαλιών. Στην ετήσια αυτή έκθεση διευκρινίζεται πλήρως τόσο ο τρόπος λειτουργίας του γραφείου του διαμεσολαβητού όσο και η διαδικασία μέσω της οποίας δύναται να επιτύχει ο πολίτης την εξέταση της υπόθεσής του. Ο τρόπος με τον οποίο ο διαμεσολαβητής συμβουλεύει και καθοδηγεί τους πολίτες είναι θετικός και επιβεβλημένος κατά τη διάρκεια των πρώτων σταδίων της εφαρμογής του νέου αυτού θεσμού.
<P>
Η πρόταση της εισηγήτριας κυρίας Αχερν σχετικά με την ευρεία διάθεση της ετήσιας έκθεσης στα κράτη μέλη, είναι ιδιαιτέρως θετική. Το ενημερωτικό φυλλάδιο που συνέταξη ο διαμεσολαβητής, αποσκοπεί, και αυτό, στην καλύτερη πληροφόρηση των πολιτών. Θετικό στοιχείο είναι επίσης ότι η έκδοση του φυλλαδίου αυτού επετεύχθη εντός τόσο σύντομου χρονικού διαστήματος. Το κείμενο του εν λόγω φυλλαδίου είναι, κατά τη γνώμη μου, ιδιαιτέρως ενημερωτικό. Πιστεύω ότι πρέπει να ενθαρρύνουμε τους πολίτες της Ένωσης αλλά και τα άλλα άτομα τα οποία διαμένουν στην Κοινότητα, τις επιχειρήσεις οι οποίες εδρεύουν στην Ευρωπαϊκή Ένωση, τις οργανώσεις και τις κοινότητες να επιδιώξουν να εξοικειωθούν με τον θεσμό του διαμεσολαβητού και, στην ανάγκη, να επωφελούνται των υπηρεσιών που παρέχει το γραφείο του διαμεσολαβητού. Θα ήθελα ακόμη να προσθέσω ότι από το περιεχόμενο της ετήσιας αυτής έκθεσης έχω πεισθεί ότι ο διαμεσολαβητής έχει μεγάλη διάθεση για συνεργασία. Κατά την άσκηση των καθηκόντων του, ο διαμεσολαβητής οφείλει να είναι ανεξάρτητος και αντικειμενικός, γεγονός το οποίο θεωρείται απαραίτητη προϋπόθεση για τη δημιουργία κλίματος εμπιστοσύνης σε ό, τι αφορά τον θεσμό αυτόν. Παρ' όλ' αυτά, πρέπει να καταβληθούν και συλλογικές προσπάθειες. Το Κοινοβούλιο πρέπει, οπωσδήποτε, να υποστηρίζει τον διαμεσολαβητή. Τελειώνοντας, θα ήθελαν να συγχαρώ την επιτροπή για το έργο της και να ευχαριστήσω τον διαμεσολαβητή για τις προσπάθειες τις οποίες έχει καταβάλει.

<SPEAKER ID=18 LANGUAGE="FI" NAME="Toivonen">
Αξιότιμη κυρία Πρόεδρε, η πρώτη ετήσια έκθεση, την οποία συνέταξε ο Ευρωπαίος Διαμεσολαβητής κύριος Γιάκομπ Σόντερμαν, είναι, όπως διαπιστώνει και στην έκθεσή της η κυρία Αχερν, ιδιαίτερα ενδιαφέρουσα και ενημερωτική. Το περιεχόμενο της έκθεσης αυτής πρέπει, πραγματικά, να καταστεί, όσο το δυνατόν ευρύτερα γνωστό διότι σε αυτό εμπεριέχεται μία σαφής εικόνα για τις εξουσίες του διαμεσολαβητού, γεγονός το οποίο καθιστά την έκθεση αυτή βασική πηγή ενημέρωσης για τους πολίτες.
<P>
Δεδομένου, όμως, ότι η ευρεία διάθεση της έκθεσης αυτής δεν είναι, μάλλον, δυνατή για πρακτικούς λόγους, διαπιστώνω με ικανοποίηση ότι ο διαμεσολαβητής έχει συντάξει, ευθύς μετά την ανάληψη των καθηκόντων του, ένα ενημερωτικό φυλλάδιο υπό τον τίτλο «Διαδικασία Υποβολής Καταγγελιών προς τον Ευρωπαίο Διαμεσολαβητή» που διανέμεται στους ενδιαφερόμενους πολίτες. Το ενημερωτικό αυτό φυλλάδιο εκδίδεται σε όλες τις γλώσσες της Κοινότητας και διανέμεται από τα γραφεία τόσο των διαμεσολαβητών των κρατών μελών όσο και από τις αρμόδιες κοινοτικές υπηρεσίες.
<P>
Η βελτίωση της πληροφόρησης αναμένεται να αυξήσει, κατά πολύ, και τον αριθμό των καταγγελιών οι οποίες υποβάλλονται. Το γεγονός αυτό πρέπει να ληφθεί σοβαρώς υπόψη ενόψει της διάθεσης των σχετικών πόρων. Για λόγους νομικής προστασίας του υποβάλλοντος την καταγγελία, η απόφαση του διαμεσολαβητού πρέπει να εκδίδεται εντός ευλόγου χρονικού διαστήματος. Γι' αυτό και το γραφείο του διαμεσολαβητού πρέπει να διαθέτει επαρκές προσωπικό για την εξέταση όλων των καταγγελιών. Ο διαμεσολαβητής έχει ορίσει ως έδρα του το Στρασβούργο, αλλά έχει εκδηλώσει και την επιθυμία να του δοθεί η δυνατότητα να ανοίξει ένα μικρότερο γραφείο στις Βρυξέλλες με το ανάλογο προσωπικό. Σύμφωνα με τα στατιστικά στοιχεία του Μαΐου 1996, οι 78 από 86 υποβληθείσες προς εξέταση καταγγελίες αφορούν την Ευρωπαϊκή Επιτροπή. Δεδομένου του γεγονότος αυτού, φαίνεται ότι η ύπαρξη γραφείου για τον διαμεσολαβητή στις Βρυξέλλες είναι επιβεβλημένη παρ' ότι η επίσημη έδρα του Κοινοβουλίου είναι στο Στρασβούργο.
<P>
Στα καθήκοντα του διαμεσολαβητού συμπεριλαμβάνεται και η υποχρέωσή του να ενεργεί υπέρ της διασφάλισης του σεβασμού προς τα δικαιώματα των πολιτών σε όλα τα επίπεδα της διαχείρισης στην Ένωση και να προωθεί τη διαφάνεια σε ό, τι αφορά τη λειτουργία των θεσμικών οργάνων και οργανισμών της Κοινότητας. Κι η πρώτη αυτή ετήσια έκθεση μας δίνει την αφορμή να ελπίζουμε για καλά αποτελέσματα όσον αφορά την εκπλήρωση της υποχρέωσης αυτής του Ευρωπαίου Διαμεσολαβητού.

<SPEAKER ID=19 LANGUAGE="PT" NAME="Barros Moura">
Κυρία Πρόεδρε, πραγματικά πιστεύω ότι η έκθεση του Διαμεσολαβητή μας είναι σημαντική. Θεωρώ, ωστόσο, ότι η πρωτοβουλία του υπέρ της διαφάνειας δεν είναι επαρκής για να επιλύσει τα προβλήματα που μπορούν να θέσουν σε κίνδυνο τη σημασία της δράσης του υπέρ της ευρωπαϊκής υπηκοότητας.
<P>
Η πρώτη πτυχή αφορά τους περιορισμούς που απορρέουν από τη Συνθήκη. Πραγματικά, ο Διαμεσολαβητής δεν έχει εξουσία να αξιολογεί τις πράξεις των κρατών μελών στις οποίες αντιστοιχεί μία κακή εφαρμογή του κοινοτικού δικαίου.
<P>
Η δεύτερη πτυχή συνδέεται με τη δημόσια ορατότητα του Διαμεσολαβητή κ. Soederman και τη σχέση του με τους εθνικούς Διαμεσολαβητές και με τα εθνικά κοινοβούλια. Είναι απαραίτητο οι πολίτες να βλέπουν ότι υπάρχει ένας Διαμεσολαβητής και ότι αυτός ο Διαμεσολαβητής μπορεί να δέχεται τις καταγγελίες τους. Είναι σημαντικό να γίνει αυτό. Πιστεύω ότι το γεγονός πως ο Διαμεσολαβητής και οι υπηρεσίες του θα βρίσκονται, όπως και βρίσκονται, εξόριστοι στο Στρασβούργο, μακρυά από τα θεσμικά κοινοτικά όργανα, στην κανονική λειτουργία τοτς, και από τον ευρωπαϊκό τύπο που είναι εξειδικευμένος στα κοινοτικά θέματα, θέτει σε μεγάλο κίνδυνο την ορατότητά του. Στο Διαμεσολαβητή κ. Soederman θέλω να ευχηθώ καλή τύχη στην εκτέλεση των καθηκόντων του και, ειδικότερα, ως βουλευτής εκλεγμένος στην Πορτογαλία, του εύχομαι καλή τύχη στο χειρισμό των πρώτων πορτογαλικών υποθέσεων, διότι ο τρόπος με τον οποίο θα τις χειριστεί θα είναι σημαντικός για να θεωρήσουν οι πολίτες της χώρας μου ότι είναι χρήσιμη η προσφυγή στις υπηρεσίες του.

<SPEAKER ID=20 LANGUAGE="DA" NAME="Blak">
Κυρία Πρόεδρε, νομίζω ότι η διάταξη της Συνθήκης του Μάαστριχτ που προβλέπει το θεσμό του ευρωπαίου διαμεσολαβητή, βελτιώνει τη δημοκρατία στην Ευρωπαϊκή Ένωση και κατοχυρώνει τα δικαιώματα των πολιτών. Ο ευρωπαίος διαμεσολαβητής έχει ιδιαίτερη σημασία για την εξασφάλιση μιας αμεσότερης σχέσης μεταξύ πολιτών και Ένωσης, μεριμνά δε ώστε να είναι οι πολίτες σε θέση να υποβάλουν τα παράπονά τους, όταν αισθάνονται ότι έχουν υποστεί άδικη μεταχείριση. Νομίζω ακόμη ότι με το διορισμό του κ. Jakob Sφderman, που κατάγεται από το νησί Φύν της Δανίας, το Ευρωπαϊκό Κοινοβούλιο επέλεξε το σωστό άτομο στη σωστή θέση. Ο κ. Sφderman ασκεί τα καθήκοντά του επί μικρό χρονικό διάστημα. Εξέτασε 131 από τις 298 καταγγελίες που του υποβλήθηκαν το 1995. Αντίθετα, νομίζω ότι είναι ανησυχητικό το γεγονός ότι το 80 % των 139 αυτών υποθέσεων απορρίφθηκαν, επειδή αφορούσαν θέματα που δεν εμπίπτουν στις αρμοδιότητες του διαμεσολαβητή. Έχει καθοριστική σημασία να γνωρίζουν οι πολίτες την ύπαρξη του διαμεσολαβητή. Συνεπώς, υποστηρίζω απόλυτα την πρόταση του εισηγητή να διανεμηθεί σε ευρεία κλίμακα η έκθεση του διαμεσολαβητή.
<P>
Τέλος, θα ήθελα να καλέσω όλα τα όργανα της ΕΕ κλπ. να δείξουν σεβασμό στο διαμεσολαβητή, καθώς επίσης και όλη την προθυμία συνεργασίας που είναι απαραίτητη για το έργο του.

<SPEAKER ID=21 NAME="Παπακυριαζής">
Κυρία Πρόεδρε, συγχαίρω και ευχαριστώ κι'εγώ με την σειρά μου τον κ. Σέντερμαν. Τον συγχαίρω για την εμπεριστατωμένη, περιεκτική, αναλυτική και χρήσιμη έκθεση την οποία μας παρουσίασε, στην Επιτροπή Αναφορών αρχικά και σήμερα εδώ. Δεν θα παραλείψω να υπογραμμίσω την συμβολή της εισηγήτριάς μας στην Επιτροπή Αναφορών, της κ. 'Αχερν, και στην έκθεση που ομόφωνα δεχθήκαμε εκεί.
<P>
Επιτρέψτε μου να χαρακτηρίσω, κάπως επιγραμματικά, ως «ιστορική» αυτήν την έκθεση, διότι είναι η πρώτη έκθεση που υποβάλλεται στο Ευρωπαϊκό Κοινοβούλιο από τον πρώτο ευρωπαίο διαμεσολαβητή. Πιστεύω ότι ο απολογισμός αυτός, μαζί με τις πρωτοβουλίες, την παρουσία και την απήχηση που είχε στο διάστημα αυτό ο ευρωπαίος διαμεσολαβητής δικαιώνει και επιβεβαιώνει την επιλογή του Κοινοβουλίου για την εμπιστοσύνη που δείξαμε, ενώ ταυτόχρονα παρέχει τις καλύτερες δυνατές εγγυήσεις για το μέλλον του θεσμού. 'Ενα θεσμό, τον οποίο πραγματικά θεωρώ θεμελιακό και συνεπή με την Ευρωπαϊκή 'Ενωση, διότι για Ευρωπαϊκή 'Ενωση επί τέλους μιλούμε και όχι για διάφορα επί μέρους μεμονωμένα θεσμικά όργανα. Και επιτρέψτε μου να πω ότι οι δύο πυλώνες είναι η απόδειξη του θεμελιακού δικαιώματος του ευρωπαίου πολίτη να υποβάλει την αναφορά και, ταυτόχρονα, η εμπράγματη δυνατότητα άμεσης συμμετοχής του πολίτη, επιρροής του πολίτη, ο οποίος καταθέτει τις δικές του εμπειρίες από την ζωή προς την Ευρωπαϊκή 'Ενωση, με στόχο την αλλαγή και εξέλιξή της.
<P>
Συμφωνώ κι'εγώ ότι γι'αυτούς τους λόγους χρειάζεται η έμφαση, η προβολή και η προσέγγιση του πολίτη στο θεσμό. 'Οχι για να προβούμε σε προσχηματική επίδειξη, αλλά για να αποδείξουμε πειστικά ότι και έτσι αγωνιζόμαστε για πλήρη δημοκρατία στην Ευρωπαϊκή 'Ενωση.

<SPEAKER ID=22 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12.

<CHAPTER ID=4>
Παράνομο εμπόριο ραδιενεργών ουσιών
<SPEAKER ID=23 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0066/96) του κ. Schulz, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο για το παράνομο εμπόριο ραδιενεργών ουσιών και πυρηνικών υλών (COM(94)0383 - C4-0227/94).

<SPEAKER ID=24 NAME="Schulz">
Kυρία Πρόεδρε, αξιότιμοι κυρίες και κύριοι, για μένα σήμερα, με την κατάθεση αυτής της έκθεσης, τελειώνει μια πολύ εκτενής δουλειά. Εκπόνησα την έκθεση αυτή ύστερα από την ανακοίνωση της Επιτροπής, σχετικά με το παράνομο εμπόριο ραδιενεργών ουσιών στην Ευρωπαϊκή Ένωση. Επιτρέψτε μου να πω προκαταβολικά ότι η έκθεση της Επιτροπής δεν είναι πλήρης. Αφήνει να διαφανεί μια τάση και δεν αντιστοιχεί στην πραγματική απειλητική κατάσταση που επικρατεί στο παράνομο εμπόριο ραδιενεργών ουσιών στην Ευρωπαϊκή Ένωση.
<P>
Φυσικά, το εμπόριο αυτό δεν υπάρχει μόνο στην Ευρωπαϊκή Ένωση, αλλά σε παγκόσμια κλίμακα; έτσι νομίζουν και ισχυρίζονται. Καθήκον μου ήταν - και αφοσιώθηκα ολοκληρωτικά στο θέμα - να διαπιστώσω ποια είναι η πραγματικότητα. Είναι πράγματι αλήθεια ότι σ' όλες τις πυρηνικές εγκαταστάσεις των κρατών της ΚΑΚ και της Κεντρικής και Ανατολικής Ευρώπης κλέβονται μόνιμα πυρηνικά υλικά; Είναι πράγματι αλήθεια ότι το οργανωμένο έγκλημα και οι τρομοκράτες είναι οι κυρίως ενδιαφερόμενοι και οι αγοραστές που προμηθεύονται αυτές τις ραδιενεργές ουσίες; Είναι πράγματι αλήθεια πως υπάρχει ένα ανθηρό εμπόριο με τις ουσίες αυτές, από τις οποίες το οργανωμένο έγκλημα μπορεί να κερδίσει πολλά χρήματα; Η απάντηση σ' όλα αυτά είναι: Μπορεί να είναι αλήθεια, αλλά μόλις και μετά βίας μπορεί να αποδειχθεί. Αυτό το λέω προκαταβολικά, επειδή στην αξιολόγηση του θέματος «παράνομο εμπόριο ραδιενεργών ουσιών» θα πρέπει να γίνει διάκριση μεταξύ μύθου και πραγματικότητας. Θα πρέπει να ξεχωρίσουμε μεταξύ παραμυθιού, μυθιστορήματος επιστημονικής φαντασίας , αστυνομικού μυθιστορήματος και πραγματικότητας. Το πρώτο μέρος, το μυθιστόρημα επιστημονικής φαντασίας , είναι οπωσδήποτε πιο ενδιαφέρον από την πεζή πραγματικότητα. Βεβαίως σήμερα θα επικεντρώσω το ενδιαφέρον μου στο δεύτερο, με ιδιαίτερη προσοχή. Υπάρχουν πραγματικές απειλητικές δυνατότητες που δεν επιτρέπεται να τις παραβλέψουμε, αλλά θα πρέπει να τις πάρουμε στα σοβαρά. Υπάρχουν διαρκώς κακοποιά στοιχεία, υπάρχουν διαρκώς απόπειρες ελαφρόμυαλων επιχειρηματιών να προμηθευτούν πλουτώνιο, ουράνιο, ή οποιοδήποτε άλλο πυρηνικό υλικό, και να το πουλήσουν σε οποιονδήποτε ενδιαφερόμενο, για να κερδίσουν χρήματα.
<P>
Ωστόσο, είναι δυνατόν αυτό να γίνεται απρόσκοπτα; Μπορεί χωρίς κανένα πρόβλημα ένας ισπανός, γερμανός ή ιταλός κακοποιός να πάει στη Ρωσία, να γεμίσει τη βαλίτσα του με πλουτώνιο, στη συνέχεια, γρήγορα να πετάξει σε μια άλλη χώρα και σε κάποια μαύρη αγορά, να ανοίξει τη βαλίτσα του και να πει: »Κοιτάξτε εδώ, έχω 400 γραμμάρια πλουτώνιο; μπορείτε να το έχετε με 2 εκατομμύρια μάρκα; ». Αυτό δε γίνεται. Γιατί δεν γίνεται; Ποιος εδώ μέσα σ' αυτή την αίθουσα, εκτός ίσως από τον κ. Gmelin, είναι σε θέση να ξεχωρίσει με μια ματιά το πλουτώνιο από τη σκόνη του σπιτιού; Εγώ δεν μπορώ. Ποιος είναι σε θέση άνετα, από τη θέση του, σαν κρυφός προμηθευτής όπλων χωρίς επιστημονικές γνώσεις και χωρίς τεχνικό εξοπλισμό να πει: Αυτό είναι υψηλά εμπλουτισμένο ουράνιο με το οποίο μπορούν να κατασκευαστούν πυρηνικά όπλα; Ποιος είναι σε θέση να στήσει τέτοιες δουλειές, ώστε να υπάρχει και ο απαιτούμενος εξοπλισμός και οι απαιτούμενες επιστημονικές γνώσεις;
<P>
Το συνηθισμένο οργανωμένο έγκλημα, το οποίο έπρεπε να εξετάσουμε ως ομάδα-στόχο, και το οποίο αποπειράθηκε να εμπορευθεί τέτοιες ουσίες στην Ευρωπαϊκή Ένωση, δεν μπόρεσε να πετύχει, επειδή δεν είχε ούτε την αναγκαία επιστημονική κατάρτιση, ούτε και την αναγκαία τεχνική τεχνογνωσία που χρειάζεται κανείς για να διεκπεραιώσει τέτοιες δουλειές.
<P>
Από το γεγονός αυτό εξάγεται ένα σοβαρό συμπέρασμα. Το εμπόριο με τέτοιες ουσίες παρουσιάζει ενδιαφέρον μόνον για τους αγοραστές που διαθέτουν πράγματι τις τεχνικές και επιστημονικές προϋποθέσεις για να υλοποιήσουν στη συνέχεια, με το υλικό που αγόρασαν, ένα στόχο. Σ' αυτό θα πρέπει να εστιάσουμε ιδιαίτερα την προσοχή μας, διότι τέτοιοι ενδιαφερόμενοι υπάρχουν.
<P>
Υπάρχουν, φυσικά, κράτη που, παρακάμπτοντας τη σύμβαση της μη διάδοσης των πυρηνικών όπλων, θέλουν να εφαρμόσουν προγράμματα παραγωγής πυρηνικών όπλων. Φυσικά και θα προσπαθήσουν να προμηθευτούν, με κάθε τρόπο, το υλικό, για να εφαρμόσουν τα παράνομα προγράμματά τους παραγωγής πυρηνικών όπλων. Το προμηθεύονται ενδεχομένως σε μια «γκρίζα» ζώνη, μεταξύ νόμιμου κρατικού εμπορίου και παράνομων εγκληματικών δραστηριοτήτων. Σ' αυτήν τη γκρίζα ζώνη κινούνται, κατά κανόνα, οι μυστικές υπηρεσίες. Αυτό θέλω να το πω επιτέλους ξεκάθαρα. Αναρωτιέμαι μόνον τι είναι αυτό που κάνει ένα κράτος, όταν θέλει να εφαρμόσει ένα παρόμοιο πρόγραμμα παραγωγής πυρηνικών όπλων, να αναθέτει σ' έναν οποιονδήποτε κακοποιό να προμηθευτεί, από τα κράτη της Κεντρικής και της Ανατολικής Ευρώπης ή τα κράτη της ΚΑΚ, πλουτώνιο, κι αυτό να το διακινούν λαθραία, ειδικά μέσω μιας χώρας όπως είναι η Ομοσπονδιακή Δημοκρατία της Γερμανίας, όπου υπάρχουν υψηλού επιπέδου τεχνικά προληπτικά μέτρα στα αεροδρόμια, στα λιμάνια και στα σύνορα, όπου υπάρχουν αρχές και όργανα που διαθέτουν τον τεχνικό εξοπλισμό για να ελέγχουν κατά πόσον κάποιος κατέχει υλικό που ακτινοβολεί, ενώ την ίδια στιγμή, στα σύνορα μεταξύ Αφγανιστάν και Ρωσίας, η ανθρώπινη ζωή δε στοιχίζει παρά μερικά μόνον ψωροδολάρια. Θα ήταν απλούστερο για ένα κράτος όπως το Ιράκ ή το Ιράν να διακινήσει τέτοια υλικά μέσω του στενού του Κaiber, παρά μέσω ενός γερμανικού αεροδρομίου. Έτσι καταλήγουμε σ' ένα σοβαρό συμπέρασμα: Tο εμπόριο αυτό υπάρχει. Υπάρχει αναμφισβήτητα στον τομέα των μυστικών υπηρεσιών. Διαφορετικά, χώρες όπως το Πακιστάν ή η Ινδία, δεν θα αποκτούσαν πυρηνικά όπλα, παρακάμπτοντας τη σύμβαση για τη μη διάδοσή τους. Υπάρχει το εμπόριο αυτό, όχι όμως με τη μορφή που παρουσιάζεται στην ανακοίνωση της Επιτροπής, ή από τις κυβερνήσεις των κρατών μελών και των ενδιαφερομένων δημοσιογράφων.
<P>
Φυσικά και αποτελεί απειλή όταν κακοποιοί έχουν στην κατοχή τους πλουτώνιο ή ουράνιο, και τρομοκρατικές οργανώσεις προμηθεύονται τα υλικά αυτά για να απειλήσουν το κράτος. Φυσικά και αποτελεί απειλή όταν μια αίρεση, όπως λ.χ. η αίρεση Aum στην Ιαπωνία, με τις φαντασιώσεις της περί συντέλειας του κόσμου, προμηθεύεται ουσίες με τις οποίες θα μπορούσε να δηλητηριάσει το υπόγειο νερό μιας πόλης εκατομμυρίων κατοίκων, ή διαχέοντάς τες στον αέρα, ή με μια φωτιά θα μπορούσε να δημιουργήσει μεγάλη απειλή. Γι' αυτό και θα πρέπει να γίνει το παν για να σφραγιστούν οι δυναμικές πηγές κινδύνου; τέτοιες είναι πράγματι οι πυρηνικές εγκαταστάσεις στα κράτη της πρώην Κεντρικής και Ανατολικής Ευρώπης, καθώς και της ΚΑΚ, όπου οι πυρηνικοί τεχνικοί έχουν να πληρωθούν εδώ και πολλά χρόνια, και συνεπώς είναι ευάλωτοι στη διαφθορά. Αυτοί, παράλληλα, είναι οι άνθρωποι φυσικά που γνωρίζουν πόσες ουσίες υπάρχουν, πώς συμπεριφέρεται κανείς μ' αυτές και πώς τις προσφέρουν. Γι' αυτό και θα πρέπει να κάνουμε το παν για να κλείσουμε την πηγή αυτή. Αν όμως είμαστε υποχρεωμένοι να κάνουμε το παν για να κλείσουμε την πηγή αυτή, τότε αναρωτιέμαι - κι αυτό το ανέφερα στην έκθεσή μου - γιατί η Επιτροπή από τη μια μεριά κάνει μια ανακοίνωση στην οποία δικαιολογημένα περιγράφονται τα σενάρια αυτά, αλλά ταυτόχρονα διαβάζουμε στο σχέδιο προϋπολογισμού πως τα δημοσιονομικά, τεχνικά και οργανωτικά στάνταρτ, τα οποία επειγόντως θα 'πρεπε να διευρυνθούν, θα περικοπούν κατά 30 %. Αυτό θα πρέπει να μας το εξηγήσει η Επιτροπή ακόμη μια φορά. Σίγουρα εδώ γίνεται οικονομία σε λάθος μέρος.
<P>
Παράλληλα χρειαζόμαστε και μια ρεαλιστική εκτίμηση του τι πράγματι συμβαίνει. Επί του θέματος αυτού παρουσίασα στην έκθεσή μου μια στατιστική, για την οποία ξέρω πως, ιδιαίτερα από τη δεξιά πτέρυγα του Σώματός μας, θα επιχειρηθεί να μην περιληφθεί στην έκθεσή μου, πράγμα για το οποίο απορώ, αφού δεν επιτρέπεται κανείς πλέον να αναφέρει στατιστικές. Αλλά θα σας αναφέρω μία: Το Ινστιτούτο για Υπερουράνια Στοιχεία, δηλαδή το ίδρυμα αναλύσεων της Ευρατόμ στην Καρλσρούη, διερεύνησε 34 περιπτώσεις κατασχεθέντων πυρηνικών υλικών. Από το 1991 και μετά, η αστυνομία κατέσχεσε σε 34 περιπτώσεις ραδιενεργά υλικά και στη συνέχεια τα παρέδωσε για ανάλυση στο Ινστιτούτο για Υπερουράνια Στοιχεία. Μια, όχι υπερβολικά δραματική περίπτωση, καταγράφηκε στο Βέλγιο, 3 στην Ιταλία και 30 στην Ομοσπονδιακή Δημοκρατία της Γερμανίας. Αυτό σημαίνει πως σε 12 κράτη μέλη της Ευρωπαϊκής Ένωσης μέχρι σήμερα δεν έχει καταγραφεί ούτε μία περίπτωση κατάσχεσης ραδιενεργού υλικού.
<P>
Οι 30 περιπτώσεις στην Ομοσπονδιακή Δημοκρατία της Γερμανίας είναι τόσο δραματικές, ώστε θα ήθελα να σας περιγράψω μία. Μια βαλίτσα ελέγχεται μ' έναν μετρητή Geiger και ο υπάλληλος ελεγκτής λέει: »Αυτό κτυπάει εδώ; υπάρχει ακτινοβολία.». Στη συνέχεια ανοίγουν τη βαλίτσα και ανακαλύπτουν ανιχνευτές καπνού από εγκαταστάσεις καταιονισμού μεγάλων χώρων της πρώην ΛΔΓ. Εφοδιάζονταν δηλαδή μερικώς με πλουτώνιο, για την προετοιμασία του προγράμματος παραγωγής πυρηνικών όπλων. Διαβάζουμε λοιπόν στους τίτλους των εφημερίδων: Βρέθηκε και πάλι πυρηνικό υλικό; και πάλι λαθρεμπόριο. Εδώ δηλαδή ένας ελαφρόμυαλος τύπος προμηθεύθηκε τέτοιες ράβδους ανιχνευτών καπνού, τις έβαλε πολλές μαζί σε μια βαλίτσα και προσποιούνταν ότι είχε κάτι να προσφέρει.
<P>
Όσο επικίνδυνο είναι το να παραβλέπει κανείς μια πραγματική απειλή, άλλο τόσο επικίνδυνο είναι και η λάθος παρουσίαση μιας πραγματικής απειλής. Γι' αυτό και καλούνται επειγόντως η Επιτροπή, εμείς, ως Κοινοβούλιο, αλλά και οι κυβερνήσεις των κρατών μελών, να παρουσιάσουν την πραγματική κατάσταση, όσον αφορά τις υπάρχουσες απειλές. Δεν έχει κανένα νόημα αν, όπως στο Μόναχο, η γερμανική μυστική υπηρεσία, σε συνεργασία με την Βαυαρική Υπηρεσία Διώξεως του Εγκλήματος, αναθέτει σε ισπανούς κακοποιούς να πάνε στη Ρωσία και να φέρουν στην Ομοσπονδιακή Δημοκρατία της Γερμανίας πλουτώνιο, ώστε, στη συνέχεια, οι ίδιοι αστυνομικοί που έδωσαν την εντολή στους κακοποιούς να μπορέσουν να τους συλλάβουν για να παρουσιαστούν στην κοινή γνώμη και να πουν: »Κοιτάξτε εδώ, ελέγχουμε την παράνομη πυρηνική αγορά.» Αυτό είναι τελείως αντιπαραγωγικό; δεν εξυπηρετεί την πραγματική διαλεύκανση του θέματος. Αυτό που εξυπηρετεί τη διαλεύκανση είναι το να παρουσιάζει κανείς την πραγματική κατάσταση. Αυτό προσπάθησα να κάνω.
<P>
Είναι όμως και απαράδεκτο το πώς αντιμετωπίζει τόσο απρόσεκτα η κυβέρνηση ενός κράτους μέλους ένα τόσο σοβαρό θέμα, όπως συνέβη. Στην προκειμένη περίπτωση δηλαδή, κάποιοι με 400 γραμμάρια πλουτωνίου μέσα σε μια βαλίτσα Samsonite, πέταξαν μ' ένα αεροπλάνο της Lufthansa, στο οποίο βρίσκονταν πάνω από εκατό επιβάτες, στην πτήση από Μόσχα για Μόναχο, και κανείς δεν είπε στους ανθρώπους στο Μόναχο ή στους επιβάτες αυτού του αεροπλάνου πόσο απειλούνταν, διότι το πλουτώνιο δεν είναι σαν τη σκόνη του σπιτιού. Το πλουτώνιο είναι άκρως επικίνδυνο υλικό και δεν μπορώ να καταλάβω γιατί μια κυβέρνηση που δεν ενημερώνει έγκαιρα την Ευρατόμ για το περιστατικό αυτό, παρόλο που θα 'πρεπε να το κάνει, και στη συνέχεια ισχυρίζεται μάλιστα πως την ενημέρωσε, δεν θα 'πρεπε να ερωτηθεί από την Επιτροπή: »Τι κάνατε εκεί; Παρακάμπτοντας την ευρωπαϊκή νομοθεσία, θέσατε σε κίνδυνο μερικές εκατοντάδες άτομα, μόνο και μόνο για να συμφωνούν οι πολιτικοί υπολογισμοί σας για την, φαινομενικά μόνο, σωστή παρουσίαση μιας πραγματικής απειλής; »
<P>
Προσπάθησα να συντάξω μια διεξοδική έκθεση για τις πραγματικές απειλητικές καταστάσεις, με εκτενείς προτάσεις για το πώς μπορεί κανείς να τις αντιμετωπίσει. Σας παρακαλώ να υπερψηφίσετε την έκθεσή μου και τις τροπολογίες.
<P>
(Χειροκροτήματα)

<SPEAKER ID=25 NAME="Chichester">
Κύριε Πρόεδρε, δεν μπορεί να υπάρξει αμφιβολία ότι η παράνομη διακίνηση ραδιενεργών ουσιών και άλλων πυρηνικών υλικών είναι και εσφαλμένη αλλά και προκαλεί ανησυχίες, στις οποίες η παρούσα έκθεση ορθώς αναφέρεται. Ωστόσο, είναι λυπηρό το γεγονός ότι η έκθεση αντί να συγκεντρώσει την προσοχή της στο κύριο αντικείμενο, επεζήτησε να διευρύνει τη συζήτηση συμπεριλαμβάνοντας ζητήματα πολιτικής εθνικής αμύνης τα οποία δεν περιλαμβάνονται στη σφαίρα αρμοδιοτήτων του Κοινοβουλίου, διενεργώντας επίθεση στην αρμοδιότητα των κρατών μελών στον τομέα της δικαιοσύνης και χρησιμοποιώντας την παρούσα ευκαιρία, για μια ακόμη φορά, για το άνοιγμα μιας γενικότερης αντιπυρηνικής συζήτησης.
<P>
Η έκθεση περιλαμβάνει ορισμένες εξαιρετικά αμφισβητίσιμες εκτιμήσεις γύρω από επιστημονικά και νομικά θέματα και καλωσορίζω τις τροπολογίες που κατετέθησαν για τη διαγραφή πολλών από αυτές τις εκτιμήσεις. Περισσότερο απ' όλες καλωσορίζω εκείνες που διαγράφουν τις αναφορές στα στρατιωτικά αποθέματα και τις αμυντικές αρμοδιότητες των κρατών μελών της ΕΕ. Ακόμη ούτε και αυτή η έκθεση υπονοεί ότι διαπράττεται παράνομη διακίνηση στην ΕΕ σε σχέση με τα πυρηνικά αποθέματα των κρατών μελών. Το πρόβλημα έχει την προέλευσή του έξω από την ΕΕ. Και, επί τη ευκαιρία, αυτό σημαίνει εκτός των ορίων της αρμοδιότητάς μας. Επομένως είναι πολύ ανόητη η προσπάθεια σύνδεσης εξωτερικών προβλημάτων με τις αρμοδιότητες των κρατών μελών σχετικά με την άμυνα και την ασφάλειά τους.
<P>
Όσον αφορά τις επιστημονικές εκτιμήσεις, πιστεύω ότι υπάρχει ένα σημαντικό σύνολο γνωμών που θα είχε αντιρρήσεις για τις απόψεις που εκφράζονται στην αιτιολογική παράγραφο Γ. Ασφαλώς δε υπάρχει ένα ευρύτατο φάσμα απόψεων στη βιομηχανία το οποίο θα διαφωνούσε με τη γνώμη που εκφράζεται στην παράγραφο 3 αναφορικά με το καύσιμο ΜΟΧ. Σημειώνω ότι στον κατάλογο των προτεινόμενων δράσεων που περιλαμβάνεται στην έκθεση υπάρχει μια πρόσκληση προς την Επιτροπή να προβεί σε αναδιάρθρωση της εσωτερικής δομής των τμημάτων της που ασχολούνται με θέματα πυρηνικής ενέργειας. Σκέφτομαι πόσες άλλες φορές έχουν γίνει παρόμοιες προσκλήσεις προς την Επιτροπή για άλλα θέματα και τι χάος θα επακολουθούσε εάν γινόταν προσπάθεια να υλοποιηθούν όλες αυτές οι συστάσεις.
<P>
Συμπερασματικά, επιτρέψτε μου να επαναλάβω τον κίνδυνο που διατρέχουμε ως Κοινοβούλιο εάν αποδυναμώσουμε την προσπάθειά μας μη συγκεντρώνοντας την προσοχή μας στο κύριο αντικείμενο και επιμένοντας να χώνουμε τη μύτη μας σε θέματα που δεν περιλαμβάνονται στη σφαίρα των αρμοδιοτήτων μας. Ο κίνδυνος έγκειται στο ότι το Κοινοβούλιο θα συνεχίσει να αντιμετωπίζεται με λιγότερη σοβαρότητα απ' όση πρέπει και ότι η Διακυβερνητική Διάσκεψη δεν θα του παραχωρήσει επιπλέον εξουσίες.

<SPEAKER ID=26 NAME="Grossetκte">
Κύριε Πρόεδρε, αγαπητοί συνάδελφοι, πρέπει καταρχή να πω ότι συμμερίζομαι την άποψη του κ. Chichester που παρενέβη πριν από μένα. Πιστεύω πράγματι ότι δεν πρέπει να περιληφθούν στο φάκελο αυτό τα προβλήματα πολιτικής της πυρηνικής άμυνας, διότι είμαι πεπεισμένη ότι μπορούμε να έχουμε εμπιστοσύνη στις χώρες που διαθέτουν αυτού του είδους την άμυνα.
<P>
Αντίθετα, θα έλεγα ότι, μπροστά στην εμφάνιση του παράνομου εμπορίου επικίνδυνων ραδιενεργών υλικών, που αποκτώνται δολίως και μεταπωλούνται παράνομα - ο κ. Schulz έδωσε εξάλλου ορισμένα παραδείγματα που αφορούν το Βέλγιο, την Ιταλία ή τη Γερμανία - ήταν σημαντικό να εκπονήσει η Επιτροπή μία ανακοίνωση. Μου προξενεί ωστόσο εντύπωση το γεγονός ότι πρότεινε μία νέα ανακοίνωση στις 19 του παρελθόντος Απριλίου, αλλά εκφράζω επίσης την ικανοποίησή μου μου εισήγαγε, σε αυτή τη νέα ανακοίνωση, την έννοια της ραδιοπροστασίας.
<P>
Πιστεύω ότι πρέπει να υπενθυμίσουμε πως το παράνομο εμπόριο απαιτεί μία συνολική και συντονισμένη απάντηση εκ μέρους της Ευρωπαϊκής 'Ενωσης. Η ρύθμιση των προβλημάτων που συνδέονται με αυτό το παράνομο εμπόριο επαφίονταν, μέχρι τώρα, στην καλή θέληση των κρατών μελών. Αυτά τα προβλήματα πρέπει να αποτελέσουν αντικείμενο μίας κοινοτικής ρύθμισης. Εξάλλου, η Επιτροπή κάνει δικαιολογημένα μία διάκριση ανάμεσα στα πυρηνικά υλικά και τις ραδιενεργές ουσίες εφόσον οι συνέπειες του εμπορίου είναι διαφορετικές. Τα πρώτα είναι το ουράνιο, το πλουτώνιο, το θόριο. Πρόκειται εδώ για διάδοση των πυρηνικών υλικών. Το εμπόριο αυτό αντιπροσωπεύει έναν άμεσο κίνδυνο για την ειρήνη και την ασφάλεια.
<P>
Αντίθετα, το εμπόριο ραδιενεργών ουσιών είναι πιο επικίνδυνο από την άποψη της μόλυνσης, διότι πραγματοποιείται συχνά από άτομα που δεν είναι επιστήμονες και που δεν γνωρίζουν τους κινδύνους που διατρέχουν. Προκαλεί μία μελλοντική μόλυνση με διασκορπισμό στο περιβάλλον και κάποτε μάλιστα, το είδαμε, με εμποτισμό στην αλυσίδα της διατροφής. Σκέφτομαι την περίπτωση των περίφημων μολυσμένων φυστικιών που ανακαλύφθηκαν στα γερμανο-πολωνικά σύνορα.
<P>
Επομένως είναι σημαντική μία προληπτική δράση, υπό μορφή τεχνικής βοήθειας προς τον πρώην σοβιετικό συνασπισμό για την αποκατάσταση αποτελεσματικών ελέγχων στις εκαταστάσεις της πρώην ΕΣΣΔ. Είναι επίσης σημαντικό να δημιουργηθεί μία πολιτική συνεργασία μέ συμφωνίες εταιρικής σχέσης και συνεργασίας με τις ενδιαφερόμενες χώρες, μία συνεργασία στην οποία θα συμμετέχουν τα κράτη μέλη της 'Ενωσης και οι ενδιαφερόμενοι βιομηχανικοί κύκλοι και που θα επικεντρώνεται γύρω από τον τελωνειακό, τον αστυνομικό και το δικαστικό τομέα.
<P>
Συμφωνώ λοιπόν με τα μέτρα που προτείνονται από την Εκτελεστιή Επιτροπή, γνωρίζοντας ότι είναι σημαντικό, στην περίπτωση αυτή, να ενισχυθεί το άρθρο 5 της οδηγίας EURATOM 80/863 της 15ης Ιουλίου 1980, προκειμένου να προστατεύεται ο πληθυσμός από τις ιονίζουσες ακτινοβολίες και να ενημερώνονται τα γειτονικά κράτη μέλη.

<SPEAKER ID=27 NAME="Gahrton">
Κύριε Πρόεδρε, άκουσα με κάποια έκπληξη τους προηγούμενους ομιλητές αν σκεφθούμε ότι η Επιτροπή που βασικά έχει την ευθύνη των εξωτερικών υποθέσεων και της πολιτικής της ασφάλειας έβγαλε ομόφωνα την ανακοίνωση της. Σ' αυτήν την ομόφωνη ανακοίνωση λέμε, μεταξύ άλλων ότι οι τάσεις παραίτησης από τα πυρηνικά όπλα θα ήταν φυσικά ισχυρότερες αν τα κράτη που έχουν στην κατοχή τους τέτοια όπλα αναλάμβαναν να καταστρέψουν το δικό τους πυρηνικό οπλοστάσιο. Λέμε επίσης ότι φυσικά όλα τα κράτη θα έπρεπε να απέχουν από δοκιμές πυρηνικών όπλων εν αναμονή μιάς διεθνούς συμφωνίας για την πλήρη απαγόρευση τους. εσον αφορά την πυρηνική ενέργεια λέμε εξάλλου ότι πέραν αυτού ότι είναι ολόκληρος ο τρόπος παραγωγής ενέργειας που πρέπει να αλλάξει αν λάβουμε υπόψη τον οικολογικό κίνδυνο που αποτελεί η πυρηνική ενέργεια. Αυτό θα είναι το μεγαλύτερο καθήκον κατά τον επόμενο αιώνα.
<P>
Αυτό λοιπόν προέρχεται από μιά επιτροπή η οποία δεν έχει πρωτίστως ευθύνη για θέματα περιβάλλοντος και ενέργειας, αλλά η οποία έχει ευθύνη για θέματα εξωτερικής πολιτικής. Βλέπω με μεγάλο ενδιαφέρον τον κατάλογο των παρευρισκομένων στην συνεδρίαση όπου ομόφωνα το υποστηρίξαμε αυτό. Σ' αυτόν τον κατάλογο υπάρχουν οι βουλευτές Matutes, Carrere d ' Encausse, Aelvoet, Bertens, Caccavale, Colajanni, Goerens, von Habsburg, Konig, Lenz, McGowan, Poettering, Sakellariou, Viola καθώς και εγώ. Πρόκειται για αρκετούς βουλευτές οι οποίοι σε άλλες περιστάσεις έχουν ίσως πάρει άλλες θέσεις.
<P>
εταν βλέπω κατόπιν ότι η κύρια έκθεση του κ. Schulz έχει εγκριθεί με μόνον 12 ψήφους υπέρ και 2 κατά με 16 παρόντες, αρχίζω τότε να αναρωτιέμαι λίγο για το πώς λειτουργεί το σύστημα λήψης αποφάσεων σ' αυτό εδώ το Κοινοβούλιο. Πρέπει ωστόσο κάποιος να υποθέσει ότι οι βουλευτές που συμμετέχουν σε μιά ομόφωνη έκθεση δεν κοιμόνταν, αλλά την υποστηρίζουν. Ελπίζω να είναι συνακόλουθοι και στην ψηφοφορία σήμερα εδώ.

<SPEAKER ID=28 LANGUAGE="EN" NAME="Smith">
Κύριε Πρόεδρε, θα ήθελα να επαινέσω τον κ. Schulz όχι μόνο για την ποιότητα της έκθεσής του αλλά και για τον τρόπο με τον οποίο την παρουσίασε σήμερα, ο οποίος ήταν εξαίρετος.
<P>
Υπάρχει άραγε καμιά αμφιβολία ότι η μελλοντική ευημερία της ανθρώπινης φυλής ανήκει στον χώρο της αρμοδιότητας του Κοινοβουλίου; Θέλω να δω τον κόσμο τον οποίο θα κληρονομήσει η εγγονή μου να είναι πολύ καλύτερος απ' ότι είναι τώρα. Πιστεύω ότι θα πρέπει να ασχοληθούμε με τις απειλές που εμφανίζονται ενώπιόν μας.
<P>
Χωρίς καμιά αμφιβολία έχει σημειωθεί, όπως είπε ο κ. Schulz, μια πολύ ανησυχητική και δραματική αύξηση των αποδεδειγμένων περιπτώσεων παράνομης διακίνησης πυρηνικών υλικών. Για το τι συμβαίνει με τις μη αποδεδειγμένες περιπτώσεις ο καθένας μπορεί να υποθέσει ό, τι θέλει. Αυτό όμως που έχει προκύψει με σαφήνεια είναι ότι θα πρέπει να τεθούν σοβαρά ερωτηματικά σχετικά με την αποτελεσματικότητα των διεθνών μέτρων ελέγχου των πυρηνικών υλικών. Παρακολούθησα με μεγάλη προσοχή τις απαντήσεις της Επιτροπής στην πρόσκληση για δράσεις που απηύθυνε ο κ. Schulz με την έκθεσή του.
<P>
Θα ήθελα να επωφεληθώ της ευκαιρίας για να επαναλάβω μια ερώτηση που έθεσα πρόσφατα στην Επιτροπή αναφορικά με τις καταγγελίες ότι πυρηνικά υλικά τα οποία βρισκόντουσαν υπό φρούρηση στην εγκατάσταση της ITREC, κοντά στη Ροτοντέλα της νοτίου Ιταλίας, απομακρύνθηκαν παράνομα από αυτή την εγκατάσταση. Τώρα βέβαια, το μέρος αυτό δεν βρίσκεται στην πρώην Σοβιετική Ένωση, είναι μέρος της Ευρωπαϊκής Ένωσης! Θα με ενδιέφερε εξαιρετικά να μάθω εάν η Επιτροπή θα μπορούσε να παράσχει κάποια περαιτέρω ενημέρωση σχετικά με αυτή την υπόθεση, κυρίως επειδή το επεισόδιο αποτελεί ένα τυπικό παράδειγμα ορισμένων από τις ανησυχίες που έχουμε σχετικά με την πυρηνική βιομηχανία.
<P>
Η πρώτη και κύρια από τις ανησυχίες αυτές αφορά την ενημέρωση του κοινού. Ένα καλά ενημερωμένο κοινό αποτελεί τον καλύτερο φρουρό που θα μπορούσαμε ποτέ να ελπίζουμε ότι θα έχουμε. Επομένως, οι πληροφορίες σχετικά με την εναποθήκευση, τη μεταφορά και την επανεπεξεργασία των υλικών αυτών θα πρέπει να είναι δημόσιο κτήμα.
<P>
Δεύτερον, σχετικά μ' αυτή τη στενή και σκοτεινή σχέση μεταξύ της στρατιωτικής και της πολιτικής πυρηνικής βιομηχανίας: η γέννεση της πολιτικής πυρηνικής βιομηχανίας προήλθε από την αντίστοιχη στρατιωτική και το κάλυμμα της εθνικής ασφάλειας είναι ακόμη βαρύ επάνω της. Θα πρέπει να ανασηκώσουμε αυτό το κάλυμμα και να αφήσουμε να μπει λίγο φως.
<P>
Τρίτον, σχετικά με τους κινδύνους που συνδέονται με τις ραδιενεργές ουσίες που δεν φρουρούνται: υπάρχει αντικείμενο για την επανεξέταση των ελέγχων σχετικά μ' αυτές τις συγκεκριμένες ουσίες.
<P>
Συμπερασματικά, ζητώ πιο δραστήρια συνεργασία μεταξύ των διαφόρων κρατών και περισσότερο αυστηρούς και αποτελεσματικούς διεθνείς ελέγχους για να περιορίσουμε ορισμένες από τις μεγαλύτερες απειλές που αντιμετωπίζουμε.
<P>
Η έκθεση του κ. Schulz μας άνοιξε τα μάτια για να αντιληφθούμε τις απειλές αυτές και τώρα πρέπει να δράσουμε.

<SPEAKER ID=29 LANGUAGE="DE" NAME="Posselt">
Αγαπητοί κυρίες και κύριοι συνάδελφοι, η γοητεία των δηλώσεων του συναδέλφου Schulz έγκειται στην αντιφατικότητά τους. Από τη μια μεριά δικαιολογημένα ο κ. Schulz επεσήμανε πως στον τομέα του διεθνούς εγκλήματος έχουμε να κάνουμε με μια από τις μεγαλύτερες απειλές του παρόντος και του μέλλοντος, ενώ από την άλλη προσπαθεί, για λόγους εσωτερικής πολιτικής, να το παρουσιάσει σαν κάτι το μηδαμινό, κατά τρόπον απαράδεκτο.
<P>
Έχω την άποψη πως και οι δηλώσεις του σήμερα το κατέστησαν αυτό σαφές, μια και μπερδεύει συνεχώς τους πυροσβέστες με τους εμπρηστές. Φυσικά και οι μυστικές υπηρεσίες λειτουργούν στην γκρίζα ζώνη, αφού μόνο στην γκρίζα ζώνη είναι σε θέση να εντοπίσουν τα κακοποιά στοιχεία που δρουν εκεί. Η στατιστική που αναφέρατε επιτρέπει την εξαγωγή συμπερασμάτων και γι' αυτό χαίρομαι που την παρουσιάσατε, αν και δε συμφωνώ με τη διατύπωση της πρότασής σας. Επιτρέπει την εξαγωγή συμπερασμάτων, επειδή αποδεικνύει ότι το κέντρο της Ευρώπης, δηλαδή οι χώρες κατά μήκος του πρώην σιδηρού παραπετάσματος, θίγονται ιδιαίτερα από τη διασυνοριακή εγκληματικότητα των συμμοριών και την πυρηνική εγκληματικότητα. Γι' αυτό και θα πρέπει να είμαστε ευτυχείς που τα γερμανικά και αυστριακά όργανα ασφαλείας, αλλά και τα ουγγρικά, τσεχικά και πολωνικά, προσπαθούν να αντιμετωπίσουν ιδιαίτερα την εγκληματικότητα. Θα πρέπει να είμαστε ευγνώμονες που η βαυαρική αστυνομία και ο βαυαρός Υπουργός Εσωτερικών κ. Beckstein, αντιμετώπισαν την πρόκληση αυτή κι έτσι προσέφεραν υπηρεσίες σ' ολόκληρη την Ευρωπαϊκή Ένωση.
<P>
Η Βαυαρία κατέχει εδώ, εξ ονόματος ολόκληρης της Ευρωπαϊκής Ένωσης, μια πολύ σημαντική θέση στον αγώνα κατά του διεθνούς εγκλήματος. Kαι το να προσπαθείτε να διασύρετε τα όργανα ασφαλείας, αυτό δεν μπορεί παρά να οδηγήσει στην ανασφάλεια αυτών των θαυμάσια λειτουργούντων οργάνων της αστυνομίας. Aυτή άλλωστε είναι, εδώ και πολύ καιρό, συνηθισμένο φαινόμενο στις ομόσπονδες χώρες της Βόρειας Pηνανίας-Βεστφαλίας και της Κάτω Σαξονίας, πράγμα φυσικά που φαίνεται και από την κατάσταση της εσωτερικής ασφάλειας εκεί. Το θέμα έχει μεγάλη σημασία. Είναι ένα ευρωπαϊκό θέμα και γι' αυτό λυπάμαι που εσείς, με τις τροπολογίες σας, το υποβαθμίσατε σ' αυτόν τον τομέα της εσωτερικής πολιτικής.
<P>
Είναι μια απειλή. Ο κ. Attali, σε μια έκθεση εξ ονόματος των Ηνωμένων Εθνών, έκανε λόγο για εκατοντάδες περιπτώσεις πυρηνικού λαθρεμπορίου. Τα Ηνωμένα Έθνη ξεκινούν από το ότι η Ρωσία, και πολλά διάδοχα κράτη της ΚΑΚ, δεν είναι σε θέση να αντιμετωπίσουν, τόσο από άποψη νομική όσο και από άποψη προσωπικού, αυτό το διαρκώς εξαπλούμενο έγκλημα. Γι' αυτό και θα πρέπει να καταβάλουμε προσπάθειες. Δεν είναι κάποιες φαντασιώσεις που έκαναν το Συμβούλιο, τα διάφορα κράτη μέλη και την Επιτροπή, να αυξήσουν τις προσπάθειές τους, να συντονίσουν και να ξεκινήσουν και τη συζήτηση για την αύξηση των πιστώσεων. Γι' αυτό και υποστηρίζουμε τις τροπολογίες σας, που αποσκοπούν στην ανάληψη δράσης και οι οποίες βρίσκονται σε άμεση αντίθεση μ' αυτά που λέτε εδώ, για λόγους δημαγωγικούς. Γνωρίζετε πολύ καλά πως είναι ανάγκη να καταπολεμήσουμε το διεθνές έγκλημα σε ευρωπαϊκό επίπεδο, και σ' αυτό συμβάλουν οι τροπολογίες μας και οι τροπολογίες του συναδέλφου Caccavale.

<SPEAKER ID=30 LANGUAGE="IT" NAME="Caccavale">
Κύριε Πρόεδρε, κύριοι συνάδελφοι, επιθυμώ πριν από όλα να ευχαριστήσω τον κ. Schulz για την έκθεσή του και τη μεγάλη προσπάθεια που κατέβαλε. Φαίνεται με σαφήνεια ότι εργάσθηκε σε βάθος παρέχοντάς μας μια σειρά αποδείξεων και αριθμητικά στοιχεία που μας γνωρίζουν τη διάσταση του προβλήματος.
<P>
Από την άλλη πλευρά, πρέπει να συμφωνήσω εν μέρει και με τις επιφυλάξεις που εξέθεσαν ορισμένοι ομιλητές προηγουμένως. Πιστεύω ότι η έκθεση προχώρησε κάπως περισσότερο από τις στενές αρμοδιότητες του Ευρωπαϊκού Κοινοβουλίου και της επιτροπής από την οποία προέρχεται το συζητούμενο κείμενο. Πράγματι, το πρόβλημα αντικείμενο της έκθεσης -υπενθυμίζω ότι ο τίτλος του εγγράφου είναι: »Παράνομο εμπόριο πυρηνικών υλικών και ραδιενεργών ουσιών»- διευρύνεται σε εκείνες που στην πραγματικότητα είναι οι πολιτικές της ενέργειας και της άμυνας.
<P>
Αυτό φυσικά δεν σημαίνει ότι τα προβλήματα δεν συνδέονται. Αντιλαμβάνομαι, όπως λέει ο κ. Schulz, ότι το πρόβλημα δεν έγκειται μόνο στα ραδιενεργά υλικά αυτά καθ' εαυτά. το ζήτημα είναι οι εμπειρογνώμονες, κυρίως της πρώην Σοβιετικής Ένωσης, που εμπορεύονται σε ολόκληρο τον κόσμο την πείρα τους, που εμπορεύονται και τις τεχνολογίες.
<P>
Κατά τη γνώμη μου, εξάλλου, δεν υπάρχει ένας ακριβής κατάλογος των στοιχείων του προβλήματος. Δεν ξέρουμε όντως πόσοι και ποιοι είναι οι φορείς αυτής της μεγάλης απειλής που διαχέεται σε ολόκληρο τον κόσμο. Πρόκειται πράγματι για μία μεγάλη απειλή, διότι πολλές από τις χώρες, όπου δεν υπάρχει ένας ουσιαστικός δημοκρατικός έλεγχος, κινδυνεύουν να καταστούν για μας, για το μέλλον της ανθρωπότητας μία σοβαρή και μεγάλη απειλή, χάρη στο εμπόριο αυτών των ραδιενεργών υλικών και στη δημιουργία πυρηνικών δυνάμεων.
<P>
Από την άλλη πλευρά δεν μπορούμε να κρυβόμαστε πίσω από το γεγονός ότι πρόκειται και για μία μεγάλη business . Το να πιστεύουμε ότι μπορούμε να επιλύσουμε το πρόβλημα με διακηρύξεις, μου φαίνεται απολύτως ανεδαφικό. Θα πρέπει να αντιληφθούμε ότι πρόκειται για ένα δύσκολο εμπόριο, ότι η αγοροπωλησία δεν είναι εύκολη όπως παραδείγματος χάρη εκείνη των ναρκωτικών. Είναι σαφές εξάλλου ότι οι μυστικές υπηρεσίες παίζουν ένα βασικό ρόλο. Νομίζω ότι έχουμε καθήκον, ότι είναι καθήκον των δημοκρατικών χωρών, που εκπροσωπούνται στο Ευρωπαϊκό Κοινοβούλιο, να ασκείται ένας προσεκτικός έλεγχος αυτής της δραστηριότητας, αυτής της γκρίζας ζώνης που αφορά τις μυστικές υπηρεσίες. Το πρόβλημα δεν είναι μόνο το οργανωμένο έγκλημα!

<SPEAKER ID=31 LANGUAGE="NL" NAME="Wlebenga">
Πρόεδρε, μέχρι τώρα δεν συνέβη κανένα δυστύχημα που να οφείλεται στο παράνομο εμπόριο πυρηνικών υλικών, αλλά εάν υποθέσουμε ότι μπορεί κάποτε πυρηνικά υλικά να περιέλθουν στην κατοχή ενός δικτάτορα ή μιας τρομοκρατικής ομάδας που έχουν κακό σκοπό, τότε είναι απρόβλεπτες οι συνέπειες της καταστροφής που μπορεί να συμβεί. Τούτο σημαίνει ότι όλοι μας πρέπει να καταβάλουμε κάθε προσπάθεια για την πρόληψη του παρανόμου εμπορίου πυρηνικών υλικών και, εν ανάγκη, για την καταπολέμησή του.
<P>
Η Ομάδα των Φιλελεύθερων φρονεί ότι η σημερινή συζητήση επ' αυτού του θέματος δεν θα πρέπει να επικεντρωθεί στα υπέρ και τα κατά αυτής της ίδιας της πυρηνικής ενέργειας όπως υποστηρίχθηκε προολίγου από την Ομάδα των Πρασίνων.
<P>
Πρόεδρε, είναι αυτονόητο ότι θα πρέπει να χορηγήσουμε ενίσχυση στις χώρες της Ανατολικής Ευρώπης προκειμένου να μπορέσουν να επιλύσουν τα προβλήματα που αντιμετωπίζουν. Ορθώς στο ψήφισμα ζητείται από την Ευρωπαϊκή Επιτροπή να γνωστοποιήσει τις οικονομικές συνέπειες της εν λόγω ενίσχυσης προς τις χώρες της Ανατολικής Ευρώπης, διότι το Κοινοβούλιο έχει δικαίωμα να είναι ενήμερο εν προκειμένω.
<P>
Πρόεδρε, όσον αφορά την καταπολέμηση αναφέρω μόνο τη λέξη Europol διότι φυσικά αποτελεί σκάνδαλο το γεγονός ότι η Europol δεν μπορεί ακόμη να λειτουργήσει ικανοποιητικά. Στην Επιτροπή Εσωτερικών Υποθέσεων φαίνεται ως να διεξάγουμε μια εσωτερική γερμανική συζήτηση και για να είμαι ειλικρινής δεν μου αρέσει ο υψηλός τόνος των αξιότιμων Γερμανών βουλευτών και αγαπητών μου συναδέλφων. Το παρόν θέμα είναι αρκετά σημαντικό ώστε να επιτρέπεται κάτι τέτοιο. Εμείς, ως Ευρωπαϊκό Κοινοβούλιο, δεν πρέπει να αναμειχθούμε στην εσωτερική γερμανική πολιτική συζήτηση, αλλά θα πρέπει να συνταχθεί ένα ψήφισμα του Ευρωπαϊκού Κοινοβουλίου, διότι εάν δεν υπάρξει ψήφισμα, τότε το Κοινοβούλιο παραμένει με άδεια χέρια και το θέμα που συζητούμε είναι πολύ σημαντικό για να επιτρέψουμε μια τέτοια εξέλιξη.

<SPEAKER ID=32 LANGUAGE="DE" NAME="Bloch von Blottnitz">
Kύριε Πρόεδρε, στη συζήτηση για το παράνομο εμπόριο με πυρηνικές ουσίες, έχουμε μέχρι τώρα πολύ περισσότερες ερωτήσεις παρά απαντήσεις. Κατ' αρχήν ακούμε συνεχώς μόνο για πωλητές. Ποιοι και πού είναι οι αγοραστές; Όπου υπάρχουν πωλητές υπάρχουν και αγοραστές. Δεύτερον, είναι ανεξήγητο γιατί, για τ' όνομα του Θεού, από τις 35 περιπτώσεις - τα 277 kg πλούσια εμπλουτισμένου ουρανίου που πρόσφατα κατασχέθηκαν στη Βαυαρία, σ' ένα γκαράζ, θα πρέπει να συνυπολογιστούν εδώ - οι 30 εμφανίστηκαν στη Γερμανία; Αυτό σημαίνει πως η γερμανική αστυνομία είναι ιδιαίτερα καλή ή η αγορά εκεί είναι ιδιαίτερα μεγάλη; Ή μήπως η αστυνομία στις υπόλοιπες χώρες είναι χειρότερη;
<P>
Τρίτη ερώτηση: Γιατί η Ομοσπονδιακή Κυβέρνηση της Γερμανίας λέει πως ενημέρωσε την Ευρατόμ στις 27.7., ενώ η Ευρατόμ δηλώνει ότι ενημερώθηκε στις 10.8, όταν δηλαδή έφθασε το αεροπλάνο; Εδώ κάτι δεν πάει καλά. Το αίτημα ότι χρειαζόμαστε τώρα την Europol, παραβλέπει το γεγονός αυτό. Θέλω να υπενθυμίσω μόνον πως τα πυρηνικά υλικά εμπίπτουν, δια νόμου, στον έλεγχο της Eυρατόμ. Οι φρουροί της Ευρατόμ συνεπώς, θα πρέπει επιτέλους να καταστούν ικανοί, τόσο από άποψη προσωπικού όσο και από άποψη οικονομική, ώστε να μπορούν να ελέγχουν κατά τρόπο λογικό. Δικαιολογημένα εκνευριζόμαστε για τα 400 g πλουτωνίου, αλλά έχουμε τόνους πλουτωνίου στην Αγγλία και τη Γαλλία. Στη Γαλλία έχουμε 265 εγκαταστάσεις με πυρηνικό υλικό; μόνον οι 116 μπορούν να ελεγχθούν από την Ευρατόμ, μεταξύ των οποίων περιλαμβάνονται και 30 «mixed» αποκαλούμενες εγκαταστάσεις, που σημαίνει εγκαταστάσεις χρησιμοποιούμενες πολιτικά και στρατιωτικά, και τις οποίες θα πρέπει επίσης να εξαιρέσουμε, μια και η Γαλλία μπορεί να πει γι' αυτές: »Όχι, όχι σήμερα». Έχουμε και 103 εγκαταστάσεις στις οποίες αποθηκεύονται μόνον ξένα υλικά, δηλαδή πυρηνικό υλικό από ξένες χώρες. Και κάτι ακόμη: Ο Δ.Ο.Α.Ε μπορεί να ελέγχει στη Γαλλία μόνο μια εγκατάσταση κάθε χρόνο. Αυτό είναι πραγματικό σκάνδαλο.
<P>
Συνεπώς το αίτημά μας θα πρέπει να είναι το εξής: Αποκάλυψη όλων των, για πολιτικούς και στρατιωτικούς σκοπούς, χρησιμοποιουμένων σχάσιμων υλικών όλων των χωρών που κατέχουν πυρηνικά όπλα, πλήρη αναστολή της περαιτέρω χρησιμοποίησης του πλουτωνίου και σταμάτημα αυτών των ανόητων μεταφορών από τη μια χώρα στην άλλη. Αυτός είναι ο πραγματικός και αληθινός κίνδυνος στην Ευρώπη, ενώ δε μίλησα καθόλου ακόμη για τα κράτη της ΚΑΚ. Από τον κίνδυνο αυτό όλοι μας έχουμε μαύρα μεσάνυχτα. Για τον τομέα αυτό θα έπρεπε να ξοδεύαμε πολύ περισσότερα χρήματα για να κρατάμε τους φρουρούς της Ευρατόμ ενήμερους πάντα με τις τρέχουσες εξελίξεις. Αυτοί είναι αναγκασμένοι να ζήσουν με ψίχουλα, με τα οποία δεν μπορούν να κάνουν κανέναν έλεγχο.

<SPEAKER ID=33 LANGUAGE="NL" NAME="Blokland">
Πρόεδρε, στην ανακοίνωση της Επιτροπής αναλύεται με ένα αρκετά ισορροπημένο τρόπο πως, μετά από την κατάρρευση της Σοβιετικής Ένωσης, δημιουργήθηκε μια επικίνδυνη κατάσταση όσον αφορά το εμπόριο παρανόμων πυρηνικών υλικών. Με εποικοδομητικό τρόπο αναζητούνται μέσα με τα οποία η Ένωση θα μπορέσει να αντιμετωπίσει αυτό το πρόβλημα.
<P>
Τελείως απογοητευτική είναι στη συνέχεια η έκθεση την οποία μας παρουσίασε ο κ. Schulz. Αντί για μια έκθεση γεμάτη πολύτιμες συστάσεις προς την Επιτροπή, ενώπιον μας βρίσκεται ένα χαοτικό έγγραφο το οποίο αναφέρεται σε διάφορα πολιτικά θέματα τα οποία δεν έχουν καμία σχέση με το συγκεκριμένο θέμα. Η έκθεση είναι γεμάτη από απαιτήσεις για πυρηνικό αφοπλισμό, τερματισμό της πολιτικής στον πυρηνικό τομέα και υπαινιγμούς προς την κατεύθυνση, συγκεκριμένα, της γερμανικής αστυνομίας. Τούτο είχε ως αποτέλεσμα η έκθεση αυτή να εγκριθεί με μικρή μόνο πλειοψηφία στην Επιτροπή Πολιτικών Ελευθεριών, κάτι το οποίο δεν θα έπρεπε να συμβεί με μια έκθεση που έχει ένα παρόμοιο θέμα. Χαρακτηριστικό ήταν το γεγονός ότι η Σοσιαλιστική ομάδα αποφάσισε να ψηφίσει υπερ της έκθεσης όταν φάνηκε ότι οι Χριστιανοδημοκράτες θα απήχαν από την ψηφοφορία.
<P>
Διότι ποιος δεν θέλει στο Κοινοβούλιο να μην καταπολεμηθεί το παράνομο εμπόριο πυρηνικών υλικών; Δεν θα έπρεπε να αποτελεί πρόβλημα η έγκριση ενός ψηφίσματος με μεγάλη πλειοψηφία γεγονός που ασφαλώς θα έκανε καλό στην αξιοπιστία του Κοινοβουλίου.
<P>
Δυστυχώς, είμαι αναγκασμένος να δηλώσω ότι το παρόν ψήφισμα δεν μας ικανοποιεί καθόλου. Ελπίζω ότι με τις τροπολογίες θα διορθωθούν ορισμένα πράγματα διαφορετικά θα καταψηφίσω την παρούσα έκθεση.

<SPEAKER ID=34 LANGUAGE="FR" NAME="Stirbois">
Κύριε Πρόεδρε, αγαπητοί συνάδελφοι, στις έκθεση του κ. Schulz υπάρχουν ενδιαφέροντα πράγματα. Ναι, το εμπόριο πυρηνικών υλικών αντιπροσωπεύει ένα θανάσιμο κίνδυνο, ναι, το εμπόριο αυτό γνωρίζει τρομερή ανάπτυξη μετά τη διάλυση της Σοβιετικής 'Ενωσης. Αλλά δεν θα έπρεπε να συνάγουμε ότι η ΕΣΣΔ προστάτευε την Ευρώπη από τους κινδύνους του ατόμου. Πράγματι, πυρηνικοί σταθμοί που υπήρχε κίνδυνος να ανατιναχθούν, ατομικά υποβρύχια στη Βόρεια Θάλασσα, τόννοι ραδιενεργών αποβλήτων που ρίχνονταν στους ωκεανούς, είναι έργο των κομμουνιστών που ήταν στην εξουσία μέχρι το 1991.
<P>
Σήμερα, νέες χώρες είναιέτοιμες να αποκτήσουν το ατομικό όπλο, ιδίως το Ιράν - τρομοκρατικό κράτος - με τη βοήθεια της παλιάς κομμουνιστικής νομενκλατούρας. Η αμερικανική κυβέρνηση φέρει επίσης ευθύνη για τη διαδικασία αυτή. Ο πόλεμος του Κόλπου κατέστρεψε το Ιράκ, μόνη δύναμη στην περιοχή ικανή να εξισορροπίσει τη δύναμη των αγιατολλάδων της Τεχεράνης.
<P>
Η έκταση του κινδύνου δεν πρέπει λοιπόν να παραγνωρίζεται και το Εθνικό Μέτωπο ήταν το πρώτο κόμμα στη Γαλλία, στη δεκαετία του εβδομήντα, που προειδοποίησε τις κυβερνήσεις για την πολιτική τους της πλήρους υποστήριξης στην πυρηνική ενέργειας. Ωστόσο, σε έναν κόσμο όλο και πιο επικίνδυνο, όπου εμφανίζονται νέες ατομικές δυνάμεις, η προστασία των εθνών μας στηρίζεται, κύριε, στην απόκτηση μίας αξιόπιστης δύναμης πυρηνικής αποτροπής, σε ένα σύστημα προστασίας των πολιτών ανάλογο με εκείνο που διαθέτουν οι Ελβετοί, στην αποκατάσταση των ελέγχων στα σύνορα.
<P>
Ο κ. Schulz, στην έκθεσή του, υποστηρίζει τον πυρηνικό αφοπλισμό της Γαλλίας και της Μεγάλης Βρετανίας. Βρισκόμαστε πολύ μακριά από το εμπόριο των πυρηνικών υλικών. Παραγνωρίζει επίσης την προστασία των πολιτών και, ασφαλώς, ως σύνορα θεωρεί μόνο τα σύνορα της Ευρώπης του Μάαστριχτ.
<P>
Από την άλλη πλευρά, η θέληση να δοθούν εκτεταμένες εξουσίες στην Επιτροπή, στην EURATOM, διαπνέεται από την ίδια φιλοσοφία. Με το πρόσχημα ότι υπάρχει κίνδυνος παγκόσμιας διάστασης, τα κράτη χάνουν την αρμοδιότητά τους προς όφελος υπερεθνικών θεσμών.
<P>
Πλην όμως, σήμερα, η κρίση της τρελλής αγελάδας, που είναι καταρχή μία αποτυχία της Επιτροπής, καταδεικνύει κατά τρόπο δραματικό την ανικανότητα των θεσμών μας να προστατεύοσυν τους πληθυσμούς μας και τον κίνδυνο που αντιπροσωπεύει το αχαλίνωτο άνοιγμα των συνόρων μας.

<SPEAKER ID=35 LANGUAGE="DE" NAME="Mombaur">
Kύριε Πρόεδρε, κυρίες και κύριοι, μια από τις σημαντικότερες προκλήσεις για όλα τα κράτη μέλη της Ευρωπαϊκής Ένωσης, είναι το «σπάσιμο» του διεθνούς οργανωμένου εγκλήματος. Μέχρι τώρα είχαμε το σωματεμπόριο και το εμπόριο ναρκωτικών. Tώρα έχουμε, ολοένα και περισσότερο, το εμπόριο πυρηνικών ουσιών που φυσικά προωθείται και από τα κράτη που θέλουν, παράνομα, να αποκτήσουν πυρηνικά όπλα. Το πρόβλημα είναι πολύ σοβαρό. Η Επιτροπή υπέβαλε μια καλή ανακοίνωση. Η συζήτηση, ωστόσο, παρεκτρέπεται, όταν χρησιμοποιείται για λογούς εσωτερικής κατανάλωσης και αποξενώνεται, κατά το πρότυπο της ώρας του παραμυθιού ή στο πνεύμα μιας απόμακρης ενεργειακής πολιτικής. Αυτό φυσικά είναι τελείως εξωγήινο και δεν λαμβάνει υπόψη ότι οι ενεργειακές ανάγκες του κόσμου, που αυξάνει καθημερινά κατά 260.000 ανθρώπους, σύμφωνα και με τη θέληση των περισσοτέρων κρατών, δεν μπορούν να καλυφθούν χωρίς πυρηνική ενέργεια. Γι' αυτό και αυτή τη στιγμή βρίσκονται υπό κατασκευήν 55 πυρηνικά εργοστάσια.
<P>
Αυτό όμως δεν είναι το θέμα μας εδώ. Το Κοινοβούλιο, ήδη από το 1992, πρότεινε διεθνή προγράμματα επιτήρησης, το χαρακτηρισμό των αδικημάτων ως σοβαρή μορφή διεθνούς εγκλήματος και την εκπαίδευση εμπειρογνωμόνων. Και στον άξονα αυτό κινούνται και οι συστάσεις της Επιτροπής και οι συζητήσεις του Κοινοβουλίου: Ασφαλής αποθήκευση, επακριβής επιτήρηση, έγκαιρος εντοπισμός, αναγνώριση και δίωξη, ειδική και τεχνική βοήθεια για τις χώρες που θίγονται κυρίως από την υπόθεση αυτή, αποτύπωση της υφιστάμενης κατάστασης, λογιστική καταγραφή και παρακολούθηση. Με άλλα λόγια: Διαφάνεια του συστήματος, κι εκτός τούτου συνεργασία σε θέματα ασφαλείας μεταξύ των κρατών μελών και φυσικά ενίσχυση και της Europol.
<P>
Ιδιαίτερα ωστόσο θα ήθελα να επισημάνω τα στοιχεία 11 και 14 των συμπερασμάτων της Επιτροπής Έρευνας, Τεχνολογικής Ανάπτυξης και Ενέργειας, η οποία εφιστά φυσικά την προσοχή στο ότι το θέμα είναι να αμβλυνθούν τα κίνητρα, δίνοντας στους επιστήμονες τη δυνατότητα να αξιοποιήσουν τις γνώσεις τους σε ειρηνικές δραστηριότητες. Κυρίως όμως θα 'πρεπε το πλουτώνιο να καταστεί αβλαβές, επεξεργαζόμενο σε στοιχεία καυσίμου ΜΟΧ. Τα επόμενα χρόνια, λόγω του αφοπλισμού, αναμένονται να υπάρξουν 100 τόνοι πλουτωνίου, κατάλληλου για την παραγωγή όπλων. Oι τόνοι αυτοί θα πρέπει να επανεπεξεργαστούν και να καταστούν ακίνδυνοι.

<SPEAKER ID=36 LANGUAGE="EN" NAME="Fitzsimons">
Κύριε Πρόεδρε, θα ήθελα να συγχαρώ τον κ. Schulz τόσο για τη σημερινή του έκθεση όσο και για τον τρόπο με τον οποίο την παρουσίασε καθώς και για το ότι μας τόνισε τα προβλήματα που έχουμε σ' αυτόν τον τομέα. Είναι πράγματι τρομακτικό να σκεφτεί κανείς ότι ουσίες όπως το υψηλής καθαρότητας πλουτώνιο μπορούν να καταλήξουν σε λάθος χέρια, όπως αυτά των τρομοκρατών και των εγκληματιών. Είναι τρομακτικό να σκεφτεί κανείς το φάσμα των πυρηνικών εκρηκτικών συσκευών που θα μπορούσαν να κατασκευάσουν.
<P>
Στην Ιρλανδία υπάρχει εντονότατα ενδιαφέρον για τα εκατομμύρια τόνους πλουτωνίου που διαθέτει το ΗΒ γεγονός το οποίο, φυσικά, μας ανησυχεί εξαιρετικά. Επιπλέον, δεν είναι μυστικό το ότι χώρες όπως το Ιράκ και η Βόρειος Κορέα έχουν κάνει προσπάθειες για να αποκτήσουν δυνατότητες κατασκευής βομβών. Έτσι, για όλους αυτούς τους λόγους είναι σημαντικό να υπάρχει εγγύηση ότι τα μέτρα εποπτείας των πυρηνικών υλικών ελέγχονται αποτελεσματικά. Είναι τεκμηριωμένο - στην πραγματικότητα η Γερμανία ήταν εκείνη που ενημέρωσε τη Διεθνή Σύσκεψη - ότι κατά τα τελευταία δύο χρόνια έχουν αποκαλυφθεί 19 περιπτώσεις κλοπής πυρηνικών υλικών. Όλες αυτές αφορούσαν τη Ρωσία αλλά, επιπλέον, οι γερμανικές αρχές έχουν αποκαλύψει άλλες 267 περιπτώσεις κατά το 1994 οι οποίες περιελάμβαναν είτε έμμεση διακίνηση είτε δωροδοκίες για την πώληση πυρηνικών υλικών, η σημαντικότερη από τις οποίες υπήρξε ασφαλώς η κατάσχεση του πλουτωνίου στο Μόναχο.
<P>
Τώρα, η ανταπόκριση της Επιτροπής με την πρότασή της να ενισχύσει τη Διεύθυνση Ασφαλείας της Euratom και να αναπτύξει στενότερες σχέσεις με το Διεθνές Κέντρο Επιστήμης και Τεχνολογίας στα πλαίσια του προγράμματος TACIS, υπήρξε ικανοποιητική. Ωστόσο, υπάρχει ανάγκη βελτίωσης της νομικής συνεργασίας μεταξύ των κρατών μελών της Ευρωπαϊκής Ένωσης και των δημοκρατιών της πρώην Σοβιετικής Ένωσης ούτως ώστε να υπάρξει αντιμετώπιση της παράνομης διακίνησης των πυρηνικών υλικών. Η συνεργασία αυτή θα πρέπει να τεθεί υπό την αιγίδα της Europol, της ευρωπαϊκής αστυνομικής υπηρεσίας στη Χάγη. Υπάρχει επίσης η επιλογή ενίσχυσης του ελέγχου των συνόρων της Ευρωπαϊκής Ένωσης με την Ανατολική Ευρώπη και, τέλος, θα πρέπει να εξετάσουμε τη δημιουργία διαφόρων εταιρικών συμφωνιών με τις χώρες της Ανατολικής Ευρώπης για να αντιμετωπίσουμε το πρόβλημα. Θα μπορούσε επίσης να αναληφθεί κοινή δράση για την καταπολέμηση αυτού του διογκούμενου προβλήματος μέσα στα πλαίσια της κοινής εξωτερικής πολιτικής και πολιτικής ασφάλειας της Ευρωπαϊκής Ένωσης.

<SPEAKER ID=37 LANGUAGE="DE" NAME="Heinisch">
Kύριε Πρόεδρε, κυρίες και κύριοι, θα ήθελα κατ' αρχήν να τονίσω πως η ομάδα μου κι εγώ εξακολουθούμε, όπως και παλιά, να ανησυχούμε πάρα πολύ για το μέγεθος της ανασφάλειας των αντιδραστήρων στην πρώην ΕΣΣΔ και για την αναποτελεσματικότητα των ελέγχων του πυρηνικού υλικού. Γι' αυτό και ανησυχούμε ιδιαίτερα και για το λαθρεμπόριο με τα πυρηνικά υλικά και με άλλες ραδιενεργές ουσίες. Εν πάση περιπτώσει όμως, θα πρέπει να προσπαθήσουμε να λύσουμε το πρόβλημα συνεργαζόμενοι με τις ρωσικές αρχές και όχι ερχόμενοι σε αντιπαράθεση.
<P>
Βεβαίως, για την ομάδα μου, μια σειρά από επιχειρήματα είναι ακατανόητα και δεν μπορούν να γίνουν αντιληπτά. Κατ' αρχήν η έκθεση συγχέει θέματα διάδοσης των πυρηνικών όπλων με θέματα λαθρεμπορίου πυρηνικών ουσιών. Οι διαφορές μεταξύ των δύο κύκλων θεμάτων θα πρέπει να γίνουν σαφέστερες. Δεν μπορεί επίσης να γίνει αντιληπτό το ότι η έκθεση από τη μια μεριά ζητάει την εγκατάλειψη της πυρηνικής ενέργειας, ενώ ταυτόχρονα τονίζει και τα οφέλη του πλουτωνίου για ειρηνικούς σκοπούς στην Ευρωπαϊκή Ένωση. Αυτό, κατά τη γνώμη μου, είναι καθαρή ανοησία. Διότι γιατί θα 'πρεπε οι αντιδραστήρες στην πρώην ΕΣΣΔ να γίνουν ασφαλέστεροι, το πυρηνικό υλικό να επιτηρείται καλύτερα και να σταματήσει το λαθρεμπόριο, αν σταματούσε η λειτουργία των ασφαλών αντιδραστήρων στη χώρα μας;
<P>
Έχουμε να κάνουμε εδώ αποκλειστικά με προβλήματα στην πρώην ΕΣΣΔ, με προβλήματα που έχουν πάρει πράγματι δραματικές διαστάσεις. Οι χώρες της πρώην ΕΣΣΔ και ιδιαίτερα η Ρωσία, χρειάζονται επειγόντως ενέργεια για να επιβιώσουν, και γι' αυτό δεν μπορούν να εγκαταλείψουν την πυρηνική ενέργεια. Θα πρέπει επίσης να εκσυγχρονιστούν επειγόντως τα συστήματα ελέγχου τους, επειδή δεν είναι πλέον σε θέση να εξασφαλίσουν επαρκή επιτήρηση του πυρηνικού υλικού και των ραδιενεργών ουσιών. Μπόρεσα να πεισθώ προσωπικά γι' αυτό, πριν από δύο εβδομάδες στο Nowosibirsk, όπου πήρα μέρος σε μια διάσκεψη, στα πλαίσια της συνεργασίας μεταξύ Ρωσίας και Ευρατόμ, στον τομέα του ελέγχου του πυρηνικού υλικού, και είχα την ευκαιρία, εκτός τούτου, να επισκεφθώ ένα ρωσικό εργοστάσιο παραγωγής στοιχείων καυσίμου. Η κατάσταση είναι δραματική.
<P>
Όσον αφορά το θέμα της καταπολέμησης του κινδύνου από το λαθρεμπόριο πυρηνικών ουσιών, η ομάδα μου ζητεί να γίνουν στην Ένωση όλες οι προσπάθειες, ώστε να δικτυωθούν όλες οι εκτελεστικές αρχές και να υπάρξει επιτέλους εκτενής συνεργασία. Εκτός τούτου ζητάμε, για την πρόληψη του πυρηνικού λαθρεμπορίου, να ενισχυθεί η συνεργασία με τη Ρωσία. Θα πρέπει να εξευρεθούν οι απαιτούμενοι πόροι και να επενδυθούν, πιστεύουμε, καλά. Διότι αναμφισβήτητα είναι φθηνότερο και καλύτερο το να υποστηρίξουμε εξ ολοκλήρου τις ρωσικές υπηρεσίες στις προσπάθειές τους να εκσυγχρονίσουν ή και να στήσουν το συστήματα ελέγχου τους, παρά να μαζεύουμε, εδώ στην Ευρωπαϊκή Ένωση, μεμονωμένα το πυρηνικό υλικό και τις άλλες ραδιενεργές ουσίες.

<SPEAKER ID=38 LANGUAGE="DE" NAME="Lukas">
Kύριε Πρόεδρε, αξιότιμοι κυρίες και κύριοι συνάδελφοι, από τη σκοπιά ενός κράτους μέλους που είναι απαλλαγμένο από πυρηνικά εργοστάσια, τα παρουσιασθέντα από τον εισηγητή αντικειμενικά στοιχεία - ο τονισμός βρίσκεται στο «αντικειμενικά» - φαίνονται διπλά βαρυσήμαντα. Βεβαίως έχουμε να κάνουμε εδώ με ένα από τα μεγαλύτερα ευρωπαϊκά και διεθνή προβλήματα. Σαφώς και η καταπολέμηση του παράνομου εμπορίου ραδιενεργών ουσιών και πυρηνικών υλικών αφορά όλα τα κράτη, και γι' αυτό θα 'πρεπε να πραγματευθεί και στα πλαίσια των Ηνωμένων Εθνών, και να χαρακτηριστεί στη Συνθήκη των Ηνωμένων Εθνών του 1948, όπως και η γενοκτονία, ως έγκλημα κατά της ανθρωπότητας.
<P>
Ενόψει της εξέλιξης στο παράνομο εμπόριο με πυρηνικά υλικά, μου φαίνεται νόμιμο, παρόλα αυτά, να ρωτήσω μήπως δεν θα 'πρεπε οι επιδιώξεις για εγκατάλειψη της πυρηνικής βιομηχανίας να αποτελούν το επιτακτικό καθήκον της Ευρωπαϊκής Ένωσης. Εν πάση περιπτώσει, επ' ευκαιρία των διαπραγματεύσεων ένταξης με καινούρια κράτη μέλη, θα πρέπει η πτυχή της πολιτικής της ασφάλειας των πυρηνικών εργοστασίων τους να επανεξεταστεί επακριβώς.

<SPEAKER ID=39 LANGUAGE="DE" NAME="Schulz">
Kύριε Πρόεδρε, θα ήθελα να παρέμβω για λιγότερο από δύο λεπτά. Θα ήθελα να σας παρακαλέσω να μου δώσετε την ευκαιρία να ξεκαθαρίσω κάτι. Καθαρή ανοησία ή άλλες παρόμοιες εκφράσεις τις ανέχομαι, αλλά όχι και τον χαρακτηρισμό «δημαγωγία» για την παρέμβασή μου. Γι' αυτό και θα ήθελα να κάνω μια αντικειμενική διαπίστωση που δεν είναι δημαγωγική.
<P>
Δώδεκα κράτη μέλη της Ένωσής μας δεν γνωρίζουν το πρόβλημα του παράνομου εμπορίου πυρηνικών υλικών, ενώ τρία το γνωρίζουν. Οι αστυνομικές αρχές και των τριών χωρών με διαβεβαίωσαν, ως εισηγητή, πως σε καμιά περίπτωση δεν μπόρεσαν να διαπιστωθούν δραστηριότητες του οργανωμένου εγκλήματος. Αυτή είναι μια δήλωση της γερμανικής, της ιταλικής και της βελγικής αστυνομίας. Αυτά όσον αφορά το θέμα «οργανωμένο έγκλημα» και «δημαγωγία».

<SPEAKER ID=40 NAME="Marνn">
Κύριε Πρόεδρε, κυρίες και κύριοι, λόγω της απουσίας του συναδέλφου μου Χρήστου Παπουτσή, του οποίου η παρουσία ήταν αναπόφευκτα απαραίτητη στο Συμβούλιο Ενέργειας που διεξάγεται αυτή τη στιγμή στο Λουξεμβούργο, γιατί ίσως ληφθεί σήμερα η σημαντική απόφαση της απελευθέρωσης, σε μία πρώτη φάση, της αγοράς ενέργειας, θα πρέπει να απαντήσω εγώ εκπροσωπώντας την Επιτροπή εξ ονόματος του συναδέλφου μου Παπουτσή, στο περίπλοκο πρόβλημα της διακίνησης των πυρηνικών ουσιών που μπορούν να χρησιμοποιηθούν για την κατασκευή εκρηκτικών ατομικών εξαρτημάτων και άλλων ραδιενεργών ουσιών.
<P>
Καθώς γνωρίζετε, η Επιτροπή χειρίστηκε - πιστεύουμε με σοβαρότητα - το πρόβλημα αυτό από την αρχή, όπως διαπιστώνεται και στην ανακοίνωση της 17ης Σεπτεμβρίου του 1994 προς το Κοινοβούλιο και το Συμβούλιο Υπουργών, στην οποία αναφέρεται και η έκθεση του κ. Schulz.
<P>
Από την πρώτη ανακοίνωση, το Σεπτέμβριο του 1994, η Επιτροπή έκανε πολλές προσπάθειες για να λύσει το πρόβλημα και είχε ήδη την ευκαιρία να ενημερώσει αρκετές φορές τόσο την Ολομέλεια όσο και τις αντίστοιχες κοινοβουλευτικές επιτροπές για τις πρωτοβουλίες και τα μέτρα που πάρθηκαν. Από την άλλη, μετά την παρουσίαση της έκθεσης του κ. Schulz, την 1η Μαρτίου του 1996, η Επιτροπή υιοθέτησε, στις 19 Απριλίου, στα πλαίσια της Διάσκεψης Κορυφής της Μόσχας της Ομάδας των 7 σχετικά με την πυρηνική ασφάλεια, μία δεύτερη ανακοίνωση προς το Συμβούλιο και το Κοινοβούλιο, σχετικά με την εφαρμογή των κατευθυντήριων γραμμών που καθορίστηκαν στην προηγούμενη ανακοίνωση και στα συμπεράσματα του Ευρωπαϊκού Συμβουλίου που πραγματοποιήθηκε στο Έσσεν το Δεκέμβριο του 1994.
<P>
Θέλω να υπενθυμίσω ότι η Ομάδα των 7 στη Διάσκεψη Κορυφής της Μόσχας, κατάρτισε ένα φιλόδοξο πρόγραμμα για την πρόληψη και την καταπολέμηση της παράνομης διακίνησης πυρηνικού υλικού και κάλεσε και τις κυβερνήσεις των άλλων χωρών να προσχωρήσουν στην Ομάδα των 7 για την εφαρμογή του προγράμματος. Στα πλαίσια των αρμοδιοτήτων της, η Επιτροπή εφαρμόζει ήδη το πρόγραμμα που θεσπίστηκε στη Διάσκεψη Κορυφής της Μόσχας. Μετά από αυτά καταλαβαίνετε πως η Επιτροπή είδε με μεγάλο ενδιαφέρον την έκθεση που υιοθέτησε η Επιτροπή Πολιτικών Ελευθεριών και Εσωτερικών Υποθέσεων.
<P>
Κατ'αρχήν η Επιτροπή θέλει να ευχαριστήσει το Κοινοβούλιο για το μεγάλο ενδιαφέρον και την υποστήριξή του στο θέμα αυτό και ιδιαίτερα να συγχαρεί τον εισηγητή, τον κ. Schulz, για τη σημαντική εργασία του στην ετοιμασία της έκθεσης. Η Επιτροπή εκτιμά τη μεγάλη προσπάθεια όλων των βουλευτών να αναλύσουν σε βάθος τις διάφορες πλευρές ενός πολύπλοκου προβλήματος διεθνούς έκτασης. Κι εδώ θα ήθελα να επισημάνω κάτι που ήδη υπογράμμισε ο κ. Schulz στην ομιλία του και άλλοι συνάδελφοι: φυσικά η Επιτροπή επιδεικνύει ευαισθησία στο ζήτημα της παράνομης διακίνησης του ατομικού υλικού; και βέβαια είμαστε ευαισθητοποιημένοι, και βέβαια η εγκληματικότητα ή το φαινόμενο του οργανωμένου εγκλήματος σε παγκόσμιο επίπεδο μας ανησυχεί - φυσικά μας ανησυχεί! -. Η Επιτροπή επικροτεί τη δέσμευση του Κοινοβουλίου και συμφωνεί με τα περισσότερα μηνύματα που περιέχει η έκθεση του κ. Schulz και που κάνουν έκκληση για συνεργασία, συντονισμό μέτρων, αποτελεσματική χρήση των πόρων και εξορθολογισμό των προσπαθειών. Σας διαβεβαιώ πως τα τελευταία χρόνια και μέσα στα οικονομικά μας περιθώρια - καθώς και στα όρια των αρμοδιοτήτων μας - η Επιτροπή προσπάθησε να κινηθεί δυναμικά προς αυτή την κατεύθυνση.
<P>
Παρόλα αυτά η Επιτροπή θα ήθελε να εκφράσει την ανησυχία της για μερικές πληροφορίες που παρατίθενται στην έκθεση που συζητούμε σήμερα: κατ'αρχήν θα πρέπει να ληφθεί υπόψη, ανεξάρτητα από την ιδεολογική ή πολιτική θέση του καθενός μας, ότι η Ευρωπαϊκή Ένωση διαδραματίζει πρωταρχικό ρόλο στον πυρηνικό τομέα. Μπορεί να είμαστε υπέρ ή κατά του πυρηνικού τομέα, όπως εξέφρασαν μερικοί κύριοι; μπορεί να είμαστε υπέρ ή κατά, όμως η πραγματικότητα - για την Επιτροπή, τουλάχιστον - είναι ότι η Ευρωπαϊκή Ένωση, στον πυρηνικό τομέα τουλάχιστον, έχει ιδιαίτερη βαρύτητα σε παγκόσμιο επίπεδο.
<P>
Δεύτερον, ένα άλλο χαρακτηριστικό της Ευρωπαϊκής Ένωσης είναι, όπως ξέρετε, ότι παράλληλα με την τροχιά πυρηνικής ενέργειας, ή πυρηνικού τομέα κυρίως πολιτικού χαρακτήρα, υπάρχει και η τροχιά στρατιωτικού χαρακτήρα. Όλο το πολιτικό πυρηνικό υλικό υπόκειται στον έλεγχο ασφαλείας της Επιτροπής, και το μεγαλύτερο μέρος του στον έλεγχο της Διεθνούς Οργάνωσης Ατομικής Ενέργειας στα 13 κράτη που δεν έχουν πυρηνικά όπλα. Εξαιρέθηκε μόνο ρητά ο έλεγχος του στρατιωτικού πυρηνικού υλικού, σύμφωνα με τη Συνθήκη Euratom και τις ειδικές συμφωνίες με την ΟΙΕΑ.
<P>
Όμως σύμφωνα με τη Συνθήκη Euratom, όλο το πυρηνικό υλικό που δεν υπάγεται στην στρατιωτική τροχιά θα υπάγεται αυτόματα στους ελέγχους ασφαλείας του Euratom. Η Επιτροπή θεωρεί ότι το σύστημα λειτουργεί καλά και ότι η ιστορία δείχνει πως η αιτία της εμφάνισης παράνομης διακίνησης δεν είναι η χρήση του πλουτώνιου και του υψηλού εμπλουτισμού ουρανίου στην Ευρωπαϊκή Ένωση. Φυσικά η Επιτροπή συμφωνεί με την ιδέα της Επιτροπής Πολιτικών Ελευθεριών και Εσωτερικών Υποθέσεων να συνεχίζει να ενθαρρύνει τον πυρηνικό αφοπλισμό και τη μετατροπή των πυρηνικών υλικών μεγάλης στρατηγικής αξίας σε άλλα λιγότερο επικίνδυνα, όμως η Επιτροπή πρέπει να δει όλες τις επιλογές και δεν μπορεί να αποκλείσει την πιθανότητα ανακύκλωσης πλουτωνίου ή ουρανίου υψηλού εμπλουτισμένου στρατιωτικής προέλευσης για τη χρησιμοποίησή τους ακριβώς σε πολιτικούς πυρηνικούς αντιδραστήρες.
<P>
Ανεξάρτητα από το ποιες θα είναι οι τελικές επιλογές - υαλοποίηση, μεταλλαγή, ανακύκλωση, ΜΟΧ - θα πρέπει να διατηρηθούν, και μάλιστα να ενισχυθούν οι αντίστοιχοι έλεγχοι. Η Επιτροπή, κ. Schulz, έλαβε υπόψη της την ανησυχία σας για τον πιθανό ρόλο των μυστικών υπηρεσιών στις περιπτώσεις λαθρεμπορίου. Χωρίς να θέλει να διεισδύσει σε βάθος στο θέμα αυτό που έχει ήδη εξαντληθεί σε επίπεδο κοινοβουλευτικών επιτροπών, η Επιτροπή υπογραμμίζει ότι ανέκαθεν τηρεί τις ισχύουσες συμφωνίες που έχει συνάψει με τις εθνικές αρχές. Και ανεξάρτητα από αυτό το συγκεκριμένο επεισόδιο, προ της συνεχούς αύξησης του λαθρεμπορίου γενικά που σημαίνει έναν σημαντικό κίνδυνο για τον πληθυσμό και το περιβάλλον, η Επιτροπή υπογραμμίζει την ανάγκη μιας συνεχούς προσπάθειας από την πλευρά μας αλλά και από το Ευρωπαϊκό Κοινοβούλιο.
<P>
Για την ώρα, εκτιμώντας όλες τις πληροφορίες που διαθέτει η Ευρωπαϊκή Επιτροπή, είμαστε πεπεισμένοι ότι η αρχή της διακίνησης βρίσκεται ουσιαστικά στο σοβαρή οικονομική κατάσταση της πρώην Σοβιετικής Ένωσης. Γι'αυτό, παρόλη τη μεγάλη προσπάθεια - επαρκείς ανθρώπινοι και χρηματικοί πόροι - παρόλες τις πολλαπλές πρακτικές δυσκολίες, η Επιτροπή εξακολουθεί να πιστεύει πως είναι αναγκαία η πρόληψη μέσω της συνεργασίας.
<P>
Κι εδώ, κ. Schulz, θα μιλήσω και πάλι για μία σκέψη πολιτικού περιεχομένου. Αν η βάση είναι η συνεργασία ανάμεσα σε όλα τα κράτη μέλη για τον έλεγχο όχι μόνο της παράνομης διακίνησης πυρηνικού υλικού, αλλά και των ναρκωτικών και της τρομοκρατίας, θα έπρεπε να αναρωτηθούμε, πως είναι δυνατόν να μην έχουμε ακόμα εγκρίνει μέχρι σήμερα, παρόλη την ανάγκη συνεργασίας, το οριστικό καταστατικό της Europol. Διότι υποτίθεται πως η Europol θα ήταν ακριβώς ο μηχανισμός που θα έδινε αποτελεσματικότητα στη συνεργασία ανάμεσα στα κράτη μέλη. Συνεπώς πιστεύω πως στη θεωρία είναι πιθανόν να συμφωνούμε, αλλά εκείνο που πρέπει να προσπαθήσουμε όσο το δυνατόν συντομότερα είναι να θέσουμε σε εφαρμογή τα όργανα συνεργασίας.
<P>
Και τώρα μία σκέψη εσωτερικού τύπου, σχετικά με την Επιτροπή. Πολλοί από εσάς εξέφρασαν την άποψη πως είναι ένα θέμα, που λόγω της λεπτότητάς του και του ενδιαφέροντος, θα απαιτούσε περισσότερα υλικά μέσα, ανθρώπινα και χρηματικά. Έχοντας υπόψη ότι το Ευρωπαϊκό Κοινοβούλιο είναι η δεύτερη δημοσιονομική αρχή, πιστέψτε με πως η Επιτροπή θα δεχόταν με τον μεγαλύτερο ενθουσιασμό, μέσα στα πλαίσια του προϋπολογισμού, να αναλάμβανε το Ευρωπαϊκό Κοινοβούλιο την πρωτοβουλία να αυξήσει τους διαθέσιμους πόρους, ώστε να εξασφαλισθούν στην Επιτροπή περισσότεροι υπάλληλοι, περισσότερα λογιστικά μέσα και περισσότερα χρηματικά μέσα.
<P>
(Χειροκροτήματα)

<SPEAKER ID=41 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=5>
Ψηφοφορίες
<SPEAKER ID=42 LANGUAGE="PT" NAME="Novo">
Κύριε Πρόεδρε, σχετικά με την παράγραφο 4 υπάρχει μία τροπολογία, η τροπολογία 5, της οποίας το κείμενο, σύμφωνα με την προφορική τροπολογία που γνωρίζουν οι συνάδελφοι, θα είναι το εξής: »επαναλαμβάνει ότι η μείωση της αλιευτικής προσπάθειας δεν πρέπει να εξαρτάται μόνο από τον περιορισμό των σκαφών, αλλά από ενεργές πολιτικές προστασίας των αλιευτικών πόρων». Αυτό είναι το κείμενο της τροπολογίας μου και της τροπολογίας της Ομάδας μου.

<SPEAKER ID=43 LANGUAGE="FR" NAME="Pιry">
Κύριε Πρόεδρε, αυτή η προφορική προσθήκη δεν αλλάζει το νόημα της παραγράφου, και είχαμε αποφασίσει να την απορρίψουμε, όχι για την ουσία αυτής της τροπολογίας αλλά επειδή οι ίδιες αυτές ιδέες περιλαμβάνονται ήδη κατ'επανάληψη στην έκθεση.

<SPEAKER ID=44 LANGUAGE="IT" NAME="Baldarelli">
Κύριε Πρόεδρε, εξ ονόματος της Σοσιαλιστικής Ομάδας ζητώ να μην προχωρήσουμε στην ψηφοφορία της προφορικής τροπολογίας.
<P>
(Το Σώμα εγκρίνει την πρόταση ψηφίσματος)

<SPEAKER ID=45 LANGUAGE="DE" NAME="Hoff">
Kύριε Πρόεδρε, ήδη έχει περάσει η ώρα κι έχουμε τέσσερις ακόμη προτάσεις ψηφίσματος πριν από την έκθεση Schulz. Η έκθεση αυτή είναι πολύ σημαντική, και ενόψει της φθίνουσας παρουσίας εδώ, αιτούμαι, εξ ονόματος της ομάδας μου, να διεξαχθεί η ψηφοφορία για την έκθεση Schulz στην επόμενη περίοδο συνόδου. Παρακαλώ να προχωρήσετε σε ψηφοφορία επί της αίτησής μου.

<SPEAKER ID=46 LANGUAGE="NL" NAME="Oomen-Ruijten">
Πρόεδρε, βλέπω ότι δεν υπάρχουν αυτή τη στιγμή πάρα πολλοί βουλευτές που πρέπει να ψηφίσουν και τούτο σημαίνει ότι με λίγη καλή θέληση θα έχουμε τελειώσει στις 13.30. Για αυτό το λόγο, η Ομάδα μας προτιμά να ολοκληρωθούν οι ψηφοφορίες.

<SPEAKER ID=47 LANGUAGE="NL" NAME="De Vries">
Πρόεδρε, θεωρώ λυπηρό το γεγονός ότι κάθε φορά δεν μπορούμε να οργανώσουμε τις ψηφοφορίες μας κατά τρόπο ώστε να συμπίπτουν με τα χρονικά περιθώρια των συνεδριάσεών μας. Κατά τους περασμένους μήνες κάθε φορά οι ψηφοφορίες μας έπρεπε να πραγματοποιηθούν κατά την ώρα του μεσημβρινού διαλείμματος. Νομίζω ότι θα πρέπει να οργανωθούμε καλύτερα. Συνεπώς, στην παρούσα περίπτωση θα ήθελα να υποστηρίξω την πρόταση της Σοσιαλιστικής Ομάδας να αναβληθεί η ψηφοφορία επί της έκθεσης Schulz για την επόμενη φορά, δηλαδή μετά από δύο εβδομάδες στις Βρυξέλλες.

<SPEAKER ID=48 LANGUAGE="DE" NAME="Roth">
Kύριε Πρόεδρε, βεβαίως είναι πάρα πολύ αργά. Θα ήθελα να υποστηρίξω την αίτησή της κ. Hoff και του κ. de Vries, διότι πράγματι το θέμα είναι πολύ σημαντικό για να το διεκπεραιώσουμε τώρα. Κι εγώ συνηγορώ υπέρ του να ψηφίσουμε για την έκθεση αυτή στην επόμενη σύνοδο.

<SPEAKER ID=49 LANGUAGE="ES" NAME="Gutiιrrez Dνaz">
Κύριε Πρόεδρε, αν κατάλαβα καλά, η ημερήσια διάταξη που μας έχει προταθεί λέει ότι στις 18.00 συνεχίζονται οι ψηφοφορίες του πρωινού. Εγώ, κύριε Πρόεδρε, καταλαβαίνω πως προβλέπεται ένα ικανοποιητικό περιθώριο από τις 6 το απόγευμα και μετά.

<SPEAKER ID=50 NAME="Πρόεδρος">
Τίθεται σε ψηφοφορία η πρόταση η ψηφοφορία επί της έκθεσης του κ. Σουλτς να μην γίνει το απόγευμα ή αύριο το πρωί, αλλά να αναβληθεί για τις Βρυξέλλες.
<P>
(Το Σώμα εγκρίνει την πρόταση)

<SPEAKER ID=51 LANGUAGE="DE" NAME="Hoff">
Kύριε Πρόεδρε, για την έκθεση Titley ισχύουν φυσικά τα ίδια που ισχύουν και για την έκθεση Schulz. Ωστόσο δεν θα είχα καμιά αντίρρηση, αν τελειώναμε με την ψηφοφορία τώρα.

<SPEAKER ID=52 NAME="Πρόεδρος">
Τίθεται σε ψηφοφορία η πρόταση να διεξαχθούν ακόμα οι ψηφοφορίες επί των εκθέσεων του κ. Ζιανσιλύ και του κ. Τίτλεϊ.
<P>
(Το Σώμα εγκρίνει την πρόταση)

<SPEAKER ID=53 LANGUAGE="DE" NAME="Posselt">
Αυτό που σήμερα πάλι είχαν το θράσος να μας κάνουν, να εργαζόμαστε εδώ επί ώρες και στη συνέχεια να μην ψηφίζουμε, θα ήθελα να το χρησιμοποιήσω σαν αφορμή για να ζητήσω να θεσπίσουμε και πάλι την ώρα των ψηφοφοριών το βράδυ της Πέμπτης. Χωρίς αυτή την ώρα των ψηφοφοριών δεν θα είναι δυνατό κανένα λογικό κοινοβουλευτικό έργο εδώ. Παρακαλώ να θέσετε το αίτημα αυτό στο Προεδρείο και στη Διάσκεψη των Προέδρων των πολιτικών ομάδων.

<SPEAKER ID=54 NAME="Gahrton, Holm, Lindholm και Schφrling">
Η σκανδιναβική απαλλαγή διαβατηρίου που υπήρχε κάτι περισσότερο από σαράντα χρόνια λειτούργησε θαυμάσια. Η Σκανδιναβία κατήργησε την υποχρέωση διαβατηρίου για τους πολίτες της, αλλά όχι τους συνοριακούς ελέγχους. Δεν πρέπει να διακυβευθεί η σκανδιναβική απαλλαγή διαβατηρίου για το πολύ ριψοκίνδυνο παιχνίδι που επιφέρει η ένταξη στην Συνθήκη Σένγκεν.
<P>
Αν η Νορβηγία, για διάφορους λόγους, δεν μπορούσε να συμμετέχει στην συνεργασία της Σένγκεν ή αναγκαζόταν να αποχωρήσει από αυτήν στο μέλλον, η Σουηδία θα βρισκόταν σε μιά πολύ δύσκολη και πρακτικά αδύνατη κατάσταση για να μπορεί να ελέγχει τα μεγάλα σε μήκος χερσαία σύνορα με την Νορβηγία.
<P>
Μιά σουηδική ένταξη στην Σένγκεν απειλεί την σκανδιναβική απαλλαγή διαβατηρίου και ορθώνει νέα σύνορα πρός τις βαλτικές χώρες, την Ανατολική Ευρώπη και τον υπόλοιπο κόσμο. Η Σουηδία κινδυνεύει να γίνει μέρος ενός ευρωπαϊκού κράτους ασφαλείας που καταγράφει και ελέγχει τους κοινοτικούς πολίτες του και εμποδίζει άλλους να εισέλθουν στο «Οχυρό Ευρώπη».
<P>
Τόσο στην Σουηδία όσο και στην Νορβηγία η Σένγκεν πλασσάρεται σαν μιά διεύρυνση της σκανδιναβικής διαβατηριακής ένωσης. Είναι μιά λαθεμένη περιγραφή, εφόσον οι σκανδιναβικές χώρες κατήργησαν την υποχρέωση διαβατηρίου αλλά όχι τους συνοριακούς ελέγχους.
<P>
Όταν καταργούνται οι συνοριακοί έλεγχοι απαιτούνται ελεγκτικά μέτρα, με την μορφή κοινών αστυνομικών προσπαθειών. Αυτό απαιτεί ένα υπέρογκο σύστημα ελέγχου, το Σύστημα Πληροφόρησης Σένγκεν (ΣΠΣ) στο Στρασβούργο, την Europol που προσανατολίζεται πρός μιά ομοσπονδιακή αστυνομία με το αμερικανικό FBI ως πρότυπο. Υπάρχει επίσης κίνδυνος να αντικατασταθεί η απαλλαγή διαβατηρίου με το να είναι υποχρεωτικό να φέρει κανείς μαζί του παντού και πάντοτε ειδικές ταυτότητες. Η Σένγκεν σημαίνει επίσης ότι η πολιτική παροχής ασύλου, παροχής αδείας εισόδου και η πολιτική για τους πρόσφυγες θα γίνει αυστηρότερη με αυξημένη υποχρέωση παροχής αδείας για την Σουηδία έναντι πολλών χωρών. Οι κίνδυνοι λαθραίας εισαγωγής όπλων και ναρκωτικών αυξάνουν επίσης αν καταργηθούν εντελώς οι συνοριακοί έλεγχοι.
<P>
Καταψηφίσαμε αυτήν την πρόταση ψηφίσματος καθώς τα ερωτηματικά είναι πάρα πολλά για την Σουηδία. Απορρίπτουμε πλήρως το να ενταχθεί η Συνθήκη Σένγκεν στην Συνθήκη της ΕΕ.

<SPEAKER ID=55 NAME="Wibe">
Η σκανδιναβική διαβατηριακή ένωση έχει λειτουργήσει πάρα πολύ καλά και δεν πρέπει να διακυβευθεί για το πολύ ριψοκίνδυνο παιχνίδι που, κατά πολλούς τρόπους, είναι μιά ένταξη στην Συνθήκη Σένγκεν.
<P>
Αν η Νορβηγία, για διάφορους λόγους δεν θα μπορεί να συμμετέχει στην Συνθήκη Σένγκεν ή αναγκαστεί να αποχωρήσει από αυτήν στο μέλλον, θα βρεθεί η Σουηδία στην δυσχερή και πρακτικά αδύνατη κατάσταση να ελέγχει τα μεγάλα σε μήκος χερσαία σύνορα Σουηδίας - Νορβηγίας.
<P>
δνας άλλος λόγος της πρός το παρόν αποχής όσον αφορά το θέμα της ένταξης της Σουηδίας στην Συνθήκη Σένγκεν είναι επίσης τα αντισταθμιστικά μέτρα που η Σουηδία θα πρέπει να εισάγει όταν καταργηθούν οι συνοριακοί έλεγχοι με τις χώρες της Σένγκεν. Ακόμη δεν έχει γίνει παρουσίαση του ποιά θα είναι αυτά τα αντισταθμιστικά μέτρα. Ως εκ τούτου δεν γίνεται να ψηφίσουμε υπέρ αυτής της πρότασης ψηφίσματος καθώς τα ερωτηματικά για την Σουηδία είναι πάρα πολλά. Παραδείγματος χάριν η Σουηδία μέσω της Συνθήκης Σένγκεν θα έχει κοινό έδαφος ελεύθερης διακίνησης προϊόντων και προσώπων. Είναι πάρα πολύ ριψοκίνδυνο για εμάς να έχουμε μιά τέτοια κοινή περιοχή με την Ολλανδία που έχει μιά εντελώς διαφορετική άποψη για την καλλιέργεια ναρκωτικών φυτών.
<P>
επί της έκθεσης Περύ
<SPEAKER ID=56 LANGUAGE="EN" NAME="McKenna">
Κύριε Πρόεδρε, σχετικά με την έκθεση Pery, είμαι έκπληκτη. Έχουμε καταθέσει μία τροπολογία σχετικά με τους τρόπους με τους οποίους τα κράτη μέλη παρακάμπτουν το πολυετές πρόγραμμα προσανατολισμού μεταφέροντας τα σκάφη τους σε τρίτες χώρες και χρησιμοποιώντας σημαίες ευκαιρίας. Είμαι έκπληκτη που υπήρξαν μόνο 47 ψήφοι υπέρ της τροπολογίας, παρά το γεγονός ότι ακόμη και η δική μου χώρα, η Ιρλανδία, διαμαρτύρεται σχετικά μ' αυτό. Οι βρετανοί, για παράδειγμα, πάντα διαμαρτύρονται σχετικά με τις σημαίες ευκαιρίας και για το γεγονός ότι η ίδια η κυβέρνησή τους δεν επέτυχε να παροπλίσει τα σκάφη και, αντ' αυτού, επώλησε τις σημαίες της ευκαιρίας σε χώρες όπως η Ισπανία και η Γαλλία.
<P>
Αυτό είναι εξαιρετικά απογοητευτικό διότι εκφράζει την αποτυχία αναγνώρισης του γεγονότος ότι οι ευρωπαϊκοί αλιευτικοί στόλοι είναι πολύ μεγάλοι και πρέπει να περιοριστούν. Τα κράτη μέλη θα πρέπει να αναγνωρίσουν αυτό το γεγονός. Ορισμένα όμως κράτη μέλη εκμεταλλεύονται αυτή την κατάσταση και εκείνοι που αντιπροσωπεύουν τα κράτη μέλη που υποφέρουν εξ αιτίας του παραπάνω γεγονότος δεν το αντιλαμβάνονται καν.
<P>
Αποτελεί εξευτελισμό το γεγονός ότι μόνο 47 βουλευτές εψήφισαν υπέρ της τροπολογίας μου η οποία επέκρινε τα κράτη μέλη που νηολογούν τα σκάφη τους σε τρίτες χώρες οι οποίες ήδη έχουν υποστεί ληστρική εκμετάλλευση από τις συμφωνίες αλιείας ή νηολογούν τα σκάφη τους σε χώρες όπως η Μ. Βρετανία. Τα σκάφη αυτά φέρουν σημαίες ευκαιρίας και κατόπιν, όταν παραβιάζουν τους κανονισμούς, κράτη μέλη όπως για παράδειγμα η Ισπανία, γυρίζουν και λένε: »Ε! καλά, είχε αγγλική σημαία», όταν η πραγματικότητα είναι ότι το σκάφος ήταν ισπανικό. Τα κράτη μέλη που το κάνουν αυτό θα πρέπει να αναγνωρίσουν ότι δεν εκτελούν τις υποχρεώσεις τους.

<SPEAKER ID=57 NAME="Cushnahan">
Κανείς δεν διαφωνεί με το γεγονός ότι υπάρχει επείγουσα ανάγκη διατήρησης των αλιευτικών πόρων μέσω της μείωσης της δυναμικότητας των αλιευτικών στόλων. Ωστόσο, αυτό για το οποίο υπάρχει διαφωνία είναι το μέγεθος της μείωσης και ο συγκεκριμένος τρόπος με τον οποίο θα επιτευχθεί.
<P>
Η Ιρλανδία, από την εποχή της εισόδου της στην ΕΟΚ, ποτέ δεν είχε δίκαιη αντιμετώπιση σχετικά με τις συνολικά επιτρεπόμενες ποσότητες αλιείας. Παρά το γεγονός ότι διαθέτουμε το 20 % του συνόλου των ευρωπαϊκών παράκτιων υδάτων, μας έχει απονεμηθεί μόνο το 4 % των αλιευτικών ποσοστώσεων. Η προτεινόμενη μείωση του αλιευτικού στόλου της ΕΕ θα πρέπει να αξιοποιηθεί για την αποκατάσταση αυτής της ισορροπίας και επομένως η Ιρλανδία δεν θα πρέπει να υποστεί αναλογικές περικοπές.
<P>
Επιπλέον, εάν πρόκειται να υπάρξει μια σημαντική μείωση στην αλιευτική δραστηριότητα, θα πρέπει να αστυνομευθεί αυστηρότατα ούτως ώστε να διασφαλιστεί ότι δεν θα γίνεται παράνομη αλιεία, δοθέντων δε των νομίμων συμφερόντων των ιρλανδών αλιέων για την ισπανική αλιεία στο ιρλανδικό τετράγωνο, η ΕΕ θα πρέπει να παράσχει τους αναγκαίους πόρους για την περιπολία τόσο αυτής όσο και άλλων αλιευτικών περιοχών.

<SPEAKER ID=58 NAME="Howitt">
Εγείρομαι προς υποστήριξη των αλιέων του Σάουθεντ, του Λη και του Κάνβεϋ της εκλογικής μου περιφέρειας, οι οποίοι απειλούνται ακόμη περισσότερο από την τελευταία ανακοίνωση της Επιτροπής. Οι αλιείς αυτοί είναι αυτόχθονες στα νερά του Κεντ και του Έσσεξ, με μικρά αλιευτικά κάτω των 17 μέτρων, και κατά τα τελευταία δέκα χρόνια έχουν ήδη υποστεί περιορισμό των αλιευμάτων τους περίπου στο ήμισυ. Μεγαλύτερα αλιευτικά από το Βέλγιο, την Ολλανδία και τις άλλες περιοχές του ΗΒ αρπάζουν το μερίδιό τους.
<P>
Μολονότι δε τα αλιευτικά αποθέματα στα νερά μας βρίσκονται σε καλύτερη θέση από τα αντίστοιχα σε άλλες περιοχές της Βορείου Θαλάσσης, αυτοί οι πρόσφατοι περιορισμοί στις ποσοστώσεις απειλούν με την επέλευση ακόμη περισσοτέρων μη εντοπίων σκαφών τα οποία θα καταστρέψουν το μέλλον των τοπικών αλιέων. Αυτός είναι ο λόγος για τον οποίο η σημερινή μας πρόσκληση για μεγαλύτερη συμμετοχή των τοπικών αλιέων και για την υποστήριξη της τροπολογίας στην οποία συμμετείχα σχετικά με την απαγόρευση της ανταλλαγής των ποσοστώσεων των βρετανικών αποθεμάτων με άλλα ευρωπαϊκά αλιευτικά σκάφη είναι απολύτως ορθή.
<P>
Ο αντικειμενικός μας σκοπός στο Έσσεξ είναι να οριοθετήσουμε την τοπική μας αλιευτική περιοχή σε συνεργασία με τις τοπικές οργανώσεις των αλιέων ούτως ώστε να δώσουμε στην παραδοσιακή και σημαντική αλιευτική βιομηχανία του Έσσεξ μεγαλύτερο έλεγχο στα νερά μας και, επομένως, στο μέλλον μας.

<SPEAKER ID=59 NAME="Nicholson">
Οι αλιείς της Βορείου Ιρλανδίας ποτέ άλλοτε δεν έχουν αισθανθεί περισσότερο απομονωμένοι. Η πρόσφατη ανακοίνωση της Επιτροπής για τον κατά 40 % περιορισμό των ευρωπαϊκών αλιευτικών στόλων απετέλεσε τη χαριστική βολή. Η πρόταση αυτή θα αφανίσει τη βιομηχανία και τις κοινότητες στις οποίες είναι εγκατεστημένη διότι δεν υπάρχει εναλλακτική λύση.
<P>
Αυτή η δικτατορική προσέγγιση χωρίς προηγούμενη συννενόηση με τη βιομηχανία και τους ίδιους τους αλιείς είναι απαράδεκτη και δεν θα περάσει με κανένα τρόπο.
<P>
Η Επιτροπή ισχυρίζεται ότι τα αποθέματα μειώνονται συνεχώς. Οι αλιείς στην εκλογική μου περιφέρεια ισχυρίζονται ότι όλα αυτά είναι ανοησίες και ότι ουδέποτε οι επιστήμονες ήρθαν σε επαφή μαζί τους ή ζήτησαν τη γνώμη τους για τα διαθέσιμα αποθέματα. Αυτή είναι μια πολύ δύσκολη κατάσταση και για την Επιτροπή και για τους αλιείς. Οι Βρυξέλλες βρίσκονται πολύ μακρυά και επομένως θα πρέπει να επινοηθεί ένα πιο αξιόπιστο σύστημα με την παραχώρηση μεγαλύτερου ελέγχου στα επίπεδα διοίκησης που βρίσκονται πιο κοντά στους απλούς πολίτες.
<P>
Τα προβλήματα ανταλλαγής των ποσοστώσεων και αλλαγής των σημαιών τα οποία προκαλούν βαθειά μνησικακία στη βιομηχανία πρέπει να αντιμετωπιστούν αποτελεσματικά.
<P>
Έχουμε επί του παρόντος μια κοινή πολιτική αλιείας η οποία δεν αποδίδει και η οποία δεν γίνεται κατανοητή από τους αλιείς και τη βιομηχανία. Χρειαζόμαστε και απαιτούμε θετικές προτάσεις ούτως ώστε να αναζωογονηθεί η βιομηχανία και να δημιουργηθεί η εμπιστοσύνη η οποία θα διασφαλίσει την επιβίωση.

<SPEAKER ID=60 NAME="Θεωνάς">
Η προσέγγιση του τομέα της αλιείας από την 'Ενωση, όσον αφορά τόσο την εκπόνηση, όσο και την εφαρμογή πολιτικής, είναι ελλιπής και αναποτελεσματική και σε καμία περίπτωση δεν συντελεί στην ανάπτυξη της αλιείας. Αντίθετα, συντείνει στην υποβάθμιση και αδρανοποίηση ενός παραδοσιακά δυναμικού και παραγωγικού τομέα, κυρίως για τις περιφερειακές παράκτιες και νησιωτικές περιοχές των οποίων η επιβίωση εξαρτάται συχνά αποκλειστικά και μόνο από την αλιεία.
<P>
Η επιβολή κοινοτικών οδηγιών που δεν σέβονται τις εθνικές ιδιαιτερότητες, που επιβάλλουν ολοένα μεγαλύτερη και δραστικότερη μείωση του αλιευτικού στόλου αντί να οδηγούν στον εκσυγχρονισμό του, η έλλειψη υποδομής και η πενία στη χρηματοδότηση της αλιευτικής έρευνας, που στερεί από τον αλιευτικό κόσμο τεχνική και επιστημονική στήριξη, έχουν οδηγήσει τον τομέα σε αδιέξοδα που τείνουν να γίνουν ανυπέρβλητα. 'Ηδη τα σημάδια είναι ανησυχητικά, ακόμα και σε χώρες, όπως η Ελλάδα, με μεγάλη αλιευτική παράδοση και πείρα, και με φυσικά γεωγραφικά και αλιευτικά πλεονεκτήματα.
<P>
Κρίνουμε απαραίτητη τη χορήγηση στα κράτη μέλη της δυνατότητας διαχείρισης των πόρων, την εφαρμογή διακριτικών περιορισμών για τη διατήρηση πολύτιμων αποθεμάτων και τη λήψη ορισμένων τεχνικών μέτρων (κριτήρια και έλεγχοι στη χορήγηση αδειών αλιείας, προστασία και μελέτες για προστασία περιοχών συγκέντρωσης γόνου, μέτρα απορρύπανσης θαλασσών από τοξικά και βλαβερά απόβλητα κ.ά.).
<P>
Πιστεύουμε ότι η υπεραλίευση και υπερεκμετάλλευση του εναλίου πλούτου δεν οφείλεται τόσο στο μεγάλο αριθμό ψαράδων παράκτιας αλιείας που πιάνουν από λίγα κιλά ψάρια, οι οποίοι ανέκαθεν υπήρχαν (και που είναι αυτοί που μειώνονται κάθε χρόνο) και συμβάλλουν στην οικολογική και οικονομική ισορροπία των περιοχών τους. Το πρόβλημα εμφανίστηκε και οξύνεται συνεχώς από τους μεγάλους βιομηχανικούς αλιευτικούς στόλους, πλοία-εργοστάσια, που τροφοδοτούν την παγκόσμια αγορά, καθορίζουν τις τιμές και λυμαίνονται τα παράκτια αλιευτικά πεδία μέχρι εξάντλησής τους, προκαλώντας οικονομική, κοινωνική και οικολογική αποδιάρθρωση. Κι αυτό με την ανοχή-συνδρομή της Κοινής Αλιευτικής Πολιτικής της 'Ενωσης που, ιδιαίτερα στη Μεσόγειο, ευνοεί τη διαχείρηση του ενάλιου πλούτου από τις πολυεθνικές, τόσο στον τομέα της αλιείας, όσο και στις υδατοκαλλιέργειες, οι οποίες τείνουν να διαμορφώνουν την αλιευτική πολιτική σύμφωνα με τα συμφέροντά τους.
<P>
Πιστεύουμε ότι η αλιευτική δραστηριότητα μπορεί και πρέπει να ενισχυθεί με μια άλλη όμως αλιευτική πολιτική, που θα προωθεί τη σωστή εκμετάλλευση του ενάλιου πλούτου, θα λαμβάνει σοβαρά υπόψη της την ισορροπία του θαλάσσιου οικοσυστήματος, λαμβάνοντας αποτελεσματικά μέτρα αντιμετώπισης της ρύπανσης, κύριας αιτίας μείωσης του αλιεύματος, και που θα εξασφαλίζει στους εργαζομένους στον τομέα αυτό ικανοποιητικό εισόδημα και αξιοπρεπές επίπεδο ζωής.
<P>
επί της έκθεσης Αρίας Κανιέτε
<SPEAKER ID=61 LANGUAGE="FR" NAME="Berthu">
Κύριε Πρόεδρε, η έκθεση Arias Caρete σχετικά με τα προβλήματα της αλιείας στη ζώνη του βορειοδυτικού Ατλαντικού μας υποβάλλεται εν μέσω μίας καυτής επικαιρότητας, εφόσον η ευρω-καναδική δήλωση που έπρεπε να υιοθετηθεί από το Συμβούλιο την περασμένη εβδομάδα βρίσκεται πάντα, σήμερα, υπό εξέταση. Μεταξύ των εμποδίων που συναντώνται πρέπει να αναφέρουμε τη βούληση της Επιτροπής να εισάγει επιτήδεια παντού το πνεύμα των ελεύθερων συναλλαγών, ακόμη και όταν το Συμβούλιο δεν το θέλει, καθώς και την περίεργη παράλειψή της όσον αφορά όλο το κεκτημένο των σχέσεων μεταξύ των κρατών μελών της 'Ενωσης και των καναδικών επαρχιών. Ας ελπίσουμε ότι αυτά τα ελαττώματα θα διορθωθούν. Απομένει επίσης το ακανθώδες πρόβλημα της αλιείας, που μας απασχόλησε σήμερα.
<P>
Στο σημείο αυτό, η Ευρωπαϊκή Κοινότητα ζητάει από τον Καναδά να κυρώσει τη διμερή συμφωνία «Αλιεία» του 1992, που πρόβλεπε ιδίως, και όχι μόνο, το εκ νέου άνοιγμα των καναδικών υδάτων και λιμένων στα κοινοτικά πλοία. Η έκθεση Arias Caρete, όπως ψηφίσθηκε, υποστηρίζει πολύ σθεναρά αυτή το αίτημα και το υποστηρίζουμε επίσης.
<P>
Ανακαλύπτουμε, με την ευκαιρία αυτού του φακέλου της αλιείας, μία θεσμική ιδιοτροπία, που μπορεί να συμβάλει στην εξήγηση της φαινομενικής αδυναμίας της 'Ενωσης στην καθημερινή διαχείριση των προβλημάτων της. Στους κόλπους των οργάνων του Οργανισμού Αλιείας του Βορείου Ατλαντικού, όπως και στους κόλπους πολλών άλλων διεθνών οργανισμών του τομέα της αλιείας, η Ευρωπαϊκή 'Ενωση διαθέτει μόνο μία ψήφο συνολικά, και όχι μία ψήφο ανά κράτος μέλος. 'Ετσι, στο εσωτερικό του Οργανισμού Αλιείας του Βορειοδυτικού Ατλαντικού, η Ευρωπαϊκή 'Ενωση στο σύνολό της έχει το ίδιο βάρος με την Κούβα. Πρέπει πραγματικά η επιθυμία της Επιτροπής να εμφανισθεί ως η μοναδική κυβέρνηση της Ευρώπης να είναι πολύ ισχυρή για να γίνεται ανεκτή μία τέτοια ανωμαλία. Θα πρέπει οπωσδήποτε να διορθωθεί στο μέλλον.

<SPEAKER ID=62 NAME="Holm">
Η εν λόγω έκθεση για την αλιεία περιέχει διατυπώσεις που πρέπει να επισημανθούν ιδιαιτέρως. Πρόκειται συγκεκριμένα για τις ακόλουθες άξιες παρατήρησης προτάσεις:
<P>
1) που αναφέρονται στην καναδέζικη νομοθεσία που η ΕΕ δεν μπορεί να υποστηρίξει. Στον τομέα της αλιείας αυτή η νομοθεσία δεν αφορά καθόλου την ΕΕ. Η ΕΕ πρέπει να μάθει να σέβεται την κυριαρχία του κάθε κράτους όσον αφορά έναν κλάδο που είναι σημαντικός γι' αυτούς.
<P>
2) Σχετικά με το ότι ο Καναδάς θέλει μηδενική ποσόστωση για την αλιεία μπακαλιάρου, το οποίο η ΕΕ δεν θεωρεί αιτιολογημένο πριν να παρατεθούν νέα επιστημονικά στοιχεία επί του θέματος. Θεωρούμε ότι όσον αφορά τις ποσοστώσεις αλιείας απαιτούνται προνοητικά μέτρα για να μην μειωθούν/εξαφανιστούν τα κοπάδια. Η ΕΕ πρέπει να σεβαστεί την άποψη του Καναδά για την μηδενική ποσόστωση ως ένα οικολογικό προνοητικό μέτρο.
<P>
επί της έκθεσης Μέιδερ
<SPEAKER ID=63 LANGUAGE="DA" NAME="Blak">
Οι Δανοί σοσιαλδημοκράτες ψηφίζουν υπέρ της έκθεσης σχετικά με τις ελάχιστες προδιαγραφές για τους εργαζόμενους που είναι δυνατόν να απειληθούν από εκρηκτικές ατμόσφαιρες. Πρέπει να παρέχεται η καλύτερη δυνατή προστασία στους εργαζόμενους.
<P>
Ωστόσο, δεν υπάρχει συνοχή μεταξύ της παρούσας πρότασης οδηγίας και άλλων ανάλογων προτάσεων οδηγιών, π.χ. σχετικά με τις χημικές ουσίες. Φαίνεται παράδοξη μια ειδική ρύθμιση, τη στιγμή κατά την οποία δεν υπάρχει ακόμη μια ευρεία βάση για τις χημικές ουσίες. Συνεπώς, η εμβέλεια της οδηγίας είναι ασαφής. Για το λόγο αυτό, ελπίζουμε να υποβάλει η Επιτροπή το συντομότερο δυνατό πρόταση για τις χημικές ουσίες.
<P>
επί της έκθεσης Στένιους-Καουκόνεν
<SPEAKER ID=64 NAME="Holm">
Καθώς το βενζόλιο είναι μιά πολύ επικίνδυνη ουσία η οποία εκτός αυτού συναντάται πολύ συχνά σκοπεύω να ψηφίσω υπέρ των πλέον απαιτητικών όρων που παρουσιάζονται. Φυσικά ευελπιστώ ότι και η πλειοψηφία του Ευρωκοινοβουλίου θα τολμήσει να θέσει ουσιαστικούς όρους όσον αφορά την προστασία των εργαζομένων.
<P>
Ακόμη και σε μιά οριακή τιμή του 1 ppm, που προτείνεται στην έκθεση, ο κίνδυνος είναι μεγάλος να πληγεί κανείς από λευκεμία. Γι' αυτό είναι λογικό να μειωθεί η οριακή τιμή μετά την 1η Ιανουαρίου 2001, το οποίο προτείνεται στην τροπολογία αριθμ. 20 των Πρασίνων. Αυτή η οριακή τιμή είναι επίσης αυτή η οποία τώρα παρουσιάζεται, μεταξύ άλλων, στην Δανία.
<P>
Σε συνάφεια με αυτό είναι σηαμντικό να ορίζεται ξεκάθαρα και σαφώς ότι αυτή η διάταξη είναι δεσμευτική και ότι δεν επιτρέπεται καμία εξαίρεση. Φυσικά υποστηρίζω τις τροπολογίες που θέτουν αυτούς τους όρους.
<P>
επί της έκθεσης Μπαρόν
<SPEAKER ID=65 NAME="Caudron">
Χρειάζεται άραγε να επαναλάβουμε την επιτακτική αναγκαιότητα που συνιστά το πρόγραμμα MEDA για βοήθεια στις χώρες της λεκάνης της Μεσογείου;
<P>
'Ετσι νομίζω! Και θέλω να συγχαρώ θερμά το συνάδελφό μας και φίλο Barςn Crespo για την ποιότητα της εργασίας του.
<P>
Τον περασμένο Δεκέμβριο, είχαμε τοποθετηθεί υπέρ μίας αποτελεσματικής βοήθειας προς τις μεσογειακές χώρες, έχοντας επίγνωση ότι η ειρήνη και η σταθερότητα εξαρτιόταν σε μεγάλο βαθμό από την οικονομική ανάπτυξη αυτής της περιοχής, που πλήττεται σοβαρά από την κρίση σε ορισμένα μέρη.
<P>
Ξέρουμε επίσης το ρόλο που πρέπει να διαδραματίσουμε για την αποκατάσταση του διαλόγου μεταξύ των χωρών αυτής της περιοχής του κόσμου, διάλογος που μπορεί να επιτρέψει την εκρίζωση της τρομοκρατίας και την ανάπτυξη της δημοκρατίας παντού.
<P>
Το Δεκέμβριο λοιπόν, είχαμε θέσει δύο όρους για την εφαρμογή του προγράμματος: μεγαλύτερη διαφάνεια στη διάθεση και τη χρησιμοποίηση των πόρων που αποστέλλονται. Ο όρος αυτός μου φαίνεται ελάχιστος αλλά απαραίτητος και θα άξιζε κάποτε να χρησιμοποιείται και στις άλλες κοινοτικές επιχορηγήσεις. Ο άλλος όρος αφορούσε το σεβασμό, από τις εν δυνάμει δικαιούχες χώρες, των δικαιωμάτων του ανθρώπου· και εδώ, το θέμα οδήγησε σε πολλές συζητήσεις σχετικά με τις διαδικασίες κατάργησης της βοήθειας που πρέπει να εφαρμόζονται σε περίπτωση παραβίασης των δικαιωμάτων του ανθρώπου.
<P>
Πόσες στείρες συζητήσεις που μπορούν να κρύβουν μία πραγματική συζήτηση ουσίας!
<P>
Ναι, πρέπει να γίνονται σεβαστά τα ανθρώπινα δικαιώματα και πιστεύω, ειλικρινά, ότι οι μεσογειακές χώρες καταβάλλουν μία προσπάθεια, ίσως ακόμη ανεπαρκή σε ορισμένες από αυτές.
<P>
Εν πάση περιπτώσει, θέλω να εκφράσω, εδώ, την τρομερή υποκειμενικότητα που αντιπροσωπεύει η παραβίαση των ανθρωπίνων δικαιωμάτων· θα πρέπει να καθορισθούν κριτήρια σύγκλισης;
<P>
Αλλά πιο πανηγυρικά, δε θα ήθελα να πιστέψω ότι οι συζητήσεις σχετικά με τα ανθρώπινα δικαιώματα μπορεί να κρύβουν επιφυλάξεις σχετικά με τη βοήθεια για τη Μεσόγειο. Σε αυτούς τους δύσκολους δημοσιονομικούς καιρούς, πρέπει ασφαλώς να κάνουμε επιλογές. Δε νομίζω ότι είναι ορθή επιλογή να ευνοούμε την ανάπτυξη ορισμένων εταίρων σε σχέση με άλλους!
<P>
Η Ευρωπαϊκή 'Ενωση πρέπει να τοποθετηθεί στο κέντρο μίας ζώνης που πηγαίνει από την Ανατολή μέχρι τη Μεσόγειο.
<P>
Ας είμαστε τολμηροί και ας μη διακυνδινεύσουμε να αποκλείσουμε τη Μεσόγειο. Ξέρουμε όλοι εδώ ότι αργά ή γρήγορα οι δυστυχίες των μεσογειακών χωρών θα έχουν επιπτώσεις στην Ευρώπη.
<P>
Ας έχουμε επίγνωση της ευκαιρίας που μας προσφέρεται να αναπτύξουμε και να εδραιώσουμε πολλαπλούς εταίρους, με χώρες που έχουν πολλές και πλούσιες κληρονομιές και παραδόσεις.
<P>
επί της έκθεσης Τίτλεϊ
<SPEAKER ID=66 NAME="Lang Carl">
Η έκθεση Titley σχετικά με τη βοήθεια για την ανοικοδόμηση στην πρώην Γιουγκοσλαβία είναι πλήρης καλών αισθημάτων. Ωστόσο, είναι κρίμα που αυτή η μέριμνα δεν εκδηλώθηκε νωρίτερα, όταν πολλά κράτη της πρώην Γιουγκοσλαβίας είχαν εκδηλώσει, πριν πέντε χρόνια, την επιθυμία να αποκτήσουν ανεξαρτησία και κυριαρχία. Την εποχή εκείνη, μία αναγνώριση αυτών των ανεξαρτησιών εκ μέρους της Ευρωπαϊκής 'Ενωσης θα είχε ασφαλώς επιτρέψει να αποφευχθεί ο πόλεμος του οποίου σήμερα πληρώνουμε, κυριολεκτικά, τις καταστροφές.
<P>
Δεν θα ψηφίσουμε την έκθεση αυτή για αυτό το λόγο και για πολλούς άλλους: επειδή η μόνη δικαιούχος χώρα είναι για την ώρα η Βοσνία, ενώ στην Κροατία, της οποίας το ένα τρίτο του εδάφους καταστράφηκε από τις μάχες, αρνήθηκαν την πρόσβαση στο πρόγραμμα PHARE, και διακόπηκαν οι διαπραγματεύσεις για μία συμφωνία συνεργασίας με την ΕΕ, της έκλεισαν κατάμουτρα την πόρτα του Συμβουλίου της Ευρώπης, που ωστόσο είχε μόλις υποδεχθεί τη μεγάλη ρωσική «δημοκρατία». Επειδή η Ευρώπη, παρά τις υποσχέσεις των άλλων χορηγών, αναλαμβάνει το 1/3 των θεωρητικών δωρεών και τα 2/3 των δωρεών που πραγματοποιούνται. Επειδή, κυρίως, δεν πιστεύουμε ότι η Ευρώπη ενισχύεται πολιτικά αναλαμβάνοντας οικονομικά τις συνέπειες των δράσεων διεθνούς αστυνομίας των Ηνωμένων Πολιτειών, υπό τη διεύθυνση του πολύ διεθνιστικού Οργανισμού Ηνωμένων Εθνών. Εκτός κι αν η Ευρώπη σας θεωρεί ότι η διεθνής πολιτική διάστασή της δε μπορεί να επιβεβαιωθεί παρά μόνο στη σκιά της κυβέρνησης Κλίντον.
<P>
επί της έκθεσης Pex
<SPEAKER ID=67 LANGUAGE="DE" NAME="Schroedter">
Στην έκθεση Pex το θέμα είναι πώς αντιμετώπισε το Συμβούλιο το Ευρωπαϊκό Κοινοβούλιο κατά την τελευταία διαδικασία συνεννόησης. Τίθεται εδώ το εξής ερώτημα: Γιατί το Συμβούλιο αποδίδει ιδιαίτερη σημασία στο να αγνοεί τις τροπολογίες του Ευρωπαϊκού Κοινοβουλίου; Το Κοινοβούλιο δεν ενδιαφέρεται κατά κύριο λόγο για θέματα αρμοδιοτήτων, όπως ανέκαθεν του αποδίδουν, αλλά για θέματα ουσίας. Η πρόταση κανονισμού του Συμβουλίου υστερεί εμφανώς έναντι των μέχρι τώρα δυνατοτήτων υποστήριξης των κρατών της ΚΑΚ. Εκτός τούτου, δεν ανταποκρίνεται στα καινούρια δεδομένα, ότι δηλαδή η ΕΕ έχει τώρα μακρά σύνορα με τη Ρωσία. Και τέλος, με το αποκαλούμενο συμβιβαστικό πακέτο ρυθμίζεται σχεδόν μόνον το πώς οι πόροι του προγράμματος TACIS θα μπορέσουν να επανεισρεύσουν στις ευρωπαϊκές χώρες, και μάλιστα έτσι ώστε όλες να πάρουν το μερίδιό τους.
<P>
Το ότι οι δεινοπαθούντες εδώ είναι οι άνθρωποι στις χώρες της ΚΑΚ, αγνοείται τελείως. Δεν λαμβάνεται καθόλου υπόψη, επίσης, πως τώρα μόλις και μετά βίας επιτρέπονται ειδικά μικρά προγράμματα. Ειδικά η κατάργηση όλης της κοινωνικής διάστασης, και σε γενικές γραμμές και του τομέα του περιβάλλοντος και της υγείας, συνεπάγεται σημαντικά μειονεκτήματα για τη διαδικασία μετασχηματισμού στις χώρες αυτές. Η στάση του Συμβουλίου δείχνει ότι και το ίδιο δεν θέλει τις βελτιώσεις αυτές επί της ουσίας, και γι' αυτό κρύβεται πίσω από την επιχειρηματολογία του συμβιβαστικού πακέτου.

<SPEAKER ID=68 NAME="Πρόεδρος">
Η ώρα των ψηφοφοριών έληξε.
<P>
(Η συνεδρίαση, διακοπείσα στη 13.40 επαναλαμβάνεται στις 15.00)

<CHAPTER ID=6>
Συζήτηση  Eπικαίρων και  Eπειγόντων Θεμάτων
<SPEAKER ID=69 NAME="Πρόεδρος">
H ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.

<SPEAKER ID=70 NAME="Πρόεδρος">
H ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B4-0735/96 του κ. La Malfa, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για τις εκλογές στην Aλβανία;-B4-0774/96 της κ. Green και άλλων, εξ ονόματος της Oμάδας του Eυρωπαϊκού Σοσιαλιστικού Kόμματος, για τις εκλογές στην Aλβανία;-B4-0783/96 του κ. Pasty και του κ. Caligaris, εξ ονόματος της Oμάδας Ένωση για την Eυρώπη, για την εκλογική διαδικασία στην Aλβανία;-B4-0791/96 του κ. Dell' Alba, εξ ονόματος της Oμάδας της Eυρωπαϊκής Pιζοσπαστικής Συμμαχίας, για τις εκλογές στην Aλβανία;-B4-0794/96 του κ. Puerta και άλλων, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για τις εκλογές στην Aλβανία;-B4-0813/96 της κ. Aelvoet και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την εκλογική διαδικασία στην Aλβανία;-B4-0826/96 της κ. Pack και άλλων, εξ ονόματος της Oμάδας του Eυρωπαϊκού Λαϊκού Kόμματος, για την εκλογική διαδικασία στην Aλβανία.
<SPEAKER ID=71 NAME="Δασκαλάκη">
Κυρία Πρόεδρε, στη συγκεκριμένη συζήτηση σήμερα, το θέμα δεν είναι να συμφωνήσουμε ή όχι αν όντως έγιναν με αντιδημοκρατικό τρόπο οι εκλογές στην Αλβανία. Δυστυχώς, στη διαπίστωση ότι υπήρξε όργιο βίας με θύμα την αντιπολίτευση συμφωνούν όλοι, ακόμα και εκείνοι που προσπαθούν να εξωραΐσουν την κατάσταση. Και η αυταπάτη ορισμένων ότι από την μια μεριά βρίσκονται οι καλοί φιλοδυτικοί και από την άλλη οι πρώην υποστηρικτές του παλιού καθεστώτος, κι αυτή ελέγχεται, όταν είναι γνωστός ο ρόλος όλων, και τώρα και πριν. 'Ολοι είναι παιδιά του πρώην καθεστώτος. Το γεγονός όμως ότι εννέα κόμματα της αντιπολίτευσης μποϋκοτάρισαν τον δεύτερο γύρο των εκλογών, το γεγονός ότι η ίδια η αλβανική εφορευτική επιτροπή υποχρεώθηκε να ακυρώσει τα αποτελέσματα σε 17 εκλογικές περιφέρειες και το ότι η επανάληψη των εκλογών στις 17 αυτές περιφέρειες έγινε χωρίς διεθνείς παρατηρητές, είναι φαινόμενα που δεν συνηγορούν για την καλή πορεία του εκδημοκρατισμού στην Αλβανία.
<P>
Η χώρα αυτή είναι μέλος του Συμβουλίου της Ευρώπης. Φιλοδοξεί να αναπτύξει στενότερους δεσμούς με την Ευρωπαϊκή 'Ενωση. Είναι αλήθεια ότι αναζητεί τον δρόμο της στην Ευρώπη, όπως είναι αλήθεια ότι ο δρόμος της δημοκρατίας δεν είναι εύκολος, ιδίως όταν λείπει η παράδοση της δημοκρατίας από μία χώρα.
<P>
'Οσα όμως συνέβησαν πρόσφατα δεν είναι καθόλου ενθαρρυντικά. Και αν πράγματι το Ευρωπαϊκό Κοινοβούλιο και η Ευρωπαϊκή 'Ενωση θέλουν να βοηθήσουν τον αλβανικό λαό να βρει τον δρόμο της δημοκρατίας, τότε έχουν χρέος να προειδοποιήσουν αυστηρά τον κύριο Μπερίσα και να καταδικάσουν με σαφήνεια μια συμπεριφορά η οποία μπορεί μεσοπρόθεσμα να βολεύει την εξυπηρέτηση ορισμένων συμφερόντων στην περιοχή, αλλά μακροπρόθεσμα θα δημιουργήσει μεγαλύτερες εντάσεις. Σε μια περιοχή μάλιστα που είναι ήδη πολύ ευαίσθητη και όπου τα δεινά πολλαπλασιάζονται από τα απροκάλυπτα παιχνίδια που δυστυχώς γίνονται από μέρους των ισχυρών και από τις ζώνες επιρροής που προσπαθούν ξανά να επιβάλουν.

<SPEAKER ID=72 LANGUAGE="NL" NAME="Bertens">
Κυρία Πρόεδρε, στην Αλβανία, η οποία είναι μέλος του Συμβουλίου της Ευρώπης, διεξήχθηκαν εκλογές οι οποίες όμως δεν ήταν καθόλου δημοκρατικές. Η έλλειψη ελεύθερων μέσων μαζικής ενημέρωσης, η εξαίρεση από τις εκλογές ορισμένων κομμάτων της αντιπολίτευσης και η πολλές παρατυπίες που έλαβαν χώρα, είχαν ως αποτέλεσμα οι εκλογές στην Αλβανία να θεωρούνται ως μια φάρσα. Η έκθεση της ΟΑΣΕ είναι σαφής εν προκειμένω.
<P>
Πρέπει να καταβάλουμε κάθε προσπάθεια ώστε η Αλβανία να επιστρέψει το ταχύτερο δυνατό στην οδό της πλήρους δημοκρατίας. Αυτό είναι κάτι στο οποίο έχουμε δικαίωμα και εμείς αλλά, και η χώρα αυτή. Για αυτό το λόγο θα πρέπει να επαναληφθούν πλήρως εκ νέου οι εκλογές, να ελευθερωθούν οι πολιτικοί κρατούμενοι και να βελτιωθούν δραστικά οι συνθήκες κάτω από τις οποίες θα πραγματοποιηθούν οι νέες εκλογές.
<P>
Έχουμε αυτό ως στόχο, η Ένωση θα πρέπει να ασκήσει πίεση στις αρχές της Αλβανίας και να διακοπεί η συνεργασία με τη χώρα αυτή. Το μήνυμα του Ευρωπαϊκού Κοινοβουλίου θα πρέπει να είναι σαφές. Για αυτό το λόγο η Ομάδα των Φιλελεύθερων θα υποστηρίξει τις τροπολογίες της Σοσιαλιστικής Ομάδας διότι κάθε αποφασή μας που δεν θα είναι σαφής θα ενθαρρύνει τον πρόεδρο Μπερίσα να συνεχίσει τις αντιδημοκρατικές μεθόδους του. Θα πρέπει να αντιληφθεί ότι υπό τις παρούσες συνθήκες δεν υφίσταται δημοκρατία, με άλλα λόγια δεν θα πρέπει να ακούσει εμας αλλά να ακούσει τις δημοκρατικές επιθυμίες του δικού του λαού ο οποίος είναι επιτέλους ελεύθερος, απαλλαγμένος από το καθεστώς που υφίστατο έως τώρα.

<SPEAKER ID=73 LANGUAGE="DE" NAME="Hoff">
Κυρία Πρόεδρε, κυρίες και κύριοι, παρόλο που πέρασε μόλις ένας μήνας από τις εκλογές, η κοινή γνώμη έχει ξεχάσει σχεδόν τα γεγονότα γύρω απ' αυτές. Ωστόσο, τα όργανα της Ευρωπαϊκής Ένωσης δεν επιτρέπεται να παραβλέψουν τα γεγονότα αυτά. Σύμφωνα με πληροφορίες από όλους τους διεθνείς παρατηρητές, στις εκλογές αυτές σημειώθηκαν πολύ σοβαρές παραβιάσεις της αρχής των ελεύθερων και δημοκρατικών εκλογών. Εκφοβισμός των ψηφοφόρων και νοθεία παρατηρήθηκαν σε πάρα πολλές περιφέρειες και μάλιστα τόσο έντονα, ώστε η διεθνής οργάνωση για τα ανθρώπινα δικαιώματα Helsinki-Watch , σε μια έκθεση σχετικά με τις εκλογές αυτές, επεσήμανε ότι τα αποτελέσματα των εκλογών αυτών δεν πρέπει να αναγνωρισθούν, επειδή παραβιάσθηκαν συστηματικά οι τοπικοί και οι διεθνείς κανόνες.
<P>
Ήδη από τις παραμονές των εκλογών, ο Πρόεδρος Mπερίσα και η κυβέρνησή του πήραν πάρα πολλά μέτρα, που περιόριζαν σημαντικά τις πιθανότητες των κομμάτων της αντιπολίτευσης. H αντιπολίτευση δεν είχε καμιά δυνατότητα να παρουσιάσει τα προγράμματά της στα μέσα ενημέρωσης.
<P>
Παραβιάσεις, επίσης, στη διενέργεια δημοκρατικών εκλογών ανάγκασαν όλα τα κόμματα της αντιπολίτευσης να αποσυρθούν από το δεύτερο γύρο. Εκεί που δεν υπάρχει αντιπολίτευση, δεν υπάρχει και δημοκρατικό κράτος. Ο Πρόεδρος Mπερίσα, ωστόσο, πέτυχε ένα πράγμα: Σε αντίθεση με το 1994 - θυμάστε -, όταν απορρίφθηκε από μια σαφή πλειοψηφία του πληθυσμού ένα σχέδιο συντάγματος που είχε προτείνει, έχει τώρα τη δυνατότητα να οργανώσει το αλβανικό κράτος, σύμφωνα με τις δικές του αντιλήψεις, και να υπαγορεύσει τα δρώμενα στη χώρα.
<P>
Yπό την πίεση της διεθνούς κοινής γνώμης, επαναλήφθηκαν οι εκλογές σε 17 εκλογικές περιφέρειες, χωρίς τη συμμετοχή των κομμάτων της αντιπολίτευσης. Είναι σαφές ότι έτσι δε σώθηκε η δημοκρατία στην Αλβανία. Μόνον καινούριες γενικές εκλογές, οι οποίες θα τηρούν και θα σέβονται τους διεθνείς κανόνες, μπορούν να επαναφέρουν στη σωστή γραμμή τη δημοκρατική διαδικασία στην Αλβανία.
<P>
Κανένα δημοκρατικό κόμμα στην Ευρωπαϊκή Ένωση δεν μπορεί να επιτρέψει τη συνεργασία μ' ένα κόμμα, το οποίο δείχνει τόσο λίγο σεβασμό στη δημοκρατία κι ενδιαφέρεται μόνον για τη διατήρηση της εξουσίας. Το να προσποιούμαστε πως δε συνέβη απολύτως τίποτε είναι υποκρισία.
<P>
O τρόπος με τον οποίο οι Χριστιανοδημοκράτες κάνουν έκκληση στο κυβερνητικό κόμμα με την πρόταση ψηφίσματος που έχουμε μπροστά μας - και διαβάζω κατά λέξη: »... να χρησιμοποιήσετε την εκ νέου επιβεβαιωθείσα θέση σας ως πλειοψηφικό κόμμα, υπεύθυνα και προσεκτικά, προκειμένου να πετύχετε ευρεία συναίνεση, όπου είναι δυνατόν, ...» - είναι πολύ λίγος. Αποτελεί νομιμοποίηση της νοθείας και απειλή για τη δημοκρατία. Για τους ευρωπαίους Σοσιαλδημοκράτες, το χρώμα του κυβερνητικού κόμματος δεν έχει σημασία. Για μας μετράει μόνον ο σεβασμός στη δημοκρατία. Μια πλήρης ή μερική αναγνώριση των εκλογών αυτών, ισοδυναμεί με άρνηση των δημοκρατικών αρχών για την Αλβανία. Γι' αυτό και κάνουμε έκκληση προς το Συμβούλιο των Υπουργών και προς την Επιτροπή, να παγώσουν τις σχέσεις με την Αλβανία μέχρις ότου γίνουν καινούριες εκλογές στη χώρα αυτή, σύμφωνα με τους διεθνείς δημοκρατικούς κανόνες.

<SPEAKER ID=74 LANGUAGE="IT" NAME="Dell'Alba">
Κυρία Πρόεδρε, κύριε αντιπρόεδρε της Επιτροπής, κύριοι συνάδελφοι, σε μία άδεια αίθουσα όπως αυτή, και ενώ έχουμε καταντήσει σε μια τυποποίηση της κοινοβουλευτικής δράσης που είναι κυρίαρχος πλέον του Ευρωπαϊκού Κοινοβουλίου με αποτέλεσμα η πολιτική να έχει αδειάσει, ασχολούμεθα επικαίρως με την Αλβανία και με τη δύσκολη, δυσκολότατη, φάση των εκλογών που προφανέστατα δεν διεξήχθησαν κανονικά σε ολόκληρη ή σε ένα μεγάλο μέρος της χώρας, όπως υποστηρίζουν πολλοί, αν και όχι όλοι, οι παρατηρητές.
<P>
Σε αυτές τις συνθήκες αντιμετωπίζουμε για άλλη μία φορά μία εξαιρετικά ιδιότυπη περίπτωση όπου δύο μεγάλες ομάδες του Κοινοβουλίου, που μόνες τους έχουν σχεδόν 400 βουλευτές, εάν όχι περισσότερους, δεν υπογράφουν ένα κείμενο για την Αλβανία, δεν παίρνουν δηλαδή καμία θέση, εκτός από την αρχική τους θέση, δεν προσχωρούν σε κανένα συμβιβασμό, συμβιβασμό που έχουμε διαπραγματευθεί και με τη Σοσιαλιστική Ομάδα και με το Λαϊκό Κόμμα. Το εν λόγω έγγραφο που φέρει την υπογραφή του Κόμματος των Φιλελευθέρω, της Ευρωπαϊκής Ριζοσπαστικής Συμμαχίας, των Πρασίνων, της GUE, προσπαθεί να είναι ένα ισόρροπο κείμενο, ένα δυνατό κείμενο, μία δυνατή αλλά και ισόρροπη έκκληση, όπως έχω την εντύπωση ότι φάνηκε και από τα λόγια της κ. Hoff. Εγώ θα συμφωνούσα με όσα λέει η κ. Hoff, εάν η φιλοσοφία της Σοσιαλιστικής Ομάδας εφαρμοζόταν σε όλες τις περιπτώσεις που διαπιστώνονται ανάλογα γεγονότα και μου φαίνεται εξάλλου περίεργο ότι στην περίπτωση της Αλβανίας η Σοσιαλιστική Ομάδα θέλει να υιοθετήσει μία θέση που έρχεται σε μετωπική σύγκρουση με εκείνη του άλλου τμήματος του Κοινοβουλίου και που κυρίως, επαναλαμβάνω, εφαρμόζεται μενομερώς σε αυτή τη χώρα και όχι σε άλλες.
<P>
Γι αυτό το λόγο καλώ τα λίγα και μοναχικά παρόντα μέλη των προαναφερθέντων κομμάτων να αναλογισθούν τις ευθύνες τους ώστε το κείμενο που επεξεργασθήκαμε, δυνατό θα έλεγα αλλά αποδεκτό, να υπερψηφισθεί χωρίς υπερβολές ούτε προς τη μία ούτε προς την άλλη κατεύθυνση.

<SPEAKER ID=75 LANGUAGE="PT" NAME="Novo">
Κυρία Πρόεδρε, κύριοι βουλευτές, έχουν διεθνώς αναγνωρισθεί οι εκλογικές νοθείες που συνέβησαν στην πρόσφατη ψευδοεκλογική διαδικασία στην Αλβανία. 'Εχουν διεθνώς αναγνωρισθεί οι παραβιάσεις των πολιτικών και ανθρωπίνων δικαιωμάτων αμέτρητων ηγετών, οπαδών, συνδικαλιστών και της κοινωνίας των πολιτών στην Αλβανία πριν, κατά τη διάρκεια και μετά την πραγματοποίηση εκείνης της ψευδοεκλογικής διαδικασίας.
<P>
Στο πλαίσιο αυτό, το Ευρωπαϊκό Κοινοβούλιο ή έχει μία σαφή θέση σχετικά με το το θέμα ή θα δημιουργήσει ίσως σοβαρά προηγούμενα για το μέλλον σε παρόμοιες καταστάσεις. Το Ευρωπαϊκό Κοινοβούλιο πρέπει να έχει μία σαφή θέση και δεν πρέπει να εγκρίνει οποιαδήποτε θέση που θα συμβιβάζεται με τη φάρσα της δημοκρατίας. Για να γίνει σαφής η θέση αυτή παρουσιάζουμε προτάσεις τροπολογίας από κοινού με την Σοσιαλιστική Ομάδα οι οποίες απαιτούν σαφώς τη συνολική επανάληψη των εκλογών, σύμφωνα με διεθνώς αναγνωρισμένους κανόνες. Σε αντίθετη περίπτωση, μπορεί να διακοπεί κάθε οικονομική και πολιτική συνεργασία.

<SPEAKER ID=76 LANGUAGE="IT" NAME="Tamino">
Όπως είχα την ευκαιρία να πω και κατά την προηγούμενη σύνοδο των Βρυξελών, όλοι στην ουσία οι παρατηρητές, όλων των προελεύσεων, διαπίστωσαν παραβιάσεις κατά τη διεξαγωγή των εκλογών στην Αλβανία, τόσο κατά την περίοδο πριν από τις εκλογές, δηλαδή στη διάρκεια της προεκλογικής εκστρατείας -παραδείγματος χάρη, δεν υπήρχαν για όλους οι κατάλληλες προϋποθέσεις για την προεκλογική εκστρατεία- όσο και κατά τη διάρκεια των εκλογών, οπότε σημειώθηκαν προφανείς παραβιάσεις του δικαιώματος συμμετοχής στην ψηφοφορία και εμποδίστηκε ο έλεγχος της ίδιας της ψηφοφορίας, αλλά και μετά το τέλος της ψηφοφορίας, διότι δεν υπήρχε η δημοκρατική δυνατότητα επαλήθευσης του εκλογικού αποτελέσματος και αντίθετα κατεπνίγησαν όλες οι διαμαρτυρίες των δυνάμεων της αντιπολίτευσης.
<P>
Έχουμε δηλαδή να κάνουμε με την έλλειψη σεβασμού των απλών δημοκρατικών κανόνων, και θα πρέπει συνεπώς να θέσουμε το ερώτημα: ποια είναι αυτή τη στιγμή, διαδικασία εκδημοκρατισμού που έχει δρομολογηθεί στην Αλβανία; Για πρώτη φορά ίσως πρόκειται για μία διαδικασία οπισθοδρόμησης της φυσικής δημοκρατικής εξέλιξης. Οι προηγούμενες εκλογές είχαν διεξαχθεί καλύτερα από αυτές, που σημαίνει ότι δεν υπήρξε επαρκής προσοχή εκ μέρους των διεθνών οργανισμών, συμπεριλαμβανομένης και της Ευρωπαϊκής Ένωσης, ώστε να υπάρξει πρόοδος και όχι οπισθοδρόμηση. Με αυτή την έννοια εκφράζουμε τη λύπη μας διότι εχθές, κατά τη συζήτηση επί του εξαμήνου της ιταλικής προεδρίας, ο πρόεδρος Dini δεν αναφέρθηκε στο πρόβλημα της Αλβανίας.
<P>
Νομίζω ότι στο σημείο αυτό θα πρέπει να διεξαχθούν νέες εκλογές σύμφωνα με τους δημοκρατικούς κανόνες. Θα πρέπει να ενεργήσουμε ώστε η αλβανική κυβέρνηση να αλλάξει πολιτική και να παράσχει εγγυήσεις προς αυτή την κατεύθυνση, αλλά θα πρέπει επίσης να ενεργήσουμε ώστε να υπάρξει στην Αλβανία μία νέα προσέγγιση μεταξύ της κυβέρνησης και των κομμάτων της αντιπολίτευσης, ένας νέος διάλογος. Θα μπορέσουμε να το πετύχουμε λαμβάνοντας υπόψη ότι πρέπει να αντικατασταθεί η συμφωνία του 1992 για τις ανταλλαγές οικονομικής συνεργασίας: διαθέτουμε συνεπώς μέσα πίεσης.
<P>
Τέλος, θέλω να υπενθυμίσω την ανάγκη χρησιμοποίησης, από τώρα και στο εξής, των ιδίων μεθόδων και των ιδίων κριτηρίων έναντι όλων των χωρών όπου επιτελείται μία διαδικασία εκδημοκρατισμού.

<SPEAKER ID=77 LANGUAGE="DE" NAME="Pack">
Κυρία Πρόεδρε, αγαπητοί κυρίες και κύριοι συνάδελφοι, θα ήθελα να παραμείνω στα γεγονότα και όχι σε ορισμένα πράγματα που διάβασε κάπου κάποιος. Πρώτον: Την πρώτη ημέρα των εκλογών στην Αλβανία πήραν κατ' αρχήν μέρος όλα τα κόμματα. Η αντιπολίτευση, σύμφωνα με δική της δήλωση, μέχρι εκείνη τη χρονική στιγμή δεν έβλεπε κανένα αξεπέραστο εμπόδιο για τη συμμετοχή της στις εκλογές.
<P>
Δεύτερον: Τα κόμματα της αντιπολίτευσης, υπό την ηγεσία του σοσιαλιστικού, δύο ώρες πριν από το τέλος των εκλογών, αλλά μετά τη γνωστοποίηση των εξαιρετικά δυσμενών προγνώσεων των εκλογών, σύμφωνα μ' ένα αμερικανικό ινστιτούτο δημοσκοπήσεων, απέσυρε τους υποψηφίους της, ακόμη και τους εκπροσώπους της στις εφορευτικές επιτροπές.
<P>
Τρίτον: Το τελευταίο γεγονός είχε σαν αποτέλεσμα να σημειωθούν, προφανώς, παρατυπίες σε ορισμένα εκλογικά τμήματα. Τέταρτον: Η ανεξάρτητη εκλογική επιτροπή διαπίστωσε παρατυπίες και βιαιότητες σε 17 εκλογικές περιφέρειες και, την περασμένη Κυριακή, έγιναν επαναληπτικές εκλογές εκεί.
<P>
Πέμπτον: Η αντιπολίτευση αρνήθηκε, στη συνέχεια, να συμμετάσχει στις επαναληπτικές εκλογές. Κανένας, αγαπητέ συνάδελφε κύριε Bertens, δεν αποκλείσθηκε. Έκτον: Το κάλεσμα της αντιπολίτευσης για μποϊκοτάζ, είχε σαν αποτέλεσμα να σημειωθεί μικρότερη συμμετοχή στις εκλογές μόνον κατά 18 %. Έβδομον: Η μεγάλη επιδοκιμασία του Δημοκρατικού Kόμματος, συνεπώς, επιβεβαιώθηκε και στο δεύτερο γύρο των εκλογών. Όγδοον: Οι διάφοροι παρατηρητές των εκλογών του πρώτου γύρου, δεν κατέληξαν σε ενιαία αξιολόγηση. Σας θυμίζω, για παράδειγμα, την Helsinki Human Rights Group . Κι επειδή λήφθηκε υπόψη μόνο μια έκθεση, η έκθεση της Yπηρεσίας του ΟΑΣΕ για τους Δημοκρατικούς Θεσμούς και τα Δικαιώματα του Aνθρώπου (ODIHR), θα πρέπει να αμφισβητήσουμε τις εκλογές. Η σύνθεση της ομάδας των παρατηρητών των εκλογών είναι ιδιαίτερα ύποπτη. Εγώ μόνον, προσωπικά, αναγνώρισα μεταξύ των παρατηρητών των εκλογών 14 νεαρούς σοσιαλιστές, γνήσιους νεαρούς σοσιαλιστές και όχι βουλευτές. Εκτός τούτου, ήτανε δύο μαρξιστές μαζί τους, οι οποίοι την εποχή του Χότζα ήτανε εκλεκτοί προσκεκλημένοι στην Αλβανία. Αυτοί οι 14 είχαν προσκληθεί κατ' αρχήν ως παρατηρητές των κομμουνιστών και αργότερα στρατολογήθηκαν από την ομάδα της Yπηρεσίας του ΟΑΣΕ για τους Δημοκρατικούς Θεσμούς και τα Δικαιώματα του Aνθρώπου (ODIHR) για την επιτήρηση των εκλογών.
<P>
Επιπλέον, θα πρέπει να λάβουμε υπόψη ότι οι πρεσβευτές της ΕΕ και ο αμερικανός πρεσβευτής στα Τίρανα, συνέταξαν χθες έγγραφο στο οποίο αντικρούουν σχολαστικά και κριτικάρουν την έκθεση της ODIHR. Και αντιτάχθηκαν αυστηρότατα στη χρησιμοποίηση των συμπερασμάτων αυτών. Aυτό θα πρέπει να λάβουμε υπόψη, κι όχι να λάβουμε υπόψη μόνο αυτό που ταιριάζει στους πολιτικούς υπολογισμούς μας.
<P>
Ένατον: Οι Αλβανοί ψήφισαν σύμφωνα με τις δικές τους αντιλήψεις, και όχι σύμφωνα με τις επιθυμίες των Αριστερών του Σώματός μας, πράγμα για το οποίο εγώ προσωπικά είμαι πολύ ευτυχής. Δέκατον: Σχετικά με το αίτημα για την απελευθέρωση των πολιτικών κρατουμένων λέγω ότι δεν ξέρω κανέναν πολιτικό κρατούμενο στην Αλβανία. Μου είναι γνωστή μόνον η περίπτωση ενός εξέχοντος αριστερού, ο οποίος όμως βρίσκεται στη φυλακή, λόγω οικονομικών σκανδάλων - ένα νομικό πρόβλημα, λοιπόν, στο οποίο δεν ανακατεύομαι. Ενδέκατον: Περιμένω από την αλβανική κυβέρνηση, με τη μεγάλη πλειοψηφία της, όπως είπε ήδη και η κ. Hoff, να συμπεριφέρεται με σωφροσύνη και να συμπεριλάβει στη δουλειά, παρόλ' αυτά, και την αντιπολίτευση, η οποία ως γνωστόν έχει αρνηθεί. Από την αντιπολίτευση αυτή προσδοκώ μια εποικοδομητική στάση, διότι κι αυτή εκπροσωπεί τους συμπολίτες και τη χώρα της.
<P>
Δωδέκατον: Η Αλβανία έπρεπε, μέσα σε πέντε χρόνια, να καλύψει τη διαδρομή από το μεσαίωνα μέχρι τη νέα εποχή, για την ακρίβεια από τον κομμουνισμό στη δημοκρατία. Αυτό είναι υπερβολικά δύσκολο και θα συνοδεύεται σίγουρα από λάθη. Μην είστε τόσο υπερόπτες και τόσο μονομερείς στην κρίση σας. Κι εμείς έπρεπε να πετύχουμε, με κόπο, τα δημοκρατικά στάνταρτ μας. Μπορούμε να είμαστε περήφανοι, αλλά θα πρέπει τώρα να βοηθήσουμε την Αλβανία να εκλεπτύνει αυτά τα στάνταρτ περαιτέρω. Αυτό είναι το καθήκον μας, και όχι η αποπομπή.

<SPEAKER ID=78 LANGUAGE="NL" NAME="Wiersma">
Πρόεδρε, θα επιθυμούσα να αντιδράσω σε όσα αναφέρθηκαν στο πρόσωπό μου εκ μέρους άλλων ομιλητών. Συμφωνώ με όσα ανέφερε ο κ. Bertens σχετικά με τη θέση της Ομάδος του και το σαφή μήνυμα το οποίο επιθυμεί επίσης να εκφράσει η Ομάδα του προς την κατεύθυνση της αλβανικής κυβέρνησης, δηλαδή ότι η κατάσταση που υφίσταται εκεί είναι απαράδεκτη για εμας. Εάν λάβω υπόψη όσα ανέφερε η κ. Pack, εκ μέρους της Ομάδας των Χριστιανοδημοκρατών, τότε φρονώ ότι οι θέσεις μας όσον αφορά την αποτίμηση της κατάστασης απέχουν πολύ μεταξύ τους. Η αξιολόγηση της κατάστασης κατά τη γνώμη μας δεν αφορά την υιοθέτηση μιας κομματικής πολιτικής, αλλά αφορά κυρίως τη διαπίστωση ότι διαπράχθηκαν τόσες παρατυπίες στις εκλογές ώστε να μην μπορεί κανείς να αναφέρεται σε ένα αξιόπιστο αποτέλεσμα και όταν υπάρχει τόση μεγάλη αβεβαιότητα τότε εμείς φρονούμε ότι οι εκλογές θα πρέπει να επαναληφθούν εκ νέου. Αυτή η αξιολόγηση δεν γίνεται με κομματικά κριτήρια. Πρόκειται για μια αντικειμενική αξιολόγηση σχετικά με πολλές καταστάσεις που αφορούν την Αλβανία. Έχουν διαπιστωθεί τόσες πολλές παραβιάσεις εκ μέρους των παρατηρητών, εκ μέρους άλλων παρατηρητών από εκείνους που ανέφερε η κ. Pack, και όπου δεν υπήρχαν παρατηρητές μπορεί επίσης να συνέβησαν τόσες πολλές παρατυπίες ώστε ουσιαστικά μπορούμε να ομιλούμε για συστηματική νοθεία.
<P>
Σε μια τέτοια κατάσταση, όταν δηλαδή υπάρχουν τόσες πολλές αμφιβολίες, εμείς φρονούμε ότι οι εκλογές θα πρέπει να επαναληφθούν και ότι εμείς ως Κοινοβούλιο θα πρέπει να εκφέρουμε σαφή γνώμη εν προκειμένω. Μπορούμε επι μακρόν να αντιδικούμε σχετικά με ποιος ήταν ή είναι υπεύθυνος για τη δημιουργηθείσα κατάσταση, όμως αυτό δεν σχετίζεται με την ερώτηση εάν οι εκλογές ήταν τίμιες. Προς όφελος του δημοκρατικού συναισθήματος των Αλβανών, είναι καλύτερο, όταν αναγνωρίζονται σφάλματα, οι εκλογές να επαναληφθούν εξ ολοκλήρου εκ νέου. Τούτο είναι καλύτερο από την ατέλειωτη συζήτηση με θέμα σε ποιες ακριβώς περιφέρειες παρατηρήθηκαν παρατυπίες και σε ποιες από αυτές είναι αναγκαία η επανάληψη των εκλογών.
<P>
Τέλος, φρονώ επίσης ότι θα πρέπει να προσπαθήσουμε να συμπεριφερθούμε στην Αλβανία όπως συμπεριφερόμαστε και στις άλλες χώρες βάσει των προτύπων που ισχύουν στο Συμβούλιο της Ευρώπης και τα πρότυπα αυτά δεν μπορούμε να τα προσαρμόζουμε ανάλογα με την πολιτική κατάσταση. Για αυτό το λόγο η Ομάδα μου διατύπωσε με σαφήνεια αυτή τη θέση στο ψήφισμα, μέσω τροπολογιών. Με άλλα λόγια, καθίσταται σαφές ότι υποστηρίζουμε τον εξαπατηθέντα ψηφοφόρο στην Αλβανία.

<SPEAKER ID=79 LANGUAGE="DE" NAME="von Habsburg">
Κυρία Πρόεδρε, καθώς άκουγα την κ. Pack είχα ουσιαστικά την αίσθηση ότι θα 'πρεπε να της παραχωρήσω δύο λεπτά από το δικό μου χρόνο ομιλίας, διότι τα λεγόμενά της ήταν τόσο ενδιαφέροντα, σαφή και ουσιαστικά, και αποτελούσαν καλή απάντηση στην ασυνείδητη δημαγωγία με την οποία έχουμε να κάνουμε σήμερα. Η αλήθεια, ωστόσο, είναι ότι βρισκόμαστε σε μια εποχή υποχώρησης της δημοκρατίας.
<P>
Όποιος γνωρίζει κάπως την Αλβανία - ελάχιστοι, δυστυχώς, γνωρίζουν τη χώρα αυτή - θα πρέπει να έχει πάλι κατά νου από ποιο σημείο ξεκίνησε η χώρα αυτή. Ήμουν εκεί λίγο μετά την πτώση του κομμουνιστικού καθεστώτος και είδα τι φοβερή κατάσταση επικρατούσε στη χώρα. Το ότι σήμερα δεν επικρατεί ακόμη η δημοκρατία, όπως στην Ελβετία ή στην Αγγλία, είναι απόλυτα σαφές. Ωστόσο, δεν υπάρχει καμιά αμφιβολία ότι έχουν ήδη σημειωθεί μεγάλες πρόοδοι. Στην Αλβανία γίνεται πραγματικά κάτι για τους κατοίκους. Η χώρα έχει μια κυβέρνηση που θέλει το καλό της, πραγματικά, κι αυτό θα πρέπει να το αναγνωρίσουμε. Το ότι υπήρξαν παρατυπίες στις εκλογές, δεν μπορούμε να το αρνηθούμε. Aπόδειξη γι' αυτό είναι ότι έπρεπε να επαναληφθούν οι εκλογές σε 17 εκλογικές περιφέρειες. Στις περισσότερες ωστόσο, οι εκλογές έγιναν κανονικά. Λυπάμαι που η αντιπολίτευση, η οποία άλλωστε αποτελούνταν μόνον από κομμουνιστές, απέσυρε τους εκπροσώπους της στις εφορευτικές επιτροπές, πριν ολοκληρωθεί η ψηφοφορία. Δεν ήθελαν απλώς να πληροφορηθούν ποια είναι η αλήθεια, επειδή από τις δημοσκοπήσεις, κατά τη διάρκεια των εκλογών, γνώριζαν επακριβώς ότι τους περίμενε βαριά ήττα. Γι' αυτό κι έχω την άποψη ότι θα πρέπει να κάνουμε το παν, ώστε η Αλβανία να πετύχει αυτό που της αξίζει; το να γίνει δηλαδή δεκτή στην κοινότητα των ευρωπαϊκών δημοκρατιών, έστω κι αν αργήσει κάπως.

<SPEAKER ID=80 LANGUAGE="IT" NAME="Caccavale">
Κυρία Πρόεδρε, κύριε επίτροπε, κύριοι συνάδελφοι, όσον αφορά τη διαπίστωση ότι οι εκλογές στην Αλβανία δεν διεξήχθησαν με απόλυτα δημοκρατικό τρόπο και ότι σημειώθηκαν σοβαρές παραβιάσεις των πιο στοιχειωδών αρχών ενός δημοκρατικού ανταγωνισμού, νομίζω ότι δεν υπάρχει δυνατότητα συζήτησης: έτσι είναι, το θέμα δεν σηκώνει συζήτηση.
<P>
Έχω την εντύπωση, ωστόσο, ότι ως συνήθως περνάμε από τη μία υπερβολή στην άλλη. Κάναμε ό, τι ήταν δυνατόν για να υπάρξει ένα είδος ευρωπαϊκής προστασίας στην Αλβανία για να επιτευχθεί μία κατά το δυνατόν μη βίαιη μετάβαση στη δημοκρατία, και τώρα ζητάμε να διαλυθούν τα πάντα, να επαναληφθούν οι εκλογές, να επανέλθει το χάος στη χώρα. Νομίζω ότι αυτή η προσέγγιση θα πρέπει να εγκαταληφθεί: θα πρέπει να ασκηθούν έντονες πιέσεις στην αλβανική κυβέρνηση που είναι ο νικητής των εκλογών -επαναλαμβάνω σε πολλές περιπτώσεις μη δημοκρατικών εκλογών- για να επαναληφθούν σε εκείνες τις εκλογικές περιφέρειες που διαπιστώθηκαν παραβιάσεις, αλλά μόνο σε εκείνες τις εκλογικές περιφέρειες. Νομίζω αντίθετα ότι θα πρέπει η Ευρώπη, τώρα, να παρακολουθήσει με προσοχή, χωρίς άλλους δισταγμούς, αυτή τη μεταβατική περίοδο στην Αλβανία: διακινδυνεύει η δημοκρατία αλλά και κυρίως η πολιτισμένη συμβίωση σε ολόκληρη τη ζώνη των Βαλκανίων.

<SPEAKER ID=81 NAME="Marνn">
Κυρία Πρόεδρε, η τελική έκθεση του Οργανισμού για την Ασφάλεια και τη Συνεργασία στην Ευρώπη σχετικά με τις εκλογές στην Αλβανία επιβεβαιώνει προηγούμενες εκθέσεις που αναφέρουν τις παρατυπίες κατά τη διάρκεια της ψηφοφορίας και επισημαίνει περιπτώσεις που πράγματι υπήρξαν παραβιάσεις του νέου εκλογικού νόμου που εγκρίθηκε το Φεβρουάριο.
<P>
Η Ευρωπαϊκή Ένωση έκανε μία δυναμική δήλωση για τα γεγονότα αυτά και ζήτησε να επαναληφθούν οι εκλογές σε εκείνες τις περιφέρειες που είχαν σημειωθεί παρατυπίες. Επεσήμανε επίσης ότι η συνέχιση της εκλογικής διαδικασίας σύμφωνα με τους διεθνείς δημοκρατικούς κανόνες, αποτελούσε ουσιαστικά στοιχείο για τη μελλοντική ωφέλιμη ανάπτυξη των σχέσεων ανάμεσα στην Αλβανία και την Ευρωπαϊκή Ένωση.
<P>
Καταδικάζουμε επίσης και τη βίαιη αστυνομική απάντηση στη διαδήλωση της 28ης Μα?ου. Η Επιτροπή δέχθηκε στις Βρυξέλλες τους αρχηγούς των κομμάτων της αλβανικής αντιπολίτευσης για να μάθει τις απόψεις τους και τις κριτικές τους για τον τρόπο διεξαγωγής των εκλογών, και έγινε σαφές ότι θα έπρεπε να επαναληφθούν οι εκλογές σε πολλές περιφέρειες. Η απόφαση της αλβανικής κυβέρνησης να επαναληφθούν οι εκλογές σε 17 περιφέρειες είναι ένα βήμα προς τη σωστή κατεύθυνση, όμως λυπούμεθα που δεν έδωσε το χρόνο να ληφθεί υπόψη και να εκτιμηθεί η τελική έκθεση του ΟΑΣΕ και να παρακολουθήσουν παρατηρητές την επανάληψη αυτή.
<P>
Χθες, ακριβώς χθες, πραγματοποιήθηκε στη Βιέννη ανεπίσημη σύσκεψη του μόνιμου συμβουλίου του ΟΑΣΕ με μία αλβανική αντιπροσωπεία για να συζητηθεί η έκθεση του ίδιου του ΟΑΣΕ. Είχαν προσκληθεί και εκπρόσωποι της οργάνωσης από τα Τίρανα για να συζητηθούν οι συστάσεις και οι τεχνικές πλευρές της έκθεσης. Η έκθεση του OAΣΕ περιλαμβάνει συστάσεις για τον τρόπο βελτίωσης της εκλογικής διαδικασίας και της διεξαγωγής των εκλογών. Δεν διατυπώνει καμία κρίση για τη γενική εγκυρότητα των εκλογών, ούτε αναφέρει τον ακριβή αριθμό των περιφερειών που θα πρέπει να επαναληφθούν. Είναι προφανές πως ο σεβασμός των δημοκρατικών αρχών και της νομιμότητας θα είναι αποφασιστικό στοιχείο για τη μελλοντική ανάπτυξη των σχέσεων με την Αλβανία.
<P>
Είναι αλήθεια, όπως επεσήμαναν μερικοί βουλευτές, ότι η Αλβανία είναι ένας σημαντικός παράγων σταθερότητας σε μία περιοχή υπερβολικά ασταθή, και είναι επίσης αλήθεια πως τα τελευταία χρόνια έχει γίνει σημαντική πρόοδος στον οικονομικό τομέα. Θα πρέπει λοιπόν να συνεχίζουμε να υποστηρίζουμε αυτήν την εσωτερική εξέλιξη που, επαναλαμβάνω, βαδίζει σε ευνοϊκό δρόμο.
<P>
Η Επιτροπή ετοίμαζε τους τελευταίους μήνες διαπραγματευτική εντολή για νέα εμπορική συμφωνία και συμφωνία συνεργασίας με την Αλβανία. Για την ώρα η Επιτροπή προτίμησε να περιμένει για να δει πώς θα εξελιχθεί η κατάσταση στην Αλβανία και αν θα επανέλθει η ηρεμία στην πολιτική ζωή της Αλβανίας μέσα από τη συμπεριφορά του κόμματος στην εξουσία και του διαλόγου ανάμεσα στον Πρόεδρο Μπερίσα και τα κόμματα της αντιπολίτευσης, και αν θα επιτευχθεί σταδιακά η κανονική δημοκρατική λειτουργία.

<SPEAKER ID=82 NAME="Πρόεδρος">
Eυχαριστώ πολύ, Eπίτροπε κύριε Marνn.
<P>
H συζήτηση έληξε.
<P>
H ψηφοφορία θα διεξαχθεί σήμερα στις 17.30.

<SPEAKER ID=83 NAME="Πρόεδρος">
H ημερήσια διάταξη προβλέπει τη συζήτηση επί της πρότασης ψηφίσματος B4-0734/96 του κ. La Malfa και άλλων, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για τις εκλογές στη Bοσνία-Eρζεγοβίνη.

<SPEAKER ID=84 LANGUAGE="NL" NAME="Bertens">
Κυρία Πρόεδρε, είναι ιδιαίτερα σημαντικό να πραγματοποιηθούν δημοκρατικές εκλογές στη Βοσνία. Η ημερομηνία έχει καθορισθεί και θα πρέπει να την τηρήσουμε. Η αναβολή των εκλογών όσο νόμιμη μπορεί να φαίνεται υπο τις παρούσες συνθήκες, κρύβει πολλούς κινδύνους όπως π.χ. ο περαιτέρω διαχωρισμός της Βοσνίας και η παράταση της περιόδου εντός της οποίας θα πρέπει να διαπραγματευόμαστε με τους «πολέμαρχους» των τελευταίων ετών. Η Βοσνία χρειάζεται μια σταθερή και νόμιμη διοίκηση, η οποία θα προέρχεται από δημοκρατικές εκλογές. Για αυτό το λόγο θα πρέπει να καταβάλουμε κάθε προσπάθεια ώστε να βελτιωθούν οι συνθήκες υπό τις οποίες θα πράγματοποιηθούν οι εκλογές.
<P>
Πρώτον: η εντολή της IFOR θα πρέπει για αυτό το λόγο να διευρυνθεί και να περιλαμβάνει τη σύλληψη των εγκληματιών πολέμου και τη συνοδεία των προσφύγων κατά την επιστροφή τους. Θα πρέπει να προωθηθούν ελεύθερα μέσα μαζικής ενημέρωσης. Θα πρέπει να αναληφθεί σκληρή δράση ενάντια σε αυτούς που υποστηρίζουν το διαχωρισμό. Όχι μόνο θα πρέπει να φυλακιστούν ο Μλάντιτς και ο Κάρατσιτς, αλλά θα πρέπει και να απορρίψουμε την ανεξαρτησία των Κροατών της Βοσνίας και να καταδικάσουμε αυστηρά την απόπειρα εις βάρος του Σιλάιτσιτς. Η ανακοίνωση εκ μέρους των Σέρβων της Βοσνίας ότι θα σχηματίσουν οι ίδιοι ένα δικαστήριο το οποίο θα δικάσει όσους ομοεθνείς τους θεωρούνται ότι είναι εκληματίες πολέμου, αποτελεί ένα ακόμη ράπισμα στο πρόσωπο της διαδικασίας ειρήνης. Η αντίστασή μας ενάντια σε αυτές τις εξελίξεις θα πρέπει να είναι αποτελεσματική και σαφής. Για αυτό το σκοπό θα πρέπει να χρησιμοποιήσουμε όλα τα μέσα που διαθέτουμε.

<SPEAKER ID=85 LANGUAGE="NL" NAME="Oostlander">
Κυρία Πρόεδρε, είμαι ιδιαίτερα ικανοποιημένος με το ψήφισμα το οποίο υπέβαλε η Ομάδα των Φιλελεύθερων. Διαβάζω το σημείο Γ, το περιεχόμενο του οποίου, γενικώς, δεν μου αρέσει:
<P>
«ενώ η διενέργεια εκλογών είναι προτιμότερη από την απουσία τους, έστω και εάν οι συνθήκες διενέργειάς τους πολλώ απέχουν από το να θεωρούνται τέλειες».
<P>
(NL) Απ' οτι αντιλαμβάνομαι το ψήφισμα αυτό δεν αναφέρεται στην Αλβανία, αλλά στη Βοσνία-Ερζεγοβίνη. Συνεπώς, τηρούνται κατά κάποιο τρόπο διαφορετικά πρότυπα, όμως θα προτιμούσα να μην συμπεριληφθεί κάτι τέτοιο σε ένα ψήφισμα. Θα ήθελα να ζητήσω από τους συναδέλφους της Φιλελεύθερης Ομάδας να αποσύρουν την αιτιολογική σκέψη Γ ή τουλάχιστον να διαγράψουν το δεύτερο μέρος της, επειδή ουσιαστικά αυτό αποτελεί μια πρόσκληση προς εκείνους οι οποίοι επιθυμούν να δημιουργήσουν αναστάτωση. Είναι ως να δηλώνουμε εκ των προτέρων: τι να κάνουμε, το αποδεχόμαστε. Αυτό είναι μεν η αλήθεια, όμως οφείλουμε καλύτερα να το αποσιωπήσουμε. Επιθυμώ να το τονίσω αυτό απευθυνόμενος προς την Ομάδα των Φιλελεύθερων. Έχουμε ακόμη ορισμένες άλλες τροπολογίες οι οποίες φρονώ ότι θα της αρέσουν. Φρονώ ότι είναι ορθό να καταστήσουμε σαφές στο παρόν ψήφισμα ότι θα πρέπει να καταβάλουμε κάθε δυνατή προσπάθεια η οποία θα προωθεί τη συμμετοχή. Τη συμμετοχή επίσης των προσφύγων οι οποίοι επιθυμούν να ψηφίσουν από απόσταση ή να μεταβούν εκεί προσωπικά και δεν θα πρέπει να υπάρξει κανένα εμπόδιο, ούτε να χάσουν κανένα προνόμιο επειδή μεταβαίνουν εκεί για να συμμετάσχουν στις εκλογές. Προκειμένου να αποφύγουμε επίσης το γεγονός ότι οι εκλογές θα αποτελέσουν ταυτόχρονα ένα είδος επιβεβαίωσης του εθνοτικού διαχωρισμού, έναν κίνδυνο ο οποίος είναι υπαρκτός.
<P>
Κυρία Πρόεδρε, τερματίζοντας θα ήθελα να τονίσω ότι είναι απαράδεκτο το γεγονός ότι οι εκπρόσωποι της ονομαζόμενης Σερβικής Δημοκρατίας αναφέρονται στη ΒοσνίαΕρζεγοβίνη χρησιμοποιώντας τις λέξεις «η ονομαζόμενη Δημοκρατία της ΒοσνίαςΕρζεγοβίνης». Οφείλουν να την αναγνωρίσουν πλήρως διαφορετικά δεν θα έχουν θέση εδώ. Το ίδιο ισχύει και για τους Κροάτες οι οποίοι στη Herceg-Bosna προσπαθούν να δημιουργήσουν μια δήθεν κυβέρνηση. Πρόκειται για θέματα τα οποία δεν μπορούμε να τα ανεχθούμε καθόλου. Πρέπει να καταπολεμήσουμε δυναμικά και τα δύο αυτά φαινόμενα.

<SPEAKER ID=86 NAME="Marνn">
Κυρία Πρόεδρε, κυρίες και κύριοι, η Επιτροπή υποστηρίζει απόλυτα το ψήφισμα του Ευρωπαϊκού Κοινοβουλίου σχετικά με τη διεξαγωγή εκλογών στη Βοσνία-Ερζεγοβίνη. Αποτελούν ένα βασικό στοιχείο για την επίτευξη της ειρήνης και θα είναι το θεμέλιο του Συντάγματος της Βοσνίας-Ερζεγοβίνης που θα νομιμοποιήσει τους θεσμούς της. Στο Συμβούλιο της Φλωρεντίας την περασμένη εβδομάδα για την επίτευξη της ειρήνης στην πρώην Γιουγκοσλαβία, ένα από τα κύρια θέματα ήταν και η ετοιμασία των εκλογών. Παρόλο που οι συνθήκες κάθε άλλο παρά ιδανικές είναι, συμφωνήθηκε ότι είναι ζωτικής σημασίας να τηρηθεί η ημερομηνία της 14ης Σεπτεμβρίου. Η καθυστέρηση των εκλογών θα ενίσχυε το διαχωρισμό της Βοσνίας-Ερζεγοβίνης, και θα άφηνε τη χώρα δίχως κατάλληλους θεσμούς για να δουλέψει για το μέλλον της. Ο ΟΑΣΕ πρέπει να πιστοποιήσει ότι πληρούνται οι προϋποθέσεις της διεξαγωγής των εκλογών και να ορίσει ημερομηνία. Υποθέτουμε πως η απόφαση θα ληφθεί περί τα τέλη Ιουνίου.
<P>
Είναι λοιπόν απαραίτητο να γίνει μία τεράστια προσπάθεια από τώρα μέχρι τις εκλογές με σκοπό τη βελτίωση της δύσκολης σημερινής κατάστασης. Η αργή επιστροφή των προσφύγων και εκτοπισμένων, λόγω έλλειψης ελευθερίας μετακίνησης, περιπλέκει, αναμφίβολα, την προετοιμασία των εκλογών. Η ελευθερία μετακίνησης υπάρχει τυπικά, όμως στην πράξη υπάρχουν πολλά προβλήματα που δημιουργούν ένα κλίμα φόβου και δυσπιστίας που εντείνεται από την παρουσία στη Δημοκρατία του Srpska ανθρώπων όπως ο Κάραζιτς και ο Μλάντιτς, που κατηγορούνται από το Δικαστήριο εγκλημάτων πολέμου. Η σχέση ανάμεσα στις πλευρές υπόκειται σε αυτονομιστικές τάσεις και μέσα στην ομοσπονδία μουσουλμάνων-Κροατών δεν έχει σημειωθεί αρκετή πρόοδος.
<P>
Η πρόσβαση όλων των πολιτικών κομμάτων στα μέσα ενημέρωσης εξακολουθεί από την άλλη να είναι περιορισμένη. Από τον Ιανουάριο, ο ΟΑΣΕ, τον οποίο οι συμφωνίες του Ντάιτον επιφόρτισαν με την επίβλεψη της προετοιμασίας και τη διεξαγωγή των εκλογών, εργάστηκε επί τόπου στις δύσκολες πολιτικές και πρακτικές συνθήκες που περιγράφω. Για την επίβλεψη της διαδικασίας συστάθηκε προσωρινή εκλογική επιτροπή και θεσπίστηκαν ρυθμίσεις για το εκλογικό μητρώο, το δικαίωμα ψήφου - συμπεριλαμβανομένου και αυτού των προσφύγων -, και η πρόσβαση στα μέσα επικοινωνίας. Επίσης τέθηκε σε εφαρμογή ένα σύνολο προγραμμάτων με σκοπό τη διαπαιδαγώγηση των πολιτών.
<P>
Τα κράτη μέλη της Ένωσης και η Επιτροπή παρέχουν πλήρη υποστήριξη στις δραστηριότητες του ΟΑΣΕ. Τα κράτη μέλη, αλλά και η Επιτροπή, στήριξαν δυναμικά τους εθελοντικούς πόρους του ΟΑΣΕ που θα χρησιμοποιηθούν για τη χρηματοδότηση της προετοιμασίας των εκλογών. Η συνεισφορά του κοινοτικού προϋπολογισμού για υλικό για τη διαπαιδαγώγηση των πολιτών και για την κατασκευή κάλπεων και καμπινών ανέρχεται στα δύο εκατ. Ecu. Μέσω μίας κοινής δράσης της Ευρωπαϊκής Ένωσης θα χρηματοδοτήσουμε με τρία εκατ. Ecu την κατανομή των επιτηρητών που θα επιβλέψουν για τη σωστή προετοιμασία των εκλογών. Επίσης δίνεται σημαντική ενίσχυση στα ανεξάρτητα μέσα μαζικής ενημέρωσης. Και γι'αυτό η Επιτροπή θα ενισχύσει με 2 εκατ. Ecu την πρόταση του Carl Bildt για τη δημιουργία ενός ανεξάρτητου τηλεοπτικού σταθμού. Βέβαια η Ευρωπαϊκή Ένωση καθεαυτή θα συμμετάσχει επίσης στην επίβλεψη των εκλογών, σύμφωνα με τους όρους που θα μελετηθούν με τον συντονιστή της επίβλεψης των εκλογών του ΟΑΣΕ.

<SPEAKER ID=87 NAME="Πρόεδρος">
Eυχαριστώ πολύ, κύριε Marνn.
<P>
H συζήτηση έληξε.
<P>
H ψηφοφορία θα διεξαχθεί σήμερα στις 17.30.

<SPEAKER ID=88 NAME="Πρόεδρος">
H ημερήσια διάταξη προβλέπει την κοινή συζήτηση επί των ακολούθων 34 προτάσεων ψηφίσματος:
<P>
Aνατολικό Tιμόρ και Iνδονησία
<P>
B4-0776/96 του κ. De Melo και του κ. Cunha, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για την κατάσταση στο Aνατολικό Tιμόρ;-B4-0782/96 του κ. Marinho και άλλων, εξ ονόματος της Oμάδας του Eυρωπαϊκού Σοσιαλιστικού Kόμματος, για την κατάσταση στο Aνατολικό Tιμόρ;-B4-0784/96 του κ. Vieira και άλλων, εξ ονόματος της Oμάδας Ένωση για την Eυρώπη για τα γεγονότα στο Baucau (Aνατολικό Tιμόρ);-B4-0785/96 του κ. Pradier και του κ. Vandemeulebroucke, εξ ονόματος της Oμάδας της Eυρωπαϊκής Pιζοσπαστικής Συμμαχίας, για την κατάσταση στο Aνατολικό Tιμόρ και τα γεγονότα στο Baucau;-B4-0806/96 του κ. Ribeiro και άλλων, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για το Aνατολικό Tιμόρ;-B4-0819/96 της κ. McKenna και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την κατάσταση των ανθρωπίνων δικαιωμάτων στο Aνατολικό Tιμόρ και την Iνδονησία;-B4-0831/96 του κ. Lucas Pires, εξ ονόματος της Oμάδας του Eυρωπαϊκού Λαϊκού Kόμματος, για την καταστολή και τη φυλάκιση από τις ινδονησιακές αρχές των διαδηλωτών του Tιμόρ στο Bacau;-B4-0764/96 της κ. d' Ancona και άλλων, εξ ονόματος της Oμάδας του Eυρωπαϊκού Σοσιαλιστικού Kόμματος, σχετικά με την καταδικαστική απόφαση εις βάρος του πρώην βουλευτή της Ινδονησίας Δρ. Sri-Bintang Pamungkas-B4-0777/96 του κ. Pimenta, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για το μη σεβασμό των θεμελιωδών ελευθεριών στην Iνδονησία;-B4-0800/96 του κ. Ribeiro και άλλων, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για τα ανθρώπινα δικαιώματα στην Iνδονησία;-B4-0817/96 του κ. Telkδmper και της κ. McKenna, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την κατάσταση των ανθρωπίνων δικαιωμάτων στην Iνδονησία;-B4-0825/96 του κ. Mοorhouse, εξ ονόματος της Oμάδας του Eυρωπαϊκού Λαϊκού Kόμματος, για την κατάσταση των ανθρωπίνων δικαιωμάτων στην Iνδονησία;Nιγηρία
<P>
B4-0737/96 της κ. Andrι-Leonαrd και άλλων, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για τη δολοφονία της Abiola στη Nιγηρία;-B4-0787/96 του κ. Macartney και άλλων, εξ ονόματος της Oμάδας της Eυρωπαϊκής Pιζοσπαστικής Συμμαχίας, για τη δολοφονία της συζύγου του Nιγηριανού αντιπολιτευόμενου Moshod Abiola;-B4-0799/96 του κ. Pettinari και άλλων, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για τη δολοφονία της Kudiratu Abiola στη Nιγηρία;-B4-0815/96 της κ. Mόller και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για τη δολοφονία της κ. Abiola στη Nιγηρία;-B4-0827/96 του κ. Moorhouse και της κ. Maij-Wegen, εξ ονόματος της Oμάδας του Eυρωπαϊκού Λαϊκού Kόμματος, για τα ανθρώπινα δικαιώματα στη Nιγηρία;Bιρμανία
<P>
B4-0740/96 της κ. Andrι-Leonαrd και του κ. Bertens, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για τη Bιρμανία;-B4-0801/96 του κ. Vinci και της κ. Sierra Gonzαlez, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για την απαγόρευση της Eθνικής Συμμαχίας για τη Δημοκρατία (NLD) στη Bιρμανία;-B4-0822/96 του κ. Telkδmper και της κ. Aelvoet, εξ ονόματος της Oμάδας των Πρασίνων στο Eυρωπαϊκό Kοινοβούλιο, για τις παραβιάσεις των ανθρωπίνων δικαιωμάτων στη Bιρμανία;-B4-0832/96 του κ. Moorhouse και άλλων, εξ ονόματος της Oμάδας του Eυρωπαϊκού Λαϊκού Kόμματος, σχετικά με τα ανθρώπινα δικαιώματα στη Bιρμανία;Tουρκία
<P>
B4-0769/96 του κ. Newens και άλλων, εξ ονόματος της Oμάδας του Eυρωπαϊκού Σοσιαλιστικού Kόμματος, για τα ανθρώπινα δικαιώματα και την κατάσταση στην Tουρκία;-B4-0797/96 του κ. Carnero Gonzαlez και άλλων, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για την κατάσταση των ανθρωπίνων δικαιωμάτων και τις συνθήκες κράτησης στην Tουρκία;-B4-0820/96 της κ. Roth και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την παραβίαση των ανθρωπίνων δικαιωμάτων στην Tουρκία;-B4-0828/96 του κ. Moorhouse και άλλων, εξ ονόματος της Oμάδας του Eυρωπαϊκού Λαϊκού Kόμματος, σχετικά με τα ανθρώπινα δικαιώματα στην Tουρκία;Xιλή
<P>
B4-0762/96 του κ. Kreissl-Dφrfler, εξ ονόματος της Oμάδας των Πρασίνων στο Eυρωπαϊκό Kοινοβούλιο, του κ. Pradier, εξ ονόματος της Oμάδας της Eυρωπαϊκής Pιζοσπαστικής Συμμαχίας, του κ. Gasςliba i Bφhm, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, του κ. Fernαndez-Albor, εξ ονόματος της Oμάδας του Eυρωπαϊκού Λαϊκού Kόμματος, της κ. Sornosa Martνnez, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, του κ. Pons Grau και του κ. Miranda, εξ ονόματος της Oμάδας του Eυρωπαϊκού Σοσιαλιστικού Kόμματος, για την αμνηστία που δόθηκε στους υπόπτους για την απαγωγή του Carmelo Soria;-B4-0795/96 της κ. Sornosa Martνnez και άλλων, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για την αμνηστία στους υπόπτους για την απαγωγή του Carmelo Soria;-B4-0811/96 του κ. Kreissl-Dφrfler και του κ. Telkδmper, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την αμνηστία στους υπόπτους για την απαγωγή του Carmelo Soria;Raqhbir Singh Johal
<P>
B4-0780/96 του κ. Tomlinson και του κ. Murphy, εξ ονόματος της Oμάδας του Eυρωπαϊκού Σοσιαλιστικού Kόμματος, για τη φυλάκιση του Raghbir Singh Johal;Aπαγόρευση των εκδηλώσεων για τη δέκατη επέτειο του Tσέρνομπιλ
<P>
B4-0829/96 της κ. Reding και του κ. Moorhouse, εξ ονόματος της Oμάδας του Eυρωπαϊκού Λαϊκού Kόμματος, για την απαγόρευση από τις αρχές της Λευκορωσίας των εκδηλώσεων για τη δέκατη επέτειο του Tσερνομπίλ και την ιατρική αρωγή στα παιδιά που έπεσαν θύματα του ατυχήματος από MKO;Kίνα
<P>
B4-0772/96 της κ. Sauquillo Pιrez del Arco και της κ. Kinnock, εξ ονόματος της Oμάδας του Eυρωπαϊκού Σοσιαλιστικού Kόμματος, για τη σοβαρή κατάσταση του Wei Jingshen και τις παραβιάσεις των ανθρωπίνων δικαιωμάτων στην Kίνα;-B4-0778/96 της κ. Larive και της κ. Gredler, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για τον Wei Jingsheng και τον μη σεβασμό των ανθρωπίνων δικαιωμάτων στην Kίνα;-B4-0792/96 του κ. Dupuis και άλλων, εξ ονόματος της Oμάδας της Eυρωπαϊκής Pιζοσπαστικής Συμμαχίας, για τη σοβαρή κατάσταση του Wei Jingsheng και τις σοβαρές παραβιάσεις των ανθρωπίνων δικαιωμάτων στην Kίνα;-B4-0816/96 του κ. Ripa di Meana και άλλων, εξ ονόματος της Oμάδας των Πρασίνων στο Eυρωπαϊκό Kοινοβούλιο, για την παραβίαση των ανθρωπίνων δικαιωμάτων στην Kίνα και την κατάσταση του Wei Jingsheng.
<SPEAKER ID=89 LANGUAGE="PT" NAME="Costa Neves">
Κυρία Πρόεδρε, κύριε Επίτροπε, αγαπητοί συνάδελφοι, για άλλη μία φορά ερχόμαστε εδώ να καταγγείλουμε τη στάση των ινδονησιακών αρχών, που συνεχίζουν να χρησιμοποιούν τη στρατιωτική καταστολή πάνω στον πληθυσμό του Ανατολικού Τιμόρ και, ειδικότερα, στη νεολαία του. Πραγματικά, για άλλη μία φορά το μήνα αυτό οι ινδονησιακές αρχές σκότωσαν, τραυμάτισαν και συνέλαβαν νεαρούς πολίτες του Τιμόρ οι οποίοι διαδήλωναν ειρηνικά, στο Baucau, για τη θρησκευτική ελευθερία ύστερα από πράξεις πρόκλησης και μισαλλοδοξίας που έφθασαν στο αποκορύφωμά τους με τη βεβήλωση μίας καθολικής θρησκευτικής εικόνας.
<P>
Στη Τζακάρτα, η ινδονησιακή αστυνομία, για άλλη μία φορά, πυροβόλησε και σκότωσε ένα τιμοριανό νεαρό. Στις φυλακές του Ανατολικού Τιμόρ και της Ινδονησίας παραμένουν φυλακισμένοι εκατοντάδες πολιτικοί κρατούμενοι. Και η ινδονησιακή κυβέρνηση συνεχίζει να αγνοεί όλες της τοποθετήσεις της διεθνούς κοινότητας που απαιτούν το σεβασμό των ανθρωπίνων δικαιωμάτων και του δικαιώματος του λαού του Ανατολικού Τιμόρ για αυτοδιάθεση. Είναι απαράδεκτο.
<P>
Είναι σημαντικό το Κοινοβούλιο αυτό, για άλλη μία φορά επίσης, να καταδικάσει τις ινδονησιακές αρχές για την χρήση στρατιωτικής καταστολής πάνω στον λαό του Ανατολικού Τιμόρ και να απαιτήσει την άμεση απελευθέρωση όλων των πολιτικών κρατουμένων, κυρίως του αρχηγού της αντίστασης, του Xanana Gusmao, και να εκφράσει την αλληλεγγύη του με τον αγώνα των Τιμοριανών για αυτοδιάθεση και για τερματισμό της παράνομης κατοχής του εδάφους τους. Δεν μπορούμε να μένουμε στα λόγια. Εκδηλώνοντας την αλληλεγγύη μας με τα θύματα και τις οικογένειές τους, απευθύνουμε έκκληση για άλλη μία φορά σε όλα τα κράτη μέλη ώστε να σταματήσουν την πώληση όπλων και την στρατιωτική βοήθεια στην Ινδονησία.

<SPEAKER ID=90 LANGUAGE="PT" NAME="Marinho">
Κυρία Πρόεδρε, τα επεισόδια βίας, αίματος και θανάτου που περιγράφονται στις αιτιολογικές εκθέσεις του κοινού ψηφίσματος αποδεικνύουν ότι η ευαισθησία της πλειοψηφίας των βουλευτών του Σώματος αυτού δεν εξαπατάται από την φιλο-ινδονησιακή προπαγάνδα και ότι η πλειοψηφία των πολιτικών ομάδων του Σώματος αυτού, καθώς επίσης και των κρατών μελών στο Συμβούλιο, γνωρίζει, στηρίζει και σέβεται τον αγώνα του λαού του Ανατολικού Τιμόρ για την εφαρμογή των ψηφισμάτων του ΟΗΕ και το σεβασμό των ανθρωπίνων δικαιωμάτων.
<P>
Το ψήφισμα αυτό επιβεβαιώνει απλώς ότι η υπόθεση του λαού του Ανατολικού Τιμόρ κερδίζει όλο και περισσότερη αναγνώριση και διεθνή πολιτική υποστήριξη στο βαθμό που η καταστολή της ινδονησιακής δικτατορίας επιμένει στη βία. Επομένως, πέρα από τις κοινές θέσεις, που ορθά ενέκρινε το Συμβούλιο και που, όσον αφορά τη δημοσίευσή τους, υπέστησαν τις μεταστροφές της τύχης που όλοι γνωρίζουμε εξαιτίας της βρετανικής θέσης, θέσεις οι οποίες υπενθύμιζαν στην Ινδονησία το σεβασμό των ψηφισμάτων του ΟΗΕ, υπογραμμίζω την κοινή βούληση του Κοινοβουλίου αυτού η Ινδονησία να ανταποκριθεί το συντομότερο δυνατό και με σαφήνεια στην πρωτοβουλία διαλόγου του πορτογάλου πρωθυπουργού, ως πρώτο σημαντικό βήμα για μία πολιτική επίλυση του προβλήματος του Ανατολικού Τιμόρ.

<SPEAKER ID=91 LANGUAGE="PT" NAME="Vieira">
Κυρία Πρόεδρε, κύριοι βουλευτές, η αθέμιτη, παράνομη και αιματοβαμένη κατοχή του Ανατολικού Τιμόρ από την Ινδονησία αποτελεί μία από τις πιο σοβαρές και βίαιες συγκρούσεις των τελευταίων δεκαετιών. Είκοσι χρόνια πολέμου και στρατιωτικής καταστολής προκάλεσαν ήδη έναν πολύ υψηλό αριθμό νεκρών, τραυματιών, αναπήρων και φυλακισμένων, όπως επίσης και επιθέσεις κατά του πολιτισμού, της ιστορίας και της ευαισθησίας αυτού του όλο και πιο μαρτυρικού λαού.
<P>
Τα επεισόδια που συνέβησαν την περασμένη εβδομάδα στο Baucau απέδειξαν για άλλη μία φορά πόσο ψευδείς ήταν οι υποσχέσεις ειρήνης και πόσο απατηλός ο σεβασμός των δικαιωμάτων του ανθρώπου και της ελεύθερης άσκηση της θρησκευτικής λατρείας στο Τιμόρ. Ινδονησιακές αρχές έλαβαν μέρος σε αυτή την αισχρή πρόκληση προς τα αισθήματα του πληθυσμού, που είναι στην πλειοψηφία του καθολικός. Βλασφημήθηκαν αναίτια τα σύμβολα μίας θρησκείας που πρέπει να είναι αντικείμενο σεβασμού, δολοφονήθηκαν, τραυματίστηκαν και συνελήφθηκαν αδιακρίτως όσοι θεμιτά τόλμησαν να διαμαρτυρηθούν.
<P>
Πρέπει να καταδικάσουμε έντονα όλα αυτά τα γεγονότα, αλλά δυστυχώς κάποιες χώρες που μιλούν για ειρήνη και σεβασμό των δικαιωμάτων του ανθρώπου προσφέρουν στήριξη, όπλα και υλικοτεχνική υποδομή για να εξαπλώνεται η βία και ο πόλεμος.
<P>
'Οπως δηλώσαμε τον Δεκέμβριο, σε τελική ανάλυση επίσης η διεθνής υποκρισία ενθάρρυνε τα φρικτά εγκλήματα που διαπράττονται συνεχώς και, μπορούμε να το πούμε, σε litis consortio . Επομένως, πραγματικά δεν θα χρησιμεύσει σε τίποτα να συνεχίσουμε να εκδίδουμε καταδικαστικά ψηφίσματα, στο Κοινοβούλιο, στα Ηνωμένα 'Εθνη ή σε οποιοδήποτε άλλο φόρουμ, εάν δεν υπάρχει μία ισχυρή επιθυμία, μία πραγματική βούληση για να απελευθερώσουμε το Τιμόρ από τον ινδονησιακό ζυγό και να αποκαταστήσουμε την ειρήνη και την ασφάλεια για το λαό του. Διότι η αλήθεια είναι ότι εάν πολλά από τα κράτη και τα έθνη που λένε ότι υποστηρίζουν την ελευθερία και τα δικαιώματα του ανθρώπου το ήθελαν πραγματικά, η λύση για το Τιμόρ θα μπορούσε να έλθει πιο γρήγορα από όσο πιστεύουμε. Είναι καιρός να πούμε: αρκετά! Είναι καιρός να δράσουμε αντί να διακηρύσσουμε. Είναι καιρός να πούμε ότι είναι απαράδεκτη αυτή η βαρβαρότητα, ότι είναι ντροπή για όλη την ανθρωπότητα. Ως επιβαρυντικό στοιχείο όλων αυτών που είπαμε, κύριε Πρόεδρε και κύριοι βουλευτές, αναφέρω ότι, σήμερα, στην αίθουσα τύπου του Κοινοβουλίου αυτού, μπορεί κανείς να δει μία ανακοίνωση η οποία καταφέρεται έντονα κατά της Πορτογαλίας, μίας χώρας της Ευρωπαϊκής 'Ενωσης η οποία απλώς υποστηρίζει την ελευθερία του Τιμόρ και που φέρει ημερομηνία 3 Ιουλίου 1995, επαναλαμβάνω, 3 Ιουλίου 1995, γεγονός που αποκαλύπτει τη στάση και τη διαρκή ακαμψία των συντακτών του. 'Ενας χρόνος χωρίς να αλλάξει ούτε καν ένα κόμα στο θέμα αυτό αποτελεί αιωνιότητα.

<SPEAKER ID=92 LANGUAGE="PT" NAME="Ribeiro">
Κυρία Πρόεδρε, και πάλι το Τιμόρ. Γεγονός που προκαλεί σε κάποιους συναδέλφους μία αντίδραση βαριεστημάρας, κάτι που αντανακλά κάποια κούραση.
<P>
Από την πλευρά μας, ούτε κι αν κουραζόταν ο τιμοριανός λαός - γεγονός που δεν συμβαίνει, και είναι τιμή του - ή αν η Ινδονησία κατάφερνε να ολοκληρώσει τη γενοκτονία, με την ανοχή της διεθνούς κοινότητας αντίθετα με τις ίδιες τις διακηρύξεις της, ούτε και τότε δεν θα βαριόμασταν και δεν θα κουραζόμασταν. Ακόμη μεγαλύτερη θα ήταν η αγανάκτηση μας.
<P>
Υπάρχει κάτι καινούργιο; Υπάρχει. Υπάρχουν οι πάντοτε νέες και ανανεωμένες επιθέσεις και προκλήσεις έπειτα από τη στρατιωτική κατοχή, όπως υπάρχουν οι πάντοτε διαφορετικές και ανανεωμένες εκδηλώσεις της απαίτησης ενός λαού για την αυτοδιάθεσή του.
<P>
Αλλά υπάρχει επίσης το νέο γεγονός ότι συζητάμε, κατά τρόπο συνδεδεμένο, για τα ανθρώπινα δικαιώματα στην Ινδονησία και για την κατοχή και την καταστολή που συνεχίζει σε ένα έδαφος που δεν έχει ακόμη ολοκληρώσει τη φάση της αποαποικιοκρατίας. Ο ίδιος λόγος για δύο διαφορετικές καταστάσεις. Με την προειδοποίηση, που είναι για μας καίρια, ότι πρέπει να αποφύγουμε την ψευδαίσθηση πως το διεθνές πολιτικό ζήτημα του Τιμόρ θα επιλυθεί, εκ των ένδον, με την πρόοδο του εκδημοκρατισμού στην Ινδονησία. Γεγονός που θα σήμαινε σιωπηρή αποδοχή ότι το Τιμόρ αποτελεί τμήμα της Ινδονησίας.
<P>
Εκπροσώποι του λαού του Τιμόρ συναντιούνται με ινδονήσιους δημοκράτες. Είναι θετικό σημάδι το οποίο χαιρετίζουμε. Αλλά συναντιούνται για να συντονίσουν διαφορετικούς αγώνες και όχι για να συγχωνεύσουν τα πάντα στον ίδιο αγώνα στο «εσωτερικό» της Ινδονησίας.
<P>
Και ας μην έλθουν κάποιοι άλλοι, που βρίσκονται στην υπηρεσία του σημερινού ινδονησιακού καθεστώτος - ας κερδίσουν τουλάχιστον τα οφέλη τους, αφού έχουν χάσει εντελώς την τιμή τους - να κατηγορήσουν την Πορτογαλία ότι ήταν αποικιοκρατική δύναμη, προσπαθώντας να αγνοήσουν ότι βρισκόμαστε ενώπιον μίας ανολοκλήρωτης διαδικασίας αποαποικιοποίησης και επιχειρώντας να αποστρέψουν την προσοχή από το γεγονός ότι η ινδονησιακή κυβέρνηση δεν έχει - προς το παρόν; - απαντήσει στην πορτογαλική πρωτοβουλία όσον αφορά τις διαπραγματεύσεις υπό την αιγίδα των Ηνωμένων Εθνών.
<P>
Δεν συμβιβαζόμαστε με ιδιαίτερα οφέλη, ελιγμούς, ευτέλειες. Τα απορρίπτουμε. Πρόκειται για το δικαίωμα ενός λαού για αυτοδιάθεση, από το οποίο τον εμποδίζει η στρατιωτική κατοχή, που είναι επίσης θρησκευτική, πολιτισμική και φυσική γενοκτονία.

<SPEAKER ID=93 LANGUAGE="EN" NAME="McKenna">
Κυρία Πρόεδρε, ελπίζω ότι η κατάσταση στο Ανατολικό Τιμόρ θα είναι στην κορυφή της ιρλανδικής ατζέντας για την εξωτερική πολιτική κατά τη διάρκεια της θητείας της προεδρίας της Ιρλανδίας. Πιστεύω ότι ο καλύτερος τρόπος για να βοηθήσουμε το Ανατολικό Τιμόρ είναι να επικρίνουμε ανοιχτά εκείνους τους εταίρους μας στην ΕΕ οι οποίοι εξοπλίζουν την ινδονησιακή δικτατορία που έχει υποβάλει για 20 χρόνια τώρα τους κατοίκους του Ανατολικού Τιμόρ σε δολοφονίες, βιασμούς, βασανιστήρια και καταπίεση. Δεν θα πρέπει να είμαστε διστακτικοί μήπως προσβάλλουμε τους ευρωπαίους εταίρους μας εάν προβούμε στην καταδίκη της συνεργασίας τους με ένα τυραννικό καθεστώς. Αυτό είναι ένα από τα προβλήματα της συμβιβαστικής πρότασης ψηφίσματος, ότι δηλ. είναι πολύ αδύνατη στο σημείο αυτό.
<P>
Τρεις τουλάχιστον χώρες της Ευρωπαϊκής Ένωσης έχουν συμμετάσχει φέτος σε πωλήσεις όπλων στο καθεστώς του Στρατηγού Σουχάρτο. Η Μ. Βρετανία εξήγαγε τον Απρίλιο δύο μαχητικά Hawk στην Ινδονησία, πρώτη δόση από ένα συνολικό αριθμό 24. Τα μαχητικά αυτά αποτελούν μέρος συμβάσεως ύψους 2 δισεκατομμυρίων λιρών με την British Aerospace. Οι χειριστές των μαχητικών αυτών πρόκειται να εκπαιδευτούν στην Ουαλλία. Η Σουηδία απεφάσισε να επαναλάβει τις πωλήσεις όπλων στην Ινδονησία. Η Φινλανδία χορήγησε τον Μάρτιο άδεια εξαγωγής 60 τεθωρακισμένων οχημάτων μεταφοράς προσωπικού στην Τζακάρτα.
<P>
Πιστεύω ότι είναι πρέπον που γίνεται συζήτηση επ' αυτού του θέματος διότι σήμερα είναι η 50η επέτειος των γενεθλίων του Ζανάνα Γκουσμάο, του ηγέτη της αντίστασης στο Τιμόρ ο οποίος εκτίει ποινή καθείρξεως 20 ετών για την αντίθεσή του στην ινδονησιακή καταπίεση. Στα μάτια τους - των κατοίκων - είναι ο Νέλσον Μαντέλα του Ανατολικού Τιμόρ. Πολλές κυβερνήσεις και πολλές οργανώσεις ανθρωπίνων δικαιωμάτων έχουν ζητήσει την απελευθέρωσή του και την απελευθέρωση όλων των πολιτικών κρατουμένων. Το άλλο που πρέπει να συνειδητοποιήσουν οι ινδονήσιοι είναι ότι θα πρέπει να υπάρξει ελεύθερη πρόσβαση στο Ανατολικό Τιμόρ. Εγώ η ίδια παρεμποδίστηκα από το να πάω εκεί. Το Κοινοβούλιο θα πρέπει να πιέσει την Ινδονησία να επιτρέψει στους ενδιαφερόμενους να πάνε εκεί για να διαπιστώσουν τα πραγματικά γεγονότα.

<SPEAKER ID=94 LANGUAGE="PT" NAME="Lucas Pires">
Κυρία Πρόεδρε, υπάρχουν κάποιοι που αισθάνονται κούραση διότι το ζήτημα του Τιμόρ επανέρχεται συχνά εδώ, στο Ευρωπαϊκό Κοινοβούλιο. Το πρόβλημα ωστόσο θα μπορούσε να έχει μία πολύ εύκολη λύση: θα αρκούσε να σταματήσει η Ινδονησία να παραβιάζει συστηματικά τα θεμελιώδη δικαιώματα, συμπεριλαμβανομένου του δικαιώματος στην αυτοδιάθεση, του δικαιώματος στη ζωή και, στη συγκεκριμένη περίπτωση του Bacau, του δικαιώματος στη θρησκευτική ελευθερία. Υπάρχουν κάποιοι που πιστεύουν ότι αυτά τα πράγματα αξίζουν λιγότερο από όσο οι δρόμοι που θα κατασκευάσουν οι Ινδονήσιοι στο Τιμόρ. Αυτό που ασφαλώς κατασκεύσαν ήταν μάλλον φυλακές. Ευτυχώς που υπάρχουν κάποιοι που δεν ανταλλάσουν τις αξίες της ελευθερίας και της ταυτότητας με έργα από μπετόν. Αυτό και μόνο αξίζει περισσότερη εκτίμηση εκ μέρους μας.
<P>
Τελικά, για ποιο λόγο το ζήτημα αυτό βρίσκει συναίνεση στο Ευρωπαϊκό Κοινοβούλιο εδώ και δέκα περίπου χρόνια, από τότε που ήρθαν εδώ οι Πορτογάλοι; Τελικά, για ποιο λόγο τα Ηνωμένα 'Εθνη δεν αναγνωρίζουν την ινδονησιακή κατοχή; Μήπως διότι είναι όλοι τυφλοί; Τελικά, γιατί υπάρχουν σφαίρες στο Τιμόρ αντί να υπάρχουν εκλογές; Γιατί καταλήγουμε στο έπακρο του κυνισμού να κυκλοφορεί ο Πρόεδρος Suharto ένα αυτοκίνητο ονομαζόμενο «Τιμόρ», του οποίου η πώληση απαλλάσσεται από φόρους, αυτός που αρνείται την πιο στοιχειώδη ελευθερία κυκλοφορίας στους Τιμοριανούς μέσα και έξω από τη χώρα;
<P>
Η Πορτογαλία, παρά το γεγονός ότι έχει ορισθεί νόμιμα από τα Ηνωμένα 'Εθνη ως διοικούσα δύναμη, απορρίπτει μονομερείς λύσεις και προτείνει ένα διάλογο στην Ινδονησία και μία συντονισμένη λύση. Ο πορτογάλος πρωθυπουργός έκανε πρόσφατα μία συγκεκριμένη πρόταση προς την κατεύθυνση αυτή. Αλλά το σοβαρό είναι ότι η Ινδονησία αντί να απαντήσει στην πρόταση αυτή, απαντά με ξυλοδαρμούς. 'Οσο η Ινδονησία θα προτιμάει τον ξυλοδαρμό από το διάλογο, θα ερχόμαστε εδώ να ζητάμε την καταδίκη της από το Ευρωπαϊκό Κοινοβούλιο, έχοντας επίγνωση ότι το όργανο αυτό, και η Ευρώπη στο σύνολο της, οφείλουν να αποτελούν έναν από τους μεγάλους φάρους των θεμελιωδών δικαιωμάτων στον κόσμο. Και θα επανερχόμαστε εδώ όσες φορές χρειασθεί. Είναι το ελάχιστο που μπορούμε να κάνουμε για τον πιο μακρινό και τον πιο αγνοημένο από τους καταπιεσμένους λαούς του κόσμου.

<SPEAKER ID=95 LANGUAGE="NL" NAME="D'Ancona">
Κυρία Πρόεδρε, είναι λυπηρό το γεγονός ότι μια χώρα όπως η Ινδονησία, για την οποία συχνά εκφράζουμε το θαυμασμό μας, δεν είναι σε θέση να επιλύσει ορισμένα διαρθρωτικά προβλήματα που σχετίζονται με τα ανθρώπινα δικαιώματα. Ακόμη σοβαρότερο είναι το γεγονός ότι η Ινδονησία δεν αντιμετωπίζει από μόνη της με σοβαρό τρόπο και δεν επιζητεί μια πολιτική λύση για προβλήματα όπως η άσκοπη καταπίεση, ο περιορισμός της ελευθερίας του Τύπου, η άσκηση βίας σε ανυπεράσπιστους πολίτες όπως η φυλάκιση του Δόκτωρα Sri Bintang Pamungkas. Υπάρχουν μεταξύ μας πολλά άτομα τα οποία θα επιθυμούσαν να καταβάλουν προσπάθειες μαζί με την Ινδονησία προκειμένου να εξευρεθεί μια λύση. Αυτό θα ήταν καλύτερο, κ. Πρόεδρε, από την έγκριση ψηφισμάτων για τα οποία κωφεύει η Ινδονησία, αλλά, προφανώς, και τα κράτη μέλη διότι, εν τω μεταξύ, συνεχίζονται οι εξαγωγές όπλων και η χορήγηση στρατιωτικής βοήθειας. Πρόεδρε, το αδιέξοδο αυτό θα πρέπει να ξεπεραστεί.

<SPEAKER ID=96 LANGUAGE="DE" NAME="Telkδmper">
Κυρία Πρόεδρε, τρία είναι τα θέματα που μας απασχολούν εδώ μόνιμα, εφόσον πρόκειται για το δικαίωμα αυτοδιάθεσης ενός λαού; θέματα τα οποία εξακολουθούν να υπάρχουν από την εποχή της αποικιοκρατίας. Αυτά είναι: η κατοχή της Δυτικής Σαχάρας, η Μουρουρόα και το Ανατολικό Τιμόρ. Φέρουμε ιδιαίτερη ευθύνη για το τελευταίο. Θα πρέπει να πούμε στους Ινδονήσιους ότι θα πρέπει να τηρούν τα ανθρώπινα δικαιώματα. Πρόκειται εδώ για το δικαίωμα αυτοδιάθεσης του λαού του Ανατολικού Τιμόρ. Έχουμε ωστόσο ευθύνη και ως Κοινοβούλιο και ως ΕΕ συνολικά.
<P>
Επί πολλά χρόνια μιλούσαμε για τις διενέξεις του Dili. Τώρα υπήρξαν και πάλι διαδηλώσεις και επεισόδια. Στις 9 και 11 Ιουνίου, σκοτώθηκαν δύο άνθρωποι στο Bakau. Τραυματίες, συλλήψεις και περαιτέρω καταπίεση είναι πάντα η συνέπεια. Δεν πρόκειται εδώ για θρησκευτική διένεξη, αλλά για μορφές συστηματικής καταπίεσης. Στην Τζακάρτα μάλιστα, εκτελέστηκε ο 25χρονος Imanuel Suares. Έχουμε τις καταπιέσεις στην Irian Jaya, με αποκορύφωμα να συλληφθεί ο πρώην βουλευτής Sri-Bantang Pamungkas, επειδή είχε μιλήσει στη Γερμανία. Τον κατηγόρησαν ότι οργάνωνε διαδηλώσεις στη Γερμανία κατά της Ινδονησίας. Αυτό είναι παράλογο; αυτό μπορούμε να το κάνουμε κι εμείς. Aλλά και σ' αυτόν εγγυηθήκαμε την ελευθερία έκφρασης της γνώμης. Αυτό θα πρέπει να το λάβουμε υπόψη. Γι' αυτό και ζητάμε την απελευθέρωσή του.
<P>
Ακούσαμε όμως, ότι συνεχίζεται η προμήθεια όπλων από τη Μεγάλη Βρετανία, τη Σουηδία και την Ομοσπονδιακή Δημοκρατία της Γερμανίας. Αυτό δεν πρέπει να το επιτρέψει η ΕΕ. Εδώ ερωτάται η Επιτροπή, κι εμείς, ως Κοινοβούλιο, καλούμαστε να συγκροτήσουμε επιτέλους την αποφασισθείσα το 1991 αντιπροσωπεία, την οποία είχαμε ζητήσει σε αμέτρητες ομιλίες. Περιμένω μια απάντηση από εσάς, κυρία Πρόεδρε, ή ακριβέστερα από τον κ. Hδnsch. Πότε θα συγκροτηθεί η αντιπροσωπεία αυτή του Κοινοβουλίου; Πόσο ακόμη θα πρέπει να μιλήσουμε γι' αυτήν; Είναι ομιλίες μπαλκονιού αυτές που λέμε εδώ, ή θα ενεργοποιηθεί το Κοινοβούλιό μας σαν πραγματικό Κοινοβούλιο; Η απάντηση μπορεί να δοθεί μόνον από το Προεδρείο. Ελπίζω ότι το θέμα αυτό θα πραγματευθεί στην επόμενη συνεδρίαση του Προεδρείου.

<SPEAKER ID=97 LANGUAGE="FR" NAME="Andrι-Lιonard">
Κυρία Πρόεδρε, θα σας μιλήσω για τη Νιγηρία, όπου η δολοφονία της κ. Abiola αμαυρώνει το πολιτικό πλαίσιο που ήδη είναι ελάχιστa λαμπρό. Αυτή η δολοφονία αναζωπυρώνει την ανάμνηση, πριν από τρία ακριβώς χρόνια, της νίκης του κ. Abiola, του συζύγου της, στις προεδρικές εκλογές και την ακύρωση της ψηφοφορίας από τους στρατιωτικούς. Από τότε, οι φυλακίσεις και η εξορία συρρίκνωσαν στο ελάχιστο την αντιπολίτευση. Κατηγορούμενος για προδοσία, o κ. Abiola κρατείται, σχεδόν κρυφά, και διατρέχει κίνδυνο θανατικής ποινής.
<P>
Απαιτούμε, αφενός, μία διεθνής εξεταστική επιτροπή να συμμετάσχει στις αναγκαίες έρευνες για τνα τιμωρηθούν οι υπεύθυνοι του φόνου της κ. Abiola και, αφετέρου, να ληφθούν κυρώσεις κατά του καθεστώτος του Λάγος. Σχετικά με αυτό, μετά την εκτέλεση των Ogoni, η χούντα, έπειτα από τις διεθνείς πιέσεις, είχε υποσχεθεί ένα πρόγραμμα απομάκρυνσης που προέβλεπε την επάνοδο των πολιτικών στην εξουσία τον Οκτώβριο του 1998. Εν αναμονή, για να επέλθει το συντομότερο αυτή η ομαλοποίηση, πρέπει οι κυρώσεις να ενισχυθούν και να ληφθούν με κοινή συμφωνία της Κοινοπολιτείας, των Ηνωμένων Εθνών, των Ηνωμένων Πολιτειών και της Ευρωπαϊκής 'Ενωσης.

<SPEAKER ID=98 LANGUAGE="FR" NAME="Taubira-Delannon">
Κυρία Πρόεδρε, η αύξηση και η επιτάχυνση των παραβιάσεων των ανθρωπίνων δικαιωμάτων που διαπράττει η νιγηριανή κυβέρνηση μας τοποθετούν σε ένα σταυροδρόμι. Οι παραβιάσεις αυτές παίρνουν πολλαπλές μορφές: περιορισμός της ελευθερίας της έκφρασης και του συνεταιρίζεσθαι, καταχρηστική φυλάκιση χωρίς δίκη, παρενόχληση των αντιπολιτευομένων, καταδίωξη των διανοουμένων, συχνή χρήση της εσχάτης των ποινών και των συλλογικών εκτελέσεων.
<P>
Το σταυροδρόμι μας δείχνει δύο οδούς: την οδό της αδιαφορίας ή της παραίτησης, όπου η Ευρωπαϊκή 'Ενωση θα ενέδιδε στη ρεάλπολιτίκ που υπαγορεύει ο πετρελαϊκός πλούτος της Νιγηρίας, γεγονός που θα οδηγούσε στην υποστολή της σημαίας της των ανθρωπίνων δικαιωμάτων και των δημοκρατικών ιδεωδών.
<P>
Ο δεύτερος δρόμος θα ήταν ο δρόμος του θάρρους και της αξιοπρέπειας, ο δρόμος που θα μας οδηγούσε στην απαίτηση της απελευθέρωσης των πολιτικών κρατουμένων, με πρώτο από αυτούς τον κ. Αbiola, ο δρόμος που θα μας επέτρεπε να δημιουργήσουμε μία διεθνή εξεταστική επιτροπή και να ρίξουμε άπλετο φως στη δολοφονία της κ. Abiola και, τέλος, ο δρόμος που θα μας οδηγούσε στη λήψη σθεναρών πολιτικών και οικονομικών μέτρων που θα δώσουν βαρύτητα στις απαιτήσεις που θα εκφράσουμε. Μόνο με αυτό τον όρο θα είμαστε μια μέρα υπερήφανοι να χαιρετίσουμε μία νέα Νιγηρία, όπως δικαιολογημένα είμασταν υπερήφανοι, με τη δράση μας, που χαιρετίσαμε μια μέρα τη νέα Νότια Αφρική.

<SPEAKER ID=99 LANGUAGE="IT" NAME="Pettinari">
Κυρία Πρόεδρε, το Ευρωπαϊκό Κοινοβούλιο θα πρέπει να διαμαρτυρηθεί άλλη μία φορά, με ένα άλλο ψήφισμα, για να καταδικάσει άλλη μία δολοφονία εκ μέρους της κυβέρνησης της Νιγηρίας. Η δολοφονία της κ. Abiola αποτελεί μόνο το τελευταίο και σοβαρότατο επεισόδιο μιας μακράς σειράς παραβιάσεων της δημοκρατίας και των ανθρωπίνων δικαιωμάτων στη Νιγηρία. Έφθασε η στιγμή που θα πρέπει να αναρωτηθούμε, και απευθύνομαι στην Επιτροπή, εάν είναι δυνατό να περιμένουμε ακόμη ή εάν θα προχωρήσουμε σε μία σημαντική παρέμβαση.
<P>
Νομίζω ότι αυτό το τελευταίο επειδόδιο θα πρέπει να μας παρακινήσει να ζητήσουμε επιτέλους τον εντοπισμό των δραστών της δολοφονίας και ο μόνος τρόπος για να το πετύχουμε είναι να καταφύγουμε σε μία διεθνή εξεταστική επιτροπή, διότι βεβαίως δεν είναι δυνατό να περιμένουμε ότι οι δολοφόνοι θα διεξάγουν ανακρίσεις για τον ίδιο τον εαυτό τους. Θέλουμε να το κάνουμε; Θέλουμε να παρέμβουμε με αυτό τον τρόπο; Πιστεύω ότι δεν μπορούμε να αναβάλουμε και άλλο την απομόνωση του παρόντος καθεστώτος της Νιγηρίας, εντός της αφρικανικής ηπείρου. Και εμείς ως Ευρωπαϊκή Ένωση έχουμε τα μέσα να το κάνουμε, διότι η Νιγερία ανήκει στη Συνέλευση Ίσης Εκπροσώπησης των ΑΚΕ. Θα πρέπει να κινηθούμε σε διεθνές επίπεδο και η Ευρώπη μπορεί να το κάνει, διότι υπάρχουν εμπορικές σχέσεις και είμαι πεπεισμένος ότι έχει φθάσει πλέον η στιγμή που χρειάζεται να αποφασισθούν παραδειγματικές κυρώσεις, κυρώσεις που δεν μπορούν πλέον να αναβληθούν.

<SPEAKER ID=100 LANGUAGE="DE" NAME="Telkδmper">
Κυρία Πρόεδρε, σοκαριστήκαμε από το φόνο της κ. Abiola, της οποίας ο άνδρας βρίσκεται στη φυλακή, παρόλο που έχει εκλεγεί νόμιμα. Σοκαριστήκαμε από τη συμπεριφορά της νιγηριανής κυβέρνησης απέναντί μας. Μετά τη δολοφονία του Ken-Saro Wiwa, υπήρξε έντονη διεθνής διαμαρτυρία. Υπήρξαν ψηφίσματα και συζητήσεις. H κυβέρνηση της Νιγηρίας έδειξε αυθάδεια απέναντί μας στην Επιτροπή Ανάπτυξης και στη Συνέλευση AKE, και τέλος υπήρξε η ελπίδα ότι μπορούμε να αρχίσουμε ένα διάλογο, και μ' αυτόν να πετύχουμε κάποιο εκδημοκρατισμό. Η ελπίδα αυτή δημιουργήθηκε κι από το γεγονός ότι διατηρούμε οικονομικές σχέσεις με τη Νιγηρία και ότι έχουν συναφθεί καινούριες συμβάσεις.
<P>
Oρισμένα πράγματα χάθηκαν πάλι, στο μεταξύ, με τη δολοφονία αυτή. H Ευρωπαϊκή Ένωση, με τις εμπορικές σχέσεις που διατηρεί, αγοράζοντας πετρέλαιο αντί να επιβάλλει εμπάργκο και, τέλος, πουλώντας όπλα, υποστηρίζει τη δικτατορία στη χώρα αυτή.
<P>
Θα πρέπει να σταματήσουμε να λερώνουμε τα χέρια μας. Θα πρέπει στο σημείο αυτό να επιμείνουμε και να ζητήσουμε από την κυβέρνηση της Νιγηρίας μια διαδικασία εκδημοκρατισμού, την άμεση απελευθέρωση του κ. Abiola, την πορεία σε καινούριες εκλογές και την, σύμφωνα με τις αρχές ενός κράτους δικαίου, ποινική δίωξη των δολοφόνων της κ. Abiola. Μόνον τότε μπορεί να υπάρξει η ένδειξη ενός εκδημοκρατισμού κι ενός πραγματικού σεβασμού των ανθρωπίνων δικαιωμάτων.

<SPEAKER ID=101 LANGUAGE="NL" NAME="Maij-Weggen">
Πρόεδρε, το στρατιωτικό καθεστώς της Νιγηρίας κυβερνά τη χώρα με τη δύναμη των όπλων και συλλαμβάνει και δολοφονεί πολιτικούς αντιπάλους και εκπροσώπους των διαφόρων κοινωνικών ομάδων χωρίς καμία δικαιολογία. Η πιο πρόσφατη γνωστή περίπτωση είχε ως θύμα την κ. Abiola, τη σύζυγο του δημοκρατικά εκλεγέντα προέδρου Abiola. Η κ. Abiola υπερασπίζονταν μόνο την υπόθεση του συζύγου της ο οποίος είχε συλληφθεί επειδή είχε νικήσει στις προεδρικές εκλογές του 1993 και η στρατιωτική χούντα δεν επιθυμούσε να αναγνωρίσει αυτή την εκλογική του νίκη. Προκειμένου να φιμωθεί η δημοκρατική αντιπολίτευση, ασκείται τρομοκρατία στους πολιτικούς αντιπάλους οι οποίοι, εν ανάγκη, δολοφονούνται.
<P>
Η Νιγηρία είναι μια μεγάλη δύναμη στην Αφρική. Η Νιγηρία έχει το μεγαλύτερο πληθυσμό από όλες τις χώρες της Αφρικής και πολλές χώρες της Αφρικής εξαρτώνται από αυτήν λόγω των αποθεμάτων πετρελαίου που διαθέτει. Η στρατιωτική χούντα της Νιγηρίας νομίζει ότι έχοντας αυτό υπόψη και διαθέτοντας τα αποθέματα αυτά του πετρελαίου μπορεί να κάνει ότι θέλει. Οφείλουμε ουσιαστικά να διαπιστώσουμε ότι η αλαζονική αυτή στάση συνεχίζεται επειδή ναι μεν υπάρχει διεθνής αντίδραση, αλλά δεν λαμβάνονται συγκεκριμένα μέτρα.
<P>
Με ποιο τρόπο δρα η στρατιωτική χούντα της Νιγηρίας μπορέσαμε να το αντιληφθούμε κατά την τελευταία συνεδρίαση της ΑΚΕ όπου 15 διπλωμάτες αφίχθησαν με ένα ειδικό αεροπλάνο προκειμένου να εκβιάσουν κατ' αυτόν τον τρόπο τις λοιπές αφρικανικές χώρες ώστε να μην τολμούν να εγκρίνουν ένα ψήφισμα με το οποίο θα ασκείτο αυστηρή κριτική προς την κατεύθυνση της Νιγηρίας. Μόνο με την αναγκαστική επέμβασή μας για τη διεξαγωγή μυστικής ψηφοφορίας μπορέσαμε τελικά να εκπονήσουμε ένα ψήφισμα που περιήχε αυστηρή κριτική και το οποίο μπόρεσε να εγκριθεί τελικά με μεγάλη πλειοψηφία.
<P>
Επι μήνες διαμαρτυρόμαστε για τη συμπεριφορά των αρχών της Νιγηρίας και φρονώ ότι τώρα είναι πλέον καιρός να λάβουμε μέτρα. Θα επιθυμούσα να καλέσω τον Επίτροπο να υιοθετήσει τώρα μια σθεναρή στάση, ευθυγραμμιζόμενος π.χ. με τη γραμμή που ακολουθεί ο κ. Mαντέλα και τούτο σημαίνει ότι ουσιαστικά θα πρέπει να λάβουμε μέτρα που θα εκτείνονται από μια διπλωματική απομόνωση έως την απαγόρευση εξαγωγής πετρελαίου ή την απαγόρευση πώλησης όπλων. Πιστεύω ότι μετά από όλες αυτές τις πράξεις των αρχών της Νιγηρίας, η κατάσταση μπορεί να αντιμετωπισθεί μόνο με τη λήψη σκληρών μέτρων. Καλώ την Επιτροπή να αντιδράσει με αυτό τον τρόπο.

<SPEAKER ID=102 LANGUAGE="FR" NAME="Andrι-Lιonard">
Κύριε Πρόεδρε, η στρατιωτική χούντα έλαβε πρόσφατα νέα κατασταλτικά μέτρα εναντίον της κ. Suu Kyi και του κόμματός της. Προφανής στόχος: να φιμώσει την αντιπολίτευση, επιβάλλοντάς της βαρειές ποινές που μπορεί να φτάνουν έως και τα είκοσι χρόνια φυλάκιση. Αλλά αυτό δεν εμποδίζει τη βιρμανική αντιπολίτευση να συγκεντρώνεται κατά χιλιάδες μπροστά στο κιγκλίδωμα της κατ'οίκον επιτήρησης της κ. Suu Kyi. Οι οπαδοί της γνωρίζουν ότι όταν συγκεντρώνονται αψηφούν τη χούντα που είναι στην εξουσία.
<P>
Η επιδείνωση της κατάστασης στη Βριμανία ανησυχεί το ANASE που είχε απαντήσει στην έκκληση της χούντας δίνοντάς της πίστωση. Γι'αυτό τα κράτη μέλη του διστάζουν να υιοθετήσουν κυρώσεις εναντίον της, που θα υπήρχε κίνδυνος να έχουν ως αποτέλεσμα μία βίαιη καταστολή των δραστηριοτήτων του LND, του κόμματος της κ. Suu Kyi.
<P>
Μέχρι τώρα, είναι αξιοθρήνητο το γεγονός ότι ορισμένα ασιατικά κράτη επέδειξαν κατανόηση προς τη στρατιωτική χούντα, για λόγους εμπορικής σκοπιμότητας. Τα καλούμε λοιπόν να απομονώσουν πολιτικά και οικονομικά το SLORC, αρχικά που υποδηλώνουν τη χούντα που κατέχει την εξουσία.
<P>
Καθώς το περιθώριο ελιγμών της βιρμανικής αντιπολίτευσης είναι πολύ στενό, ανήκει στην Ευρώπη να απαντήσει στην έκκληση για άνοιγμα, για διάλογο, που απηύθυνε αυτή προκειμένου να επιλυθεί το βιρμανικό ζήτημα χωρίς νέα αιματοχυσία.

<SPEAKER ID=103 LANGUAGE="DE" NAME="Telkδmper">
Κύριε Πρόεδρε, και το τρίτο θέμα για τα ανθρώπινα δικαιώματα αναφέρεται στην αντιπαράθεση της Ευρωπαϊκής Ένωσης μ' ένα δικτατορικό καθεστώς, ή στη σχέση μεταξύ της πολιτικής και της οικονομικής δύναμης.
<P>
Αυτή τη φορά πρόκειται για τη Βιρμανία. Πρόκειται για την Εθνική Συμμαχία για τη Δημοκρατία, για την κ. Aung San Suu Kyi, και για το αντιπολιτευτικό κίνημα. Τα καινούρια μέτρα που πάρθηκαν στη Ραγκούν για την καταπίεση του αντιπολιτευτικού κινήματος το οποίο υποστηρίζουμε, μας συγκλονίζουν. Το θέμα είναι τι μπορούμε να κάνουμε. Νομίζω πως μπορούμε να διαμαρτυρηθούμε πολιτικά; θα πρέπει, όμως, και στα κράτη μέλη μας να επεμβαίνουμε στις επιχειρήσεις, ώστε με βάση την οικονομική τους δύναμη να υλοποιείται εκεί αυτό που ζητάμε εμείς πολιτικά, δηλαδή ο σεβασμός των ανθρωπίνων δικαιωμάτων. Οι επιχειρήσεις θα 'πρεπε, στις διαπραγματεύσεις τους με την πολιτική ηγεσία αυτών των χωρών, να υποστηρίζουν πρακτικά τα αιτήματά μας. Όταν η BMW από τη Γερμανία, η Heineken από την Ολλανδία, η Total από τη Γαλλία πηγαίνουν στη Βιρμανία, τότε σε μια τέτοια οικονομική συνεργασία συμπεριλαμβάνεται και ο πολιτικός διάλογος. Εδώ δεν επιτρέπεται να λείπει η αναφορά στη δημοκρατία. Το θέμα αυτό, φυσικά, ανήκει και στις διαπραγματεύσεις που κάνει η Επιτροπή εκ μέρους της Ευρωπαϊκής Ένωσης και που κάνουμε εμείς με τα κράτη του ASEAN, ώστε πράγματι να γίνονται σεβαστά τα ανθρώπινα δικαιώματα εκεί και να μπορεί η αντιπολίτευση να εκφράζεται και να κινείται ελεύθερα.

<SPEAKER ID=104 LANGUAGE="EN" NAME="Moorhouse">
Κύριε Πρόεδρε, τον περασμένο μήνα εγκρίναμε ψήφισμα σχετικά με την κατάσταση των ανθρωπίνων δικαιωμάτων στη Βιρμανία το οποίο φαινόταν επαρκές για την τότε ισχύουσα κατάσταση. Δυστυχώς όμως η πολιτική κατάσταση φαίνεται ότι έχει μεταβληθεί προς το χειρότερο κατόπιν των νέων απειλών του SLORC όχι μόνο κατά της κ. Αούγκ Σαν Σούου Κίι αλλά και κατά των οπαδών της.
<P>
Όποιος εμφανίζεται για να παρακολουθήσει το εβδομαδιαίο διάγγελμα της κ. Κίι απειλείται με είκοσι χρόνια φυλακή. Υπάρχουν τώρα φόβοι για την προσωπική ασφάλεια της κ. Κίι και των οπαδών της. Κάνουμε, κατά συνέπεια, δύο προτάσεις στην πρόταση ψηφίσματος. Μία, να καλέσουμε την Επιτροπή να διερευνήσει τη γενική κατάσταση των ανθρωπίνων δικαιωμάτων στη Βιρμανία. Δεύτερη, να ζητήσουμε από τη δική μας Επιτροπή Εξωτερικών Υποθέσεων, Ασφάλειας και Αμυντικής Πολιτικής να εξετάσει την περίπτωση αποστολής κοινοβουλευτικής αντιπροσωπείας στη Βιρμανία για να διεξάγει συζητήσεις με το SLORC. Θα θέλαμε επίσης να ζητήσουμε από την Επιτροπή να υποβάλει έκθεση επί της καταναγκαστικής παιδικής εργασίας στη Βιρμανία και να δηλώσει εάν προτίθεται να άρει το καθεστώς των γενικευμένων προτιμήσεων.

<SPEAKER ID=105 LANGUAGE="EN" NAME="Newens">
Κύριε Πρόεδρε, από τον περασμένο Δεκέμβριο όταν το Σώμα ενέκρινε την τελωνειακή ένωση με την Τουρκία, τα ανθρώπινα δικαιώματα, τα δικαιώματα των Κούρδων και η κατάσταση στη νοτιοανατολική Τουρκία, αντί να βελτιωθούν έχουν, στην πραγματικότητα, χειροτερεύσει παρά τις υποσχέσεις και τις ελπίδες της περιόδου που κατέληξε στην ψηφοφορία του περασμένου Δεκεμβρίου. Η Λεϊλά Ζάνα και οι άλλοι τρεις κούρδοι πρώην βουλευτές όχι μόνο δεν έχουν απελευθερωθεί αλλά κάνουν τώρα απεργία πείνας μαζί με άλλους κούρδους κρατουμένους σε τουρκικές φυλακές.
<P>
Τα βασανιστήρια δεν έχουν σταματήσει και οι διώξεις, φυλακίσεις και κακομεταχείρηση τόσο τούρκων όσο και κούρδων που μιλούν για ελευθερία συνεχίζονται. Οι επιχειρήσεις του στρατού έχουν πολλαπλασιαστεί και τουρκικά στρατεύματα έχουν εισβάλει ξανά στο έδαφος του ιρακινού Κουρδιστάν, παρά την κατάπαυση του πυρός εκ μέρους του ΡΚΚ από τις 15 Δεκεμβρίου. Απευθύνουμε σοβαρότατη πρόσκληση στην επόμενη τουρκική κυβέρνηση να θέσει τέρμα σ' αυτήν την ατέλειωτη ιστορία καταπίεσης και εμφυλίου πολέμου, να απελευθερώσει τους πολιτικούς κρατουμένους και να επιζητήσει την επίλυση της διαμάχης στη νοτιοαναντολική περιοχή με ειρηνικά μέσα και όχι με τη χρήση των όπλων.
<P>
Απευθύνουμε, ταυτόχρονα, έκκληση στην Επιτροπή και το Συμβούλιο να διερευνήσουν και να επωφεληθούν κάθε δυνατής ευκαιρίας για να προωθήσουν πρωτοβουλίες που θα στοχεύουν στην επίλυση αυτής της τραγικής καταστάσεως χωρίς άλλη δυστυχία και απώλεια ανθρώπινων ζωών. Σήμερα έγινε γνωστό ότι ο γιατρός τον οποίο είχαν ορίσει οι αρχές των φυλακών για να εξετάσει τους κρατουμένους που κάνουν απεργία πείνας, συνελήφθη ύστερα από την αναφορά του στην οποία έλεγε ότι οι κρατούμενοι βρίσκονται στα όρια του θανάτου. Ελπίζω ότι οι κρατούμενοι θα μπορέσουν να πεισθούν να τερματίσουν την απεργία πείνας ούτως ώστε να αποφευχθεί περαιτέρω απώλεια ανθρώπινων υπάρξεων που θα αύξανε το τρομακτικό κόστος σε δυστυχία ανθρώπων οι οποίοι, στο κάτω κάτω, είναι τούρκοι πολίτες.
<P>
Όλοι θέλουμε τον στενότερο σύνδεσμο με την Τουρκία και τους πολίτες της αλλά ελπίζω ότι οι τουρκικές αρχές θα εκλάβουν το παρόν ψήφισμα ως μία σαφή δήλωση ότι εάν δεν λάβουν μέτρα για την επίτευξη θετικών εξελίξεων στο ζήτημα των ανθρωπίνων δικαιωμάτων και των δικαιωμάτων του κουρδικού λαού καθώς και για τον τερματισμό της δυστυχίας, οι αμοιβαίες σχέσεις μας θα υποστούν σοβαρή οπισθοδρόμιση.

<SPEAKER ID=106 LANGUAGE="FR" NAME="Pailler">
Το δημοκρατικό επίχρυσμα με το οποίο καλύφθηκαν οι τουρκικές αρχές για τη διοργάνωση της Παγκόσμιας Διάσκεψης Habitat ΙΙ στην Κωνσταντινούπολη γρήγορα ξεθώριασε. Καταστάλθηκαν διαδηλώσεις, για άλλη μια φορά διανοούμενοι διώχθηκαν ενώπιον των δικαστηρίων.
<P>
Η Λέυλα Ζάνα - σας υπενθυμίζω ότι έλαβε το βραβείο Σαχάρωφ του Κοινοβουλίου μας - και τρεις άλλοι βουλευτές του DEP βρίσκονται πάντα στη φυλακή, σε απαράδεκτες συνθήκες. Ο στρατός εντατικοποίησε την επίθεσή του στις κουρδικές επαρχίες· πάνω από 3.000 χωριά έχουν ήδη σβηστεί από το χάρτη, μετά την άρνηση ανταπόκρισης στην έκκληση για κατάπαυση του πυρός που απηύθυνε το PKK από τις 15 Δεκεμβρίου 1995.
<P>
Η κατάσταση αυτή, που έχει διαρκέσει πάρα πολύ, είναι απαράδεκτη. Η έγκριση της τελωνειακής 'Ενωσης ήταν μία κακή λύση εφόσον ελήφθηε από τις τουρκικές αρχές ως μία ενθάρρυνση να συνεχίσουν. Ας θυμηθούμε ότι αυτοί που μας ζήτησαν, σχεδόν μας ικέτευσαν να ψηφίσουμε την τελωνειακή 'Ενωση, ισχυρίζονταν ότι αυτό θα συνέβαλε στη βελτίωση της κατάστασης, ότι έτσι θα είχαμε περισσότερη δύναμη. Πλην όμως, πριν την τελωνειακή 'Ενωση, επισκέφτηκα τη Λέυλα Ζάνα και τους φυλακισμένους βουλευτές. Σήμερα, δεν μπορούμε πια να κάνουμε κάτι τέτοιο.
<P>
Πρέπει λοιπόν να ξαναπάρουμε το δρόμο των πρωτοβουλιών με όλες τις μορφές και σε όλα τα επίπεδα, για να επιβάλουμε την τήρηση των ανθρωπίνων δικαιωμάτων και να καταλήξουμε στην έναρξη των διαπραγματεύσεων με τις κουρδικές οργανώσεις, για μία πολιτική και ειρηνική επίλυση του κουρδικού ζητήματος, και το ζητούν εδώ και πολύ καιρό. Ας μη δείχνουμε λοιπόν αδιαφορία προς τους απεργούς πείνας για την υποστήριξη των πολιτικών κρατουμένων.
<P>
Η έγκριση του ψηφίσματός μας εντάσσεται σε αυτή την εκστρατεία που πρέπει να αρχίσει και πάλι προς την Επιτροπή και το Συμβούλιο, αλλά επίσης προς τις κυβερνήσεις που επιδεικνύουν μία ένοχη υποχωρητικότητα, έως και συνενοχή, για παράδειγμα, η Γαλλία, η γαλλική κυβέρνηση, που πιέζει έντονα για την ανάπτυξη των εμπορικών συναλλαγών της αδιαφορώντας τόσο για τα ανθρώπινα δικαιώματα όσο και για τα δικαιώματα του κουρδικού λαού. Φτάνει πια η υποχωρητικότητα. Ελευθερία για τη Λέυλα Ζάνα και όλους τους πολιτικούς κρατούμενους.

<SPEAKER ID=107 LANGUAGE="NL" NAME="Αelvoet">
Συνάδελφοι, μπορέσαμε με τα ίδια μας τα μάτια να δούμε στην Κωνσταντινούπολη με ποιον τρόπο η τουρκική αστυνομία εξεδίωξε από τις αίθουσες που είχαν εκμισθωθεί κατά τη διάρκεια της διάσκεψης Habitat II, τους εκπρόσωπους των οργανώσεων για τα ανθρώπινα δικαιώματα, με ποιο τρόπο αντιμετωπίσθηκαν από την αστυνομία τα μέλη των οικογενειών των αγνοουμένων που ζητούσαν να μάθουν για την τύχη τους, πως μια συνεργάτης της Ομάδας μας συνελλήφθηκε από την αστυνομία επειδή διέπραξε το «έγκλημα» να μοιράσει προσκλήσεις για ένα σεμινάριο το οποίο οργάνωνε Ομάδα των Πρασίνων, πως η Πρόεδρος της Ομάδας των Πρασίνων ανακρίθηκε επί μια ώρα από την αστυνομία με αφορμή μια συνέντευξη Τύπου σχετικά με τη διάσκεψη Habitat II. Είχαμε συνεπώς την εμπειρία να γνωρίσουμε τις συνέπειες που είχαν οι καταστάσεις αυτές στο ίδιο μας το σώμα και, εκείνο το οποίο είναι ακόμη σοβαρότερο, να γνωρίζουμε όσα υπέφεραν, υπο αυτές τις συνθήκες, οι Τούρκοι οι οποίοι έθεταν ερωτήσεις σχετικά με την ασκούμενη πολιτική. Στο πλαίσιο αυτό, μου έκανε ιδιαίτερη εντύπωση ο πέπλος σιωπής πυ υπάρχει γύρω από το θέμα των Κούρδων. Όταν θέτεις ερωτήσεις αμέσως θεωρήσε ότι τρέφεις συμπάθειες για τους τρομοκράτες και τους αυτονομιστές. Για αυτό το λόγο είμαστε ιδιαίτερα ανήσυχοι αυτή τη στιγμή για τους απεργούς πείνας, μεταξύ των οποίων και η Λεϊλά Ζάνα η οποία έλαβε το βραβείο Ζαχάρωφ του Κοινοβουλίου. Ζητούμε συνεπώς επειγόντως από την Επιτροπή να συντάξη μια προσωρινή έκθεση σχετικά με τα ανθρώπινα δικαιώματα την οποία θα διαβιβάσει στο Κοινοβούλιο. Σχετικά με τα ανθρώπινα δικαιώματα στην Τουρκία, φυσικά.

<SPEAKER ID=108 LANGUAGE="EN" NAME="Moorhouse">
Κύριε Πρόεδρε, αποτελεί μεγάλη λύπη για την ομάδα μας το γεγονός ότι αναγκαζόμαστε για μια φορά ακόμη να καταθέσουμε πρόταση ψηφίσματος για τα ανθρώπινα δικαιώματα στην Τουρκία, αλλά πιστεύω ότι έχουμε ηθική υποχρέωση να το κάνουμε. Όταν πέρσι ως Κοινοβούλιο δώσαμε πριν από τα Χριστούγεννα την έγκρισή μας για την τελωνειακή ένωση με την Τουρκία, το κάναμε με την απαραίτητη προϋπόθεση ότι θα γίνει πρόοδος προς την κατεύθυνση της πραγματικής ελευθερίας του λόγου και του πλήρους σεβασμού των ανθρωπίνων δικαιωμάτων. Δυστυχώς φαίνεται ότι έχει γίνει ελάχιστη ή καθόλου πρόοδος προς την κατεύθυνση αυτή. Γι' αυτόν τον λόγο, ως Κοινοβούλιο, εξακολουθούμε να επιφυλασσόμεθα για την έγκριση του κανονισμού σχετικά με το συνδεδεμένο πρωτόκολλο οικονομικής συνεργασίας και δεν βλέπω κανένα λόγο για να μεταβάλλουμε τη στάση μας.
<P>
Πιστεύω ότι οι εκθέσεις για την κακομεταχείρηση κρατουμένων στις φυλακές της Κωνσταντινουπόλεως, στις οποίες αναφέρθηκαν οι συνάδελφοι, προκαλούν ιδιαίτερη ανησυχία. Η πρώην βουλευτής Λεϊλά Ζάνα και άλλοι εξακολουθούν να κρατούνται στις φυλακές ενώ ο γνωστός συγγραφέας Γιασάρ Κεμάλ εξακολουθεί να παρενοχλείται. Κατά συνέπειαν χρειάζονται νέες πρωτοβουλίες, εξ ου και οι προτάσεις μας στην πρόταση ψηφίσματος για να περιληφθεί η Τουρκία και το κουρδικό ζήτημα στην ημερήσια διάταξη του ΟΑΣΕ και θα θέλαμε να μας ενημερώσει ο Επίτροπος για τις απόψεις του επί του θέματος αυτού όπως και για την εξέταση άλλων δυνατοτήτων. Εν πάσει περιπτώσει προσβλέπουμε στην Επιτροπή για να παράσχει τις περαιτέρω εκθέσεις που μας υποσχέθηκε αναφορικά με την κατάσταση των ανθρωπίνων δικαιωμάτων στην Τουρκία.

<SPEAKER ID=109 LANGUAGE="ES" NAME="Miranda de Lage">
Κύριε Πρόεδρε, η ζωή του Καρμέλα Σόρια, ενός ισπανού, υπαλλήλου των Ηνωμένων Εθνών που είχε μετατεθεί στη Χιλή, έσβησε στις 14 Ιουλίου 1976. Βασανίστηκε και δολοφονήθηκε από τον ανώτατο αξιωματικό Σαλίνας Τόρες και τον υπαξιωματικό Σαν Μαρτίν, μέλη της DINA.
<P>
Το παράδοξο είναι ότι στην εμβληματική ημερομηνία της Γαλλικής Επανάστασης, μία 14η Ιουλίου, ένας δημοκράτης δολοφονήθηκε από τους συνεργάτες του δολοφόνου της ελευθερίας της Χιλής, του Στρατηγού Πινοσέτ.
<P>
Η οικογένεια Σόρια, όπως και οι οικογένειες όλων των θυμάτων εκείνης της σκοτεινής εποχής, ζητούν δικαιοσύνη. Η αξιοπρέπεια που τους αξίζει είναι η αξιοπρέπεια που απαιτούν για τους δικούς τους ανθρώπους. Ούτε ο Καρμέλα Σόρια ούτε όσοι είχαν την ίδια τραγική τύχη θα την επανακτήσουν μέχρι να δικαστούν οι υπεύθυνοι. Κανείς δεν θέλει ένα ξεκαθάρισμα λογαριασμών, μόνο εκείνοι που διέπραξαν τις βαρβαρότητες να δικαστούν με εγγυήσεις - εγγυήσεις που δεν είχαν τα θύματά τους - και να καταδικαστούν.
<P>
Η μετάβαση στη δημοκρατία στη Χιλή δεν είναι εύκολη. Η στρατιωτική εξουσία εξακολουθεί να έχει έντονη παρουσία στην κοινωνική και πολιτική ζωή του έθνους. Το Σύνταγμα παρέχει στον Πινοσέτ τη δυνατότητα να διορίζει γερουσιαστές, δικαίωμα που ασκεί. Αυτή η κατάσταση δείχνει μέχρι ποιο σημείο η χιλιανή δημοκρατία ελέγχεται από τον Πινοσέτ. Αυτό του επιτρέπει να εξακολουθεί να προστατεύει όσους συνεργάστηκαν ή διέπραξαν δολοφονίες και βασανιστήρια.
<P>
Η συζήτηση αυτή δεν είναι μία κριτική στη σημερινή κυβέρνηση, είναι απλά μία έκκληση για την υπεράσπιση των ανθρωπίνων δικαιωμάτων, είναι μία απαίτηση αξιοπρέπειας, πρέπει να είναι μία στήριξη για τη συνέχιση της παραπομπής στα δικαστήρια. Μπορεί ακόμα να είναι μία ενίσχυση για να δράσει η χιλιανή δικαιοσύνη ελεύθερα και δίχως φόβο. Είναι μία ηθική καταδίκη των δολοφόνων και πρέπει να είναι η ζωντανή μνήμη των θυμάτων, καθώς και του κ. Καρμέλα Σόρια.

<SPEAKER ID=110 LANGUAGE="ES" NAME="Gutiιrrez Dνaz">
Χωρίς δικαιοσύνη δεν υπάρχει δημοκρατία. Η δημοκρατία, κύριε Πρόεδρε, κύριε Επίτροπε, κυρίες και κύριοι, οφείλει να κατανοεί, να είναι γενναιόδωρη και επιεικής με όποιον παρανομεί, και αφού δικαστεί, αποδεικνύει πως θέλει να ενσωματωθεί στη δημοκρατική συνύπαρξη. Όμως αυτό δεν έχει καμία σχέση με τις ένοχες σιωπές που κοροϊδεύουν τη δικαιοσύνη και υποτιμούν τη δημοκρατία. Γι'αυτό ζητούμε σήμερα εδώ να ακουστεί η φωνή του Ευρωπαϊκού Κοινοβουλίου υπέρ της εδραίωσης της δημοκρατίας στη Χιλή, καταγγέλλοντας την ατιμωτική προσπάθεια να αποφευχθεί η δικαιοσύνη στην περίπτωση της πολιτικής δολοφονίας του ευρωπαίου πολίτη Καρμέλα Σόρια.
<P>
Προφανώς, κύριε Πρόεδρε, κύριε Επίτροπε, κυρίες και κύριοι, - το είπε η κ. Miranda - δεν μας παρακινεί ούτε η οργή, ούτε καν η αποστροφή που μας προξενεί η θύμηση του εγκλήματος. Εκείνο που μας παρακινεί είναι η ουσιαστική αρχή που αναφέραμε στην αρχή της ομιλίας, ότι δηλαδή χωρίς δικαιοσύνη δεν υπάρχει δημοκρατία. Και από το Ευρωπαϊκό Κοινοβούλιο, κύριε Πρόεδρε, κύριε Επίτροπε, ευχόμαστε να ζήσει η Χιλή δημοκρατικά.
<P>
(Χειροκροτήματα)

<SPEAKER ID=111 LANGUAGE="DE" NAME="Kreissl-Dφrfler">
Κύριε Πρόεδρε, αξιότιμοι κυρίες και κύριοι συνάδελφοι, ακόμη δεν έχει εξαλειφθεί στη Χιλή η φοβερή κληρονομιά της δικτατορίας του Pinochet. Ακόμη δεν έχουν διαλευκανθεί πάνω από χίλιες περιπτώσεις αγνοουμένων, ακόμη δεν έχουν βρεθεί και καταδικαστεί οι βασανιστές και οι δολοφόνοι, και δεν έχουν τιμωρηθεί τα εγκλήματα. Εξακολουθεί να ισχύει μια αμνηστία, για την περίοδο από το 1973 μέχρι το 1978, που αντιβαίνει στο διεθνές δίκαιο. Δυστυχώς, θα πρέπει να προσθέσω ότι υπάρχουν ακόμη βασανιστήρια στις φυλακές. Πέντε πολιτικοί κρατούμενοι θα πρέπει να φοβούνται για τη ζωή τους, και η πρόσφατα δημοσιευθείσα ετήσια έκθεση της Amnesty International εμφανίζει μια φοβερά ζοφερή εικόνα.
<P>
Πρόκειται σήμερα για την υπόθεση ενός ισπανού συνεργάτη της CEPAL, που δολοφονήθηκε από τη χιλιανή μυστική υπηρεσία. Ο φάκελός του έκλεισε αδικαιολόγητα. Στην πραγματικότητα όμως πρόκειται για κάτι πολύ περισσότερο, διότι ο φόνος του Carmelo Soria δεν είναι μια μεμονωμένη περίπτωση. Eπιβάλλεται επειγόντως άρση της εξαγγελθείσας από τους δολοφόνους αμνηστίας και ριζική εκκαθάριση του κυβερνητικού, στρατιωτικού και αστυνομικού μηχανισμού απ' όλους όσους έφταιξαν κατά τη διάρκεια της στρατιωτικής δικτατορίας. Οι οικογένειες έχουν το δικαίωμα να γνωρίζουν ποιος δολοφόνησε τους συγγενείς τους και οι δράστες να τιμωρηθούν γι' αυτό.
<P>
Δεν επιτρέπεται πλέον να υπάρχουν βασανιστήρια στη Χιλή; να μην υπάρξουν ποτέ. Με την επικείμενη υπογραφή της συμφωνίας-πλαίσιο ΕΕ-Χιλής, ο Πρόεδρος Frei θα πρέπει να το υποσχεθεί αυτό.

<SPEAKER ID=112 LANGUAGE="EN" NAME="Tomlinson">
Κύριε Πρόεδρε, αναφέρομαι στο θέμα του Ραμπίρ Σινγκ Τζοχάλ ο οποίος είναι δημοσιογράφος, εκδότης μιας εφημερίδας του Παντζάμπ, ζει ειρηνικά στην εκλογική μου περιφέρεια επί πολλά χρόνια και τον οποίο γνωρίζω προσωπικά. Ο άνθρωπος αυτός κρατείται από τις 29 Μαρτίου 1995, για πάνω από 15 μήνες, χωρίς να του έχουν απαγγελθεί κατηγορίες και χωρίς να έχει περάσει από δίκη. Η Διεθνής Αμνηστεία έχει εκδόσει το Φεβρουάριο του τρέχοντος έτους μία έκθεση με τίτλο «Η παράνομη κράτηση του Ραμπίρ Σινγκ ο οποίος ζήτησε άσυλο». Αυτή τη στιγμή αναμένει την απέλασή του για, και αντιγράφω, »λόγους εθνικής ασφαλείας και άλλους λόγους πολιτικής φύσεως, δηλ. της μάχης κατά της διεθνούς τρομοκρατίας».
<P>
Το Σώμα αυτό έχει συχνά επιβεβαιώσει ότι ο κανόνας δικαίου στηρίζεται στην αποδοχή ότι κάποιος είναι αθώος μέχρις αποδείξεως του εναντίου. Στην παρούσα περίπτωση υπάρχει εμφανής παραβίαση των διεθνώς αναγνωριζόμενων ανθρωπίνων δικαιωμάτων. Κατά συνέπεια, καλούμε τη βρετανική κυβέρνηση ή να παρουσιάσει στοιχεία συμμετοχής του Ραμπίρ Σινγκ Τζοχάλ στη διεθνή τρομοκρατία ή να τον απελευθερώσει πάραυτα.
<P>
(Χειροκροτήματα)

<SPEAKER ID=113 LANGUAGE="FR" NAME="Reding">
Κύριε Πρόεδρε, υπάρχει στην Ευρώπη μας τεράστιος ιδεαλισμός. Υπάρχουν άνδρες και γυναίκες που δίνουν τον πολύτιμο χρόνο τους, την ενέργειά τους και τα οικονομικά τουw μέσα για να βοηθήσουν τα παιδιά που υπήρξαν θύματα ακτινοβολίας, τα παιδιά που υπήρξαν θύματα της καταστροφής του Τσερνομπίλ. Και για να το πράξουν αυτό, εκατοντάδες, χιλιάδες άνθρωποι στις χώρες μας δίνουν από το περίσσευμά τους, ασφαλώς, αλλά δίνουν επίσης κάτι από τον εαυτό τους για να βοηθήσουν αυτά τα παιδιά. Στέλνουν εφοδιοπομπές στη Λευκορωσία, στέλνουν τεχνικές βοήθειες, ιατρικές βοήθειες, φάρμακα, και προσφέρουν επίσης τη δυνατότητα σε αυτά τα παιδιά που είναι θύματα της ακτινοβολίας να κάνουν διακοπές στις χώρες μας, στην Ευρώπη, στις πλούσιες οικογένειές μας, στις οικογένειές μας που τρώνε καλά, που ζούνε καλά, που έχουν ελευθερία και υγεία.
<P>
Αυτά λειτούργησαν πολύ καλά μέχρι σήμερα. Αλλά, τί βλέπουμε τώρα, κύριε Πρόεδρε; Βλέπουμε - και μαθαίνουμε - ότι οι αρχές του Μινσκ αρνήθηκαν στις μη κυβερνητικές οργανώσεις που τακτικά χορηγούσαν φάρμακα για τα παιδιά της Λευκορωσίας τα οποία υπήρξαν θύματα ακτινοβολίας να εισέλθουν στη χώρα εάν δεν δέχονταν να τους αναθέσουν την παράδοση των φαρμάκων αυτών. Μ'άλλα λόγια, αντί τα φάρμακα αυτά να πάνε απευθείας σε αυτούς που τα χρειάζονται, στους γιατρούς τους, στα νοσοκομεία τους, διοχετεύονται τώρα από άλλα κανάλια, και σε τελική ανάλυση δεν ξέρουμε πια εάν θα φτάσουν μέχρι τα παιδιά.
<P>
Η κατάσταση αυτή είναι σκανδαλώδης. Πιστεύω ότι αυτό πρέπει να πάψει και παρακαλούμε τις αρχές του Μινσκ, τις αρχές της Λευκορωσίας να θέσουν τέρμα στην κωλυσιεργεία τους και να αφήσουν, όπως στο παρελθόν, τις μη κυβερνητικές οργανώσεις να προσφέρουν τη βοήθειά τους, που είναι τόσο πολύτιμη, στα δύστυχα παιδιά που υπήρξαν θύματα της ακτινοβολίας του Τσερνομπίλ.

<SPEAKER ID=114 LANGUAGE="NL" NAME="Bertens">
Πρόεδρε, η κατάσταση όσον αφορά τα ανθρώπινα δικαιώματα εξακολουθεί να δημιουργεί ανησυχία. Κοντά στην ημερομηνία της επετείου των γεγονότων στην πλατεία Tienanmen, συνελλήφθησαν 50 αντιφρονούντες για να αποφευχθούν διαδηλώσεις. Τώρα ακόμη, 9 από αυτούς εξακολουθούν να κρατούνται. Εν τω μεταξύ από νέα στοιχεία, μεταξύ άλλων της Διεθνούς Αμνηστείας, εξάγεται το συμπέρασμα ότι το 1985 πραγματοποιήθηκαν περισσότερες από 2000 εκτελέσεις ατόμων και ότι το περασμένο έτος επεβλήθη η ποινή του θανάτου σε περισσότερα από 3000 άτομα. Υπάρχουν εκατοντάδες λόγοι για τους οποίους η Κίνα θα έπρεπε να καταδικασθεί παγκοσμίως για σοβαρές παραβιάσεις των ανθρωπίνων δικαιωμάτων. Η σκανδαλώδης μεταχείριση του Wei Jingsheng και εκατοντάδων χιλιάδων πολιτών οι οποίοι κρατούνται σε στρατόπεδα εργασίας, αποτελούν δύο μόνο παραδείγματα εν προκειμένω. Στις αρχές του Μαρτίου, η Κίνα κατόρθωσε μετά από πολλές μηχανορραφίες και παρά την εμμονή της Ένωσης να πετύχει να μην εγκριθεί ένα ψήφισμα του ΟΗΕ με το οποίο ασκείτο κριτική στην Κίνα. Αυτό έγινε με διαφορά μιας ψήφου. Κύριε Πρόεδρε, τερματίζοντας υποστηρίζω ότι η Ένωση θα πρέπει να συνεχίσει να υπενθύμιζει στην Κίνα την κακή φήμη που έχει εν προκειμένω και να συνεχίσει επίσης να επιδιώκει μια παγκόσμια καταδίκη της Κίνας. Έχουμε υποχρέωση να το πράξουμε αυτό από σεβασμό προς τους ηθικούς και δημοκρατικούς κανόνες. Τα οικονομικά συμφέροντα δεν πρέπει να μας εμποδίσουν να το πράξουμε. Πρέπει να αναζητηθεί ευρεία συνεργασία με άλλους εταίρους για να ασκηθεί όσο το δυνατόν μεγαλύτερη πίεση.

<SPEAKER ID=115 LANGUAGE="FR" NAME="Dupuis">
Κύριε Πρόεδρε, αγαπητοί συνάδελφοι, κύριε Αντιπρόεδρε της Επιτροπής, η απουσία κάθε πολιτικής της 'Ενωσης και των κρατών μελών σε σχέση με τη Λαϊκή Δημοκρατία της Κίνας είναι στην ουσία φαινομενική. Η πολιτική αυτή υπάρχει, είναι η παλιά πολιτική της κρατικής λογικής και των αποκλειστικά εμπορικών συμφερόντων. Μόνο το Κοινοβούλιό μας φαίνεται πως θέλει να την καταγγείλει. Ορισμένοι θα πουν ότι πρόκειται εδώ για μία επακόλουθη εκδήλωση του περιθωριακού χαρακτήρα του Σώματος αυτού. Εγώ, από την πλευρά μου, είμαι πεπεισμένος για το αντίθετο.
<P>
Πιστεύω ότι το Κοινοβούλιό μας, αν και υπερβολικά δειλά ακόμη, θέτει τις βάσεις μίας πραγματικής πολιτικής έναντι μίας χώρας που θα αποτελέσει ένα από τα σημαντικότερα διακυβευόμενα συμφέροντα τον προσεχή αιώνα. Χώρα-ήπειρος που τόσο οι κυβερνήσεις των κρατών μελών όσο και η Επιτροπή επιμένουν πεισματικά να τη θεωρούν πριν απ'όλα ως μία γη εμπορικής κατάκτησης, όπου η λογική «ο καθένας για τον εαυτό του» υπερισχύει όλο και περισσότερο, ξεχνώντας έτσι τους λόγους αυτούς που βρίσκονται στη βάση της ένωσής τους αλλά ξεχνώντας επίσης, και κυρίως, θα έλεγα, ότι αυτή η υποτιθέμενη πολιτική έχει ένα τίμημα, το τίμημα της ελευθερίας και της δημοκρατίας για 1 δισεκατομμύριο 200 εκατομμύρια άτομα, είτε είναι Χαν, είτε Ουγιούροι, Θιβετιανοί, Μογγόλοι ή Μαντσουριανοί.
<P>
Πιστεύω ότι αυτή η διαφορά του Κοινοβουλίου μας είναι προς τιμή του, και οι πρόσφατες τοποθετήσεις του δανικού και του λουξεμβουργιανού κοινοβουλίου, της βελγικής επιτροπής εξωτερικών υποθέσεων, 200 γάλλων κοινοβουλευτικών, που εμπνέονται απευθείας από τα ψηφίσματα που ψήφισε το Κοινοβούλιό μας σχετικά με το ζήτημα της εισβολής και της κατοχής του Θιβέτ από τη Λαϊκή Δημοκρατία της Κίνας, όλες αποτελούν εύγλωττες αποδείξεις.
<P>
Σήμερα, ετοιμαζόμαστε να ψηφίσουμε ένα άλλο σημαντικό κείμενο. Με βάση την καταγγελία της κατάστασης του Wei Jingsheng, υποδειγματική και κεντρική μορφή της δημοκρατικής και μη βίαιης αντιπολίτευσης στο κομμουνιστικό καθεστώς του Πεκίνου, αυτό που θέλουμε να υπογραμμίσουμε είναι η κατάσταση εκατοντάδων χιλιάδων ατόμων που είναι κρατούμενοι των lao gai , την κατάσταση χιλιάδων ατόμων που έχουν καταδικασθεί στη θανατική ποινή, την κατάσταση δεκάδων χιλιάδων προσώπων που είναι θύματα βασανιστηρίων.
<P>
Αυτή την υπενθύμιση των γεγονότων, την απευθύνουμε βέβαια στις κινεζικές αρχές, αλλά ακόμη περισσότερο στην 'Ενωση και στα κράτη μέλη, ώστε η Ευρώπη να σταματήσει πια αυτή την πολιτική της εκ των πραγμάτων συνενοχής με το καθεστώς και να μην επαναλάβει με την Κίνα την πολιτική του Μονάχου που είχε υιοθετήσει προς τη Σοβιετική 'Ενωση.

<SPEAKER ID=116 LANGUAGE="IT" NAME="Orlando">
Κύριε Πρόεδρε, κύριε επίτροπε, κύριοι συνάδελφοι, άλλη μία φορά έρχεται να διαταράξει την αφηρημένη κοινή γνώμη ένα σοβαρότατο πρόβλημα: αναφέρομαι στις συνεχείς θανατικές εκτελέσεις στην Κίνα που διαρκώς αυξάνουν και επιβάλλονται και για αδικήματα που αφορούν την ελευθερία έκφρασης ή για απλά οικονομικά ή φορολογικά αδικήματα, ή αδικήματα που έχουν σχέση με την παράνομη εμπορία ανθρωπίνων οργάνων για μεταμοσχεύσεις. Και όλα αυτά γίνονται με πλήρη περιφρόνηση των θεμελιωδών και στοιχειωδών δικαιωμάτων και των κανονικών δικαστικών διαδικασιών.
<P>
Σε αυτό το πλαίσιο αποκτά και συμβολική αξία το αίτημα του άμεσου κλεισίματος των στρατοπέδων εργασίας και κράτησης, γνωστών με το όνομα laugoi, και έχει επίσης συμβολική αξία και το αίτημα επανεξέτασης της υπόθεσης Wei Jingshen, με μία ανεξάρτητη αναθεώρηση της δίκης ανοικτή σε διεθνείς παρατηρητές, ώστε να τεθεί τέλος στην εμβληματική καταδίωξη του πιο γνωστού κινέζου αντιφρονούντα, ο οποίος κρατείται υπό απαράδεκτες συνθήκες υγιεινής. Σε αυτό το πλαίσιο εντάσσεται και η πρόσκληση που απευθύνουμε στην Επιτροπή να παρουσιάσει στο Ευρωπαϊκό Κοινοβούλιο μία έκθεση για τη σημερινή πολιτική της Ένωσης έναντι της Κίνας. Οι κινέζοι, κύριε Πρόεδρε, κύριε επίτροπε, αποτελούν ένα μεγάλο λαό και η Κίνα είναι μία μεγάλη χώρα, αλλά η Κίνα είναι και μία ενδιαφέρουσα οικονομική και καταναλωτική αγορά, γεγονός όμως που δεν μπορεί να επιτρέπει να σκέφτεται κανείς -και κάνω έκκληση σε εσάς, κύριε επίτροπεότι η Ευρώπη είναι σιωπηλός συνένοχος ενός απαράδεκου εμπορίου ανθρωπίνων ζωών και βασικών δικαιωμάτων.

<SPEAKER ID=117 LANGUAGE="NL" NAME="Van Bladel">
Πρόεδρε, θα ήθελα να επιστρέψω σε μια άλλη χώρα του κόσμου όπου παρατηρούνται λυπηρά γεγονότα, δηλαδή τη Νιγηρία. Η εξελίξεις στη Νιγηρία, παρά τη διεθνή πίεση που ασκείται, συνεχίζουν να ακολουθούν λανθασμένη πορεία και οι έχοντες την εξουσία δεν δείχνουν να επιθυμούν να παραχωρήσουν στην αντιπολίτευση κάποια ελευθερία κινήσεων. Αντιθέτως, τα μέτρα τα οποία το Ευρωπαϊκό Κοινοβούλιο ζητούσε να ληφθούν στα προηγούμενα ψηφίσματά του, προφανώς δεν υπήρξαν αρκετά για να πείσουν το δικτάτορα Abacha, να αλλάξει γνώμη. Παράλληλα παρατηρώ δυστυχώς ότι δεν ασκείται σοβαρή κριτική ούτε λαμβάνονται μέτρα εκ μέρους της Αφρικής και συγκεκριμένα από την Οργάνωση Αφρικανικής Ενότητας. Πρόεδρε, αναφέρομαι στην εν λόγω οργάνωση επειδή το θέμα της Νιγηρίας εμπίπτει επίσης στην ευθύνη των αφρικανικών χωρών.
<P>
Στην πρόταση ψηφίσματος που βρίσκεται τώρα ενώπιόν μας και η οποία είναι η τρίτη μέσα σε σύντομο χρονικό διάστημα, ζητείται να επιβληθούν αυστηρότερες κυρώσεις. Πράγματι, αυτό φαίνεται να είναι το μόνο λογικό συμπέρασμα και στο πλαίσιο αυτό θα μπορούσαμε να δρομολογήσουμε μια νέα πρωτοβουλία, την οποία ανέφερε και η κ. Maij Weggen, δηλαδή τη διπλωματική απομόνωση. Διαφορετικά δεν πρόκειται να υπάρξουν αποτελέσματα.

<SPEAKER ID=118 LANGUAGE="DE" NAME="von Habsburg">
Κύριε Πρόεδρε, θα ήθελα κατ' αρχήν να πω ότι δε μιλώ εξ ονόματος του ΕΛΚ, μια κι εκπροσωπώ εδώ μια μειοψηφία του ΕΛΚ. Η πλειοψηφία εκπροσωπήθηκε ήδη από τον κ. Moorhouse. Θα ήθελα, εκ μέρους αυτής της μειοψηφίας, να πω ένα μόνο πράγμα: Είμαστε ένα φιλελεύθερο κόμμα, όπου μπορεί κανείς να έχει διαφορετικές απόψεις. Μερικά έθνη είναι για μας, συστηματικά, οι αποδιοπομπαίοι τράγοι του κόσμου, τους οποίους κατηγορούν για οτιδήποτε; το ότι μεταξύ αυτών μπορούμε να βρούμε και την Τουρκία, είναι απόλυτα σαφές. Θα 'πρεπε, όμως, η Τουρκία να είναι φίλη μας, πράγμα που θα ήταν προς το ευρωπαϊκό συμφέρον. Εγώ τουλάχιστον έχω την άποψη ότι εδώ εκλεχθήκαμε για να εκπροσωπούμε την Ευρώπη; να εκπροσωπούμε τα ευρωπαϊκά συμφέροντα και όχι να κάνουμε εκδρομές παγκόσμιας κλίμακας, που ίσως να είναι θαυμάσιες, αλλά δεν έχουν απολύτως κανένα αποτέλεσμα.
<P>
Είμαστε υποχρεωμένοι απλώς σαν Ευρωπαίοι, να πούμε σαφέστερα ορισμένα πράγματα; αυτό είναι το συμφέρον μας. Κύριε Πρόεδρε, σαφώς και δεν θα υπερψηφίσω αυτά τα ανόητα ψηφίσματα.

<SPEAKER ID=119 NAME="Πρόεδρος">
Σας ευχαριστώ, κύριε βουλευτή. Νομίζω ότι στην Αίθουσα αυτή βρίσκονται 626 άτομα που είναι ελεύθερα να εκφράζουν τις απόψεις που θέλουν. Θα ήθελα μόνο να υπενθυμίσω ότι, σύμφωνα με τα στοιχεία μας, είχατε εγγραφεί στον κατάλογο ομιλητών για να εκφράσετε την άποψη της ομάδας σας.

<SPEAKER ID=120 LANGUAGE="IT" NAME="Caccavale">
Κύριε Πρόεδρε, κύριε επίτροπε, κύριοι συνάδελφοι, πιστεύω ότι, δυστυχώς, και σήμερα θα μιλήσουμε για την Κίνα, για τις παραβιάσεις των ανθρωπίνων δικαιωμάτων, για τα στρατόπεδα εργασίας, για τα laogai, για τις θανατικές εκτελέσεις που πραγματοποιούνται καθημερινά, αλλά και σήμερα και αύριο και μεθαύριο δεν θα συμβεί απολύτως τίποτε, διότι οι οικονομικές επιχειρήσεις με την Κίνα θα συνεχισθούν, διότι η μεγάλη business με αυτή τη μεγάλη χώρα είναι πάρα πολύ σημαντική για τη διεθνή αγορά, διότι η Ευρώπη είναι ανίσχυρη, διότι εμάς, αγαπητοί μου, κανείς δεν μας υπολογίζει σε αυτά τα θέματα.
<P>
Πιστεύω συνεπώς, κύριε επίτροπε, ότι έφθασε η στιγμή που θα πρέπει να αρχίσουμε να κάνουμε κάτι το συγκεκριμένο και να πάψουμε να φλυαρούμε για πράγματα που όλοι δυστυχώς γνωρίζουν: στην Κίνα, τα ανθρώπινα δικαιώματα αποτελούν ουτοπία αυτή τη στιγμή.
<P>
Μόνο δύο λόγια για τη Νιγηρία, κύριε Πρόεδρε. Ο επίτροπος Marin γνωρίζει καλά το πρόβλημα της συνεργασίας με τις αναπτυσσόμενες χώρες. Με τη Νιγερία διαθέτουμε ένα όπλο: ας πετάξουμε τη Νιγερία έξω από τη Σύμβαση της Λομέ, κύριε επίτροπε!

<SPEAKER ID=121 LANGUAGE="NL" NAME="Bertens">
Πρόεδρε, όσον αφορά τη Νιγηρία, όπως δήλωσε πριν από εμένα και ο κ. Caccavale, είναι σαφές ότι η τρομοκρατική εκστρατεία της κυβέρνησης εξακολουθεί να συνεχίζεται. Η δολοφονία της κ. Abiola έχει αρκετά διελευκανθεί. Θα ήθελα να επιστήσω την προσοχή στη φυλάκιση ενός νέου υπερασπιστή της δημοκρατίας και του περιβάλλοντος, του κ. Nwimmo Bassey, ο οποίος φυλακίσθηκε από φόβο ότι θα καταστεί ένας νέος Ken SaroWiwa. Είναι σαφές ότι πρέπει να ασκηθεί κάθε δυνατή πίεση στους δικτάτορες, κάτι το οποίο δεν είναι εύκολο, αλλά διαθέτουμε ορισμένα μέσα και υπάρχουν επίσης ορισμένα ψηφίσματα στα οποία συμπεριλαβμάνονται αυτά τα μέσα, διαφορετικά δεν μπορούμε να αποτρέψουμε την εξόντωση της αντιπολίτευσης από τους ανθρώπους του Abacha.
<P>
Από την αναγγελθείσα έναρξη της εγγραφής των πολιτικών κομμάτων για τις εκλογές του 1998, φαίνεται ότι ο Abacha δεν είναι διατεθειμένος να διεξάγει δημοκρατικές εκλογές. Οι προϋποθέσεις που θέτει καθιστούν σχεδόν αδύνατη τη συμμετοχή των κομμάτων της αντιπολίτευσης. Επαναλαμβάνω ότι η Ευρωπαϊκή Ένωση θα πρέπει να αυξήσει τη πίεσή της και, σε συνενόηση με άλλες χώρες, να χρησιμοποποιήσει όλα τα μέσα για την άσκηση της μεγίστης δυνατής πίεσης στο στρατιωτικό καθεστώς της Νιγηρίας.
<P>
Κύριε Πρόεδρε, θα ήθελα να αναφερθώ επι της διαδικασίας. Δεν αναφέρομαι στη Νιγηρία. Όμως φρονώ ότι αποτελεί την κατάλληλη στιγμή να τονίσω το ακόλουθο. Εάν ήμουν ένας θεατής των θεωρείων ή ένας δημοσιογράφος δεν θα μπορούσα να εξάγω κανένα συμπέρασμα. Για ποιο λόγο άραγε δεν είναι δυνατό να εξετάσουμε κάθε θέμα χωριστά χωρίς να πεταγόμαστε από τη Νιγηρία στην Κίνα και στην Ανατολική Παταγονία; Δεν πρέπει να συνεχίσουμε να ακολουθούμε το παρόν σύστημα. Τούτο δεν αρμόζει στη σπουδαιότητα του αντικειμένου που συζητούμε.
<P>
(Χειροκροτήματα)

<SPEAKER ID=122 NAME="Πρόεδρος">
Κύριε Bertens, πρόκειται για ένα πρόβλημα που έχει θιγεί πολλές φορές, όπως γνωρίζετε, και πολύ καλά κάνατε και χρησιμοποιήσατε τη δυνατότητα αναφοράς στον Κανονισμό, αλλά το πρόβλημα δεν επιλύεται με αυτό τον τρόπο. Νομίζω ότι ο καλύτερος τρόπος είναι, όπως έκαναν ήδη μερικοί από εσάς, να απευθυνθείτε στον πρόεδρο της ομάδας σας, ώστε η Διάσκεψη των Προέδρων να αποφασίσει να εξεύρει την καλύτερη λύση, δεδομένου ότι όλοι μας αισθανόμαστε αυτή την ανάγκη.

<SPEAKER ID=123 LANGUAGE="ES" NAME="Gutiιrrez Dνaz">
Κύριε Πρόεδρε, θέλω να κάνω μία παρατήρηση στον κ. Bertens. Είχα την τιμή να προεδρεύσω σε μία από αυτές τις συνεδριάσεις και η κ. d'Ancona και η κ. Lenz επέστησαν την προσοχή στο γεγονός ότι στο κεφάλαιο των ανθρωπίνων δικαιωμάτων υπήρχαν παρεμβάσεις που περνούσαν από το ένα πράγμα στο άλλο. Συγκέντρωσα αυτές τις ανησυχίες, τις γνωστοποίησα στον Πρόεδρο και οι υπηρεσίες της Συνέλευσης μας παρουσίασαν μία συζήτηση όπου υπάρχει τάξη, και όπου βρίσκονται ξεχωριστά τα διάφορα θέματα που αναφέρονται στα ανθρώπινα δικαιώματα.
<P>
Ίσως ο κ. Bertens να μην πρόσεξε ότι τώρα το κάθε θέμα έχει διαχωριστεί στην ημερήσια διάταξη. Στο τέλος μπερδεύτηκαν ορισμένες παρεμβάσεις, αλλά καθ'όλη τη διάρκεια της συζήτησης οι παρεμβάσεις έγιναν ξεχωριστά. Κύριε Πρόεδρε, ας δώσουμε στον Καίσαρα τα του Καίσαρος και στον Θεό τα του Θεού.

<SPEAKER ID=124 NAME="Πρόεδρος">
Ο κ. Bartens έχει ήδη λάβει μία μερική απάντηση από τον πρόεδρο Gutiιrrez. Πιθανότατα δεν είναι απολύτως ικανοποιητική, ωστόσο ισχύει, φυσικά, η πρόσκλησή μου να απευθυνθεί ο καθένας στον πρόεδρο της ομάδας του.

<SPEAKER ID=125 LANGUAGE="ES" NAME="Sierra Gonzαlez">
Λυπάμαι που πρέπει να επαναλάβω, κύριε Πρόεδρε, όπως όλοι οι συνάδελφοι στην παρούσα Συνέλευση, την ανησυχία που εμπνέουν οι κατ'επανάληψη παραβιάσεις των ανθρωπίνων δικαιωμάτων και των ουσιαστικών ελευθεριών στην Τουρκία, παρόλο που αυτή η χώρα έχει υπογράψει την ευρωπαϊκή σύμβαση για την προστασία των ανθρωπίνων δικαιωμάτων και δεσμεύθηκε να την τηρήσει; δέσμευση που δεν εμπόδισε την ύπαρξη πολιτικών κρατουμένων, την κακοποίηση των κρατουμένων - κατάσταση οδυνηρή, καθότι αυτοί οι κρατούμενοι βρίσκονται τελείως ανυπεράσπιστοι - και τη βία που ασκείται εναντίον των Κούρδων, που εντάθηκε μετά την υπογραφή της Τελωνειακής Συμφωνίας.
<P>
Η κατάσταση αυτή αποτελεί για την Τουρκία - και έχει ειπωθεί και άλλες φορές - μία παραβίαση του πνεύματος που επικρατεί στην Τελωνειακή Ένωση και δίνει αφορμή για να ζητηθεί από το Συμβούλιο και την Επιτροπή - με βαρειά καρδιά - να πιέσουν τις τουρκικές αρχές να πάρουν μέτρα για να εγγυηθούν ότι θα πάψει η κακομεταχείριση, ότι θα ελευθερωθούν οι πολιτικοί κρατούμενοι και ότι θα τερματισθεί η βία ενάντια στον κουρδικό λαό.

<SPEAKER ID=126 LANGUAGE="SV" NAME="Holm">
Κύριε Πρόεδρε, δυστυχώς πρέπει άλλη μιά φορά στο Ευρωκοινοβούλιο να αναφερθούμε στο θέμα της Ινδονησίας. Η καταπίεση του λαού από τους ινδονήσιους στρατιωτικούς συνεχίζεται και τον τελευταίο καιρό έχει επίσης πλήξει και τους νέους, νέοι οι οποίοι απαιτούν μόνον τις ελάχιστες ανθρώπινες ελευθερίες και δικαιώματα τα οποία όλοι οι πολίτες του κόσμου θα έπρεπε κανονικά να δικαιούνται. Οι Ινδονησιακές αρχές έχει φυλακίσει επίσης πάρα πολλούς πολιτικούς κρατούμενους και απαιτούμε φυσικά να απελευθερωθούν το συντομότερο δυνατόν.
<P>
εσο το ινδονησιακό καθεστώς συνεχίζει αυτήν την καταπίεση τα κράτη μέλη της ΕΕ πρέπει φυσικά να σταματήσουν τις εξαγωγές όπλων και την στρατιωτική βοήθεια πρός την Ινδονησία. Πρός έκπληξη όλων άρχισαν τώρα πάλι οι εξαγωγές όπλων από, μεταξύ άλλων, την Σουηδία και την Φινλανδία και επαναλαμβάνονται οι εξαγωγές κανονιών και πολεμοφοδίων. Αυτό συμβαίνει πίσω από διατυπώσεις για «συνακόλουθες παραδόσεις». Αλλά τα κανόνια δεν είναι ένα ανταλλακτικό και ούτε κάποια συνακόλουθη παράδοση. Ως εκ τούτου αυτό είναι εντελώς απαράδεκτο και πρέπει να διακοπεί αμέσως.

<SPEAKER ID=127 LANGUAGE="FR" NAME="Pradier">
Κύριε Πρόεδρε, όλοι ξέρουμε, εδώ στην Ευρώπη, ότι η ατιμωρησία των εγκληματιών αποτελεί έναν παράγοντα υποτροπής στο έγκλημα. 'Ολοι μας ξέρουμε επίσης ότι η καταπολέμηση της ατιμωρησίας είναι ταυτόχρονα σημάδι και εγγύηση δημοκρατίας.
<P>
Πλην όμως, στη Χιλή, σήμερα, οι δολοφόνοι του Carmelo Soria, υπαλλήλου των Ηνωμένων Εθνών - θα τους αναφέρω ασφαλώς, πρόκειται για το διοικητή Salinas Torres και το λοχία Riσs San Martνn, που ήταν εκείνη την εποχή λοχίας και λοχαγός και που πρέπει σήμερα, μετά από τόσο λαμπρές υπηρεσίες, να είναι στρατηγός και συνταγματάρχης -, είναι εν πάση περιπτώσει ελεύθεροι. Κοιμούνται στο κρεβάτι τους και πρέπει να φροντίσουμε ώστε επιτέλους να δικαστούν.
<P>
Πάντα σχετικά με αυτό το θέμα, ας κρατήσουμε μία στοιχειώδη συνέπεια με τις πράξεις μας, διότι διαφορετικά όλες οι δηλώσεις μας θα φαίνονται δικαιολογημένα σαν χειρονομίες που οι τύραννοι δε θα πάψουν να τις αψηφούν.

<SPEAKER ID=128 LANGUAGE="FR" NAME="Le Rachinel">
Κύριε Πρόεδρε, αγαπητοί συνάδελφοι, το Κοινοβούλιό μας ενδιαφέρεται μεταξύ άλλων, σήμερα, για το Ανατολικό Τιμόρ. Εκφράζουμε την ικανοποίησή μας γι'αυτό.
<P>
Το συμβιβαστικό κείμενο περιλαμβάνει θετικά στοιχεία, ιδίως την καταγγελία της κατοχής του ανατολικού Τιμόρ από την Ινδονησία. Αλοίμονο, φοβόμαστε ότι αυτή η ώρα της συζήτησης και η ψηφοφορία που θα ακολουθήσει δεν θα βελτιώσουν την τύχη αυτού του μικρού καθολικού λαού. Γι'αυτό, θα χρειαζόταν οι κυβερνήσεις μας να λάβουν συγκεκριμένα μέτρα για να αποσπάσουν από την Ινδονησία το σεβασμό του διεθνούς δικαίου, πολύ περισσότερο που το Ανατολικό Τιμόρ υπάγεται στην κυριαρχία ενός κράτους μέλους, της Πορτογαλίας.
<P>
Ασφαλώς, έπειτα από την επανάσταση των γαρυφάλλων, η πορτογαλική διοίκηση κατέρρευσε και το έδαφος αυτό έπεσε στα χέρια δύο αντίπαλων μερίδων, των κομμουνιστών του Fretilin και των μουσουλμανικών κινημάτων στην υπηρεσία της Ινδονησίας. Αλλά η μονομερής ανακήρυξη εκ μέρους των κομμουνιστών της ανεξαρτησίας του Τιμόρ, στις 28 Νοεμβρίου 1975, δεν έχει μεγαλύτερη νομιμοποίηση από την προσάρτηση αυτών των καθολικών εδαφών στην Ινδονησία, στις 31 Μαίου 1996. Δεν έδωσαν τη γνώμη τους ούτε ο πληθυσμός του ανατολικού Τιμόρ, ούτε η Πορτογαλία, κυρίαρχη δύναμη.
<P>
'Εκτοτε, οι 500.000 καθολικοί Τιμοριανοί, που έγιναν μία μειονότητα σε ένα κράτος που κατοικείται από 160 εκατομμύρια μουσουλμάνους, υφίστανται την τύχη που γνωρίζουν όλες οι χριστιανικές κοινότητες στις μουσουλμανικές χώρες: τον αφανισμό. Η εναλλακτική λύση που αντιπροσωπεύει το κομμουνιστικό κίνημα δεν είναι πιο ρόδινη. Είναι δικό μας έργο, μπροστά σε αυτές τις δύο μορφές ολοκληρωτισμού που απειλούν επίσης τις χώρες μας, να προσφέρουμε στους Τιμοριανούς μία άλλη προοπτική: την αποκατάσταση της πορτογαλικής κυριαρχίας.
<P>
(Χειροκροτήματα)

<SPEAKER ID=129 LANGUAGE="EN" NAME="Murphy">
Κύριε Πρόεδρε, πριν από μερικούς μήνες συνάντησα τη σύζυγο του κ. Ραμπίρ Σινγκ Τζοχάλ σε ένα από τα μεγαλύτερα προσκυνήματα των Σιχ στην Ευρώπη: στον ναό της οδού Σέτζελυ στο Γούλβερχαμπτον υπήρχαν αρκετές χιλιάδες άνθρωποι. Η κ. Τζοχάλ ήταν εξαιρετικά ταραγμένη και δεν μπορούσε να μου μιλήσει διότι έκλαιγε συνέχεια, τόσο ανήσυχη ήταν για την κράτηση του συζύγου της. Δεν υπάρχει καμία δικαιολογία, εν μέσω 1996, για μια δημοκρατική χώρα να κρατάει στη φυλακή έναν άνθρωπο για πάνω από 15 μήνες χωρίς απαγγελία κατηγορίας και χωρίς δίκη.
<P>
Θα πρέπει να αποτίσω φόρο τιμής στη βρετανική συνομοσπονδία των Σιχ και στην Εθνική Ένωση Δημοσιογράφων για τις ακούραστες ενέργειές τους υπέρ του κ. Τζοχάλ. Αλλά αυτό το Κοινοβούλιο - ας είμαστε ειλικρινείς και ανοικτοί μεταξύ μας - το οποίο αποτελεί τη φυσική εκπροσώπηση της δημοκρατίας σε 15 διαφορετικά ευρωπαϊκά κράτη πρέπει να αποστείλει ένα σαφές μήνυμα στη βρετανική κυβέρνηση: είτε να παρουσιάσει ακλόνητα στοιχεία τα οποία να αποδεικνύουν ότι ο κ. Ραμπίρ Σινγκ Τζοχάλ έχει πράγματι σχέση με τη διεθνή τρομοκρατία, είτε να τον απελευθερώσει αμέσως. Αυτό πρέπει να είναι το απλό, δυνατό και σαφές μήνυμα του Σώματος.

<SPEAKER ID=130 NAME="Δημητρακόπουλος">
Κύριε Πρόεδρε, είναι πράγματι λυπηρό που πρέπει κι'εγώ να επανέλθω για πολλοστή φορά στο θέμα της Τουρκίας, ιδιαίτερα μάλιστα μετά και την έγκριση της Συμφωνίας για την Τελωνειακή 'Ενωση.
<P>
Υπάρχουν δύο, τουλάχιστον, σημαντικοί τομείς στους οποίους η χώρα αυτή πρέπει επιτέλους να αλλάξει συμπεριφορά. Ο πρώτος αφορά στα ανθρώπινα δικαιώματα, όπου συνεχίζονται πράξεις και παραλείψεις που αντίκεινται στα όσα διεθνώς ορίζονται για το σεβασμό των ανθρωπίνων δικαιωμάτων. Ο δεύτερος αφορά στην τακτική έναντι και μίας χώρας μέλους της Ευρωπαϊκής 'Ενωσης, αλλά και άλλων γειτονικών μεσογειακών χωρών, τακτική που αντίκειται στη φιλοσοφία και τις αρχές της διαδικασίας της Βαρκελώνης και στο Διεθνές Δίκαιο.
<P>
Κύριε Πρόεδρε, η πολιτική της Τουρκίας στην περιοχή δημιουργεί προβλήματα και εγκυμονεί κινδύνους για την ασφάλεια και τη σταθερότητα της νοτιοανατολικής πτέρυγας της Ευρωπαϊκής 'Ενωσης. Για τον λόγο αυτό πρέπει μέσα από εδώ να της σταλεί ένα μήνυμα για συμμόρφωση.

<SPEAKER ID=131 NAME="Κακλαμάνης">
Κύριε Πρόεδρε, ακόμη αντηχούν στα αυτιά μου τα δήθεν επιχειρήματα των εκπροσώπων της Ευρωπαϊκής Επιτροπής και του Συμβουλίου προς το Ευρωπαϊκό Κοινοβούλιο, πριν από έξι μήνες, προκειμένου αυτό εδώ το Σώμα να υπερψηφίσει την Τελωνειακή 'Ενωση. Τί μας έλεγαν; ότι πρέπει να πούμε ναι στην Τελωνειακή 'Ενωση, γιατί έτσι θα αναχαιτισθεί ο ισλαμικός κίνδυνος, και ιδιαίτερα το κόμμα του κυρίου Ερμπακάν. Μας έλεγαν ότι έτσι θα βοηθήσουμε τη δημοκρατία και τα ανθρώπινα δικαιώματα και ότι, τέλος, θα υπάρχει μεγάλο οικονομικό όφελος για το λαό της Τουρκίας. 'Εξι μήνες μετά, το κόμμα του κυρίου Ερμπακάν ήρθε πρώτο με μεγάλη πλειοψηφία σε σχέση με τα άλλα κόμματα. Τα ανθρώπινα δικαιώματα και η δημοκρατία πήγαν πίσω, όπως αποδεικνύει, κύριε Επίτροπε, η έκθεση του κυρίου Λέικ που έχετε στα χέρια σας. Ο εκπρόσωπος της 'Ενωσης στην Τουρκία έχει στείλει έκθεση στην Επιτροπή που σας λέει ότι τα ανθρώπινα δικαιώματα πήγαν πίσω. 'Οσον αφορά δε τα οικονομικά οφέλη, δεν έχετε παρά να ρωτήσετε τον λαό της Τουρκίας.
<P>
Υπάρχει όμως και κάτι άλλο, που εμένα με έχει ανησυχήσει πάρα πολύ. Σε όλες τις μεγάλες τουρκικές εφημερίδες εγράφη ότι ο κύριος Γκιλμάζ, μιλώντας στην κοινοβουλευτική ομάδα του κόμματός του, είπε ότι η κυρία Τσιλέρ, όταν ερωτήθηκε από τον κύριο Ντεμιρέλ πού πήγαν τα 6, 5 εκατομμύρια δολλάρια των μυστικών κονδυλίων που εξαφανίσθηκαν μετά την πτώση της, είπε ότι τα χρησιμοποίησε για να «αγοράσει» την Τελωνειακή 'Ενωση! Τι εννοούσε κύριε Πρόεδρε; Τι εννοούσε «για να αγοράσει την Τελωνειακή 'Ενωση»; Ποιούς αγόρασε για την Τελωνειακή 'Ενωση;
<P>
Η Επιτροπή οφείλει να δώσει απάντηση σ'αυτήν την καταγγελία της κυρίας Τσιλέρ! Διότι έχουμε υποχρέωση να δώσουμε εμείς απάντηση σ'αυτούς που μας ακούν και μας βλέπουν από τα θεωρεία, δηλαδή τον λαό της Ευρώπης.

<SPEAKER ID=132 LANGUAGE="FR" NAME="Goerens">
Κύριε Πρόεδρε, είναι μακρύς ο σημερινός κατάλογος των παραβιάσεων των ανθρωπίνων δικαιωμάτων στην Τουρκία: κακομεταχείριση που επιβάλλεται στους φυλακισμένους, εξαφάνιση ή θανάτωση κρατουμένων. Τα γεγονότα για τα οποία κατηγορούνται είναι σχεδόν πάντα τα ίδια, γεγονός αρκετά παράξενο για μία χώρα μέλος του Συμβουλίου της Ευρώπης που έχει προσυπογράψει τις αξίες της ελευθερίας και του σεβασμού της ανθρώπινης αξιοπρέπειας.
<P>
Γεγονός παράξενο, και ναι και όχι, διότι όσο η Τουρκία θα αρνείται να κηρύξει πραγματικά τον πόλεμο στα βασανιστήρια, θα παραμένει μάταιη η ελπίδα ότι θα καταστεί δυνατό να τεθεί τέρμα σε αυτό το αίσχος. 'Οσο η Τουρκία θα μπορεί να καλύπτεται πίσω από τις διατάξεις του άρθρου 11 της σύμβασης κατά των βασανιστηρίων - και να αντιτίθεται έτσι στη δημοσίευση των εκθέσεων στις οποίες η επιτροπή ελέγχου, της οποίας είναι η αποστολή, καταγγέλλει τις παραβιάσεις -, τα ανθρώπινα δικαιώματα θα παραβιάζονται μέσα στην ανωνυμία, ή και στη γενική αδιαφορία.
<P>
Η τελωνειακή 'Ενωση Ευρωπαϊκής 'Ενωσης/Τουρκίας, χρειάζεται να το υπενθυμίσουμε σε εκείνους τους συναδέλφους μας που την κύρωσαν πρόωρα, δημιουργεί πολύ απογοητευτικά αποτελέσματα, λαμβάνοντας υπόψη την επίθεση γοητείας που ανέπτυξε η Τουρκία πριν το Δεκέμβριο του 1995, δηλαδή πριν την κύρωση της τελωνειακής 'Ενωσης.
<P>
Κύριε Πρόεδρε, ας έχουμε τουλάχιστον το θάρρος να τους επιβάλουμε τη διαφάνεια σε θέματα σεβασμού των ανθρωπίνων δικαιωμάτων.

<SPEAKER ID=133 LANGUAGE="DE" NAME="Schroedter">
Κύριε Πρόεδρε, όποιος γνωρίζει, αγαπά κι εκτιμά τη Λευκορωσία και τους ανθρώπους εκεί, όπως εγώ, παρακολουθεί με μεγάλη ανησυχία το ότι οι παραβιάσεις των ανθρωπίνων δικαιωμάτων στη χώρα αυτή έχουν γίνει, στο μεταξύ, μόνιμο θέμα. Οι ειδήσεις που μιλούν για μείωση της δημοκρατίας στη χώρα αυτή, δεν έχουν τελειωμό. Η Λευκορωσία απομονώνεται ολοένα και περισσότερο. Μεγάλα τμήματα του πληθυσμού εκεί, όχι μόνο το λευκορωσικό λαϊκό μέτωπο, αλλά και οι μη κυβερνητικές οργανώσεις και οι φιλελεύθερες δημοκρατικές, καθώς και οι σοσιαλδημοκρατικές δυνάμεις μέσα στο Λευκορωσικό Κοινοβούλιο, προσπαθούν να στρέψουν αυτή τη διαδικασία μετασχηματισμού προς την κατεύθυνση των μεταρρυθμίσεων. Ωστόσο, η στενοκέφαλη πορεία της κυβέρνησης εκμηδενίζει συνεχώς τις προσπάθειες αυτές.
<P>
Θα πρέπει να συνεχίσουμε να υποστηρίζουμε τις δημοκρατικές δυνάμεις στη χώρα αυτή, επιμένοντας με συνέπεια στις αποφάσεις μας. Θα πρέπει να θυμίζουμε στη λευκορωσική κυβέρνηση διαρκώς, ότι με την προσωρινή συμφωνία υπέγραψε και τη ρήτρα της δημοκρατίας, κι αυτή ισχύει για μας. Είναι ακατανόητο το ότι η λευκορωσική κυβέρνηση υποβαθμίζει την απόφαση της Επιτροπής Εξωτερικών Υποθέσεων του Κοινοβουλίου μας και την παρουσιάζει σαν προσωπική κακία.

<SPEAKER ID=134 LANGUAGE="ES" NAME="Camisσn Asensio">
Κύριε Πρόεδρε, ας επανέλθουμε στην περίπτωση της Χιλής, και από την πλευρά μας θεωρούμε ότι αυτή η συζήτηση δεν είναι μόνο πρόσφορη αλλά και αναγκαία, γιατί το Ευρωπαϊκό Κοινοβούλιο δεν πρέπει να μείνει αδιάφορο στην καταδυνάστευση της δικαιοσύνης και του Διεθνούς Δικαίου από ένα μασκαρεμένο τέχνασμα αμνηστίας ή συγνώμης που στην πραγματικότητα εκείνο που επιδιώκει είναι να καλύψει ανήκουστες πράξεις, όπως η περίπτωση της δολοφονίας του ισπανού πολίτη, του κ. Καρμέλα Σόρια, στη Χιλή, τον Ιούλιο του 1976. Και πόσο μάλλον τώρα που εγκαταστάθηκε στη Χιλή μία νέα δημοκρατία, αλλά αξιοσέβαστη.
<P>
Η χιλιανή δημοκρατία είναι πράγματι πρόσφατη, αλλά αυτό δεν εμποδίζει να αναγνωριστεί ότι το επίπεδο της χιλιανής δημοκρατίας βρίσκεται - ευτυχώς - στην ομάδα των πλέον σταθερών της λατινοαμερικανικής ηπείρου. Αυτή είναι η πραγματικότητα και δεν γίνεται να κοιτάζουμε αλλού όταν εκεί, πριν από χρόνια - δίχως να αποδοθεί δικαισύνη - ποδοπατήθηκαν τα ανθρώπινα δικαιώματα.

<SPEAKER ID=135 LANGUAGE="NL" NAME="Eisma">
Πρόεδρε, μια μόνο παρατήρηση σχετικά με το ψήφισμα όσον αφορά τη δράση των αρχών στο Μίνσκ, στη Λευκορωσία. Στο ψήφισμα αυτό διαπιστώνουμε ότι στο Μίνσκ χορηγείται ιατρική βοήθεια από ανεξάρτητους ΜΚΟ, ιατρική βοήθεια που χορηγείται σε παιδιά που είναι θύματα του Τσερνομπίλ. Πρόκειται πράγματι για ανεξάρτητους ΜΚΟ. Επιθυμούν να χορηγήσουν φάρμακα σε παιδιά τα οποία προσβλήθηκαν από την ακτινοβολία στην Λευκορωσία και οι αρχές του Μίνσκ αρνούνται την είσοδο σε αυτούς του ΜΚΟ. Ζητούν από αυτούς να παραδώσουν τα φάρμακα αυτά στην κυβέρνηση. Φρονούμε ότι αυτό είναι αξιοπερίεργο. Ερωτούμε τον Επίτροπο εάν αυτός αντιλαμβάνεται για ποιο λόγο οι αρχές ενεργούν κατ' αυτόν τον τρόπο. Τι βρίσκεται πίσω από το αντικείμενο της ερώτησής μας. Ερωτούμε επίσης τον Επίτροπο εάν θα χρησιμοποιήσει τις υφιστάμενες σχέσεις με τη Λευκορωσία για να ενημερωθεί σχετικά με την κατάσταση που σχετίζεται με αυτό το θέμα.

<SPEAKER ID=136 LANGUAGE="EN" NAME="McMillan-Scott">
Κύριε Πρόεδρε, αναφέρομαι στη Κίνα και ειδικότερα στην περίπτωση του Βάϊ Τζινγκσένγκ. Όταν, τον περασμένο μήνα, η αντιπροσωπεία του Κοινοβουλίου βρισκόταν στην Κίνα μας ρωτούσαν επανειλημμένα: γιατί τόσα πολλά ψηφίσματα; Μέχρι τώρα έχουν κατατεθεί στο Κοινοβούλιο 24 επί του αντικειμένου της Κίνας και των ανθρωπίνων δικαιωμάτων. Η εξήγηση είναι πολύ απλή. Το Ευρωπαϊκό Κοινοβούλιο ακολουθεί τη Συνθήκη και στη δήλωσή του της 4ης Δεκεμβρίου 1995 σχετικά με τις σχέσεις με την Κίνα, το Συμβούλιο εξέθεσε τους βασικούς στόχους των σχέσεων της ΕΕ με την Κίνα: προώθηση της δημοκρατίας, δομές που να στηρίζονται στον κανόνα δικαίου και σεβασμός των ανθρωπίνων δικαιωμάτων.
<P>
Η περίπτωση του Βάϊ Τζινγκσένγκ είναι ακριβώς ότι ο κανόνας δικαίου δεν έχει τηρηθεί. Όχι ο κανόνας δικαίου της Ευρωπαϊκής Ένωσης αλλά ο κανόνας δικαίου της ίδιας της Κίνας διότι ο Βάϊ Τζινγκσένγκ είναι σε κράτηση χωρίς να του έχουν απαγγελθεί κατηγορίες και βρίσκεται σ' αυτή την κατάσταση επί 14 χρόνια τώρα. Ο λόγος για τον οποίο κάνουμε επικρίσεις είναι ότι η Κίνα δεν αγνοεί μόνο τα βασικά ανθρώπινα δικαιώματα αλλά αγνοεί και τον δικό της αποκαλούμενο κανόνα δικαίου. Στην παρούσα περίπτωση ελπίζω ότι το Κοινοβούλιο θα υποστηρίξει την πρόταση ψηφίσματος καθώς και την τροπολογία που έχει κατατεθεί και με την οποία ζητείται από την Επιτροπή να δηλώσει εάν στις προτάσεις της για το αίτημα της Κίνας να εισέλθει στον Παγκόσμιο Οργανισμό Εμπορίου θα λάβει υπόψη της τα ανθρώπινα δικαιώματα.

<SPEAKER ID=137 NAME="Marνn">
Κύριε Πρόεδρε, κατ'αρχήν σχετικά με την Ινδονησία, πρέπει να πω ότι η Επιτροπή και τα κράτη μέλη της διαμαρτυρήθηκαν πολλές φορές στην ινδονησιακή κυβέρνηση για την κατάσταση των ανθρωπίνων δικαιωμάτων στη χώρα αυτή. Οι διαμαρτυρίες αυτές περιλαμβάνουν όχι μόνο αιτήματα για να επιτευχθεί μία δίκαιη συμφωνία που να σέβεται τις προσδοκίες του λαού του Ανατολικού Τιμόρ, αλλά και την καταδίκη αδικαιολόγητων πράξεων, την απαίτηση αμερόληπτων δικών, μίας κατάλληλης νόμιμης εκπροσώπησης και την πρόσβαση στους κρατούμενους γενικά.
<P>
Τον Δεκέμβριο του 1995 η Προεδρία έκανε ένα διάβημα στην ινδονησιακή κυβέρνηση σχετικά με τις απαγγελθείσες ποινές εναντίον δημοσιογράφων. Όπως ήδη γνωρίζετε, το θέμα των ανθρώπινων δικαιωμάτων συζητήθηκε και στην τελευταία συνάντηση Ασίας - Ευρώπης στη Μπανγκόγκ, το Μάρτιο του 1996. Η τελική δήλωση του προέδρου άφηνε να εννοηθεί ότι ο διάλογος έπρεπε να γίνει με βάση τον αμοιβαίο σεβασμό και την υπεράσπιση των ανθρωπίνων δικαιωμάτων. Στη συνάντηση αυτή Ασίας - Ευρώπης επαναβεβαιώθηκε επίσης η σταθερή δέσμευση με τον Χάρτη των Ηνωμένων Εθνών, την Παγκόσμια Διακήρυξη των Δικαιωμάτων του Ανθρώπου και το πρόγραμμα δράσης της Παγκόσμιας Διάσκεψης για τα ανθρώπινα δικαιώματα.
<P>
Η Επιτροπή υποστηρίζει το σχέδιο - για ν'απαντήσω σε μία ερώτηση του κ. Telkδmper - να σταλεί μία αντιπροσωπεία του Ευρωπαϊκού Κοινοβουλίου στην Ινδονησία; και η Επιτροπή φυσικά θα συνεχίσει να υπερασπίζει τα ανθρώπινα δικαιώματα και τις θεμελιώδεις ελευθερίες στις σχέσεις της με την κυβέρνηση της Ινδονησίας.
<P>
Θα σχολιάσω τώρα τις ομιλίες σχετικά με τη Νιγηρία. Δεν υπάρχει αμφιβολία πως η Επιτροπή συμμερίζεται τη θλίψη όλων των ομιλητών για την πρόσφατη δολοφονία της κ. Abiola. Οι συνθήκες θανάτου της εξακολουθούν να είναι, ως ένα βαθμό, μυστηριώδεις. Η Επιτροπή ξεκίνησε πρόσφατα μία ανάλυση των σημερινών μέτρων της Ευρωπαϊκής Ένωσης κατά της Νιγηρίας που ελήφθησαν μετά τον απαγχονισμό του Ken Saro-Wiwa τον Νοέμβριο του 1995.
<P>
Η Επιτροπή πράγματι θεωρεί πως πρέπει να ληφθούν νέα μέτρα, ειδικά για να προσφέρει μία σημαντικότερη υποστήριξη στις νιγηριανές ομάδες που μάχονται για τη δημοκρατία και τα ανθρώπινα δικαιώματα, και πως θα έπρεπε να μελετηθούν πρόσθετες κυρώσεις για το πάγωμα των οικονομικών δραστηριοτήτων κι ενάντια στη βιομηχανία πετρελαίου. Ο σκοπός αυτών των μέτρων θα ήταν η επιτάχυνση της ειρηνικής αποχώρησης των στρατιωτικών από τις θέσεις εξουσίας στη νιγηριανή κυβέρνηση και εκλογή μίας κυβέρνησης συνασπισμού, καθώς και η επαναφορά των ανθρωπίνων δικαιωμάτων και η ανεξαρτησία της δικαστικής εξουσίας. Η Επιτροπή εγγυάται στα μέλη του Ευρωπαϊκού Κοινοβουλίου ότι κάνει ό, τι περνά από το χέρι της, στα πλαίσια των αρμοδιοτήτων της, για να επισπεύσει την ειρηνική μετάβαση σε μία κυβέρνηση εκλεγμένη δημοκρατικά στη Νιγηρία.
<P>
Μελετάται επίσης ο τρόπος εντατικοποίησης του διαλόγου με τις νιγηριανές αρχές σχετικά με τα θέματα αυτά. Αναφέρθηκε η πιθανότητα να εκδιωχθεί η Νιγηρία από τη Σύμβαση του Λομέ. Όμως από την πείρα που είχαμε από προηγούμενες περιπτώσεις που δεν χρειάζεται να αναφέρω, όταν η Επιτροπή επιχείρησε κάτι τέτοιο και απέτυχε, οφείλουμε να είμαστε προσεχτικοί πριν εφαρμόσουμε παρόμοιες αποφάσεις. Εν πάση περιπτώσει, έχω ήδη πει πως η Επιτροπή είναι υπέρ των πρόσθετων κυρώσεων.
<P>
Σχετικά με τη Βιρμανία, η Επιτροπή συμμερίζεται την ανησυχία των βουλευτών για την πρόσφατη σύλληψη 262 εκλεγμένων μελών της αντιπολίτευσης και για τις συνεχείς απειλές στα δημοκρατικά κινήματα από την κυβέρνηση - τη στρατιωτική χούντα του Myanmar - από τότε που η Χούντα ανέστειλε το 1990 την εκκολαπτόμενη δημοκρατία. Η Επιτροπή εξακολουθεί να παρακολουθεί εκ του σύνεγγυς την εσωτερική κατάσταση του Myanmar, όμως εκτός από την απελευθέρωση του Aung San Suu Kyi τον περασμένο Ιούλιο, δεν διέκρινε καμία ουσιαστική βελτίωση όσον αφορά τα ανθρώπινα δικαιώματα και τις βασικές ελευθερίες, ούτε είδε να λαμβάνονται κάποια μέτρα με σκοπό την αποκατάσταση της δημοκρατίας. Συνεπώς θεωρούμε ότι το πρόβλημα της Βιρμανίας εξακολουθεί να είναι ανησυχητικό και δεν βλέπουμε καμία εξέλιξη εκ μέρους των αρχών της χώρας.
<P>
Αυτό ανάγκασε την Επιτροπή να προτείνει την κατάργηση όλων των προνομίων του συστήματος γενικευμένων προτιμήσεων υπέρ της χώρας αυτής, και είναι η πρώτη περίπτωση που θα εφαρμοστούν οι νέες προβλεπόμενες στο σύστημα γενικευμένων προτιμήσεων μέθοδοι, αν υποθέσουμε ότι δεν τηρούνται τα ανθρώπινα δικαιώματα.
<P>
Σχετικά με την Τουρκία, θα πρέπει να λάβουμε υπόψη ότι διέρχεται μία σοβαρή πολιτική κρίση μετά τις γενικές εκλογές του Δεκεμβρίου του 1995. Τον περασμένο Μάρτιο, στην ομιλία του όταν ανέλαβε τα καθήκοντά του ο τότε Πρωθυπουργός κ. Γιλμάζ, περιέλαβε ξεκάθαρα στο κυβερνητικό του πρόγραμμα την ενίσχυση της δημοκρατίας στην Τουρκία. Επίσης ο τότε Πρωθυπουργός έκανε μερικές θετικές δηλώσεις σχετικά με τα πολιτισμικά δικαιώματα των Κούρδων της Τουρκίας.
<P>
Κατά τη διάρκεια του ταξιδιού του συναδέλφου μου, κ. van den Broek στη Τουρκία τον περασμένο Απρίλιο, αλλά και κατά τη διάρκεια της επίσκεψης του Πρωθυπουργού Γιλμάζ στον Πρόεδρο Santer στις αρχές του μήνα, η Επιτροπή είχε την ευκαιρία να επισημάνει ξανά στους Τούρκους συνομιλητές μας, τη σημασία που έδινε - όπως και το Ευρωπαϊκό Κοινοβούλιο - στη συνέχιση των μεταρρυθμίσεων που είχαν αρχίσει τον περασμένο χρόνο και στη συγκεκριμενοποίηση των δηλώσεων του κ. Γιλμάζ στον τομέα αυτό. Δεν είναι μυστικό ότι ο κυβερνητικός συνασπισμός στην Τουρκία δεν κράτησε πολύ, και είναι προφανές πως η δέσμευση του τότε Πρωθυπουργού, κ. Γιλμάζ, δύσκολα μπορεί να πραγματοποιηθεί.
<P>
Όχι μόνο διεκόπη αυτή η διαδικασία - τουλάχιστον στις δηλώσεις - του δεύτερου εξαμήνου της περσινής χρονιάς, αλλά και θα πρέπει να εκφράσουμε τη λύπη μας που στην Τουρκία συνέβησαν νέα ύποπτα γεγονότα που μεγαλώνουν την ανησυχία μας όσον αφορά τα ανθρώπινα δικαιώματα.
<P>
Πάντως σκοπεύουμε να συνεχίσουμε το διάλογο πάνω σε αυτά τα θέματα, γνωρίζοντας την ευαισθησία του Ευρωπαϊκού Κοινοβουλίου, από τη στιγμή που θα υπάρξει στην Τουρκία μία νέα κυβερνητική ομάδα.
<P>
Ο κ. Moorhouse ζήτησε από την Επιτροπή να στείλει μία ετήσια έκθεση για την κατάσταση των ανθρώπινων δικαιωμάτων και την εξέλιξη της δημοκρατικής διαδικασίας στην Τουρκία. Η ετήσια έκθεση θα σταλεί στο Ευρωπαϊκό Κοινοβούλιο τον Οκτώβριο.
<P>
Όσον αφορά τη Χιλή, η Επιτροπή συμφωνεί με τους βουλευτές ότι η περίπτωση του Καρμέλα Σόρια ήταν δολοφονία και με αυτό το σκεπτικό η ίδια η αντιπροσωπεία της Ευρωπαϊκής Επιτροπής στο Σαντιάγκο της Χιλής δραστηριοποιήθηκε για να ευαισθητοποιήσει τις εθνικές αρμόδιες αρχές. Πρέπει επίσης να σας πληροφορήσω, ακολουθώντας τη γραμμή του ψηφίσματος, ότι στις 5 Ιουνίου - μόλις πριν απο δύο εβδομάδες - έγινε ένα ειδικό διάβημα της Troika στο Σαντιάγκο της Χιλής, και εκφράσαμε στο Υπουργείο Εξωτερικών Υποθέσεων την ανάγκη να δοθεί με την περίπτωση αυτή ένα στοιχείο παραδειγματισμού για το τι πρέπει να είναι η απόδοση δικαιοσύνης και η επανεξέταση μίας περίπτωσης που, όπως είπα, πρόκειται για απλή και ξεκάθαρη δολοφονία.
<P>
Σχετικά με το Τσερνομπίλ και τη Λευκορωσία, η Επιτροπή πληροφορήθηκε για τους περιορισμούς που επέβαλε η κυβέρνηση της Λευκορωσίας στους ανεξάρτητους κυβερνητικούς οργανισμούς. Είναι γεγονότα που φυσικά πρέπει να μας κάνουν να ανησυχούμε, αλλά που πρέπει να αντιταχθούμε. Πράγματι, καμία κυβερνητική ενέργεια δεν πρέπει να επέμβει για τη διανομή ανθρωπιστικής βοήθειας στη Λευκορωσία ή σε οποιαδήποτε άλλη περιοχή.
<P>
Όμως η Επιτροπή επιθυμεί να μας ενημερώσει, όσον αφορά τα προγράμματα ενίσχυσης της Ευρωπαϊκής Ένωσης στη Λευκορωσία, ότι αυτά αναπτύχθηκαν ομαλά και τουλάχιστον οι μη κυβερνητικοί οργανισμοί που συνεργάζονται με την Ευρωπαϊκή Ένωση δεν μας ανέφεραν κανένα παράπονο, ούτε καμία παρέμβαση της κυβέρνησης της Λευκορωσίας. Τα ανθρώπινα δικαιώματα είναι άλλη υπόθεση. Στην προκειμένη περίπτωση η Επιτροπή εξέφρασε την άποψή της επί του θέματος στον Πρωθυπουργό, κ. Chygir τον Μάρτιο του 1996 και πρόσφατα στον Υπουργό Εξωτερικών, τον κ. Syanko. Την ίδια στιγμή και οι πρέσβεις των κρατών μελών έκαναν άλλο διπλωματικό διάβημα στις 13 Ιουνίου για να εκφράσουν τις ανησυχίες μας.
<P>
Η κατάσταση των ανθρωπίνων δικαιωμάτων στη Λευκορωσία, συμπεριλαμβανομένης της ελευθερίας του τύπου, θα συνεχίσει να είναι αντικείμενο προσοχής εκ μέρους της Επιτροπής σαν βάση για τη συνεχή αναθεώρηση της διμερούς συνεργασίας Ευρωπαϊκής Ένωσης - Λευκορωσίας.
<P>
Τέλος, στην περίπτωση της Κίνας. Το ζήτημα των ανθρωπίνων δικαιωμάτων στην Κίνα συζητήθηκε συστηματικά στον πολιτικό διάλογο με τη χώρα αυτή στην τελευταία συνάντηση στις 14 Ιουνίου στο Πεκίνο. Παρόλες τις ουσιαστικές μεταρρυθμίσεις, όπως η νέα νομοθεσία που τροποποιεί την κινεζική Ποινική Δικονομία, η κατάσταση των ανθρωπίνων δικαιωμάτων εξακολουθεί να αποτελεί αντικείμενο ανησυχίας για την Ευρωπαϊκή Ένωση και στα θέματα που αναφέρθηκαν στα ψηφίσματα βρίσκονται ακριβώς εκείνα που η Ευρωπαϊκή Ένωση θα συζητήσει με την Κίνα κατά προτεραιότητα. Η Επιτροπή θα ενημερώσει το Ευρωπαϊκό Κοινοβούλιο για την εξέλιξη των επαφών αργότερα.

<SPEAKER ID=138 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 17. 00.

<SPEAKER ID=139 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων προτάσεων ψηφίσματος:
<P>
Β4-0736/960 του κ. Bertens και της κ. Larive, εξ ονόματος της Ομάδας του ΦΙΛ, για τις πυρηνικές δοκιμές.-Β4-0768/96 της κ. Malone και της κ. D'Ancona, εξ ονόματος της Ομάδας του ΕΣΚ, για τη συνθήκη καθολκής απαγόρευσης των πυρηνικών δοκιμών και την Κίνα.-Β4-788/96 του κ. Dupuis και του κ. Mamθre, εξ ονόματος της Ομάδας της ΕΡΣ, για τις πυρηνικές δοκιμές στην Κίνα.-Β4-0805/96 του κ. Piquet και άλλων, εξ ονόματος της Ομάδας της ΕΕΑ-ΑρΠρΒΧ, για την τελευταία πυρηνική δοκιμή στην Κίνα και τις διαπραγματεύσεις σχετικά με τη συνθήκη απαγόρευσης των πυρηνικών δοκιμών.-Β4-0812/96 της κ. McKenna και άλλων, εξ ονόματος της Ομάδας των Πρασίνων, για τις πυρηνικές δοκιμές στην Κίνα και τις διαπραγματεύσεις σχετικά με τη συνθήκη καθολικής απαγόρευσης των πυρηνικών δοκιμών.-Β4-0830/96 του κ. Fabra Vallιs και Oostlander, εξ ονόματος της Ομάδας του ΕΛΚ, για τις πυρηνικές δοκιμές στην Κίνα.
<SPEAKER ID=140 LANGUAGE="NL" NAME="Bertens">
Πρόεδρε, ο χρόνος επείγει για την ολοκλήρωση των διαπραγματεύσεων για τη Συνθήκη Ολικής Απαγόρευσης των Πυρηνικών Δοκιμών. Οι διαπραγματεύσεις αυτές θα πρέπει να έχουν ολοκληρωθεί στο τέλος της επόμενης εβδομάδας διαφορετικά δεν μπορεί να πραγματοποιηθεί η τελετή της υπογραφής της Συνθήκης κατά την επόμενη Γενική Συνέλευση των Ηνωμένων Εθνών που θα συνέλθει το Σεπτέμβριο. Αυτή τη στιγμή γίνεται προσπάθεια για την επίτευξη συμβιβασμών όσον αφορά τους μηχανισμούς επικύρωσης και τις προϋποθέσεις για την έναρξη ισχύος της Συνθήκης. Η Κίνα συμφώνησε τελικά να δημιουργήσει τις δυνατότητες ώστε να μην χρειάζεται να πραγματοποιεί πλέον πυρηνικές δοκιμές για ειρηνικούς λόγους. Αυτό είναι κάτι, εν πάση περιπτώσει. Τα άσχημα νέα είναι, εν τω μεταξύ, ότι η Ινδία ανακοίνωσε σήμερα ότι δεν θα συμμετάσχει στην Συνθήκη Ολικής Απαγόρευσης των Πυρηνικών Δοκιμών. Η άσκηση διεθνούς πίεσης θα πρέπει να αναγκάσει την Ινδία να αλλάξει γνώμη. Επιπλέον, οι δύσκολες διαπραγματεύσεις υπονομεύονται συνεχώς από την πράξη. Η πρόσφατη κινεζική πυρηνική δοκιμή και η ανακοίνωση ότι το Σεπτέμβριο θα πραγματοποιηθεί ακόμα μια δοκιμή, αποτελεί ένα κτύπημα στο πρόσωπο των διαπραγματευτών.
<P>
Εξάλλου, κ. Πρόεδρε, η ανακοίνωση των Αμερικανών ότι θα αναστείλουν για το επόμενο έτος ορισμένες πυρηνικές δοκιμές που θα πραγματοποιούνταν φέτος, δεν είναι ιδιαίτερα ενθαρρυντική και υπονομεύει την αξιοπιστία της υπο υπογραφή Συνθήκης. Τόσο η Αμερική όσο και η Κίνα και η Ινδία θα πρέπει να αντιληφθούν ότι κατ' αυτόν τον τρόπο διακινδυνεύουν την κατάρρευση ολοκλήρου του οικοδομήματος του πυρηνικού αφοπλισμού.

<SPEAKER ID=141 LANGUAGE="EN" NAME="Malone">
Κύριε Πρόεδρε, θα θυμάστε ότι αυτήν ακριβώς την εποχή το περασμένο έτος είχε εκφραστεί παγκόσμια καταδίκη κατά των γαλλικών πυρηνικών δοκιμών και ότι αυτό το Κοινοβούλιο και αυτό το ημικύκλιο είπε στον Πρόεδρο Σιράκ με καθαρά λόγια το τι πίστευε για τις ενέργειες της κυβερνήσεώς του. Με στενοχωρεί αφάνταστα το γεγονός ότι η Λαϊκή Δημοκρατία της Κίνας εκτέλεσε πυρηνική δοκιμή ύστερα από την κατάληξη της Διασκέψεως για τη Μη Διάδοση των Πυρηνικών Όπλων.
<P>
Με την πρόταση ψηφίσματος η οποία βρίσκεται ενώπιόν μας σήμερα καλούμε την κινεζική κυβέρνηση να συμμορφωθεί με το μορατόριουμ που έχει εγκρίνει η διεθνής κοινότητα. Οι κινέζοι πρέπει να κατανοήσουν ότι η συνέχιση των πυρηνικών δοκιμών είναι ασυμβίβαστη με την υλοποίηση της Συνθήκης Απαγόρευσης των Πυρηνικών Δοκιμών. Η κινεζική κυβέρνηση επιμένει ότι θα πρέπει να της επιτραπεί να εκτελεί ειρηνικές πυρηνικές εκρήξεις ή ΕΠΕ. Το πρόγραμμα ΕΠΕ μπορεί να αποτελέσει μέρος προγράμματος πυρηνικής έρευνας και ανάπτυξης και η οργάνωση Greenpeace θεωρεί ότι ένας σημαντικός λόγος για την επιμονή της Κίνας στις ΕΠΕ προέρχεται από ενθάρρυνση επιστημόνων που ασχολούνται με οπλικά συστήματα τόσο στη Ρωσία όσο και στις Ηνωμένες Πολιτείες. Οι επιστήμονες αυτοί δεν είναι σε θέση να εκτελέσουν ΕΠΕ στις χώρες τους εξ αιτίας περιβαλλοντικών και οικονομικών λόγων.
<P>
Αναφορικά με την αιτιολογική παράγραφο Ε του συμβιβαστικού κειμένου θα ήθελα να τονίσω ότι εγώ δεν συμμετείχα στις διαπραγματεύσεις γι' αυτήν αλλά διερωτώμαι μήπως υπάρχει περίπτωση να συμφωνήσουμε σε κάποια αλλαγή διότι υπάρχει μια ανακρίβεια. Η πραγματικότητα είναι ότι η Κίνα προτείνει την επανεξέταση των ΕΠΕ σε διάσκεψη αναθεώρησης δέκα χρόνια μετά την έναρξη ισχύος της Συνθήκης Απαγόρευσης των Πυρηνικών Δοκιμών και ότι η διάσκεψη αυτή θα γίνει αυτομάτως εκτός εάν η πλειοψηφία των συμβαλλομένων μερών ψηφίσει κατά της διενέργειάς της. Θα ήταν άραγε δυνατόν να γίνει χωριστή ψηφοφορία για την αιτιολογική παράγραφο Ε;
<P>
Το περασμένο έτος είμασταν όλοι θορυβημένοι - όπως ήταν και εκατομμύρια άνθρωποι σ' ολόκληρο τον κόσμο - από τις επιπτώσεις των πυρηνικών δοκιμών στη Μουρουρόα του Νοτίου Ειρηνικού στην υγεία και στο περιβάλλον και τα περισσότερα Μέλη θα θυμούνται τη δημόσια ακρόαση που είχε γίνει εδώ στο Κοινοβούλιο και η οποία ασχολήθηκε εκτεταμένα με το αντικείμενο της δημόσιας υγείας και ασφάλειας. Δεν γνωρίζω και δεν έχω τα προσόντα για να εκφέρω γνώμη σχετικά με τις επιπτώσεις των πρόσφατων δοκιμών στους κατοίκους της περιοχής του Λοπ Νορ. Προφανώς όπως υπάρχουν αντίστοιχες ανησυχίες και το Κοινοβούλιο δικαιούται να τις εκφράζει. Ζητώ από όλα τα Μέλη να υποστηρίξουν την πρόταση ψηφίσματος.

<SPEAKER ID=142 LANGUAGE="FR" NAME="Dupuis">
Κύριε Πρόεδρε, κύριε Αντιπρόεδρε της Επιτροπής, αγαπητοί συνάδελφοι, τη στιγμή που το Κοινοβούλιό μας ετοιμάζεται να ψηφίσει αυτό το ψήφισμα που ζητάει από την Κίνα να θέσει τέρμα στις πυρηνικές δοκιμές της - και το οποίο ολόκληρη η Ομάδα μας, ασφαλώς, θα υποστηρίξει - αναζητώ μάταια, πρέπει να το διευκρινίσω, τους Fausto Bertinotti, Carlo Ripa di Meana και κομπανία, τους φίλους της Σοσιαλιστικής Ομάδας, τους φίλους της ενωτικής αριστεράς, του φίλους της Ομάδας των Πρασίνων, τους τόσο δραστήριους, τους τόσο αποφασισμένους πριν λίγους μόλις μήνες, όταν περιφρονώντας την πιο στοιχειώδη ευγένεια τα έβαλαν, με τρόπο που όλοι θυμούνται, με τον Πρόεδρο Σιράκ.
<P>
Αναζητώ τα πλακάτ τους, αναζητώ τα πανό τους και δε βλέπω τίποτε. Τα πυρηνικά της Λαϊκής Δημοκρατίας της Κίνας είναι μήπως ακίνδυνα ή εντελώς διαφορετικής φύσης;
<P>
(Χειροκροτήματα)

<SPEAKER ID=143 LANGUAGE="FR" NAME="Pailler">
Κύριε Πρόεδρε, μόνο μερικά δευτερόλεπτα για να πω στον αγαπητό μου συνάδελφο ότι μερικοί από την ευρωπαϊκή ενωτική αριστερά είμαστε παρόντες και μεταξύ αυτών κι εγώ. Βλέπω επίσης τους Πράσινους αλλά δε βλέπω τα πανό τους, ούτε τα πλακάτ τους.
<P>
Θεωρώ ότι αρχίζω εδώ την παρέμβασή μου αλλά έπρεπε ίσως να ανοίξω τα μάτια και τα αυτιά του φίλου μας, για να μπορέσει να το καταλάβει.
<P>
Αμέσως αφού ανακοίνωσε ότι θα εφαρμόσει, από το Σεπτέμβριο, ένα μορατόριο στις δοκιμές της, η Κίνα προέβη στις 8 Ιουνίου στην 44η υπόγεια πυρηνική δοκιμή της. Πρέπει να αναγνωρίσουμε ότι αυτό δεν είναι το καλύτερο μέσο για να ολοκληρωθούν αισίως οι διαπραγματεύσεις που διεξάγονται επί του παρόντος στη Γενεύη, σχετικά με τη συνθήκη για την απαγόρευση των πυρηνικών δοκιμών.
<P>
Εξ ονόματος της Ομάδας μου, συμπαρατάσσομαι με τη διεθνή διαμαρτυρία και καταδικάζω την κινεζική πυρηνική δοκιμή όπως καταδίκασα πρόσφατα τη σειρά δοκιμών της γαλλικής κυβέρνησης. Η απαγόρευση των πυρηνικών δοκιμών, ακόμη και στο εργαστήριο, συνιστά το πρώτο απαραίτητο βήμα στην οδό του αφοπλισμού, της μη διάδοσης και της εξάλειψης όλων των πυρηνικών όπλων και των όπλων μαζικής καταστροφής.
<P>
Η Ομάδα μας καλεί όλα τα μέρη που συμμετέχουν αυτή τη στιγμή στις διαπραγματεύσεις της Γενεύης - και ιδίως τα κράτη μέλη - να καταβάλλουν κάθε προσπάθεια προκειμένου να καταλήξουν οι διαπραγματεύσεις αυτές, πριν την οριακή ημερομηνία της 28ης Ιουνίου, σε μία συμφωνία που θα υιοθετεί τη μηδενική επιλογή, δηλαδή την απαγόρευση όλων των δοκιμών πυρηνικών όπλων ή κάθε άλλης πυρηνικής έκρηξης, η οποία θα συμπληρώνεται από ένα αποτελεσματικό σύστημα επαλήθευσης και ελέγχου σε διεθνές επίπεδο.
<P>
Εκφράζω λοιπόν την ικανοποίησή μου για το γεγονός ότι το συμβιβαστικό ψήφισμα περιέλαβε τα ουσιώδη στοιχεία των προτάσεων αυτών. Η έγκρισή του θα επιτρέψει να απευθύνουμε ένα σαφές μήνυμα στους διαπραγματευτές της Γενεύης και στη Γενική Συνέλευση των Ηνωμένων Εθνών προκειμένου να ανοίξει η προοπτική της απαγόρευσης των δοκιμών και της θέσπισης ενός αναγκαστικού χρονοδιαγράμματος των πυρηνικών αφοπλισμών, ενόψει της πλήρους εξάλειψης όλων των πυρηνικών όπλων.
<P>
Τέλος, θα ήθελα να πω στον κ. Dupuis ότι δεν έλαβα θεώρηση διαβατηρίου για να πάω στη διακυβερνητική Διάσκεψη Γυναικών στο Πεκίνο, ίσως επειδή πάρα πολύ συχνά, στο ημικύκλιο αυτό, καταφέρθηκα κατά της Κίνας. Επομένως, δε δέχομαι, ούτε εγώ ούτε η Ομάδα μου, κανένα μάθημα από εσάς.

<SPEAKER ID=144 LANGUAGE="FR" NAME="Aelvoet">
Κύριε Πρόεδρε, επιτρέψτε μου να απαντήσω προσωπικά στα κάπως προκλητικά λόγια του νεαρού συναδέλφου μας. Η Ομάδα μου διαδήλωσε με πανό και πλακάτ μπροστά στην πρεσβεία της Κίνας, επειδή οι δράσεις αυτές πρέπει να στοχεύουν την Κίνα. Εξάλλου, εάν ο Πρόεδρος της Κίνας εμφανιζόταν εδώ, θα ενεργούσαμε με τον ίδιο τρόπο και θα ευχόμουν ο κ. Dupuis να συμπαραταχθεί τότε μαζί μας.

<SPEAKER ID=145 NAME="Πρόεδρος">
Κυρία Aelvoet, φυσικά δεν επρόκειτο για προσωπικό ζήτημα αλλά μάλλον για ένα πολιτικό σχόλιο που αφορούσε την προηγούμενη παρέμβαση. Σε κάθε περίπτωση, για την ώρα, ο πρόεδρος της Κίνας δεν μπορεί να έρθει στο κοινοβούλιο ως προεδρεύων του Συμβουλίου. Νομίζω ότι αποκλείεται!

<SPEAKER ID=146 LANGUAGE="IT" NAME="Dell'Alba">
Κύριε Πρόεδρε, χάρη στη φρόνηση σας παραιτούμαι του χρόνου ομιλίας μου. Θα ήθελα μόνο να πω ότι σημειώνω τα λόγια της κ. Aelvoet, φυσικά και εγώ νομίζω ότι δεν επρόκειτο περί προσωπικού ζητήματος.

<SPEAKER ID=147 LANGUAGE="EN" NAME="McKenna">
Όσον αφορά εμένα προσωπικά, ο κ. Σιράκ άκουσε αυτά που του άξιζαν εδώ. Στην πραγματικότητα, εάν περνούσε ο λόγος μου, εγώ δεν θα τον άφηνα ούτε να μπει στο Κοινοβούλιο. Ποτέ δεν κρύψαμε τις απόψεις μας σχετικά με τις πυρηνικές δοκιμές.
<P>
Για να έρθω στο θέμα της Ολοκληρωμένης Συνθήκης Απαγόρευσης των Πυρηνικών Δοκιμών που βρίσκεται τώρα υπό διαπραγμάτευση στη Γενεύη: δεν θα πρέπει να υπάρξει κανένα παραθυράκι το οποίο να επιτρέπει σε οποιαδήποτε χώρα να διεξάγει πυρηνικές δοκιμές. Εάν η Συνθήκη δεν είναι αεροστεγής ορισμένες χώρες θα βρουν τρόπους για να εκτελούν πυρηνικές δοκιμές παρουσιάζοντας αυθαίρετα επιχειρήματα σχετικά με το ότι είναι τάχα απαραίτητες για τη διεθνή ειρήνη, όπως ακριβώς έκανε πέρσι ο κ. Σιράκ στη συζήτηση για τις γαλλικές δοκιμές της Μουρουρόα.
<P>
Αυτό που είπε η κ. Malone είναι πολύ σωστό: η αιτιολογική παράγραφος Ε είναι παραπλανητική. Από καιρό η Κίνα ζητεί την εξαίρεση από τη συνθήκη των ούτω πως αποκαλούμενων ειρηνικών πυρηνικών εκρήξεων. Η σύλληψη αυτή έχει την προέλευσή της το 1957 στις ΗΠΑ ως μέθοδος διερεύνησης της μη στρατιωτικής χρήσης πυρηνικών εκρήξεων. Η όλη ιδέα δεν είναι στην πραγματικότητα τίποτα παραπάνω από μια φάρσα καθόσο τα αποτελέσματα αυτών των «ειρηνικών» εκρήξεων μπορούν πολύ εύκολα να χρησιμοποιηθούν για την ανάπτυξη οπλικών συστημάτων. Η Ινδία, για παράδειγμα, ονόμασε την μόνη πυρηνική δοκιμή της ως «ειρηνική πυρηνική έκρηξη», αλλά ακόμη χρησιμοποιεί τα αποτελέσματά της για την ανάπτυξη του προγράμματος εξοπλισμών της.
<P>
Το άλλο λυπηρό γεγονός είναι ότι το Κοινοβούλιο αυτό δεν έχει στην πραγματικότητα το ηθικό ανάστημα για να καταδικάσει τις πυρηνικές δοκιμές κατόπιν της αποτυχίας μας στο όλο αντικείμενο των γαλλικών πυρηνικών δοκιμών και ούτε βέβαια και η Επιτροπή διαθέτει ηθικό ανάστημα διότι όταν είχε την ισχύ να κάνει κάτι κάθησε με σταυρωμένα τα χέρια και δεν έκανε τίποτα. Τα κράτη μέλη τα οποία επέτρεψαν στη Γαλλία να προχωρήσει με τις δοκιμές της έχουν όλα βρώμικα χέρια και έτσι δεν μπορούμε να μιλάμε εδώ για ηθικό ανάστημα.

<SPEAKER ID=148 NAME="Δημητρακόπουλος">
Κύριε Πρόεδρε, δεν υπάρχει αμφιβολία ότι οι πυρηνικές δοκιμές βρίσκονται σε αντίθεση με το πνεύμα και το γράμμα των Συνθηκών για τη μείωση των πυρηνικών εξοπλισμών, γιατί οι δοκιμές αυτές προάγουν την ποιοτική βελτίωση των πυρηνικών όπλων, ζήτημα που είναι σημαντικότερο και από την ποσοτική αύξηση και από τη γεωγραφική εξάπλωσή τους. Δεν υπάρχει, ακόμα, αμφιβολία ότι η Κίνα πρέπει αμέσως να σταματήσει τις πυρηνικές δοκιμές.
<P>
Τέλος, κύριε Πρόεδρε, δεν υπάρχει καμιά αμφιβολία ότι εμείς πρέπει να επιμένουμε προς την Κίνα προκειμένου να κάνει αυτό το οποίο ζητούσαμε και από τη Γαλλία να κάνει, δηλαδή να σταματήσουν αμέσως οι πυρηνικές δοκιμές, ώστε να μην υπάρχουν δύο μέτρα και δύο σταθμά στη θέση μας.

<SPEAKER ID=149 NAME="Marνn">
Κύριε Πρόεδρε, ευχαριστώ τους κυρίους βουλευτές που, μετά τις υπόγειες πυρηνικές δοκιμές στην έρημο Lop Nor της Κίνας, υπογράμμισαν στην πρόταση ψηφίσματός τους την σπουδαιότητα και το επείγον του θέματος της Συνθήκης Ολικής Απαγόρευσης των Πυρηνικών Δοκιμών. Μετά την έγκριση της παράτασης επ'αόριστον της Συνθήκης για τη Μη Διάδοση των Πυρηνικών Όπλων τον Μάιο του 1995, για την οποία η Ευρωπαϊκή Ένωση είχε ξεκινήσει μία διπλωματική δραστηριότητα δίχως προηγούμενο, υπάρχει ακόμα σήμερα μία νέα ευκαιρία στα πλαίσια του πολυμερούς πυρηνικού εξοπλισμού που, κατά τη γνώμη της Επιτροπής, δεν μπορούν να αγνοήσουν τα μέλη της διεθνούς κοινότητας.
<P>
Η υπογραφή της Συνθήκης για την Ολική Μη Διάδοση των Πυρηνικών Όπλων που περιλαμβάνει τη μηδενική επιλογή αποτελεί ουσιαστικά αντικείμενο της κοινής εξωτερικής πολιτικής και της πολιτικής ασφάλειας. Γι'αυτό η Επιτροπή τάχθηκε υπέρ της δήλωσης της Ευρωπαϊκής Ένωσης στις 22 Απριλίου του περασμένου χρόνου. Στη δήλωση αυτή υπογραμμίζεται η σπουδαιότητα να γίνουν διαπραγματεύσεις που θα επιτρέψουν την υπογραφή της Συνθήκης το φθινόπωρο, ακριβώς στην έναρξη της LI Γενικής Συνέλευσης των Ηνωμένων Εθνών. Είναι σκόπιμο επίσης η Συνθήκη να προσλάβει παγκόσμιο χαρακτήρα και να μπορεί να ελέγχεται πραγματικά η εφαρμογή της σε διεθνές επίπεδο.
<P>
Συνεπώς οι επόμενες οκτώ ημέρες είναι βασικές και είμαι σίγουρος πως όλα τα κράτη μέλη της Ευρωπαϊκής Ένωσης και τα συνδεδεμένα κράτη κάνουν μία προσπάθεια με σκοπό να γίνει συγκεκριμένη η ανάγκη υπογραφής της Συνθήκης Ολικής Μη Διάδοσης των Πυρηνικών Όπλων, στην επόμενη έναρξη της Γενικής Συνέλευσης των Ηνωμένων Εθνών, όπως ανέφερα προηγουμένως.

<SPEAKER ID=150 NAME="Πρόεδρος">
Η συζήτηση έληξε.
<P>
Η ψηφοφρία θα διεξαχθεί σήμερα, στις 17.30.

<SPEAKER ID=151 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Β4-0770/96 της κ. Sauquillo del Arco και άλλων, εξ ονόματος της Ομάδας του ΕΣΚ, για τη δολοφονία μελών ανθρωπιστικών οργανώσεων στο Μπουρούντι.-Β4-0779/96 της κ. Andrι-Lιonard και άλλων, εξ ονόματος της Ομάδας του ΦΙΛ, για το Μπουρούντι.-Β4-0786/96 του κ. Pradier, εξ ονόματος της Ομάδας της ΕΡΣ, για τη δολοφονία τριών μελών της Διεθνούς Επιτροπής του Ερυθρού Σταυρού στο Μπουρούντι.-Β4-0789/96 της κ. Baldi και άλλων, εξ ονόματος της Ομάδας Εευρ, για τη δολοφονία τριών εκπροσώπων της Διεθνούς Επιτροπής του Ερυθρού στο Μπουρούντι.-Β4-0798/96 του κ. Pettinari, εξ ονόματος της Ομάδας της ΕΕΑ-ΑρΠρΒΧ, για τη δολοφονία τριών εκπροσώπων της Διεθνούς Επιτροπής του Ερυθρού Σταυρού στο Μπουρούντι.-Β4-0821/96 της κ. Aelvoet και του κ. Telkδmper, εξ ονόματος της Ομάδας των Πρασίνων, για το Μπουρούντι.-Β4-0824/96 της κ. Gόnther και άλλων, εξ ονόματος της Ομάδας του ΕΛΚ, για την κατάσταση στο Μπουρούντι.
<SPEAKER ID=152 LANGUAGE="ES" NAME="Sauguillo Pιrez del Acro">
Κύριε Πρόεδρε, θα ήθελα καταρχήν να προτείνω μία προφορική τροπολογία στην πρόταση του κοινού ψηφίσματος. Πρόκειται για την προσθήκη στο τέλος του σημείου 5, του αιτήματος στην Επιτροπή να διατηρήσει το γραφείο αντιπροσωπείας της στο Μπουρούντι. Στην εβδομάδα που πέρασε από την κατάθεση του ψηφίσματος για τους θανάτους του ανθρωπιστικού προσωπικού στο Μπουρούντι μέχρι σήμερα, άλλοι 70 πολίτες - αυτή τη φορά hutus δολοφονήθηκαν. Όλοι οι θάνατοι έχουν την ίδια αξία. Όμως η δολοφονία τριών μελών της Διεθνούς Επιτροπής του Ερυθρού Σταυρού σημαδεύει μία ποιοτική αλλαγή στην κλιμάκωση της σύγκρουσης. Για πρώτη φορά έγινε επίθεση στη διεθνή παρουσία, που παίζει βασικό ρόλο στην αναχαίτιση της σύγκρουσης μέσα από την ανθρωπιστική βοήθεια.
<P>
Σε κάθε επεισόδιο αυτού του πολέμου, το Ευρωπαϊκό Κοινοβούλιο ενέκρινε και ένα ψήφισμα με συγκεκριμένες προτάσεις. Τώρα που πρόκειται να ψηφίσουμε άλλο ένα ψήφισμα θα πρέπει να αναρωτηθούμε για τη χρησιμότητα παρόμοιων πράξεων. Η πολιτική έχει νόημα μόνο αν περνά στην πρακτική και όχι αν παραμένει ένας επαναλαμβανόμενος λόγος κάθε φορά λιγότερο επιθετικός.
<P>
Θα πρέπει επίσης να ειπωθεί πως μία επίμονη αντίφαση ανάμεσα στις προτάσεις μας και τα αποτελέσματα που έχουμε, φέρνει το ανθρώπινο δράμα, στην προκειμένη περίπτωση για τον πληθυσμό του Μπουρούντι, αλλά και μας κάνει να αναρωτηθούμε για την ίδια μας τη λειτουργία και την αποτελεσματικότητα του Ευρωπαϊκού Κοινοβουλίου.
<P>
Στο Μπουρούντι θα επιτευχθεί η ειρήνη μόνο αν επιτευχθεί η διεθνής συναίνεση για το αποτελεσματικό εμπάργκο όπλων με κυρώσεις για όσους δεν το τηρούν, αν γίνεται έλεγχος του αφοπλισμού όλων των πλευρών που εμπλέκονται, των πολιτοφυλακών και των ενόπλων δυνάμεων; και να επισπευσθούν οι επίσημες διαπραγματεύσεις υπό την επίβλεψη μιας διεθνούς αρχής και παρουσία παρατηρητών.
<P>
Οι διαπραγματεύσεις αυτές θα πρέπει να επιφέρουν τη μεταρρύθμιση του στρατού και της αστυνομίας, τη λύση στο πρόβλημα των προσφύγων και των εκτοπισμένων υπό διεθνή έλεγχο, την εφαρμογή ενός αποτελεσματικού δικαστικού συστήματος και τη θέσπιση ενός συστήματος προστασίας της ανθρωπιστικής βοήθειας και του προσωπικού της. Όμως ούτε η Επιτροπή, ούτε το Συμβούλιο, ούτε τα κράτη μέλη της Ευρωπαϊκής Ένωσης ξεχωριστά, έθεσαν τα μέσα για να εφαρμοστούν τα μέτρα αυτά ώστε να πραγματοποιηθεί η ειρήνη στο Μπουρούντι.
<P>
Γι άλλη μια φορά κάνουμε την καταγγελία, όμως θέλουμε να καταγγείλουμε και την παράλειψη για τη μη εφαρμογή των μέτρων αυτών.

<SPEAKER ID=153 LANGUAGE="FR" NAME="Pradier">
Κυριε Πρόεδρε, μπροστά σε όσα συμβαίνουν στο Μπουρούντι εδώ και πολλούς μήνες, είμαστε πράγματι διχασμένοι ανάμεσα στον πειρασμό της κάπως θλιμμένης παραίτησης και στη θέληση να επιβάλουμε τη σιωπή στα όπλα και σε εκείνους που τα υπηρετούν.
<P>
Στην ίδια αυτή αίθουσα δεκάδες κείμενα, λιγότερο ή περισσότερο έντονα, δηλώσεις κάθε είδους, τόνοι χαρτιού, εκατόλιτρα μελάνης καταναλώθηκαν, και ωστόσο οι σφαγές συνεχίζονται στο Μπουρούντι, προκαλώντας πολλές εκατοντάδες θύματα κάθε βδομάδα.
<P>
Αντί να θεωρήσουμε ότι είμαστε αθώοι, κύριε Πρόεδρε, πρέπει να παραδεχθούμε ότι έχουμε μερίδιο της ευθύνης για τα γεμάτα πτώματα φορτηγά που θα τροφοδοτήσουν τους κοινούς τάφους της χώρας αυτής. Και σήμερα μάλιστα, που η Διεθνής Επιτροπή του Ερυθρού Σταυρού, οι εξειδικευμένοι οργανισμοί των Ηνωμένων Εθνών όπως το PAM, το CNUD, η ΠΟΥ φεύγουν, που οι ίδιες οι μη κυβερνητικές οργανώσεις φεύγουν, εμείς, η Ευρωπαϊκή 'Ενωση μπορούμε να επιχειρήσουμε τουλάχιστον δύο χειρονομίες. Η πρώτη είναι να μείνουμε επιτόπου, η δεύτερη είναι να διατηρήσουμε στα σύνορα μία ένοπλη δύναμη ταχείας επέμβασης, ικανή να αναπτυχθεί σε μερικές ώρες.

<SPEAKER ID=154 LANGUAGE="FR" NAME="Andrι-Lιonard">
Κύριε Πρόεδρε, είμαι κι εγώ τρομαγμένη από τη σταθερή επιδείνωση της κατάστασης στο Μπουρούντι. Αδιέξοδο των αποστολών μεσολάβησης που πραγματοποιούν οι κ. Nyerere και Ajello, λόγω της δυσπιστίας μεταξύ των διαφόρων μερών, και ιδίως της στάσης των εξτρεμιστών· κλείσιμο των βελγικών και γαλλικών σχολείων στη Μπουγιουμπούρα· διακοπή της γαλλικής συνεργασίας στο στρατιωτικό και πολιτικό επίπεδο· διακοπή των δραστηριοτήτων ορισμένων ΜΚΟ· εθνικός πολιτικός διάλογος σε νεκρό σημείο, κλιμάκωση της βίας στην ενδοχώρα· βιαιοπραγίες του στρατού, ας μη φοβόμαστε τις λέξεις, κύριε Πρόεδρε, εις βάρος των αμάχων.
<P>
Ωστόσο δε λείπουν οι διεθνείς διπλωματικές πρωτοβουλίες που εργάζονται για την επαναφορά της ειρήνης. Αλλά το αίσθημα που έχουμε είναι ότι υπάρχουν τα υπέρ και τα κατά για κάθε μία από αυτές, σε τέτοιο βαθμό που επικρατεί τελικά το στάτους κβο για όλες. Η αδιαλλαξία των μεν και των δε είναι επικίνδυνη, επειδή υπάρχει κίνδυνος να βυθίσει τη χώρα στην απελπισία, ανοίγοντας την πόρτα στους διακανονισμούς λογαριασμών. Αυτό επιθυμούν, εδώ και πολύ καιρό ήδη, οι εξτρεμιστές που γίνονται κάθε μέρα όλο και πιο ανεξέλεγκτοι.
<P>
Λοιπόν, κύριε Πρόεδρε, πότε θα επιβληθεί εμπάργκο στα όπλα;

<SPEAKER ID=155 LANGUAGE="NL" NAME="Aelvoet">
Πρόεδρε, συνάδελφοι, εάν υπάρχει κάποιο θέμα στο οποίο έχω την εντύπωση ότι ειπώθηκε ότι είχε να ειπωθεί και συχνά μάλιστα, αλλά δεν συνέβη τίποτα, τότε το θέμα αυτό είναι η κατάσταση στο Μπουρούντι. Έχουμε εμπλακεί πλήρως σε ένα είδος εμφυλίου πολέμου όπου αδίκως γίνεται λόγος για ακραίες ομάδες επειδή είναι γενικώς γνωστό ότι εν προκειμένω είναι αναμειγμένος και ο στρατός του Μπουρούντι. Την προηγούμενη Παρασκευή δέχθηκα μια αντιπροσωπεία βουλευτών από το Μπουρούντι. Μου διαβίβασαν ένα πλήρη κατάλογο από δολοφονίες στην περιοχή μιας συγκεκριμένης επισκοπής, της επισκοπής Muinga, από τον οποίο εξάγεται σαφές το συμπέρασμα ότι στις μισές από τις περιπτώσεις υπεύθυνος ήταν ο στρατός. Εάν σε αυτό προστεθεί το γεγονός ότι έγινε γνωστό ότι τα τρία μέλη του Ερυθρού Σταυρού, που αποτέλεσαν αιτία για την παρούσα συζήτηση, οι τρεις αυτοί συνεργάτες του Ερυθρού Σταυρού, δολοφονήθηκαν από το στρατό του Μπουρούντι, τότε μπορεί να εξαχθεί το συμπέρασμα ότι εγκλήματα δεν διαπράττουν μόνο οι ακραίες ομάδες. Αυτό είναι το θεμελιώδες πολιτικό πρόβλημα το οποίο αντιμετωπίζουμε. Όσον αφορά αυτό το πρόβλημα θα πρέπει να αναφερθούν δύο πράγματα.
<P>
Πρώτον, ότι ο πολιτικός διάλογος τον οποίο δρομολόγησε ο Nyerere, βρίσκεται αυτή τη στιγμή μπροστά σε αδιέξοδο στην Τανζανία μετά από την άρνηση της UPRONA να υπογράψει την επιτευχθείσα συμφωνία, με αποτέλεσμα κατ' αυτόν τον τρόπο το πολιτικό θέμα να μην επιλυθεί. Δεύτερον, θα πρέπει να επισημανθεί ότι αυτή τη στιγμή όλοι οι διεθνείς οργανισμοί προετοιμάζονται να αποσυρθούν, συμπεριλαμβανομένης της αντιπροσωπείας της Ευρωπαϊκής Επιτροπής. Όσον αφορά αυτή την τελευταία, ζητώ με έμφαση να ζητηθεί από τα άτομα αυτά να παραμείνουν εκεί, με τη συγκατάθεσή τους και με επαρκή προστασία. Επιπλέον φρονώ ότι στην περίπτωση αυτή είναι αναπόφευκτη η δημιουργία μιας διεθνούς δύναμης επέμβασης στην εν λόγω περιοχή προκειμένου αυτή να μπορέσει να επέμβει σε περίπτωση που η κατάσταση επιδεινωθεί περαιτέρω. Ο κίνδυνος αυτός είναι υπαρκτός και κανείς δεν μπορεί να κάνει ότι δεν τον βλέπει.

<SPEAKER ID=156 LANGUAGE="IT" NAME="Pettinari">
Κύριε Πρόεδρε, η καταγγελία του κλίματος βίας που υπάρχει στο Μπουρούντι έχει ήδη γίνει με τον κατάλληλο τρόπο από τους κκ. συναδέλφους. Περιορίζομαι συνεπώς σε μία ερώτηση που απευθύνω στην Επιτροπή, μία διευκρινιστική ερώτηση που αφορά τη διαπίστωση ότι κατά τις τελευταίες ημέρες, τις τελευταίες εβδομάδες η βία άρχισε πάλι να πλήττει τις ανθρωπιστικές οργανώσεις που δρουν στο Μπουρούντι.
<P>
Είναι κατά τη γνώμη μου σαφές ότι πλήττοντας τις εν λόγω οργανώσεις, οι πιο βίαιες πλευρές θέλουν να βγάλουν από τη μέση ένα από τα λίγα εναπομείναντα όργανα από εκείνους που επιδιώκουν σήμερα στο Μπουρούντι την ειρήνη και την πολιτισμένη συμβίωση. Ερωτώ συνεπώς, με ποιο τρόπο και εάν η Ευρωπαϊκή Ένωση προσπαθεί να αποφύγει την εγκατάλειψη του Μπουρούντι εκ μέρους αυτών των οργανώσεων. Θεωρώ εξάλλου πολύ σημαντικό να επαναβεβαιωθεί η πλήρης υποστήριξη της συνέχισης αυτής της ανθρωπιστικής παρουσίας, που θα πρέπει να αναπτυχθεί με δύο τρόπους, εξασφαλίζοντας πριν από όλα ότι η ευρωπαϊκή βοήθεια θα συνεχίσει να φθάνει απευθείας στους πληθυσμούς, και επαγρυπνώντας ώστε να υπάρχει η κατάλληλη προστασία του προσωπικού των ανθρωπιστικών οργανώσεων. Πιστεύω ότι η Επιτροπή μπορεί να κάνει και περαιτέρω βήματα για να εξασφαλίσει μεγαλύτερη προστασία.

<SPEAKER ID=157 LANGUAGE="DE" NAME="Gόnther">
Κύριε Πρόεδρε, κύριε Επίτροπε, αγαπητοί κυρίες και κύριοι συνάδελφοι, μ' αυτό το κοινό ψήφισμα ζητάμε τρία πράγματα: Τη συγκρότηση μιας διεθνούς δύναμης, την απεριόριστη εμμονή στο σχέδιο δράσης του Carcassone και την ενίσχυση στην αποκατάσταση της λειτουργίας ενός αποτελεσματικού συστήματος δικαιοσύνης.
<P>
Θα ήθελα σ' αυτά να προσθέσω και μερικά ακόμη ερωτήματα. Τι έγινε με τα αιτήματά μας για τη διάλυση των ομάδων που οπλοφορούσαν; Τι έγινε με το αίτημα για την υποστήριξη του ΟΑΕ, ώστε να μπορέσει αυτός να εφαρμόσει ένα σφαιρικό σχέδιο δράσης; Τι έγινε με το αίτημά μας για την ποινική δίωξη των δραστών και την παροχή βοήθειας για την αποκατάσταση της νομικής ασφάλειας; Τι έγινε με την αποστολή ειδικών επί θεμάτων ανθρωπίνων δικαιωμάτων υπό την αιγίδα του Ύπατου Aρμοστή των Hνωμένων Eθνών για τους Πρόσφυγες; Τι έγινε λ.χ. με το αίτημά μας να ασκήσουμε κάποια πίεση στο Συμβούλιο Ασφαλείας, ώστε εδώ να κρατήσουμε σε απόσταση τα αντιμαχόμενα μέρη. Το αίτημα αυτό το προβάλαμε τον περασμένο μήνα. Τι έγινε με το αίτημα του Κοινοβουλίου, να επεξεργαστούν το Συμβούλιο και τα κράτη μέλη σχέδια έκτακτης ανάγκης για την περίπτωση που θα κλιμακωθεί η βία, και να καθοριστούν ζώνες ασφαλείας για την προστασία του άμαχου πληθυσμού; Κι αυτό το ζητήσαμε τον Μάιο του τρέχοντος έτους. Τι έγινε με το αίτημά μας να υποστηριχθεί ο ειδικός μεσολαβητής του ΟΗΕ, για τη σύγκληση περιφερειακών διασκέψεων για την ειρήνη και την ασφάλεια, ή να διατεθεί μια μεγάλης έκτασης οικονομική άμεση βοήθεια για σταθεροποίηση του κράτους του Μπουρούντι, πριν εμφανιστεί αυτή η κλιμάκωση; Τι έγινε με το κείμενο που ενέκρινε το Συμβούλιο πέρυσι το Δεκέμβριο, σχετικά με την προληπτική διπλωματία; Τι έγιναν τα μέτρα που είχαμε ζητήσει για την προστασία του προσωπικού που προσφέρει ανθρωπιστική βοήθεια και τι θα γίνει με τα σημερινά μας αιτήματα;
<P>
(Χειροκροτήματα)

<SPEAKER ID=158 LANGUAGE="IT" NAME="Caccavale">
Κύριε Πρόεδρε, όταν ξέσπασαν οι σφαγές στη Ρουάντα πριν από λίγα χρόνια, ορισμένοι είπαν ότι η Ευρώπη ήταν ανέτοιμη, ότι δεν είχαμε αντιληφθεί, πράγματι, το σοβαρό κίνδυνο που διέτρεχε η περιοχή των Μεγάλων Λιμνών. Σήμερα, για το Μπουρούντι κανείς δεν μπορεί να το πει: κανείς δεν μπορεί να ισχυρισθεί ότι δεν είχαμε αντιληφθεί τον κίνδυνο που απειλούσε αυτή την περιοχή που βασανίζεται από εθνικές αντιπαλότητες, από προαιώνια μίση, τα οποία κατέληξαν σε απίστευτες, τερατώδεις σφαγές, που όμοιες δεν είχαν γίνει σε αυτή την περιοχή τα τελευταία χρόνια.
<P>
Το τελευταίο επεισόδιο που έγινε γνωστό πλήττει ιδιαίτερα τον Ερυθρό Σταυρό με τη δολοφονία των τριών εκπροσώπων του, αλλά συνεχίζει να πλήττεται και ο άμαχος πληθυσμός του Μπουρούντι με ληστρικές ενέργειες και καθημερινές βιαιότητες, γεγονότα εμπρός στα οποία δεν θα πρέπει να μείνουμε αδρανείς. Νομίζω ότι χρειάζεται, τώρα, μία σαφής επέμβαση: ζητώ από την Επιτροπή να αναλάβει μία πρωτοβουλία ώστε μία διεθνής δύναμη να είναι έτοιμη ανά πάσα στιγμή να επέμβει ακόμη και στρατιωτικά στο Μπουρούντι και με μία σφαιρική δράση η Ευρωπαϊκή Ένωση να εφαρμόσει μία αποτελεσματική κοινή πολιτική στην εν λόγω περιοχή.

<SPEAKER ID=159 LANGUAGE="NL" NAME="Bertens">
Κύριε Πρόεδρε, σήμερα οφείλουμε να διαπιστώσουμε ότι χάθηκε μια ευκαιρία να αποφευχθεί η περαιτέρω επιδείνωση μιας διαμάχης με την άσκηση μιας ενεργούς, προληπτικής διπλωματίας. Η αιματοχυσία που έλαβε χώρα στο Μπουρούντι με θύματα μέλη του Ερυθρού Σταυρού και άλλων ΜΚΟ, κάνει αισθητές τις επιπτώσεις αυτού του γεγονότος. Πόσο ακόμα νομίζει η διεθνής κοινότητα ότι θα μπορέσουν οι ΜΚΟ να συνεχίσουν τη χορήγηση ανθρωπιστικής βοήθειας εάν εξακολουθούν να αποτελούν το στόχο διαφόρων ομάδων και μεμονωμένων ατόμων; Πότε επιτέλους θα αποφασίσουμε να αναλάβουμε την ευθύνη μας; Είναι ως να ομιλούμε σε κωφούς όταν ζητούμε την εφαρμογή του προγράμματος δράσης του Carcassonne. Ο σχηματισμός μιας διεθνής στρατιωτικής ομάδας για το Μπουρούντι, δεν έχει ακόμη αρχίσει. Τα γεγονότα της Σρεμπρένιτσα δεν πρέπει να έχουν ως συνέπεια να μην επιθυμούμε πλέον να συμμετάσχουμε σε ειρηνικές αποστολές υπό την αιγίδα του ΟΗΕ. Πρέπει να αναλάβουμε τις ευθύνες μας ακόμη και αν αυτές περιορίζονταν στη χορήγηση βοήθειας και την εκπαίδευση μιας αφρικανικής στρατιωτικής δύναμης. Παράλληλα θα πρέπει να συνεχίσουμε να ενεργούμε στο πολιτικό μέτωπο. Οι προσπάθειες του Nyerere, όπως ήδη υποστηρίχθηκε, καθώς και του Ευρωπαίου ειδικού αντιπροσώπου, είναι ιδιαίτερα ευπρόσδεκτες.

<SPEAKER ID=160 LANGUAGE="NL" NAME="Van der Waal">
Κυρίε Πρόεδρε, ο πόλεμος μεταξύ των φυλών των Χούτου και των Τούτσι κλιμακώνεται εκ νέου, αλλά τώρα στο Μπουρούντι. Στη χώρα αυτή τα ακραία στοιχεία έχουν αναλάβει τα ηνία. Ο στρατός των Τούτσι έχασε τον έλεγχο στην ύπαιθρο και διάφορες ομάδες ανταρτών των Χούτου πραγματοποιούν ολοένα και πιο συχνά επιθέσεις σε διάφορες περιοχές. Επιπλέον, ο εμφύλιος πόλεμος λαμβάνει ολοένα και περισσότερο περιφερειακή μορφή.
<P>
Θα πρέπει επίσης να επισημανθεί ο ιδιαίτερα αμφίβολος ρόλος τον οποίο διαδραματίζει ο πρόεδρος Μομπούτου του Ζα?ρ. Δηλώνει μεν ότι υποστηρίζει την επιστροφή των προσφύγων από τη Ρουάντα και το Μπουρούντι στις πατρίδες τους, αλλά ουσιαστικά αυτός υποστηρίζει τους αντάρτες Χούτου. Υπάρχουν ακόμη ενδείξεις ότι ο στρατός του Ζα?ρ βοηθεί τους Χούτου στις επιχειρήσεις εθνοτικής κάθαρσης. Σημαντικό ρόλο στον εθνοτικό αυτό πόλεμο διαδραματίζουν και τα μέσα μαζικής ενημέρωσης. Γίνεται μάλιστα λόγος για Τύπο που υποστηρίζει τους Χούτου και Τύπο που υποστηρίζει τους Τούτσι.
<P>
Την προηγούμενη φορά που συζητήθηκε ο πόλεμος στην περιοχή των μεγάλων λιμνών, ζητήθηκε να πραγματοποιηθεί μια περιφερειακή διάσκεψη. Το διάστημα αυτό έχει τώρα περάσει. Βασική προτεραιότητα τώρα πρέπει να είναι ο τερματισμός της αιματοχυσίας. Για αυτό το λόγο είναι επιτακτική μια διεθνής επέμβαση στο Μπουρούντι. Το ερώτημα που τίθεται όμως είναι ότι εάν η επέμβαση αυτή περιοριστεί στο Μπουρούντι, τότε ο πόλεμος απλώς θα μεταφερθεί στις γειτονικές χώρες Ρουάντα και Ζα?ρ.
<P>
Το μεγάλο ερώτημα που τίθεται είναι ποια χώρα θα αναλάβει την πρωτοβουλία σε μια τέτοια επέμβαση στην περιοχή των Μεγάλων Λιμνών. Οι Ηνωμένες Πολιτείες, μετά την πρόσφατη επέμβασή τους στη Σομαλία, κατέστησαν ήδη γνωστό ότι είναι διατεθειμένες να διαθέσουν υλική βοήθεια, αλλά όχι και στρατεύματα. Υπάρχουν επίσης αμφιβολίες κατά πόσο η Γαλλία θα αναλάβει την ηγεσία σε μια τέτοια περίπτωση δεδομένου ότι η χώρα αυτή είναι στενά αναμιγμένη με τα διάφορα εμπόλεμα μέρη της περιοχής.
<P>
Για αυτό το λόγο φαίνεται ότι είναι δικαιολογημένος ο φόβος ότι οι αντιρρήσεις ενάντια σε μια τέτοια επέμβαση θα αρθούν μόνο όταν λάβει χώρα μια καταστροφή όπως εκείνη στην Ρουάντα. Όμως τότε θα είναι για χιλιάδες ανθρώπους πολύ αργά.

<SPEAKER ID=161 NAME="Marνn">
Κύριε Πρόεδρε, η Επιτροπή λυπάται βαθειά για τη δολοφονία των τριών συνεργατών του Ερυθρού Σταυρού και για τις απειλές εναντίον των συναδέλφων τους που έγιναν πρόσφατα στο Μπουρούντι. Πρόκειται για μία τραγική μαρτυρία στα πλαίσια μιας κατάστασης ασφάλειας που χειροτερεύει με ταχύτητα. Από την άλλη, αυτό δείχνει τον κίνδυνο που διατρέχει το προσωπικό που εργάζεται αυτή τη στιγμή στα προγράμματα βοήθειας στο Μπουρούντι που, κατά τη γνώμη μας, έχει φτάσει σε ένα επίπεδο μη αποδεκτό.
<P>
Γι'αυτό η Επιτροπή, σε στενή συνεργασία με τα κράτη μέλη της, αποφάσισε να εκκενώσει από το Μπουρούντι τις οικογένειες και το προσωπικό που δεν θεωρείται απαραίτητο. Όμως η Επιτροπή εξακολουθεί να βρίσκεται επιτόπου και να υποστηρίζει τις προσπάθειες επαναφοράς της ειρήνης και της σταθερότητας στην περιοχή και ιδιαίτερα στο Μπουρούντι. Το Μπουρούντι επισκέφθησαν αποστολές της Troika , έγιναν πολλά διπλωματικά διαβήματα και τόσο η Ένωση όσο και το Ευρωπαϊκό Κοινοβούλιο παρουσίασαν διαφορετικά ψηφίσματα.
<P>
Η Ευρωπαϊκή Ένωση προσπαθεί να παίξει ενεργό ρόλο στις προσπάθειες αυτές και το δείχνει ξεκάθαρα η εκλογή του κ. Aldo Ajello σαν ειδικού απεσταλμένου της Ευρωπαϊκής Ένωσης στην περιοχή. Ο κ. Ajello αναγνωρίζεται ήδη σαν ένας πολύτιμος συνεργάτης στις προσπάθειες για την ειρήνη. Η αποστολή του είναι να υποστηρίξει τις διεξαγόμενες δραστηριότητες - ιδιαιτέρως του πρώην Προέδρου Nyerere - και να προωθήσει μία περιφερειακή διάσκεψη υπό την αιγίδα του OUA και του ΟΗΕ. Σε όλες αυτές τις πολιτικές και διπλωματικές πρωτοβουλίες, το μήνυμα ήταν το ίδιο: πρέπει να σταματήσει αμέσως η βία; πρέπει να αρχίσει ένας διάλογος εθνικού συμβιβασμού; δεν γίνεται να υπάρξει στρατιωτική λύση; η ειρήνη και η σταθερότητα στο Μπουρούντι - και σε όλη την περιοχή - θα επέλθουν μόνο στο τραπέζι των διαπραγματεύσεων.
<P>
Εναποθέτουμε μεγάλες ελπίδες στις εγκωμιαστικές προσπάθειες του πρώην Προέδρου Nyerere για να φέρει - να επαναφέρει - τις συγκρουόμενες πλευρές γύρω απο το τραπέζι των διαπραγματεύσεων στην Τανζανία. Η Επιτροπή, από τη μεριά της, έκανε τα πάντα για να στηρίξει αυτή την πρωτοβουλία καθώς και των άλλων εξεχουσών προσωπικοτήτων που προσφέρουν το ταλέντο και την εμπειρία τους στην ανεύρεση μιας ειρηνευτικής διευθέτησης των συγκρούσεων της περιοχής. Από την αρχή της κρίσης στην περιοχή των Μεγάλων Λιμνών ο κοινοτικός προϋπολογισμός χορήγησε πάνω από 700 εκατ. δολάρια ΗΠΑ σε ανθρωπιστική βοήθεια και έργα ανασυγκρότησης. Ακόμα υπάρχουν διαθέσιμα σημαντικά ποσά που η Επιτροπή θα ήταν διατεθειμένη να ενεργοποιήσει εφόσον το επιτρέπει η πολιτική κατάσταση των ανθρωπίνων δικαιωμάτων και ασφάλειας.

<SPEAKER ID=162 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<CHAPTER ID=7>
Ψηφοφορίες
<SPEAKER ID=163 NAME="Newman">
Κύριε Πρόεδρε, στην αγγλική μετάφραση της Τροπολογίας Αριθ. 4 του κ. Pex υπάρχει ένα πρόβλημα. Θα μπορούσατε να ζητήσετε από τον συντάκτη της τροπολογίας να εξηγήσει τη φράση «αβάσιμες αιτιολογίες». Η φράση αυτή δεν έχει νόημα στα αγγλικά.

<SPEAKER ID=164 LANGUAGE="NL" NAME="Oomen-Ruijten">
Κύριε Πρόεδρε, ο κ. Pex μου ανέθεσε να δηλώσω ότι το πρωτότυπο κείμενο του ψηφίσματος είναι το ολλανδικό κείμενο και το ολλανδικό κείμενο δεν μπορεί δυστυχώς να το διαβάσει ο πρόεδρος της Επιτροπής Αναφορών, όμως αυτό είναι σαφέστατο.

<SPEAKER ID=165 LANGUAGE="EN" NAME="Ahern">
Κύριε Πρόεδρε, διαφωνώ με την τροπολογία αυτή. Δεν στέκεται στην αγγλική γλώσσα και αντιβαίνει στη Συνθήκη. Δεν μπορούμε να αποδεχθούμε την τροπολογία αυτή υπό την παρούσα μορφή της. Ο κ. Pex το γνωρίζει και το παραδέχθηκε σε συζήτηση μαζί μου.
<P>
(Το Σώμα εγκρίνει την πρόταση ψηφίσματος)

<SPEAKER ID=166 LANGUAGE="FI" NAME="Hautala">
Αξιότιμε κύριε Πρόεδρε, κατ' αρχάς θα ήθελα να συγχαρώ τον Ευρωπαίο Διαμεσολαβητή για το ιδιαίτερα επιτυχές έργο του κατά την διάρκεια του πρώτου έτους της θητείας του. Μία από τις βασικότερες υποχρεώσεις του διαμεσολαβητού του Ευρωπαϊκού Κοινοβουλίου είναι να προωθεί, σε συνεργασία με άλλες πλευρές, το θεσμό του Πολίτη της ΕΕ. Ο θεσμός αυτός βρίσκεται ακόμη σε νηπιακή κατάσταση, αλλά υπάρχουν οι προϋποθέσεις για την ανάπτυξή του.
<P>
Το γεγονός ότι ο διαμεσολαβητής κύριος Σόντερμαν καταβάλλει προσπάθειες για την προώθηση της τόσο βασικής για τους πολίτες διαφάνειας στην Ευρωπαϊκή Ένωση, είναι ιδιαιτέρως ενθαρρυντικό. Η διαφάνεια αποτελεί ένα από τα θεμέλια της δημοκρατίας, γεγονός το οποίο οδήγησε τον κ. Σόντερμαν να απευθυνθεί στα θεσμικά όργανα της Ένωσης και να τα καλέσει να του παράσχουν πληροφορίες σχετικά με τις διαδικασίες που πρέπει να ακολουθήσουν οι πολίτες προκειμένου να επιτύχουν να τους παραδοθούν, προς εξέταση, έγγραφα τα οποία βρίσκονται υπό την κατοχή των εν λόγω οργάνων. Ελπίζω ότι οι ενέργειες αυτές του διαμεσολαβητού θα επιταχύνουν τις μεταρρυθμίσεις που αποβλέπουν στην αύξηση της διαφάνειας και του ανοικτού χαρακτήρα των διαδικασιών στην Ευρωπαϊκή Ένωση.
<P>
Οι εξουσίες του διαμεσολαβητού είναι άρρηκτα συνδεδεμένες με την πραγματική συνταγματική θέση των πολιτών στην Ευρωπαϊκή Ένωση, γεγονός το οποίο με κάνει να πιστεύω ότι εάν ο θεσμός του διαμεσολαβητού εδραιωθεί, θα έχουν, πλέον δημιουργηθεί οι προϋποθέσεις για την διεύρυνση των θεμελιωδών δικαιωμάτων των πολιτών της Κοινότητας. Ως επακόλουθο της διεύρυνσης αυτής, αναμένεται να αυξηθούν και οι εξουσίες του Ευρωπαίου Διαμεσολαβητού μέχρι του επιθυμητού σημείου.
<P>
Συνεπώς, ο ρόλος τον οποίο διαδραματίζει ο Ευρωπαίος Διαμεσολαβητής, είναι ιδιαίτερα βασικός όσον αφορά την εξέλιξη της Κοινότητας σε μία Ευρώπη η οποία θα ανήκει πραγματικά στους πολίτες της.

<SPEAKER ID=167 NAME="Krarup">
Ο θεσμός του Ευρωπαίου διαμεσολαβητή έχει τόσο θετικές όσο και αρνητικές πλευρές. Το ίδιο ισχύει και για την έκθεση του κ. Jakob Sφderman.
<P>
Μία από τις θετικές πλευρές είναι ότι κάθε σύστημα υποβολής καταγγελιών μπορεί να συμβάλει στην προώθηση της «δεινοπαθούσας» νομικής ασφάλειας. Από τις διάφορες γνώμες που εκφράστηκαν σχετικά με τον κ. Sφdeman προκύπτει ότι είναι σοβαρός νομικός, που σε πολλές περιπτώσεις επέπληξε το Συμβούλιο και την Επιτροπή, ιδίως στο θέμα της διαφάνειας.
<P>
Από την άλλη πλευρά, η δημιουργία του θεσμού του Ευρωπαίου διαμεσολαβητή, βάσει του άρθρου 138ε της Συνθήκης για την ΕΕ, αποτελεί πρωτοβουλία με σαφή ομοσπονδιακό χαρακτήρα, που έχει ως στόχο να προσδώσει στην Ένωση και το Ευρωπαϊκό Κοινοβούλιο μια ψευδή δημοκρατική νομιμότητα. Αποτελεί έκφραση, τόσο συμβολική όσο και πραγματική, της μεταβίβασης περισσότερων εξουσιών στην Ένωση. Δυστυχώς ο κ. Sφndeman είχε ήδη αποδεχθεί το καθήκον αυτό ήδη στη δήλωση στην οποία είχε προβεί κατά την ανάληψη των καθηκόντων του το Σεπτέμβριο του 1995. Ηχούν άσχημα στα αυτιά μου τα λόγια του ότι «στόχος του θεσμού του Ευρωπαίου διαμεσολαβητή είναι η προώθηση της ευρωπαϊκής ιθαγένειας».
<P>
Στην ΕΕ δεν λείπουν καθόλου τα συστήματα ελέγχου, που έχουν εξελιχθεί σε αυτοσυντηρούμενους γραφειοκρατικούς μηχανισμούς. Θα χρειαζόταν ένας τεράστιος γραφειοκρατικός μηχανισμός για να καταστεί ο διαμεσολαβητής αποτελεσματικός θεματοφύλακας της νομικής ασφάλειας παράλληλα με τους εθνικούς διαμεσολαβητές. Για παράδειγμα, ο Δανός διαμεσολαβητής έχει προσλάβει 25 νομικούς.

<SPEAKER ID=168 NAME="Titley">
Θέλω να καταγραφεί στα πρακτικά η υποστήριξή μου προς τον Διαμεσολαβητή καθώς ο νέος αυτός θεσμός αποτελεί ένα ακόμη βήμα προς την κατεύθυνση να γίνει περισσότερο προσβάσιμη η Ευρωπαϊκή Ένωση στον απλό πολίτη.
<P>
Ως εκλεγμένος εκπρόσωπος πιστεύω ότι είναι ζωτικό να έχουν οι εκλογείς μου κάποιον, σε ανώτατο επίπεδο, στον οποίο να υποβάλουν τις καταγγελίες τους.
<P>
Αναγνωρίζω ότι ο Διαμεσολαβητής έχει ήδη γίνει υπερασπιστής των συμφερόντων των απλών πολιτών. Ωστόσο, και δεδομένου ότι ο ρόλος του είναι εντελώς νέος, εμείς στο Κοινοβούλιο θα πρέπει να διασφαλίσουμε την πλήρη συνεργασία της Επιτροπής και του Συμβουλίου με το γραφείο του. Το Συμβούλιο και η Επιτροπή θα πρέπει να παρέχουν αμέσως τις απαιτούμενες διευκρινήσεις για την παροχή απάντησης στα ερωτήματα των πολιτών.
<P>
Αφού θεσμοθετήσαμε αυτόν το σημαντικό νέο ρόλο για να προσφέρουμε στους πολίτες μας περισσότερη γνώση επί των αποφάσεων της ΕΕ εμείς, ως εκπρόσωποί τους, θα πρέπει να βεβαιωθούμε ότι δεν θα απογοητευθούν. Εκεί όπου υπάρχουν καταγγελίες των πολιτών δεν χωράει μυστικότητα.

<SPEAKER ID=169 NAME="Πρόεδρος">
Η ψηφοφορία έληξε.

<CHAPTER ID=8>
Νομιμοποίηση παράνομων εσόδων
<SPEAKER ID=170 NAME="Πρόεδρος">
Η ημερήσια διάταξη προβλέπει τη συζήτηση επί της εκθέσεως (Α4-0187/96) του κ. Lehne, εξ ονόματος της Επιτροπής Νομικών Θεμάτων και Δικαιωμάτων των Πολιτών, επί της πρώτης έκθεσης της Επιτροπής σχετικά με την εφαρμογή της οδηγίας για την πρόληψη της νομιμοποίησης των εσόδων από παράνομες δραστηριότητες (91/308/EOK) (COM(95) 0054 - C40137/95).

<SPEAKER ID=171 NAME="Lehne">
Κύριε Πρόεδρε, αντικείμενο της συζήτησής μας εδώ είναι μια έκθεση που κατέθεσε η Επιτροπή, για την εφαρμογή της οδηγίας του 1991, σχετικά με την πρόληψη της νομιμοποίησης εσόδων από παράνομες δραστηριότητες. Επ' αυτής παίρνουμε θέση εμείς ως Κοινοβούλιο. Δεν υπάρχει καμιά αμφιβολία, γενικώς, ότι η καταπολέμηση της νομιμοποίησης των εσόδων από παράνομες δραστηριότητες είναι ένα από τα βασικά καθήκοντα της εποχής μας στον τομέα του εγκλήματος. Υπάρχει πολύ στενή σχέση μεταξύ της νομιμοποίησης των εσόδων από παράνομες δραστηριότητες και του οργανωμένου εγκλήματος, το οποίο - όπως όλοι γνωρίζουμε - βρίσκεται σε έξαρση, ειδικά στον ευρωπαϊκό χώρο, και απειλεί να πάρει υπερβολικά μεγάλες διαστάσεις.
<P>
Ως προς το θέμα αυτό, η Ευρωπαϊκή Κοινότητα εξέδωσε, το 1991, μια οδηγία για την καταπολέμηση της νομιμοποίησης των εσόδων από παράνομες δραστηριότητες, η οποία απευθυνόταν σε όλα τα κράτη μέλη, με στόχο να θεσπίσουν ελάχιστα στάνταρτ για την καταπολέμησή της. Η οδηγία αυτή του 1991 αναφέρεται, πράγματι, σε ελάχιστα στάνταρτ, συγκρινόμενη με την πληθώρα των νόμων που υπάρχουν στα διάφορα κράτη μέλη.
<P>
Και αυτό θα το εκφράσω, με απλά λόγια, ως εξής: Eίναι αλήθεια ότι με την οδηγία αυτή καλύπτεται ο τομέας του λαθρεμπορίου ναρκωτικών κυρίως, ο οποίος, ως γνωστόν, αποτελεί επιμέρους τομέα του οργανωμένου εγκλήματος. Όσον αφορά τις άλλες επαγγελματικές ομάδες που θα πρέπει, σε τελευταία ανάλυση, να καλύπτονται από τις εθνικές νομοθεσίες, υπάρχουν, κατά κάποιο τρόπο, ελάχιστα μόνο στάνταρτ, τα οποία καλύπτουν κατ' αρχήν τον τραπεζικό τομέα, ενώ πολλούς άλλους τομείς, όπως για παράδειγμα τα καζίνο και άλλες επιχειρήσεις που έχουν σχέση με χρηματοπιστωτικές υπηρεσίες, τις αφήνουν εν μέρει ακάλυπτες.
<P>
Αφέθηκε βέβαια τώρα στη διακριτική ευχέρεια των κρατών μελών, να εκδώσουν εθνικούς νόμους, πέρα απ' αυτό το ελάχιστο πλαίσιο πουν θέτει η οδηγία. Aλλά αυτό ακριβώς - κι αυτό είναι το αποτέλεσμα μιας τέτοιας διακριτικής ευχέρειας - έγινε με διαφορετικούς τρόπους στα διάφορα κράτη μέλη. Tο προβάδισμα εδώ έχει η Μεγάλη Βρετανία. Αυτή περιέλαβε, πρακτικά, όλα τα σοβαρά ποινικά αδικήματα στον κατάλογο των αποκαλούμενων προκαταρκτικών ποινικών αδικημάτων και συμπεριέλαβε κάθε επαγγελματική ομάδα, που έχει κάποια σχέση με το χρήμα στον τομέα των επαγγελματικών ομάδων που φέρουν ίδια ευθύνη, κατά την ποινική έννοια, στην καταπολέμηση της νομιμοποίησης εσόδων από παράνομες δραστηριότητες. Στο άλλο άκρο - αν μου επιτρέπεται να αναφέρω ένα παράδειγμα - βρίσκεται το Λουξεμβούργο, το οποίο, συγκριτικά με τα προηγούμενα, έχει μια πολύ φιλελεύθερη νομοθεσία για τη νομιμοποίηση των εσόδων από παράνομες δραστηριότητες και με τη νομοθεσία του κάλυψε ένα ελάχιστο μόνο μέρος της οδηγίας.
<P>
Η Επιτροπή Εσωτερικών Υποθέσεων και η Επιτροπή Νομικών Θεμάτων του Σώματός μας διοργάνωσαν, πέρυσι τον Δεκέμβριο, δημόσια ακρόαση για την έκθεση αυτή που μας κατέθεσε η Επιτροπή. Σ' αυτήν, από τη σκοπιά και των δύο επιτροπών, έγινε φανερό πως σαφώς και υπάρχουν ελλείμματα στον τομέα της καταπολέμησης των εσόδων από παράνομες δραστηριότητες στην Ευρώπη, και μάλιστα κυρίως επειδή η εναρμόνιση που έγινε, σε ευρωπαϊκό πλαίσιο, δεν επαρκεί σαν τελικό αποτέλεσμα, κατά την άποψη και των δύο επιτροπών.
<P>
Ο εκπρόσωπος της City of London Police επεσήμανε για παράδειγμα, ότι υπάρχουν διαρκώς προβλήματα στη συνεργασία μεταξύ των δικαστικών αρχών των διαφόρων κρατών μελών, επειδή παραβάσεις που στη Μεγάλη Βρετανία εμπίπτουν στα αδικήματα της νομιμοποίησης των εσόδων από παράνομες δραστηριότητες, δεν μπορούν να υπαχθούν σ' αυτά κατά τις αμοιβαίες χρηματικές συναλλαγές με άλλα κράτη μέλη λ.χ., διότι στα κράτη αυτά δεν περιλαμβάνονται απαραιτήτως στα αδικήματα της νομιμοποίησης των εσόδων από παράνομες δραστηριότητες. Tο γεγονός αυτό, συνεπώς, οδηγεί σε μόνιμα προβλήματα κατά τη συνεργασία.
<P>
Τα ίδια προβλήματα εμφανίζονται προφανώς, σύμφωνα με το αποτέλεσμα των δημοσίων ακροάσεων, - ακούσαμε μεταξύ των άλλων κι έναν εκπρόσωπο της Γερμανικής Ομοσπονδιακής Υπηρεσίας Διώξεως του Εγκλήματος από το Wiesbaden - όσον αφορά τις διάφορες επαγγελματικές ομάδες που πρέπει να λαμβάνονται υπόψη. Εδώ, εκ μέρους των εμπειρογνωμόνων, προβλήθηκε το αίτημα να φροντίσουμε για μεγαλύτερη εναρμόνιση. Πιο ξεκάθαρα, αυτό σημαίνει να καταστήσουμε αυστηρότερη την οδηγία για τη νομιμοποίηση των εσόδων από παράνομες δραστηριότητες, προκειμένου να διευκολύνουμε, σε διασυνοριακό επίπεδο, την καταπολέμηση του εγκλήματος στην Ευρώπη.
<P>
Μια άλλη πτυχή, η οποία έγινε σαφής κατά την ακρόαση, ήταν ότι υπάρχουν σήμερα ένα σωρό καινούριες μορφές χρηματοπιστωτικών υπηρεσιών. Αναφέρω σαν παράδειγμα το direct banking , το οποίο προφανώς, κατά την άποψη των εμπειρογνωμόνων, δεν καλύπτεται επαρκώς από την ισχύουσα μέχρι τούδε νομοθεσία περί νομιμοποίησης των εσόδων από παράνομες δραστηριότητες στα περισσότερα κράτη μέλη, και ούτε φυσικά και από την παρούσα οδηγία. Για το θέμα αυτό και στις δύο επιτροπές, στην Επιτροπή Εσωτερικών Υποθέσεων καθώς και στην Επιτροπή Νομικών Θεμάτων, είχαμε την άποψη πως θα ήταν πολύ λογικό να προσαρμόσουμε κι εδώ την οδηγία στα καινούρια δεδομένα, και φυσικά, στο τελικό αποτέλεσμα, να προσαρμόσουμε και την εθνική νομοθεσία.
<P>
Μια τελευταία πτυχή που έγινε σαφής, είναι ακριβώς το πρόβλημα ότι σήμερα ένα μεγάλο μέρος της νομιμοποίησης των εσόδων από παράνομες δραστηριότητες δεν γίνεται πλέον στη Δυτική Ευρώπη, αλλά στην Ανατολική. Ειδικά σήμερα στη Ρωσία, αλλά και στ' άλλα κράτη της Ανατολικής Ευρώπης, υπάρχει στενή διασύνδεση μεταξύ του τραπεζικού κόσμου και του οργανωμένου εγκλήματος. Το αίτημα που έγινε σαφές κατά την ακρόαση και το οποίο υιοθετήσαμε στις αρμόδιες επιτροπές, ήταν το εξής: Θα πρέπει κι εκεί να προδιαγράψουμε υποχρεώσεις στις συμφωνίες που συνάπτονται με τα κράτη αυτά, ώστε το στάνταρτ που πρέπει να έχουν τα κράτη αυτά, όσον αφορά τη νομιμοποίηση των εσόδων από παράνομες δραστηριότητες, να αντιστοιχεί, κατά βάσιν, στο στάνταρτ που διαθέτουμε κι εμείς.
<P>
Αυτά είναι λοιπόν, κατά κύριο λόγο, τα αιτήματα που περιέχονται στην παρούσα έκθεση και για τα οποία ζητούμε τη συγκατάθεση του Σεβαστού Σώματος. Υπάρχει μια σειρά σημείων τριβής, τα οποία φυσικά υπήρχαν ανέκαθεν και τα οποία επιτρέψτε μου να τα επισημάνω αμέσως: Ένα από τα αμφισβητούμενα σημεία ήταν το θέμα του κατά πόσον θα έπρεπε να συμπεριλάβει κανείς μόνο τον τομέα του οργανωμένου εγκλήματος ή και, πέρα απ' αυτόν, όλα τα «σοβαρά ποινικά αδικήματα». Εγώ, ως εισηγητής, τάχθηκα κατά του να προχωρήσουμε πέρα από το οργανωμένο έγκλημα, επειδή πιστεύω πως είναι πολύ δύσκολο να γίνει εδώ μια διαφοροποίηση. Το δεύτερο πρόβλημα είναι το εξής: Με τη νομοθεσία περί νομιμοποίησης των εσόδων από παράνομες δραστηριότητες, επεμβαίνουμε κατά έναν πολύ μεγάλο βαθμό και στις εμπιστευτικές σχέσεις που υπάρχουν μεταξύ τραπεζών ή χρηματοπιστωτικών ιδρυμάτων και πελατών. Αυτή η επέμβαση στις εμπιστευτικές σχέσεις απαιτεί να προχωρήσει το κράτος εδώ ανάλογα, πράγμα που είναι και δικό του συμφέρον.
<P>
Αυτό είναι το αντικείμενο της έκθεσης και παρακαλώ το Σεβαστό Σώμα να την υπερψηφίσει.
<P>
(Χειροκροτήματα)

<SPEAKER ID=172 LANGUAGE="EN" NAME="Miller">
Κύριε Πρόεδρε, πιθανώς η νομιμοποίηση των παράνομων εσόδων να αποτελεί σήμερα την πιο εκλεπτυσμένη και πολύπλοκη οικονομική συναλλαγή. Οι ημέρες που κάποιος μικροαπατεώνας έμπαινε στην τράπεζα με μια βαλίτσα γεμάτη χαρτονομίσματα έχουν παρέλθει ανεπιστρεπτί. Η πρόοδος στις ηλεκτρονικές οικονομικές συναλλαγές έχει αφαιρέσει το στοιχείο της προσωπικής επικοινωνίας και οι οικονομικές διέξοδοι οι οποίες ελέγχονται από εγκληματίες παρέχουν μια νόμιμη βάση για την επιτυχή νομιμοποίηση των παράνομων εσόδων.
<P>
Το πρόβλημα αυτό είναι παγκόσμιο και δεν λαμβάνει υπόψη του τα διεθνή σύνορα. Η Ευρωπαϊκή Ένωση θα πρέπει να παίξει ένα εξέχοντα ρόλο στις διεθνείς προσπάθειες για να αντιμετωπιστούν αυτές οι παγκόσμιες εγκληματικές ενέργειες.
<P>
Οι Ηνωμένες Πολιτείες της Αμερικής βρίσκονται αναμφισβήτητα στην πρώτη γραμμή της εκστρατείας για την αντιμετώπιση της νομιμοποίησης των παράνομων εσόδων. Οι προσπάθειές τους όμως δεν θα μπορέσουν να επιτύχουν εάν δεν υποστηριχθούν και δεν ενισχυθούν από άλλες χώρες. Αποτελεί, επομένως, διαρκή ντροπή μας το γεγονός ότι η Ευρωπαϊκή Ένωση δεν έχει εγκαθιδρύσει πλήρως τη Europol ή δεν έχει παράσχει τους αναγκαίους πόρους για να γίνει αυτό. Θα μπορούσε να ειπωθεί ότι η αντίδραση ενός συγκεκριμένου κράτους μέλους είναι τόσο εγκληματική όσο και οι ενέργειες των ατόμων που συμμετέχουν στη νομιμοποίηση των παράνομων εσόδων.
<P>
Θα πρέπει επίσης να υπάρξει εναρμόνιση σε μεγαλύτερο βαθμό της νομοθεσίας των κρατών μελών περί νομιμοποίησης των παράνομων εσόδων έτσι ώστε να μην υπάρχουν αδύνατοι κρίκοι μέσα στην ίδια την Ένωση.
<P>
Θα πρέπει επίσης να κοιτάξουμε και πέρα από τα σύνορά μας εκεί όπου η Ευρωπαϊκή Ένωση έχει επιρροή, ειδικότερα στις χώρες της Κεντρικής και Ανατολικής Ευρώπης. Με την κατάρρευση του κομμουνισμού η φανερή εγκληματική δραστηριότητα έχει αυξηθεί. Τα χρηματοοικονομικά ιδρύματα των χωρών αυτών χρησιμοποιούνται τώρα τακτικά ως ένας κρίκος της αλυσίδας για τη νομιμοποίηση του βρώμικου χρήματος. Για να αντιμετωπιστεί το πρόβλημα αυτό θα πρέπει να συντάξουμε κατάλογο των «καθαρών» τραπεζών αλλά θα πρέπει επίσης να εξετάσουμε επειγόντως τους όρους των συμφωνιών με τους εταίρους μας για να τους ενθαρρύνουμε να εγκρίνουν ισοδύναμες προδιαγραφές εποπτείας και διαφάνειας των οικονομικών συναλλαγών τους με εκείνες που επικρατούν στα κράτη μέλη της Ένωσης.
<P>
Η νομιμοποίηση των παράνομων εσόδων δεν έχει να κάνει αποκλειστικά και μόνο με τα ναρκωτικά αλλά και με το εμπόριο όπλων, την πορνεία, τις απάτες σε έργα τέχνης και με άλλες εγκληματικές δραστηριότητες. Αντιμετωπίζοντας τα παράνομα κέρδη θα αρχίσουμε να αντιμετωπίζουμε το πρόβλημα της εγκληματικότητας. Δεν θα πρέπει να επιτρέψουμε στην Ευρώπη να γίνει το κέντρο ανταμοιβής του εγκλήματος.
<P>
(Χειροκροτήματα)

<SPEAKER ID=173 LANGUAGE="DE" NAME="Hlavac">
Κύριε Πρόεδρε, κυρίες και κύριοι, η Επιτροπή κατέθεσε την πρώτη έκθεσή της για την εφαρμογή της οδηγίας, για τη νομιμοποίηση των εσόδων από παράνομες δραστηριότητες. H έκθεση είναι χρήσιμη και επιτρέπει την εξαγωγή συμπερασμάτων. Μας δίνει την ευκαιρία να ασχοληθούμε διεξοδικά με το φαινόμενο της νομιμοποίησης των εσόδων από παράνομες δραστηριότητες και να εντοπίσουμε τα αδύνατα σημεία στην καταπολέμηση αυτού του αδικήματος. Αδύνατα σημεία που προκύπτουν από το ότι η οδηγία δεν προχωρεί αρκετά, αλλά και από το ότι το οργανωμένο έγκλημα εμφανίζεται με ολοένα και πιο καινούριες επινοήσεις, και κάνει χρήση τόσο των νέων τεχνικών όσο και των καινούριων δυνατοτήτων επένδυσης. Όλοι μας γνωρίζουμε ότι οι μεγάλες οργανώσεις κακοποιών, τις οποίες χαρακτηρίζουμε με τον όχι και τόσο ακριβή όρο «οργανωμένο έγκλημα», είναι δομημένες και οργανωμένες όπως και οι επιχειρήσεις της οικονομίας, και κατά συνέπεια θα πρέπει να απαντώνται πιο σίγουρα κοντά στα περιουσιακά τους στοιχεία. Γι' αυτό και τα μέτρα που παρεμποδίζουν τη διοχέτευση των κερδών από εγκληματικές δραστηριότητες στο νόμιμο οικονομικό κύκλωμα, είναι πολύτιμα και σκόπιμα.
<P>
Η πρόταση ψηφίσματος περιέχει μερικά λογικά αιτήματα προς την Επιτροπή, για μια διεύρυνση του πεδίου εφαρμογής της οδηγίας. Θα πρέπει να επεκταθούν, ιδιαίτερα τα ποινικά αδικήματα, στις παραγράφους της εθνικής νομοθεσίας για τη νομιμοποίηση των εσόδων από παράνομες δραστηριότητες. Είναι ανεξήγητο γιατί θα πρέπει να περιλαμβάνεται μόνον το εμπόριο ναρκωτικών και όχι άλλες μορφές του οργανωμένου ή του επαγγελματικού εγκλήματος.
<P>
Αναφέρθηκε ήδη εδώ ότι το οργανωμένο έγκλημα εκτείνεται σ' ένα σωρό εγκληματικές δραστηριότητες, από το σωματεμπόριο μέχρι το εμπόριο όπλων, από τους εκβιασμούς για την παροχή προστασίας μέχρι τα τυχερά παιχνίδια και πολλά άλλα. Γι' αυτό και φαίνεται να έχει ιδιαίτερη σημασία για μένα το να συμπεριλάβουμε όλους αυτούς τους τομείς εγκληματικών δραστηριοτήτων και όλα τα κέρδη από τον τομέα αυτό.
<P>
Μου φαίνεται επίσης αναγκαίο να συμπεριλάβουμε στο πεδίο εφαρμογής της οδηγίας και άλλες επαγγελματικές ομάδες. Οι οργανώσεις κακοποιών σκαρφίζονται διαρκώς καινούρια τεχνάσματα και η εστίαση της προσοχής στον τραπεζικό τομέα αυξάνει τον κίνδυνο.
<P>
Σχετικά με τον τραπεζικό τομέα θα ήθελα να πω μόνον μια λέξη. Ο κ. Lehne αναφέρει, στην αιτιολογική έκθεση της έκθεσής του, πως οι λογαριασμοί ταμιευτηρίου στην Αυστρία θα μπορούσαν ενδεχομένως να χρησιμοποιηθούν για τη νομιμοποίηση των εσόδων από παράνομες δραστηριότητες. Θα ήθελα μόνο να πω επ' αυτού πως στην Αυστρία δεν υπάρχουν λογαριασμοί καταθέσεων ταμιευτηρίου, αλλά μόνο βιβλιάρια καταθέσεων ταμιευτηρίου. Στα βιβλιάρια καταθέσεων ταμιευτηρίου μπορεί κανείς και να καταθέσει χρήματα και να κάνει ανάληψη χρημάτων. Δεν μπορεί όμως να εμβάσει χρήματα απ' αυτά. Πιστεύω πως είναι σημαντικό να το πούμε αυτό. Εκτός τούτου και ο αριθμός των 26 εκατομμυρίων περίπου βιβλιαρίων καταθέσεων ταμιευτηρίου, δε μου φαίνεται να είναι υπερβολικά μεγάλος, αν λάβει κανείς υπόψη του το είδος της αποταμιευτικής κουλτούρας στην Αυστρία και αν γνωρίζει ότι κάθε συνταξιούχος, άνδρας ή γυναίκα, ανοίγει για κάθε του εγγόνι από ένα τουλάχιστον βιβλιάριο ταμιευτηρίου, και ο καθένας έχει διάφορα βιβλιάρια για διάφορους αποταμιευτικούς σκοπούς.
<P>
Θα ήθελα εδώ να τονίσω κατηγορηματικά πως οι λογαριασμοί δεν είναι ανώνυμοι, ούτε οι λογαριασμοί καταβολής αμοιβών ή άλλοι, και ότι και στους λογαριασμούς αξιών και χρεογράφων καταργήθηκε η ανωνυμία. Η Αυστρία αποδίδει μεγάλη σημασία στα να μην αποτελέσει επίκεντρο της νομιμοποίησης των εσόδων από παράνομες δραστηριότητες.
<P>
Αλλά ας έρθουμε πάλι πίσω στο περιεχόμενο του ψηφίσματος. Θα πρέπει πράγματι να σημειώσουμε ότι οργανώσεις μαφιόζων και επιχειρηματίες με αμφισβητούμενους χρηματικούς πόρους κατακλύζουν τον τομέα της μεσιτείας ακινήτων, των τυχερών παιχνιδιών, των κοσμημάτων και της αγοράς έργων τέχνης. Γι' αυτό και θα πρέπει να εξεταστεί κατά πόσον επαγγελματικές ομάδες, όπως κοσμηματοπώλες, ιδιοκτήτες καζίνο, δικηγόροι και συμβολαιογράφοι θα έπρεπε ή όχι να συμπεριλάμβανονται ολοένα και περισσότερο, και αν θα 'πρεπε ή όχι να ζητηθεί η βοήθειά τους στην καταπολέμηση του οργανωμένου εγκλήματος.
<P>
Και η τεχνολογική όμως εξέλιξη στις χρηματοπιστωτικές συναλλαγές μας δημιουργεί καινούρια προβλήματα. Μεγάλη σημασία έχει η καλύτερη συνεργασία των εμπιστευμένων με την καταπολέμηση του οργανωμένου εγκλήματος υπηρεσιών και η μόνιμη παρακολούθηση των εξελίξεων. Οι οργανώσεις κακοποιών πολύ γρήγορα κάνουν χρήση καινούριων μέτρων και μεθόδων. Είναι πολύ σημαντικό το να βρισκόμαστε πάντα μέσα στο παιχνίδι και να αντιδρούμε όσο γίνεται γρηγορότερα στις μεταβολές.
<P>
Η γνωμοδότηση της Επιτροπής Πολιτικών Ελευθεριών και Εσωτερικών Υποθέσεων κινείται προς την ίδια κατεύθυνση με την πρόταση ψηφίσματος που καταθέτει η Επιτροπή Νομικών Θεμάτων και Δικαιωμάτων των Πολιτών. Κι εδώ ζητείται μια νομοθετική διεκπεραίωση της οδηγίας και μια διεύρυνση των παρανόμων δραστηριοτήτων που πρέπει να συμπεριληφθούν.
<P>
Η καταπολέμηση των λειτουργούντων, σε διεθνές επίπεδο, οργανώσεων κακοποιών, αποτελεί μεγάλη πρόκληση για την Ευρωπαϊκή Ένωση και τα κράτη μέλη της. Οι πολίτες της Ευρώπης προσδοκούν μια επιτυχημένη καταπολέμηση του εγκλήματος. Ο αγώνας κατά της νομιμοποίησης των εσόδων από παράνομες δραστηριότητες, είναι σίγουρα ένα βασικό μέσο για την καταπολέμηση του διεθνούς εγκλήματος.
<P>
(Χειροκροτήματα)

<SPEAKER ID=174 LANGUAGE="EN" NAME="Howitt">
Κύριε Πρόεδρε, θα κατανοείτε ότι στην εκλογική μου περιφέρεια, το Έσσεξ του ΗΒ, η μάστιγα των ναρκωτικών αποτελεί πικρή εμπειρία. Το περασμένο έτος η κοινότητά μας είχε την τραγική εμπειρία του θανάτου της νεαρής Λη Μπετς η οποία πήρε χάπια του ναρκωτικού «Έκσταση» σε ένα νυχτερινό κέντρο του Μπάζιλτον. Σε ένα ήσυχο δρόμο του Ρέτεντον τρεις εκτελέσεις για ναρκωτικά παραμένουν μέχρι σήμερα αδιευκρίνιστες ενώ ένας επιχειρηματίας του Μπίγιερικάϋ βρέθηκε νεκρός στο αυτοκίνητό του με 5.000 λίρες από ναρκωτικά αφημένες στο ταμπλώ. Με μεγάλη λύπη μου λέω ότι κατανούμε πολύ καλά ότι η μάστιγα των ναρκωτικών αποτελεί επίσης και τεράστια επιχείρηση. Η επιχείρηση μεταχειρισμένων αυτοκινήτων του επιχειρηματία που προανέφερα εξετάζεται τώρα ως πιθανή πρόσοψη εμπορίας ναρκωτικών και επομένως ως ένας εύκολος τρόπος νομιμοποίησης των εσόδων από αυτό το καταστρεπτικό εμπόριο.
<P>
Αυτός είναι ο λόγος για τον οποίο ζητούμε σήμερα την ενίσχυση των σχετικών διατάξεων, όχι κατά των ατόμων στις συμμορίες τύπου μαφίας, αλλά κατά των καλοντυμένων κυρίων με τους χαρτοφύλακες που βρίσκονται πίσω από το εμπόριο των ναρκωτικών το οποίο σε παγκόσμιο επίπεδο φτάνει στο ύψος των 500 δισεκατομμυρίων δολλαρίων ΗΠΑ. Μετά τα σκάνδαλα του Νικ Λήζον και της τράπεζας Μπάρινγκς και, την προηγούμενη εβδομάδα, του κ. Χαμανάκα και της εταιρείας Σουμιτόμο, γνωρίζουμε ότι μέσα σ' αυτές τις πολυεθνικές χρηματοοικονομικές επιχειρήσεις γίνονται σήμερα απάτες και παρανομίες σε μαζική κλίμακα. Όταν μια γιαγιά ηλικίας 59 ετών, εδώ και τριάντα χρόνια ενεργό μέλος του Βρετανικού Συντηρητικού Κόμματος, καταδικάζεται σε φυλάκιση πέντε ετών για ξέπλυμα 400.000 λιρών για λογαριασμό του φυγόδικου Αζίλ Ναντίρ, χρηματοδότη του ίδίου του κυβερνώντος Συντηρητικού Κομματος, γνωρίζουμε ότι οι εγκληματίες αυτοί μπορούν να βρεθούν στα πιο απίθανα μέρη.
<P>
Οι τοπικές μας αρχές, η αστυνομία μας και οι υγειονομικές μας υπηρεσίες κάνουν ό, τι μπορούν για να αντιμετωπίσουν το εμπόριο και τη χρήση των παράνομων ναρκωτικών σε τοπικό επίπεδο, αλλά δεν πρόκειται να κερδίσουν τον πόλεμο κατά των ναρκωτικών εάν εμείς, στο ευρωπαϊκό επίπεδο, δεν επιτύχουμε την αναγκαία συνεργασία μεταξύ κυβερνήσεων, υπηρεσιών επιβολής του νόμου και τραπεζών ούτως ώστε να θέσουμε τέρμα στις συναλλαγές που βρίσκονται πίσω από την μάστιγα του εμπορίου των ναρκωτικών. Εάν βάλουμε φραγμό στα βρώμικα δολλάρια και στο βρώμικο χρήμα, τότε πράγματι θα θέσουμε τέρμα σ' αυτούς τους περιττούς και χωρίς κανένα νόημα θανάτους.

<SPEAKER ID=175 LANGUAGE="DE" NAME="Mosiek-Urbahn">
Kύριε Πρόεδρε, κυρίες και κύριοι, τα χρήματα δε βρωμάνε, λέει μια παλιά παροιμία, έστω και αν πλυθούν, θα ήθελα να προσθέσω. Κι έτσι βρίσκομαι στην ουσία της έκθεσης του συναδέλφου Lehne, στην οποία - θα ήθελα να το τονίσω ιδιαίτερα - γίνεται ριζική εξέταση του θέματος.
<P>
H νομιμοποίηση των εσόδων από παράνομες δραστηριότητες είναι, ως γνωστόν, ο τελευταίος μόνον κρίκος μιας μεγάλης αλυσίδας παράνομων δραστηριοτήτων, που συντονίζονται πολλαπλώς από το οργανωμένο έγκλημα. Πρόκειται - όπως όλοι μας γνωρίζουμε - για διασυνοριακά φαινόμενα, τα οποία, όπως και η γενική καταπολέμηση των περιπτώσεων απάτης, απαιτούν έντονη συνεργασία των κρατών μελών της Ευρωπαϊκής Ένωσης, τόσο στον τομέα των εσωτερικών υποθέσεων, όσο και στον τομέα της δικαιοσύνης. Κατά συνέπεια, χρειάζονται εκτενείς νομοθετικές ενέργειες για τον καλύτερο συντονισμό των εθνικών δικαστικών και αστυνομικών αρχών. Σε σχέση με το θέμα αυτό, επισημαίνεται ιδιαίτερα η ανάγκη θέσπισης κατάλληλων διαδικαστικών διατάξεων στα κράτη μέλη. Μόνον αυτές επιτρέπουν τον επιτυχή εντοπισμό και τη δίωξη των κακοποιών που νομιμοποιούν τα έσοδα από παράνομες δραστηριότητες, λ.χ. με μια διευκολυνόμενη επιτήρηση των τηλεπικοινωνιών ή με την προσωρινή κατάσχεση περιουσιακών στοιχείων. Ο εισηγητής δικαιολογημένα επισημαίνει ότι οι κακοποιοί γνωρίζουν να χειρίζονται με τον καλύτερο τρόπο τους υπολογιστές και να κάνουν χρήση της πιο σύγχρονης τεχνολογίας. Ενόψει της υπέρμετρης τεχνολογικής εξέλιξης, συνεπώς, το αίτημα για προσαρμογή του υφιστάμενου ήδη ευρωπαϊκού συστήματος για την καταπολέμηση της νομιμοποίησης των εσόδων από παράνομες δραστηριότητες στις τεχνολογικές καινοτομίες, όπως του Direct-Banking και της Prepaid-card , είναι απόλυτα δικαιολογημένο και δεν θα 'πρεπε, σε καμιά περίπτωση, να το αφήσουμε να κοιμάται. Εννοείται πως, παράλληλα με τις εξελιγμένες ελεγκτικές διατάξεις, χρειάζεται εδώ, φυσικά, και ιδιαίτερα εκπαιδευμένο προσωπικό.
<P>
Σημαντικό είναι και το αίτημα να επεκταθεί η καταπολέμηση της νομιμοποίησης των εσόδων από παράνομες δραστηριότητες όχι μόνον σε χρήματα από το λαθρεμπόριο ναρκωτικών, αλλά και σε όλα τα χρήματα του οργανωμένου εγκλήματος. Ειδικά στη σημερινή εποχή, θα πρέπει εμείς στο Ευρωπαϊκό Κοινοβούλιο να στείλουμε μηνύματα προς τους πολίτες, και να ενισχύσουμε την εμπιστοσύνη τους σε μια συνεπή και επιτυχημένη ευρωπαϊκή καταπολέμηση του εγκλήματος. Κατ' αυτήν την έννοια, η έκθεση αποτελεί ένα μεγάλο βήμα προς τα εμπρός.
<P>
(Χειροκροτήματα)

<SPEAKER ID=176 LANGUAGE="IT" NAME="Caccavale">
Κύριε Πρόεδρε, κύριοι συνάδελφοι, θα ήθελα πριν από όλα να ευχαριστήσω τον κ. Lahne για τη λαμπρή εργασία του. Πρόκειται για μία πολύ καλή έκθεση, εφόσον ζητά από την Επιτροπή να ενεργήσει με πιο αποφασιστικό τρόπο για τη συλλογή στοιχείων και πληροφοριών, με ανακοινώσεις στο Ευρωπαϊκό Κοινοβούλιο και παρέχοντας κίνητρα για μία μεγαλύτερη συνεργαία με τις εθνικές αρχές τροποποιώντας την οδηγία της ανακύκλωσης των κεφαλαίων.
<P>
Μέχρι το σημείο αυτό είμαστε όλοι σύμφωνοι, όπως είμαστε σύμφωνοι ότι θα πρέπει να επικυρωθεί η Σύμβαση EUROPOL, που θα μπορούσε να αποτέλέσει ένα σημαντικό μέσο για την καταπολέμηση αυτού του φαινομένου, ενώ θα μπορούσε να είναι πολύ επικίνδυνο το άνοιγμα προς άλλες χώρες, όπως η Ρωσία, χωρίς να υπάρχουν οι κατάλληλες εγγυήσεις σχετικά με το πρόβλημα της ανακύκλωσης του βρώμικου χρήματος.
<P>
Είναι πλέον σαφές ότι η ανακύκλωση του βρώμικου χρήματος αποτελεί το κύριο όπλο του οργανωμένου εγκλήματος -ας το πούμε σαφώς- ένα φονικό όπλο που προσφέρει τη δυνατότητα στο οργανωμένο έγκλημα να καθίστατι ο κύριος των οικονομικών και παραγωγικών κέντρων ζωτικής σημασίας των μεγάλων, των μεσαίων και των μικρών οικονομικών δραστηριοτήτων της Ευρώπης. Δεν νομίζω όμως ότι το πρόβλημα μπορεί να επιλυθεί μέσω ελέγχων ή αστυνομικών δράσεων έναντι, παραδείγματος χάρη, των τραπεζών. Το ίδιο συμβαίνει, παραδείγματος χάρη, με το πρόβλημα των ναρκωτικών, όπως έλεγε ο συνάδελφος Howitt πριν από λίγο: αυτό το πρόβλημα αποτελεί τον καρπό μόνο μιας εσφαλμένης αντίληψης, μιας αντίληψης καταπιεστικού χαρακτήρα, που έχει σαν αποτέλεσμα την ανάπτυξη της αγοράς των ναρκωτικών.
<P>
Πιστεύω αντίθετα, και το υπογραμμίζω, ότι θα πρέπει να πληγούν τα οικονομικά συμφέροντα του οργανωμένου εγκλήματος, και συνεπώς η ανακύκλωση, με την εφαρμογή του μέτρου της δήμευσης των εσόδων του οργανωμένου εγκλήματος: μέτρο που θα πρέπει να εφαρμοσθεί όχι μόνο για το οργανωμένο έγκλημα αλλά και για τα φυσικά πρόσωπα που ευθύνονται γι αυτού του είδους εγκλήματα.

<SPEAKER ID=177 LANGUAGE="ES" NAME="Sierra Gonzαlez">
Κύριε Πρόεδρε, κατ'αρχήν θα ήθελα να πω πως η έκθεση για την εφαρμογή της οδηγίας κατέδειξε την ανάγκη να ληφθούν υπόψη, για την αποτελεσματική νομιμοποίηση των παράνομων εσόδων, τους νέους τύπους χρηματοοικονομικών συναλλαγών και, κατά συνέπεια, τη θέσπιση νέων νομοθετικών μέτρων, ικανών να ανταπεξέλθουν στις πολύπλοκες αυτές ενέργειες.
<P>
Κατά δεύτερο λόγο, είναι αναγκαία η αναθεώρηση της σημερινής οδηγίας ώστε να περιλάβει, στο πλαίσιο της εφαρμογής της, επαγγέλματα και επιχειρησιακές κατηγορίες που θα σχετίζονται με τη νομιμοποίηση παράνομων εσόδων και επίσης η αναθεώρηση της οδηγίας για την ελαστικοποίηση των μέτρων παρέμβασης και τον προσωρινό αποκλεισμό αγαθών που είναι ύποπτα παράνομης προέλευσης.
<P>
Τέλος, θα ήθελα να υπενθυμίσω ότι η αποτελεσματικότητα του αγώνα ενάντια στη νομιμοποίηση παράνομων εσόδων εξαρτάται τόσο από τη διεύρυνση του πλαισίου εφαρμογής της οδηγίας όσο και απο μία καλύτερη πληροφόρηση για τις διακυμάνσεις των κεφαλαίων ώστε να γίνουν γνωστές η προέλευσή τους και οι νομισματικές συνέπειες από τις συναλλαγές μαζί τους. Αν όχι, πώς θα ξέρουμε αν είναι νόμιμα ή όχι; Δίχως αυτή την προσπάθεια διαφάνειας, παρόλο που τα προτεινόμενα μέτρα είναι θετικά και αξίζει να εγκριθούν, δεν νομίζω πως θα μπορέσουμε να σταματήσουμε τον παράνομο πλούτο, που συνήθως είναι τόσο δελεαστικός ακριβώς επειδή είναι κερδοσκοπικός.

<SPEAKER ID=178 LANGUAGE="DE" NAME="Ullmann">
Kύριε Πρόεδρε, κυρία Επίτροπε, αυτό που είχε να επιλύσει ο κύριος εισηγητής ήταν κάτι περισσότερο από τον τετραγωνισμό του κύκλου, κι αυτό που είχε να βρει κάτι περισσότερο από το αυγό του Κολόμβου. Διότι, εξαιτίας της οδηγίας του 1991, ήταν υποχρεωμένος να πραγματευθεί νομοθετικά μια υπόθεση που στην ουσία είναι χρηματοπιστωτικής και οικονομικής φύσης. Έπρεπε να αντιμετωπίσει ένα ποινικό αδίκημα, τη στιγμή που δεν υπάρχει ποινική νομοθεσία της Ένωσης. Έπρεπε να χρησιμοποιήσει μια αστυνομία για την οποία δεν υπάρχει νομική βάση, ούτε και δημοκρατικός ή δικαστικός έλεγχος. Έπρεπε, τέλος, με τον κατάλογο των «καθαρών» τραπεζών, να δείξει στους νομιμοποιούντες τα έσοδα από παράνομες ενέργειες πού μπορούν να τοποθετήσουν τα χρήματά τους με τη μεγαλύτερη ασφάλεια, κι εκείνος που, μαζί με όλους εμάς, θέλει να καταπολεμήσει τη νομιμοποίηση των εσόδων από παράνομες δραστηριότητες, θα 'πρεπε τέλος να απαιτήσει αποδείξεις ότι η πρακτική της νομιμοποίησης των εσόδων από παράνομες δραστηριότητες αυξάνει, και ότι η επίδρασή της στο δίκτυο των εγκληματικών οργανώσεων αυξάνει κι αυτή.
<P>
Σίγουρα δεν ευθύνεται ο εισηγητής για τη λανθασμένη φιλοσοφία στην οποία στηρίζεται η όλη νομιμοποίηση των εσόδων από παράνομες δραστηριότητες. Διότι το βασικό της λάθος έγκειται στο ότι θεωρεί το «ξέπλυμα των χρημάτων» ως τετελεσμένο γεγονός, αντί να εξαλείψει τις οικονομικές του προϋποθέσεις και, δεύτερον, ότι στο νομοθετικό τομέα επεμβαίνει στην προστατευόμενη ιδιωτική σφαίρα, αντί να αφαιρέσει την προστασία από εκείνους που την χρησιμοποιούν ως μανδύα για τις παράνομες δραστηριότητές τους.
<P>
Για μένα είναι απίθανο, από πάρα πολλές απόψεις, ότι το «ξέπλυμα των τραπεζών», η δημιουργία καθαρών τραπεζών, θα είναι ένα ισχυρό όπλο κατά της χρησιμοποίησης των εσόδων από παράνομες δραστηριότητες.

<SPEAKER ID=179 LANGUAGE="FR" NAME="Dupuis">
Κύριε Πρόεδρε, αγαπητοί συνάδελφοι, αν και ο εισηγητής, ο κ. Lehne, επιφέρει ορισμένες βελτιώσεις σε σχέση με την πρώτη έκθεση της Επιτροπής, αυτές δεν είναι καθόλου επαρκείς, λαμβάνοντας υπόψη την έκταση του προβλήματος.
<P>
Αντίθετα με τον εισηγητή, θεωρώ ότι μία έκθεση απαρίθμησης, χωρίς αριθμητικά στοιχεία και επιπλέον κολοβή, επομένως μία έκθεση που δε δυσαρεστεί κανέναν, δε μπορεί να αποτελεί μία καλή έκθεση. Πράγματι, δεν αναφέρονται καθόλου σε αυτή αριθμητικά στοιχεία ούτε σχετικά με τις κλασικές οδούς ούτε σχετικά με τις νέες οδούς νομιμοποίησης παράνομων εσόδων, ενώ μπορούμε συνολικά να υπολογίσουμε σε 500 δισεκατομμύρια ECU τη νομιμοποίηση παράνομων κεφαλαίων.
<P>
Ακόμη πιο σοβαρό, η έκθεση δίνει επιταγή εν λευκώ στα δώδεκα κράτη μέλη που υπογράφουν την οδηγία. Η πραγματικότητα ωστόσο είναι εντελώς διαφορετική. Πώς να εξηγήσουμε, πράγματι, το γεγονός ότι οι τράπεζες του Guernesey, που εξαρτώνται από το βρετανικό στέμα, γνωστές άλλοτε για τα βοοειδή τους, κάθονται πάνω σε ένα θησαυρό 27 δισεκατομμυρίων στερλίνων; Πώς να εξηγήσουμε επίσης το γεγονός ότι η κυβέρνηση των Κάτω Χωρών κύρωσε μία φορολογική σύμβαση, μοναδική στο είδος της, με τις αποικίες των ολλανδικών Αντίλλων;
<P>
Δεν θα επεκταθώ στη φορολογική και τραπεζική νομοθεσία του Μεγάλου Δουκάτου του Λουξεμβούργου. Φαντάζομαι ήδη την τυπική κύρωση από την Αυστρία της οδηγίας 91/308. Πώς να εξηγήσουμε, πράγματι, το γεγονός ότι ένα κράτος με πληθυσμό 8 εκατομμύρια ψυχές μπορεί να συγκεντρώνει στο έδαφός του πάνω από 20 εκατομμύρια ανώνυμα βιβλιάρια ταμιευτηρίου.
<P>
Πρόκειται περί υποκρισίας όταν πιστεύουμε ότι επιδεικνύουμε αυστηρότητα κυρώνοντας τέτοιες οδηγίες και συνεχίζουμε, ταυτόχρονα, να πλένουμε τα άπλυτα μεταξύ μας, όταν παίζουμε τους αστυνόμους χωρίς ποτέ να εμφανιζόμαστε σαν κλέφτες στα μάτια της κοινής γνώμης! Θα χρειασθεί να περιμένουμε ώσπου ένας από τους αρχηγούς των κρατών μας να βρεθεί αναμεμιγμένος σε σκοτεινές υποθέσεις νομιμοποίησης παράνομων εσόδων, συνδεδεμένες με κάποιο εμπόριο όπλων ή ναρκωτικών; Θα χρειασθεί ένας ευρωπαίος κ. Samper για να επαναφέρει στη λογική τους κυβερνώντες μας; Ας αρχίσουμε πηγαίνοντας στη ρίζα του προβλήματος. Ας αρχίσουμε ρυθμίζοντας και νομιμοποιώντας όλα τα νακρωτικά, αμέσως.
<P>
Περιμένοντας να γίνει αυτό, η Ομάδα μου θα απόσχει.

<SPEAKER ID=180 LANGUAGE="EN" NAME="Malone">
Κύριε Πρόεδρε, η πρώτη έκθεση της Επιτροπής σχετικά με την εφαρμογή της οδηγίας του 1993 για την πρόληψη της νομιμοποίησης των παράνομων εσόδων υπογράμμισε τις τεράστιες διαφορές στην υλοποίηση της νομοθεσίας εκ μέρους των κρατών μελών. Έτσι, ως αποτέλεσμα, υπάρχουν ακόμη δυνατότητες ευχερούς διακίνησης παρανόμου χρήματος σε ολόκληρη την Ευρώπη.
<P>
Η ιρλανδική κυβέρνηση έχει δηλώσει ότι η μάχη κατά των ναρκωτικών θα αποτελέσει προτεραιότητα της προεδρίας της. Συμμερίζομαι τις ανησυχίες του κ. Howitt σχετικά με το ότι το υφιστάμενο δίκαιο δεν αντιμετωπίζει αποτελεσματικά τα κέρδη από εγκληματικές ενέργειες. Πράγματι, ένα διεθνές συνέδριο κατά της εγκληματικότητας που έγινε στο Δουβλίνο αυτή την εβδομάδα, υπογράμμισε τις τεράστιες δυσκολίες που έχουν οι αξιωματικοί της διώξεως ναρκωτικών των ευρωπαϊκών χωρών στη συνεργασία τους με τη μονάδα δίωξης ναρκωτικών της Europol στη Χάγη. Υπάρχουν, π.χ., σοβαρότατες καθυστερήσεις στη διαβίβαση ζωτικών πληροφοριών από ορισμένες χώρες.
<P>
Είναι σαφές ότι η υπάρχουσα οδηγία για την πρόληψη της νομιμοποίησης των παράνομων εσόδων είναι εντελώς αναποτελεσματική υπόψη της κλίμακας του προβλήματος των ναρκωτικών, τόσο στις πόλεις που αναφέρθηκαν όσο και σε άλλες περιοχές, καθώς επίσης και υπόψη της ευχέρειας με την οποία τα παράνομα κέρδη νομιμοποιούνται επενδυόμενα σε νόμιμες επιχειρήσεις. Είναι σαφές ότι χρειαζόμαστε ένα πολύ πιο ευέλικτο πλαίσιο για να μπορούμε να αντιμετωπίσουμε τις τεχνολογικές εξελίξεις στο τραπεζικό σύστημα. Ορισμένες από αυτές αναφέρθηκαν από τον κ. Miller. Θα ήθελα να δω μια κατάσταση στην οποία οι εγκληματίες, είτε είναι έμποροι ναρκωτικών, ο IRA, οι ληστές των τραπεζών ή οι απατεώνες υπάλληλοι, να βρίσκουν αδύνατη τη νομιμοποίηση των παράνομων κερδών τους οπουδήποτε στην Ευρώπη. Ζητώ επίσης την πιο στενή συνεργασία μεταξύ της αστυνομίας, των δικαστικών αρχών, των φορολογικών αρχών και των χρηματοδοτικών ιδρυμάτων.
<P>
Έχω συνομιλήσει με λογιστές που ασχολούνται μ' αυτόν τον τομέα. Αυτό που συνιστούν είναι ότι οι αστικές διαδικασίες θα πρέπει να γίνονται ταυτόχρονα με τις ποινικές ούτως ώστε τα παράνομα κέρδη να κατάσχονται αμέσως μετά την τυχόν καταδίκη. Δεν θα πρέπει να ξεχνάμε ότι ο Αλ Καπόνε τελικά φυλακίστηκε για φοροδιαφυγή.
<P>
Τέλος, η οδηγία αυτή θα πρέπει να επεκταθεί ούτως ώστε να καλύπτει και τα παράνομα κέρδη από τις απάτες στον προϋπολογισμό της ΕΕ. Στην Ιρλανδία έχουμε το σκάνδαλο που σχετίζεται με τις εξαγωγικές επιστροφές για το βόειο κρέας και τη μαζική συνεχή απάτη με τη λαθραία, π.χ. εισαγωγή τσιγάρων. Υπάρχουν τεράστια ποσά που χάνονται ενώ θα μπορούσαν να χρησιμοποιηθούν πολύ αποτελεσματικά στην Ευρωπαϊκή Ένωση.
<P>
(Χειροκροτήματα)

<SPEAKER ID=181 LANGUAGE="FI" NAME="Toivonen">
Αξιότιμε κύριε Πρόεδρε, συγχαίρω τον συνάδελφο κύριο Λέενε για την θαυμάσια έκθεσή του. Η νομιμοποίηση παράνομων εσόδων αποτελεί πραγματικό και ολοένα αυξανόμενο πρόβλημα για όλα τα κράτη μέλη της Ένωσης.
<P>
Οι αρχές οφείλουν να λάβουν τα απαραίτητα μέτρα προκειμένου να αποκλεισθεί, στο εξής, η χρήση παρανόμων εσόδων στο διεθνές σύστημα χρηματοδότησης. Και αυτό είναι απαραίτητο, διότι με την χρήση ποσών τα οποία προέρχονται από παράνομες ενέργειες τίθεται σε κίνδυνο τόσο η αξιοπιστία όσο και η ισορροπία του χρηματοδοτικού αυτού συστήματος. Στην Ευρώπη η διάθεση πόρων για την στήριξη της προληπτική δραστηριότητας και για την βελτίωση της ανταλλαγής πληροφοριών μεταξύ των αρχών εκείνων στις οποίες γίνονται καταγγελίες για νομιμοποίηση παράνομων εσόδων, είναι επιβεβλημένη δεδομένου ότι η ανταλλαγή πληροφοριών σε ευρωπαϊκό επίπεδο έχει αποδειχθεί ότι είναι ιδιαίτερα δυσχερής, ιδίως μεταξύ των διοικητικών και αστυνομικών αρχών.
<P>
Πρέπει να καταρτισθεί ένα σύστημα για την καταπολέμηση της «πλύσης» του χρήματος το οποίο θα αποβλέπει, αφ' ενός, στην ενίσχυση των δραστηριοτήτων για την καταπολέμηση της «πλύσης» αυτής σε τομείς οι οποίοι έχουν ήδη προσβληθεί ή αναμένεται να προσβληθούν και, αφ' ετέρου, στην εντατικοποίηση, του εντοπισμού, της παρακολούθησης και της εξέτασης περιπτώσεων νομιμοποίησης παρανόμων εσόδων. Το εν λόγω σύστημα πρέπει να λειτουργεί σε δύο επίπεδα. Το πρώτο επίπεδο, αυτό της πρόληψης, θα αφορά το τον έλεγχο των ευπρόσβλητων τομέων και την εκπαίδευση των αρμοδίων για τον έλεγχο αυτό, την ανάλυση των μεθόδων «πλύσης» του χρήματος και τις νομοθετικές πρωτοβουλίες. Το δεύτερο επίπεδο, αυτό της έρευνας, θα αφορά την διαλεύκανση υποθέσεων για τις οποίες υπάρχουν υπόνοιες ότι σχετίζονται με τη νομιμομοποίηση παρανόμων εσόδων η οποία έχει επιτευχθεί, παρά τα ασφαλιστικά μέτρα. Όταν αυτό συμβεί, πρέπει το χρήμα να εντοπίζεται, να παρακολουθείται, να κατάσχεται και θα απαγγέλλεται κατηγορία κατά των υπευθύνων.
<P>
Υπάρχουν πολλοί τρόποι για τη νομιμοποίηση παρανόμων εσόδων. Γι' αυτό και πρέπει να διευρυνθεί ο κύκλος εκείνων οι οποίοι είναι υποχρεωμένοι να προβαίνουν σε καταγγελία. Από το τρέχον έτος οι χρηματομεσίτες και οι επιχειρήσεις ανταλλαγής συναλλάγματος είναι υποχρεωμένες να καταγγέλλουν κάθε απόπειρα «πλύσης» στις αρμόδιες αρχές. Στο μέλλον και τα καζίνο, οι μεσίτες στον τομέα της αγοράς ακινήτων, οι ελεύθεροι επαγγελματίες και επιχειρήσεις του τομέα εμπορίας πολυτίμων αντικειμένων, οι ορκωτοί λογιστές καθώς και οι επιχειρήσεις και οι ελεύθεροι επαγγελματίες οι οποίοι παρέχουν υπηρεσίες στον χρηματοδοτικό τομέα, αναλαμβάνουν παρόμοια υποχρέωση. Υπάρχουν πολλές διεθνείς οργανώσεις οι οποίες λειτουργούν με σκοπό την καταπολέμηση της νομιμοποίησης παρανόμων εσόδων. Γι' αυτό και υπάρχει σαφής ανάγκη να συντονισθεί η δράση τους σε ευρωπαϊκό επίπεδο, προκειμένου να αποφευχθούν οι περιπτώσεις επικάλυψης.

<SPEAKER ID=182 LANGUAGE="DE" NAME="Kφnig">
Kύριε Πρόεδρε, δικαιολογημένα ο συνάδελφος Lehne, ως εισηγητής, ζήτησε να μην περιορίζεται η καταπολέμηση της νομιμοποίησης των εσόδων από παράνομες δραστηριότητες μόνον σε χρήματα από το λαθρεμπόριο ναρκωτικών, αλλά να επεκτείνεται και σε χρήματα από όλα τα αδικήματα που διαπράττει το οργανωμένο έγκλημα. Γι' αυτό και το Ευρωπαϊκό Κοινοβούλιο χρησιμοποίησε την πρώτη εξεταστική του επιτροπή για να ερευνήσει διαμετακομιστικές συναλλαγές, διότι τα κράτη μέλη και η Ευρωπαϊκή Ένωση χάνουν εδώ ποσά δισεκατομμυρίων από τους διαφεύγοντες δασμούς, σε ευαίσθητα κυρίως προϊόντα, όπως τα τσιγάρα, το οινόπνευμα και ορισμένα τρόφιμα. Και εδώ δραστηριοποιείται το οργανωμένο έγκλημα. Γι' αυτό και χρειάζεται να γίνει εδώ μια γενική ρύθμιση.
<P>
Ωστόσο, είναι ακόμη αναγκαίο να συμπεριλάβουμε και να ποινικοποιήσουμε και τις περιπτώσεις απάτης στους δημοσιονομικούς πόρους της ΕΕ, σε όλα τα κράτη της ΕΕ. Αυτό συμβαίνει σήμερα μόνο σε μερικές χώρες, και δεν μπορούμε να καταλάβουμε γιατί δημιουργούνται εδώ κενά που δυσχεραίνουν την καταπολέμηση ή την καθιστούν πολλές φορές αδύνατη.
<P>
Αντίθετα, είναι κάπως αφελές να πιστεύουμε - κι αυτό θα ήθελα να το πω στον κ. Dupuis - ότι ανώνυμα βιβλιάρια καταθέσεων ταμιευτηρίου, με μικροκαταθέσεις κάτω των 15.000 Ecu, που καθορίζονται σαν όριο στην οδηγία, ή άλλες παρόμοιες τραπεζικές συναλλαγές για τις οποίες δεν είναι υποχρεωμένος κανείς να αποδείξει την ταυτότητά του σε άλλα κράτη μέλη της ΕΕ, όπως στην Ιταλία ή τη Γερμανία, χρησιμοποιούνται για τη νομιμοποίηση των εσόδων από παράνομες δραστηριότητες. Αυτό οφείλεται σε άλλους λόγους. Όπως δικαίως τόνισε η συνάδελφος Hlavac, είναι γεγονός ότι πολύς κόσμος ανοίγει βιβλιάρια καταθέσεων ταμιευτηρίου για παιδιά, εγγόνια και για ολόκληρη την οικογένεια. Κάτι τέτοιο δεν ενδείκνυται για τη νομιμοποίηση των εσόδων από παράνομες δραστηριότητες.
<P>
Το οργανωμένο έγκλημα χρησιμοποιεί εικονικές εταιρείες, πλασματικά εμβάσματα και αποκρύψεις μεγάλης κλίμακας. Γι' αυτό και απαιτούνται συντονισμένες ενέργειες της Κοινότητας, καθώς κι ένα ενιαίο σύστημα πληροφόρησης, το οποίο θα πρέπει να επεκταθεί και στα κράτη του Visegrad, εφόσον αυτά περιλαμβάνονται στο σύστημά μας.

<SPEAKER ID=183 NAME="Wulf-Mathies">
Kύριε Πρόεδρε, κυρίες και κύριοι, εξ ονόματος της Επιτροπής, ευχαριστώ το Κοινοβούλιο, και ιδιαίτερα τον αρμόδιο επί της ουσίας εισηγητή κ. Lehne, για την εκτενή παρουσίαση των εργασιών της Ένωσης για την καταπολέμηση της νομιμοποίησης των εσόδων από παράνομες δραστηριότητες, και για το θέμα του πώς μπορούμε εμείς από κοινού να ενισχύσουμε τις προσπάθειες αυτές.
<P>
Όλοι μας γνωρίζουμε πολύ καλά τις ζημιές που υφίσταται η κοινωνία μας από το λαθρεμπόριο ναρκωτικών και τις άλλες μορφές του οργανωμένου εγκλήματος. Αν παρεμποδίσουμε τους κακοποιούς να νομιμοποιήσουν, να αξιοποιήσουν και να επενδύσουν τα βρώμικα χρήματα που έβγαλαν από παράνομες δραστηριότητες, αυτό θα είναι ένα αποτελεσματικό μέσο για την καταπολέμηση της εγκληματικότητας. Το βρώμικο χρήμα - αυτό το γνωρίζουν όλοι - διαφθείρει τα πάντα, συμπεριλαμβανομένου και του χρηματοπιστωτικού συστήματος. Αυτό ήταν άλλωστε και το σημείο εκκίνησης των εργασιών της Κοινότητας στον τομέα αυτό: να παρεμποδιστεί κυρίως η κατάχρηση του χρηματοπιστωτικού συστήματος για σκοπούς νομιμοποίησης των εσόδων από παράνομες δραστηριότητες.
<P>
Σύμφωνα με την οδηγία του 1991, η Επιτροπή θα πρέπει να υποβάλει έκθεση στο Κοινοβούλιο και το Συμβούλιο, σχετικά με την εφαρμογή της. Κι αυτό κάναμε. H έκθεσή μας, την οποία έχετε μπροστά σας σήμερα το βράδυ, είναι αντικείμενο της έκθεσης του Κοινοβουλίου. Η Επιτροπή έχει την πεποίθηση πως η οδηγία εκπληρώνει το καθήκον της και πως εφαρμόστηκε, σε γενικές γραμμές, στα κράτη μέλη. Αυτό όμως δε σημαίνει πως θα είχαμε μ' αυτήν και αποτελεσματικά μέσα για να καταπολεμήσουμε τις αιτίες του οργανωμένου εγκλήματος.
<P>
Όπως προκύπτει από την έκθεσή μας, η νομιμοποίηση των εσόδων από παράνομες δραστηριότητες είναι σήμερα ποινικό αδίκημα σε όλα τα κράτη μέλη. Όπως γνωρίζουμε, δεν ήταν έτσι πριν από το 1991. Σπάσαμε την προστασία που προσέφερε το τραπεζικό απόρρητο. Όλα τα χρηματοπιστωτικά ιδρύματα θα πρέπει να δηλώνουν στις αρχές τις υποψίες τους και δεν επιτρέπεται να περιμένουν μέχρις ότου ερωτηθούν. Ωστόσο η μάχη κατά της νομιμοποίησης των εσόδων από παράνομες δραστηριότητες, δεν μπορεί ποτέ να θεωρηθεί κερδισμένη. Μόλις ένα αδύνατο σημείο του συστήματος κλείσει, τότε αυτοί που νομιμοποιούν τα βρώμικα χρήματα ψάχνουν για καινούρια, και χρησιμοποιούν για το σκοπό αυτό, όπως λέχθηκε κι εδώ πολύ ξεκάθαρα, τις καινούριες τεχνολογίες. Αλλά μπορούμε να τους κάνουμε το πρόβλημα διαρκώς δυσκολότερο και ακριβότερο, και συνεπώς να καταστρέψουμε την τακτική και τη στρατηγική τους, τουλάχιστον ως προς την προσέγγιση τους. Ο μακροπρόθεσμος χαρακτήρας του αγώνα αυτού αναγνωρίζεται και στις δύο εκθέσεις. Θέλω μόνον να αναφερθώ σε μερικά από τα πιο σημαντικά θέματα που θίχθηκαν στην πρόταση ψηφίσματος, μια και ο χρόνος δεν φθάνει για να πω κάτι ξεχωριστά και για τα 20 σημεία.
<P>
Πολλά απ' αυτά τα σημεία φυσικά, όπως είπατε κι εσείς στην προφορική σας παρέμβαση, κύριε εισηγητή, δεν απευθύνονται προς την Επιτροπή, αλλά προς τα κράτη μέλη. Πολλά απ' αυτά μπορούμε να τα υποστηρίξουμε, και κυρίως το αίτημα να συμπεριληφθεί ένα κατά το δυνατόν ευρύ φάσμα σοβαρών αδικημάτων στον ποινικό κώδικα, να κινηθεί και πάλι η σύμβαση για την Europol και να επικυρωθούν, από όλα τα κράτη μέλη, οι συμβάσεις της Βιέννης και του Στρασβούργου. Επισημαίνω μόνον πως η διεύρυνση του πεδίου εφαρμογής της οδηγίας, καθώς και τα καλύτερα μέτρα συνεργασίας, αποτελούν βασικό στοιχείο, τόσο της σύμβασης της Βιέννης, όσο και της σύμβασης του Στρασβούργου.
<P>
Η Επιτροπή θα εξετάσει διεξοδικά κάθε σημείο που θίξατε εσείς και θα συζητήσει τα θέματα με τα κράτη μέλη. Για το λόγο αυτό η Επιτροπή ανέβαλε για το φθινόπωρο την προβλεπόμενη συνεδρίαση της επιτροπής επαφής της οδηγίας, ώστε να μπορέσει να συζητηθεί εκεί, διεξοδικά και δεσμευτικά, η παρούσα έκθεση του Κοινοβουλίου. Ποια είναι τα κύρια θέματα;
<P>
Κατ' αρχήν η Επιτροπή παρακαλείται, στην έκθεση, να δώσει περισσότερες πληροφορίες για κρούσματα και καταδίκες, για τις καινούριες μορφές νομιμοποίησης των εσόδων από παράνομες δραστηριότητες και για τις νομισματοπολιτικές επιπτώσεις. Μερικές από τις πληροφορίες αυτές, όπως γνωρίζετε, είναι ιδιαίτερα δύσκολο να τις αποκτήσουμε. Μόλις η Επιτροπή αποκτήσει αξιόπιστες πληροφορίες, φυσικά και θα τις διαβιβάσουμε και στο Κοινοβούλιο - αλλά γνωρίζετε ότι κι εμείς εξαρτόμαστε εδώ από τις πληροφορίες και την καλή θέληση των κρατών μελών.
<P>
Ήδη το Συμβούλιο παρακάλεσε να συνταχθεί μια δεύτερη έκθεση για ορισμένες πτυχές της οδηγίας; θα εκπονήσουμε και πάλι μια έκθεση τόσο για το Κοινοβούλιο όσο και για το Συμβούλιο. Η παρούσα έκθεση περιλαμβάνει κι ένα αίτημα για τροποποίηση της οδηγίας. Αυτή αφορά κυρίως τις καινούριες χρηματοπιστωτικές τεχνικές, αλλά και τα υπόλοιπα εμπλεκόμενα επαγγέλματα και δραστηριότητες, καθώς και την ανάλογη επιτήρησή τους. Για να μιλήσουμε ειλικρινά, η Επιτροπή είναι επιφυλακτική, όσον αφορά το θέμα μιας καινούριας οδηγίας, την παρούσα χρονική στιγμή. Η οδηγία του 1991 καθορίζει το στόχο και αφήνει κάποιο περιθώριο στα κράτη μέλη για την εφαρμογή της. Δεν είναι ένα τεχνικό μέτρο, ούτε και ερευνά μεμονωμένα χρηματοπιστωτικά προϊόντα ή τεχνικές; μπορεί όμως να εφαρμοστεί και σε σημεία που δεν αναφέρονται κατηγορηματικά.
<P>
Εκτός τούτου, κατά την άποψη της Επιτροπής, δεν είναι απόλυτα σαφές ότι, ενόψει του γεγονότος ότι μετατοπίζεται το κέντρο βάρους των μέτρων καταπολέμησης της νομιμοποίησης των εσόδων από παράνομες δραστηριότητες από τον τυπικό χρηματοπιστωτικό τομέα, διαθέτουμε στερεή νομική βάση για μέτρα που προχωρούν παραπέρα. Όπως άλλωστε έγινε φανερό και στην έκθεσή σας, υπάρχει γενικώς συμφωνία, ότι προς το παρόν χρειάζεται κυρίως ενισχυμένη συνεργασία μεταξύ των αρχών των κρατών μελών, για την καταπολέμηση της νομιμοποίησης των εσόδων από παράνομες δραστηριότητες. Την ανάγκη αυτή επεσήμαναν πολλοί ομιλητές εδώ. Η συνεργασία μεταξύ αστυνομίας και δικαστικών αρχών είναι ένας τομέας στον οποίο η Επιτροπή μέχρι τώρα δεν είχε κανένα δικαίωμα πρωτοβουλίας. Γι' αυτό και θα πρέπει να περιορισθούμε στο να καλέσουμε σε ενισχυμένη συνεργασία στον τομέα αυτό και, ελπίζω από κοινού, να επιδιώξουμε να υπάρξει μεγαλύτερη κίνηση στη Διακυβερνητική Διάσκεψη στον τομέα του τρίτου πυλώνα.
<P>
Η Επιτροπή συνεργάζεται, προς το παρόν, με την επιτροπή επαφής, σ' ένα σωρό τομείς. Σ' αυτούς συγκαταλέγεται και η κατάχρηση των ανταλλακτηρίων συναλλάγματος και το πρόβλημα των συναλλαγών χωρίς την παρουσία του πελάτη, όπως είναι οι τραπεζικές συναλλαγές μέσω υπολογιστή ή τηλεφώνου. Η επιτροπή αυτή επιτελεί καλή δουλειά, πέρα για πέρα, και η Επιτροπή είναι βέβαιη ότι, στα πλαίσια της ισχύουσας οδηγίας, μπορούν να επιτευχθούν και άλλες πρόοδοι. Μόνον αν αποτύχει αυτό θα εξετάσει η Επιτροπή τη δυνατότητα έκδοσης μιας άλλης οδηγίας, και μόνον αν βρεθεί μια στερεή νομική βάση. Εν πάση περιπτώσει η Επιτροπή θα κρατάει συνεχώς ενήμερο το Κοινοβούλιο, τόσο για τις προόδους όσο και για τα προβλήματα.
<P>
Επιτρέψτε μου ακόμη να υπεισέλθω, εν συντομία, και στην επιθυμούμενη επέκταση των μέτρων αυτών στα κράτη της Ανατολικής Ευρώπης. Ευχαρίστως θα επεσήμανα ότι ρήτρες για τη νομιμοποίηση των εσόδων από παράνομες δραστηριότητες, αποτελούν στοιχεία των συμφωνιών εταιρικών σχέσεων και των συμφωνιών σύνδεσης με τις χώρες αυτές, και ότι εμείς, λ.χ. και μέσω του PHARE, στον τομέα της τεχνικής βοήθειας, υποστηρίζουμε τις πρακτικές δυνατότητες να προχωρήσουμε στον τομέα αυτό, ώστε η τσιμπίδα του νόμου να φθάνει και πέρα από τα σύνορά μας.
<P>
Τελειώνοντας, θα ήθελα και πάλι να ευχαριστήσω το Κοινοβούλιο για τη διεξοδική και εποικοδομητική του έκθεση. Η Επιτροπή θα συνεχίσει το διάλογο μαζί σας κι ελπίζω πως εμείς από κοινού, θα καταλήξουμε σε βελτιωμένα αποτελέσματα.
<P>
(Χειροκροτήματα)

<SPEAKER ID=184 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 9 π.μ.

<CHAPTER ID=9>
Γλωσσική πολυμορφία στην κοινωνία 
της πληροφόρησης
<SPEAKER ID=185 NAME="Πρόεδρος">
Η ημερήσια διάταξη προβλέπει τη συζήτηση της εκθέσεως (Α4-0148/96) της κ. Μούσχουρη, εξ ονόματος της Επιτροπής Πολιτισμού, Νεότητος, Εκπαίδευσης και Μέσων Ενημέρωσης, επί της πρότασης απόφασης του Συμβουλίου σχετικά με την έγκριση πολυετούς προγράμματος για την προώθηση της γλωσσικής πολυμορφίας της Κοινότητας στην κοινωνία της πληροφόρησης (COM(95)0486 - C4-0152/96-95/0263(CNS))

<SPEAKER ID=186 NAME="Μούσχουρη">
Κύριε Πρόεδρε, κυρία Επίτροπε, κυρίες και κύριοι, η πρόταση αυτή της Επιτροπής τίθεται μέσα στα πλαίσια της ανάπτυξης της κοινωνίας της πληροφόρησης. Προτίθεται δε να θεσμοθετήσει ένα μακροχρόνιο πρόγραμμα για την προώθηση της γλωσσικής πολυμορφίας της 'Ενωσης.
<P>
Η πρόταση αυτή έχει δύο πλεονεκτήματα: το δεύτερο απορρέει από το πρώτο. Κατ'αρχάς, αποδέχεται μία πραγματικότητα στην Ευρωπαϊκή 'Ενωση, που είναι η γλωσσική της πολυμορφία, πολυμορφία η οποία αυτήν την στιγμή υποφέρει από την χρησιμοποίηση μέσα στις λεωφόρους της πληροφόρησης μιας και μόνον γλώσσας, της αγγλικής, η οποία όχι μόνον μονοπωλεί τον χώρο της τεχνολογίας, αλλά και της επικοινωνίας γενικότερα. Απειλεί να ομογενοποιήσει την σκέψη και να στερήσει από ένα μεγάλο αριθμό των πολιτών της 'Ενωσης την πρόσβαση στην πληροφόρηση, την εξέλιξη και την γνώση. Γι'αυτόν τον λόγο, η υιοθέτηση του προγράμματος αυτού δεν μπορεί παρά να χειροκροτηθεί θερμά, γιατί διασώζει και προωθεί την γλωσσική μας κληρονομιά, ενώ επίσης προσφέρει και εξασφαλίζει απόλυτη συμμετοχή στην πληροφόρηση όλων των πολιτών της 'Ενωσης, χωρίς καμία εξαίρεση.
<P>
Το δεύτερο πλεονέκτημα είναι οικονομικής φύσεως. Βασίζεται στο γεγονός ότι οι επιχειρήσεις, των οποίων οι ασχολίες προηγουμένως ήταν περιορισμένες σε τοπικές αγορές, θα βρουν στο μέλλον διεθνείς διεξόδους χάρη στα πολυγλωσσικά προϊόντα. Παρουσιάζοντάς σας την πρόταση της Επιτροπής, με μερικές από τις τροπολογίες της Επιτροπής Πολιτισμού, θα ήθελα να επιστήσω την προσοχή σας σε ένα σοβαρό θέμα νομικής βάσης: ο σκοπός του προγράμματος είναι να προωθήσει την χρήση τεχνολογιών και μεθόδων που επιτρέπουν την μείωση του κόστους μεταφοράς των πληροφοριών μεταξύ γλωσσών, να ευνοήσει το δυνάμωμα των βιομηχανιών της γλώσσας και να ενθαρρύνει την ανάπτυξη των πολυγλωσσικών υπηρεσιών. Θα πρέπει να αναρωτηθούμε εδώ εάν η προώθηση της γλωσσικής πολυμορφίας της 'Ενωσης είναι η ίδια ένας αντικειμενικός σκοπός ή ένα μέσο για να προωθηθεί η κοινωνία της πληροφόρησης σε διεθνές επίπεδο.
<P>
Η Επιτροπή Πολιτισμού αποφάνθηκε σαφώς, εκτιμώντας ότι το συγκεκριμένο πρόγραμμα αποτελεί τον κύριο στόχο και ότι προσφέρει τα κατάλληλα μέσα για την πραγματοποίησή του. Κατά συνέπεια, η πολιτιστική διάσταση του προγράμματος αυτού προηγείτο των βιομηχανικών επιπτώσεων και επεβάλλετο μία αλλαγή της νομικής βάσης. Ζητούμε επιμόνως από το Συμβούλιο και την Επιτροπή να δεχθούν όπως εγγραφεί αυτή η πρόταση τουλάχιστον και στο πλαίσιο του άρθρου 128, και όχι μόνον στο 130, το οποίο θα ήταν μία πολύ περιορισμένη προοπτική για αυτό το πρόβλημα.
<P>
Το Ευρωπαϊκό Κοινοβούλιο θα είναι έτοιμο να ζητήσει την κρίση του Ευρωπαϊκού Δικαστηρίου όχι μόνον για να υποστηρίξει την θέση του στην συγκεκριμένη περίπτωση, αλλά κυρίως για να υποστηρίξει και να επιβεβαιώσει τον σημαντικό ρόλο των πολιτιστικών αξιών στην ευρωπαϊκή υποδομή.
<P>
Η Επιτροπή έχει καθορίσει τρία μέτρα δράσης: την υποστήριξη για την δημιουργία μιας υποδομής με ευρωπαϊκά γλωσσικά εφόδια, την ενδυνάμωση της γλώσσας της βιομηχανίας, την προώθηση της χρήσης προηγμένης γλωσσολογίας στον ευρωπαϊκό δημόσιο τομέα. Το πρόγραμμα λήγει το 1998, με ένα προϋπολογισμό 15 εκατομμυρίων ECU.
<P>
Αναφέρομαι παρακάτω σε μερικές από τις πιο σημαντικές τροπολογίες της Επιτροπής Πολιτισμού.
<P>
Οι τροπολογίες 1, 2 και 7 έχουν σαν αντικείμενο να τεθεί η πρόταση της Επιτροπής στην πολιτιστική της διάσταση, με νομική βάση και το άρθρο 128. Κατά τον ίδιο τρόπο, οι τροπολογίες 8, 9 και 10 δίνουν έμφαση στην κοινωνική πλευρά της κοινωνίας της πληροφόρησης, στην ανάγκη να επιτρέψει δημοκρατική πρόσβαση για να προστατεύσει ορισμένες κατηγορίες πληθυσμού, ώστε να μην απομονωθούν.
<P>
Η τροπολογία 11 υπογραμμίζει τον κίνδυνο της «διαλεκτικοποίησης» που διατρέχει κάθε γλώσσα, μένοντας στο περιθώριο της κοινωνίας της πληροφόρησης.
<P>
Οι τροπολογίες 23 και 39 υπογραμμίζουν την οικονομική άποψη. Οι άμεσα ενδιαφερόμενες επιχειρήσεις αυτού του προγράμματος είναι οι μικρομεσαίες επιχειρήσεις, και είναι απαραίτητο να τις προστατεύσουμε και να τις βοηθήσουμε.
<P>
Η τροπολογία 25 προτείνει να χρησιμοποιηθούν τα διαρθρωτικά ταμεία από τα κράτη μέλη για να υποστηρίξουν τη διατήρηση της γλωσσικής μας κληρονομιάς.
<P>
Πολλές τροπολογίες ζητούν να δοθεί ιδιαίτερη προσοχή στις λιγότερο εξαπλωμένες γλώσσες της 'Ενωσης, επιμένουν δε να διερευνηθούν συνέργειες με άλλα κοινωνικά προγράμματα, όπως π.χ. το «Αριάδνη». Τέλος, λαμβανομένης υπόψη της μεγάλης σημασίας αυτού του προγράμματος, προτείνεται να αυξηθεί ο προϋπολογισμός του από 15 σε 20 εκατ. ECU.
<P>
Για να ολοκληρώσω, θα ήθελα να υπενθυμίσω πόσο σημαντική είναι η διάσωση της γλωσσικής κληρονομιάς της 'Ενωσης και, κυρίως, να προβλέψουμε να μην κατακλυστεί στο μέλλον από λεωφόρους πληροφόρησης των οποίων το περιεχόμενο είναι ακατανόητο.
<P>
Τέλος, θα ήθελα να ευχαριστήσω ιδιαίτερα την Επιτροπή για την εξαίρετη πρωτοβουλία της, κάνοντας την ευχή να υλοποιηθεί το συντομότερο δυνατόν αυτή η πρόταση και να της δοθεί η πολιτιστική διάσταση που της αξίζει.

<SPEAKER ID=187 NAME="Πρόεδρος">
Κυρία Μούσχουρη, πέρα από την κοινοβουλευτική ευγένεια που με υποχρεώνει να σας ευχαριστήσω, σήμερα θα ήθελα να το κάνω υπογραμμίζοντάς το με έμφαση, γιατί στο παρόν όργανο, ενώπιον όλων των δημοσιονομικών και τεχνικών δυσκολιών, δουλεύουμε με μία καθολική γλωσσική πολυμορφία. Επιπλέον προβάλλεται μία προσπάθεια για την ενδυνάμωση των πολλαπλών γλωσσών που υπάρχουν στα πλαίσια της Ευρωπαϊκής Ένωσης. Τα λόγια σας, που έρχονται να υπογραμμίσουν τη σπουδαιότητα των γλωσσών σαν ένα στοιχείο πολιτιστικό, είναι αναμφίβολα μία πολύ σημαντική άποψη και σας διαβεβαιώνω πως η παρέμβασή σας έφτασε στα αφτιά μας σαν μία από τις καλύτερες μελωδίες σας.
<P>
(Χειροκροτήματα)

<SPEAKER ID=188 NAME="Theato">
Kύριε Πρόεδρε, κυρία Eπίτροπε, κυρίες και κύριοι, επιτρέψτε μου κατ' αρχήν να συγχαρώ θερμά τη συνάδελφό μου κ. Μούσχουρη, για την ολοκληρωμένη και θαυμάσια έκθεση επί της πρότασης της Επιτροπής για την προώθηση της γλωσσικής πολυμορφίας στην κοινωνία της πληροφόρησης.
<P>
Υποστηρίζω κατηγορηματικά την προσπάθειά της να βγάλει από την περιορισμένη σκοπιά της Επιτροπής, υπό καθαρά οικονομικά κριτήρια, αυτό το τριετές πρόγραμμα. Η γλωσσική πολυμορφία είναι όχι μόνον ένα οικονομικό αγαθό, που αποτελεί, μάλιστα, και εμπόδιο. Οι όροι που χρησιμοποιούνται από την Επιτροπή, όπως «βιομηχανίες της γλώσσας», »η γλώσσα ως προϊόν» και άλλα πολλά, αγνοούν τελείως πως η γλωσσική πολυμορφία είναι ένας πολιτιστικός πλούτος κι ένα χαρακτηριστικό ταυτότητας υψηλής στάθμης.
<P>
Η πολιτιστική αυτή κληρονομιά θα πρέπει να διατηρηθεί. Γι' αυτό και θα πρέπει να προτιμήσουμε το άρθρο 128 σαν νομική βάση. Αναφέρεται στον πολιτισμό, και προβάλλει ακόμη και τις πολιτιστικές ανταλλαγές. Εξασφαλίζει στο Κοινοβούλιο τη συναπόφαση, αντί της καθαρής διαβούλευσης, σύμφωνα με το άρθρο 130 που προτείνει η Επιτροπή.
<P>
Επειδή γνωμοδοτώ εξ ονόματος της Επιτροπής Προϋπολογισμών, θα αναφερθώ σε ορισμένα οικονομικά κριτήρια. Η περιορισμένη χρηματοδότηση του προγράμματος αυτού, συνολικού ύψους 15 εκατ. Ecu, θα μπορούσε να αυξηθεί με τροποποίηση των δημοσιονομικών προοπτικών, διαφορετικά η αύξηση της χρηματοδότησής του θα απέβαινε σε βάρος άλλων τομέων της κατηγορίας 3. Οι πιστώσεις θα πρέπει, ετησίως, να εξασφαλίζονται κάθε φορά στον προϋπολογισμό, όπου θα πρέπει να λαμβάνεται υπόψη η προηγούμενη εκτέλεση του προϋπολογισμού. Αυτό ισχύει και για τις διοικητικές δαπάνες. Ενδεχόμενα έσοδα από τη συμμετοχή τρίτων εκτός Κοινότητας, δε λαμβάνονται καθόλου υπόψη στο δημοσιονομικό δελτίο. Δεν ξεκαθαρίζεται ακόμη και ο αριθμός των ήδη απασχολουμένων υπαλλήλων σ' αυτόν τον τομέα; ζητούνται δύο πρόσθετες θέσεις μονίμων υπαλλήλων και δύο υπάλληλοι εθνικών διοικήσεων. Η διπλή δουλειά και τα διπλά έξοδα θα πρέπει να αποφεύγονται οπωσδήποτε. Γι' αυτό και προβλέπεται μια συνεργασία με άλλα προγράμματα, λ.χ. με το INFO 2000 ή το TELEMATICS. Θα πρέπει να αμφισβητηθεί κατά πόσον η συμβουλευτική επιτροπή μπορεί να εποπτεύσει και να προωθήσει όχι μόνο μεγάλα προγράμματα, αλλά και μικρά. Αυτά τα δύο θέματα, η επιτροπή συμβουλευτικού χαρακτήρα και οι μόνιμες θέσεις του προσωπικού, θα πρέπει να εξετάζονται στην ετήσια διαδικασία επί του προϋπολογισμού. Ευχαριστώ και πάλι κατηγορηματικά την εισηγήτρια, που υιοθέτησε τις τροπολογίες της Επιτροπής Προϋπολογισμών.
<P>
(Χειροκροτήματα)

<SPEAKER ID=189 NAME="Ahern">
Κύριε Πρόεδρε, η Επιτροπή Έρευνας, Τεχνολογικής Ανάπτυξης και Ενέργειας θεωρεί αναγκαίο όπως η Ευρωπαϊκή Ένωση διαμορφώσει πολιτική η οποία να στοχεύει αφενός στην εγγύηση και προώθηση της πολιτιστικής και γλωσσικής πολυμορφίας της Ένωσης στην κοινωνία της πληροφόρησης και αφετέρου στη μετατροπή των προφανών πλεονεκτημάτων της Ένωσης στο επίπεδο της γνώσεως και της εμπειρίας της πολυγλωσσίας σε νέες ευκαιρίες οικονομικής ανάπτυξης και δημιουργίας θέσεων εργασίας.
<P>
Η οιαδήποτε αποτελεσματική δράση θα πρέπει να αρχίσει με την βαθειά γνώση των παραμέτρων του προβλήματος. Από αυτή την πλευρά το έγγραφο της Επιτροπής είναι απογοητευτικό. Πράγματι, εκτός από έναν πολύ κατά προσέγγισιν υπολογισμό της οικονομικής διάστασης - χωρίς στοιχεία, χωρίς λεπτομέρειες και χωρίς κάποια αναφορά στην απασχόληση - δεν περιέχει ούτε την παραμικρή ανάλυση για την υπόψη αγορά. Κατά την άποψή μας αυτό αποτελεί ουσιώδη παράλειψη.
<P>
Θα θέλαμε όπως η Επιτροπή συμπληρώσει την πρότασή της με την προσθήκη σ' αυτήν μιας εις βάθος ανάλυσης των διεθνών και ευρωπαϊκών αγορών καθώς και με τα πλεονεκτήματα και μειονεκτήματα των ευρωπαϊκών επιχειρήσεων. Αυτό θα μας έδινε την ευκαιρία να κάνουμε λογικές επιλογές και να προσανατολίσουμε τους στόχους μας.
<P>
Είναι σαφές ότι το προτεινόμενο πρόγραμμα υπολοίπεται της καταστάσεως που περιγράφει. Δοθέντων των πλεονεκτημάτων των ευρωπαϊκών βιομηχανιών, οι δραστηριότητες των ευρωπαϊκών επιχειρήσεων σε αυτή την αγορά αξίζουν να υποστηριχθούν. Το πρόγραμμα αυτό, υπό την παρούσα μορφή του, δεν μπορεί να παράσχει την κατάλληλη υποστήριξη και το μόνο που μπορεί να κάνει, στην καλύτερη περίπτωση, είναι να προετοιμάσει το έδαφος.
<P>
Η ανάπτυξη των διεθνών μέσων επικοινωνιών καθώς και των πολυμέσων μπορεί να αποτελέσει κίνδυνο για την πολιτιστική και γλωσσική πολυμορφία της Ένωσης. Σχετικά μ' αυτό, επομένως, είναι αναγκαίο να διαμορφωθεί πολιτική για την υπεράσπιση των πολιτιστικών και γλωσσικών ταυτοτήτων που ήδη υφίστανται, ο αριθμός των οποίων είναι ασφαλώς πολύ μεγαλύτερος του αριθμού των επισήμων γλωσσών που χρησιμοποιούνται στα θεσμικά όργανα της Κοινότητας.
<P>
Σε σχέση με το παραπάνω, η ανάπτυξη των νέων τεχνικών μετάφρασης και διερμηνείας μπορεί να βοηθήσει τις αποκαλούμενες λιγότερο διαδεδομένες γλώσσες να ανθίσουν. Εξ άλλου, η τεχνολογική ανάπτυξη που θα οδηγήσει στην ανάπτυξη νέων εργαλείων μετάφρασης και διερμηνείας θα μπορούσε να δώσει τη δυνατότητα στην Ευρωπαϊκή Ένωση να εκμεταλλευτεί οικονομικά και σε παγκόσμιο επίπεδο τη φυσική της τεχνογνωσία στην πολυγλωσσία. Η αγορά γι' αυτές τις νέες εφαρμογές της τεχνολογίας των γλωσσών υπόσχεται πάρα πολλά και ιδιαίτερα στους τομείς δημιουργίας απασχόλησης και εξαγωγών. Από την άποψη αυτή η Ένωση θα πρέπει να διεξάγει μια παρεμβατική πολιτική υποστήριξης και υποβοήθησης των προσπαθειών των ευρωπαϊκών επιχειρήσεων που αποβλέπουν σ' αυτή την αγορά.
<P>
Θα ήθελα τώρα να συγχαρώ την εισηγήτρια εξ ονόματος της Ομάδας των Πρασίνων και να πω ότι ο νέος προσωπικός υπολογιστής που έχω στο σπίτι μου τραγουδάει, αλλά όχι με τον πλούτο και την ποικιλότητα της φωνής της ίδιας της εισηγήτριας ή της ανθρώπινης φωνής γενικότερα και, βέβαια, ο υπολογιστής ποτέ δεν θα πάρει τη θέση του ανθρώπινου όντος.
<P>
Συμμερίζομαι την άποψη της εισηγήτριας ότι θα πρέπει να απορρίψουμε το μονοπώλιο της αγγλικής γλώσσας: θα πρέπει να αναλάβουμε συγκεκριμένες δράσεις για να προωθήσουμε την πολιτιστική και γλωσσική ποικιλομορφία στον αιώνα της πληροφόρησης. Το δικαίωμα πρόσβασης στην τεχνολογία πληροφόρησης στη μητρική γλώσσα θα πρέπει να πηγαίνει χέρι με χέρι με την προώθηση της εκμάθησης γλωσσών.
<P>
Αναφορικά με τα παραπάνω, οι μη επίσημες γλώσσες της Ένωσης οι οποίες αναγνωρίζονται σε τοπικό επίπεδο, χρησιμοποιούνται ως εργαλεία επικοινωνίας τόσο για τη μεταβίβαση τεχνικών πληροφοριών όσο και για τη διδασκαλία και τις πολιτιστικές δραστηριότητες. Η ποικιλομορφία των γλωσσών που χρησιμοποιούνται στην Ευρωπαϊκή Ένωση αποτελεί ένα πλούτο ο οποίος θα πρέπει να διατηρηθεί και να αναπτυχθεί δυναμικά, τόσο από την πολιτιστική πλευρά όσο και από την πλευρά διασφάλισης οικονομικών κερδών για τις βιομηχανίες γλωσσικών προϊόντων. Οι δράσεις στα πλαίσια του προγράμματος αυτού θα πρέπει να βοηθήσουν στη δημιουργία ενός ευνοϊκού περιβάλλοντος για την ενίσχυση των βιομηχανιών της γλώσσας.
<P>
Ευχαριστώ πολύ ειλικρινά την εισηγήτρια για τις προσπάθειές της. Τέλος, θα πρέπει να δημιουργήσουμε ένα ευνοϊκό περιβάλλον για την επέκταση των βιομηχανιών της γλώσσας και για την ανάπτυξη των πολυγλωσσικών υπηρεσιών.

<SPEAKER ID=190 LANGUAGE="DE" NAME="Hawlicek">
Κύριε Πρόεδρε, συγχαίρω τη συνάδελφο Μούσχουρη για την έκθεση αυτή, της οποίας αντικείμενο είναι η προώθηση της γλωσσικής πολυμορφίας της Κοινότητας στην κοινωνία της πληροφόρησης. Η πλούσια πολιτιστική κληρονομιά της Ευρώπης είναι στενά συνδεδεμένη με τις πολλές γλώσσες της. Η ανάπτυξη της παροχής παγκόσμιων, δικτυωμένων υπηρεσιών, στους τομείς της πληροφόρησης και των επικοινωνιών, θα μπορούσε να έχει έντονες επιπτώσεις στις γλώσσες που χρησιμοποιούμε. Στους πολίτες που δεν είναι σε θέση να επικοινωνήσουν κανονικά στις συνηθισμένες γλώσσες, θα μπορούσε να απαγορευθεί η πλήρης συμμετοχή στην ολοένα και περισσότερο προσανατολισμένη στην πληροφόρηση κοινωνία μας.
<P>
Επειδή η πληροφόρηση αφορά όλα τα επίπεδα της κοινωνίας, προκειμένου να εξασφαλιστεί η πλήρης συμμετοχή όλων, η ισότητα των ευκαιριών αποτελεί κύριο μέλημα όλων μας. Αν αφήσουμε την επανάσταση της πληροφόρησης να προχωρήσει ανεξέλεγκτα, αυτό θα μπορούσε να οδηγήσει σε μια κοινωνία δύο κατηγοριών. Πολλές γλώσσες μειονοτήτων έχουν προβλήματα, υπό την επίδραση του μεταβαλλόμενου πρότυπου επικοινωνίας. Όταν θα επικρατήσουν πλήρως οι καινούριες τεχνολογίες, αυτό είναι δυνατόν να οδηγήσει σε επιτάχυνση της απειλούμενης εξάλειψης της γλωσσικής και πολιτιστικής πολυμορφίας της Ευρωπαϊκής Κοινότητας, μέχρι και την πλήρη εξαφάνισή της.
<P>
Τις ημέρες αυτές ξεφύλλισα μια έκθεση του «Euromosaik», η οποία ασχολείται με τις γλώσσες των μειονοτήτων και στην οποία επισημαίνεται ότι οι προηγούμενες προτάσεις αφορούσαν συναισθηματικές, παραδοσιακές δραστηριότητες, όπως για παράδειγμα φολκλόρ, ενώ σήμερα το θέμα είναι να παρεμποδιστεί ο κοινωνικός και οικονομικός αποκλεισμός γλωσσικών μειονοτήτων, και ότι αποφασιστικής σημασίας είναι ακόμη το κατά πόσον επεκτείνεται η χρήση της αντίστοιχης γλώσσας και στον χώρο της εργασίας. Αυτό σημαίνει πως, σήμερα, δεν πρόκειται μόνον για πολιτιστικά, αλλά και για οικονομικά μέτρα.
<P>
Ασκείται άλλωστε κριτική και για το ότι όχι μόνον διατίθενται λιγοστές πιστώσεις, αλλά και για το ότι αυτές δεν δαπανώνται πάντα αποδοτικά. Χρειάζονται σαφείς οδηγίες, προκειμένου να εξασφαλιστεί η ισορροπία, κατά την έννοια της ισότητας των ευκαιριών, μεταξύ των μεγάλων γλωσσικών ομάδων και των γλωσσών εκείνων οι οποίες εξυπηρετούν μικρότερες, εθνικές ή και τοπικές ομάδες στην Ευρώπη. Προκειμένου να μετατρέψουμε τις τεχνολογίες επικοινωνιών σε εμπορεύσιμα προϊόντα, χρειάζονται «πηγές», όπως ηλεκτρονικά λεξικά, τράπεζες δεδομένων με ορολογίες, γλωσσικές και γραμματικές τράπεζες δεδομένων.
<P>
Εδώ θα χρειασθούν ανάλογες προσπάθειες, προκειμένου να προσελκύσουμε επενδύσεις του ιδιωτικού τομέα, όπως και των μικρομεσαίων επιχειρήσεων. Σε μικρές επιχειρήσεις - η κ. Μούσχουρη έθιξε το θέμα επίσης - που έρχονται σε αντιπαράθεση με μεγάλες και αποκλίνουσες αγορές, θα πρέπει επίσης να χορηγηθεί ανάλογη βοήθεια. Ήδη έγιναν σοβαρές επενδύσεις στην παραγωγή γλωσσικών πηγών εκ μέρους των κρατών μελών, της Ευρωπαϊκής Επιτροπής και ιδιωτικών επιχειρήσεων. Βεβαίως αυτές, στο μεγαλύτερο μέρος τους, είναι μονόγλωσσες, κι επιπλέον από τα παρόντα συστήματα λείπει η συμβατότητα.
<P>
Η γλωσσική πολυμορφία στην Ευρώπη είναι σημαντική, αν τη συγκρίνουμε, για παράδειγμα, με τις ΗΠΑ ή την Ιαπωνία. Η Ευρώπη έχει την επιστημονική και τεχνολογική αρμοδιότητα, καθώς και την επιστημονική δύναμη, και θα πρέπει να έχει και την πολιτική θέληση να διατηρήσει τη γλωσσική της πολυμορφία την εποχή της πληροφόρησης, όπως επιθυμούν οι πολίτες της Ευρώπης. Υπογραμμίζω την επιθυμία της Επιτροπής Πολιτισμού, Νεότητας, Παιδείας και Μέσων Ενημέρωσης να αυξηθεί η μετριόφρων χρηματοδοτική βάση από 15 σε 20 εκατ. Ecu. Στους πολίτες θα πρέπει να εξασφαλιστεί το θεμελιώδες δικαίωμα της πρόσβασης στην πληροφόρηση, στην ευρωπαϊκή μητρική τους γλώσσα. Η ευρωπαϊκή κοινωνία δεν θα πρέπει να διασπαστεί σε ενημερωμένους και μη ενημερωμένους πολίτες. Η πολυμορφία της Ευρώπης είναι ο πλούτος μας. Θα πρέπει να την προωθήσουμε και με σύνεση να επενδύσουμε σ' αυτήν.

<SPEAKER ID=191 LANGUAGE="NL" NAME="Thyssen">
Πρόεδρε, καταρχάς επιθυμώ να συγχαρώ τη συνάδελφο Μούσχουρη για την εξαιρετική εργασία της και τον πειστικό τρόπο έκφρασής της. Στη συνέχεια επιθυμώ να εκφράσω το θαυμασμό μου για την πρόταση της Επιτροπής. Η γλωσσική πολυμορφία στην Ένωση, είναι ένα θέμα το οποίο με ενδιαφέρει άμεσα. Δεν πρόκειται μόνο για μια οικονομική επιβάρυνση την οποία προσπαθούμε να ελαφρύνουμε μέσω της τεχνολογίας. Πρόκειται κυρίως για ένα πολιτιστικό θέμα, ένα σημαντικό θέμα και, συνεπώς, ένα θέμα για να το αγκαλιάσουμε. Οι πολίτες μας το θεωρούν σημαντικό για πάρα πολλούς λόγους. Θα πρέπει να τους στηρίξουμε σε αυτό το θέμα και από τη σκοπιά της Ευρώπης. Σε αυτό το πλαίσιο, το πρόγραμμα αυτό είναι ένα βήμα προς την ορθή κατεύθυνση.
<P>
Τρίτον, και τελευταίο, ένα σημείο που μας δυσαρεστεί. Δεν συμφωνώ καθόλου με τη νομική βάση και υποστηρίζω πλήρως εν προκειμένω την εισηγήτρια. Το να δώσουμε φυσικά σε ένα πρόγραμμα όπως αυτό μια θέση στο πλαίσιο της βιομηχανικής πολιτικής, έχει φυσικά έννοια. Προωθεί την οικονομική ολοκλήρωση, τις δυνατότητες των ΜΜΕ και την ανταγωνιστική θέση του τομέα της γλωσσικής βιομηχανίας. Όμως, είναι νομικώς και πολιτικώς λανθασμένη η επιλογή μόνο του άρθρου 130 ως νομική βάση. Καταρχάς επειδή κατ' αυτό τον τρόπο η Επιτροπή των Περιφερειών και το Κοινοβούλιο βγαίνουν μερικώς ή εξ ολοκλήρου εκτός παιγνιδιού. Δεύτερον, επειδή κυρίως κατ' αυτόν τον τρόπο δεν λαμβάνεται υπόψη η πολιτιστική διάσταση αυτής της ευκαιρίας. Η γλώσσα αποτελεί ταυτόχρονα τη βάση και τη μορφή έκφρασης του πολιτισμού. Θα επιθυμούσα από την Επιτροπή να δώσει μια απάντηση, κατά προτίμηση ένα ναι ή ένα όχι, σε κάθε μια από τις δύο επόμενες ερωτήσεις. Αποτελεί σύμφωνα με την Επιτροπή η γλωσσική πολυμορφία μια πτυχή της πολιτιστικής πολυμορφίας σύμφωνα με το πνεύμα του άρθρου 128 της Συνθήκης; Δεύτερη ερώτηση, και με αυτή τερματίζω: αποτελεί η γλωσσική πολυμορφία, κατά την άποψη της Επιτροπής, ευρωπαϊκή πολιτιστική κληρονομιά, σύμφωνα με το πνεύμα του άρθρου 128 της Συνθήκης;
<P>
(Χειροκροτήματα)

<SPEAKER ID=192 NAME="Δασκαλάκη">
Κύριε Πρόεδρε, θα ήθελα να χαιρετίσω την πρόταση της Επιτροπής για την έγκριση του προγράμματος που έχει αντικείμενο τη γλωσσική πολυμορφία μέσα στην κοινωνία της πληροφόρησης, και με τη σειρά μου να συγχαρώ θερμά την κυρία Μούσχουρη.
<P>
Βεβαίως, είναι στοιχείο προόδου η διασύνδεση και η διαλειτουργικότητα των υπηρεσιών αρχείων και κέντρων πληροφοριών. Χρειάζεται όμως προσοχή για να μην περιθωριοποιηθεί περισσότερο η περιφέρεια η οποία, καθώς δεν έχει την κατάλληλη υποδομή και τεχνογνωσία, καταβάλλει εντονότερες προσπάθειες προσαρμογής και έχει περισσότερη ανάγκη ενίσχυσης.
<P>
Σχετικοί είναι και οι κίνδυνοι για τις λιγότερο διαδεδομένες γλώσσες της Ευρώπης και για το μέλλον του πολυγλωσσικού ευρωπαϊκού πολιτισμού. Εμείς πρέπει να πούμε όχι σε μια μονοδιάστατη γλωσσική πολιτισμική έκφραση, κι αυτό υπογραμμίζεται σαφώς στην πολύ καλή έκθεση της κυρίας Μούσχουρη. Πρέπει λοιπόν να στηρίξουμε τις προσπάθειες για την ενίσχυση των πολιτιστικών εκείνων προϊόντων που αποδίδονται στις διάφορες γλώσσες των χωρών της Ευρωπαϊκής 'Ενωσης.
<P>
Με τη συλλογιστική αυτή άλλωστε στηρίξαμε, με το MEDIA ΙΙ, και την ευνοϊκή μεταχείριση πολυγλωσσικών οπτικοακουστικών έργων. Το ίδιο κάναμε με το INFΟ 2000, στα πλαίσια της μετάβασης από τις έντυπες στις ηλεκτρονικές εκδόσεις, ενώ μ'αυτό το πνεύμα εκπονήθηκε και το πρόγραμμα «Αριάδνη» για τη μετάφραση.
<P>
Τώρα πρέπει να στηρίξουμε την αύξηση των κονδυλίων για τη χρηματοδότηση της γλωσσικής πολυμορφίας στα πλαίσια της κοινωνίας της πληροφόρησης. Επίσης, πρέπει να προταχθεί το άρθρο 128, όπως ελέχθη ήδη, έτσι ώστε, μαζί με το άρθρο 130, να δοθεί διπλή νομική βάση στον κατ'εξοχήν πολιτιστικό χαρακτήρα αυτού του προγράμματος. Τέλος, πρέπει να επιμείνουμε, έτσι ώστε όλες οι χώρες να έχουν πρόσβαση στα κέντρα πληροφοριών και στις υπηρεσίες της κοινωνίας της πληροφορήσης, στη δική της γλώσσα η κάθε μία.
<P>
Η εύκολη λύση της αγγλικής, όπως υπογραμμίσθηκε εδώ -και χαίρομαι που ακούσθηκε και από συναδέλφους που χειρίζονται την αγγλική γλώσσα-, αυτής της γλώσσας που χρησιμοποιείται συρρικνωμένη και κωδικοποιημένη, ούτε αντιπροσωπεύει από μόνη της, αλλά ούτε και προασπίζει την πολυ-πολιτισμική μας Ευρώπη.

<SPEAKER ID=193 LANGUAGE="PT" NAME="Vaz da Silva">
Kύριε Πρόεδρε, το μέλλον των γλωσσών στην Ευρώπη είναι ένα κεντρικό πρόβλημα της πολιτικής της Ευρωπαϊκής 'Ενωσης, ακόμη και αν αυτή δεν το λαμβάνει υπόψη, όπως φαίνεται από τη μικρή διάσταση του προγράμματος αυτού. Πρέπει να συζητηθεί και να εξετασθεί, πράγμα που μέχρι τώρα δεν έγινε σε όλη τη πλουσιότατη περιπλοκότητά του, για να εξευρεθούν λύσεις με τη συμβολή όλων των θεσμικών οργάνων της 'Ενωσης, των κρατών μελών, των ειδικευμένων θεσμών και των ενδιαφερόμενων επιχειρήσεων.
<P>
Η έκθεση Μούσχουρη αποτελεί έναν έξοχο κατάλογο ερωτήσεων. Αντανακλά τη μεγάλη ευρύτητα της συντάκτριάς της. Θα ήθελα μόνο να καθορίζονται με μεγαλύτερη σαφήνεια οι προτεραιότητες. Είναι πολλά τα επίπεδα στα οποία πρέπει να εξεταστούν οι γλωσσικές πολιτικές.
<P>
Πρώτο, η ίδια η γλώσσα. Κάθε χώρα και κάθε γλωσσική περιοχή πρέπει να αναβαθμίσει τη διδασκαλία της γλώσσας της στο σχολείο. Αυτή είναι η βάση, και αυτή η βάση δεν υπάρχει σήμερα.
<P>
Δεύτερο, η λειτουργική διγλωσσία. Κάθε πολίτης οφείλει, από το βασικό σχολικό επίπεδο, να εκπαιδεύεται στην έννοια της ευρωπαϊκής γλωσσικής ποικιλίας και να γίνεται πραγματικά δίγλωσσος και, αν είναι δυνατό, τρίγλωσσος. Αυτό αποτελεί ένα θεμέλιο για την ευρωπαϊκή ιθαγένεια.
<P>
Τρίτο, η μετάφραση. Η κυκλοφορία της γνώσης στην Ευρώπη, είτε της καλλιτεχνικής, είτε της λογοτεχνικής ή της επιστημονικής, πρέπει να μπορεί να γίνεται σε όλες τις γλώσσες, στηριζόμενη σε μία συνεκτική κοινή πολιτική, πολιτική υποδομών των γλωσσικών πόρων, που θα εφαρμόζεται από τα κράτη μέλη και, στις περιπτώσεις που το απαιτεί η επικουρικότητα, από την Ευρωπαϊκή 'Ενωση. Τα προβλήματα που αφορούν την επιστημονική και τεχνολογική μετάφραση, τη λογοτεχνική μετάφραση, τη μετάφραση των πολυμέσων πρέπει να αντιμετωπιστούν, το κάθε ένα με την ιδιαιτερότητα που επιβάλλει η διαφορετική φύση του.
<P>
Τέταρτο, οι επίσημες πολιτικές της 'Ενωσης και των κρατών μελών. Οι γλωσσικές πολιτικές στην Ευρώπη οφείλουν να αντιμετωπίσουν με κατάλληλο τρόπο, πράγμα που δεν σημαίνει εξισωτικά, τις εθνικές, περιφερειακές, μειονοτικές ευρωπαϊκές γλώσσες αλλά επίσης και τις μη ευρωπαϊκές γλώσσες που ομιλούνται από κοινότητες που κατοικούν στην Ευρώπη.
<P>
Θα ήθελα να ολοκληρώσω την παρέμβασή μου αναφέροντας ένα τελευταίο σημείο και μία πρόταση. Το τελευταίο αυτό σημείο είναι η μετάφραση και η διερμηνεία στα διεθνή fora . Το μέλλον της χρήσης των γλωσσών από τους διεθνείς οργανισμούς αξίζει ψύχραιμο και ρεαλιστικό προβληματισμό, κύριε Πρόεδρε. Πιστεύω ότι είναι μεγάλο λάθος να βγάζουμε το περίστροφο μόλις γίνεται λόγος για μείωση του αριθμού των γλωσσών. Πράγματι, δεν είναι στο σημείο αυτό που διακυβεύεται η ταυτότητά μας. Θα πω, συμπερασματικά, ότι η έναρξη αυτού του τριετούς κοινοτικού προγράμματος είναι η κατάλληλη στιγμή για να διοργανωθεί μία μεγάλη διεθνής διάσκεψη σχετικά με το μέλλον των γλωσσών στην Ευρώπη η οποία θα μας επιτρέψει να δούμε καθαρά την κατεύθυνση που πρέπει να πάρουμε όταν το πρόγραμμα αυτό θα ολοκληρωθεί, το 1998. Αυτή είναι η πρόταση προς την Επιτροπή.

<SPEAKER ID=194 LANGUAGE="FR" NAME="Pailler">
Θα ψηφίσω την έκθεση αυτή και ευχαριστώ την κ. Μούσχουρη για τη σαφέστατη βελτίωση του κειμένου της Επιτροπής που, για να πούμε την αλήθεια, την είχε ανάγκη.
<P>
Πράγματι, η Επιτροπή είχε μία πολύ οικονομίστικη προσέγγιση που ενσαρκώνεται στην επιλογή της νομικής βάσης, το άρθρο 130, παράγραφος 3. Βρίσκουμε το πνεύμα και το γράμμα της έκθεσης Bangemman όταν γίνεται λόγος για πραγματοποίηση οικονομιών κλίμακας, όταν η πολυγλωσσία θεωρείται ως ένα οικονομικό αγαθό και όταν γίνεται λόγος για βιομηχανία γλωσσών, όταν, τέλος, η γλωσσική πολυμορφία προσλαμβάνεται ως ένα εμπόδιο που επιφέρει αρνητικό κόστος και προτείνεται να υπερπηδηθούν αυτά τα γλωσσικά εμπόδια προκειμένου να επωφεληθούμε από τα πλεονεκτήματα της εσωτερικής αγοράς, και άντλησα πολλές παραθέσεις από την έκθεση.
<P>
'Οπως υποστηρίζει η έκθεση, είναι απαραίτητο να επιλεγεί το άρθρο 128 ως νομική βάση και να μεριμνήσουμε ώστε, στην εποχή της δυαδικής γλώσσας, της γλώσσας των υπολογιστών, να μην επικρατήσει η αγγλική μονογλωσσία στα δίκτυα και, παράλληλα, η κοινωνία της πληροφόρησης να μη δημιουργήσει ένα νέο κοινωνικό δυϊσμό, που θα οδηγεί σε διακρίσεις. Για να το αποφύγουμε αυτό, όλες οι γλώσσες πρέπει να βρίσκονται στο επίκεντρο της κοινωνίας της πληροφορίας και οφείλουμε επομένως να υποστηρίξουμε ειδικότερα τις λιγότερο διαδεδομένες γλώσσες, συμπεριλαμβανομένων των περιφερειακών γλωσσών.
<P>
Από αυτή την άποψη, τα διαρθρωτικά ταμεία θα μπορούσαν να χρησιμοποιηθούν για να προστατευθεί και να αναπτυχθεί η γλωσσική κληρονομιά των κρατών μελών. Προσοχή, να μην ευνοήσουμε μόνο τα μεγάλα σχέδια· μικρότερα σχέδια πρέπει επίσης να υποστηριχθούν και μαζί τους οι ΜΜΕ που αναπτύσσουν εργαλεία, μεθόδους και υπηρεσίες πολυγλωσσίας. Ας μην ξεχνάμε ότι οι ανισότητες στις κοινωνίες μας παρουσιάζουν μία βαθειά πολιτισμική διάσταση, καθώς εκφράζονται με όρους αποκλεισμού και απομάκρυνσης από την ομάδα.
<P>
Στον τομέα των γλωσσών όπως και στους άλλους πολιτισμικούς τομείς, πρέπει ακόμη, όπως έλεγε ο Μπρεχτ σχετικά με το θέατρο, »να διευρύνουμε τον κύκλο των ειδημόνων». Οι όροι της διεύρυνσης αυτής απομένει ακόμη να δημιουργηθούν και διέρχονται επίσης από έναν προϋπολογισμό άξιο αυτής της φιλοδοξίας.

<SPEAKER ID=195 LANGUAGE="FR" NAME="Souchet">
Επιθυμώ να ευχαριστήσω την κ. Νάνα Μούσχουρη που εκπλήρωσε, και εκπλήρωσε καλά, μία ιδιαίτερα δύσκολη αποστολή, που συνίστατο στην κατανόηση του συνόλου των πολιτισμικών και οικονομικών ζητημάτων που διακυβεύονται και οι οποίες συνδέονται με την εμφάνιση ενός νέου τύπου κοινωνίας, της κοινωνίας της πληροφορίας.
<P>
Αυτή αντιπροσωπεύει ταυτόχρονα μία ευκαιρία και έναν κίνδυνο για τις χώρες της Ευρωπαϊκής 'Ενωσης. Μία ευκαιρία, επειδή η ανάπτυξη της γλωσσικής μηχανικής θα προσφέρει τη δυνατότητα να μειωθούν οι δυσκινησίες και το κόστος που είναι εγγενή στην πολυγλωσσία, επιτρέποντας γρήγορες μεταφορές από τη μία γλώσσα στην άλλη. 'Εναν κίνδυνο, επειδή εάν οι χρήστες δεν επαγρυπνούν αρκετά και δεν είναι αρκετά απαιτητικοί, ο πειρασμός θα είναι μεγάλος για τους βιομήχανους να χρησιμοποιήσουν τις προόδους και τη γλωσσική τεχνολογία προς όφελος ενός ενιαίου και ομογενοποιητικού φορέα επικοινωνίας με βάση τα βασικά αγγλοαμερικανικά, γεγονός που θα καταλήξει στο μονοπώλιο μιας τεχνολογικής γλώσσας, ενός γλωσσικού μίγματος, ενός διεθνούς ιδιώματος που θα μας φτωχαίνει όλους, ακόμη και την ίδια την αγγλική γλώσσα.
<P>
Οι ερευνητικές προσπάθειες που επιτελέσθηκαν σε θέματα βιομηχανίας της γλώσσας, την καθιστούν σήμερα ένα σημαντικό τομέα εν δυνάμει βιομηχανικής ανάπτυξης. Σε αυτή την πολλά υποσχόμενη αγορά, οι χώρες της Ευρωπαϊκής 'Ενωσης έχουν πολλές πιθανότητες να εγκατασταθούν, υπό τον όρο ότι θα αποφασίσουν να εφαρμόσουν μία αρκετά βολονταριστική πολιτική. Αυτή η εγκατάσταση μπορεί να πραγματοποιηθεί σε συνεργασία με εξωτερικούς εταίρους, ιδίως από τη βόρεια Αμερική. Σκέφτομαι ιδιαίτερα το Κεμπέκ του οποίου η έρευνα σε θέματα βιομηχανίας της επικοινωνίας είναι ιδιαίτερα προγμημένη, και που αναζητεί επί του παρόντος βιομηχανικούς και χρηματοδοτικούς εταίρους προκειμένου να αποκτήσει ένα μέγεθος επαρκές για να αντιμετωπίσει τη διεθνή αγορά με καλές συνθήκες.
<P>
Η γλωσσική πολυμορφία δεν είναι μία καθαρά ευρωπαϊκή πρόκληση· αποτελεί μία παγκόσμια πρόκληση που αφορά εξίσου την ήπειρό μας και την αμερικανική ήπειρο. Οι εταίροι μας από την άλλη πλευρά του Ατλαντικού έχουν συνειδητοποιήσει καλύτερα, και νωρίτερα από εμάς, αυτή την πρόκληση. 'Ετσι η ALENA επέλεξε να προβάλει την πολυγλωσσία της υιοθετώντας τρεις επίσημες γλώσσες: τα ισπανικά, τα γαλλικά και τα αγγλικά.
<P>
Aυτή η κοινωνία της πληροφορίας μπορεί επίσης να έχει αποτελέσματα που θα περιορίζουν τη γλωσσική μας κληρονομιά επειδή η χρήση νέων τεχνολογικών εργαλείων συνεπάγεται τη χρησιμοποίηση μίας νέας ορολογίας που, επειδή δημιουργείται κατά τρόπο πραγματιστικό από τους χρήστες, διαμορφώνεται σήμερα συχνότερα με βάση κάποια εκφυλισμένα αμερικανικά.
<P>
Η έκθεση της κ. Μούσχουρη υπογραμμίζει κατά τρόπο χρήσιμο, σχετικά με αυτό το θέμα, την ανάγκη να δημιουργηθούν ορολογίες που αποφεύγουν την ομοιομορφοποίηση και επιτρέπουν τη διατήρηση των ιδιαίτερων ιδιοτήτων κάθε γλώσσας και επομένως την ιδιαίτερη σχέση με την κοινή μας κουλτούρα. Η έμφαση που δίνει η εισηγήτρια στην στήριξη των τεχνολογιών είναι επίσης πολύ σημαντική. Πράγματι, διαπιστώνουμε ότι οι υπηρεσίες που χρησιμοποιούν λιγότερο διαδεδομένες σε σχέση με τα αγγλικά γλώσσες στα δίκτυα πληροφόρησης, διαθέτουν υλικά συνήθως περιορισμένης ισχύος που καθιστούν δύσκολη την πρόσβαση σε αυτά. 'Ετσι οι χρήστες μπαίνουν στον πειρασμό να μεταπηδήσουν σε πιο ισχυρούς εξυπηρετητές που κατά κανόνα είναι αμερικανόφωνοι.
<P>
Η πολυγλωσσία είναι ένα συστατικό στοιχείο της Ευρώπης. Δεν είναι ένα μειονέκτημα, είναι ένας πλούτος που πρέπει να προστατευθεί, να γίνει σεβαστός, να προαχθεί. Για μία Ευρώπη που θα σέβεται τους λαούς και τα έθνη που τη συνθέτουν, αυτός πρέπει να είναι ένας τομέας συνεργασίας με απόλυτη προτεραιότητα. Η Ομάδα Ευρώπη των Εθνών είναι ευγνώμων προς την κ. Μούσχουρη που το υπενθύμισε με πεποίθηση και ενεργητικότητα.

<SPEAKER ID=196 LANGUAGE="DE" NAME="Lukas">
Kύριε Πρόεδρε, η πολυμορφία των γλωσσών μας είναι ένα αυτοτελές συστατικό στοιχείο της πολιτιστικής μας κληρονομιάς, και θα πρέπει να τη διατηρήσουμε και να τη φροντίσουμε. Το σχεδιαζόμενο πρόγραμμα δράσης θα υποστηρίξει αυτό το βασικό στόχο. Θα ήθελα όμως να επισημάνω και πάλι μια πτυχή, που ίσως τυγχάνει ελάχιστης προσοχής, και συγκεκριμένα την πτυχή των γλωσσών των μειονοτήτων. Κι αυτές αποτελούν έκφραση της πολιτιστικής πολυμορφίας, και γι' αυτό χαίρομαι που η εισηγήτρια, σε πολλές τροπολογίες, υπεισήλθε εποικοδομητικά σ' αυτό το σοβαρό θέμα.
<P>
Είναι ανάγκη να ληφθούν υπόψη στα προγράμματα οι γλώσσες των μειονοτήτων, ακόμη κι αν πρόκειται εδώ για γλώσσες που είναι εθνικές γλώσσες κρατών εκτός της Ένωσης. Eιδικά αυτές οι γλώσσες δεν επιτρέπεται να αποκλειστούν από την κοινωνία της πληροφόρησης.
<P>
Έτσι, για παράδειγμα, στο νοτιότερο ομόσπονδο κρατίδιο της Αυστρίας, το Kδrnten, ζει μια σημαντική σλοβακική μειονότητα, τη γλώσσα της οποίας όχι μόνο φροντίζει αλλά και λαμβάνει υπόψη του το αυστριακό εκπαιδευτικό σύστημα κατά τρόπο υποδειγματικό. Δυστυχώς δεν μπορούμε να ισχυρισθούμε το ίδιο και για τη γερμανόφωνη μειονότητα στη Σλοβενία. Αλλά ανεξάρτητα απ' αυτό, θα ήταν σημαντικό αν, ειδικά για τέτοιες γλωσσικές μειονότητες, μπορούσαν να εξεταστούν και να γίνουν πιλοτικές ενέργειες, όπως προτείνεται στην τροπολογία 29. Σε σχέση με τη διεύρυνση προς ανατολάς, που φυσικά εγγίζει έντονα τις αυστριακές παραμεθόριες περιφέρειες, θα μπορούσαν τέτοιου είδους δράσεις να προκαλέσουν ενδιαφέροντα φαινόμενα συνέργιας.

<SPEAKER ID=197 LANGUAGE="ES" NAME="De Esteban Martin">
Κύριε Πρόεδρε, κυρίες και κύριοι, καταρχάς θέλω επίσης να συγχαρώ κι εγώ την κυρία Μούσχουρη για την εξαιρετική δουλειά της και να επισημάνω τη σπουδαιότητα του θέματος που μας απασχολεί και τον ρόλο που πρέπει να διαδραματίσει το Ευρωπαϊκό Κοινοβούλιο σε ό, τι αφορά την υπεράσπιση και την προώθηση της γλωσσικής πολυμορφίας στην κοινωνία της πληροφόρησης.
<P>
Η κοινωνία της πληροφόρησης μας παρέχει τη δυνατότητα να πλουτίσουμε τον κύριο ευρωπαϊκό προμαχώνα που είναι μια πλούσια πολιτιστική, ιστορική και γλωσσική κληρονομιά, καθώς μας προσφέρει τη δυνατότητα παροχής νέων υπηρεσιών προορισμένων για μία ευρύτερη ευρωπαϊκή ακρόαση. Μέσα από τους αποκαλούμενους «αυτοκινητόδρομους της πληροφόρησης», ο πολιτισμός και οι γλώσσες διαδίδονται ταχύτερα και ευρύτερα μέσα και έξω από την Ευρώπη.
<P>
H ευρωπαϊκή οικοδόμηση πρέπει να ξεκινήσει από το σεβασμό στην πολιτιστική και γλωσσική κληρονομιά των πολιτών της, και παρόμοιες πρωτοβουλίες συμβάλλουν στην ενίσχυση αυτής της πολυμορφίας. Θα πρέπει να επωφεληθούμε από τις προκλήσεις και τις ευκαιρίες που μας προσφέρει η κοινωνία της πληροφόρησης προς όφελος των ευρωπαίων πολιτών, διαφυλάττοντας μία από τις βασικές αρχές του κοινοτικού Δικαίου όπως είναι η ισότητα των ευκαιριών. Η χρήση όλων των κοινωνικών γλωσσών στα δίκτυα επικοινωνίας είναι βασική για την ανάπτυξη μιας πληροφόρησης και επικοινωνίας προσιτής σε όλους, αφού οι πολίτες, ανίκανοι να επικοινωνήσουν με γλώσσες ευρείας διάδοσης όπως τα αγγλικά, ίσως να μην μπορούσαν να επικοινωνήσουν καθόλου ή, έστω, με λιγότερες πιθανότητες απέναντι σε άλλους.
<P>
Το Κοινοβούλιο πρέπει να συμμετέχει ενεργά στη λειτουργία, την εφαρμογή και τα αποτελέσματα του προγράμματος σαν όργανο εκπροσώπησης των συμφερόντων των ευρωπαίων πολιτών, αγρυπνώντας συν τω χρόνω για τη σύμπραξη ανάμεσα στο παρόν πρόγραμμα και τα υπόλοιπα προγράμματα που σχετίζονται με την κοινωνία της πληροφόρησης, μια που ο συντονισμός, ως γνωστόν, εξοικονομεί το διπλασίασμα των προσπαθειών που είναι δυστυχώς συχνά μία συνήθης πρακτική στην Ένωση.
<P>
Για όλους αυτούς τους λόγους, κύριε Πρόεδρε, εκφράζω και πάλι την υποστήριξή μου στην έκθεση της εισηγήτριας και βέβαια επαναλαμβάνω τα ειλικρινή μου συγχαρητήρια για την εργασία της. Θα πρέπει να υποστηρίξουμε κοινοτικές πρωτοβουλίες όπως το πρόγραμμα αυτό της διάδοσης της γλωσσικής πολυμορφίας που εγγυάται μία ολοκληρωτική πολυγλωσσική προστασία στη χρήση της ηλεκτρονικής πληροφόρησης.

<SPEAKER ID=198 LANGUAGE="EN" NAME="Gallagher">
Κύριε Πρόεδρε, υποστηρίζω το τριετές πρόγραμμα της Επιτροπής για την προώθηση της γλωσσικής ποικιλομορφίας στην κοινωνία της πληροφόρησης μέσω της ενθάρρυνσης νέων τεχνολογιών και της ανάπτυξης πολυγλωσσικών υπηρεσιών. Υποστηρίζω επίσης την τροπολογία της Επιτροπής Πολιτισμού, Νεότητος, Εκπαίδευσης και Μέσων Ενημέρωσης για την αύξηση του προϋπολογισμού του προγράμματος από 12 σε 16 εκατομμύρια Ecu. Θα πρέπει όλοι να διασφαλίσουμε ότι η διάχυση της νέας τεχνολογίας θα ισχυροποιήσει μάλλον παρά θα αποδυναμώσει την πλούσια γλωσσική ποικιλομορφία της ηπείρου μας.
<P>
Η αυξανόμενη έμφαση ενός παγκοσμίου δικτύου πληροφόρησης και υπηρεσιών επικοινωνιών κυριαρχούμενων από την αγγλική γλώσσα δεν πρέπει να υπονομεύσει το φάσμα των ευρωπαϊκών πολιτισμών και γλωσσών. Το πρόγραμμα αυτό αποσκοπεί στην ενθάρρυνση των παραγωγών να δημιουργήσουν υλικό υποστήριξης και εγχειρίδια σε διάφορες γλώσσες, να ανακαλύψουν τρόπους για να κάνουν τα ηλεκτρονικά λεξικά και τις τράπεζες ορολογίας πολυγλωσσικές και να ενθαρρύνουν την διεύρυνση των προϊόντων λογισμικού. Με τα αγγλικά να έχουν σταθεροποιηθεί ως η κύρια διεθνής γλώσσα υψηλής τεχνολογίας, υπάρχουν φόβοι ότι οι μη αγγλομαθείς δεν θα μπορέσουν να επωφεληθούν από τις διάφορες προσφερόμενες υπηρεσίες, μειώνοντας με τον τρόπο αυτόν τις επιπτώσεις της κοινωνίας της πληροφόρησης στα σχολεία, τις επιχειρήσεις και τα νοικοκυριά.
<P>
Υπάρχει δικαιολογημένη ανησυχία ότι η γλωσσική ποικιλομορφία των 45 εθνικών και τοπικών γλωσσών που ομιλούνται από τα 270 εκατομμύρια κατοίκων της ΕΕ θα υποστεί ασφυξία από την επικυριαρχία μιας ή δύο κύριων γλωσσών. Δεν θα πρέπει ποτέ να ξεχνάμε το γεγονός ότι το 20 % των πολιτών μας μιλάει γλώσσες λιγότερο διαδεδομένες. Οι γλώσσες αυτές δεν θα πρέπει να υποφέρουν ως αποτέλεσμα του κυρίαρχου ρόλου των λίγων κύριων γλωσσών. Οι γλώσσες αυτές περιλαμβάνουν ασφαλώς και την πρώτη γλώσσα της χώρας μου, την ιρλανδική.
<P>
Οι πολίτες θα πρέπει να έχουν πρόσβαση στην πληροφόρηση στη μητρική τους γλώσσα. Ελπίζω ότι το Συμβούλιο Επικοινωνιών το οποίο συνέρχεται στις 27 Ιουνίου θα έχει τη σοφία και την προβλεπτικότητα για να υποστηρίξει αυτές τις πρωτοβουλιακές προτάσεις του Ευρωπαϊκού Κοινοβουλίου.

<SPEAKER ID=199 LANGUAGE="NL" NAME="Larive">
Πρόεδρε, ο Δαβίδ και ο Γολιάθ, οι μικρές γλώσσες ενάντια στις μεγάλες. Επέλεξα συνειδητά αυτή τη σύγκριση επειδή είμαι πεπεισμένη ότι οι μικρές γλώσσες δεν πρόκειται να υποκύψουν ούτε ακόμη μπροστά στην επανάσταση της κοινωνίας της πληροφόρησης. Η πολυγλωσσία είναι ο πλούτος μας και αποτελεί ένα θεμελιώδες δικαίωμα του ευρωπαϊου πολίτη. Η πληροφόρηση στη δική του γλώσσα Όμως συχνά στις μικρές γλώσσες ασκείται πίεση. Στις αρχές του 1995 είχα συγκρουσθεί με τον Alain Lamassoure ο οποίος ήθελε να περιορίσει τις γλώσσες εργασίας της Ευρωπαϊκής Ένωσης, σε περίπτωση περαιτέρω διεύρυνσής της. Πριν από τρεις εβδομάδες ήθελα να υποβάλω μιαν ερώτηση στην Επίτροπο Cresson η οποία με επιστολή της είχε δώσει οδηγίες στην δική της ΓΔ να απαντά στα γαλλικά όλη την αλληλογραφία της με τις χώρες της Κεντρικής και Ανατολικής Ευρώπης, ακόμη και τις απαντήσεις σε επιστολές που είχαν γραφεί στα αγγλικά ή τα γερμανικά. Θεωρώ ότι η πράξη αυτή δεν είναι ιδιαίτερα φιλική και, άλλωστε ποιος καταλαβαίνει γαλλικά στην Κεντρική και Ανατολική Ευρώπη;
<P>
Ειναι ωστόσο ελπιδοφόρο το γεγονός ότι η Επιτροπή στην παρούσα πρόταση επιθυμεί να προωθήσει την γλωσσική πολυμορφία σε μια Ευρωπαϊκή Ένωση στην οποία η κοινωνία της πληροφόρησης αποκτά αμετάκλητα ολοένα και πιο κυριαρχική θέση και όπου τις περισσότερες φορές επιλέγεται η αγγλική γλώσσα. Υφίστανται πολυάριθμα προβλήματα με την εισαγωγή πολύγλωσσων προϊόντων και για αυτό το λόγο η παρούσα πρόταση είναι ιδιαίτερα σημαντική. Θα πρέπει να αναζητήσουμε λύσεις για να αρθούν οι γλωσσικοί φραγμοί. Εάν υπάρξουν αυτές οι λύσεις, τότε θα υπάρξουν νέες μορφές οικονομικής δραστηριότητας από την οποία θα μπορέσουν κυρίως να ωφεληθούν οι μικρομεσαίες επιχειρήσεις.
<P>
Συγχαρητήρια κ. Μούσχουρη. Η Ομάδα μου συμφωνεί με τις τροπολογίες της κ. Μούσχουρη να επιλεγεί το άρθρο 128 και όχι το 130 ως νομική βάση. Ο στόχος είναι η γλωσσική πολυμορφία. Η βιομηχανία διαδραματίζει ένα σημαντικό ρόλο, οι τεχνολογίες αναπτύσσονται, η γλωσσική βιομηχανία διευρύνεται, αλλά η διατήρηση της γλώσσας κάθε πολίτη αποτελεί πρωτίστως ένα πολιτιστικό ζήτημα.

<SPEAKER ID=200 NAME="Πρόεδρος">
Ευχαριστώ πολύ κυρία Larive. Ξέρετε καλά πως το σφυρί της προεδρίας δεν είναι για να σας αφαιρέσει το λόγο, αλλά για το αντίθετο, να σας ειδοποιήσει πως έληξε ο χρόνος ομιλίας σας.

<SPEAKER ID=201 LANGUAGE="ES" NAME="Mohamed Alν">
Κύριε Πρόεδρε, παρόλο που η Ομάδα μου θεωρεί πολύ θετική την πρόταση του Συμβουλίου για τη δημιουργία αυτού του προγράμματος, λυπάται όμως που ο προβλεπόμενος αρχικός προϋπολογισμός δεν είναι αρκετός για να έρθουν σε πέρας οι σκοποί που θέτει η προώθηση της γλωσσικής πολυμορφίας απέναντι στη νέα κοινωνία πληροφόρησης.
<P>
Ο Ευρωπαϊκός Χάρτης για τις γλώσσες των μειονοτήτων λέει ότι πρέπει να καταργηθεί κάθε είδος διάκρισης όσον αφορά τη χρήση τους και η διασφάλιση αυτής της αρχής μπορεί να κινδυνεύσει από την εισβολή νέων τρόπων επικοινωνίας που εκφράζονται σε προνομιούχες γλώσσες. Από την άλλη, ίσως υπάρχει, εκ μέρους του Συμβουλίου, μία κατώτερη αξιολόγηση των σκοπών που στοχεύουμε. Αν σε αυτά τα προγράμματα προτείνουμε την εγγύηση μιας δημοκρατικής πρόσβασης των πολιτών στην πληροφόρηση, είναι σημαντικό να μπορεί να γίνει η πληροφόρηση αυτή στη γλώσσα τους. Από την άλλη νομίζω πως με το να παρέχουμε την κατάλληλη χρηματοδότηση στο πρόγραμμα αυτό, είναι στο χέρι μας να κάνουμε ώστε η πολιτιστική μας πολυμορφία στη νέα κοινωνία της πληροφόρησης να γίνει στ'αλήθεια ένας πλούτος, και αυτή η πλούσια ευρωπαϊκή πολυμορφία να γίνει το κλειδί ταυτότητας που μας κάνει να ξεχωρίζουμε από τον κόσμο της πληροφόρησης - μόνο στην αγγλική γλώσσα - που προέρχεται από τις ΗΠΑ.
<P>
Η Ομάδα μας πιστεύει στην αναγκαιότητα της ενδυνάμωσης των γλωσσών των μειονοτήτων της Ένωσης, καθώς και των γλωσσών άλλων μειονοτήτων που μας φέρνουν τα άτομα που δεχόμαστε στον εδαφικό μας χώρο. Αυτό θα συμβάλει αναμφίβολα στην αύξηση της πολιτιστικής πολυμορφίας της κοινωνίας της πλουραλιστικής και δημοκρατικής πληροφόρησης που θέλουμε για την Ευρώπη.
<P>
Τελειώνω αναφερόμενος στο ισπανικό κράτος, όπου οι γλώσσες όπως τα καταλανικά, τα γαλλικιανά και τα βάσκικα αποτελούν σημαντικό μέρος της πολιτιστικής μας κληρονομιάς και σαν τέτοιες αξίζουν όλα τα μέτρα που μπορούν να ληφθούν επισήμως για την καλή τους υγεία και την ενδυνάμωση.
<P>
Τέλος, επιτρέψτε μου να αναφερθώ σε γλώσσες όπως η βερβερική, που εκτός του ότι μιλιέται στην ισπανική επικράτεια, είναι γλώσσα χιλιάδων μεταναστών που συνεισφέρουν κι αυτοί στον πλούτο της ισπανικής και ευρωπαϊκής πολιτιστικής κληρονομιάς.

<SPEAKER ID=202 NAME="Πρόεδρος">
Σας ευχαριστώ πολύ κ. Mohamed Alν. Το ίδιο και την κ. Larive. Όταν χρησιμοποιώ το σφυρί είναι μόνο για να ξέρετε ότι πέρασε ο χρόνος σας, που εσείς οι ίδιοι μπορείτε να διαχειριστείτε σε ένα απόγευμα τόσο ενδιαφέρον και γαλήνιο όπως αυτό και με τόσο καλή παρέα.

<SPEAKER ID=203 LANGUAGE="ES" NAME="Imaz San Miguel">
Κύριε Πρόεδρε, στην παρούσα έκθεση διορθώνεται αυτό που συχνά είναι ένα ασυγχώρητο λάθος στα ευρωπαϊκά όργανα. Γίνεται πολλές φορές λόγος για τις επίσημες γλώσσες της Ένωσης και ξεχνάμε πως πολλά εκατομμύρια πολίτες μιλάμε γλώσσες που δεν είναι επίσημες. Όμως είναι γλώσσες επίσημες στους διαφορετικούς μας χώρους.
<P>
Το να μιλάμε για γλωσσική πολυμορφία χωρίς να βάζουμε στο ίδιο επίπεδο τις γλώσσες αυτές θα ήταν ένας σαρκασμός και μία διάκριση στα γλωσσικά δικαιώματα των ευρωπαίων πολιτών. Και μάλιστα θα έλεγα πως αυτές οι γλώσσες χρειάζονται μια επιπλέον υποστήριξη, γιατί είναι πιο αδύναμες απέναντι στις προκλήσεις που θέτει η κοινωνία της πληροφόρησης.
<P>
Η Επιτροπή λέει πως οι δυνάμεις της αγοράς από μόνες τους δεν αρκούν για την επίτευξη της κοινωνίας της πολυγλωσσικής πληροφόρησης στην Ευρώπη, πως χρειάζεται μια θετική ενέργεια. Και αυτό είναι περισσότερο αληθινό για τις λιγότερο διαδεδομένες γλώσσες.
<P>
Η ενέργεια του Κοινοβουλίου να υποστηρίξει, στην Επιτροπή Πολιτισμού του, αυτή την πλευρά είναι μια σημαντική πρόοδος και είμαι σίγουρος πως και η οριστική του έγκριση θα είναι το ίδιο.
<P>
Αξίζει να υπογραμμιστεί ιδιαίτερα η ενίσχυση των πιο αδύναμων γλωσσών, ιδιαίτερα στις δίγλωσσες περιφέρειες. Η διγλωσσία είναι ένας πολιτιστικός πλούτος αλλά και μια ενδιαφέρουσα πλευρά ανοχής και αμοιβαίου σεβασμού. Το να έχουμε δύο γλώσσες είναι για μερικούς κάτι που μας βοηθά να καταλάβουμε λίγο καλύτερα την έννοια του σεβασμού προς τους άλλους, εφόσον είμαστε σε θέση να αφομοιώσουμε και τις δύο σαν δικές μας. Θα πρέπει να συστήσουμε τους κατάλληλους μηχανισμούς ώστε στην κοινωνία της πληροφόρησης, στην οποία η επικοινωνία θα αλλάξει ριζικά οι γλώσσες αυτές να μπορέσουν να αναπτυχθούν.
<P>
Ο κόσμος μας βιώνει δύο διαφορετικά φαινόμενα, και τα δύο είναι οι όψεις του ίδιου νομίσματος: την παγκοσμιότητα με τις νέες τεχνολογίες και την καινοτομία σαν κίνητρο και συγχρόνως την επιστροφή στο μικρό, στο δικό μας, σ'εκείνο που μας χαρακτηρίζει. Και οι δύο τάσεις είναι θετικές και συμβιβάζονται. Η στήριξη της πολυγλωσσίας στην κοινωνία της πληροφόρησης νομίζω πως εκπροσωπεί μία όμορφη ισορροπία ανάμεσά μας.
<P>
Γι'αυτό κυρία Μούσχουρη, ευχαριστούμε πολύ για την έκθεσή σας, που είμαι βέβαιος θα λειτουργήσει προς αυτή την κατεύθυνση.

<SPEAKER ID=204 LANGUAGE="ES" NAME="Casςliba i Bφhm">
Κύριε Πρόεδρε, κυρίες και κύριοι, θέλω να εκφράσω την ενθουσιώδη υποστήριξή μου στην έκθεση της κυρίας Μούσχουρη σχετικά με την υιοθέτηση ενός πολυετούς προγράμματος για την προώθηση της γλωσσικής πολυμορφίας της Κοινότητας στην κοινωνία της πληροφόρησης.
<P>
Η έκθεση - και οι τροπολογίες που προτείνει η Επιτροπή Πολιτισμού - δείχνει μια εγκωμιαστική ευαισθησία και μία πολύ θετική πρόταση για την εφαρμογή των αρχών της Συνθήκης σχετικά με την πολιτιστική πολιτική, τη διατήρηση και προστασία της πολιτιστικής κληρονομιάς της Ένωσης και την εφαρμογή της αρχής της ενότητας μέσα στην πολυμορφία.
<P>
Η έκθεση και οι τροπολογίες που προτείνει εγγυώνται αυτές τις αρχές, αποδίδει ειδική προσοχή στις μη επίσημες γλώσσες της Ένωσης που διαθέτουν αναγνωρισμένο καθεστώς σε τοπικό επίπεδο και εμμένει στην εφαρμογή μιας πολιτικής εγγύησης και προώθησης της γλωσσικής πολυμορφίας της Ευρωπαϊκής Ένωσης, διασφαλίζοντας μία πολυγλωσσική πληροφόρηση, περιλαμβάνει την προστασία και τις ενισχύσεις στις αποκαλούμενες γλώσσες των μειονοτήτων και εγκρίνει τους απαραίτητους πόρους γι'αυτό με 20 εκα. Ecu, σύμφωνα με την κατανομή που προτείνει η τροπολογία αριθ. 2.
<P>
Vostθ, senyor President, comprθn, com a catalΰ l'especial importΰncia del contingut d'aquest informe, atθs el treball que realitzem per defensar llengόes europees que, com la nostra, representen la identitat i la cultura de milions de ciutadans europeus, una riquesa espiritual a la qual Europa no pot renunciar, ans al contrari, ha de promoure i recolηar.
<P>
Για όσους δεν κατάφεραν να παρακολουθήσουν το διάλογο ανάμεσα στον κύριο Πρόεδρο και μένα, του είπα, σε μία κοινή γλώσσα που μιλάνε εκατομμύρια ευρωπαίων πολιτών, ότι εμείς καταλαβαίνουμε τη σπουδαιότητα αυτής της έκθεσης ακριβώς γιατί υπάρχουν εκατομμύρια ευρωπαίοι πολίτες που μπορούν να εκφραστούν στη δική τους γλώσσα, της ταυτότητάς τους, και πως είναι ένας πνευματικός πλούτος που δεν μπορούμε να μην λάβουμε υπόψη.

<SPEAKER ID=205 NAME="Πρόεδρος">
Ευχαριστώ κ. Casςliba. Κυρίες και κύριοι, παρόλο που μπορεί να μην καταλάβατε, και ήταν πολύ ενδιαφέρον, ένα μέρος της συνομιλίας του κ. Carles Casςliba, πιστεύω πως είναι ενδιαφέρον να αρχίσουμε να συνηθίζουμε στη φωνητική, γι'αυτό μία μέρα σαν τη σημερινή και σε μία συζήτηση όπως αυτή, μου φαίνεται πως ήταν σκόπιμο να ακούσουμε μία από τις γλώσσες που εκπροσωπούν ένα στοιχείο του πολυγλωσσικού πολιτιστικού πλούτου της Ευρωπαϊκής Ένωσης.

<SPEAKER ID=206 NAME="Wulf-Mathies">
Kύριε Πρόεδρε, κυρίες και κύριοι βουλευτές, το ακόλουθο απόσπασμα, από ένα πρόσφατα δημοσιευθέν βιβλίο για την τηλεμετάφραση, θίγει την ουσία της παρούσας πρότασης. Εκεί αναφέρεται το εξής: Τώρα που είμαστε έτοιμοι να δαμάσουμε τα τεχνικά προβλήματα, εμφανίζεται το πραγματικό πρόβλημα της επικοινωνίας κι αυτό είναι τεράστιο. Οι διάφορες γλώσσες παραμένουν σαν εμπόδια από την άλλη μεριά των ηλεκτρονικών λεωφόρων, και αποκαλύπτουν πλήρως την προβληματική φύση της επικοινωνίας μεταξύ των διαφόρων πολιτισμών.
<P>
Tο να αναζητήσει λύσεις είναι το δυσκολότερο καθήκον που αποφάσισε να επιτελέσει, με την πρόταση αυτή για ένα πανευρωπαϊκό πρόγραμμα, η Επιτροπή, μαζί με τα κράτη μέλη και τα σχετικά ιδιωτικά και δημόσια ιδρύματα. Η έκθεση της εισηγήτριας κ. Μούσχουρη, την οποία κι εγώ δεν μπορώ παρά να τη συγχαρώ θερμά, συμμερίζεται την ανάλυσή μας για τις επιπτώσεις της κοινωνίας της πληροφόρησης στις ευρωπαϊκές γλώσσες, και αντίστροφα.
<P>
Δεν υπάρχει ακόμη καμιά βασική διαφορά στις απόψεις, όσον αφορά τις δράσεις, όπου βεβαίως το Ευρωπαϊκό Κοινοβούλιο είναι πιο φιλόδοξο απ' ότι θεώρησε δικαιολογημένο, αυτή τη στιγμή, η Επιτροπή. Από την αρχή θα ήθελα να ξεκαθαρίσω πως το multilingual information society programm αποτελεί μέρος του γενικού σχεδίου δράσης «Η πορεία της Ευρώπης προς την κοινωνία της πληροφόρησης», και συντονίζεται, και θα πρέπει να συντονίζεται, και με άλλες δράσεις που προβλέπονται στο σχέδιο αυτό.
<P>
Μετά από προσεκτική ανάλυση των 59 τροπολογιών, η Επιτροπή αποφάσισε να υιοθετήσει 21 απ' ευθείας και 16 εν μέρει, ή με μικρές τροποποιήσεις στο κείμενο. Για λόγους εξοικονόμησης χρόνου δεν θα τις διαβάσω τώρα όλες. Ωστόσο, η Επιτροπή δεν είναι σε θέση να υιοθετήσει τις υπόλοιπες 22 τροπολογίες. Θα αναφερθώ εδώ στις σημαντικότερες και θα δικαιολογήσω γιατί.
<P>
Το Ευρωπαϊκό Κοινοβούλιο προτείνει, μαζί με το άρθρο 130, να συμπεριληφθεί σαν περαιτέρω νομική βάση και το άρθρο 128, και συνδυάζει μ' αυτό, σαν λογική συνέπεια, και μερικές ακόμη τροπολογίες. Η Επιτροπή επιμένει στο άρθρο 130 παράγραφος 3 σαν νομική βάση, επειδή ο κύριος στόχος έγκειται στο να παρακινήσουμε τη βιομηχανία να αναπτύξει και να προσφέρει πολύγλωσσα προϊόντα και υπηρεσίες, εφαρμόζοντας προχωρημένα τεχνολογικά και γλωσσικά εργαλεία.
<P>
Η επιμονή όμως σ' αυτή τη νομική βάση, δεν εμπόδισε την Επιτροπή να παρακαλέσει την Επιτροπή των Περιφερειών να δώσει μια γνωμοδότηση επί του θέματος, η οποία ασφαλώς θα σας είναι γνωστή. Οι ευρωπαίοι πολίτες χρησιμοποιούν για την επικοινωνία τους πολλές γλώσσες, και η κοινωνία της πληροφόρησης θα πρέπει να φροντίσει, ώστε να μπορούν αυτό να το κάνουν και στο μέλλον. Οι κύριοι φορείς, που οφείλουν να εξασφαλίσουν ότι οι πολίτες θα μπορούν να χρησιμοποιούν τη μητρική τους γλώσσα, είναι οι πολλές επιχειρήσεις του δημόσιου και ιδιωτικού τομέα που παρέχουν πληροφορίες στους πολίτες ή παίρνουν πληροφορίες απ' αυτούς, και οι εξειδικευμένες επιχειρήσεις και τα επαγγέλματα που διευκολύνουν την παροχή τέτοιων υπηρεσιών σε διάφορες γλώσσες.
<P>
Οι δράσεις που προτείνονται από την Επιτροπή απευθύνονται κατά κύριο λόγο προς αυτούς, για να ξυπνήσουν κατ' αρχήν συνειδήσεις, να παρακινήσουν σε συνεργασία και να καταστήσουν πιο διαφανή την παροχή γλωσσικών υπηρεσιών. Οι συγκεκριμένοι αυτοί στόχοι έκαναν την Επιτροπή να προτείνει, σαν μοναδική νομική βάση, το άρθρο 130 παράγραφος 3, παρόλο που η Επιτροπή παραδέχεται πλήρως και καθ' ολοκληρίαν τις επιπτώσεις αυτού του προγράμματος σε άλλες πτυχές της ζωής και της κοινωνίας, και κυρίως στην προστασία της γλωσσικής κληρονομιάς.
<P>
Η δημοσιονομική πρόταση της Επιτροπής χαρακτηρίσθηκε ως υπερβολικά μετριόφρων από το Ευρωπαϊκό Κοινοβούλιο. Η Επιτροπή ξεκινάει από το ότι, για λόγους επικουρικότητας, ερωτώνται κατά κύριο λόγο τα κράτη μέλη, αλλά θα πρέπει να υπολογίζουμε και σε επενδύσεις του ιδιωτικού τομέα. Το προτεινόμενο πρόγραμμα έχει διάρκεια τριών μόνον χρόνων και προχωράει σε τελείως καινούρια εδάφη. Αυτός είναι ένας πολύ καλός λόγος για να είναι η πρόταση μετριόφρων. Η δημοσιονομική πρόταση της Επιτροπής, ύψους 15 εκατ. Ecu, είναι πράγματι περιορισμένη, αλλά ωστόσο - κατά την άποψή μας - κατάλληλη για να χρηματοδοτήσει ανιχνευτικές δράσεις, να αυξήσει την ευαισθητοποίηση, να κινητοποιήσει τους ενδιαφερόμενους, να δημιουργήσει τις βάσεις θεσμικών και γλωσσικών έργων υποδομής και να ενισχύσει τη χρήση πολυγλωσσικών εργαλείων.
<P>
Επιτρέψτε μου να υπενθυμίσω στο Ευρωπαϊκό Κοινοβούλιο πως ο γενικός δημοσιονομικός σχεδιασμός περιορίζει σοβαρά τις καινούριες δημοσιονομικές πρωτοβουλίες, και οι παρόντες περιορισμοί των δημοσιονομικών προοπτικών του κεφαλαίου 3 είναι ιδιαίτερα αυστηροί, πράγμα που επεσήμανε ήδη η κ. Theato.
<P>
Θα ήθελα να επισημάνω επίσης ότι, σύμφωνα με την κοινή δήλωση περί δημοσιονομικών διατάξεων, της 6ης Μαρτίου 1995, η Επιτροπή δεν καθορίζει κανένα πλαίσιο αναφοράς σε νομοθετικές πράξεις που δεν αποτελούν αντικείμενο της διαδικασίας συναπόφασης.
<P>
Όσον αφορά την κατανομή των πιστώσεων, την τροπολογία 58 δηλαδή, μπορεί η Επιτροπή να παραδεχθεί τον τονισμό των τομέων δράσης 1 και 2, παρόλο που δεν επιτρέπεται να υποτιμηθεί η σημαντικός ρόλος του δημόσιου τομέα στην επίδειξη πολυγλωσσικών εφαρμογών. Όσον αφορά τη συνέργια με άλλα προγράμματα, θα ήθελα να επισημάνω πως τόσο η Επιτροπή όσο και το Κοινοβούλιο έχουν την άποψη πως η επιτυχής συνεργασία αποτελεί, και θα πρέπει να αποτελεί, λέξη-κλειδί για το πρόγραμμα αυτό. Οι δυνατότητες, ωστόσο, μιας συνεργασίας και της συνέργιας, δεν περιορίζονται σε κοινοτικές πρωτοβουλίες. Θα ήταν αντιπαραγωγικό αν η πρωτοβουλία αυτή παρέμενε απομονωμένη από παρόμοιες εθνικές και περιφερειακές πρωτοβουλίες.
<P>
Η multilingual information society μπορεί, κατά βάσιν, να θεωρηθεί ως άσκηση ευρωπαϊκής συνεργασίας. Aυτό όμως σημαίνει πως το πρόγραμμα θα πρέπει να είναι ελκυστικός εταίρος και για άλλες πρωτοβουλίες. Γι' αυτό και απαιτείται μια καλή και από διαφάνεια χαρακτηριζόμενη διαχείριση του προγράμματος, ευρεία πολιτική στήριξη και ανάλογοι δημοσιονομικοί πόροι. Επιτρέψτε μου να τονίσω, από το δικό μου χαρτοφυλάκιο, πως εμείς στο πρόγραμμά μας INTERREG προωθούμε εν μέρει και γλώσσες μειονοτήτων, προκειμένου να καταστήσουμε σαφές πως αυτό αποτελεί βασικό στοιχείο ευρωπαϊκής πολυμορφίας. Συνεπώς γνωρίζουμε πολύ καλά και την περιφερειακή σημασία αυτού του θέματος.
<P>
Επιτρέψτε μου, τέλος, να ευχαριστήσω τις αρμόδιες επιτροπές του Κοινοβουλίου, και ιδιαίτερα εσάς κ. Μούσχουρη, καθώς και την Επιτροπή Πολιτισμού, Νεότητας, Παιδείας και Μέσων Ενημέρωσης, για τις εποικοδομητικές σας και δημιουργικές σας προτάσεις.
<P>
Λυπάμαι που, όσον αφορά τη νομική βάση, έχουμε διιστάμενες απόψεις. Μπορούμε όμως, εν μέρει, να συμφωνήσουμε με την ερμηνεία του προγράμματος εκ μέρους της Επιτροπής Πολιτισμού, Νεότητας, Παιδείας και Μέσων Ενημέρωσης. Αναγνωρίζουμε ότι η αναφορά στα προβλήματα γλωσσικής επικοινωνίας έχει πολιτιστικές, κοινωνικές και πολιτικές συνέπειες. Το πρόγραμμα όμως αποσκοπεί κυρίως, κατά την άποψη της Επιτροπής, στη βιομηχανία και στη βιομηχανία των γλωσσών, παρόλο που η λέξη δεν ενθουσιάζει ασφαλώς τον καθένα.
<P>
Νομικά επιχειρήματα δεν επιτρέπουν στην Επιτροπή να υποστηρίξει την πρόταση του Ευρωπαϊκού Κοινοβουλίου. Παρόλα αυτά, Ευρωπαϊκό Κοινοβούλιο και Επιτροπή προχωρούν προς την ίδια κατεύθυνση, όπου το Κοινοβούλιο, κι αυτό είναι δικαίωμά του, κοιτάζει λίγο πιο πέρα και πιο γρήγορα προς τα εμπρός. Έχω την πεποίθηση πως μεταξύ Κοινοβουλίου και Επιτροπής θα υπάρξει κατανόηση για να προωθήσουμε πρακτικά την ανάπτυξη μιας πολυγλωσσικής κοινωνίας της πληροφόρησης, που θα ανταποκρίνεται στην ευρωπαϊκή πολυμορφία.

<SPEAKER ID=207 LANGUAGE="NL" NAME="Thyssen">
Πρόεδρε, υπέβαλα στην Επιτροπή δύο συγκεκριμένες ερωτήσεις. Μπορώ να αποδεχθώ το γεγονός ότι δεν θα λάβω απάντηση τώρα, αλλά διερωτώμαι εάν θα μπορούσα να λάβω απάντηση γραπτώς μεταγενέστερα ή εάν θα πρέπει πρώτα να υποβάλω μια γραπτή ερώτηση προκειμένου να είμαι βέβαιη ότι θα λάβω μια απάντηση. Θα ήθελα να πληροφορηθώ αυτό το πράγμα.

<SPEAKER ID=208 NAME="Μούσχουρη">
Eυχαριστώ πολύ, κυρία Επίτροπε, για τις απαντήσεις που μας δώσατε. 'Ηθελα να πω μόνο ότι είναι πάρα πολύ δύσκολο να παραδεχθεί κανείς ότι η πολυμορφία της Ευρώπης θα βιομηχανοποιηθεί. Είναι κάτι το οποίο δεν μπορούμε να το παραδεχθούμε. Η Ευρώπη έχει ανάγκη να δημιουργήσει την υποδομή της και να τη στηρίξει σ'αυτήν την πολυγλωσσία της, τον πολύγλωσσο πλούτο της. Διότι αυτός είναι ο ίδιος της ο πολιτισμός, με τον οποίο θα συνδεθούν όλα τα κράτη για να δημιουργήσουν αυτήν την Ευρώπη. Νομίζω ότι η πολυγλωσσία της είναι η ταυτότητα της Ευρώπης, και αν την περιορίσουμε μόνο στην βιομηχανική της παρουσία, τότε την περιορίζουμε επίσης και στην ποιότητα. Περιορίζουμε την ταυτότητα της Ευρώπης αν την κατευθύνουμε μέσα στις λεωφόρους της πληροφόρησης, με χαμηλότερη ποιότητα απ'ό, τι εάν εξαπλωθεί στη διάσταση που της χρειάζεται και η οποία είναι η πολιτιστική της διάσταση.
<P>
Θα επιμείνουμε όσο μπορούμε περισσότερο και ελπίζουμε ότι θα έχετε πολλή κατανόηση.

<SPEAKER ID=209 NAME="Wulf-Mathies">
Πολύ σύντομα, μόνο μια λέξη σ' εσάς κυρία Μούσχουρη. Δε θέλουμε να βιομηχανοποιήσουμε την πολυμορφία της Ευρώπης, αλλά αντίθετα να χρησιμοποιήσουμε τη βιομηχανία, αλλά και τις δημόσιες υπηρεσίες και την πολιτική, ως μέσα για να καταστήσουμε πρακτικά επωφελή αυτήν την πολιτιστική διάσταση και για τους πολίτες. Αυτός θα πρέπει να είναι ο στόχος μας. Δεν μπορούμε να το κάνουμε αυτό μόνοι εμείς σαν όργανο, ούτε μόνη της η Ευρωπαϊκή Ένωση. Για να γίνει αυτό χρειαζόμαστε εκείνους που πρέπει να διαθέσουν τις πιστώσεις, ώστε οι πολίτες, στη λεωφόρο των πληροφοριών, να μπορούν να επικοινωνήσουν στη δική τους γλώσσα. Πιστεύω πως με το στόχο αυτό είμαστε απόλυτα σύμφωνοι, παρόλο που στο θέμα της νομικής βάσης έχουμε διαφορετικές απόψεις.
<P>
Θα ήθελα ευχαρίστως να απαντήσω στις ερωτήσεις σας, παρόλο που νόμιζα πως έχω απαντήσει ήδη σ' αυτές, σε σχέση με την Επιτροπή των Περιφερειών. Ίσως μπορούμε να δούμε και πάλι για ποιο θέμα ενδιαφέρεστε ειδικά. Ίσως η απάντησή μου να ήταν πολύ γενική, αλλά ωστόσο ευχαρίστως θα αναφερόμασταν σε κάποιο σημείο πιο αναλυτικά, αν το επιθυμούσατε.

<SPEAKER ID=210 NAME="Πρόεδρος">
Ευχαριστώ πολύ κυρία Wulf-Mathies.
<P>
Η συζήτηση έληξε.
<P>
Η ψηφοφορία θα διεξαχθεί αύριο το πρωί στις 9.00 .
<P>
(Η συνεδρίαση λήγει στις 19.55)

