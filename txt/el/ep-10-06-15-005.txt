<CHAPTER ID="005">
Παροχή πληροφοριών για τα τρόφιμα στους καταναλωτές (συζήτηση) 
<SPEAKER ID="051" NAME="Πρόεδρος">
" ημερήσια διάταξη προβλέπει τη συζήτηση της έκθεσης της κ. Sommer, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά την παροχή πληροφοριών για τα τρόφιμα στους καταναλωτές - C6-0052/2008 -.
<SPEAKER ID="052" NAME="Renate Sommer" LANGUAGE="DE">
Κυρία Πρόεδρε, κύριε Επίτροπε, κυρίες και κύριοι, θα ήθελα να παρατείνω από τέσσερα σε έξι τα λεπτά που μου παραχωρήθηκαν, επειδή ο συγκεκριμένος φάκελος είναι τόσο μεγάλος που διαφορετικά δεν θα μπορέσω να καλύψω επαρκώς το ζήτημα.
<P>
Οι καταναλωτές έχουν δικαίωμα να γνωρίζουν τι περιέχουν τα τρόφιμα. Μόνο εάν διαθέτουν πληροφορίες σχετικά με τη σύνθεση και τη διατροφική αξία των τροφίμων μπορούν να λαμβάνουν συνειδητές αποφάσεις αγοράς. Παρότι η κοινοτική νομοθεσία περιέχει πάρα πολλούς κανονισμούς και οδηγίες σχετικά με την επισήμανση των τροφίμων, δεν υπάρχει, μέχρι στιγμής, ένα ολοκληρωμένο υποχρεωτικό σύστημα επισήμανσης. Είναι πλέον δύσκολο να διατηρούν οι παραγωγοί και οι διανομείς τροφίμων μια γενική εικόνα των πλείστων όσων υφιστάμενων νόμων - είτε πρόκειται για νομοθεσία της ΕΕ είτε για εθνική νομοθεσία των κρατών μελών. Παρατηρούνται ανασφάλεια δικαίου, στρέβλωση του ανταγωνισμού και εμπόδια στο εμπόριο στην εσωτερική αγορά. Το παρόν σχέδιο κανονισμού αποσκοπεί να αντιμετωπίσει όλα αυτά τα ζητήματα παρέχοντας ένα ενιαίο πανευρωπαϊκό σύστημα επισήμανσης των τροφίμων. Στόχοι είναι η βελτιωμένη πληροφόρηση των καταναλωτών, η καλύτερη ρύθμιση, η εναρμόνιση και η λιγότερη γραφειοκρατία.
<P>
Ωστόσο, το σχέδιο της Επιτροπής δεν ικανοποιεί αυτές τις απαιτήσεις, καθώς βασίζεται σε εικασίες και υποθέσεις σχετικά με τις επιθυμίες και τις ανάγκες των καταναλωτών, επιβάλλει μη ρεαλιστικές απαιτήσεις επισήμανσης - όπως το μέγεθος γραμματοσειράς των 3 mm, το οποίο δεν διασφαλίζει καν ότι οι πληροφορίες θα είναι ευανάγνωστες, και ευνοεί τις μεγάλες επιχειρήσεις σε βάρος των ΜΜΕ - που ουσιαστικά αντιστοιχούν στο 80% του τομέα των τροφίμων. Λόγω των παραπάνω, το σχέδιο της Επιτροπής αντιτίθεται στην πράξη για τις μικρές επιχειρήσεις ("Small Business Act"). Επίσης, αντιβαίνει στον στόχο της εναρμόνισης στην εσωτερική αγορά, καθώς η πρόθεση είναι να επιτραπούν ρητά 27 πρόσθετα εθνικά συστήματα επισήμανσης. Ως εκ τούτου, είναι αναγκαίες εκτεταμένες τροποποιήσεις του κειμένου της Επιτροπής.
<P>
Αυτό επιχειρήσαμε να πράξουμε. Οι πληροφορίες πρέπει να είναι ευανάγνωστες. Ωστόσο, το μέγεθος της γραμματοσειράς είναι ένας μόνο από τους πολλούς παράγοντες για να επιτευχθεί αυτό. Χρειαζόμαστε κανόνες σχετικά με τη γραμματοσειρά, το πάχος της γραμμής, την αντίθεση κ.λπ. Χρειαζόμαστε δεσμευτικές κατευθυντήριες οδηγίες σχετικά με την αναγνωσιμότητα. Οι πληροφορίες πρέπει να είναι συγκρίσιμες και συνεπώς πρέπει να εκφράζονται πάντα ανά 100 γραμμάρια ή 100 χιλιοστόλιτρα, χωρίς τη δυνατότητα να αναφέρεται μόνο η διατροφική αξία ανά μερίδα. Τότε, οι πολίτες κατά τις αγορές τους θα μπορούν να διακρίνουν με μια ματιά ποιο είναι το "πιο ελαφρύ" γιαούρτι - ανεξάρτητα από το μέγεθος της συσκευασίας του.
<P>
Οι πληροφορίες πρέπει να είναι κατανοητές. Πρέπει να απαλλαγούμε επιτέλους από τα kilojoule, τα οποία δεν μπορεί κανείς να υπολογίσει. Επιθυμούμε να επικεντρωθούμε πάλι στις χιλιοθερμίδες· αυτό ενδιαφέρει τους καταναλωτές και αυτό μπορούν να κατανοήσουν. Τα αναφερόμενα μεγέθη των μερίδων πρέπει να ανταποκρίνονται στην πραγματικότητα και να είναι ρεαλιστικά και κατανοητά στους καταναλωτές και, εάν είναι δυνατόν, πρέπει να είναι ομοιόμορφα σε ολόκληρη την ΕΕ. Οι πληροφορίες δεν πρέπει να επιτρέπεται να παραπλανούν τους καταναλωτές σχετικά με το περιεχόμενο ενός προϊόντος ή την προέλευσή του ή την πραγματική φύση του. Οι απομιμήσεις τροφίμων όπως οι απομιμήσεις τυριού και το επεξεργασμένο κρέας που αποτελείται από μικρά κομμάτια που πιέζονται το ένα πάνω στο άλλο πρέπει να φέρουν ανάλογη επισήμανση στο εμπρόσθιο μέρος της συσκευασίας. Οι καταναλωτές πρέπει να γνωρίζουν τι αγοράζουν.
<P>
Ωστόσο, σε τελευταία ανάλυση, εάν υπερφορτώσουμε το εμπρόσθιο μέρος της συσκευασίας των προϊόντων με περαιτέρω πληροφορίες, οι καταναλωτές πλέον δεν θα κάνουν καν τον κόπο να τις διαβάζουν. Συνεπώς, προτείνω η μόνη διατροφική αξία που αναφέρεται να είναι ο αριθμός των χιλιοθερμίδων ανά 100 γραμμάρια ή 100 χιλιοστόλιτρα. Τότε οι καταναλωτές θα διαβάζουν τις πληροφορίες - αυτό τους ενδιαφέρει, και πιστεύω ότι πρόκειται για ρεαλιστική λύση.
<P>
Επίσης, πιστεύω ότι πρέπει να αφαιρέσουμε τα θρεπτικά χαρακτηριστικά. Ελπίζω ότι μπορούμε να σταματήσουμε τη χρήση τους. Αυτά τα χαρακτηριστικά είναι περιττά, καθώς ο νέος κανονισμός επιβάλλει την αναγραφή της διατροφικής αξίας σε κάθε περίπτωση. Τα θρεπτικά χαρακτηριστικά εισάγουν διακρίσεις σε βάρος των βασικών τροφίμων, και οι οριακές τιμές για το αλάτι, τη ζάχαρη και τα λιπαρά είναι εντελώς αυθαίρετες - επινοήθηκαν από τους υπαλλήλους της Επιτροπής χωρίς καμία επιστημονική βάση.
<P>
Ο πραγματικός σκοπός του κανονισμού σχετικά με την παροχή πληροφοριών για τη διατροφική αξία και τις ιδιότητες των τροφίμων που αφορούν την υγεία είναι η παροχή αληθών πληροφοριών για την υγεία και, γι' αυτόν τον λόγο, δεν χρειαζόμαστε καμία πρόσθετη αξιολόγηση των μεμονωμένων τροφίμων ή την ταξινόμησή τους σε καλές και κακές τροφές. Εντέλει, αυτό που έχει σημασία είναι η γενική διατροφή και ο τρόπος ζωής. Θα πρέπει να αναρωτηθούμε γιατί οι μεγάλες εταιρείες τροφίμων ασκούν επί του παρόντος τόσο έντονες πιέσεις για τα θρεπτικά χαρακτηριστικά. Αυτό είναι κάτι που θα πρέπει πραγματικά να ερευνήσουμε.
<P>
Το αποκαλούμενο σύστημα των σηματοδοτών που προτείνεται εδώ έχει το ίδιο είδος ελλείψεων με τα θρεπτικά χαρακτηριστικά. Για μία ακόμη φορά, μας εξαναγκάζει λανθασμένα να ταξινομήσουμε τα προϊόντα ως καλά ή κακά. Οι οριακές τιμές για την κατανομή στα χρώματα του συστήματος είναι αυθαίρετες και το εύρος της κατηγορίας κάθε χρώματος υπερβολικά μεγάλο. Το σύστημα εισάγει διακρίσεις σε βάρος των βασικών τροφίμων, ευνοεί τις απομιμήσεις τροφίμων καθώς και τα προϊόντα που περιέχουν τεχνητά συστατικά· με άλλα λόγια, τα τρόφιμα που περιέχουν γλυκαντικές ουσίες αντί για ζάχαρη και ενισχυτικά γεύσης αντί για αλάτι. Αυτό σίγουρα δεν μπορεί να είναι προς το συμφέρον των καταναλωτών.
<P>
Το πρότυπο της ενδεικτικής ημερήσιας πρόσληψης (Ε"Π) -το πρότυπο του κλάδου για την επισήμανση- παρουσιάζει σαφείς ελλείψεις. Είναι ακατανόητο επειδή περιέχει υπερβολικά πολλούς αριθμούς. Παραπλανά επειδή περιγράφει, για παράδειγμα, μόνο τις ημερήσιες ανάγκες μιας 40χρονης γυναίκας και δεν παρέχει καμία συνιστώμενη ημερήσια δόση για τη ζάχαρη που καταναλώνεται. Οι ΜΜΕ είναι δύσκολο να εφαρμόσουν το πρότυπο Ε"Π. Αυτό θα παρείχε για μία ακόμη φορά ανταγωνιστικό πλεονέκτημα στις μεγάλες επιχειρήσεις. Αυτός είναι άλλος ένας καλός λόγος για τον οποίο η επισήμανση Ε"Π δεν θα πρέπει να καταστεί υποχρεωτική.
<P>
Πρέπει επίσης να προστατέψουμε την παραγωγή παραδοσιακών τροφίμων μας. Μόνο τότε θα μπορέσουμε να διασφαλίσουμε τη συνεχιζόμενη ύπαρξη των τοπικών εδεσμάτων και την ποικιλομορφία των τροφίμων στην ΕΕ, που μας αρέσουν τόσο πολύ. Συνεπώς, χρειαζόμαστε ευρεία απαλλαγή των μη προσυσκευασμένων προϊόντων από τον κανονισμό αυτόν, καθώς παραδοσιακά είναι ακριβώς τα προϊόντα που δεν έχουν τυποποιηθεί. Αυτοί οι παραγωγοί μπορούν ωστόσο να παρέχουν πληροφορίες σχετικά με αλλεργιογόνα, για παράδειγμα, προφορικά όταν πωλούν τα προϊόντα τους.
<P>
Στη συνέχεια, θα ήθελα να αναφερθώ εν συντομία στην επισήμανση της χώρας καταγωγής. Το ερώτημα είναι αν οι καταναλωτές επιθυμούν πραγματικά να γνωρίζουν την προέλευση όλων των συστατικών των τροφίμων που καταναλώνουν ή αν υπάρχει όντως κρυφή πολιτική προστατευτισμού εδώ. Θα ήθελα καταρχάς να μάθω αν αυτό είναι εφικτό, και γι' αυτόν τον λόγο ζητώ τη διενέργεια ανάλυσης των επιπτώσεων.
<P>
Τέλος, θα πρέπει να αναφερθεί ότι η επισήμανση των τροφίμων δεν μπορεί σε καμία περίπτωση να αποτελέσει εγχειρίδιο καλής διατροφής. Χρειαζόμαστε ενημερωτικές εκστρατείες και πρέπει να εκπαιδεύσουμε τους πολίτες στα κράτη μέλη σχετικά με την ισορροπημένη διατροφή και τον υγιεινό τρόπο ζωής.
<P>
Δεν είναι δουλειά του νομοθέτη να νταντεύει τον κύριό του, στην προκειμένη περίπτωση τον πολίτη. Ο νομοθέτης πρέπει να παρέχει βοήθεια, αλλά οι πολίτες μας είναι υπεύθυνοι για τον εαυτό τους και δεν πρέπει να αναλάβουμε εμείς αυτήν την ευθύνη. Τέλος, θα ήθελα να εκφράσω τις εγκάρδιες ευχαριστίες μου προς όλους όσοι συμμετείχαν, τους σκιώδεις εισηγητές, ακόμη και αν δεν ήταν πάντα διατεθειμένοι να προβούν σε συμβιβασμούς, όλους όσοι με υποστήριξαν, ιδίως...
<P>
(" Πρόεδρος διακόπτει την ομιλήτρια)
<SPEAKER ID="053" NAME="John Dalli" LANGUAGE="EN">
Κυρία Πρόεδρε, όπως έχω αναφέρει κατά το παρελθόν, στόχος μας είναι να διασφαλίσουμε ότι οι καταναλωτές γνωρίζουν τι αγοράζουν και τι τρώνε, καθιστώντας με αυτόν τον τρόπο ευκολότερο να επιλέγουν τη διατροφή των ιδίων και των οικογενειών τους σύμφωνα με τις ανάγκες τους, τις επιθυμίες τους και τους στόχους τους· οι πολίτες -οι καταναλωτές- έχουν δικαίωμα στην ορθή ενημέρωση. Θα ήθελα να ζητήσω από τους αξιότιμους βουλευτές να το λάβουν αυτό ιδιαίτερα υπόψη τους καθ' όλη τη διάρκεια της συζήτησης.
<P>
Προτού αναφερθώ στο περιεχόμενο της πρότασης, θα ήθελα καταρχάς να ευχαριστήσω την εισηγήτρια κ. Sommer για την εκπόνηση της έκθεσης, καθώς και τους σκιώδεις εισηγητές. Παρότι κατανοώ τις περισσότερες δηλώσεις της, δεν μπορώ να πω ότι συμφωνώ με όλες. Θα ήθελα επίσης να αναφέρω τη συμβολή άλλων Επιτροπών, της IMCO και της AGRI.
<P>
Επιτρέψτε μου να επισημάνω εν συντομία τα σημαντικότερα ζητήματα που καλύπτουν οι προτεινόμενες τροπολογίες.
<P>
Το ζήτημα της υποχρεωτικής επισήμανσης προέλευσης είναι πολύ σημαντικό και απαιτεί προσεκτική αξιολόγηση. Πράγματι, επανεμφανίζεται η ανάγκη για την υποχρεωτική παροχή αυτών των πληροφοριών για ορισμένα τρόφιμα. " Επιτροπή θα μπορούσε να δεχτεί εν μέρει την προτεινόμενη τροπολογία για επέκταση των περιπτώσεων υποχρεωτικής επισήμανσης προέλευσης. " επισήμανση προέλευσης για τα βασικά πρωτογενή τρόφιμα που δεν έχουν υποστεί σημαντική επεξεργασία και θεωρούνται γενικά προϊόντα που περιέχουν ένα μόνο συστατικό θα μπορούσε να αποτελέσει μια πρακτική δυνατότητα. Ωστόσο, δεδομένης της πολυπλοκότητας του ζητήματος, η εφαρμογή οποιασδήποτε υποχρεωτικής επισήμανσης θα πρέπει να υπόκειται στη θέση σε ισχύ κατ' ανάθεση μέτρων και να βασίζεται σε εκτιμήσεις των επιπτώσεων.
<P>
" αναγνωσιμότητα είναι ένα σημαντικό ζήτημα και αποτελεί το βασικό αντικείμενο των καταγγελιών των καταναλωτών. Αυτό αποτελεί σαφή απόδειξη ότι δίνουμε προτεραιότητα στους καταναλωτές στη συζήτησή μας και ελπίζω ότι οι αξιότιμοι βουλευτές θα μπορέσουν να υποστηρίξουν την ιδέα του ελάχιστου μεγέθους γραμματοσειράς. Συνεπώς, είναι λυπηρό το ότι οι τροπολογίες που κατατέθηκαν υπονομεύουν τον στόχο της ύπαρξης μετρήσιμων κριτηρίων ως βάσης για την εφαρμογή.
<P>
Συμμερίζομαι τις ανησυχίες των αξιότιμων βουλευτών σχετικά με τις απομιμήσεις τροφίμων. Ως εκ τούτου, χαίρομαι που βλέπω ότι το Κοινοβούλιο κατέθεσε τροπολογία που περιέχει διάταξη για ρητή απαγόρευση αυτών των παραπλανητικών πρακτικών. Ωστόσο, η εισαγωγή ορισμού και ειδικής ονομασίας αυτών των προϊόντων θα δημιουργούσε νομικά προβλήματα, και συνεπώς πρέπει να βρούμε ονομασίες που παρέχουν ορθές και σαφείς πληροφορίες στον καταναλωτή. Σημειώνω επίσης με ικανοποίηση την ευρεία στήριξη προς την υποχρεωτική διατροφική επισήμανση στο εμπρόσθιο μέρος της συσκευασίας και την υποστήριξη προαιρετικών συστημάτων από τα κράτη μέλη.
<P>
" αρχή ότι οι καταναλωτές πρέπει να γνωρίζουν τι τρώνε πρέπει να εφαρμόζεται όχι μόνο στα προσυσκευασμένα τρόφιμα, αλλά και στα μη συσκευασμένα τρόφιμα ή όταν τρώνε έξω. Συνεπώς, δεν τάσσομαι υπέρ των τροπολογιών που θα περιόριζαν το πεδίο εφαρμογής του σχεδίου κανονισμού. Ωστόσο, είμαι ανοικτός σε αλλαγές του κειμένου σχετικά με τα μη προσυσκευασμένα τρόφιμα ώστε να είναι υποχρεωτικές οι πληροφορίες μόνο για τα αλλεργιογόνα, ενώ τα κράτη μέλη θα μπορούσαν να αποφασίσουν περαιτέρω υποχρεωτικές απαιτήσεις για τα συγκεκριμένα τρόφιμα.
<P>
Όσον αφορά την πρόταση για υποχρεωτική επισήμανση των νανοσυστατικών, χαιρετίζω με ικανοποίηση την τροπολογία καταρχήν, παρότι πρέπει να δοθεί ένας κατάλληλος ορισμός.
<P>
Τέλος, σχετικά με το ζήτημα των θρεπτικών χαρακτηριστικών, επιστρέψτε μου να δηλώσω ότι δεν μπορώ να δεχτώ τις τροπολογίες για διαγραφή ή τροποποίηση του άρθρου 4 με τον προτεινόμενο τρόπο, καθώς αυτή η διάταξη θα υπονόμευε τον υφιστάμενο κανονισμό σχετικά με τους ισχυρισμούς διατροφής στα τρόφιμα. Όλοι γνωρίζουμε ότι πολλοί ισχυρισμοί είναι παραπλανητικοί για τους καταναλωτές· ορισμένοι επειδή δεν τεκμηριώνονται, άλλοι επειδή δεν παρέχουν την πλήρη εικόνα του εν λόγω τροφίμου, αναφέροντας μόνο τις θετικές πλευρές του. Πρέπει επίσης να αναφερθεί ότι οι ισχυρισμοί αυτοί αναγράφονται με αποκλειστική πρωτοβουλία του παραγωγού με σκοπό την πώληση περισσότερων προϊόντων. Δεν επιβάλλουμε την αναγραφή θρεπτικών χαρακτηριστικών σε κανέναν. Επιμένουμε στα θρεπτικά χαρακτηριστικά όταν οι παραγωγοί επιλέγουν να διαθέσουν τα προϊόντα τους στην αγορά μέσω ισχυρισμών, ώστε οι καταναλωτές να μπορούν να έχουν ισορροπημένη ενημέρωση για τα τρόφιμα.
<P>
" καθιέρωση θρεπτικών χαρακτηριστικών δεν απαγορεύει ούτε με οποιονδήποτε τρόπο περιορίζει τα προϊόντα διατροφής που μπορούν να παράγουν οι παραγωγοί. Οι παραγωγοί τροφίμων μπορούν να συνεχίσουν να παράγουν με οποιονδήποτε τρόπο επιθυμούν. Ωστόσο, είναι άδικο για τους καταναλωτές και τους πολίτες μας να επιτρέπεται η αναγραφή ισχυρισμών που τους παραπλανούν. Κατά τη γνώμη μου, το ζήτημα είναι να παρέχουμε στους πολίτες μας ειλικρινείς και πλήρεις πληροφορίες σχετικά με τα προϊόντα που καταναλώνουν. Ας μην ξεχνάμε ότι ο κανονισμός για τους ισχυρισμούς στα τρόφιμα εγκρίθηκε μετά από διεξοδική συζήτηση μεταξύ των θεσμικών οργάνων. Οι βασικές αρχές του κανονισμού εξακολουθούν να ισχύουν και να είναι σημαντικές. Κατόπιν τούτου, προσβλέπω στην καθιέρωση των θρεπτικών χαρακτηριστικών με ανοικτό πνεύμα και είμαι πρόθυμος να εξετάσω θετικά συγκεκριμένες εξαιρέσεις που σχετίζονται με παραδοσιακά και βασικά προϊόντα με σημαντικό διατροφικό ρόλο.
<P>
Επί τη βάσει αυτή, σας προτρέπω να στηρίξετε τις προσπάθειες της Επιτροπής ώστε να διασφαλίσουμε ότι διαθέτουμε μια ουσιαστική βάση για την προστασία των καταναλωτών και ότι προωθούμε την καινοτομία στον τομέα των τροφίμων.
<P>
Σας ευχαριστώ για την προσοχή σας. Ανυπομονώ τώρα να παρακολουθήσω μια ενδιαφέρουσα συζήτηση και να ακούσω τις απόψεις σας.
<SPEAKER ID="054" NAME="Christel Schaldemose" LANGUAGE="DA">
Κυρία Πρόεδρε, η Επιτροπή Εσωτερικής Αγοράς και Προστασίας των Καταναλωτών εκπόνησε γνωμοδότηση σχετικά με την έκθεση της κ. Sommer για την επισήμανση των τροφίμων. Στο πλαίσιο των εργασιών μας στην εν λόγω επιτροπή, ήταν ζωτικής σημασίας να διασφαλίσουμε ότι οι καταναλωτές διαθέτουν τα κατάλληλα μέσα για να μπορούν να προβαίνουν σε υγιεινές και ορθές επιλογές όσον αφορά τα τρόφιμα. Συνεπώς, εμείς στην Επιτροπή Εσωτερικής Αγοράς και Προστασίας των Καταναλωτών συμφωνούμε ότι η χρήση της επισήμανσης των τροφίμων με σκοπό την παραπλάνηση των καταναλωτών είναι εντελώς απαράδεκτη. Συμφωνούμε επίσης ότι πρέπει να παρέχονται στους καταναλωτές σαφείς πληροφορίες μέσω ορθής επισήμανσης. Φυσικά, συμφωνούμε επίσης ότι οι κανόνες θα πρέπει να επιτρέπουν στην εσωτερική αγορά να λειτουργεί όσο το δυνατόν καλύτερα. Συνεπώς, συμφωνούμε ως προς τις θεμελιώδεις αρχές. Ωστόσο, όσον αφορά τις λεπτομέρειες -το πώς μπορεί να επιτευχθεί αυτό- δεν υπήρξε ιδιαίτερα υψηλός βαθμός συμφωνίας στην επιτροπή μας, και ο ίδιος βαθμός διαφωνίας διαπιστώνεται στην Επιτροπή Περιβάλλοντος, Δημόσιας Υγείας και Ασφάλειας των Τροφίμων. Αυτό καταδεικνύει πόσο δύσκολο είναι αυτό το ζήτημα. Ως εκ τούτου, στην πραγματικότητα, θα ήθελα πάνω απ' όλα να ζητήσω από την εισηγήτρια να μην ξεχνά ότι αυτές οι πληροφορίες για τα τρόφιμα αποσκοπούν πρωτίστως να αποτελέσουν ένα μέσο για τον καταναλωτή και όχι ένα μέσο εμπορικής προώθησης για τις επιχειρήσεις.
<SPEAKER ID="055" NAME="Marc Tarabella" LANGUAGE="FR">
Κυρία Πρόεδρε, κύριε Επίτροπε, κυρίες και κύριοι, είμαι αρκετά θυμωμένος καθώς στέκομαι εδώ ενώπιόν σας, διότι πρόκειται να επικεντρωθώ στην τροπολογία 101, που αφορά τη χώρα καταγωγής ή τον τόπο προέλευσης.
<P>
Μια τροπολογία για ψηφοφορία κατά τμήματα κατατέθηκε εξ ονόματος της Ομάδας μου, προκειμένου να γίνει σαφής διάκριση μεταξύ των δύο αυτών όρων, καθώς δεν σημαίνουν το ίδιο πράγμα. Εν ολίγοις, η χώρα καταγωγής είναι η χώρα στην οποία το τρόφιμο υποβλήθηκε σε επεξεργασία για τελευταία φορά, ενώ ο τόπος προέλευσης είναι σαφώς ο τόπος καταγωγής της πρώτης ύλης, κυρίως των φρούτων και των λαχανικών, όπως επισήμανε ο κ. Dalli.
<P>
Τώρα, αυτό που είναι ιδιαίτερα σοβαρό είναι το γεγονός ότι οι υπηρεσίες του Κοινοβουλίου απέρριψαν αυτήν την τροπολογία για ψηφοφορία κατά τμήματα και δεν είναι σε θέση να μου πουν ποιο άρθρο του Κανονισμού τούς επιτρέπει να το πράξουν αυτό. Μου είπαν ακόμη και ότι αυτό αποτελεί τυπική διαδικασία. Συνεπώς, αυτό είναι πολύ σοβαρό επειδή η συγκεκριμένη απόφαση -μια απόφαση αυθαίρετη, κατά τη γνώμη μου- θα επηρεάσει προφανώς την ουσία της απόφασης.
<P>
Κυρία Πρόεδρε, θα ήθελα να σας ζητήσω να μιλήσετε στις υπηρεσίες του Κοινοβουλίου εξ ονόματός μου, προκειμένου να καταγγελθεί αυτή η αυθαίρετη απόφαση και να διασφαλιστεί ότι, εντός των επόμενων 24 ωρών, θα αναθεωρήσουν και θα αποδεχτούν αυτήν την ορθή τροπολογία.
<SPEAKER ID="056" NAME="Peter Liese">
εξ ονόματος της Ομάδας PPE. - (DE) Κυρία Πρόεδρε, κύριε Επίτροπε, κυρίες και κύριοι, καταρχάς θα ήθελα να εκφράσω τις ειλικρινείς ευχαριστίες μου στην κ. Sommer για την εντατική, αφοσιωμένη εργασία της. " εισηγήτρια δέχτηκε αβάσιμες επικρίσεις, που δεν της αξίζουν.
<P>
Αυτό επισκιάζει επίσης το ότι υπάρχουν πολλά ζητήματα επί των οποίων συμφωνούμε. Όλοι μας επιθυμούμε καλύτερη επισήμανση των απομιμήσεων τροφίμων. Το τυρί παράγεται από γάλα, και αν περιέχει άλλα συστατικά, τότε πρέπει να αναγράφεται ότι πρόκειται για απομίμηση στο εμπρόσθιο μέρος της συσκευασίας του. Επιθυμούμε επίσης δεσμευτική διατροφική επισήμανση. Δεν το έχουμε ακόμη αυτό. Είναι κάτι που επιθυμούμε όλοι μας. Επίσης όλοι μας επιθυμούμε να χρησιμοποιείται μια μονάδα μέτρησης που θα είναι κατανοητή στους καταναλωτές.
<P>
Επί του ζητήματος αυτού, επιτρέψτε μου να σας πω ένα ανέκδοτο που κυκλοφορεί εδώ στη Γερμανία - και ίσως και σε ορισμένες άλλες χώρες: "Πώς λέγονται τα ζωάκια που στενεύουν τα ρούχα σου ενώ βρίσκονται στη ντουλάπα; Θερμίδες". Κανείς πουθενά στην Ευρώπη δεν θα έλεγε αυτό το ανέκδοτο χρησιμοποιώντας αντί για θερμίδες kilojoule. Το kilojoule δεν καθιερώθηκε ως μονάδα μέτρησης. Μπερδεύει τους πολίτες και γι' αυτό δεν χρειάζεται να το ορίσουμε ως υποχρεωτική πληροφορία. " θερμίδα είναι η μονάδα που χρησιμοποιούν οι ενημερωμένοι καταναλωτές στους υπολογισμούς τους. Συνεπώς, υπάρχει μεγάλος βαθμός συμφωνίας. Υπάρχουν επίσης διαφορές, για παράδειγμα, σχετικά με το ζήτημα των θρεπτικών χαρακτηριστικών. " Ομάδα μας επιθυμεί να αφαιρεθούν τα χαρακτηριστικά αυτά ή τουλάχιστον να διευκρινιστεί ότι τα βασικά τρόφιμα θα εξαιρεθούν.
<P>
Διεξάγονται έντονες συζητήσεις σχετικά με το αλάτι στο ψωμί, το γαλλικό τυρί και παρόμοια προϊόντα. Θα ήθελα να ευχαριστήσω τον Επίτροπο Dalli και τον Πρόεδρο Barroso που επιχείρησαν να αποσαφηνίσουν τα ζητήματα αυτά. Ωστόσο, δεν έχει ληφθεί απόφαση από το Σώμα των Επιτρόπων και, συνεπώς, πρέπει να το αποσαφηνίσουμε αυτό μια και καλή. Θα ήθελα να σας ζητήσω να υποστηρίξετε τις τροπολογίες που πρότεινε η Ομάδα του Ευρωπαϊκού Λαϊκού Κόμματος (Χριστιανοδημοκράτες) στον συγκεκριμένο τομέα.
<SPEAKER ID="057" NAME="Glenis Willmott" LANGUAGE="EN">
Κυρία Πρόεδρε, αυτή η πρόταση είναι ιδιαίτερα αμφιλεγόμενη και εξαιρετικά πολύπλοκη. Ως σκιώδης εισηγήτρια για την Ομάδα μου, την εργασία μου κατηύθυναν τα εξής ερωτήματα: ποιες πληροφορίες επιθυμούν οι καταναλωτές όταν αγοράζουν τρόφιμα για τις οικογένειές τους, και πώς μπορούμε να παρέχουμε με τον καλύτερο τρόπο αυτές τις πληροφορίες;
<P>
" ήπειρός μας βρίσκεται αντιμέτωπη με μια επιδημία παχυσαρκίας πρωτόγνωρης κλίμακας. Καταναλώνουμε υπερβολικά πολλά λιπαρά, ζάχαρη και αλάτι, πράγμα που συμβάλλει στην εμφάνιση καρδιοπαθειών, διαβήτη, σε αυξημένο κίνδυνο καρκίνου, εγκεφαλικών επεισοδίων, ηπατικής νόσου και ακόμη και κατάθλιψης. Φυσικά, το να διασφαλιστεί απλώς ότι οι καταναλωτές μπορούν να προσδιορίζουν εύκολα τη θρεπτική αξία των τροφίμων που καταναλώνουν δεν αποτελεί πανάκεια, αλλά θα τους επιτρέψει να είναι περισσότερο ενημερωμένοι για τα τρόφιμα που αγοράζουν, να συγκρίνουν προϊόντα και να εντοπίζουν την πιο υγιεινή επιλογή με μια ματιά, αποκτώντας με αυτόν τον τρόπο τον έλεγχο για ό,τι τρώνε.
<P>
Προτείνω τη χρήση ενός συστήματος χρωματικής επισήμανσης για να επιτευχθεί αυτό, όχι να αναφέρεται μια κρίση για το προϊόν συνολικά, αλλά να ενημερώνονται οι καταναλωτές αν το προϊόν που αγοράζουν έχει χαμηλή, μέτρια ή υψηλή περιεκτικότητα σε αλάτι, λιπαρά και ζάχαρη. Αυτό θα εφαρμόζεται μόνο σε σύνθετα επεξεργασμένα τρόφιμα, όπως έτοιμα για κατανάλωση γεύματα, δημητριακά για πρωινό και όλα αυτά τα τρόφιμα ευκολίας που παράγονται σε βιομηχανική κλίμακα και των οποίων η θρεπτική αξία -που είναι συνήθως χαμηλή- είναι άγνωστη στους καταναλωτές ή αποτελεί αντικείμενο παραπληροφόρησης.
<P>
Επιτρέψτε μου να τονίσω ότι αυτό δεν θα εφαρμοστεί στο γερμανικό ψωμί. Δεν θα εφαρμοστεί στο βούτυρο ή το τυρί ή τον χυμό μήλου ή ακόμη και στα οινοπνευματώδη ποτά. Έστειλα μηνύματα ηλεκτρονικού ταχυδρομείου σε όλους τους βουλευτές του ΕΚ με περισσότερες πληροφορίες, επομένως θα ήθελα να σας παρακαλέσω, προτού λάβετε την απόφασή σας, να διαβάσετε αυτό το μήνυμα ώστε να γνωρίζετε ακριβώς τι προτείνεται και να μην ακούτε τις παραπλανητικές πιέσεις του κλάδου ή τα εσφαλμένα επιχειρήματα ορισμένων κύκλων του Κοινοβουλίου.
<P>
Θα ήθελα επίσης να προτρέψω τους συναδέλφους να υποστηρίξουν την υποχρεωτική επισήμανση της χώρας καταγωγής. Είναι σαφές ότι οι καταναλωτές γίνονται πιο προσεκτικοί σχετικά με την προέλευση του τροφίμου που βρίσκεται στο πιάτο τους και επιθυμούν η επισήμανση των τροφίμων να είναι ειλικρινής. Φυσικά, αυτό δεν είναι πάντα εφικτό. Παρ' όλα αυτά, για προϊόντα με ένα συστατικό, είναι σαφές ότι η γεωργική προέλευσή τους πρέπει να είναι διαθέσιμη στους καταναλωτές και αυτό είναι 100% εφικτό. Εφαρμόζεται ήδη για το βόειο κρέας, τα ψάρια, και τα νωπά οπωροκηπευτικά. Για τα συστατικά των μεταποιημένων προϊόντων, αυτό είναι φυσικά πιο πολύπλοκο, και αυτός είναι ο λόγος για τον οποίο προτείνεται μόνο για το κρέας, τα πουλερικά και τα ψάρια σε επεξεργασμένα τρόφιμα.
<P>
Μια τελευταία σημείωση: συζητούμε πολύ στο Κοινοβούλιο για τη σημασία που έχουν η επιλογή των καταναλωτών και η πρόληψη όσον αφορά τη δημόσια υγεία. Τώρα μας δίνεται η ευκαιρία να αποδείξουμε ότι μιλάμε σοβαρά. Κυρίες και κύριοι συνάδελφοι, οι πράξεις είναι προτιμότερες από τα λόγια. Σας παρακαλώ να στηρίξετε τις προτάσεις μου.
<SPEAKER ID="058" NAME="Gerben-Jan Gerbrandy" LANGUAGE="NL">
Κυρία Πρόεδρε, θα ήθελα να ευχαριστήσω τον Επίτροπο για τη δήλωσή του κατά την έναρξη της συζήτησης, καθώς και την κ. Sommer για το έργο που επιτέλεσε ως εισηγήτρια. Έχω την εντύπωση, μετά από σχεδόν ένα έτος στο Κοινοβούλιο, ότι πιστεύουμε ότι μπορούμε να αλλάξουμε τη συμπεριφορά εκατομμυρίων Ευρωπαίων απλώς και μόνο με μια νομοθετική πράξη.
<P>
" ίδια πεποίθηση περιβάλλει τον συγκεκριμένο κανονισμό. Ωστόσο, πρέπει να συνειδητοποιήσουμε ότι τίποτα δεν είναι πιο δύσκολο από το να αλλάξουμε τη συμπεριφορά των ανθρώπων, ιδίως όταν πρόκειται για 500 περίπου εκατομμύρια πολίτες. Συνεπώς, η τελική επιρροή μας στη συμπεριφορά αυτή μέσω της επισήμανσης θα είναι περιορισμένη. Αυτό δεν σημαίνει ότι απορρίπτω εντελώς τον συγκεκριμένο κανονισμό εκφράζοντας επιφυλάξεις -σίγουρα όχι-, αλλά πρέπει να είμαστε ρεαλιστές όσον αφορά τη δύναμη αυτού του μέσου.
<P>
Πρέπει να συνειδητοποιήσουμε ότι οι καταναλωτές έχουν δικαίωμα στην ενημέρωση. Επιπλέον, όποια και αν είναι η έκβαση της συζήτησης αυτής, οι καταναλωτές θα λάβουν πολύ περισσότερες πληροφορίες μετά τη δεύτερη ανάγνωση. Μακροπρόθεσμα, από την άλλη πλευρά, πρέπει να επενδύσουμε περισσότερο στην εκπαίδευση, και στο να διδάξουμε τους πολίτες από τη βάση προς τα άνω πώς μπορούν να υιοθετήσουν έναν υγιεινό τρόπο ζωής.
<P>
Άλλο ένα σημείο είναι ότι η συζήτηση σε αυτό το Σώμα αφορά τους θεμελιώδεις στόχους της συγκεκριμένης οδηγίας. Πιέζουμε τους πολίτες να προβαίνουν σε υγιεινές επιλογές τροφίμων ή τους παρέχουμε τη δυνατότητα να αποφασίσουν οι ίδιοι ποια τρόφιμα θα επιλέξουν; Εμείς, η Ομάδα της Συμμαχίας Φιλελευθέρων και Δημοκρατών για την Ευρώπη, πιστεύουμε ότι θα πρέπει να παρέχονται στους πολίτες οι πληροφορίες και ότι οι πολίτες είναι σε θέση να κάνουν οι ίδιοι τις επιλογές τους.
<P>
Τέλος, πρέπει να είμαστε σίγουροι ότι θα επιτύχουμε ισορροπία όσον αφορά τον όγκο των πληροφοριών που παρέχουμε στους πολίτες, καθώς οι υπερβολικά πολλές ή οι υπερβολικά λίγες πληροφορίες δεν πρόκειται ποτέ να έχουν αποτέλεσμα. Πιστεύω ότι βρισκόμαστε στον σωστό δρόμο. Ας ελπίσουμε ότι οι άνθρωποι που μπορούν να μας ψηφίσουν μπορούν επίσης σε ικανοποιητικό βαθμό να επιλέξουν τα σωστά τρόφιμα στα καταστήματα αν τους παρέχονται οι κατάλληλες πληροφορίες.
<SPEAKER ID="059" NAME="Carl Schlyter" LANGUAGE="SV">
Κυρία Πρόεδρε, η ισχύς που διαθέτουν οι καταναλωτές βασίζεται στη λήψη πληροφοριών. Εάν δεν πιέσουμε τις επιχειρήσεις να παρέχουν ορθές πληροφορίες, οι καταναλωτές δεν θα ενημερώνονται σωστά και τότε ολόκληρη η εσωτερική αγορά θα καταρρεύσει. Δεν μπορούμε να καθορίζουμε σε κεντρικό επίπεδο ποιες πληροφορίες είναι σημαντικές για έναν συγκεκριμένο καταναλωτή. Οι καταναλωτές έχουν διαφορετικές απαιτήσεις και είναι ανάγκη να προσπαθήσουμε να ικανοποιήσουμε όσο το δυνατόν περισσότερους.
<P>
Διατρέχουμε τον κίνδυνο να εξυπηρετήσουμε τα συμφέροντα της βιομηχανίας, αν εμφανιζόμαστε απρόθυμοι να προειδοποιήσουμε τους καταναλωτές για την υψηλή περιεκτικότητα σε θερμίδες, αλάτι, λιπαρά κ.ο.κ. Το να υπάρχει ένα σύστημα χρωματικής επισήμανσης για το διατροφικό περιεχόμενο δεν είναι πιο περίεργο από το να προειδοποιούμε τους καταναλωτές όταν αγοράζουν ένα ενεργοβόρο αυτοκίνητο ή ένα ψυγείο εντατικής κατανάλωσης ενέργειας.
<P>
Δεν πρέπει να καθυστερούμε τη σήμανση καταγωγής διεξάγοντας μελέτες· πρέπει να την εφαρμόσουμε ευθύς αμέσως. Τα ζώα και όσοι επιθυμούν να προστατέψουν την καλή μεταχείριση των ζώων δεν μπορούν να περιμένουν μέχρι να καταστούν διαθέσιμες οι πληροφορίες σχετικά με το αν τα ζώα μεταφέρθηκαν ζωντανά στα σφαγεία διανύοντας μεγάλες αποστάσεις.
<P>
Ούτε πρέπει να εξυπηρετήσουμε τα συμφέροντα της βιομηχανίας οινοπνευματωδών ποτών. Οι παραγωγοί οινοπνευματωδών ποτών ζητούν συνεχώς να έχουν την ίδια μεταχείριση με αυτήν των τυπικών επιχειρήσεων τροφίμων, αλλά τώρα που πρόκειται να ρυθμίσουμε τον τομέα των τροφίμων, δεν επιθυμούν πλέον να συμπεριληφθούν. Αυτή η στάση είναι επαίσχυντη. Πολλοί καταναλωτές δεν γνωρίζουν ότι τα οινοπνευματώδη ποτά έχουν υψηλή περιεκτικότητα σε θερμίδες και ότι, για παράδειγμα, ένα ποτήρι λευκό κρασί έχει διπλάσιες θερμίδες από ένα αναψυκτικό ίδιας ποσότητας.
<P>
Όσον αφορά τα θρεπτικά χαρακτηριστικά, έχω τελείως διαφορετική άποψη από αυτήν της κ. Sommer. Μειώνουν την πιθανότητα να περιγράφουν οι επιχειρήσεις τα προϊόντα τους ως ωφέλιμα ενώ δεν είναι. Το σύστημα προσδιορίζει όρια και μειώνει τις πιθανότητες εμπορικής προώθησης βάσει ψευδών στοιχείων. Συμφωνώ απόλυτα με την Επιτροπή επί του ζητήματος αυτού.
<P>
Τέλος, θα ήθελα να αναφερθώ σε δύο ζητήματα ελάσσονος σημασίας. Είπαμε "όχι" στη θρομβίνη σε πρώιμο στάδιο. Υπάρχουν άλλα παρόμοια προϊόντα στην αγορά, και η κ. Sommer και εγώ καταθέσαμε και οι δύο τροπολογίες που αποσκοπούν να παρέχουν ορθή περιγραφή των προϊόντων αυτών. Πιστεύω να υποστηριχθούν οι συγκεκριμένες τροπολογίες. Επί του παρόντος πουλάμε λουκάνικα στην αγορά που περιέχουν μεγάλες ποσότητες συνδετικού ιστού και λίπους, αλλά παρ' όλα αυτά αναφέρονται ως κρέας. Τώρα μας δίνεται η ευκαιρία να το διορθώσουμε αυτό. Σχετικά με τα ωοπροϊόντα και άλλα προϊόντα ζωικής προέλευσης, θα μπορούσαμε να επιβάλλουμε την επισήμανσή τους σύμφωνα με το σύστημα που εφαρμόζεται ήδη στα αβγά, δηλαδή ένα σύστημα που αναφέρει τις συνθήκες εκτροφής των ζώων. Αυτό θα ήταν ένα βήμα προς τη σωστή κατεύθυνση.
<SPEAKER ID="060" NAME="Struan Stevenson" LANGUAGE="EN">
Κυρία Πρόεδρε, ένα από τα πιο επίμαχα σημεία της συζήτησης αυτής είναι η επισήμανση της χώρας καταγωγής. Πιστεύω ακράδαντα ότι οι καταναλωτές έχουν δικαίωμα να γνωρίζουν την προέλευση των τροφίμων που αγοράζουν και, συγκεκριμένα στην περίπτωση του κρέατος, αν έχει παραχθεί βάσει υψηλών προτύπων όσον αφορά την καλή μεταχείριση των ζώων και το ζώο δεν μεταφέρθηκε σε μεγάλες αποστάσεις πριν από τη σφαγή. Αλλά η προέλευση των πρώτων υλών στα μεταποιημένα τρόφιμα είναι ένα αμετάκλητα σύνθετο ζήτημα, καθώς τα συστατικά επιλέγονται βάσει της τιμής, της ποιότητας και της διαθεσιμότητας, και οι χώρες καταγωγής σε μια μονάδα μεταποίησης κρέατος μπορούν να αλλάζουν μέρα με τη μέρα ή ακόμη και ώρα με την ώρα.
<P>
" συνεχής προσαρμογή των ετικετών θα συνεπαγόταν υψηλότερο κόστος και αναμφίβολα θα αυξήσει τα απορρίμματα συσκευασίας. Αυτά τα πρόσθετα έξοδα θα μετακυληθούν στον καταναλωτή. Γι' αυτό πιστεύω ότι η δυνατότητα εφαρμογής των υποχρεωτικών κανόνων επισήμανσης πρέπει πρώτα να υποβληθεί σε εκτίμηση των επιπτώσεων, και χαίρομαι που ο Επίτροπος Dalli δήλωσε ότι το υποστηρίζει αυτό.
<P>
Αλλά ενώ αυτή η συζήτηση επικεντρώνεται στις πρώτες ύλες ή στα συστατικά των τροφίμων, δεν καλύπτει το ζήτημα της προέλευσης του τελικού προϊόντος. Αυτό είναι ιδιαίτερα σημαντικό για συγκεκριμένα προϊόντα όπως το ουίσκι. Εξακολουθεί να είναι δυνατόν ουίσκι χαμηλής ποιότητας από χώρες όπως η Ινδία, η Κίνα και η Ιαπωνία να παρουσιάζονται ως γνήσια προϊόντα μέσω φωτογραφιών, εικόνων ή ονομασιών στις ετικέτες τους που θυμίζουν παραδοσιακές χώρες παραγωγής ουίσκι στην ΕΕ, προκειμένου να αυξήσουν το ανταγωνιστικό τους πλεονέκτημα και να παραπλανήσουν τον καταναλωτή. Πρέπει να προφυλαχτούμε από αυτό και, συνεπώς, σας προτρέπω να υποστηρίξετε την τροπολογία 254.
<SPEAKER ID="061" NAME="Kartika Tamara Liotard" LANGUAGE="NL">
Και πάλι, το ερώτημα εδώ είναι αν η Ευρώπη επιλέγει τη βιομηχανία τροφίμων ή τον καταναλωτή. Αύριο, θα δείξετε τις πραγματικές σας διαθέσεις: υποστηρίζετε ένα σαφές σύστημα χρωματικής επισήμανσης για τις ετικέτες των τροφίμων ή εμπιστεύεστε τη βιομηχανία; " πολιτική επιλογή είναι απλή, κατά τη γνώμη μου. Εάν επιθυμείτε να προστατέψετε τα εμπορικά συμφέροντα, θα στηρίξετε τις ιδέες της βιομηχανίας τροφίμων. Εάν επιθυμείτε μια επισήμανση την οποία βοηθήσατε να επιλεγεί ώστε να υποδεικνύει την υψηλή, μέτρια ή χαμηλή περιεκτικότητα σε ζάχαρη, αλάτι ή λιπαρά, τότε θα ψηφίσετε υπέρ ενός συστήματος χρωματικής κωδικοποίησης.
<P>
Το 60% των ψηφοφόρων σας είναι υπέρβαροι, όπως και το 25% των παιδιών. Το 25% των πολιτών έχουν δυσκολία στην ανάγνωση. Γιατί ενώ όλοι θεωρούν τη χρωματική επισήμανση φυσιολογική στις ετικέτες ενεργειακής απόδοσης σπιτιών, αυτοκινήτων ή ηλεκτρονικών προϊόντων, για παράδειγμα, αντιμετωπίζουν συγκαταβατικά ένα παρόμοιο σύστημα για τα τρόφιμα; Διατροφολόγοι και οργανώσεις καταναλωτών συνιστούν ένα απλό σύστημα χρωματικής επισήμανσης, προκειμένου να καταστούν οι επισημάνσεις τροφίμων κατανοητές και να διευκολύνονται οι καταναλωτές ώστε να κάνουν τις δικές τους επιλογές. Και εγώ το υποστηρίζω αυτό.
<SPEAKER ID="063" NAME="Giancarlo Scottà" LANGUAGE="IT">
Κύριε Πρόεδρε, κυρίες και κύριοι, μας ζητούν να ψηφίσουμε επί ενός σχεδίου έκθεσης σχετικά με τις πληροφορίες που παρέχονται στους καταναλωτές, αλλά έχουμε αναρωτηθεί πραγματικά τι επιθυμούν οι καταναλωτές; Αυτά τα ζητήματα συμφωνήθηκαν πίσω από κλειστές πόρτες στο Κοινοβούλιο ή αντικατοπτρίζουν τα συμφέροντα των καταναλωτών;
<P>
" τελευταία έρευνα που ανακοινώθηκε από την Επιτροπή μπορεί να μην είναι αντιπροσωπευτική της αυξανόμενης ευαισθητοποίησης που έχουν αναπτύξει οι καταναλωτές τα τελευταία έτη όσον αφορά τις πληροφορίες για τις επιλογές των τροφίμων τους. Δεν είναι μόνο το ζήτημα της προέλευσης, αλλά και τα συστατικά και άλλα χαρακτηριστικά που αποκτούν θεμελιώδη ρόλο στη διαδικασία λήψης αποφάσεων. Γνωρίζουμε ότι οι σημερινές αποφάσεις μας θα επηρεάσουν τις αυριανές αγορές; Δεν θα πρέπει να είναι οι καταναλωτές αυτοί που καθορίζουν την αγορά; Γιατί δεν προσπαθούμε να κατανοήσουμε, μέσω μιας νέας έρευνας ή διατηρώντας συνεχές άμεσο διάλογο με τους καταναλωτές, τι επιθυμούν πραγματικά;
<P>
Πρέπει να εκπροσωπούμε τους καταναλωτές όσο καλύτερα μπορούμε. Γι' αυτόν τον λόγο βρισκόμαστε εδώ και, από τις συναντήσεις μας, διαπίστωσα ότι οι καταναλωτές επιθυμούν να συμμετέχουν περισσότερο. Δεν αναμένουν η διαδικασία αγοράς να γίνει πολύπλοκη από τη συμπερίληψη άσκοπων πληροφοριών στις ετικέτες, αλλά ούτε και αναμένουν υπερβολικά απλουστευτικές, παραπλανητικές επιλογές όπως το σύστημα των σηματοδοτών, το οποίο ενέχει τον κίνδυνο να παρέχει άσχετες πληροφορίες που δεν είναι απαραίτητες για μια συνειδητή επιλογή και δεν ικανοποιεί τις ανάγκες των καταναλωτών. " προσέγγισή μας δεν πρέπει να είναι πατερναλιστική, αλλά ανοικτή στον διάλογο.
<SPEAKER ID="064" NAME="Csanád Szegedi" AFFILIATION="NI">
(HU) Κύριε Πρόεδρε, κυρίες και κύριοι, το κόμμα Jobbik πιστεύει ότι η παροχή κατάλληλων πληροφοριών στους καταναλωτές είναι ζωτικής σημασίας. Υποστηρίζουμε την υποχρεωτική αναγραφή του τόπου προέλευσης και επίσης πιστεύουμε ότι θα πρέπει να είναι δυνατόν να επιρρίπτονται ευθύνες όχι μόνο στον παραγωγό αλλά και στον διανομέα σε περίπτωση μη συμμόρφωσης με τους κανόνες. Εκτός από τα αριθμητικά δεδομένα, που είναι συχνά δύσκολο να ερμηνευθούν, πιστεύουμε ότι είναι απαραίτητο να εισαχθεί ενιαία χρωματική επισήμανση η οποία να κάνει διάκριση μεταξύ των υγιεινών και των ανθυγιεινών τροφίμων. Ωστόσο, αυτό δεν αρκεί για να κερδίσουν έδαφος τα υγιεινά τρόφιμα. Πρέπει να αναφερθεί ότι οι πολυεθνικές εταιρείες είναι υπεύθυνες για την εξάπλωση αυτών των προϊόντων χαμηλής ποιότητας που αποκαλούν τρόφιμα σε ολόκληρη την Ευρώπη.
<P>
Πρέπει να αναφερθεί ότι η Cora, η Tesco, η Auchan, η Metro και παρόμοιες εταιρείες σούπερ μάρκετ είναι υπεύθυνες για τον κατακλυσμό της ουγγρικής αγοράς με σκουπίδια που αποκαλούνται τρόφιμα. Μα αλήθεια γιατί η ουγγρική αγορά χρειάζεται κινέζικο σκόρδο, κινέζικα ροδάκινα, κατεψυγμένα κοτόπουλα Βραζιλίας και καρκινογόνες βρεφικές τροφές από τη Σλοβακία; Το Jobbik πιστεύει ακράδαντα ότι αυτοί που πρέπει να υποστηριχτούν είναι οι μικροκαλλιεργητές και οι εκμεταλλεύσεις βιολογικής καλλιέργειας, όχι οι πολυεθνικές εταιρείες. Αυτό θα δώσει τη λύση για την παρουσία υγιεινών τροφίμων στην αγορά.
<SPEAKER ID="065" NAME="Pilar Ayuso" AFFILIATION="PPE">
(ES) Κύριε Πρόεδρε, κύριε Επίτροπε, κυρίες και κύριοι, αυτός ο κανονισμός είναι ζωτικής σημασίας για τους καταναλωτές και τη βιομηχανία γεωργικών ειδών διατροφής, καθώς δεν είναι καθόλου εύκολο να επιτευχθεί ισορροπημένη επισήμανση που να περιλαμβάνει όλες τις απαραίτητες πληροφορίες αλλά όχι τόσες πολλές ώστε να γίνεται πολύπλοκη.
<P>
Πρόκειται για μια εξαιρετική έκθεση, και αξίζουν συγχαρητήρια στην εισηγήτρια. Συμφωνώ μαζί της επί των βασικών θεμάτων σχετικά με τις διατροφικές πληροφορίες και το αμφιλεγόμενο ζήτημα των θρεπτικών χαρακτηριστικών, ιδίως αν λάβουμε υπόψη ότι η Επιτροπή δεν τήρησε τη δέσμευσή της για καθορισμό αυτών των χαρακτηριστικών -όπως και τις προϋποθέσεις χρήσης τους- πριν από τις 19 Ιανουαρίου, όπως αναφέρεται στον κανονισμό (ΕΚ) αριθ. 1924/2006.
<P>
Ένα ζήτημα που με απασχολεί είναι η πιθανότητα ταυτόχρονης ύπαρξης εθνικών προτύπων επισήμανσης: αυτό έρχεται σε αντίθεση με τον σκοπό της νομοθεσίας, που είναι η εναρμόνιση και η άρση όσο το δυνατόν περισσότερων εμποδίων στη λειτουργία μιας πραγματικά ενιαίας αγοράς.
<P>
Όσον αφορά την αναγραφή της χώρας καταγωγής, βάσει της υφιστάμενης νομοθεσίας, αυτές οι πληροφορίες πρέπει να παρέχονται όταν η μη παροχή τους θα μπορούσε να παραπλανήσει τον καταναλωτή. Υπάρχει επίσης διάταξη να είναι πάντα προαιρετική η επισήμανση. Οι περαιτέρω ενέργειες θα συνεπάγονταν οικονομικό κόστος και διοικητικές δαπάνες για τις εταιρείες, χωρίς σημαντικό και ξεκάθαρο όφελος για τον καταναλωτή.
<P>
Σχετικά με τη χρήση διαφορετικών γλωσσών, έχω να δηλώσω ότι η πρόταση της Επιτροπής συνάδει με την υφιστάμενη οδηγία, η οποία λειτούργησε καλά και δεν προκάλεσε προβλήματα. Το να ανοίξουμε εκ νέου αυτήν τη συζήτηση θα μπορούσε να είναι επικίνδυνο και περιττό και θα μπορούσε να δημιουργήσει προβλήματα στην κυκλοφορία των προϊόντων.
<SPEAKER ID="066" NAME="Nessa Childers" AFFILIATION="S&amp;D">
(EN) Κύριε Πρόεδρε, πάνω από το 60% των ενήλικων Ιρλανδών είναι υπέρβαροι ή παχύσαρκοι και παρόμοια ποσοστά διαπιστώνονται σε ολόκληρη την Ευρώπη. Αυτός ο κανονισμός θα μας βοηθήσει να αντιμετωπίσουμε όχι μόνο αυτήν την κρίση παχυσαρκίας, αλλά και άλλα προβλήματα υγείας όπως ο διαβήτης, τα εγκεφαλικά επεισόδια και οι καρδιοπάθειες. Δυστυχώς, το σημερινό σύστημα επισήμανσης Ε"Π που ανέπτυξε η βιομηχανία είναι πολύπλοκο, αναμφίβολα παραπλανητικό και γενικά επιδέχεται παρερμηνειών.
<P>
" επισήμανση των τροφίμων κατά το πρότυπο των σηματοδοτών είναι ένα απλό, κατανοητό από όλους και διαφανές σύστημα, το οποίο υποστηρίζουν ομάδες από τον τομέα της υγείας και ομάδες καταναλωτών, και πολλοί παραγωγοί που είναι συνειδητοποιημένοι σε θέματα υγείας το έχουν ήδη υιοθετήσει εκουσίως και επιτυχώς. Πιστεύω επίσης ότι οι παραγωγοί οινοπνευματωδών ποτών πρέπει να αναγράφουν στα προϊόντα τους τις θερμίδες και τη ζάχαρη που περιέχουν αυτά με παρόμοιο τρόπο. Κανείς δεν μου έχει παρουσιάσει έναν καλό λόγο για τον οποίο θα έπρεπε να εξαιρεθούν τα οινοπνευματώδη ποτά.
<P>
Όλοι γνωρίζουμε ότι η βιομηχανία ασκεί μαζικές πιέσεις σε αυτήν τη νομοθετική πράξη. Προτρέπω τους συναδέλφους βουλευτές του ΕΚ να αντισταθούν σε αυτές τις πιέσεις και να υιοθετήσουν μια στάση υπέρ της υγείας, υποστηρίζοντας το σύστημα των σηματοδοτών και την επισήμανση των οινοπνευματωδών ποτών στην αυριανή ψηφοφορία.
<SPEAKER ID="067" NAME="Corinne Lepage" AFFILIATION="ALDE">
(FR) Κύριε Πρόεδρε, η ομιλία μου θα επικεντρωθεί στο ζήτημα της χρωματικής επισήμανσης. Μας λένε ότι "είναι πολύπλοκη". Αυτό δεν είναι αλήθεια· αντιθέτως, διευκολύνει τα πράγματα. Μας λένε ότι "πρόκειται για απαγόρευση". Δεν πρόκειται για απαγόρευση· στην πραγματικότητα, πρόκειται για μια μορφή πληροφόρησης. Μας λένε ότι "συμπεριφέρεται στους καταναλωτές σαν να είναι παιδιά", αλλά σε κάθε περίπτωση πρέπει επίσης να μας εξηγήσουν, κύριε Πρόεδρε, γιατί οι ενώσεις καταναλωτών ζητούν πράγματι αυτήν τη χρωματική επισήμανση.
<P>
Πρέπει να είμαστε σαφείς και να σταματήσουμε όλη αυτήν την υποκρισία και τις προφάσεις. Καλούμαστε εδώ να επιλέξουμε ανάμεσα στην προστασία της δημόσιας υγείας και του καταναλωτή, αφενός, και στο να ενδώσουμε στις απαιτήσεις των ομάδων πίεσης, αφετέρου, οι οποίες επιπλέον είναι ιδιαίτερα βραχύχρονες απαιτήσεις επειδή, χωρίς αυτήν την επισήμανση, θα είναι σχετικές μόνο σε βραχυπρόθεσμο ορίζοντα.
<P>
Όσον αφορά εμένα, όσον αφορά εμάς, η επιλογή πρέπει να είναι ξεκάθαρη. Είναι απολύτως σαφές ότι τασσόμαστε υπέρ της παροχής αυτών των πληροφοριών στους καταναλωτές, τις οποίες οι αρχές κοινωνικής ασφάλισης και υγείας στην Ευρώπη επίσης ζητούν, ακριβώς επειδή είναι ένα μέσο καταπολέμησης της παχυσαρκίας και πολλών ασθενειών.
<P>
Επομένως, ας μην υποκύψουμε! Ας έχουμε πλήρη επίγνωση των λόγων για τους οποίους βρισκόμαστε εδώ, των λόγων για τους οποίους μας εξέλεξαν. Βρισκόμαστε εδώ για να υπερασπιζόμαστε τους συμπολίτες μας.
<SPEAKER ID="068" NAME="Satu Hassi" AFFILIATION="Verts/ALE">
(FI) Κύριε Πρόεδρε, κυρίες και κύριοι, εάν είμαστε ό,τι τρώμε, γινόμαστε σταδιακά τα προϊόντα της βιομηχανίας. Αυτό συνδέεται με το ότι καθίσταται σύνηθες οι άνθρωποι να είναι υπέρβαροι, και οι παρενέργειες αυτού του φαινομένου, όπως ο διαβήτης τύπου 2 και η καρδιαγγειακή νόσος, καθίστανται ολοένα και πιο συνήθεις.
<P>
" συσκευασία των τροφίμων πρέπει να παρέχει σαφείς και αληθείς πληροφορίες σχετικά με τα περιεχόμενά τους. " σαφέστερη ένδειξη των γενικών ιδιοτήτων προαγωγής της υγείας που διαθέτει ένα τρόφιμο θα ήταν το πρότυπο των σηματοδοτών, το οποίο ακόμη και ένα παιδί μπορεί να καταλάβει με μία μόνο ματιά. Εάν δεν το επιτύχουμε αυτό σε επίπεδο ΕΕ, πρέπει να επιτραπεί τουλάχιστον σε εθνικό επίπεδο.
<P>
Θα ήθελα επίσης να επιστήσω την προσοχή στο ζήτημα των trans-λιπαρών οξέων. " Επιτροπή τάχθηκε υπέρ της υποχρεωτικής επισήμανσης των βιομηχανικών trans-λιπαρών οξέων, και ελπίζω και το Κοινοβούλιο συνολικά να ακολουθήσει το παράδειγμά της. " Επιτροπή ζήτησε να εκπονηθεί περίληψη των μελετών σχετικά με τις επιπτώσεις των trans-λιπαρών οξέων στην υγεία. Σύμφωνα με την περίληψη αυτήν, υπάρχουν τόσα πολλά αποδεικτικά στοιχεία για τις επιβλαβείς επιπτώσεις που η πιο προφανής επιλογή θα ήταν η απαγόρευση των βιομηχανικών trans-λιπαρών οξέων, όπως έχει συμβεί στη Δανία. Τουλάχιστον, τα λιπαρά αυτά πρέπει να αναφέρονται στις ετικέτες των συσκευασιών, προκειμένου να γνωρίζουμε τι τρώμε όταν, για παράδειγμα, αγοράζουμε μπισκότα, σοκολάτα, πατατάκια ή παγωτό.
<SPEAKER ID="069" NAME="James Nicholson" AFFILIATION="ECR">
(EN) Κύριε Πρόεδρε, καταρχάς, επικροτώ την έκθεση και θέλω να συγχαρώ την εισηγήτρια. Εργάστηκε γι' αυτήν σημαντικό χρονικό διάστημα και σίγουρα απέδειξε ότι είναι πολύ ικανή εισηγήτρια.
<P>
Επιτρέψτε μου να καταστήσω ένα πράγμα πολύ σαφές. Τάσσομαι πλήρως υπέρ της επισήμανσης καταγωγής, αλλά πιστεύω ότι πρέπει να είμαστε πολύ σαφείς όσον αφορά το τι εννοούμε με τον όρο "επισήμανση καταγωγής". Πρέπει να διασφαλίσουμε πρώτα απ' όλα ότι όλοι οι πολίτες -οι καταναλωτές- γνωρίζουν την προέλευση των προϊόντων. Στη συνέχεια, ο καταναλωτής πρέπει επίσης να έχει σαφέστατη πληροφόρηση για το πώς παρασκευάστηκε το τρόφιμο ή πώς βρέθηκε εκεί που βρίσκεται. Συμφωνώ με την εισηγήτρια επ' αυτού, και πιστεύω ότι εδώ διατρέχουμε τον κίνδυνο να ξεπεράσουμε τα όρια πολύ γρήγορα.
<P>
Αυτή είναι μια διαδικασία, μια πρώτη ανάγνωση. Ας είμαστε απολύτως ειλικρινείς ως προς αυτό, καθώς θα επανέλθουμε στο ζήτημα ξανά και ξανά. Θέλω να μας δω να προχωρούμε επιφυλακτικά, αλλά ας κάνουμε τα σωστά βήματα. Δεν θέλω να επιβάλουμε υπερβολικές ρυθμίσεις στην Ευρώπη και να καταλήξουμε σε μια θέση χωρίς ούτε εμείς στην Ευρώπη να γνωρίζουμε πώς προέκυψε. Διατρέχουμε μεγάλο κίνδυνο να επιβάλουμε υπερβολικές ρυθμίσεις στους εαυτούς μας και να τεθούμε εκτός αγοράς. Πρέπει να το ελέγξουμε αυτό και να προχωρήσουμε σωστά, και τάσσομαι απολύτως υπέρ. Πιστεύω ότι θα πρέπει να αξιοποιήσουμε τον χρόνο που μεσολαβεί μεταξύ της πρώτης και της επόμενης ανάγνωσης για τη διεξαγωγή μιας εκτίμησης των επιπτώσεων, ώστε να διαπιστώσουμε ποιο θα είναι το κόστος και οι συνέπειες αυτού, διότι μακροπρόθεσμα αυτό ζητάμε.
<SPEAKER ID="070" NAME="Diane Dodds" AFFILIATION="NI">
(EN) Κύριε Πρόεδρε, δεν πιστεύω ότι υπάρχει κάποιος στο Κοινοβούλιο που θα διαφωνήσει ότι οι καταναλωτές επιθυμούν και χρειάζονται ασφαλή, ανιχνεύσιμα και υγιεινά τρόφιμα, και κανείς δεν μπορεί να αμφισβητήσει ότι υπάρχει ανάγκη για ακριβή και έντιμη επισήμανση των τροφίμων. Ωστόσο, πρέπει να είμαστε προσεκτικοί για να μην υπερφορτώσουμε με πληροφορίες οποιοδήποτε σύστημα επισήμανσης. Υπερβολικά πολλές και μη κατανοητές πληροφορίες θα κάνουν τους καταναλωτές να αγνοούν τις σημαντικές πληροφορίες και να δίνουν προσοχή σε πληροφορίες χωρίς πραγματική αξία. Συνεπώς, η απλότητα και η χρησιμότητα των πληροφοριών πρέπει να αποτελούν τα βασικά κριτήρια σε ένα σύστημα επισήμανσης.
<P>
Όπως οι συνάδελφοί μου, υποστηρίζω και εγώ την επισήμανση της χώρας καταγωγής. Πιστεύω ότι είναι σημαντικό να γνωρίζουμε από πού προέρχονται τα τρόφιμά μας. Οι αγροτικές και αλιευτικές βιομηχανίες και κοινότητες που εκπροσωπούνται στο Κοινοβούλιο παράγουν τρόφιμα υπό πολύ αυστηρές ρυθμίσεις, και παρ' όλα αυτά, για παράδειγμα, το 60% των ψαριών που τρώμε στην ΕΕ είναι εισαγόμενα και, στις περισσότερες περιπτώσεις, δεν εκτρέφονται υπό εξίσου αυστηρά περιβαλλοντικά και ρυθμιστικά καθεστώτα. Πρέπει να διασφαλίσουμε ότι τα συστήματά μας δημιουργούν ίσους όρους ανταγωνισμού για τις κοινότητες και τις βιομηχανίες μας.
<P>
Στη Βόρεια Ιρλανδία, η βιομηχανία γεωργικών ειδών διατροφής είναι εξαιρετικά σημαντική και, για μία ακόμη φορά, θα ήθελα να απευθύνω έκκληση να μην επιβαρύνουμε τη βιομηχανία με περιττή γραφειοκρατία και διατυπώσεις.
<SPEAKER ID="071" NAME="Françoise Grossetête" AFFILIATION="PPE">
(FR) Κύριε Πρόεδρε, κύριε Επίτροπε, κυρίες και κύριοι, θα ήθελα να τονίσω δύο συγκεκριμένα σημεία. Το πρώτο αφορά τα θρεπτικά χαρακτηριστικά. Τάσσομαι κατά της διαγραφής τους, καθώς θα ήθελα να σας υπενθυμίσω ότι καταρτίστηκαν με αποκλειστικό σκοπό να προσδιορίζουν κατά πόσο σε ένα τρόφιμο μπορεί να αναγράφεται ισχυρισμός σχετικά με την υγεία. Ο στόχος, στην πραγματικότητα, είναι να αποφευχθεί η παραπλάνηση των καταναλωτών από ισχυρισμούς σχετικά με την υγεία που αναγράφονται ορισμένες φορές στα τρόφιμα που έχουν συχνά υψηλή περιεκτικότητα σε λιπαρά, αλάτι και ζάχαρη. Συνεπώς, σας συστήνω ότι πρέπει να απορρίψουμε την τροπολογία για διαγραφή των θρεπτικών χαρακτηριστικών, τα οποία, θα ήθελα να προσθέσω, εγκρίναμε το 2006.
<P>
Θα ήθελα επίσης να σας επιστήσω την προσοχή στον εγγενή κίνδυνο της τροπολογίας 205, η οποία προβλέπει την επισήμανση του κρέατος που προέρχεται από ζώα τα οποία έχουν θανατωθεί με τελετουργικό τρόπο. Ο κίνδυνος έγκειται στον στιγματισμό συγκεκριμένων θρησκευτικών ομάδων, καθώς η επισήμανση αυτού του είδους θα δημιουργούσε αβάσιμη δυσπιστία σε ορισμένους καταναλωτές. Επιτρέψτε μου να σας υπενθυμίσω ότι ένα μέρος του κρέατος που είναι απολύτως κατάλληλο προς κατανάλωση πωλείται στην κανονική αγορά, καθώς δεν μπορεί να καταναλωθεί από τους πιστούς για θρησκευτικούς λόγους. Επιπλέον, αυτό το κρέας προέρχεται από πιστοποιημένα σφαγεία, τα οποία ικανοποιούν πλήρως τα κριτήρια υγείας.
<P>
Συνεπώς, οι οικονομικές συνέπειες θα ήταν αρκετά σημαντικές, η επιβίωση ενός αριθμού σφαγείων που ακολουθούν τελετουργικό τρόπο σφαγής θα απειλούνταν, και αυτό θα έθετε σε κίνδυνο τον βιοπορισμό μικρών, τοπικών κτηνοτρόφων. Αυτό που πιστεύω ότι χρειαζόμαστε είναι μια καλή δόση κοινής λογικής όσον αφορά την επισήμανση ώστε οι καταναλωτές να λαμβάνουν τις σωστές πληροφορίες. Αλλά το σημαντικότερο, πιστεύω ότι η χρωματική επισήμανση θα οδηγήσει επίσης στον στιγματισμό των προϊόντων. Δεν πιστεύω ότι αυτή είναι η ορθότερη λύση.
<SPEAKER ID="072" NAME="Andres Perello Rodriguez" AFFILIATION="S&amp;D">
(ES) Κύριε Πρόεδρε, οι χιλιάδες τροπολογίες που κατέθεσε η Επιτροπή Περιβάλλοντος, Δημόσιας Υγείας και Ασφάλειας των Τροφίμων τις οποίες εξετάζουμε στο Κοινοβούλιο αποτελούν την καλύτερη απόδειξη της καλής μας θέλησης. Ωστόσο, μαζί με την καλή θέληση, πιστεύω ότι πρέπει να είμαστε πρακτικοί κατά την επισήμανση των τροφίμων εάν δεν θέλουμε να επιτύχουμε το αντίθετο αποτέλεσμα από αυτό που επιδιώκουμε: με άλλα λόγια, να προκαλέσουμε σύγχυση στους καταναλωτές αντί να τους ενημερώσουμε.
<P>
Πρόκειται για προειδοποίηση, όχι εξήγηση. Πρόκειται για ενημέρωση των καταναλωτών για το τι μπορούν να φάνε και σε ποιες ποσότητες μπορούν να το φάνε. Είναι απαραίτητη η επισήμανση για τα λιπαρά, τη ζάχαρη και τα trans-λιπαρά; Πράγματι είναι. Είναι απαραίτητη η επισήμανση για παράγοντες που επηρεάζουν τη χοληστερόλη - για όλα τα συστατικά που επηρεάζουν όσα αναφέραμε: παχυσαρκία και υγεία των πολιτών; Είναι. Ωστόσο, η συμπερίληψη πληροφοριών άλλου είδους, ενώ ενδεχομένως να είναι πολύ ενημερωτική, θα μπορούσε να έχει ως τελικό αποτέλεσμα τη σύγχυση όσον αφορά ορισμένα τρόφιμα: για παράδειγμα, ο τόπος προέλευσης ή, στην περίπτωση του κρέατος, το πού γεννήθηκε το ζώο, πού μεταφέρθηκε, πού έγινε η εκτροφή του και πού η σφαγή του.
<P>
Από εμάς εξαρτάται να είμαστε πρακτικοί και να διασφαλίσουμε ότι αυτός ο κανονισμός θα έχει ως αποτέλεσμα την εναρμόνιση και την πληροφόρηση των καταναλωτών· διαφορετικά, θα προκαλέσει μεγαλύτερη σύγχυση και θα επιβάλει ζητήματα που όχι μόνο δεν θα επιτύχουν καλύτερα επίπεδα υγείας, αλλά θα προκαλέσουν μεγαλύτερη σύγχυση.
<P>
Γι' αυτό προτείνω για ορισμένα τρόφιμα να επιλέξουμε μια ενδεικτική ημερήσια πρόσληψη αντί για το σύστημα των σηματοδοτών, επειδή με αυτόν τον τρόπο είναι πολύ ξεκάθαρο ότι αν κάποιος τρώει μια συγκεκριμένη ποσότητα ή διπλάσια ποσότητα ενός δεδομένου προϊόντος θα παχύνει και συνεπώς πρέπει να τρώει μία μερίδα. Ορισμένοι προτείνουν την αναγραφή της μέγιστης επιτρεπόμενης ημερήσιας δόσης αντί για κώδικες άλλων ειδών ώστε να μην προκαλείται περαιτέρω σύγχυση στους καταναλωτές.
<SPEAKER ID="073" NAME="Chris Davies" AFFILIATION="ALDE">
(EN) Κύριε Πρόεδρε, τι θα μπορούσε να είναι πιο απλό από τη θέσπιση κανόνων για την παροχή πληροφοριών στους καταναλωτές; Αλλά οι διαφορετικές ερμηνείες και οι διαφορετικές πρακτικές σε διάφορες χώρες και τα ανταγωνιστικά εμπορικά συμφέροντα οδήγησαν σε μεγάλη πολυπλοκότητα.
<P>
Προσωπικά, θα υπερψηφίσω το σύστημα των σηματοδοτών, την επισήμανση της χώρας καταγωγής και την αύξηση των πληροφοριών για τα οινοπνευματώδη ποτά, αλλά η εμπειρία του παρελθόντος δείχνει ότι υπάρχουν ακόμη πολλά περιθώρια σύγχυσης. Στις εισαγωγικές παρατηρήσεις του, ο Επίτροπος αναφέρθηκε στη νομοθεσία για τους ισχυρισμούς σχετικά με την υγεία που διατυπώνονται στα τρόφιμα. Σε απάντηση σε κοινοβουλευτική ερώτηση που μόλις μου έδωσε, αναφέρει ότι έχουν κατατεθεί από εταιρείες 44.000 αιτήσεις για ισχυρισμούς σχετικά με την υγεία. " Ευρωπαϊκή Αρχή για την Ασφάλεια των Τροφίμων έχει κατακλυστεί και η Επιτροπή δεν έχει διατυπώσει γνώμη ως απάντηση σε αυτές τις αιτήσεις.
<P>
" ίδια η Επιτροπή παραβιάζει τώρα την ευρωπαϊκή νομοθεσία, επομένως πρόκειται για το απόλυτο χάος. Ίσως ο Επίτροπος να χρησιμοποιήσει τις καταληκτικές παρατηρήσεις του για να μας πει πώς θα ξεφύγουμε από αυτήν την κατάσταση.
<SPEAKER ID="074" NAME="Emma McClarkin" AFFILIATION="ECR">
(EN) Κύριε Πρόεδρε, η αρχή της παροχής περισσότερων και καλύτερων διατροφικών πληροφοριών στους καταναλωτές βρίσκεται στο επίκεντρο της συγκεκριμένης έκθεσης και είναι ένας αξιέπαινος στόχος. Ωστόσο, κατά τη διαδικασία εξέτασης της έκθεσης από το Κοινοβούλιο, είχα διαφωτιστικές συζητήσεις σχετικά με το μέγεθος της γραμματοσειράς σε ένα πακέτο τσίχλες, σχετικά με το αν το κοτόπουλο είναι εντέλει κρέας ή αν μια ράβδος Twix θεωρείται μία μερίδα ή δύο. Ξεχάσαμε τι είναι σημαντικό και ζωτικής σημασίας για τον καταναλωτή.
<P>
Το σύστημα των σηματοδοτών για την επισήμανση απλοποιεί υπερβολικά τα θρεπτικά χαρακτηριστικά, με αποτέλεσμα ακόμη και οι πλέον βασικές πληροφορίες να γίνονται αόριστες και αφηρημένες. Αυτό επηρεάζει άμεσα τις επιλογές που διατίθενται στους καταναλωτές και έχει δυσανάλογα αρνητικές επιπτώσεις στα βασικά τρόφιμα. Ακριβώς όπως ορισμένοι βουλευτές βιάστηκαν να αποφασίσουν, το σύστημα των σηματοδοτών παρουσιάζει με υπερβολικά κριτικό τρόπο τις εκτιμήσεις για τα τρόφιμα και τη σύνθετη διατροφική σύνθεσή τους· η θέση τους στη διατροφή δεν μπορεί να περιοριστεί σε ένα απλό χρώμα.
<P>
Οι καταναλωτές επιθυμούν να γνωρίζουν από πού προέρχονται τα τρόφιμά τους, και να λαμβάνουν σημαντικές πληροφορίες σχετικά με το τι περιέχουν -ιδίως πληροφορίες για αλλεργιογόνα-, ώστε να μπορούν να προβαίνουν στη βέλτιστη επιλογή προϊόντων διατροφής. Πιστεύω ότι είναι αρκετά ευφυείς για να το κάνουν αυτό. Δεν χρειάζεται να τους υπαγορεύουμε ποια τρόφιμα μπορούν να τρώνε και ποια όχι.
<SPEAKER ID="075" NAME="Bogusław Sonik" AFFILIATION="PPE">
(PL) Από την άποψη της κοινής εσωτερικής αγοράς, το ζήτημα της εναρμόνισης των αρχών επισήμανσης και της αμοιβαίας αναγνώρισης των προϊόντων διατροφής είναι εξαιρετικά σημαντικό. Επί του παρόντος, η πρόσθετη εθνική νομοθεσία και η υφιστάμενη νομοθεσία της ΕΕ σχετικά με τα προϊόντα διατροφής, η οποία ερμηνεύεται ποικιλοτρόπως από τα διάφορα κράτη μέλη, αποτελεί πηγή δυσκολιών για το εμπόριο και τη ροή των αγαθών, καθώς και πηγή προβλημάτων στον τομέα του ανταγωνισμού.
<P>
Με προβληματίζουν οι διατάξεις που αφορούν την υποχρέωση παροχής πληροφοριών σχετικά με τη χώρα καταγωγής προϊόντων συγκεκριμένων κατηγοριών. Κατά τη γνώμη μου, πρόκειται για μια έκφραση συμπεριφορών προστατευτισμού των κρατών μελών, η οποία είναι ανακόλουθη με την ιδέα μιας κοινής αγοράς που εξαλείφει θεμελιώδη εμπόδια και δυσκολίες στην κυκλοφορία των αγαθών. Συνεπώς, έχοντας κατά νου το καλό των καταναλωτών, πιστεύω ότι οι πληροφορίες σχετικά με τη χώρα καταγωγής των προϊόντων θα πρέπει να παρέχονται σε εθελοντική βάση και στις περιπτώσεις όπου η έλλειψη αυτών των πληροφοριών θα μπορούσε να παραπλανήσει τον καταναλωτή σχετικά με την πραγματική προέλευση του προϊόντος. Θεωρώ ότι αυτή η προσέγγιση είναι ισορροπημένη, και όσον αφορά το όφελος των καταναλωτών και όσον αφορά το συμφέρον των παραγωγών τροφίμων.
<P>
Κατά τη διάρκεια της συζήτησης αυτής σχετικά με τον κανονισμό της Επιτροπής και την έκθεση της κ. Sommer, το ζήτημα μιας ισορροπημένης διατροφής και των διατροφικών συνηθειών των κατοίκων της ΕΕ τέθηκε πολλές φορές. Κατά τη γνώμη μου, η επισήμανση των τροφίμων είναι μόνο μία από τις πολλές πτυχές της πληροφόρησης των καταναλωτών σχετικά με την υγιεινή διατροφή. Μπορεί να διευρύνει τις γνώσεις της κοινωνίας στον τομέα του υγιεινού τρόπου ζωής, για παράδειγμα, μέσω εκστρατειών και εκπαιδευτικών μέτρων, αλλά δεν μπορεί να υποκαταστήσει αυτές τις γνώσεις. Συνεπώς, αντιτίθεμαι στη θέσπιση της χρωματικής επισήμανσης των τροφίμων, που μπορεί να έχει μόνιμες συνέπειες στις διατροφικές συνήθειες.
<P>
Τέλος, στην κοινωνία μας, δεν μπορούμε και δεν πρέπει να θεσπίζουμε νομοθεσία έχοντας ως βάση ότι οι πολίτες δεν είναι υπεύθυνοι για τη συμπεριφορά τους και τις επιλογές τους.
<SPEAKER ID="076" NAME="Karin Kadenbach" AFFILIATION="S&amp;D">
(DE) Κύριε Πρόεδρε, κύριε Επίτροπε, αποστολή της πολιτικής και αποστολή του Ευρωπαϊκού Κοινοβουλίου θα πρέπει να είναι η περαιτέρω βελτίωση της ποιότητας ζωής των Ευρωπαίων. Σε αυτό περιλαμβάνεται ένα υγιεινό περιβάλλον, καθώς και τα υγιεινά τρόφιμα. Προκειμένου να τρώω υγιεινά, τότε ως καταναλώτρια χρειάζομαι αυτές τις πληροφορίες.
<P>
Χρειαζόμαστε επειγόντως εφικτή, υποχρεωτική επισήμανση της χώρας καταγωγής, ώστε οι καταναλωτές να μπορούν να προβαίνουν σε συνειδητές επιλογές σχετικά με το ποια τρόφιμα να αγοράσουν και από ποια περιοχή. Από την άλλη πλευρά, ωστόσο, εξακολουθούμε να χρειαζόμαστε και τα θρεπτικά χαρακτηριστικά, επειδή μόνο αυτά μπορούν να διασφαλίσουν ότι οι καταναλωτές δεν παραπλανιούνται σχετικά με το αν ένα τρόφιμο είναι υγιεινό και αν τα συστατικά του προάγουν πραγματικά την υγεία και μια καλή διατροφή.
<P>
Πέραν τούτου, ωστόσο, χρειαζόμαστε σίγουρα διευκρινίσεις και εκπαίδευση στον τομέα της διατροφής. Σε αυτό περιλαμβάνονται τα υγιεινά τρόφιμα από ένα υγιεινό περιβάλλον, καθώς και το αναγκαίο επίπεδο σωματικής άσκησης.
<SPEAKER ID="077" NAME="Jacek Olgierd Kurski" AFFILIATION="ECR">
(PL) Κύριε Πρόεδρε, δεν συζητάμε κάθε μέρα νομοθεσία η οποία να προκαλεί τόσο έντονο ενδιαφέρον στους ψηφοφόρους μας. Είναι ευρέως γνωστό ότι μια σαφής ετικέτα σε ένα προϊόν διατροφής επηρεάζει τις αποφάσεις των καταναλωτών και, επιπλέον, ενθαρρύνει τους παραγωγούς να προωθούν υγιεινά τρόφιμα.
<P>
Ένα ζήτημα που τέθηκε κατά τη νομοθετική διαδικασία και τη συζήτηση που διεξάγουμε αφορά τις πληροφορίες σχετικά με την προέλευση των τροφίμων. Οι ετικέτες πρέπει να αναφέρουν τη χώρα παραγωγής των προϊόντων διατροφής, συμπεριλαμβανομένης της περίπτωσης μεταποιημένων τροφίμων. Σε αυτήν τη δεύτερη περίπτωση, η επισήμανση θα είναι σίγουρα δυσκολότερη, αλλά μου φαίνεται ότι μια καλή λύση είναι η ιδέα της παροχής πληροφοριών σχετικά με την προέλευση του πρωταρχικού συστατικού ενός μεταποιημένου προϊόντος διατροφής.
<P>
Εξίσου σημαντικές είναι οι πληροφορίες σχετικά με τα περιεχόμενα των αλκοολούχων ποτών. Συμμερίζομαι την άποψη ότι πρέπει να αναγράφονται στη συσκευασία πληροφορίες σχετικά με τα συστατικά και τη διατροφική αξία των αλκοολούχων ποτών. Ο καταναλωτής πρέπει να γνωρίζει αν η βότκα που αγοράζει παρασκευάστηκε από δημητριακά, πατάτες ή ίσως και από μπανάνες. Κανείς εδώ στο Κοινοβούλιο δεν αμφισβητεί την ανάγκη για αλλαγή και θέσπιση πιο σφαιρικής νομοθεσίας. Ελπίζω ότι όλοι συμφωνούμε επίσης ότι αυτή θα πρέπει να είναι μια κίνηση προς την κατεύθυνση των προσδοκιών του ευρωπαίου καταναλωτή, λαμβάνοντας ταυτόχρονα υπόψη τις ικανότητες των μικρών και μεσαίων επιχειρήσεων στον τομέα των τροφίμων.
<SPEAKER ID="078" NAME="Paolo Bartolozzi" AFFILIATION="PPE">
(IT) Κύριε Πρόεδρε, κυρίες και κύριοι, από το Ευρωπαϊκό Κοινοβούλιο ζητείται, όπως γνωρίζουμε, να εκφράσει οριστική γνώμη σχετικά με την παροχή πληροφοριών για τα τρόφιμα στους καταναλωτές.
<P>
Θα ήθελα να ξεκινήσω λέγοντας ότι πρόκειται για μια αδιαμφισβήτητα δύσκολη, μακρά και αμφιλεγόμενη νομοθετική διαδικασία, η οποία δεν θα μπορούσε να είναι πιο σύντομη. Ο στόχος, πράγματι, είναι η εναρμόνιση της ευρωπαϊκής νομοθεσίας για τα τρόφιμα μέσω κανονισμών που θα καταστήσουν τις πληροφορίες που παρέχονται στους καταναλωτές διαφανείς, αποτρέποντας με αυτόν τον τρόπο μια κατάσταση στην οποία οι καταναλωτές οδηγούνται να κάνουν επιλογές υπό καθεστώς σύγχυσης ή επιλογές που μπορεί να είναι ακόμη και επιβλαβείς για την υγεία τους.
<P>
" έκθεση της κ. Sommer, την οποία οφείλουμε να ευχαριστήσουμε για την προσπάθειά της να συγκεντρώσει μεγάλο αριθμό απαιτήσεων, έχει ως εκ τούτου σκοπό να παράσχει μια λύση στις αντιθέσεις και τις διαφορές μεταξύ των συστημάτων πληροφόρησης των καταναλωτών που εφαρμόζονται στα κράτη μέλη. Δεν είναι τυχαίο το ότι οι εθνικοί κανονισμοί εξακολουθούν να διαφέρουν όσον αφορά τον τρόπο περιγραφής της φύσης των τροφίμων προς πώληση, δημιουργώντας ένα σύστημα που διαφέρει από χώρα σε χώρα και τροφοδοτεί τον αθέμιτο ανταγωνισμό, σε βάρος των δυνητικών καταναλωτών. Με βάση την πρόταση της Ευρωπαϊκής Επιτροπής, γίνεται συνεπώς μια προσπάθεια εκσυγχρονισμού της υφιστάμενης νομοθεσίας με τη συμμετοχή και των βιομηχανιών τροφίμων και των καταναλωτών. Ταυτόχρονα, η έκθεση υποχρεώνει την ευρωπαϊκή βιομηχανία τροφίμων να εισαγάγει έναν βαθμό σαφήνειας στην υποχρεωτική επισήμανση, όπως και την αναγραφή και την παρουσίαση της θρεπτικής αξίας των τροφίμων.
<P>
Σε μια παγκοσμιοποιημένη αγορά, η Ευρωπαϊκή Ένωση δεν θα μπορούσε να μην υποκύψει στην ανάγκη προσαρμογής και μεταρρύθμισης της νομοθεσίας σχετικά με τα προϊόντα διατροφής, προκειμένου να προστατέψει το εμπόριο τροφίμων, μεταξύ άλλων, και να το προφυλάξει από τον ολοένα και πιο επεκτατικό και ανεξέλεγκτο διεθνή ανταγωνισμό. Δεν είναι κάτι καινούργιο το ότι ακούμε ολοένα και περισσότερο για τους κινδύνους που συνεπάγονται τα προϊόντα διατροφής στα οποία αναγράφονται με συγκεκαλυμμένο τρόπο ονομασίες και δηλώσεις που συχνά δεν πληρούν τις διατροφικές απαιτήσεις, αλλά παρ' όλα αυτά πωλούνται ως προϊόντα ωφέλιμα για την ανθρώπινη υγεία.
<SPEAKER ID="079" NAME="José Manuel Fernandes" AFFILIATION="PPE">
(PT) Κύριε Πρόεδρε, η επισήμανση των προϊόντων διατροφής είναι ζωτικής σημασίας για την εξασφάλιση της ασφάλειας των τροφίμων. Υποστηρίζω την παροχή σαφών πληροφοριών στον καταναλωτή, αλλά ταυτόχρονα λιγότερη γραφειοκρατία, απλούστευση των ρυθμίσεων, μεγαλύτερη ασφάλεια δικαίου και αυξημένη ανταγωνιστικότητα στη βιομηχανία τροφίμων, χωρίς να ξεχνάμε τις μικρότερες εταιρείες.
<P>
Οι άμεσες πωλήσεις από τους γεωργούς δεν μπορούν να υπόκεινται στους κανόνες αυτού του κανονισμού, ούτε τα τοπικά και βιοτεχνικά προϊόντα. Αυτά τα προϊόντα διασφαλίζουν την πολυμορφία μας και διαφυλάσσουν τις βαθύτερες ρίζες μας. Οι καταναλωτές πρέπει να είναι ενημερωμένοι, χωρίς οι επιλογές τους να γίνονται υπό πίεση ή τα τοπικά προϊόντα μας να στιγματίζονται.
<P>
" πρόταση της Επιτροπής διέπεται από υπερβολικό προστατευτισμό, καθώς προσπαθεί να ωθήσει τους καταναλωτές προς μια συγκεκριμένη κατεύθυνση αντί να τους παράσχει τις πληροφορίες. Ορισμένοι επιθυμούν να αποφασίζουν τι θα περιέχει το μενού μας· άλλοι επιθυμούν να μας λένε ποια φαγητά μπορούμε να τρώμε και ποια όχι. Σας διαβεβαιώνω ότι οι Πορτογάλοι, και ιδίως οι κάτοικοι της περιφέρειας Minho, δεν θα σταματήσουν ποτέ να τρώνε pica no chão ή arroz de cabidela· δεν θα σταματήσουν ποτέ να τρώνε caldo verde και cozido à portugesa, συνοδεία καλών τοπικών επιδορπίων και ενός ποτηριού vinho verde tinto.
<P>
Συνεπώς, επικροτώ τις τροπολογίες, τις προσαρμογές και το έργο της εισηγήτριας. Συμφωνώ με την άποψή της και την έκθεσή της, και υποστηρίζω ότι οι καταναλωτές θα πρέπει να είναι συνειδητοποιημένοι και ενημερωμένοι αλλά θα πρέπει να είναι δική τους ευθύνη το να αποφασίζουν μόνοι τους τι θα τρώνε.
<SPEAKER ID="080" NAME="Mairead McGuinness" AFFILIATION="PPE">
(EN) Κύριε Πρόεδρε, συζητάμε για την παροχή πληροφοριών για τα τρόφιμα στους καταναλωτές. Ως βουλευτές του Ευρωπαϊκού Κοινοβουλίου, λαμβάνουμε πληροφορίες για πολλά πράγματα, και δεν έχουν τόσο σημασία οι πληροφορίες, αλλά το τι κάνουμε με αυτές, αυτό είναι το σημαντικότερο.
<P>
Θα ήθελα να αναφερθώ σε δύο συγκεκριμένα σημεία της συγκεκριμένης έκθεσης. Το ένα είναι η χώρα καταγωγής. Προβλέπεται επισήμανση της χώρας καταγωγής για το βόειο κρέας. Ίσως η Ένωση να μην την είχε επιλέξει, αλλά μια κρίση μας ανάγκασε να την επιβάλουμε. Φαίνεται ότι λειτούργησε πολύ αποτελεσματικά και καλά. Υποστηρίζω την άποψη ότι, ιδίως όσον αφορά τα προϊόντα κρέατος, υπάρχει ανάγκη παροχής πληροφοριών στους καταναλωτές σχετικά με τη χώρα καταγωγής ώστε να γνωρίζουν από πού προέρχονται τα τρόφιμα που καταναλώνουν.
<P>
Επιτρέψτε μου τώρα να περάσω στο δεύτερο σημείο, το ζήτημα το οποίο θα παρομοίαζα με ένα προειδοποιητικό πορτοκαλί φανάρι. Διάβασα -και πραγματικά ευχαριστώ αυτούς που μου παρείχαν την πληροφόρηση- για το σύστημα των σηματοδοτών και τις Ε"Π, και προσπάθησα να αναλύσω τις πληροφορίες αυτές ιδιαίτερα προσεκτικά. Έχω να επισημάνω πολλά σημεία. Έχουμε προειδοποιήσεις για την υγεία στα πακέτα των τσιγάρων. Δεν καπνίζω, πιστεύω ότι οι προειδοποιήσεις είναι θαυμάσιες και δεν πρόκειται να καπνίσω. Όσοι καπνίζουν συνεχίζουν να καπνίζουν παρ' όλες τις ανησυχητικές προειδοποιήσεις στις ετικέτες. Επιτρέψτε μου να τονίσω ότι οι ετικέτες δεν θα κάνουν κάποιον αδύνατο. Οι ετικέτες δεν θα μειώσουν την παχυσαρκία. Χρειάζεται να διεξαγάγουμε πολύ πιο ενδελεχή συζήτηση για το συγκεκριμένο πρόβλημα. Θα έπρεπε να απαγορεύσουμε τους ανελκυστήρες και τα αυτοκίνητα ώστε να ασκούμαστε περισσότερο σωματικά, αλλά είναι μάλλον απίθανο να ακολουθήσουμε τη συγκεκριμένη οδό.
<P>
Χαίρομαι που πρόκειται για μια πρώτη ανάγνωση. Πιστεύω ότι τα ζητήματα είναι υπερβολικά περίπλοκα ώστε να επιλυθούν στο παρόν στάδιο. Χρειάζεται να εμβαθύνουμε περισσότερο τον διάλογο και τη συζήτηση και να βρούμε μια λύση που θα εξυπηρετεί καλύτερα τον τίτλο της έκθεσης: "Παροχή πληροφοριών για τα τρόφιμα στους καταναλωτές".
<SPEAKER ID="081" NAME="Herbert Dorfmann" AFFILIATION="PPE">
(DE) Κύριε Πρόεδρε, κυρίες και κύριοι, θα ήθελα να ευχαριστήσω την εισηγήτρια. " αποτελεσματική επισήμανση των τροφίμων είναι πράγματι πολύ σημαντική. Οι καταναλωτές πρέπει να γνωρίζουν τι τρώνε, και πρέπει να μπορούν να το διαπιστώνουν αυτό σε σύντομο διάστημα όταν ψωνίζουν στο σούπερ μάρκετ. Ωστόσο, οι πληροφορίες πρέπει να παρέχονται με τέτοιον τρόπο ώστε να μην χρειάζεται να έχει κάποιος πτυχίο διατροφολογίας για να τις κατανοήσει. Εξάλλου, η ομάδα στόχος για τις πληροφορίες αυτές είναι αρκετά διαφορετική - δεν είναι όσοι έχουν ήδη εξαιρετικές γνώσεις για το πόσα υγιεινά διαφορετικά τρόφιμα υπάρχουν.
<P>
Θεωρώ ότι ένας τομέας είναι ιδιαίτερα σημαντικός, και πρόκειται για τον τομέα των προϊόντων που παράγονται με παραδοσιακό τρόπο, ιδίως των προϊόντων που υφίστανται επεξεργασία και διατίθενται στην αγορά απευθείας από τον γεωργό. Τα συστατικά αυτών των προϊόντων συχνά δεν είναι τυποποιημένα -σκέφτομαι, για παράδειγμα, τις μαρμελάδες και τους χυμούς- και απλώς δεν είναι δυνατόν να αναφέρονται πληροφορίες όπως η ακριβής περιεκτικότητα σε ζάχαρη ή η ακριβής θερμιδική αξία.
<P>
Τα τελευταία έτη, κάναμε πολλά για να μειώσουμε την απόσταση μεταξύ του αγρότη και του καταναλωτή, και σήμερα, παράγοντες όπως η ζωή στα αγροκτήματα, οι αγροτικές αγορές κ.λπ. είναι πολύ σημαντικοί συνολικά για την εικόνα των αγροτών και της γεωργίας. Έχουμε επίσης δαπανήσει χρήματα για την προώθηση αυτών των ζητημάτων στο πλαίσιο του προγράμματος αγροτικής ανάπτυξης που εφαρμόζουμε. Επιπλέον, στις πωλήσεις αυτές, υπάρχει συχνά άμεση σχέση μεταξύ του αγρότη και του αγοραστή, και αυτό είναι συχνά σημαντικότερο από τις πληροφορίες στις ετικέτες. Συνεπώς, σας προτρέπω, κυρίες και κύριοι, να υποστηρίξετε αυτές τις τροπολογίες που αποσκοπούν στην εξεύρεση μιας εύλογης λύσης για τις πωλήσεις αυτής της κατηγορίας.
<SPEAKER ID="082" NAME="Richard Seeber" AFFILIATION="PPE">
(DE) Κύριε Πρόεδρε, κύριε Επίτροπε, δεν υπάρχει αμφιβολία ότι υπάρχουν προβλήματα υγείας στην Ευρωπαϊκή Ένωση ούτε ότι τα συμφέροντα των καταναλωτών πρέπει να έχουν προτεραιότητα ή ότι τα τρόφιμα διαφέρουν από τα άλλα εμπορεύματα, καθώς είναι κάτι που καταναλώνουμε και βάζουμε μέσα στον οργανισμό μας. Συνεπώς, είναι προφανές ότι πρέπει να είμαστε ιδιαίτερα προσεκτικοί όταν μιλάμε για τρόφιμα και την επισήμανσή τους, και ότι η αρχή της προφύλαξης -όπως παγιώνεται στη Συνθήκη- πρέπει επίσης να εφαρμοστεί εδώ.
<P>
Ωστόσο, είναι αφελές να πιστεύουμε ότι μπορούμε να λύσουμε αυτά τα προβλήματα μέσω της επισήμανσης των τροφίμων. Ας δούμε τι συμβαίνει στις "ΠΑ: υπάρχουν πολλοί υπέρβαροι στις "ΠΑ, παρότι οι Αμερικανοί εφαρμόζουν την πλέον αυστηρή επισήμανση τροφίμων. Συνεπώς, πρέπει να δώσουμε ιδιαίτερη προσοχή στο πώς αντιμετωπίζουμε το συγκεκριμένο πρόβλημα εδώ στην Ευρώπη.
<P>
Ως εκ τούτου, πιστεύω αρχικά ότι ένα σύστημα σηματοδοτών, όπως προτείνεται, δεν θα επιτύχει τους στόχους μας - καθώς η σύγχυση που προκαλεί είναι μεγαλύτερη από τις πληροφορίες που παρέχει. Δεύτερον, είμαι επίσης, ωστόσο, πεπεισμένος ότι ένα σύστημα Ε"Π, όπως επίσης προτάθηκε, είναι πολύ πιθανό να παράσχει τις πληροφορίες που θα αποδειχθούν χρήσιμες στους καταναλωτές που επιδιώκουν να ενημερώνονται για να κάνουν τις σωστές επιλογές.
<P>
Τρίτον, πιστεύω ότι η επισήμανση της χώρας καταγωγής είναι σημαντική, ιδίως για τα τρόφιμα. Οι περισσότεροι καταναλωτές επιθυμούν να γνωρίζουν από πού προέρχονται τα τρόφιμά τους και πού παρασκευάστηκαν. Τέταρτον, πιστεύω ότι οι πληροφορίες για την υγεία πρέπει να βασίζονται σε επιστημονικά στοιχεία, προκειμένου να μπορούν να επηρεάσουν τις αποφάσεις των καταναλωτών.
<P>
Θα ήθελα να απευθύνω ένα τελικό αίτημα προς τον Επίτροπο: αναμένουμε ακόμη μια πρόταση από την Επιτροπή σχετικά με τη χρηματοδότηση της Ευρωπαϊκής Αρχής για την Ασφάλεια των Τροφίμων (ΕΑΑΤ). Αυτή είναι η μόνη αρχή που δεν επιβάλλει τέλη για τις δραστηριότητές της. Θα μπορούσατε να μας πείτε πότε να αναμένουμε τη συγκεκριμένη πρόταση;
<SPEAKER ID="083" NAME="Anja Weisgerber" AFFILIATION="PPE">
(DE) Κύριε Πρόεδρε, τα σημερινά καλά νέα είναι ότι η νέα νομοθεσία θα προβλέπει ενιαία, υποχρεωτική διατροφική επισήμανση, η οποία θα αναφέρεται σε ποσότητα 100 γραμμαρίων, παρέχοντας με αυτόν τον τρόπο μεγαλύτερη συγκρισιμότητα. Οι δηλώσεις διατροφικής αξίας παρέχουν στους καταναλωτές πληροφορίες που τους επιτρέπουν να προβαίνουν σε συνειδητές αποφάσεις αγοράς.
<P>
Το πρότυπο που έχω εγώ στο μυαλό μου είναι αυτό του υπεύθυνου καταναλωτή που γνωρίζει τι αγοράζει. Τα προϊόντα απομίμησης που δεν φέρουν σαφή ανάλογη επισήμανση παραπλανούν σκόπιμα τους καταναλωτές. Οι απομιμήσεις τυριού, τα αλλαντικά, το γιαούρτι βανίλια που δεν περιέχει καθόλου βανίλια είναι λίγα μόνο παραδείγματα. Όλα αυτά τα προϊόντα απομίμησης πρέπει να φέρουν ανάλογη επισήμανση. Χαίρομαι που θα αποστείλουμε ένα σαφές μήνυμα στο Συμβούλιο αύριο και που όλοι μας έχουμε συμφωνήσει ότι χρειαζόμαστε καλύτερη επισήμανση.
<P>
Κατά τη γνώμη μου, καθήκον μας είναι να παράσχουμε πληροφορίες· ωστόσο, πρέπει να αφήνουμε τους καταναλωτές ελεύθερους να αποφασίζουν μόνοι τους. Γι' αυτόν τον λόγο είμαι κατά της επισήμανσης κατά το πρότυπο των σηματοδοτών. Δεν υπάρχουν ανθυγιεινά τρόφιμα - μόνο ανθυγιεινή, μη ισορροπημένη διατροφή. Το σύστημα των σηματοδοτών είναι παραπλανητικό. Τάσσομαι υπέρ της επισήμανσης των τροφίμων σύμφωνα με το πρότυπο Ε"Π και χαίρομαι που κατά πάσα πιθανότητα θα ψηφίσουμε προς αυτήν την κατεύθυνση αύριο.
<SPEAKER ID="084" NAME="Csaba Sándor Tabajdi" AFFILIATION="S&amp;D">
(HU) Οι καταναλωτές πρέπει να γνωρίζουν τι τρώνε. Γι' αυτό τα ουγγρικά κόμματα στηρίζουν απόλυτα το υβριδικό συνδυασμένο σύστημα χρωματικής επισήμανσης. " Εθνική Ένωση για την Προστασία του Καταναλωτή στην Ουγγαρία υποστηρίζει επίσης ένθερμα αυτό το σύστημα. Το συνδυασμένο σύστημα χρωματικής επισήμανσης είναι ένα εξαιρετικό, ευκολονόητο και σαφές σύστημα. Επιτρέπει την παροχή αυθεντικών πληροφοριών και θα βοηθήσει τους καταναλωτές να επιλέγουν πιο υγιεινά προϊόντα διατροφής. Προκειμένου να εξαλειφθούν οι ανησυχίες που σχετίζονται με την κατανάλωση παραδοσιακών προϊόντων, συνιστούμε τη χρήση αυτού του συστήματος επισήμανσης μόνο για συγκεκριμένες κατηγορίες προϊόντων. Αυτό είναι απολύτως σαφές. Στηρίζουμε επίσης την αναγραφή της χώρας καταγωγής σε όσο το δυνατόν μεγαλύτερο βαθμό. Πρέπει να διασφαλίσουμε ότι αυτός ο κανονισμός θα απαιτεί την αναγραφή της χώρας καταγωγής για προϊόντα που περιέχουν ένα μόνο συστατικό, όπως τα οπωροκηπευτικά, το κρέας, τα ψάρια και άλλα τρόφιμα.
<SPEAKER ID="085" NAME="Giovanni La Via" AFFILIATION="PPE">
(IT) Κύριε Πρόεδρε, κυρίες και κύριοι, ενώ αποτελεί προτεραιότητα για το Κοινοβούλιο η διασφάλιση ότι στους καταναλωτές διατίθενται τρόφιμα που είναι ασφαλή και προέρχονται από εγγυημένες, ανιχνεύσιμες πηγές, εξίσου υψηλή προτεραιότητα αποτελεί η προώθηση της εύκολης πρόσβασης σε πληροφορίες για τα τρόφιμα μέσω κατάλληλων συστημάτων επισήμανσης. " υιοθέτηση σαφούς, κατανοητής επισήμανσης για τα τρόφιμα είναι ένα βήμα προς την κατεύθυνση αυτήν και μπορεί, πράγματι, να επηρεάσει τις επιλογές των καταναλωτών ενθαρρύνοντάς τους να αγοράζουν πιο υγιεινά προϊόντα από εγγυημένες πηγές.
<P>
Στο πλαίσιο αυτό, θα ήθελα να ζητήσω από το Κοινοβούλιο να εξετάσει προσεκτικά μία τροπολογία την οποία κατέθεσαν και υπέγραψαν 40 βουλευτές, την τροπολογία 351, η οποία ζητεί να παρέχονται στους καταναλωτές πληροφορίες όχι μόνο για την προέλευση των πρώτων υλών οι οποίες χρησιμοποιούνται σε μη επεξεργασμένα γεωργικά προϊόντα που φτάνουν στο τραπέζι μας, αλλά και των πρώτων υλών οι οποίες χρησιμοποιούνται σε μεταποιημένα προϊόντα που αποτελούνται από ένα μόνο συστατικό· με άλλα λόγια, τα προϊόντα που περιέχουν ένα πρόσθετο εκτός από το γεωργικό προϊόν.
<SPEAKER ID="088" NAME="Frédérique Ries" AFFILIATION="ALDE">
(FR) Κύριε Πρόεδρε, θα ήθελα να επισημάνω δύο σημεία σχετικά με τον συγκεκριμένο κανονισμό. Είναι σημαντικό να επιβεβαιώσουμε αύριο την ψήφο μας υπέρ της υποχρεωτικής επισήμανσης της προέλευσης των τροφίμων, που ισχύει ήδη για πολλά προϊόντα: όχι μόνο για τα ψάρια και τα οπωροκηπευτικά, αλλά και για το μη επεξεργασμένο βόειο κρέας, και η επισήμανση αυτού του είδους υπάρχει από την κρίση των "τρελών αγελάδων".
<P>
Πρέπει επίσης να διασφαλίσουμε ότι αυτός ο ευρωπαϊκός κανονισμός προστατεύει τις επενδύσεις πολύ μεγάλου αριθμού ΜΜΕ που καινοτομούν και δημιουργούν θέσεις απασχόλησης. Συνεπώς, πρέπει να απαλλαγούμε από όλα αυτά τα μέτρα που όχι μόνο δεν θα αποφέρουν αποτελέσματα, όπως για παράδειγμα, τα θρεπτικά χαρακτηριστικά, που αναφέρονται στο άρθρο 14, αλλά τα οποία επίσης, σαφώς, θα αποδειχθούν χάσιμο χρόνου και χρημάτων για τους επιχειρηματίες.
<P>
Θα ήθελα να ολοκληρώσω την παρέμβασή μου με μια πολύ σύντομη ερώτηση προς τον Επίτροπό μας, τον κ. Dalli. Θα ήθελα να ακούσω την άποψη της Επιτροπής επί της τροπολογίας 205, με την οποία ασχολήθηκε διεξοδικά η κ. Grossetête και η οποία προβλέπει την προσθήκη μιας ετικέτας για τα ζώα που θανατώθηκαν με τελετουργική σφαγή. Όπως έχει ήδη αναφερθεί, αυτό θα στιγμάτιζε τα συγκεκριμένα προϊόντα χωρίς κανέναν λόγο και θα ήταν ιδιαίτερα αντιπαραγωγικό για τον συγκεκριμένο τομέα. Θα ήθελα να μάθω ποια είναι η γνώμη της Επιτροπής επί αυτού του πολύ σημαντικού ζητήματος.
<SPEAKER ID="089" NAME="Anna Rosbach" AFFILIATION="EFD">
(DA) Κύριε Πρόεδρε, είμαι ο ευρωπαίος καταναλωτής και θα ήθελα να γνωρίζω τι βάζω στο στόμα μου. Στη χώρα μου, μπορώ, φυσικά, να διαβάσω από πού προέρχεται η σαλάτα, το κρέας και το τυρί μου. Εμείς οι καταναλωτές δικαιούμαστε να έχουμε μια σαφή εικόνα της σύνθεσης των τροφίμων που αγοράζουμε χωρίς να χρειάζεται να είμαστε ειδικά εκπαιδευμένοι χημικοί ή κλινικοί διαιτολόγοι. Επικροτούμε το ότι οι δηλώσεις ανά 100 γραμμάρια και ανά 100 χιλιοστόλιτρα πρόκειται να αναγράφονται στο εμπρόσθιο μέρος της συσκευασίας, καθώς οι στατιστικές καταδεικνύουν ότι αυτές τις πληροφορίες αναζητούν οι καταναλωτές. Δεν πρέπει να δημιουργούμε σύγχυση στους καταναλωτές με υπερβολικά πολλά συστήματα επισήμανσης, ούτε πρέπει να καταστρέψουμε την περιφερειακή ποικιλομορφία των περιοχών που παράγουν τρόφιμα επιβάλλοντας ένα λεπτομερές σύστημα επισήμανσης για τα μη προσυσκευασμένα τρόφιμα. Ούτε πρέπει να θέτουμε εμπόδια στις πολλές μικρές και μεσαίες επιχειρήσεις που απαρτίζουν τον τομέα των τροφίμων. Αυτό θα κόστιζε χιλιάδες θέσεις εργασίας σε ολόκληρη την Ευρώπη, και δεν έχουμε τα περιθώρια να επιτρέψουμε να συμβεί κάτι τέτοιο.
<SPEAKER ID="090" NAME="Anna Maria Corazza Bildt" AFFILIATION="PPE">
(SV) Κύριε Πρόεδρε, η άποψή μου είναι ότι πρέπει να ενισχύσουμε τη δύναμη των καταναλωτών παρέχοντάς τους σαφείς, απλές και κατανοητές πληροφορίες σχετικά με τα τρόφιμα χωρίς να επιβαρύνουμε τους μικρούς παραγωγούς με περισσότερη γραφειοκρατία κατά τη διαδικασία αυτή. Συνεπώς, αντιτίθεμαι σε οποιαδήποτε μορφή παραπλανητικής επισήμανσης και διαστρέβλωσης. Αντιτίθεμαι στο σύστημα επισήμανσης κατά το πρότυπο των σηματοδοτών, επειδή τρομάζει τους ανθρώπους και δεν σέβεται το ότι ο καθένας από εμάς έχει διαφορετικές απαιτήσεις όσον αφορά την υγεία του και διαφορετικό τρόπο ζωής. Για τους ίδιους λόγους, αντιτίθεμαι στην επισήμανση της υποχρεωτικής ημερήσιας προσλαμβανόμενης ποσότητας.
<P>
Τάσσομαι υπέρ της επισήμανσης της χώρας καταγωγής για το κρέας. " Επιτροπή πρέπει να υποβάλει προτάσεις πρακτικών λύσεων οι οποίες μπορούν να αξιολογηθούν και σε σχέση με τις οποίες θα μπορέσουμε στη συνέχεια να υιοθετήσουμε μια θέση.
<P>
Έχουμε δύο αντίθετες εναλλακτικές λύσεις: είτε οι πολιτικοί κάνουν κήρυγμα από την κορυφή προς τη βάση και καθορίζουν τι πρέπει να τρώμε είτε αποκτούμε μεγαλύτερη ελευθερία επιλογών και το δικαίωμα σε περισσότερη πληροφόρηση. Τάσσομαι υπέρ ενός συστήματος επισήμανσης με αναγραφή των θρεπτικών χαρακτηριστικών, το οποίο θα είναι ευέλικτο και θα βασίζεται στην έρευνα. " βιομηχανία των τροφίμων πρέπει να αναλάβει την ευθύνη και να βελτιώσει τις πρακτικές της και να καταβάλει προσπάθεια προκειμένου να εξαλειφθούν οι παράγοντες που οδηγούν σε τρόφιμα κατώτερης ποιότητας. Τα τρόφιμα είναι ένα ζήτημα υγείας και είναι σημαντικό να το συνειδητοποιήσουμε αυτό. Πρέπει να συνεργαστούμε ώστε να έχουμε καλύτερα τρόφιμα.
<SPEAKER ID="091" NAME="Κρίτων Αρσένης" AFFILIATION="S&amp;D">
Κύριε Πρόεδρε, και εγώ υποστηρίζω τη χρωματική σήμανση. Θα ήθελα να επισημάνω και ένα άλλο θέμα. Κάθε ώρα που περνά, τροπικά παρθένα δάση έκτασης ίσης με τριακόσια γήπεδα ποδοσφαίρου μετατρέπονται σε φυτείες φοίνικα. Αυτό γίνεται προκειμένου να πάρουμε το φοινικέλαιο το οποίο χρησιμοποιείται στην παραγωγή των τροφίμων που βρίσκουμε στα ράφια μας. Αυτή όμως η πληροφορία αποκρύπτεται από τους συμπολίτες μας.
<P>
Αγαπητοί συνάδελφοι, σας καλώ να υπερψηφίσετε την τροπολογία 263 που αναφέρει ότι θα πρέπει να είναι υποχρεωτική η αναγραφή της ύπαρξης φοινικέλαιου στα τρόφιμα που βρίσκουν οι συμπολίτες μας στα ράφια ώστε να μην χρηματοδοτούν συμπολίτες μας την παγκόσμια αποδάσωση, την απώλεια της βιοποικιλότητας και την κλιματική αλλαγή χωρίς να το θέλουν και χωρίς να το γνωρίζουν.
<P>
Με την ψήφο μας αύριο, σε αυτήν την αίθουσα, θα αποφασίσουμε εάν οι πολίτες μπορούν να αναλαμβάνουν την περιβαλλοντική ευθύνη των διατροφικών τους επιλογών ή εάν χρηματοδοτούν, χωρίς να το θέλουν, εταιρείες για να καταστρέφουν το περιβάλλον και το κοινό μας μέλλον.
<SPEAKER ID="092" NAME="Franz Obermayr" AFFILIATION="NI">
(DE) Κύριε Πρόεδρε, τρία εκατομμύρια ευρωπαίοι μαθητές είναι υπέρβαροι και ο αριθμός αυτός αυξάνεται κατά 85.000 ετησίως. Φυσικά, το υπερβολικό βάρος προκαλεί διάφορες χρόνιες ασθένειες και γι' αυτό είναι σημαντικό το τι τρώμε. Με άλλα λόγια, είμαστε ό,τι τρώμε. Είναι προς όφελος των καταναλωτών να υπάρχει ένα σαφές, κατανοητό σύστημα επισήμανσης των τροφίμων που να αναφέρει συγκεκριμένα συστατικά. Ως εκ τούτου, επικροτώ την ιδέα να παρέχεται σε όλους τους καταναλωτές μια σύντομη περιγραφή όσον αφορά την περιεκτικότητα ενός προϊόντος σε λιπαρά, ζάχαρη και αλάτι. Ωστόσο, αυτό που πραγματικά δεν ταιριάζει στον συγκεκριμένο κανονισμό είναι η ευθύνη για την προέλευση των συστατικών ενός προϊόντος. Συνεπώς, είναι σημαντικό να αναλαμβάνει κάποιος την ευθύνη για την προέλευση των συστατικών που έχουν χρησιμοποιηθεί σε ένα έτοιμο προϊόν. Εν προκειμένω -σε αυτό το ευαίσθητο τμήμα της αγοράς-, είναι επίσης σημαντικό να προβλέπονται κυρώσεις: κυρώσεις για όσους εξαπατούν σκόπιμα τους καταναλωτές και κάνουν ψευδείς δηλώσεις σχετικά με τα προϊόντα και τα συστατικά τους.
<SPEAKER ID="093" NAME="Christa Klaß" AFFILIATION="PPE">
(DE) Κύριε Πρόεδρε, συζητάμε σήμερα για την παροχή πληροφοριών, και οι πληροφορίες μπορούν να διαδοθούν σε ολόκληρο τον κόσμο με το πάτημα ενός κουμπιού. Δεν υπάρχει έλλειψη πληροφοριών· αντιθέτως, αυτό που λείπει είναι οι σαφείς, σύντομες και κατάλληλες πληροφορίες.
<P>
Ένα είναι βέβαιο: οι ετικέτες των τροφίμων δεν μπορούν να αποτελέσουν εγχειρίδιο υγιεινής διατροφής. Οι διατροφικές γνώσεις είναι κάτι που πρέπει να μεταδίδεται στην οικογένεια, τα σχολεία και τις κοινότητες. Όλοι χρειάζονται ορισμένες βασικές γνώσεις για να μπορούν να αξιοποιούν τις πληροφορίες στις ετικέτες των τροφίμων ώστε να διαμορφώσουν τη δική τους υγιεινή διατροφή. Οι Ε"Π, τα θρεπτικά χαρακτηριστικά και οι ισχυρισμοί σχετικά με την υγεία δεν είναι απαραίτητο να αναγράφονται στις ετικέτες. Οι σηματοδότες που μπορούν να είναι κόκκινοι και πράσινοι ταυτόχρονα -καθώς η υψηλή περιεκτικότητα σε ζάχαρη και τα χαμηλά λιπαρά δεν αλληλοαποκλείονται- δεν βοηθούν τους καταναλωτές.
<P>
" επισήμανση του τόπου προέλευσης δεν ενδείκνυται πλέον στον σημερινό κόσμο. Τα γαλακτοκομικά προϊόντα μας στην περιοχή Eifel περιέχουν γάλα από τη Γερμανία, το Βέλγιο και το Λουξεμβούργο. Επομένως, ποια είναι η χώρα καταγωγής του τυριού που παράγεται εκεί; Προφανώς, πρέπει να αναλάβουμε δράση για να αποτρέψουμε την εξαπάτηση των καταναλωτών. Στην ετικέτα πρέπει να αναφέρεται τι περιέχεται στο προϊόν, χωρίς τη δυνατότητα παρανόησης. Ένα υποκατάστατο τυριού πρέπει να αναγνωρίζεται ξεκάθαρα ως τέτοιο και να επισημαίνεται ανάλογα. Ένα πρόσθετο τροφίμων, ένα προϊόν κρέατος που αποτελείται από άλλα μικρά κομμάτια δεν πρέπει να πωλείται ως ζαμπόν στο ράφι του καταστήματος αλλαντικών. Σας προτρέπω να υποστηρίξετε τις προτάσεις της εισηγήτριας.
<SPEAKER ID="094" NAME="Edite Estrela" AFFILIATION="S&amp;D">
(PT) Κύριε Πρόεδρε, η ορθή επισήμανση στα προϊόντα διατροφής είναι ζωτικής σημασίας. Οι πληροφορίες για τον τόπο προέλευσης είναι σημαντικές, όπως και οι πληροφορίες για το επίπεδο λιπαρών, ζάχαρης και αλατιού. Για τον λόγο αυτόν, προκειμένου να είναι αποτελεσματικές, οι πληροφορίες πρέπει να είναι σαφείς και προσβάσιμες και πρέπει να περιλαμβάνουν μόνο τα σημαντικά στοιχεία. Ωστόσο, αυτό δεν σημαίνει ότι ορισμένα παραδοσιακά προϊόντα, τα οποία σε πολλές περιπτώσεις αποτελούν έκφραση του πολιτισμού συγκεκριμένων περιοχών της Ευρώπης, δεν μπορούν ή δεν πρέπει να εξαιρεθούν.
<P>
Σχετικά με το κρασί, πιστεύω ότι πρέπει επίσης να εξαιρεθεί για δύο λόγους: πρώτον, είναι ένα ιδιαίτερο προϊόν που καλύπτεται ήδη από ειδικό κανονισμό. Το κρασί δεν περιέχει λιπαρά ή ζάχαρη, αλλά αλκοόλ, οι βαθμοί του οποίου αναφέρονται ήδη στην υφιστάμενη επισήμανση. Επιπλέον, το κόκκινο κρασί συνιστάται ακόμη και από την Παγκόσμια Οργάνωση Υγείας. Δεύτερον, η νέα επισήμανση το μόνο που θα επιτύχει θα είναι να αποβεί σε βάρος ενός κλάδου της οικονομίας που ήδη αντιμετωπίζει μεγάλες δυσκολίες.
<SPEAKER ID="095" NAME="Oreste Rossi" AFFILIATION="EFD">
(IT) Κύριε Πρόεδρε, κυρίες και κύριοι, δεν πρέπει να φοβόμαστε να δηλώνουμε τον τόπο προέλευσης των προϊόντων που καταναλώνουμε εμείς οι ίδιοι, οι οικογένειές μας και όλοι οι πολίτες.
<P>
Οι καταναλωτές, στους οποίους πρέπει να παρέχονται εγγυήσεις απόλυτης ελευθερίας επιλογής, έχουν το δικαίωμα να γνωρίζουν τι προϊόντα αγοράζουν, τι περιέχουν αυτά τα προϊόντα και από πού προέρχονται. Αυτά είναι απαραίτητα μέσα που θα επιτρέψουν στους καταναλωτές να αξιολογούν ορθολογικά τις διατροφικές και καταναλωτικές αποφάσεις τους. Στο πλαίσιο αυτό, μια ενημερωμένη αγορά είναι το πρώτο βήμα προς μια υγιεινή, ισορροπημένη διατροφή που βοηθά τους ανθρώπους να φροντίζουν την υγεία τους.
<P>
Γνωρίζουμε ότι για οικονομικούς λόγους, ή χάριν ευκολίας, πολλές επιχειρήσεις θα προτιμούσαν να παραλείπουν πολλές πληροφορίες από τις ετικέτες των προϊόντων τους, αλλά αυτό δεν μπορεί να εγκριθεί από τον νομοθέτη, ο οποίος πρέπει να ενεργεί αποκλειστικά προς το συμφέρον των ευρωπαίων καταναλωτών.
<P>
" αποτελεσματική επισήμανση δεν θα πρέπει να προβαίνει σε διακρίσεις μεταξύ καλών και κακών τροφίμων, αλλά μπορεί να παράσχει στους καταναλωτές τα εργαλεία που θα τους βοηθήσουν να προβούν σε ανεξάρτητες, συνειδητές επιλογές.
<P>
" Lega Nord αγωνιζόταν ανέκαθεν για την προστασία και τη διασφάλιση προϊόντων ποιότητας που παράγονται τοπικά, εάν είναι δυνατόν, καθώς πιστεύει ότι μια καλή, υγιεινή διατροφή είναι το κλειδί για τη βελτίωση της υγείας και της ποιότητας ζωής.
<SPEAKER ID="096" NAME="Rareş-Lucian Niculescu" AFFILIATION="PPE">
(RO) Το ζήτημα της χρωματικής επισήμανσης φαίνεται να είναι το πιο αμφιλεγόμενο σημείο της σημερινής συζήτησης. " ιδέα μπορεί να είναι ελκυστική, αλλά σίγουρα δεν είναι καθόλου αποτελεσματική και είναι ακόμη και επικίνδυνη.
<P>
Αλίμονο σε όποιον υποστηρίζει ότι η παροχή στους καταναλωτές ορθών πληροφοριών και η έγκριση μέτρων για την καταπολέμηση ασθενειών που συνδέονται με τη διατροφή δεν πρέπει να αποτελεί προτεραιότητα. Ωστόσο, πιστεύω ότι δεν πρέπει να δαιμονοποιούμε συγκεκριμένα τρόφιμα. Δεν υπάρχουν καλά ή κακά τρόφιμα, μόνο κατανάλωση υπερβολικού φαγητού. " αποφυγή πολλών παραδοσιακών ευρωπαϊκών προϊόντων από τους καταναλωτές ή η αλλοίωσή τους από τους παραγωγούς θα μπορούσε να έχει σοβαρές επιπτώσεις στη βιομηχανία τροφίμων μας.
<P>
Θα ήθελα να ολοκληρώσω επισημαίνοντας ότι συμμερίζομαι την άποψη της κ. Grossetête σχετικά με το κρέας που λαμβάνεται μέσω τελετουργικής σφαγής και την άποψη του κ. Dorfmann σχετικά με τα χειροποίητα προϊόντα διατροφής, που αποτελούν επίσης μια σημαντική παράδοση στην Ευρώπη. Τέλος, υποστηρίζω την τροπολογία 351 που ανέφερε ο Giovanni La Via.
<SPEAKER ID="097" NAME="Jaroslav Paška" AFFILIATION="EFD">
(SK) Καταρχάς, θα ήθελα να επικροτήσω το έργο της εισηγήτριας Renate Sommer, η οποία κατά την εκπόνηση της έκθεσης επικεντρώθηκε στη βελτίωση του σχεδίου οδηγίας που έχει καταρτίσει η Επιτροπή. Πιστεύω ακράδαντα ότι πρέπει να επικεντρωθούμε στα ουσιώδη κατά την αναφορά της διατροφικής αξίας των τροφίμων. Τα απαραίτητα δεδομένα πρέπει να αναφέρονται σε συγκρίσιμες τιμές, και δεν πρέπει να χάνονται ανάμεσα σε σύμβολα και ενδείξεις.
<P>
Πρέπει επίσης να επικεντρωθούμε στην ευκολία κατανόησης. Οι βασικές πληροφορίες θα πρέπει να αναγράφονται στο εμπρόσθιο τμήμα της συσκευασίας, ώστε να είναι εμφανείς με την πρώτη ματιά. Συμπληρωματικές πληροφορίες σχετικά με τα συστατικά μπορούν επίσης να παρέχονται στην πίσω πλευρά της συσκευασίας.
<P>
Πρέπει επίσης να επικεντρωθούμε στην αντικειμενικότητα. Οι προμηθευτές πρέπει να θεωρούνται υπεύθυνοι για την ακρίβεια των πληροφοριών που αναγράφονται στα προϊόντα, έστω και υπό την απειλή κυρώσεων. Άλλο ένα ζήτημα που πρέπει να παρακολουθήσουμε είναι η αναγνωσιμότητα των πληροφοριών. Το μέγεθος και το πάχος των χαρακτήρων που αναφέρονται στην πρόταση της Επιτροπής είναι ανεπαρκές. Οι βασικές πληροφορίες πρέπει να είναι σαφείς στον καταναλωτή με την πρώτη ματιά.
<P>
Όσον αφορά την επισήμανση της χώρας καταγωγής, διαπιστώνω αρκετά ανεπίλυτα ζητήματα. Οι τελικοί παραγωγοί αγοράζουν συχνά ημιτελή προϊόντα στην αγορά ανάλογα με την τιμή, αλλάζοντας διάφορους προμηθευτές σε διάφορες χώρες, και αυτές οι πρώτες ύλες αναμειγνύονται στη συνέχεια για την παρασκευή του τελικού προϊόντος. Μιλάω για συγκεκριμένα προϊόντα, όπως το σαλάμι ή τα λουκάνικα. Στις περιπτώσεις αυτές, θα είναι σαφώς δύσκολο να αναφέρεται η χώρα καταγωγής.
<SPEAKER ID="098" NAME="Gilles Pargneaux" AFFILIATION="S&amp;D">
(FR) Κύριε Πρόεδρε, κύριε Επίτροπε, πρόκειται για ένα εξαιρετικά σημαντικό ζήτημα προστασίας των καταναλωτών. Μια πρόσφατη δημοσκόπηση δείχνει ότι οι ευρωπαίοι πολίτες πιστεύουν ότι η κατάσταση αναφορικά με την ασφάλεια των τροφίμων επιδεινώθηκε την τελευταία δεκαετία, και ένας στους τρεις καταναλωτές εξακολουθεί να μην έχει εμπιστοσύνη στην ποιότητα των προϊόντων. Συνεπώς, είναι επιτακτική ανάγκη να επικαιροποιηθεί, να απλουστευθεί και να αποσαφηνιστεί η επισήμανση των τροφίμων στην Ευρωπαϊκή Ένωση, προκειμένου να διασφαλιστεί η προστασία των καταναλωτών.
<P>
Επιτρέψτε μου να επισημάνω δύο σημεία. Σχετικά με τη χρωματική επισήμανση, τασσόμαστε υπέρ, υπό την προϋπόθεση ότι αναφέρεται η διατροφική αξία εκπεφρασμένη ως ποσοστό. Επιπλέον, αντιτίθεμαι στην υποχρεωτική διατροφική επισήμανση των κρασιών και των οινοπνευματωδών ποτών. Θα θέλαμε να δούμε να εκπονείται κανονισμός που θα καλύπτει τα κρασιά και τα οινοπνευματώδη ποτά την επόμενη τριετία και όχι την επόμενη πενταετία, όπως πρότεινε η Ευρωπαϊκή Επιτροπή. Αυτό, κύριε Πρόεδρε, κύριε Επίτροπε, είναι το ζήτημα στο οποίο θα ήθελα να επιστήσω την προσοχή σας.
<SPEAKER ID="099" NAME="Miroslav Mikolášik" AFFILIATION="PPE">
(SK) Θα ήθελα να ευχαριστήσω τη συνάδελφό μου Renate Sommer για την ακριβή και διεξοδική εργασία της επί της έκθεσης σχετικά με το συγκεκριμένο σχέδιο κανονισμού. Πρόκειται για ένα πολύ σημαντικό νομικό πρότυπο, ιδίως από την άποψη της υγείας των Ευρωπαίων, η οποία αποτελεί την πρώτη προτεραιότητα. Σήμερα, είναι πέραν πάσης αμφιβολίας ότι πολλές ασθένειες και σχετιζόμενες με τον τρόπο ζωής παθήσεις συνδέονται με την κακή διατροφή, και συνεπώς πρέπει να προσεγγίσουμε αυτό το πρόβλημα σε εννοιολογική βάση.
<P>
Θα ήθελα να τονίσω ότι οι καταναλωτές πρέπει να λαμβάνουν σαφείς και διαφανείς πληροφορίες σχετικά με τη διατροφική αξία ενός προϊόντος, αλλά πρέπει στη συνέχεια να κάνουν τις δικές τους επιλογές. Στόχος μας είναι να ενημερώνουμε τους καταναλωτές για το τι υπάρχει, όχι για το τι θα έπρεπε να υπάρχει. Ως εκ τούτου, θεωρώ ότι η επισήμανση με το σύστημα των σηματοδοτών είναι επιφανειακή και αρκετά ανεπαρκής. Καθώς το 80% των παραγωγών γεωργικών τροφίμων είναι μικρές και μεσαίες επιχειρήσεις, είναι επίσης απαραίτητο να υπογραμμιστεί ότι τα μέτρα που θα εγκριθούν δεν πρέπει να τις επιβαρύνουν υπερβολικά.
<SPEAKER ID="100" NAME="John Dalli" LANGUAGE="EN">
Κύριε Πρόεδρε, θα ήθελα να σας ευχαριστήσω γι' αυτήν τη ζωηρή και ενδιαφέρουσα συζήτηση, η οποία έδωσε την αφορμή να διατυπωθούν τόσο έντονες απόψεις επί πολλών πτυχών της πρότασης. Αυτές οι απόψεις, φυσικά, θα εξεταστούν προσεκτικά από την Επιτροπή.
<P>
Υπάρχουν ορισμένα ζητήματα που πιστεύουμε ότι είναι θεμελιώδη για τους καταναλωτές - για παράδειγμα, η διαθεσιμότητα πληροφοριών σχετικά με τα αλλεργιογόνα σε όλα τα τρόφιμα· η διατροφική επισήμανση στο εμπρόσθιο μέρος της συσκευασίας με την υποστήριξη της πρόσθετης επισήμανσης από τα κράτη μέλη· η συμπερίληψη μετρήσιμων κριτηρίων όσον αφορά την αναγνωσιμότητα· και η ισορροπημένη πληροφόρηση σχετικά με την υγεία των καταναλωτών. Θα ήθελα να υπογραμμίσω για μία ακόμη φορά την ισχυρή στήριξή μου προς την αρχή των θρεπτικών χαρακτηριστικών, και θα ήθελα να τονίσω ότι δεν πρόκειται να σταματήσουμε την παραγωγή οποιουδήποτε τροφίμου και ότι οι εργασίες επ' αυτού θα συνεχιστούν με ανοικτό πνεύμα. " Επιτροπή δεν μπορεί να δεχτεί τη διαγραφή αυτής της διάταξης από τον κανονισμό σχετικά με τους ισχυρισμούς που διατυπώνονται στα τρόφιμα.
<P>
Θα ήθελα, εάν μου επιτρέπετε, να απαντήσω σε ορισμένα ζητήματα που τέθηκαν εδώ σήμερα. Σχετικά με τη χρηματοδότηση της ΕΑΑΤ, μπορώ να δηλώσω ότι εργαζόμαστε επί του παρόντος για την εκπόνηση μιας μη νομοθετικής έκθεσης, η οποία αναμένεται να είναι έτοιμη μετά το καλοκαίρι και στην οποία θα αναφέρεται ποια κατεύθυνση θα ακολουθήσουμε εν προκειμένω.
<P>
Σχετικά με την καινοτομία, πιστεύω ότι οι προτάσεις μας δεν έρχονται σε αντίθεση με την καινοτομία. Τάσσομαι υπέρ της καινοτομίας -όπως και η Επιτροπή-, αλλά πρέπει να είναι μια υπεύθυνη καινοτομία. Επιθυμούμε καινοτομία που αποφέρει αποτελέσματα για τους καταναλωτές και καινοτομία που αποφέρει αποτελέσματα για την υγεία των καταναλωτών.
<P>
Σχετικά με το ζήτημα των ισχυρισμών στα τρόφιμα και τις εγκρίσεις που ανέφερε ο κ. Davies, οφείλω να δηλώσω ότι, δυνάμει του άρθρου 13, πράγματι λάβαμε περίπου 44.000 αιτήσεις από τα κράτη μέλη. Όταν ζητήσαμε από τα κράτη μέλη να αναθεωρήσουν αυτές τις αιτήσεις για ισχυρισμούς, ο αριθμός μειώθηκε σε 4.000. Αυτό δείχνει, κατά την άποψή μου, τον απερίσκεπτο και επιφανειακό τρόπο με τον οποίο διατυπώνονται οι ισχυρισμοί και γιατί είναι σημαντικό να ελέγχουμε αυτούς τους ισχυρισμούς που, όπως ανέφερα, αποτελούν ένα μέσο προώθησης για την πώληση προϊόντων. Πράγματι, αυτή η διαδικασία καθυστέρησε ελαφρώς λόγω του όγκου, αλλά εργαζόμαστε με παρτίδες. " εξέταση της πρώτης παρτίδας ολοκληρώθηκε από την ΕΑΑΤ και η Επιτροπή την αναθεωρεί προς δημοσίευση, και η εξέταση της δεύτερης παρτίδας βρίσκεται επίσης σε προχωρημένο στάδιο στην ΕΑΑΤ. Πρόκειται για μια διαδικασία σε εξέλιξη. Από την άλλη πλευρά, 50 ισχυρισμοί έχουν ήδη αξιολογηθεί βάσει του άρθρου 14, και η Επιτροπή έχει αποφανθεί θετικά ή αρνητικά. Συνεπώς, οι εργασίες επ' αυτού προχωρούν - καθυστερήσαμε, αλλά οι εργασίες συνεχίζονται.
<P>
Θα ήθελα να προβώ σε άλλη μία παρατήρηση σχετικά με τις εκτιμήσεις των επιπτώσεων. " Επιτροπή υποστήριξε αυτήν την πρόταση διεξαγάγοντας ευρείες διαβουλεύσεις με τα ενδιαφερόμενα μέρη και εκπονώντας μια εδαφική εκτίμηση των επιπτώσεων σταθμίζοντας το κόστος και τα οφέλη των διάφορων επιλογών πολιτικής. Οι επιπτώσεις αρκετών τροπολογιών που κατέθεσαν οι αξιότιμοι βουλευτές σήμερα και κατά το παρελθόν για την προσθήκη επιπλέον απαιτήσεων επισήμανσης δεν έχουν υποβληθεί σε εκτίμηση. Χάριν της βελτίωσης της νομοθεσίας, πιστεύω ότι η εκτίμηση των επιπτώσεων πρέπει πάντα να στηρίζει τη διαδικασία λήψης αποφάσεων.
<P>
Θα ήθελα να ολοκληρώσω ευχαριστώντας ξανά την κ. Renate Sommer και όλους τους αξιότιμους βουλευτές για τη συνεισφορά τους. Πλήρης κατάλογος των θέσεων της Επιτροπής σχετικά με καθεμία τροπολογία έχει τεθεί, ως είθισται, στη διάθεση του Κοινοβουλίου.
<SPEAKER ID="101" NAME="Πρόεδρος">
" συζήτηση έληξε.
<P>
" ψηφοφορία θα διεξαχθεί την Τετάρτη 16 Ιουνίου 2010.
<P>
Γραπτές δηλώσεις (άρθρο 149 του Κανονισμού)
<SPEAKER ID="102" NAME="Sergio Berlato  " LANGUAGE="IT">
" συζήτηση που διεξάγουμε σήμερα είναι ιδιαίτερα σημαντική.
<P>
" ευρωπαϊκή νομοθεσία προβλέπει σειρά κανονισμών και οδηγιών σχετικά με τα συστατικά και την επισήμανση των τροφίμων. Ωστόσο, επί του παρόντος, δεν υφίσταται καμία απαίτηση συντονισμένης επισήμανσης μεταξύ των κρατών μελών. Είναι σαφές ότι οι πολυάριθμοι γενικοί ευρωπαϊκοί κανόνες σχετικά με τις πληροφορίες για τα τρόφιμα καθιστούν δύσκολο το να βρουν οι ευρωπαίοι καταναλωτές σαφή καθοδήγηση. Αντί να καλύψουν τα κενά, όπως είναι ο σκοπός τους, οι πρόσθετοι κανονισμοί των επιμέρους κρατών μελών εμποδίζουν το εμπόριο στην εσωτερική αγορά της Ευρωπαϊκής Ένωσης.
<P>
Για τους λόγους αυτούς, πιστεύω ότι μόνο ένα ενιαίο, πανευρωπαϊκό σύστημα επισήμανσης των τροφίμων έχει ελπίδες να εξαλείψει τα προβλήματα αυτά. " υποχρεωτική επισήμανση πρέπει να παρουσιάζεται σε εύληπτη μορφή ώστε να προβαίνουν οι καταναλωτές σε συνειδητές αγορές. Οι καταναλωτές πρέπει πράγματι να συνεχίσουν να κατέχουν μια ιδιαίτερη θέση στη διαδικασία λήψης των αποφάσεών μας όσον αφορά την προστασία τόσο της υγείας τους όσο και της ποιότητας των προϊόντων που αγοράζουν.
<P>
Πρέπει να τονίσω τη σημασία της προστασίας των ευρωπαϊκών επιχειρήσεων από κάθε μορφή παραποίησης και αθέμιτου ανταγωνισμού, προωθώντας ταυτόχρονα τη μείωση της γραφειοκρατίας. " αναφορά του ονόματος του παραγωγού στη συσκευασία των τροφίμων αποτελεί επίσης σημαντική πληροφορία για τους σκοπούς προώθησης της ανταγωνιστικότητας της ευρωπαϊκής βιομηχανίας τροφίμων.
<SPEAKER ID="103" NAME="António Fernando Correia de Campos  " LANGUAGE="PT">
" έκθεση Sommer είναι καίριας σημασίας όχι μόνο επειδή παρέχει στους καταναλωτές σαφείς πληροφορίες, αλλά και επειδή αποτρέπει τη στρέβλωση της αγοράς και λειτουργεί ως καταλύτης για την ευρωπαϊκή οικονομία, μέσω σαφών μηχανισμών και της ενιαίας εφαρμογής κανόνων στην ΕΕ. Συνεπώς, προκαλεί έκπληξη το να βλέπουμε να καταβάλλονται εκ νέου προσπάθειες, υπό τη μορφή αλλαγών στη σύνοδο, για την ενσωμάτωση του κρασιού στο συγκεκριμένο σύστημα επισήμανσης με πληροφορίες σχετικά με τη θερμιδική αξία και τα επίπεδα ζάχαρης.
<P>
Είναι ήδη υποχρεωτικό οι ετικέτες των κρασιών να αναφέρουν αρκετά στοιχεία, και η προσθήκη νέων απαιτήσεων συνεπάγεται ότι οι ετικέτες θα υπερφορτωθούν, θα είναι δυσανάγνωστες και θα περιέχουν πληροφορίες αμελητέας πρακτικής αξίας. Οι ειδικές απαιτήσεις επισήμανσης για το κρασί μπορούν να εξηγηθούν ιστορικά από το ότι πρόκειται για ένα προϊόν με συγκεκριμένες ιδιότητες που υπόκειται σε αυστηρές ρυθμίσεις. Για τον λόγο αυτόν, θα πρέπει να συμπεριληφθεί στην προτεινόμενη εξαίρεση των πέντε ετών, η οποία θα επιτρέψει μια προσεκτική ανάλυση των πληροφοριών που πρέπει να περιλαμβάνουν οι ετικέτες. " χρηματοπιστωτική κρίση που πλήττει επί του παρόντος την Ευρώπη σημαίνει ότι απαιτείται σύνεση, καθώς ο αμπελοοινικός τομέας απαρτίζεται πρωτίστως από μικρές και μεσαίες επιχειρήσεις. Εκτός από το ήδη υψηλό κόστος της παραγωγής προϊόντων ποιότητας, αυτό θα είναι μια επιπλέον απαίτηση με ελάχιστη πρακτική αξία. Δεδομένων των ανωτέρω, πιστεύω ότι είναι άτοπο και λάθος η επισήμανση του κρασιού να γίνεται βάσει του κανονισμού που εξετάζουμε επί του παρόντος.
<SPEAKER ID="104" NAME="Robert Dušek  " LANGUAGE="CS">
" έκθεση σχετικά με την επισήμανση των τροφίμων αποσκοπεί να ενοποιήσει επτά υφιστάμενες οδηγίες και έναν κανονισμό, και να αποσαφηνίσει τους ισχύοντες κανονισμούς σε ευρωπαϊκό και εθνικό επίπεδο. " τρέχουσα δυσαρμονία προκαλεί αβεβαιότητα και σύγχυση όσον αφορά τις πληροφορίες που αναγράφονται στα τρόφιμα σχετικά με τα συστατικά και τη διατροφική αξία. Στις "παρενέργειες" των αλλαγών αυτών προς ένα ενιαίο σύστημα επισήμανσης των τροφίμων στην ΕΕ συμπεριλαμβάνονται η ενίσχυση της ανταγωνιστικότητας των ευρωπαίων παραγωγών και η προώθηση της υγιεινής διατροφής στον πληθυσμό γενικά. Διαφωνώ κάθετα με την πρόταση της Επιτροπής να αφήσει την ευθύνη κατά κύριο λόγο στα κράτη μέλη να θεσπίσουν τις δικές τους νομικές διατάξεις. Αυτό θα οδηγούσε σε περαιτέρω κατακερματισμό και διχασμό στην εσωτερική αγορά για τα τρόφιμα, και θα ακύρωνε πλήρως τον βασικό σκοπό του κανονισμού, ο οποίος είναι η ενιαία και σαφής επισήμανση των τροφίμων. " πρόταση της Επιτροπής για μέγεθος χαρακτήρων 3 mm θα ήταν, σε πολλές περιπτώσεις, ανεφάρμοστη στην πράξη. " συμμόρφωση προς αυτό θα σήμαινε αλλαγή του μεγέθους των μεμονωμένων συσκευασιών, κάτι που λογικά συνεπάγεται υψηλότερο κόστος για την παραγωγή της συσκευασίας, τη μεταφορά των προϊόντων που συσκευάζονται με αυτόν τον τρόπο και την αποθήκευσή τους, καθώς και υψηλότερο κόστος για τα τρόφιμα και την ασφαλή διάθεση των συσκευασιών τους στο περιβάλλον. " Επιτροπή έχει παραβλέψει εντελώς τις μικρές γεωργικές επιχειρήσεις και την απευθείας πώληση μη συσκευασμένων προϊόντων. Είναι απαράδεκτο να μας παρουσιάζει η Επιτροπή τόσο μη ισορροπημένες και ατελείς προτάσεις που δεν λαμβάνουν υπόψη τις τελευταίες επιστημονικές εξελίξεις. Συμφωνώ καταρχήν με την τροποποιημένη έκδοση της έκθεσης που συνέταξε η Επιτροπή Περιβάλλοντος, Δημόσιας Υγείας και Ασφάλειας των Τροφίμων, και συνεπώς θα υπερψηφίσω αυτήν τη νέα έκδοση.
<SPEAKER ID="105" NAME="Elisabetta Gardini  " LANGUAGE="IT">
Σήμερα, ψηφίζουμε επί ενός κανονισμού που αποσκοπεί να προστατεύσει τους καταναλωτές διασφαλίζοντας το δικαίωμά τους στην πληροφόρηση σχετικά με τα τρόφιμα που τους πωλούνται, ώστε να μπορούν να προβαίνουν σε συνειδητές αποφάσεις αγοράς.
<P>
Δεν βρισκόμαστε εδώ για να υποδείξουμε στους ευρωπαίους πολίτες τι πρέπει να τρώνε. Συνεπώς, δεν μπορούμε να δεχτούμε προσεγγίσεις όπως το σύστημα των σηματοδοτών ή την αναγραφή των θρεπτικών χαρακτηριστικών που δίνουν σε τρόφιμα πράσινο ή κόκκινο φως βάσει των αποκαλούμενων αρχών υγείας που, πέραν όλων των άλλων, δεν λαμβάνουν υπόψη τις γαστρονομικές παραδόσεις ή τα τοπικά προϊόντα. Επιπλέον, κορυφαίοι διατροφολόγοι πιστεύουν ότι δεν υπάρχουν καλά και κακά τρόφιμα, αλλά μόνο καλή και κακή διατροφή, ανάλογα με το πώς τα μεμονωμένα τρόφιμα συνδυάζονται στη συνολική διατροφή ενός ατόμου. Τόσο το πρότυπο των σηματοδοτών όσο και το πρότυπο των θρεπτικών χαρακτηριστικών παραβλέπουν το ότι ο οργανισμός του ανθρώπου χρειάζεται και αυτά τα από πολλές απόψεις βλαβερά λιπαρά, τη ζάχαρη και το αλάτι για να λειτουργήσει σωστά.
<P>
Θα ήθελα επίσης να επιστήσω την προσοχή στην ανάγκη προσδιορισμού της προέλευσης των τροφίμων. Γνωρίζουμε όλοι ότι σε ορισμένες χώρες ενδέχεται να χρησιμοποιούνται συστατικά που είναι επιβλαβή για την υγεία και να γίνονται ανεκτά χαμηλά πρότυπα υγιεινής στον παραγωγικό τομέα. Πρέπει να προστατεύσουμε, επίσης, αυτές τις επιχειρήσεις που υπερηφανεύονται για την ποιότητα και τις υγιεινές ιδιότητες των προϊόντων τους. Με την ψήφο μας, μπορούμε να σημειώσουμε σημαντική πρόοδο προς αυτήν την κατεύθυνση.
<SPEAKER ID="998" NAME="Andreas Mölzer  " LANGUAGE="DE">
Έχουμε δαπανήσει περίπου 90 εκατομμύρια ευρώ στο πλαίσιο της εκστρατείας της ΕΕ για την προώθηση της υγιεινής διατροφής στους ευρωπαίους μαθητές. Στόχος είναι να ενθαρρύνουμε τα παιδιά να τρέφονται υγιεινά προσφέροντάς τους δωρεάν φρούτα. Έτσι, δαπανούμε εκατομμύρια ευρώ προσπαθώντας να τους μάθουμε ότι πρέπει να τρώνε μήλα και άλλα φρούτα. Στη συνέχεια, σκοπεύουμε να θεσπίσουμε ένα σύστημα επισήμανσης των τροφίμων στο οποίο τα τρόφιμα με χαμηλή περιεκτικότητα σε ζάχαρη, λιπαρά και αλάτι θα επισημαίνονται με πράσινο σηματοδότη στην ετικέτα τους και τα τρόφιμα με υψηλή περιεκτικότητα θα επισημαίνονται με κόκκινο σηματοδότη. Ξαφνικά, αυτά τα μήλα που προσφέρονται με κόστος εκατομμυρίων ευρώ θα φέρουν κόκκινη ετικέτα λόγω της περιεκτικότητάς τους σε ζάχαρη και ως εκ τούτου θα θεωρούνται ανθυγιεινά. Τα παιδιά ενδεχομένως να μην βρουν να πουν τίποτα κολακευτικό για την ΕΕ σε αυτήν την περίπτωση. Ακόμη και άνθρωποι που δεν σκέφτονται τι τρώνε έχουν λάβει επιτέλους το μήνυμα ότι η κατανάλωση υπερβολικών ποσοτήτων τροφίμων έτοιμων προς κατανάλωση, μπισκότων, γλυκών και οινοπνευματωδών ποτών είναι ανθυγιεινή. Για όλους όσοι επιθυμούν να λαμβάνουν υπόψη την υγεία τους όταν αγοράζουν τρόφιμα, ή όσοι αναγκάζονται να το πράττουν λόγω κάποιας νόσου, ο πλήρης κατάλογος των συστατικών είναι πολύ πιο σημαντικός. Αυτό θα διευκολύνει, για παράδειγμα, τους διαβητικούς να υπολογίζουν τον αριθμό των μονάδων ψωμιού, αντί να πρέπει να υποθέτουν την ποσότητα της ινσουλίνης που πρέπει να λάβουν μέσω ένεσης. Για το 10% περίπου των καταναλωτών που προφανώς διαβάζουν τη διατροφική επισήμανση, η θερμιδική αξία και η περιεκτικότητα σε θερμίδες αποτελούν την ιδανική λύση. Αντιθέτως, ένα σύστημα χρωματικής επισήμανσης που προκαλεί σύγχυση πραγματικά δεν εξυπηρετεί κανέναν σκοπό.
<SPEAKER ID="106" NAME="Daciana Octavia Sârbu  " LANGUAGE="EN">
Πολλοί ευρωπαίοι πολίτες πάσχουν από ασθένειες που σχετίζονται με τη διατροφή, όπως ο διαβήτης, η υπέρταση και οι καρδιοπάθειες. Και τα κρούσματα αυτών των ασθενειών -οι οποίες συχνά μπορούν να προληφθούν- αυξάνονται. " υψηλή εμπιστοσύνη στα μεταποιημένα και έτοιμα προς κατανάλωση τρόφιμα, σε συνδυασμό με την έλλειψη προσβάσιμων πληροφοριών σχετικά με τα συστατικά τους, σημαίνει ότι οι καταναλωτές δεν κάνουν πάντα υγιεινές επιλογές σχετικά με τη διατροφή τους - ακόμη και αν το επιθυμούν. Έχουμε δικαίωμα στη σαφή, ακριβή πληροφόρηση για το τι τρώμε, και πρέπει να είναι εύκολο να συγκρίνουμε διαφορετικά προϊόντα, ιδίως όσον αφορά την περιεκτικότητά τους σε λιπαρά, ζάχαρη και αλάτι. Τα πρότυπα επισήμανσης, ιδίως η χρωματική επισήμανση την οποία θα υποστηρίξω στην αυριανή ψηφοφορία, θα βοηθήσουν και όσους έχουν ειδικές διατροφικές ανάγκες και όσους προσέχουν τη γενική διατροφή τους να κάνουν τις σωστές επιλογές. Δεν αρκεί μόνο η εκπαίδευση για το διαιτολόγιο και τη διατροφή - πρέπει να υποστηρίζεται με προσβάσιμες και αξιόπιστες πληροφορίες τις οποίες να μπορούν να αξιοποιούν εύκολα οι καταναλωτές. Αυτό είναι ζωτικής σημασίας προκειμένου να διασφαλιστεί ότι οι άνθρωποι μπορούν να κάνουν τις σωστές επιλογές για τη διατροφή τους, και είναι ένας από τους καλύτερους τρόπους μέσω των οποίων μπορούμε να αντιμετωπίσουμε τις σχετιζόμενες με τη διατροφή ασθένειες που κυριαρχούν σε ολόκληρη την Ευρωπαϊκή Ένωση.
<SPEAKER ID="107" NAME="Róża Gräfin von Thun und Hohenstein  " LANGUAGE="PL">
" έκθεση σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά την παροχή πληροφοριών για τα τρόφιμα στους καταναλωτές, η οποία θα τεθεί σε ψηφοφορία σήμερα κατά τη σύνοδο της Ολομέλειας του Ευρωπαϊκού Κοινοβουλίου, είναι άλλο ένα βήμα προκειμένου να λαμβάνουν οι καταναλωτές τις πληροφορίες που χρειάζονται σχετικά με ένα προϊόν και, ως εκ τούτου, να αποφασίζουν αν θα το αγοράσουν όντας ενημερωμένοι. Βάσει της συγκεκριμένης νομοθεσίας, η Ένωση θα θεσπίσει ένα σύστημα επισήμανσης των τροφίμων που θα εφαρμόζεται υποχρεωτικά σε όλα τα κράτη μέλη. Πρόκειται για ένα παράδειγμα καλής νομοθεσίας, που εξορθολογίζει το τρέχον σύστημα των επτά οδηγιών και του ενός κανονισμού. " εναρμόνιση της νομοθεσίας σε ευρωπαϊκό επίπεδο σημαίνει ότι η ορθή λειτουργία της κοινής αγοράς θα διασφαλιστεί επιτρέποντας στους καταναλωτές να προβαίνουν σε συνειδητές επιλογές, διασφαλίζοντας ταυτόχρονα τη νομική προστασία των παραγωγών. " πληθώρα διαφορετικών συστημάτων επισήμανσης των τροφίμων προκαλεί μόνο ανώφελες αμφιβολίες μεταξύ των καταναλωτών όταν αγοράζουν προϊόντα, ενώ οι πληροφορίες που παρέχονται είναι συχνά ακατανόητες και δεν παρουσιάζονται καταλλήλως στη συσκευασία. Αυτό είναι ιδιαίτερα σημαντικό υπό το πρίσμα της επιδημίας παχυσαρκίας στην Ευρώπη. " έκθεση της κ. Sommer αποσκοπεί να αλλάξει αυτήν την κατάσταση, και συνεπώς πρόκειται να ψηφίσω υπέρ της έγκρισής της.
