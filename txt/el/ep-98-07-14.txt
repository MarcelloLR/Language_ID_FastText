<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της προηγουμένης συνεδριάσεως έχουν διανεμηθεί.
<P>
Υπάρχουν παρατηρήσεις;
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Ταμείο βοήθειας για τη Βοσνία
<SPEAKER ID=2 NAME="Gradin">
Μου ζητήθηκε χθες, κατά την έναρξη της συνεδρίασης, να κάνω μία δήλωση εξ ονόματος της Επιτροπής σε ό, τι αφορά παρατυπίες ή πιθανές περιπτώσεις απάτης, σε σχέση με μία σειρά συμβάσεων στον τομέα της ανθρωπιστικής βοήθειας. Αυτές οι συμβάσεις υπογράφηκαν το 1993 και 1994, με σκοπό την παροχή ανθρωπιστικής βοήθειας στην πρώην Γιουγκοσλαβία και την περιοχή των Μεγάλων Λιμνών της Αφρικής. Η ΟΣΚΠΑ, από το φθινόπωρο του 1997, διερευνά ορισμένες πτυχές αυτών των Συμβάσεων. Στην πορεία των ερευνών γεννήθηκαν υποψίες για την ύπαρξη σοβαρών παρατυπιών. Την περασμένη εβδομάδα, η έρευνα εστίασε τις υποψίες σε έναν συγκεκριμένο αξιωματούχο της Επιτροπής. Οι υποψίες αυτές ήταν αρκετά ισχυρές, ώστε να κινηθούν δικαστικές διαδικασίες. Την περασμένη εβδομάδα, υπό το φως των ανωτέρω γεγονότων, η Επιτροπή παρέδωσε τα πορίσματα στις αρμόδιες νομικές αρχές του ενεχόμενου κράτους μέλους. Η ΟΣΚΠΑ, βεβαίως, θα παράσχει την πλήρη συνεργασία της. Βάσει της συμφωνίας για ανταλλαγή πληροφοριών, η Επιτροπή Ελέγχου του Προϋπολογισμού έχει ενημερωθεί για τα αρχικά πορίσματα. Όπως είπε ο Πρόεδρος, έχω επίσης συμφωνήσει να συναντηθώ για το συγκεκριμένο ζήτημα με τον προεδρεύοντα, αυτή τη βδομάδα.
<P>
Συγχρόνως, η Επιτροπή κίνησε πειθαρχικές διαδικασίες εναντίον ενός αξιωματούχου που είναι ύποπτος για ανάμειξη. Εν τω μεταξύ, ο εν λόγω αξιωματούχος έχει τεθεί σε διαθεσιμότητα. Δεδομένου ότι έχει πλέον κινηθεί η δικαστική διαδικασία, λυπάμαι που δεν είμαι σε θέση να σας δώσω περισσότερες λεπτομέρειες σε αυτό το στάδιο.

<SPEAKER ID=3 NAME="Πρόεδρος">
Κυρία Επίτροπε, ακούω διάφορα επιφωνήματα από τους συναδέλφους. Βεβαίως, η ανακοίνωση ήταν πολύ σύντομη και, λόγω της λεπτότητος του θέματος, διερωτώμαι κατά πόσον ικανοποίησε τις δικαιολογημένες απορίες των συναδέλφων, αλλά θα παρακαλούσα οι συνάδελφοι να προχωρήσουν σε μία συζήτηση αύριο, κατά τη διάρκεια της έκτακτης συνεδριάσεως της Επιτροπής Ελέγχου του Προϋπολογισμού, για να μη γίνει η συζήτηση αυτή τώρα, ανοργάνωτη, μέσα στην Ολομέλεια.

<CHAPTER ID=3>
Ανταγωνιστικότητα της βιομηχανίας κλωστοϋφαντουργίας και ένδυσης
<SPEAKER ID=4 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0224) του κ. Ribeiro, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανακοίνωση της Επιτροπής που αφορά πρόγραμμα δράσης για την ανταγωνιστικότητα της ευρωπαϊκής βιομηχανίας κλωστοϋφαντουργίας και ένδυσης (COM(97)0454 - C4-0626/97).

<SPEAKER ID=5 NAME="Ribeiro">
Κύριε Πρόεδρε, κύριε Επίτροπε, αγαπητοί συνάδελφοι, ανεξαρτήτως από το αντίστοιχο περιεχόμενο και τους προσανατολισμούς που περιέχει, θα ήθελα κατ' αρχάς να χαιρετίσω το γεγονός ότι η Επιτροπή εκπόνησε και διαβίβασε στο Ευρωπαϊκό Κοινοβούλιο το έγγραφο με τίτλο "Πρόγραμμα δράσης για την ανταγωνιστικότητα της ευρωπαϊκής βιομηχανίας κλωστοϋφαντουργίας και ένδυσης», που αποτελεί το αντικείμενο της παρούσας έκθεσης.
<P>
Το προαναφερόμενο έγγραφο υποβάλλεται μετά τη συγκρότηση των ομάδων εργασίας Bangemann, μία εκ των οποίων είχε ως αντικείμενο την κλωστοϋφαντουργία-ένδυση, πράγμα που αντικατοπτρίζει τη σημασία του εν λόγω τομέα. Παρ' ό, τι ο χρόνος αγόρευσης που διαθέτω, ως εισηγητής, είναι πολύ μεγαλύτερος από τον συνηθισμένο, πάλι δεν θα ήταν αρκετός για να σας μεταφέρω τη σημασία αυτού του τομέα, την οποία άλλωστε όλοι αναγνωρίζουν. Επομένως, δεν σκοπεύω να αναφερθώ διεξοδικά σε όλα τα σημεία που περιλαμβάνει η έκθεση.
<P>
Θα επιθυμούσα, ωστόσο, να υπογραμμίσω ότι ο τομέας της κλωστοϋφαντουργίας αντιπροσωπεύει πάνω από το 4 % της προστιθεμένης αξίας της βιομηχανίας της ΕΕ και είναι τουλάχιστον διπλάσιος σε ένα κράτος μέλος, όπου το ποσοστό βιομηχανικής απασχόλησης του τομέα αγγίζει το 25 %, με αντίστοιχο ποσοστό 8 % σε επίπεδο ΕΕ, και όπου το ένα τρίτο των εξαγωγών εξαρτώνται από την κλωστοϋφαντουργία, ενώ ένα άλλο κράτος μέλος είναι ταυτόχρονα ο μεγαλύτερος εξαγωγέας και ο μεγαλύτερος εισαγωγέας, με μία πολύ διαφορετική βιομηχανική διάρθρωση.
<P>
Για αυτό, το μέγεθος και η φύση της σπουδαιότητας του τομέα στο σύνολο της ΕΕ ποικίλλει ανάλογα με τα διαφορετικά τμήματα, που είναι τα κράτη μέλη, και η σημασία αυτή διαφοροποιείται περαιτέρω εάν ληφθεί υπόψη η ιδιαιτερότητα του τομέα.
<P>
Η ιδιαιτερότητα αυτή είναι μάλιστα τόσο μεγάλη, ώστε η πιθανότητα να υπάρξουν διαφορετικές προσεγγίσεις - ιδίως σε ό, τι αφορά την ανταγωνιστικότητα - είναι αισθητή. Αρα, υπάρχει ο κίνδυνος ενός κατακερματισμού, που θα μας εμποδίζει να αντιμετωπίζουμε τον συγκεκριμένο τομέα ως ενιαίο σύνολο, με ελάχιστα κριτήρια συνοχής. Επομένως, η προσφυγή στην προοπτική της "αλυσίδας παραγωγής» φαίνεται να έχει νευραλγική σημασία. Ο τομέας εμφανίζει μία εσωτερική συνοχή από τη σκοπιά της "αλυσίδας παραγωγής» του και, για να μπορέσει να γίνει ανταγωνιστικός, είτε σε επίπεδο ΕΕ είτε σε επίπεδο κρατών μελών, θα πρέπει να αντιμετωπιστεί ως ενιαίο σύνολο και με ισόρροπο τρόπο.
<P>
Η θέση αυτή εγκρίθηκε από την Επιτροπή Οικονομικής Πολιτικής. Εντούτοις, κατά τη γνώμη μου, η θέση της κοινοβουλευτικής επιτροπής είναι λίγο υπερβολική, αφού συμπεριέλαβε στην "αλυσίδα παραγωγής» της κλωστοϋφαντουργίας διάφορες δραστηριότητες, οι οποίες, αν και είναι θεμελιώδεις για τον τομέα κλωστοϋφαντουργίας και ένδυσης, δεν μπορούμε να πούμε ότι εντάσσονται στο πλαίσιο της βιομηχανικής λογικής που είναι συνυφασμένη με τον τομέα αυτόν. Οπότε, δίχως να αμφισβητώ τη σπουδαιότητα των δραστηριοτήτων που προηγούνται ή έπονται, θεωρώ απαραίτητο να οριοθετηθεί με σαφήνεια η "αλυσίδα παραγωγής» γνεσίματος - ύφανσης - κατασκευής ενδυμάτων. Αυτός είναι ο λόγος για τον οποίο υποβάλλω δύο τροπολογίες, που ελπίζω να εγκριθούν.
<P>
Η παρούσα έκθεση, που εγκρίθηκε ομόφωνα στην Επιτροπή Οικονομικής Πολιτικής, αποτελεί τον καρπό μίας συλλογικής εργασίας και είναι αποτέλεσμα πολλών επισκέψεων και διαβουλεύσεων. Θα ήθελα να ευχαριστήσω τους συναδέλφους για τις τροπολογίες που υπέβαλαν και εξακολουθούν να υποβάλλουν, με σκοπό τη βελτίωση του κειμένου, κάτι που κατά τη γνώμη μου επιτυγχάνεται με όλες σχεδόν τις τροπολογίες. Ας μου επιτραπεί μονάχα να εκφράσω την αντίθεσή μου προς τις τροπολογίες που κατέθεσαν οι συνάδελφοι de Rose και des Places, όχι επειδή διαφωνώ με το περιεχόμενό τους, αλλά διότι πιστεύω ότι προβάλλουν ιδέες που περιέχονται ήδη στο σχέδιο ψηφίσματος, το οποίο θα βάραινε υπερβολικά με τη συμπερίληψή τους. Ομοίως, διαφωνώ με τις τροπολογίες αριθ. 25 και 30. Όλες οι άλλες τροπολογίες πιστεύω πως πρέπει να υποστηριχθούν, παρ' ό, τι ενδέχεται να βαρύνουν κάπως την πρόταση ψηφίσματος.
<P>
Θα ήθελα ακόμη να επισημάνω ότι οι γνωμοδοτήσεις των άλλων επιτροπών υπήρξαν εξαιρετικά χρήσιμες, εφόσον συνέβαλαν στον εμπλουτισμό της πρότασης. Ειδικότερα, εκφράζω την πλήρη συμφωνία μου με τη γνωμοδότηση της Επιτροπής Εξωτερικών Οικονομικών Σχέσεων, που έχει ιδιαίτερη κλίση στα ζητήματα ανταγωνιστικότητας, και της οποίας οι προτάσεις, που κατατίθενται εξ ονόματος της συναδέλφου Concepciσ Ferrer, παρουσιάζονται σαν προσθήκες στην πρόταση ψηφίσματος.
<P>
Πιστεύω ότι, με τον τρόπο αυτό, αξιοποιήθηκαν τα στοιχεία προβληματισμού που εισάγει το έγγραφο της Επιτροπής. Στο γενικό φόντο μίας σφαιρικής προσέγγισης, που συνίσταται στην "αλυσίδα παραγωγής», ιδιαίτερη έμφαση δίδεται στις δραστηριότητες εντατικής εργασίας και απορρίπτεται η προοπτική της ανάθεσης υπεργολαβιών ή των μετεγκαταστάσεων, η σπουδαιότητα των οποίων αναδεικνύεται καλύτερα, όταν αναλογιζόμαστε, ότι ο τομέας προσφέρει πάνω από 2 εκατομμύρια θέσεις εργασίας, ότι τα τελευταία χρόνια χάθηκαν 600 χιλιάδες θέσεις εργασίας και ότι, εάν δεν κάνουμε κάτι, προβλέπεται το ενδεχόμενο να συνεχίσουν να χάνονται άλλες εκατοντάδες χιλιάδες θέσεις απασχόλησης. Υπογραμμίζεται ο ρόλος της επαγγελματικής κατάρτισης, ενώ επισημαίνεται επίσης η αναγκαιότητα να ληφθούν υπόψη τα ιδιαίτερα χαρακτηριστικά της γυναικείας απασχόλησης, καθώς και προβλήματα επισφαλούς και πρόσκαιρης απασχόλησης, ή ακόμη λαθραίας και παιδικής εργασίας, που προσδίδουν στον τομέα έναν ειδικό και εξαιρετικά λεπτό κοινωνικό χαρακτήρα.
<P>
Καθ' όλη τη διάρκεια της διαδικασίας, ο ρόλος του Κοινοβουλίου υπήρξε καθοριστικός, ώστε να διευκρινίσει η Επιτροπή πως το έγγραφο που είχε παρουσιάσει ως πρόγραμμα δράσης, δεν ήταν παρά ένα έγγραφο προβληματισμού. Το ίδιο το Συμβούλιο Υπουργών Βιομηχανίας της 7ης Μαΐου το παραδέχθηκε. Και έτσι, αντί να κλείσει μία διαδικασία, θα έλεγε κανείς ότι, αντιθέτως, ανοίγει με στόχο να καταλήξουμε σε ένα γνήσιο και απαραίτητο πρόγραμμα δράσης. Ανεξαρτήτως από την εκπόνηση της παρούσας έκθεσης, το Κοινοβούλιο θέλησε, με την προφορική του ερώτηση και το ψήφισμα που ενέκρινε τότε, να συμβάλει στο έργο του προαναφερθέντος Συμβουλίου.
<P>
Η πρόταση ψηφίσματος εντάσσεται σε αυτή την προοπτική. Παρά το γεγονός ότι, το Κοινοβούλιο δεν συμμετείχε στη διαδικασία μέχρις ότου έλαβε το έγγραφο της Επιτροπής, από τη στιγμή εκείνη, συμμετέχει πλήρως. Και επιθυμεί να εξακολουθεί να έχει πλήρη συμμετοχή. Εφόσον το πρόγραμμα δράσης μετεξελίχθηκε σε έγγραφο προβληματισμού, τότε το υπό εξέταση ψήφισμα, με τις κατευθυντήριες γραμμές που ορίζει, θα συμβάλει σε αυτό τον προβληματισμό.
<P>
Για το λόγο αυτό, υπενθυμίζω και τονίζω το σημείο 20 της πρότασης ψηφίσματος, όπου καλείται η Επιτροπή να συνεχίσει το διάλογο που έχει αρχίσει με τους κοινωνικούς εταίρους, ώστε να μπορέσει να συντονίσει και να παρακολουθήσει τα μέτρα που θα ληφθούν για τη βελτίωση της ανταγωνιστικότητας του τομέα, εκφράζοντας παράλληλα την άποψη ότι, το Κοινοβούλιο θα πρέπει επίσης να συμμετάσχει σε αυτόν το διάλογο και σε αυτόν τον προβληματισμό· πλήρως, μάλιστα, ώστε να είμαστε σε θέση να επιτύχουμε ένα πραγματικό, χρήσιμο και αναγκαίο πρόγραμμα δράσης.

<SPEAKER ID=6 NAME="Ferrer">
Kύριε Πρόεδρε, κύριε Επίτροπε, το αν η ελευθέρωση των συναλλαγών θα αποτελέσει ευκαιρία ή απειλή για τη βιομηχανία κλωστοϋφαντουργίας και ένδυσης, δεν εξαρτάται μόνο από τις προσπάθειες που μπορεί να καταβάλει ο επιχειρηματικός κόσμος. Γι' αυτό και πρέπει να αξιολογηθεί πολύ θετικά ο διάλογος που προωθείτε, κύριε Επίτροπε, μεταξύ της Επιτροπής, των αρχών των κρατών μελών και των κοινωνικών εταίρων του τομέα, με σκοπό τη χάραξη των στρατηγικών, λαμβανομένων υπόψη των προκλήσεων που συνεπάγεται η παγκοσμιοποίηση της οικονομίας.
<P>
Ως καρπό αυτού του διαλόγου, οι κοινωνικοί εταίροι παρουσίασαν μία έκθεση, στην οποία προσδιορίζονταν τα μέτρα που έπρεπε, κατά την κρίση τους, να προαχθούν σε κοινοτική κλίμακα, και η οποία χρησίμευσε ως βάση για την ανακοίνωση της Επιτροπής σχετικά με τα μέτρα για την ανταγωνιστικότητα αυτής της βιομηχανίας, ανακοίνωση την οποία εξετάζουμε σήμερα.
<P>
Λοιπόν, αυτή η ανακοίνωση επικεντρώνεται περισσότερο στην απαρίθμηση των προβλημάτων και στην αξιολόγηση των πολιτικών που έχει εφαρμόσει μέχρι σήμερα η Επιτροπή, παρά στην απάντηση, με συγκεκριμένες προτάσεις, στα αιτήματα που έχουν διατυπώσει οι κοινωνικοί εταίροι για τη βελτίωση της ανταγωνιστικότητας των επιχειρήσεων και την ωφέλεια από την ελευθέρωση των αγορών. Αυτό είναι, τουλάχιστον, το περιεχόμενο και η εντύπωση που αποκομίσαμε στην Επιτροπή Εξωτερικών Οικονομικών Σχέσεων.
<P>
Για αυτό πιστεύουμε ότι, πέρα από τα προτεινόμενα μέτρα σε θέματα κατάρτισης, έρευνας και ανάπτυξης, τεχνολογίας των πληροφοριών ή υλοποίησης της εσωτερικής αγοράς, έπρεπε να δοθεί πολύ μεγαλύτερη έμφαση στα θέματα που σχετίζονται με την πρόσβαση στις αγορές τρίτων χωρών και την τήρηση των κανόνων και των υποχρεώσεων που απορρέουν από τις διεθνείς συμφωνίες. Ειδικότερα, η Επιτροπή έπρεπε να προτείνει συγκεκριμένα μέτρα για την εξάλειψη της απάτης και την αποτελεσματική καταπολέμηση, εντός λογικών προθεσμιών, των πρακτικών ντάμπινγκ· ή για την άρση των ανισορροπιών που οφείλονται στην ύπαρξη τεχνικών και διοικητικών φραγμών και οι οποίες εξακολουθούν να δυσχεραίνουν την πρόσβαση των ευρωπαϊκών προϊόντων στις εξωτερικές αγορές· ή για την προστασία της πνευματικής ιδιοκτησίας, που είναι τόσο σημαντική, δεδομένης της εξειδίκευσης της ευρωπαϊκής βιομηχανίας στο σχέδιο και στη μόδα· και, τέλος, για να ενθαρρυνθεί η προώθηση των εξαγωγών και να ενισχυθεί η εικόνα των ευρωπαϊκών προϊόντων: η περίφημη γραμμή Exprom , η οποία δυστυχώς - λόγω έλλειψης νομικής βάσης, όπως μας λένε - συρρικνώνεται όλο και περισσότερο.
<P>
Ακριβώς αυτή είναι η έννοια των τροπολογιών, τις οποίες υπέβαλα σε συμφωνία με τον κ. Ribeiro, προκειμένου να ενσωματωθούν στο κείμενο του ψηφίσματος που συνοδεύει την εξαίρετη έκθεσή του - για την οποία θέλω να σας συγχαρώ, κύριε Ribeiro - τροπολογίες που έχουν ήδη εγκριθεί ομόφωνα από την Επιτροπή Εξωτερικών Οικονομικών Σχέσεων και τις οποίες ελπίζω ότι το Σώμα θα υπερψηφίσει, όπως και το σύνολο της έκθεσης Ribeiro. Διότι είναι αναμφίβολο ότι, οι τροπολογίες αυτές και το κείμενο του ψηφίσματος στο σύνολό του, θα συμβάλουν σαφώς και κατηγορηματικά στην εξεύρεση εκείνων των λύσεων που η βιομηχανία κλωστοϋφαντουργίας και ένδυσης, οι κοινωνικοί εταίροι στο σύνολό τους, ζητούν σήμερα από την Ευρωπαϊκή Ένωση.
<P>
Θέλω να ολοκληρώσω κάνοντας έκκληση στην Επιτροπή να εγκρίνει τις τροπολογίες.

<SPEAKER ID=7 NAME="Mendonηa">
Κύριε Πρόεδρε, κύριοι βουλευτές, η έκθεση Ribeiro σχετικά με το προτεινόμενο από την Επιτροπή "Πρόγραμμα δράσης για την ανταγωνιστικότητα της ευρωπαϊκής βιομηχανίας κλωστοϋφαντουργίας και ένδυσης» αξίζει, μέχρις ενός βαθμού, τη συγκατάθεσή μας. Η έκθεση, όταν επισημαίνει ότι η προαναφερόμενη πρόταση δεν είναι σαφής και στερείται συνοχής και ειδικών δεσμεύσεων, τόσο από πλευράς χρηματοδότησης όσο και από πλευράς χρονοδιαγράμματος για την εφαρμογή της, παρέχει μεγαλύτερη αξιοπιστία και επιβεβαιώνει την ορθότητα των συμπερασμάτων και των λύσεων που παρουσιάζονται, είτε στην έκθεση της Επιτροπής Οικονομικής, Νομισματικής και Βιομηχανικής Πολιτικής, είτε στις εκθέσεις των αρμοδίων κοινοβουλευτικών επιτροπών που κλήθηκαν να γνωμοδοτήσουν σχετικά με το υπό συζήτηση πρόγραμμα δράσης.
<P>
Θεωρούμε ενδεδειγμένο να υπογραμμίσουμε τις κοινωνικές πτυχές που κατ' ανάγκην αναδεικνύονται στο φόντο των προβλημάτων για τα οποία συζητάμε. Ήδη εξ αρχής, απαιτείται η λήψη μέτρων με στόχο την περιστολή, όσο το δυνατόν συντομότερα, της καλπάζουζας τάσης για απώλεια θέσεων εργασίας στον συγκεκριμένο τομέα, που χαρακτηρίζεται από το υψηλό ποσοστό ανειδίκευτων εργαζομένων και από τη σημαντική συμμετοχή γυναικείου εργατικού δυναμικού.
<P>
Ακολουθώντας τις κατευθυντήριες γραμμές σχετικά με την πολιτική για την απασχόληση, έχει σημασία να μειώσουν τα κράτη μέλη το έμμεσο κόστος εργασίας, ιδίως εκείνο που συνεπάγεται η ύπαρξη εργατικού δυναμικού με χαμηλό βαθμό εξειδίκευσης. Λόγω της ταχείας εξέλιξης της τεχνολογίας, τα συστήματα επαγγελματικής κατάρτισης βρίσκονται διαρκώς σε πειραματικό στάδιο. Προκειμένου να διατηρήσουμε την ανταγωνιστικότητα, θα πρέπει να προβλέπουμε, όσο το δυνατόν πιο έγκαιρα, τις μελλοντικές εξελίξεις και να τις ενσωματώνουμε αμέσως στα συστήματα κατάρτισης.
<P>
Οι μικρές και μεσαίες επιχειρήσεις θα πρέπει να αποτελέσουν αντικείμενο ιδιαίτερης προσοχής: οι περιορισμένες τους δυνατότητες καθιστούν εξαιρετικά δυσχερείς τις επενδύσεις σε καινοτόμα προγράμματα στον τομέα της επαγγελματικής κατάρτισης. Η τομεακή συμφωνία-πλαίσιο, η οποία βρίσκεται ήδη υπό διαπραγμάτευση από τους κοινωνικούς εταίρους, είναι μία επιθυμητή και ελπιδοφόρα εξέλιξη προς τη βελτίωση της κατάστασης της απασχόλησης, που θα επιτευχθεί με συντονισμένες προσπάθειες στους τομείς της προαγωγής, της επαγγελματικής κατάρτισης, της εισαγωγής καινοτομιών, της ανταγωνιστικότητας και της ποιοτικής αναβάθμισης.
<P>
Είναι αξιέπαινη η έγκριση ενός κώδικα συμπεριφοράς από την πλευρά των ευρωπαϊκών κοινωνικών εταίρων, καθώς και η ιδέα για καθιέρωση ενός πιστοποιητικού ποιότητας, που θα εκδίδεται για τα κλωστοϋφαντουργικά προϊόντα που παράγονται υπό κοινωνικά αποδεκτές συνθήκες, με στόχο την αναχαίτιση του κοινωνικού ντάμπινγκ. Ο εν λόγω κώδικας συμπεριφοράς, που προβλέπει την τήρηση των διεθνώς αναγνωρισμένων κανονισμών εργασίας, αποτέλεσε ένα κατάλληλο μέσο για την προώθηση ελαχίστων προδιαγραφών, όσον αφορά την απασχόληση, ακόμη και σε τρίτες χώρες στις οποίες υπάρχει παιδική εργασία και παρατηρούνται εξαιρετικά χαμηλά επίπεδα μισθοδοσίας. Θα πρέπει να ληφθεί υπόψη το γεγονός ότι, σε ορισμένα κράτη μέλη, ο τομέας της κλωστοϋφαντουργίας και ένδυσης κατέχει μία θέση αποφασιστικής σημασίας λόγω της βαρύτητάς του στην απασχόληση, στο εμπορικό ισοζύγιο και στον οικονομικό ιστό κάποιων περιφερειών των κρατών μελών, οι οποίες εξαρτώνται από τις δραστηριότητες του συγκεκριμένου τομέα. Ακόμη και σε περιπτώσεις όπως αυτές, η Ευρωπαϊκή Ένωση οφείλει να προάγει εμπράκτως τα μέτρα που επιζητούν τα κράτη μέλη και οι πλέον μειονεκτούσες περιφέρειές τους, δίνοντας με τον τρόπο αυτό απτά δείγματα της έννοιας της αλληλεγγύης και τηρώντας, σε τελευταία ανάλυση, την αρχή της οικονομικής και κονωνικής συνοχής.

<SPEAKER ID=8 NAME="Moretti">
Κύριε Πρόεδρε, η Επιτροπή παρουσίασε το σχέδιο δράσης για την ανταγωνιστικότητα της ευρωπαϊκής βιομηχανίας κλωστοϋφαντουργίας και, δυστυχώς, με μεγάλη καθυστέρηση, σαν το θέμα να ήταν δευτερεύον ή μικρής σημασίας. Επί πολλά χρόνια η βιομηχανία μας υποφέρει εξαιτίας ενός φρενήρη ανταγωνισμού, που προέρχεται από τις αναπτυσσόμενες χώρες, ενός ανταγωνισμού στον οποίο ούτε τα κράτη μέλη ούτε η Ευρώπη θέλουν να δώσουν κατάλληλες πολιτικές και οικονομικές απαντήσεις.
<P>
Ως εκ τούτου, από το 1990 έως το 1996 στην Ευρώπη χάθηκαν 600 χιλιάδες θέσεις εργασίας και η κλωστοϋφαντουργική παραγωγή μειώθηκε κατά 4, 9 %. Αυτή δεν είναι η μόνη περίπτωση· στον τομέα της ένδυσης χάθηκε το 3, 7 % της παραγωγής. Η Επιτροπή Περιφερειακής Πολιτικής, της οποίας ζητήθηκε η γνωμοδότηση, αποδέχεται το περιεχόμενο αυτής της πρότασης, που είναι πλούσια σε διαγνώσεις και χρήσιμα στοιχεία, αλλά ταυτόχρονα ελλιπής σε σαφήνεια, συνοχή και κυρίως σε στρατηγική, τόσο στις χρηματοδοτικές δεσμεύσεις, όσο και στα χρονοδιαγράμματα για την εφαρμογή.
<P>
Συμμερίζομαι πλήρως τη γνωμοδότηση της Επιτροπής Περιφερειακής Πολιτικής και εύχομαι θερμά να υπάρξει μία δέσμευση όλου του Κοινοβουλίου, ώστε αυτός ο τομέας να μην παραμεληθεί περαιτέρω. Σήμερα το Ευρωπαϊκό Κοινοβούλιο ετοιμάζεται για τη συζήτηση σχετικά με τη μεταρρύθμιση των διαρθρωτικών ταμείων, μία μεταρρύθμιση που δεν μπορεί να παραβλέψει τον κλωστοϋφαντουργικό τομέα. Φαίνεται, λοιπόν, ότι είναι σημαντικό το πρόγραμμα δράσης της Επιτροπής να προβλέπει δράσεις και προγράμματα που να βοηθούν και να προωθούν σε όλες τις περιοχές που εξαρτώνται από την κλωστοϋφαντουργία, τόσο τις πλούσιες όσο και τις φτωχές, το ύφασμα των μικρών και μεσαίων καινοτόμων επιχειρήσεων, μέσω ιδανικών δράσεων κατάρτισης. Γι'αυτό, και όσον αφορά την έρευνα και την ανάπτυξη, χρειάζεται ένα κατάλληλο στήριγμα με κατάλληλη χρηματοδοτική ενίσχυση, όπως έγινε έως τώρα με τα προγράμματα RETEX και EXPROM.
<P>
Απευθύνομαι, λοιπόν, στην Επιτροπή και την καλώ να επαναξετάσει και να υποβάλει εκ νέου ένα σχέδιο που να καλύπτει τα κενά που παρουσιάστηκαν, και να περιλαμβάνει τις προτάσεις που προώθησε το Ευρωπαϊκό Κοινοβούλιο.

<SPEAKER ID=9 LANGUAGE="EN" NAME="McCarthy">
Κύριε Πρόεδρε, επιτρέψτε μου, κατ' αρχάς, να πω στον κ. Επίτροπο ότι εγώ ως μέλος αυτού του Κοινοβουλίου χαιρετίζω ένθερμα το εν λόγω πρόγραμμα δράσης. Αντιπροσωπεύω μία περιοχή που εξαρτάται σε μεγάλο βαθμό από τη βιομηχανία κλωστοϋφαντουργίας. Στο Nottinghamshire και Derbyshire, περισσότεροι από 48.000 πολίτες απασχολούνται στη βιομηχανία ένδυσης και κλωστοϋφαντουργίας, και σε μία μόνο περιοχή - το Ashfield - ο τομέας αυτός αντιπροσωπεύει το 24 % της μεταποιητικής βιομηχανίας. Ωστόσο, από τα Χριστούγεννα του 1997, 3.000 άνθρωποι έχουν μείνει άνεργοι, ένα σημαντικό ποσοστό που αντιπροσωπεύει πάνω από το 5 % των απασχολούμενων στη μεταποιητική βιομηχανία. Στο Ηνωμένο Βασίλειο, απωλέσθηκαν περίπου 25.000 από τις 380.000 θέσεις εργασίας, γεγονός που εν μέρει οφείλεται άμεσα στην απόφασή σας να επιβάλετε δασμούς στην εισαγωγή ακατέργαστου βάμβακος.
<P>
Στην περιοχή μου, υπάρχει ένα πρόγραμμα δράσης που χρηματοδοτείται από κονδύλια του Στόχου 2· το Ευρωπαϊκό Κοινωνικό Ταμείο και τα κονδύλια του προγράμματος RETEX ανέρχονται περίπου σε 1, 8 εκατομμύρια για τα επόμενα τρία χρόνια. Ωστόσο, απειλούνται οι περιφερειακές ενισχύσεις για πολλούς από τους τομείς κλωστοϋφαντουργίας. Στην πρόταση της Επιτροπής "Ατζέντα 2000» δεν περιλαμβάνονται διατάξεις για αντικατάσταση του προγράμματος RETEX, και οι περιφέρειες του Στόχου 2 πρόκειται να μειωθούν. Ύστερα από συζήτηση που είχα με τοπικές, περιφερειακές και εθνικές εταιρείες και οργανισμούς που εκπροσωπούν τον τομέα κλωστοϋφαντουργίας, αποδεικνύεται ότι το πρόγραμμα δράσης που έχετε εκπονήσει είναι όντως ιδιαίτερα ευπρόσδεκτο. Χρειάζονται πρόσβαση σε επενδυτικά κεφάλαια για την αγορά μηχανημάτων τελευταίας τεχνολογίας, υποστήριξη, ώστε να δοθεί η δυνατότητα στην παραδοσιακή μεταποιητική βιομηχανία να διεισδύσει σε ειδικούς τομείς αγοράς, και ένα σχέδιο σήμανσης για την προώθηση του μεταποιητικού τομέα της ΕΕ. Υπάρχει φυσικά και η άλλη όψη του νόμίσματος: σωστή σήμανση προέλευσης.
<P>
Δεν χρειάζεται να πω, κ. Επίτροπε, ότι στόχος είναι η ανταγωνιστικότητα και πιστεύω ότι, το πρόγραμμά σας θα συμβάλει στην επίτευξη των επιθυμητών κερδών από την ανταγωνιστικότητα. Ωστόσο, τέτοια σχέδια πράγματι χρειάζονται πόρους για να είναι αποτελεσματικά. Μπορεί να μην είναι απαραίτητη η εξοικονόμηση νέων πόρων, αλλά οι υπάρχοντες πόροι θα πρέπει να διατεθούν με συντονισμένο και συνεκτικό τρόπο, έτσι ώστε να υποστηριχτεί η υλοποίηση όσων συμπεριλαμβάνονται στο πρόγραμμά σας. Πιστεύουμε ότι είναι καλό να τεθούν βραχυπρόθεσμοι και μακροπρόθεσμοι στόχοι που θα καταστήσουν δυνατή την υλοποίηση του προγράμματος. Χωρίς στόχους και αναγνώριση πηγών χρηματοδότησης, κάθε επιχειρηματικό πρόγραμμα θα αποδεικνύονταν αναποτελεσματικό. Ελπίζω, κ. Επίτροπε, ότι θα απαντήσετε σε αυτά τα ζητήματα όταν τα συνοψίσετε.
<P>
Πολλές φορές, παρακολούθησα συζητήσεις και μίλησα με εκπροσώπους της εν λόγω βιομηχανίας, τους κοινωνικούς εταίρους, που πιστεύω ότι γνωρίζουν τη δουλειά τους. Ελπίζω, κ. Επίτροπε, ότι θα εξακολουθήσετε να συνεργάζεστε πολύ στενά με τη συγκεκριμένη βιομηχανία, για να επιτευχθούν οι στόχοι της ανταγωνιστικότητας. Εξακολουθεί να είναι επιτακτική η ανάγκη να ενθαρυνθεί η πρόσβαση των εταιρειών της ΕΕ σε αγορές τρίτων χωρών και χαιρετίζουμε την υλοποίηση ενός προγράμματος συντονισμού και την υποβολή προτάσεων σε αυτόν τον τομέα.
<P>
Επιτρέψτε μου να καταλήξω λέγοντας τί δεν χρειάζεται η βιομηχανία. Δεν χρειάζεται ξεπερασμένο προστατευτισμό, πολιτική που εφαρμόσατε με την απόφασή σας για τις εισαγωγές ακατέργαστου βάμβακος. Θα είμαι η πρώτη που θα υποστηρίξω την επιβολή κοινοτικών δασμών και ποσοστώσεων αντιντάμπινγκ σε περιπτώσεις που κάτι τέτοιο είναι δικαιολογημένο. Αν όμως δεν είναι προς όφελος της βιομηχανίας, θα είμαι η πρώτη που θα υποστηρίξω εκείνους που εργάζονται στην τελική επεξεργασία κλωστοϋφαντουργικών προϊόντων, όχι μόνο στην περιοχή μου, αλλά σε όλη την ΕΕ. Ως εκ τούτου, θα σας συνιστούσα, κ. Επίτροπε, να μελετήσετε πριν πάτε για ύπνο αυτό το έγγραφο, με το το οποίο η βιομηχανία τελικής επεξεργασίας υφασμάτων υποστηρίζει την κατάργηση των προσωρινών δασμών που επιβάλατε το Μάρτιο. Ελπίζω ότι θα ακούσετε τους εκπροσώπους της βιομηχανίας. Ελπίζω ότι θα πάρετε μία απόφαση που θα σέβεται το κοινό συμφέρον της βιομηχανίας σε όλα τα επίπεδα, συμπεριλαμβανομένων εκείνων που εργάζονται στην τελική επεξεργασία κλωστοϋφαντουργικών προϊόντων, των παραγωγών ενδυμάτων και των κλωστοϋφαντουργών.

<SPEAKER ID=10 LANGUAGE="DE" NAME="Rόbig">
Αξιότιμε κύριε Πρόεδρε, αξιότιμοι συνάδελφοι, η παρούσα έκθεση για την ανταγωνιστικότητα της ευρωπαϊκής βιομηχανίας κλωστοϋφαντουργίας και ένδυσης χρησιμοποιεί σαφή γλώσσα. Ο εν λόγω τομέας έχει ήδη αντιμετωπίσει μεγάλες μεταβολές και προκλήσεις. Θα ασχοληθούμε και στο μέλλον εντατικά με την ανταγωνιστικότητα του βιομηχανικού αυτού κλάδου και τα μέτρα πολιτικής για την απασχόληση.
<P>
Στην Αυστρία, τα ημερομίσθια στον τομέα αυτό γενικά είναι τα πιο χαμηλά. Υπάρχει πολύ μεγάλη γυναικεία απασχόληση και η πίεση του ανταγωνισμού εντείνεται πάρα πολύ, έτσι ώστε πολλές επιχειρήσεις αναγκάζονται να εγκαταλείψουν τον αγώνα. Αυτή τη στιγμή, στην ευρωπαϊκή κλωστοϋφαντουργία απασχολούνται περίπου δύο εκατομμύρια άνθρωποι. Από το 1990 - αυτό το ακούσαμε ήδη σήμερα - έχουν χαθεί περίπου 600.000 θέσεις εργασίας. Για να αντιμετωπιστεί η εν λόγω κατάσταση, η Επιτροπή επεξεργάστηκε ένα σχέδιο δράσης. Η πρωτοβουλία αυτή είναι πολύ αξιέπαινη και ασφαλώς μπορεί να καταρτιστούν ακόμη πιο συγκεκριμένες προτάσεις, ώστε να υποστηριχθούν ιδίως οι ΜΜΕ και να ενισχυθεί κατ' αυτόν τον τρόπο το δυναμικό του ανταγωνισμού. Φυσικά, εδώ πρέπει να δοθεί ιδιαίτερη προσοχή στην προώθηση των καινοτομιών και των νέων τεχνολογιών. Σε τελευταία ανάλυση, άλλωστε, αυτά διαδραματίζουν βασικό ρόλο για την επιτυχία των επιχειρήσεων.
<P>
Μου φαίνεται ότι είναι ιδιαίτερα σημαντικό - όπως έχουν σκοπό να αποδείξουν και οι τροπολογίες μου - να αποφευχθούν οι στρεβλώσεις του ανταγωνισμού και να μην ζημιωθούν υπερβολικά οι επιχειρήσεις στην ενιαία αγορά. Η βιομηχανία κλωστοϋφαντουργίας και ένδυσης βρίσκεται σε μία δυναμική κατάσταση ανταγωνισμού. Αυτό ισχύει ιδιαίτερα για τις τρίτες χώρες, όπου συχνά υφίστανται πολύ άνισες συνθήκες.
<P>
Θέλω ακόμη να επιστήσω την προσοχή στις τροπολογίες της συναδέλφου κ. Ferrer, προκειμένου να μπορούμε να επεμβαίνουμε σε διεθνείς συμφωνίες αποτελεσματικά με όλα τα διαθέσιμα μέσα προστασίας εναντίον των αθεμίτων ενεργειών. Δεν θα πρέπει να γίνει διάκριση ως προς τις εξαγωγές προς αυτές τις αγορές.
<P>
Τελειώνοντας, θα ήθελα να πω ότι, φυσικά, τα μέτρα εκπαιδευτικής πολιτικής είναι ιδιαίτερα σημαντικά για την κλωστοϋφαντουργία, αφού τελικά αγοράζονται μόνο εκείνα τα προϊόντα που θέλει ο καταναλωτής. Αυτό είναι, άλλωστε, το ουσιαστικό στοιχείο της ανεργίας. Πρέπει οπωσδήποτε να καταφέρουμε στον εν λόγω τομέα της αγοράς να προσφέρονται προϊόντα που πραγματικά θα αγοράζει ο καταναλωτής.
<P>
Πιστεύω ότι ένα από τα πιο ουσιαστικά μέσα γι' αυτό είναι η εκπαιδευτική πολιτική. Δεν πρέπει να εκπαιδεύουμε τους ανθρώπους στις επιχειρήσεις μόνο σε θέματα που άπτονται του τεχνικού τομέα. Πρέπει να τους εκπαιδεύουμε στον εμπορικό τομέα. Πρέπει να προσπαθήσουμε να εισαγάγουμε στις εν λόγω επιχειρήσεις τις πιο νέες μεθόδους της επιχειρησιακής οικονομίας. Γι' αυτό θα πρέπει να καταβάλουμε μεγάλη προσπάθεια να μην ξεχνάμε την εκπαιδευτική στρατηγική στον συγκεκριμένο τομέα.

<SPEAKER ID=11 LANGUAGE="ES" NAME="Gasςliba i Bφhm">
Κύριε Πρόεδρε, η βιομηχανία κλωστοϋφαντουργίας διαδραματίζει καθοριστικό ρόλο στο σύνολο των βιομηχανικών δραστηριοτήτων της Ευρωπαϊκής Ένωσης, δεδομένου ότι είναι ένας τομέας με έντασης εργασίας. Σε μία εποχή κατά την οποία το σοβαρότερο κοινωνικό πρόβλημα της Ένωσης είναι η απασχόληση, δικαιολογείται το ότι τα ευρωπαϊκά θεσμικά όργανα τής αποδίδουν ιδιαίτερη προσοχή.
<P>
Παρακολούθησα προσεκτικά τις εργασίες, τόσο της επιτροπής μου, της Επιτροπής Οικονομικών Υποθέσεων, όσο και των άλλων επιτροπών των οποίων εκφράσθηκαν εδώ οι γνώμες, και θέλω να εκφράσω την υποστήριξη της Ομάδας των Φιλελευθέρων, τόσο στην έκθεση Ribeiro, όσο και στις προτάσεις της κ. Ferrer και του κ. Mendonηa.
<P>
Θα ήθελα να τονίσω ιδιαίτερα, όσον αφορά τις συγκεκριμένες προτάσεις, ότι εκείνο που προτείνεται είναι η αύξηση της ανταγωνιστικότητας της βιομηχανίας κλωστοϋφαντουργίας. Δεν πρόκειται για την προστασία της, διατηρώντας την με κάποιον αόριστο τρόπο απρόσβλητη από τον εξωτερικό ανταγωνισμό, αλλά για την εξασφάλιση ενός επιπέδου ανταγωνιστικότητας που να της επιτρέπει να κατέχει στέρεα θέση στο πλαίσιο του διεθνούς ανταγωνισμού. Για αυτό, παραπέμπω ιδιαίτερα στις παραγράφους 5 και 6 της έκθεσης Ribeiro. Στην παράγραφο 5, τονίζεται η πρόταση να ενθαρρυνθεί η καινοτομία και η χρήση των νέων τεχνολογιών, καθώς και η αλληλεπίδραση όλων των κλάδων της βιομηχανίας. Υπήρξε πριν από λίγο μία παρέμβαση, κατ' εμέ εσφαλμένη, στην οποία δεν ελήφθη υπόψη παρά μόνο μία πτυχή ενός υποτομέα της βιομηχανίας κλωστοϋφαντουργίας· και είναι σφάλμα να καταρτίζεται ένα ακριβές πρόγραμμα για τη βιομηχανία κλωστοϋφαντουργίας με βάση μόνο έναν συγκεκριμένο τομέα της - έγινε λόγος για τον τομέα των ετοίμων προϊόντων - και να μην εξεταστεί η βιομηχανία αυτή στο σύνολό της.
<P>
Τέλος, θέλω να υπογραμμίσω το πολύ σημαντικό σημείο που μνημονεύεται στη γνωμοδότηση Ferrer, δηλαδή την τήρηση των συμφωνιών και των κανόνων της Ευρωπαϊκής Ένωσης που ισχύουν στη βιομηχανία κλωστοϋφαντουργίας στις διεθνείς συναλλαγές, ώστε να μην υπάρχει αθέμιτος ανταγωνισμός που να πληρώνεται, άδικα, με την απώλεια θέσεων εργασίας, και όλα αυτά εξαιτίας της έλλειψης επαρκούς βάσης για την εξασφάλιση της απαραίτητης συνέχειας της βιομηχανίας κλωστοϋφαντουργίας σε ένα πλαίσιο διεθνούς ανταγωνιστικότητας.

<SPEAKER ID=12 LANGUAGE="FR" NAME="Donnay">
Κύριε Πρόεδρε, αγαπητοί συνάδελφοι, όλοι αναγνωρίζουμε την εξέχουσα θέση που κατέχει η βιομηχανία κλωστοϋφαντουργίας και ένδυσης στην Ευρωπαϊκή Ένωση· η σημασία της δεν αφορά μόνο την οικονομία και το εμπόριο, αλλά, και κυρίως, τις θέσεις εργασίας.
<P>
Οι ευρωπαϊκές επιχειρήσεις βρίσκονται αντιμέτωπες με έναν πολύ έντονο διεθνή ανταγωνισμό. Επηρεάζονται, κατά πρώτο λόγο, από την παγκοσμιοποίηση. Πρέπει, κυρίως, να αντιμετωπίσουν καταστάσεις κοινωνικού ντάμπινγκ, που είναι ιδιαίτερα επιζήμιες για αυτές. Ως εκτούτου, όπως υπογραμμίζει και ο συνάδελφος και εισηγητής κ. Ribeiro, και όπως φαίνεται να επιθυμεί και η Επιτροπή, αποτελεί πρωτεύον ζήτημα η εφαρμογή μίας πραγματικής κοινοτικής στρατηγικής με σκοπό την ενίσχυση της ανταγωνιστικότητας των ευρωπαϊκών επιχειρήσεων.
<P>
Στην εκλογική μου περιφέρεια στη Γαλλία, το Nord-Pas-de-Calais, ο τομέας της κλωστοϋφαντουργίας διαδραματίζει εδώ και πολύ καιρό έναν ιδιαίτερα σημαντικό ρόλο στην τοπική οικονομία. Οι δυσκολίες που αντιμετώπισε και εξακολουθεί να αντιμετωπίζει ο τομέας αυτός, επηρεάζουν σημαντικά, πολύ σημαντικά, μία ολόκληρη περιφερειακή πολιτική. Το ίδιο συμβαίνει και με όλες τις περιφέρειες των κρατών μελών, των οποίων η οικονομία βασίζεται κυρίως σε αυτή τη μορφή δραστηριότητας. Στους κόλπους της ίδιας της Ευρωπαϊκής Ένωσης, ανάμεσα σε κράτη μέλη, παρατηρήθηκαν εξαιρετικά επιζήμιες καταστάσεις ανταγωνισμού και συναγωνισμού. Χάρη στο ευρώ, δεν θα μπορέσουν να προκύψουν στο εξής παρόμοιες καταστάσεις.
<P>
Εξέφρασα την ικανοποίησή μου για την πρόθεση της Επιτροπής να καταρτίσει ένα κοινοτικό πρόγραμμα δράσης, με σκοπό την ενίσχυση της ανταγωνιστικότητας της ευρωπαϊκής βιομηχανίας κλωστοϋφαντουργίας και ένδυσης, όμως λαμβάνοντας γνώση της ανακοίνωσης της Επιτροπής, οφείλω να αναγνωρίσω, όπως έκανε και ο εισηγητής, ότι η ανακοίνωση αυτή μοιάζει μάλλον περισσότερο με μία απαρίθμηση καλών προθέσεων παρά με μία γνήσια βολονταριστική στρατηγική, όπως αναμένουν οι επιχειρήσεις. Ζητούν μία περισσότερο απτή στήριξη από την πλευρά της Ευρωπαϊκής Ένωσης και των κρατών μελών. Η προηγούμενη κυβέρνηση της Γαλλίας έθεσε σε εφαρμογή ένα πρόγραμμα στήριξης της βιομηχανίας κλωστοϋφαντουργίας. Το συγκεκριμένο αυτό πρόγραμμα είχε αρχίσει να αποφέρει θετικά αποτελέσματα. Δυστυχώς, η Επιτροπή το έκρινε παράνομο.
<P>
Για το λόγο αυτό, εκμεταλλεύομαι την εξέταση της παρούσας έκθεσης για να ζητήσω από την Επιτροπή να προχωρήσει περαιτέρω στις προτάσεις της, διότι πρόκειται για την υγιή εικόνα πολλών επιχειρήσεων, τη διατήρηση πολλών θέσεων εργασίας και τη επιβίωση διαφόρων περιφερειών της Ευρωπαϊκής Ένωσης.

<SPEAKER ID=13 NAME="Θεωνάς">
Κύριε Πρόεδρε, θα ήθελα πρώτα απ' όλα να συγχαρώ το συνάδελφο Ribeiro για την έκθεσή του. Νομίζω πως μας περιέγραψε ανάγλυφα την κρίση που αντιμετωπίζει ένας από τους πιο σημαντικούς βιομηχανικούς κλάδους της Ένωσης.
<P>
Στην περίοδο 1990-1996 χάθηκαν πάνω από 600 χιλιάδες θέσεις εργασίας και αναμένεται ότι τα επόμενα χρόνια θα χαθούν άλλες 800 χιλιάδες θέσεις. Ιδιαίτερα, πρέπει να τονισθούν οι συνέπειες στη γυναικεία απασχόληση, δεδομένου ότι πρόκειται για κλάδο εντάσεως εργασίας με κυρίαρχη την παρουσία γυναικών. Αλήθεια, πότε η Ευρωπαϊκή 'Ενωση θα βγάλει τα αναγκαία συμπεράσματα από την πολιτική της; Ο ανταγωνισμός πάει μια χαρά, αλλά η παραγωγική βάση και η απασχόληση καταστρέφονται. Η Ευρωπαϊκή 'Ενωση, με την πολιτική που ακολουθεί γενικότερα, αλλά και ειδικότερα με την εμπορική της πολιτική, υπονομεύει ουσιαστικά τον τομέα και ενισχύει τις τάσεις μετεγκατάστασης μονάδων ή τμημάτων της παραγωγής σε χώρες φθηνού εργατικού κόστους. Η Ευρωπαϊκή 'Ενωση έχει βαρύτατες ευθύνες γιατί δεν φρόντισε να εξασφαλίσει έστω και στοιχειωδώς την ευρωπαϊκή παραγωγή από τον αθέμιτο ανταγωνισμό των χωρών που ασκούν κοινωνικό ντάμπινγκ. Το σχέδιο δράσης που παρουσίασε η Επιτροπή θα αποδειχθεί ανίκανο να αναστρέψει τη σημερινή απαράδεκτη κατάσταση.
<P>
Τα συνολικά προβλήματα του κλάδου, κύριε Πρόεδρε, δεν μπορούν να λυθούν χωρίς μία γενικότερη αναθεώρηση της πολιτικής ανταγωνιστικότητας, αλλά και της βιομηχανικής και εμπορικής πολιτικής της Ευρωπαϊκής 'Ενωσης. Μόνο μία πολιτική που θα αντιμετώπιζε το θέμα της ανταγωνιστικότητας από τη σκοπιά τής στήριξης της παραγωγής και των επενδύσεων εκσυγχρονισμού των υφιστάμενων μονάδων παραγωγής, που θα προωθούσε την πλήρη και σταθερή απασχόληση, που θα προωθούσε μία διαφορετική πολιτική στην πρώτη ύλη που αποτελεί το βαμβάκι, που θα έπαιρνε μέτρα αντιμετώπισης του εμπορικού και κοινωνικού ντάμπινγκ, θα μπορούσε να οδηγήσει σε ανάπτυξη του κλάδου και αύξηση της απασχόλησης.

<SPEAKER ID=14 LANGUAGE="DE" NAME="Wolf">
Κύριε Πρόεδρε, εδώ δεν έχουμε να κάνουμε με μία ιβηρική υπόθεση ή με μία υπόθεση McCarthy, παρά με το ζήτημα ενός ενδεχόμενου προτύπου ευρωπαϊκής βιομηχανικής πολιτικής. Στην πραγματικότητα, το θέμα είναι ότι πρέπει εδώ να εκτελέσουμε καθήκοντα που μας έχουν ανατεθεί, αντί να ψάχνουμε έξω για αποδιοπομπαίους τράγους. Πρόκειται για το πώς μπορεί να αναπτυχθεί με καινοτομίες και υψηλή πνευματική συμμετοχή μία υψηλής ποιότητας παραγωγή, αντί να υπολογίζουμε κυρίως στο αντιντάμπιγκ προς τα έξω.
<P>
Η ανταγωνιστικότητα δεν είναι ουσιαστικά ζήτημα κόστους, αλλά ζήτημα αυτής της στρατηγικής ως προς την ποιότητα, και κατ' αυτήν θα θεωρούσαμε ότι πρέπει να δοθεί συμπληρωματικά έμφαση στην περιφερειακή διαφοροποίηση, στα σχέδια μετατροπής, στην κατάργηση της παιδικής εργασίας, της εργασίας κατ' οίκον, της λαθραίας εργασίας, που ακόμη είναι χαρακτηριστικές για ορισμένα μέρη του εν λόγω τομέα, και στην ανάπτυξη ειδικών δυνατοτήτων για τους πελάτες, προκειμένου αυτοί να βρίσκουν πραγματικά την ποιότητα που αναζητούν μέσω του οικολογικού σήματος, των αντιστοίχων δηλώσεων και των τηρουμένων οικολογικών προδιαγραφών.
<P>
Κύριε Rόbig, το να προσφέρει κανείς προϊόντα που να αγοράζονται πραγματικά από τον πελάτη, προϋποθέτει βεβαίως τη διατήρηση και της συνολικής αγοραστικής δύναμης. Σε μία κατάσταση όπου οι πραγματικοί μισθοί φθίνουν, αυτό δεν λειτουργεί.
<P>
Όμως, πρέπει να τεθεί μία ακόμη ερώτηση στον Επίτροπο, και συγκεκριμένα γιατί παρόμοια πρότυπα αναπτύσσονται μόνο στην περίπτωση που ο τομέας αντιμετωπίζει μεγάλες δυσκολίες, και δεν αποτελούν πραγματικά μία βάση για την ευρωπαϊκή βιομηχανική πολιτική στο σύνολό της.

<SPEAKER ID=15 LANGUAGE="FR" NAME="Sainjon">
Κύριε Πρόεδρε, θα ήθελα πρώτα απ' όλα να συγχαρώ τον κ. Ribeiro για την εξαιρετική έκθεσή του. Ο τομέας αυτός έχει υποστεί τόσα πλήγματα, που θα κουραζόμασταν εν τέλει με την απαρίθμηση των καταστροφικών αυτών αριθμών, οι οποίοι αντικατοπτρίζουν τις εκατοντάδες χιλιάδες θέσεις εργασίας που καταργήθηκαν τα τελευταία χρόνια, καθώς και την αναστάτωση ολόκληρων περιοχών. Αναφέρομαι σε όλες αυτές τις οικογένειες που επλήγησαν και κυρίως στις γυναίκες εκείνες που υπέστησαν πρώτες το σοκ και βρέθηκαν, τις περισσότερες φορές, σε γραφεία ευρέσεως εργασίας που δεν τους προσέφεραν καμία ελπίδα.
<P>
Καμία ελπίδα: με τις δύο αυτές λέξεις συνοψίζεται επίσης η ανακοίνωση της Επιτροπής. Αυτός ο κατάλογος καλών προθέσεων δεν στερείται ενδιαφέροντος, όσον αφορά ορισμένες προτάσεις, όμως στερείται πολύ απλά φιλοδοξίας. Εδώ και χρόνια - και το σφάλμα αυτό βαρύνει επίσης τις εκάστοτε κυβερνήσεις - η Ένωση εφαρμόζει μία αμυντική στρατηγική: τη στρατηγική της απόγνωσης.
<P>
Για να σημειώσουμε πρόοδο στον τομέα της κλωστοϋφαντουργίας, πρέπει πρώτα να διδαχθούμε από τις άναρχες μετεγκαταστάσεις που συντελούνται στον τομέα αυτό, και από τις οικονομικές και κοινωνικές συνέπειές τους, τόσο στη Ευρώπη, όσο και σε ορισμένες τρίτες χώρες. Επίσης, σήμερα, πρέπει να αγωνιστούμε περισσότερο για την καινοτομία, την ποιότητα και την κατάρτιση. Επιπλέον, για να γίνει αυτό χρειάζονται κατάλληλα μέσα, που να ξεκινούν, για παράδειγμα, από ένα ενισχυμένο πρόγραμμα ADAPT, ή μία επιθετική στρατηγική που θα μας επέτρεπε, όχι μόνο να ενισχύσουμε τις διάφορες ανασυγκροτήσεις, αλλά και να κερδίσουμε επιπλέον μερίδια της αγοράς και να δημιουργήσουμε νέες θέσεις εργασίας.
<P>
Οι κλωστοϋφαντουργικές επιχειρήσεις που εδώ και μερικά χρόνια είχαν μετεγκατασταθεί στην Ασία, σήμερα επιστρέφουν στην Ευρώπη, διότι μηχανές μεγάλης αποδοτικότητας τούς επιτρέπουν να είναι περισσότερο ανταγωνιστικές. Οι μηχανές αυτές απαιτούν φυσικά ανώτερο επίπεδο κατάρτισης και αυτό αποτελεί ένα από τα μέγιστα προβλήματα που πρέπει να αντιμετωπιστούν. Δεν είμαι αφελής. Γνωρίζω καλά ότι, κάποιοι εργαζόμενοι που έχουν απολυθεί δεν θα βρουν απαραίτητα μία θέση στον τομέα της κλωστοϋφαντουργίας, ή επίσης δεν θα μπορούν σε κάποια ορισμένη ηλικία να αποκτήσουν υψηλή εξειδίκευση και να εξοικειωθούν με τις τεχνολογίες της πληροφορίας. Δεν πρέπει σε καμία περίπτωση να τους θέσουμε στο περιθώριο. Θεωρώ ότι, πρέπει απαραιτήτως, με τη βοήθεια του Ευρωπαϊκού Κοινωνικού Ταμείου, να τους προσανατολίσουμε προς τον τομέα των υπηρεσιών, ο οποίος βρίσκεται σε μεγάλη άνθιση. Όλα αυτά ξεκινούν από έναν νέο, γενικότερο τρόπο προσέγγισης του προβλήματος της ανεργίας στην Ευρώπη, έτσι ώστε μετά την οποιαδήποτε απόλυση, να δημιουργείται αυτόματα μία αμοιβόμενη θέση κατάρτισης, η οποία δεν θα καταλήγει σε μία "λιμνάζουσα» πρακτική άσκηση, αλλά σε μία πραγματική δραστηριότητα.
<P>
Τέλος, κύριε Πρόεδρε, θα ήθελα να πω δυο λόγια σχετικά με τους κώδικες καλής συμπεριφοράς που τίθενται σε ισχύ κατόπιν πρωτοβουλίας των ευρωπαϊκών συνδικάτων για τις ευρωπαϊκές επιχειρήσεις κλωστοϋφαντουργίας, που επενδύουν εκτός Ευρωπαϊκής Ένωσης. Θεωρώ την κίνησή τους πολύ ενδιαφέρουσα, όμως, οι ιθύνοντες των επιχειρήσεων αυτών, όχι μόνο στον τομέα της κλωστοϋφαντουργίας εξάλλου, έρχονται σε μας για να ζητήσουν τη εφαρμογή ενός τέτοιου κώδικα, όπως έκανε η αμερικανική κυβέρνηση.
<P>
Το Ευρωπαϊκό Κοινοβούλιο ζήτησε επανειλημμένα από την Επιτροπή να αναλάβει τις ευθύνες της όσον αφορά το θέμα αυτό. Δεν λάβαμε καμία συγκεκριμένη απάντηση εκ μέρους της, αν εξαιρέσουμε κάτι μακροσκελείς λόγους υπέρ των κανόνων καλής συμπεριφοράς. Νομίζω ότι αρκετά κράτησε αυτό. Το Κοινοβούλιο οφείλει αυτή τη φορά να προσδιορίσει ξεκάθαρα τις υπηρεσίες και τις γενικές διευθύνσεις της Επιτροπής που θα μπορούσαν να επιληφθούν του προβλήματος και να ασκήσουν μεγαλύτερη πίεση στον κ. Santer, έτσι ώστε το θέμα αυτό να βρει μία λύση.
<P>
(Χειροκροτήματα)

<SPEAKER ID=16 LANGUAGE="EN" NAME="Nicholson">
Κύριε Πρόεδρε, θα ήθελα, κατ' αρχάς, να συγχαρώ τον εισηγητή. Συμμερίζομαι την ανησυχία του που απορρέρει από το ότι η κατάρτιση ενός συγκεκριμένου προγράμματος δράσης, είναι απαραίτητη για την ευρωπαϊκή βιομηχανία κλωστοϋφαντουργίας. Το γεγονός ότι απωλέσθησαν περισσότερες από 600.000 θέσεις εργασίας στον τομέα αυτό, τα πρώτα 7 χρόνια της δεκαετίας που διανύουμε, δεν προοιωνίζεται αίσιο μέλλον για την πορεία της βιομηχανίας τον επόμενο αιώνα.
<P>
Μπορεί να υποστηριχτεί ότι η κλωστοϋφαντουργία, πιθανόν περισσότερο από κάθε άλλο μεμονωμένο τομέα της μεταποιητικής βιομηχανίας, αποτελεί τον παραδοσιακό τομέα της βιομηχανίας μας. Στη δική μου εκλογική περιφέρεια, η βιομηχανία κλωστοϋφαντουργίας αποτέλεσε τα θεμέλια της βιομηχανικής ανάπτυξης.
<P>
Συμμερίζομαι την ανησυχία του εισηγητή ότι με την ανακοίνωση της Επιτροπής δεν υποβλήθηκε συγκεκριμένο πρόγραμμα δράσης. Είναι σαφές, ότι η βιομηχανία χρειάζεται ένα τέτοιο πρόγραμμα: χρειάζεται να ληφθούν πιο συγκεκριμένα μέτρα που θα ενισχύσουν και θα υποστηρίξουν την καινοτομία, το σχεδιασμό, τη διαφοροποίηση προϊόντων και διαδικασιών, μέσω της έρευνας και ανάπτυξης εξυπνότερων λειτουργικών μεθόδων.
<P>
Θα υποστήριζα, επίσης, ότι θα πρέπει να διατεθούν κονδύλια για να ενισχυθεί η κατάρτιση ευφάνταστων και καινοτόμων προγραμμάτων. Προκειμένου να γίνει πιο ανταγωνιστική η βιομηχανία κλωστοϋφαντουργίας, θα πρέπει να διατεθεί χρηματοδότηση και μάλιστα με τρόπο που να είναι προσιτός και εύκολος ως προς τη διαχείρισή του. Για την πλήρη ενσωμάτωση πειραματικών προγραμμάτων στη βιομηχανία, απαιτείται επίσης έντονη υποστήριξη. Όσο περισσότερο συνεργάζονται όλοι εκείνοι που ασχολούνται με την ευρωπαϊκή βιομηχανία κλωστοϋφαντουργίας, τόσο περισσότερες είναι οι ευκαιρίες να καταστεί ανταγωνιστική αυτή η βιομηχανία σε κάθε κράτος μέλος χωριστά.
<P>
Υποστηρίζω απόλυτα τις εκκλήσεις να υποστηριχθούν πρωτοβουλίες σχετικά με την "αλυσίδα παραγωγής» που, μεταξύ άλλων, θα ενθάρρυνε τους μεγάλους εμπόρους λιανικής πώλησης να αναπτύξουν δεσμούς με τους προμηθευτές της Ευρωπαϊκής Ένωσης, προκειμένου να διευκολυνθεί η ταχεία ανταπόκριση και μαζική προσαρμογή αγαθών στον καταναλωτή. Στο πλαίσιο του ίδιου λογικού προτύπου συνεργασίας, η ενίσχυση για μία υπηρεσία "πληροφόρησης » της ευρωπαϊκής βιομηχανίας κλωστοϋφαντουργίας, θα καταστούσε δυνατή την ανάπτυξη μεγαλύτερης συνεργασίας μεταξύ επιχειρήσεων της Ευρωπαϊκής Ένωσης που έχουν τις ίδιες απόψεις, αλλά μπορεί να μη διαθέτουν πάντα τα μέσα για την εδραίωση μίας τέτοιας συνεργασίας.
<P>
Παρατήρησα ότι, ο εισηγητής αναφέρθηκε στο θέμα των μέτρων αντιντάμπινγκ. Οι βουλευτές του Ηνωμένου Βασιλείου ανησυχούσαν ιδιαίτερα για τις συνέπειες που θα είχε η λήψη προσωρινών μέτρων σχετικά με τα αλεύκαστα ακατέργαστα βαμβακερά υφάσματα για την εθνική βιομηχανία. Από αυτό φαίνεται ο βαθμός στον οποίο είναι απαραίτητο να αποτελεί η βιομηχανία τον κύριο υποψήφιο για μέτρα αντιντάμπινγκ.
<P>
Τέλος, επιθυμώ να πω στον Επίτροπο ότι δεν πρόκειται για παρακμάζουσα βιομηχανία: αντιθέτως είναι μία βιομηχανία με μέλλον, αλλά χρειάζεται την υποστήριξη της Επιτροπής της Ευρωπαϊκής Ένωσης για να εξασφαλιστεί ότι θα ολοκληρώσει τη μελλοντική της πορεία πλήρως.

<SPEAKER ID=17 LANGUAGE="DE" NAME="Lukas">
Κύριε Πρόεδρε, η παρούσα έκθεση του κ. Ribeiro διαφωτίζει με μεγάλη σαφήνεια τα δεδομένα, τα προβλήματα και τις αναγκαιότητες αυτού του κλάδου που είναι τόσο σημαντικός για την Ευρώπη, τις ΜΜΕ της και την ευρωπαϊκή πολιτική απασχόλησης. Δεδομένης της τεράστιας διεθνούς πίεσης που ασκεί ο ανταγωνισμός, θεωρώ ότι έχει προτεραιότητα να διαμορφώσει ο κλάδος με περισσότερο ευρωπαϊκό χαρακτήρα τις εθνικές "αλυσίδες παραγωγής» του και να τις δικτυώσει περισσότερο σε διασυνοριακές αλυσίδες παραγωγής στον ολοκληρωμένο οικονομικό χώρο.
<P>
Η αλληλεπίδραση μεταξύ όλων των μελών της αλυσίδας παραγωγής της κλωστοϋφαντουργίας, από το ειδικό μηχάνημα μέχρι την ένδυση και το λιανικό εμπόριο, πρέπει να ενισχυθεί. Το γεγονός ότι υπάρχουν διάφορα είδη υποτομέων στην κλωστοϋφαντουργία και ότι διαπιστώνεται έντονος κατακερματισμός, δεν πρέπει να αποτελέσει εμπόδιο για τη θεώρηση και αντιμετώπιση του κλάδου ως ετερογενούς συνόλου από πλευράς οικονομικής και κοινωνικής πολιτικής.
<P>
Το αίτημα προς την Επιτροπή να υποβάλει ένα νέο πρόγραμμα δράσης που θα προσανατολίζεται από πλευράς περιεχομένου ιδιαίτερα προς την προώθηση της καινοτομίας και τη χρήση νέων τεχνολογιών πρέπει, συνεπώς, να υποστηριχθεί πλήρως. Οι ΜΜΕ πρέπει επίσης να τύχουν ιδιαίτερης προσοχής - τόσο ως παραγωγοί τελικών προϊόντων όσο και ως διανομείς - δεδομένου του σημαντικού τους ρόλου στη διασφάλιση της σταθερότητας των θέσεων εργασίας.

<SPEAKER ID=18 LANGUAGE="PT" NAME="Torres Marques">
Κύριε Πρόεδρε, θα ήθελα καταρχάς να συγχαρώ την Επιτροπή για την κατάθεση αυτού του προγράμματος δράσης για την ανταγωνιστικότητα της βιομηχανίας κλωστοϋφαντουργίας και ένδυσης, απευθύνοντας, παράλληλα, τα συγχαρητήριά μου στο συνάδελφο Sιrgio Ribeiro για την έκθεσή του, καθώς επίσης και στους συντάκτες των γνωμοδοτήσεων.
<P>
Κύριε Πρόεδρε, κυρίες και κύριοι βουλευτές, ασχολούμαστε σήμερα με μία από τις κυριότερες βιομηχανικές δραστηριότητες της Ευρωπαϊκής Ένωσης, η οποία από μόνη της αντιπροσωπεύει έναν κύκλο εργασιών που ανέρχεται στα 200 δισεκατομμύρια Ecu, αλλά όπου το εμπορικό ισοζύγιο της Ευρωπαϊκής Ένωσης με τον υπόλοιπο κόσμο είναι αρνητικό.
<P>
Εκατόν είκοσι χιλιάδες επιχειρήσεις, που είναι σχεδόν όλες ΜΜΕ, εμπλέκονται ποικιλοτρόπως στον τομέα της κλωστοϋφαντουργίας και ειδών ένδυσης, ενώ το μεγαλύτερο μέρος των 2 εκατομμυρίων και πλέον θέσεων εργασίας του τομέα κατέχονται από γυναίκες. Η κατάσταση της απασχόλησης στο συγκεκριμένο τομέα είναι αυτή που περισσότερο συνέβαλε στη διαμόρφωση των σημερινών επιπέδων ανεργίας στην Ευρώπη: από το 1990 έως το 1996 προστέθηκαν άλλοι 600.000 άνεργοι, από τους οποίους οι 100.000 μόνο το έτος 1996, ενώ η ανεργία προβλέπεται ότι θα επιδεινωθεί τα επόμενα χρόνια, με την απώλεια άλλων 800.000 θέσεων εργασίας, εάν δεν γίνει τίποτα για την αποτροπή αυτού του ενδεχομένου.
<P>
Εφόσον, όπως γνωρίζουμε, η απασχόληση είναι η υπόθεση που διακυβεύεται σήμερα με καθοριστικό τρόπο στην Ευρωπαϊκή Ένωση, και λαμβάνοντας υπόψη το ότι οι γυναίκες είναι αυτές που τροφοδοτούν σήμερα περισσότερο τις τάξεις των ανέργων, προβάλλει λοιπόν ως επιτακτική ανάγκη η λήψη άμεσων και ριζικών μέτρων σε αυτό τον τομέα, για τον πρόσθετο λόγο ότι αυτός ενδιαφέρει τις λιγότερο ανεπτυγμένες χώρες της Ευρωπαϊκής Ένωσης και τις περιφέρειες σε βιομηχανική παρακμή, όπως επίσης και τις περιφέρειες που εξαρτώνται σε μεγάλο βαθμό από αυτή τη δραστηριότητα. Στην Πορτογαλία, για παράδειγμα, άνω του 30 % του βιομηχανικού προϊόντος προέρχεται από τον συγκεκριμένο τομέα.
<P>
Ο τομέας κλωστοϋφαντουργίας ποιότητας έχει μέλλον στην Ευρώπη, και η αναγκαιότητα διατήρησης της απασχόλησης και αντιστροφής του υπάρχοντος εμπορικού ελλείμματος υποχρεώνουν την Ευρωπαϊκή Ένωση να ποντάρει πολλά σε αυτό τον τομέα, ειδικότερα με τις εξής ενέργειες:
<P>
δεόντως ελεγχόμενη εφαρμογή μέτρων κατά του ντάμπινγκ και κοινωνικών ρητρών σε ό, τι αφορά κάποιες τρίτες χώρες, προβάλλοντας π.χ. την απαίτηση για ένα "κοινωνικό σήμα»·-ενεργό υποστήριξη των ΜΜΕ, ιδίως στο πλαίσιο των εθνικών προγραμμάτων δράσης για την απασχόληση·-προώθηση περαιτέρω δράσεων επαγγελματικής κατάρτισης με παράλληλη προσαρμογή τους στις οικογενειακές ανάγκες των γυναικών, από τη στιγμή που αυτές αποτελούν τη μεγάλη πλειοψηφία των εργαζόμενων στον τομέα·-αύξηση των πιστώσεων που προορίζονται για την προώθηση των κοινοτικών εξαγωγών προϊόντων κλωστοϋφαντουργίας και ειδών ένδυσης, ιδίως με την ενίσχυση του κονδυλίου Β7-852 του προϋπολογισμού, ζήτημα στο οποίο το Ευρωπαϊκό Κοινοβούλιο οφείλει να επιδείξει ιδιαίτερη συνέπεια μεταξύ αυτού που προτείνουμε να γίνει και αυτού που προτιθέμεθα να χρηματοδοτήσουμε·-ανάπτυξη νέων προϊόντων μέσω του Πέμπτου Προγράμματος-Πλαισίου για την έρευνα και την ανάπτυξη·-βελτίωση της λειτουργίας της εσωτερικής αγοράς και ανάπτυξη της συνεργασίας ανάμεσα σε επιχειρήσεις στην Ευρωπαϊκή Ένωση.Ιδού μία δέσμη μέτρων που η Επιτροπή θα πρέπει να συμπληρώσει και να εμβαθύνει, και τα οποία θα πρέπει να προωθηθούν καταλλήλως στο πλαίσιο του παρόντος προγράμματος δράσης για την ανταγωνιστικότητα της βιομηχανίας κλωστοϋφαντουργίας και ένδυσης, το οποίο μας υποβάλλεται σήμερα. Πρόκειται για έναν τομέα θεμελιώδους σημασίας για την απασχόληση και το εγχώριο προϊόν της Ευρωπαϊκής Ένωσης. Ας επιδείξουμε συνέπεια, παρέχοντας στο πρόγραμμα την ανεπιφύλακτη υποστήριξή μας.

<SPEAKER ID=19 LANGUAGE="SV" NAME="Carlsson">
Κύριε Πρόεδρε, εξετάζουμε τώρα την ανταγωνιστικότητα της ευρωπαϊκής βιομηχανίας κλωστοϋφαντουργίας και ένδυσης. Χαιρετίζω το πρόγραμμα δράσης της Επιτροπής σε αυτό τον τομέα, διότι θεωρώ ότι είναι ένας πολύ σημαντικός κλάδος για την Ευρώπη. Είναι σημαντικό να μιλήσουμε γι' αυτό, κυρίως στο πλαίσιο της συνεχιζόμενης ελευθέρωσης στους κόλπους του ΠΟΕ.
<P>
Από τη δεκαετία του 1970, πολλά κράτη μέλη άνοιξαν τις αγορές τους στις εισαγωγές προϊόντων κλωστοϋφαντουργίας και κατήργησαν τις παλαιές μορφές ενίσχυσης. Μία τεράστια μεταμόρφωση συνετελέσθη σε αυτούς τους κλάδους και τις περιοχές, και τούτο έγινε διότι η διατήρηση της προηγούμενης κατάστασης δεν θα ευνοούσε ούτε την αύξηση της αποδοτικότητας και την αναπτυξιακή ορμή, ούτε το ελεύθερο εμπόριο με νέες ανταγωνιστικές χώρες. Οι εισαγωγές, κυρίως από τις νοτιοευρωπαϊκές χώρες, οι οποίες απαίτησαν τότε την εφαρμογή του ελεύθερου εμπόριου και πρόσβαση στην αγορά, ήταν αυτό που με συγκλονιστικό τρόπο άλλαξε τις προϋποθέσεις, μεταξύ άλλων για την σουηδική λεγόμενη περιοχή knallebygden (ονομασία της περιοχής Vδstergφtland).
<P>
Τώρα έχουν περάσει μερικές δεκαετίες. Σήμερα διαθέτουμε παραγωγή υψηλής ποιότητας, αλλά όχι με τον ίδιο αριθμό εργαζομένων. Ένα μεγάλο μέρος της παραγωγής έχει μετεγκατασταθεί στο εξωτερικό, μεταξύ άλλων στην Εσθονία. Ωστόσο, οι επιχειρήσεις, στις οποίες αναφέρομαι τώρα στη σουηδική knallebygden, δεν ωφελούνται ούτε από στρεβλωτικά προγράμματα οικονομικής βοήθειας εντός της ΕΕ, ούτε από κλωστοϋφαντουργικές ποσοστώσεις.
<P>
Όταν ακούω κάποιους συναδέλφους να απαιτούν, με διάφορες εκφράσεις, μεγαλύτερη προστασία για τις εισαγωγές προϊόντων κλωστοϋφαντουργίας, τότε αυτό δεν προβάλλεται καθόλου στο πνεύμα του ελεύθερου εμπορίου ή της αλληλεγγύης της ΕΕ. Οι νέες δημοκρατικές χώρες της Ανατολικής και Κεντρικής Ευρώπης, καθώς και οι αναπτυσσόμενες χώρες σε άλλα μέρη του κόσμου, πρέπει να αποκτήσουν πρόσβαση. Πρέπει να μπορούν να ανταγωνίζονται με τις δικές τους προϋποθέσεις· συχνά, οι μισθοί εκεί είναι χαμηλότεροι από τους μισθούς που απαιτούμε στην ΕΕ.
<P>
Συμμερίζομαι απόλυτα το γεγονός ότι χρειαζόμαστε μία περίοδο ανασυγκρότησης. Υποστηρίζω το πρόγραμμα δράσης και τις κοινές προσπάθειες για να καλυφθεί αυτή η περίοδος, όμως δεν πρέπει να υπάρχει ουδεμία αμφιβολία για τον προσανατολισμό, δηλαδή ελεύθερο εμπόριο και ανταγωνισμός επί ίσοις όροις. Το υποστηρίζω γιατί πιστεύω ότι αυτός ο κλάδος, η βιομηχανία κλωστοϋφαντουργίας στην Ευρώπη, έχει πολύ καλές προϋποθέσεις. Επίσης, δεν πιστεύω ότι υπάρχει κάποιου είδους αυτοσκοπός στο να προσπαθούμε να διατηρήσουμε πολλές από τις κακές θέσεις εργασίας, που όντως υπάρχουν σήμερα σε αυτόν τον τομέα, αλλά έχω πίστη στην εν λόγω βιομηχανία και γνωρίζω ότι, πραγματικά, ηγείται παγκοσμίως σε πολλά τμήματα και είναι εξαιρετικά ανταγωνιστική. Για να καταφέρουμε, ωστόσο, να περιλαμβάνεται ολόκληρος ο τομέας σε αυτό, απαιτείται αυξημένη ικανότητα ανασυγκρότησης, εξειδίκευση και υψηλότερου επιπέδου γνώσεις ώστε να μπορέσουμε να γίνουμε ανταγωνιστικοί σε μία παγκοσμιοποιημένη οικονομία.

<SPEAKER ID=20 LANGUAGE="NL" NAME="Kestelijn-Sierens">
Κύριε Πρόεδρε, κύριε Επίτροπε, κύριοι συνάδελφοι, συγκαταλέγομαι σε εκείνους που θεωρούν ότι η ανακοίνωση της Επιτροπής δεν μπορεί να αποκαλείται πρόγραμμα δράσης. Από την άλλη πλευρά, θεωρώ επίσης ότι ο κλάδος δεν πρέπει να προσδοκά πολλά από την Ευρώπη· ο ίδιος και τα κράτη μέλη θα πρέπει να προχωρήσουν στις απαραίτητες αναπροσαρμογές.
<P>
Συνάδελφοι, τί πρέπει να γίνει για να διασφαλισθεί η ανταγωνιστικότητα του κλάδου σε μία παγκόσμια οικονομία; Η Ευρώπη πρέπει να διασφαλίσει ότι οι κανόνες του Γύρου της Ουρουγουάης θα τηρηθούν απολύτως. Οι δασμολογικοί φραγμοί που παρεμποδίζουν τις ελεύθερες εξαγωγές και οι πανούργες μεθοδεύσεις για να κρατηθούν έξω από την πόρτα οι εισαγωγές από τρίτες χώρες, αποτελούν κακές πράξεις. Διαπιστώνουμε ότι οι Ευρωπαίοι βιομήχανοι κλωστοϋφαντουργίας αποφεύγουν μόνοι τους τον ανταγωνισμό με τα φτηνά προϊόντα εισαγωγής. Τα δικά τους πλεονεκτήματα βρίσκονται στο πεδίο της ποιότητας, σε νέες εφαρμογές και νέες τεχνολογίες. Εδώ το πέμπτο ευρωπαϊκό πρόγραμμα-πλαίσιο για έρευνα και ανάπτυξη μπορεί να βοηθήσει πολλές ΜΜΕ που προτίθενται να προχωρήσουν σε καινοτομίες.
<P>
Δεν επιτρέπεται οι εθνικές κυβερνήσεις να αποφεύγουν τις ευθύνες τους. Σε κάθε συνεδρίαση του Συμβουλίου υπόσχονται καλύτερη εκπαίδευση και μείωση του κόστους εργασίας, το οποίο είναι άλλωστε μερικώς υπεύθυνο για τη μαύρη εργασία στον κλάδο. Είναι καιρός πια να υλοποιήσουν τις υποσχέσεις τους.

<SPEAKER ID=21 LANGUAGE="FR" NAME="Αinardi">
Κύριε Πρόεδρε, στην ανακοίνωσή της, η Επιτροπή παραδέχεται ότι ο τομέας της κλωστοϋφαντουργίας υπέστη τα τελευταία χρόνια μία σημαντική συρρίκνωση όσον αφορά τις θέσεις εργασίας. Γνωρίζουμε ότι η κρίση στον τομέα της κλωστοϋφαντουργίας οφείλεται κυρίως στις μετεγκαταστάσεις, στην αύξηση των εισαγωγών, στη μείωση της κατανάλωσης εξαιτίας της ανεργίας και στην εξασθένηση των εισοδημάτων, επίσης όμως και σε σημαντικές καθυστερήσεις στον τομέα της κατάρτισης, της έρευνας και του εκσυγχρονισμού του εξοπλισμού.
<P>
Παρ' όλα αυτά, η βιομηχανία κλωστοϋφαντουργίας αποτελεί ακόμα ένα τομέα με μέλλον στην Ευρώπη, όπως δείχνει η έκθεση Ribeiro, η οποία δεν αρκείται στο να ασκεί κριτική στο διάβημα της Επιτροπής, αλλά προωθεί προτάσεις για να σταματήσει η ακατάσχετη απώλεια θέσεων εργασίας και για να συμβάλει στην αύξηση του τομέα της κλωστοϋφαντουργίας.
<P>
Η Επιτροπή, με την ανακοίνωσή της, προχωρά σε μία ενέργεια που αποβλέπει στη βελτίωση της ανταγωνιστικότητας των επιχειρήσεων, γεγονός που αυτό καθαυτό δεν είναι αρνητικό, κατά βάση όμως μέσω της συμπίεσης του κόστους εργασίας και της προώθησης της ευελιξίας, ενώ η προσέγγιση αυτή έχει ήδη αποδειχθεί μη αποτελεσματική. Ούτε η περικοπή των μισθών, ούτε η μείωση του κόστους εργασίας δεν εμπόδισαν τη συνέχιση της κατάργησης θέσεων εργασίας και την επιδείνωση του εμπορικού ελλείμματος. Επίσης, αμβλύνοντας τις στρεβλώσεις του ανταγωνισμού και καταπολεμώντας το κοινωνικό ντάμπινγκ, πρέπει να λάβουμε σπουδαία μέτρα για να ευνοήσουμε τη μείωση του χρόνου εργασίας, να αναπτύξουμε την έρευνα, να βελτιώσουμε την κατάρτιση και να εκσυγχρονίσουμε τον εξοπλισμό με την εισαγωγή νέων τεχνολογιών. Πρέπει εξάλλου να ενισχύσουμε την αγοραστική δύναμη με σκοπό να αυξήσουμε την κατανάλωση στον τομέα της κλωστοϋφαντουργίας και της ένδυσης. Αν δεν αλλοιωθεί ή δεν εξασθενήσει με την έγκριση τροπολογιών, η έκθεση Ribeiro, που περιλαμβάνει ουσιαστικά αυτές τις προτάσεις, πρέπει να λάβει την υποστήριξή μας.

<SPEAKER ID=22 LANGUAGE="FR" NAME="Caudron">
Κύριε Πρόεδρε, κύριε Επίτροπε Bangemann, αγαπητοί συνάδελφοι, ανάμεσα σε όλες τις εκθέσεις τις οποίες κατά καιρούς συζητούμε και ψηφίζουμε στο Ευρωπαϊκό Κοινοβούλιο, υπάρχουν κάποιες που μας αφορούν και που με αφορούν προσωπικά περισσότερο από τις άλλες. Πρόκειται για τις εκθέσεις που αφορούν τις βιομηχανικές πολιτικές, τις πολιτικές αυτές που διατηρούν και πρέπει να δημιουργούν πόρους πλουτισμού, δραστηριότητες και θέσεις εργασίας. Ολόκληρες περιοχές εξαρτώνται από αυτές. Αποτελούν τη βάση και την απαραίτητη προϋπόθεση για όλα τα υπόλοιπα, συμπεριλαμβανομένων του υψηλού ηθικού της κοινής γνώμης και των εργαζομένων, της ελπίδας στο μέλλον και της υποστήριξης της ίδιας της ευρωπαϊκής ιδέας. Το έλεγα ήδη, εδώ ακριβώς, πριν από ένα μήνα, όταν παρουσίασα την έκθεσή μου σχετικά με την ανταγωνιστικότητα της ευρωπαϊκής βιομηχανίας και τη μελλοντική της εξέλιξη.
<P>
Η εξαίρετη έκθεση του συναδέλφου κ. Sergio Ribeiro εγγράφεται σε αυτή τη λογική. Ακολουθεί την ίδια κατεύθυνση και συμβάλλει στη δημιουργία ενός μελλοντικού πλαισίου για τη βιομηχανία κλωστοϋφαντουργίας. Εκλεγμένος και ο ίδιος σε μία σημαντική και παλαιά κλωστοϋφαντουργική περιφέρεια, θα ήθελα να συγχαρώ το συνάδελφο για την έκθεσή του και να του πω ότι υποστηρίζω το γενικό πνεύμα του κειμένου του. Πράγματι, είναι θεμιτό να δρομολογηθεί ένα πρόγραμμα δράσης που να δίνει τη δυνατότητα στον τομέα αυτό να αγωνιστεί ισάξια έναντι του ανταγωνισμού τρίτων χωρών. Όσον αφορά το θέμα αυτό, θεωρώ ότι η Ευρωπαϊκή Ένωση πρέπει να διαδραματίσει έναν κινητήριο ρόλο στην καταπολέμηση του ντάμπινγκ μέσω κοινωνικών και περιβαλλοντικών ρητρών, και, εάν το κρίνει αναγκαίο, μέσω της επιβολής χρηματοοικονομικών περιορισμών για τα εισαγόμενα προϊόντα.
<P>
Ναι, αγαπητοί συνάδελφοι, πρέπει να επαναδιατυπώσουμε τον ειδικό χαρακτήρα της βιομηχανίας κλωστοϋφαντουργίας, η οποία απασχολεί ένα πολυάριθμο εργατικό δυναμικό, συχνά όχι αρκετά υψηλής κατάρτισης και με τη συμμετοχή αρκετών γυναικών. Πολλές εκθέσεις του Ευρωπαϊκού Κοινοβουλίου τονίζουν την κατάρτιση. Πρέπει τώρα να διαθέσουμε τα μέσα για κάτι τέτοιο. Περιμένω εκ μέρους της Επιτροπής σταθερές και συγκεκριμένες δεσμεύσεις.
<P>
Ναι, αγαπητοί συνάδελφοι, είναι φυσικό να αναρωτιόμαστε για τον αντίκτυπο της ασιατικής κρίσης, για την αύξηση του εμπορικού ελλείμματος στις περιοχές εκείνες, και επομένως για τις απορρέουσες συνέπειές τους στις ευρωπαϊκές βιομηχανίες κλωστοϋφαντουργίας. Περιμένω στο σημείο αυτό περισσότερη διαφάνεια.
<P>
Ναι, εν τέλει, αγαπητοί συνάδελφοι, είναι απαραίτητο να υποστηρίξουμε όλες τις πρωτοβουλίες που ευνοούν την απασχόληση, και αυτό χωρίς ιδεολογικές προκαταλήψεις. Είναι απαραίτητο να βοηθούμε στην ανάπτυξη νέων τεχνολογιών στον τομέα αυτό. Πολλοί συνάδελφοι το έχουν υποστηρίξει. Μπορούμε και πρέπει να συνδυάσουμε τις νέες τεχνολογίες, τα μέτρα για την απασχόληση και την κοινωνική ανάπτυξη. Κλείνοντας, θα ήθελα να επιμείνω στη εξαιρετικά εξέχουσα θέση που κατέχει ο τομέας της κλωστοϋφαντουργίας στην ευρωπαϊκή βιομηχανία. Η κλωστοϋφαντουργία δεν είναι μόνο ένα απομεινάρι του παρελθόντος. Πρόκειται για μία βιομηχανία με μέλλον. Πρέπει να αξιοποιήσουμε όλες τις δυνατότητές της και να διαθέσουμε προς το σκοπό αυτό κάθε δυνατό μέσο. Αγαπητοί συνάδελφοι, στην Ευρώπη, διερχόμαστε εκ νέου ένα κύκλο ανάπτυξης. Τόσο το καλύτερο. Πρέπει να κάνουμε τα πάντα για να τον υποστηρίξουμε με την έρευνα, την κατάρτιση, την εμπορική επιθετικότητα και μία βολονταρίστικη και έξυπνη αντίληψη όσον αφορά τον κοινωνικό τομέα. Η ευρωπαϊκή κλωστοϋφαντουργία είναι κατά αυτή την έννοια ένα πολύ πρόσφορος έδαφος.

<SPEAKER ID=23 LANGUAGE="PT" NAME="Porto">
Κύριε Πρόεδρε, η έκθεση του συναδέλφου Sιrgio Ribeiro, τον οποίο θέλω να συγχαρώ, αποτελεί μία αξιόλογη συμβολή για τη σωστή προαγωγή του τομέα της κλωστοϋφαντουργίας και ένδυσης, εφόσον ενισχύει την ικανοποιητική πρωτοβουλία του Επιτρόπου Bangemann. Πρόκειται για έναν τομέα που έχει μεγάλη σημασία για την Πορτογαλία, όπου αντιπροσωπεύει το 9 % της παραγωγής και το 13 % της συνολικής απασχόλησης, και όπου δημιούργησε έντονες ανησυχίες το γεγονός ότι χάθηκε το 22 % των θέσεων εργασίας από το 1990 έως το 1995, μία απώλεια μεγαλύτερη από αυτήν που σημειώθηκε στο σύνολο της Ευρωπαϊκής Ένωσης. Αυτό δεν σημαίνει, όμως, ότι ο συγκεκριμένος τομέας δεν εμφανίζει προοπτικές, μιας και το φαινόμενο της απώλειας θέσεων εργασίας - που απαιτεί τη λήψη μέτρων προσαρμογής - κατά μεγάλο μέρος είναι το αποτέλεσμα των προόδων που σιγά σιγά συντελούνται όσον αφορά την παραγωγικότητα. Για παράδειγμα, στην περίπτωση της Πορτογαλίας, η παραγωγικότητα το 1990 ανερχόταν σε 1, 43 εσκούδο ανά εργαζόμενο, ενώ το 1995 η αντίστοιχη τιμή ήταν 2, 14.
<P>
Ως θετική διαπίστωση, οφείλουμε να επισημάνουμε ότι, η Ευρώπη κατάφερε να διατηρήσει μία εξέχουσα θέση σε παγκόσμια κλίμακα, παρά τον έντονο ανταγωνισμό που ασκείται εκ μέρους χωρών με πολύ φθηνότερο εργατικό δυναμικό. Κάτι τέτοιο παρατηρείται, κατά κύριο λόγο, με προϊόντα μόδας υψηλής ποιότητας, όπου σε όλα τα μέρη του κόσμου εκφράζεται η προτίμηση για τις δικές μας μάρκες: είναι και αυτό μία μορφή αναγνώρισης των ευρωπαϊκών πολιτιστικών αξιών και, στην προκειμένη περίπτωση, μίας αξίας αισθητικού χαρακτήρα. Έχουμε λοιπόν να κάνουμε με μία εξέχουσα θέση όπου, κατά μία ευτυχή σύμπτωση, η εν λόγω πολιτιστική αξία συνδέεται άμεσα με την αντίστοιχη οικονομική δραστηριότητα.
<P>
Με σκοπό την προώθηση των εξαγωγών των προϊόντων μας, αιτιολογείται πλήρως η ενίσχυση συγκεκριμένου κονδυλίου του προϋπολογισμού, που είχαμε την τιμή να προτείνουμε από κοινού πριν από μερικά χρόνια. Πρόκειται για ένα κονδύλι, του οποίου η αναγκαιότητα έχει επιβεβαιωθεί εξ ολοκλήρου από την πείρα, χάρη στη συμβολή του στην προώθηση των πωλήσεων σε σημαντικές, αλλά δυσπρόσιτες αγορές, όπως της Ιαπωνίας και άλλων ασιατικών χωρών. Γίνεται επομένως κατανοητό γιατί τονίζουμε με τόση έμφαση την υποστήριξη, που πρέπει να δοθεί στην τροπολογία της Επιτροπής Εξωτερικών Οικονομικών Σχέσεων - όπως υπογράμμισε άλλωστε και η συνάδελφος Ferrer - όπου ζητείται ακριβώς η ενίσχυση του συγκεκριμένου κονδυλίου.
<P>
Η αποδοχή της ιδέας, ή ακόμη και η επιθυμία ανοίγματος προς τρίτες χώρες θα πρέπει, εκτός των άλλων, να συνοδεύονται από τη λήψη μέτρων ανασυγκρότησης, που σε πολλές περπτώσεις καθίστανται αναγκαία. Αυτό συμβαίνει στην Πορτογαλία με το πρόγραμμα στήριξης του κλωστοϋφαντουργικού τομέα, που αποφασίστηκε κατά τη λήξη του Γύρου της Ουρουγουάης. Και σήμερα, βεβαίως, δεν μπορούμε να δεχθούμε καμία περικοπή των διαθέσιμων πιστώσεων, που αιτιολογούνται πλήρως και για τις οποίες έχει αναληφθεί μία δέσμευση, που η αθέτησή της εκ μέρους των πολιτικών δύσκολα θα γινόταν αντιληπτή.

<SPEAKER ID=24 LANGUAGE="FI" NAME="Ojala">
Aξιότιμε κύριε Πρόεδρε, αρχικά θα ήθελα να συγχαρώ τον κ. Ribeiro για την εμπεριστατωμένη και ενδελεχή έκθεσή του. Και σε μας, στη Φινλανδία, ο κλάδος της κλωστοϋφαντουργίας έχει υποστεί βαθύτατες διαρθρωτικές αλλαγές, με απώλεια δεκάδων χιλιάδων θέσεων εργασίας. Ωστόσο, ένα τμήμα της συγκεκριμένης βιομηχανίας, έχοντας επιβιώσει από τις αλλαγές αυτές, έχει αποδειχθεί ανταγωνιστικό στην παγκόσμια αγορά.
<P>
Ο κύριος παράγοντας αντιμετώπισης των δυσχερειών που έχουν επιφέρει οι διαρθρωτικές αλλαγές στον κλάδο και η ανασφάλεια με τα δεδομένα της σύγχρονης ζωής, φαίνεται να είναι, εκτός από την ανάπτυξη της τεχνολογίας, και οι κοινωνικές καινοτομίες, όπως η αναδιοργάνωση της εργασίας, η ανεξαρτητοποίηση των καθηκόντων διευθυντικών στελεχών. Ως εκ τούτου, θα έπρεπε να δοθεί προσοχή στην αύξηση των απαιτούμενων επαγγελματικών προσόντων του προσωπικού των εταιρειών, καθώς και στις μεταβολές στη φύση των απαιτούμενων αυτών ικανοτήτων. Για όλες τις ομάδες του προσωπικού θα έπρεπε να διασφαλισθεί μία επαγγελματική κατάρτιση, η οποία να λαμβάνει υπόψη τις αυξανόμενες ανάγκες τους να αποκτήσουν προσόντα, όπως και την αλληλεπίδραση της διαπραγμάτευσης και της επίλυσης των προβλημάτων.

<SPEAKER ID=25 LANGUAGE="ES" NAME="Garcνa Arias">
Κύριε Πρόεδρε, θέλω να συγχαρώ κατ' αρχάς τον εισηγητή. Δεδομένης της σημασίας που έχει ο εν λόγω τομέας από την άποψη της απασχόλησης, προπαντός της γυναικείας, και της επίπτωσης που έχει στις περιφέρειες, το Κοινοβούλιο θα πρέπει να παρακολουθεί σε μόνιμη βάση το τι συμβαίνει σε αυτόν και να συνεχίσει τις παρούσες εργασίες.
<P>
Ο τομέας αυτός είναι η λυδία λίθος για τις ευρωπαϊκές οικονομικές και κοινωνικές αξίες και τις αντιδράσεις μας έναντι αυτής της παγκοσμιοποίησης, για την οποία γίνεται τόσος λόγος. Η ανάλυσή του, βεβαίως, επιδέχεται συντηρητικές και προστατευτικές στάσεις και ενέργειες και, μολονότι είναι επίσης βέβαιο ότι μιλάμε τώρα θετικά για έναν ευρωπαϊκό βιομηχανικό τομέα, πολυσύνθετο λόγω της ετερογένειας και της ποικιλομορφίας του, δυναμικό και, σε πολλές περιπτώσεις, ανταγωνιστικό, πιστεύω, χωρίς καμία πρόθεση δραματοποίησης, πως είναι άλλο τόσο βέβαιο, ότι αντιμετωπίζουμε στον τομέα αυτό - και στην Ευρώπη και στον κόσμο - προβλήματα, που απορρέουν από τον σκληρό διεθνή ανταγωνισμό και την ανασυγκρότηση. Έτσι, πρέπει να μιλήσουμε για μαζικές απολύσεις, για άνιση μισθολογική αντιμετώπιση των δύο φύλων, για προσωρινή απασχόληση, για σεξουαλική παρενόχληση, για χαμηλούς μισθούς, για λαθραία εργασία, για μετεγκαταστάσεις και, σε άλλες περιοχές του κόσμου, για εκμετάλλευση της παιδικής και γυναικείας εργασίας, για ανθυγιεινό εργασιακό περιβάλλον και για παραδείγματα αμφίβολης βιομηχανικής ηθικής - ως προς τον λεγόμενο απαραίτητο διεθνή καταμερισμό της εργασίας - όπως ορισμένες "συγκεράσεις» σε σύνορα ή σε ελεύθερες ζώνες.
<P>
Λύσεις; Πιστεύω, όπως ήδη ειπώθηκε σε αυτή την Αίθουσα, ότι πρέπει κατά πρώτο λόγο να τηρήσουμε τον κοινωνικό διάλογο στην Ευρώπη και να υποστηρίξουμε τη διεθνή προώθηση των βασικών συμφωνιών της ΔΟΕ. Σε αυτήν και στον Παγκόσμιο Οργανισμό Εμπορίου πρέπει να επιταχύνουμε τις διαδικασίες υπεράσπισης και εμπορικής προώθησης της Ευρώπης. Γι' αυτό είναι σημαντικό να διαδοθεί και να εφαρμοσθεί ο κώδικας κοινωνικής συμπεριφοράς, ο οποίος - είναι επίσης βέβαιο - πρέπει να συνοδευθεί από προγράμματα οικονομικής και κοινωνικής υποστήριξης σε τρίτες χώρες. Παράλληλα, στην Ευρώπη, πρέπει να προαχθεί η αποφασιστική υποστήριξη της τεχνολογικής καινοτομίας, της ποιότητας, των προϊόντων που φέρουν σήμα, της διαρκούς κατάρτισης, και επίσης να εφαρμοσθούν περιφερειακά και κοινωνικά μέτρα. Για να συνεχιστεί η εν λόγω ανασυγκρότηση, και αυτή η διαφοροποίηση στις κλωστοϋφαντουργικές περιοχές πρέπει να διασφαλίζει τη διατήρηση της απασχόλησης των εργαζομένων, και ιδίως των γυναικών, σε αυτές τις ζώνες.
<P>
Δυστυχώς, το πρόγραμμα δράσης που εξετάζουμε δεν μας φαίνεται αρκετά φιλόδοξο, διότι δεν προτείνει ούτε συγκεκριμένα μέτρα ούτε επαρκείς χρηματοδοτήσεις. Είναι, επομένως, σημαντική η πρόκληση που αντιμετωπίζαμε, όταν εξετάζαμε το πώς θα επιτευχθεί ισορροπία μεταξύ ανάπτυξης, ανταγωνιστικότητας και απασχόλησης. Και θα έλεγα, όχι μόνο εντός της Ευρωπαϊκής Ένωσης, αλλά και στις σχέσεις της με τρίτες χώρες.
<P>
Δεν πρόκειται για προστατευτισμό, κύριε Πρόεδρε, αλλά για τη διασφάλιση, ότι στον διεθνή καταμερισμό της εργασίας που επηρεάζει αυτόν τον τομέα, θα πληρούνται όλα εκείνα τα κοινωνικά κριτήρια, τα οποία ισχυριζόμαστε ότι υπερασπίζουμε.

<SPEAKER ID=26 LANGUAGE="FI" NAME="Οtila">
Αξιότιμε κύριε Πρόεδρε, κατά τη γνώμη μου, η πρόταση της Επιτροπής για την προώθηση της ανταγωνιστικότητας της ευρωπαϊκής βιομηχανίας κλωστοϋφαντουργίας και ένδυσης δεν επαρκεί. Όπως διαπιστώσαμε και στη γνωμοδότηση της Επιτροπής Περιφερειακής Πολιτικής, το λεγόμενο πρόγραμμα δράσης αποτελεί περισσότερο ένα πρώτο, πολύ προσεκτικό σχέδιο, παρά ένα έτοιμο προς εφαρμογή πρόγραμμα.
<P>
Η ανταγωνιστικότητα της ευρωπαϊκής βιομηχανίας κλωστοϋφαντουργίας και ένδυσης έχει επιτευχθεί, κυρίως, με τη διάθεση αποτελεσματικού και εφοδιασμένου με τα κατάλληλα προσόντα προσωπικού, την εισαγωγή ποιοτικών καινοτομιών και τη σύγχρονη παραγωγή και την εξειδίκευση και ευελιξία της εν λόγω βιομηχανίας. Οι αδυναμίες του κλάδου στην Ευρώπη οφείλονται σε μεγάλο βαθμό στη μη αρμονική πρόσβαση στην αγορά. Η ΕΕ έχει ανοίξει τη δική της αγορά σε άλλες χώρες, χωρίς όμως να της έχει δοθεί αντίστοιχη πρόσβαση σε αγορές. Παράδειγμα αποτελεί η τελευταία συμφωνία με τη Ρωσία, στην οποία η ΕΕ κατήργησε τους περιορισμούς της, δίχως να της παραχωρηθεί σχεδόν τίποτα σε αντάλλαγμα.
<P>
Οι περιφερειακές ενισχύσεις της βιομηχανίας κλωστοϋφαντουργίας και ένδυσης θέτουν άνισους όρους σε διάφορες περιφέρειες της ΕΕ. Για παράδειγμα, τα μεγάλα αστικά κέντρα της Φινλανδίας δεν συμπεριλαμβάνονται στις περιοχές που απολαμβάνουν τις ενισχύσεις αυτές, ούτε είναι δυνατόν να χρησιμοποιηθούν στη Φινλανδία ενισχύσεις του προγράμματος RETEX. Παρ' όλα αυτά, οι φινλανδικές εταιρείες υποχρεώνονται να ανταγωνίζονται τις εταιρείες που λαμβάνουν ενισχύσεις στους κόλπους της ενιαίας αγοράς.
<P>
Θέλω να υπενθυμίσω πως οι ενισχύσεις της ΕΕ και τα μέτρα που προωθούν την ανταγωνιστικότητα δεν πρέπει να προκαλούν στρεβλώσεις στον ανταγωνισμό, αλλά να εγγυώνται στις εταιρείες ίσες δυνατότητες ανταγωνισμού. Σε τελική ανάλυση, η ανταγωνιστική ικανότητα των εταιρειών εξαρτάται από την ικανότητα της καθεμιάς να προωθεί καινοτομίες και νέες εξελίξεις, γεγονός που θα έπρεπε να αποτελεί το κύριο κριτήριο των προγραμμάτων της ΕΕ για τη χορήγηση των ενισχύσεων.

<SPEAKER ID=27 LANGUAGE="ES" NAME="Frutos Gama">
Κύριε Πρόεδρε, θα ήθελα, πριν μπω στο θέμα, να συγχαρώ τον κ. Ribeiro, διότι, αν και δεν ήταν εύκολη η ανάλυση αυτού του θέματος, εκείνος την επέτυχε με αποτελεσματικότητα και ακρίβεια. Θα ήθελα, επίσης, να συγχαρώ τους τρεις συντάκτες γνωμοδότησης. Τον έναν από αυτούς, τον κ. Moretti, τον συνεχάρην ήδη όταν εξετάσαμε την εργασία του στην Επιτροπή Περιφερειακής Πολιτικής. Η συμπατριώτισσά μου, η κ. Ferrer, έκανε μία εκπληκτική εργασία για την Επιτροπή Οικονομικής Πολιτικής, όπως και ο κ. Μendonηa για την Επιτροπή Απασχόλησης.
<P>
Ο τομέας κλωστοϋφαντουργίας και ένδυσης στην Ευρώπη αποτελεί πολύ σημαντική πηγή απασχόλησης για το γυναικείο εργατικό δυναμικό. Η συμμετοχή των γυναικών στον τομέα αυτό φθάνει έως και το 75 %, γεγονός που τον ανάγει στο κυριότερο "κοίτασμα» γυναικείας απασχόλησης στον βιομηχανικό τομέα και καθιστά το μέλλον του καθοριστικό για τη συμμετοχή των γυναικών στην ευρωπαϊκή βιομηχανία.
<P>
Οι διάφορες στρατηγικές ανασυγκρότησης του τομέα, όπως η εισαγωγή νέων τεχνολογιών, η μετεγκατάσταση μέρους της παραγωγής, ο αναπροσανατολισμός της παραγωγής προς την υψηλή κλάση και η ταχεία ανταπόκριση στις μεταβολές της ζήτησης, επηρεάζουν σοβαρά και σχεδόν αποκλειστικά το γυναικείο εργατικό δυναμικό.
<P>
Όσον αφορά τα επαγγελματικά προσόντα, οι γυναίκες κατέχουν ως επί το πλείστον θέσεις εργασίας που απαιτούν ελάχιστη ή μηδενική ειδίκευση. Στις θέσεις που κατέχουν ανώτερα στελέχη, οι άνδρες υπερεκπροσωπούνται. Σε τομείς με πολύ έντονη συγκέντρωση γυναικών, όπως είναι ο τομέας που μας απασχολεί, το ποσοστό των ειδικευμένων γυναικών είναι μεγαλύτερο από το ποσοστό των ειδικευμένων ανδρών, επειδή οι άνδρες με ειδίκευση δεν μένουν καθηλωμένοι στους χαμηλούς μισθούς που υπάρχουν στον τομέα της κλωστοϋφαντουργίας. Διότι ο μέσος μισθός είναι χαμηλότερος από τον μέσο μισθό της μεταποιητικής βιομηχανίας και ο μισθός των γυναικών, σε ορισμένες περιπτώσεις, σημαντικά χαμηλότερος από τον μισθό των ανδρών, όπως στην Ιρλανδία ή στις Κάτω Χώρες, σύμφωνα με τα στοιχεία που περιέχονται στη μελέτη "Επιπτώσεις της εσωτερικής αγοράς στη γυναικεία απασχόληση στον τομέα της κλωστοϋφαντουργίας και ένδυσης», η οποία καταρτίστηκε το 1991 από τη Γενική Διεύθυνση Απασχόλησης.
<P>
Σε μία περίοδο ανασυγκρότησης, οι επιχειρήσεις που δεν θα είναι ικανές να προβλέψουν τις αλλαγές που θα προκύψουν από την ενιαία αγορά, τις νέες τεχνολογίες ή την παγκοσμιοποίηση, θα αναγκαστούν να καταβάλουν πρόσθετη προσπάθεια προσαρμογής, η οποία θα βαρύνει προπαντός τους εργαζομένους και, ανάμεσά τους, το ανειδίκευτο προσωπικό, που αποτελείται στο μεγαλύτερο ποσοστό του από γυναίκες. Για να αποφευχθεί αυτή η εξέλιξη, επιμένουμε στην ανάγκη να δοθούν σε αυτό το ελάχιστα ειδικευμένο γυναικείο προσωπικό τα μέσα επαγγελματικού αναπροσανατολισμού και απόκτησης των προσόντων που απαιτούν οι νέες παραγωγικές διαδικασίες.
<P>
Πιστεύω ότι αυτή η πρόθεση και αυτή η επιθυμία εκφράζονται σαφέστατα στην έκθεση του κ. Ribeiro που μας απασχολεί σήμερα.

<SPEAKER ID=28 LANGUAGE="NL" NAME="Chanterie">
Κύριε Πρόεδρε, κύριε Επίτροπε, αξιότιμοι συνάδελφοι, γνωρίζουμε ότι εδώ και είκοσι χρόνια η κλωστοϋφαντουργία και τα είδη ένδυσης είναι συνώνυμα της απώλειας θέσεων εργασίας. Το είπαμε ήδη, αλλά πιστεύω ότι πρέπει να το ξαναπούμε: τα τελευταία έξι με επτά χρόνια χάθηκαν και άλλες 600.000 θέσεις εργασίας. Στην Ένωση διαθέτουμε μία συνεκτική και διαρθρωτική πολιτική. Υπάρχουν πιστώσεις μέσω του Ευρωπαϊκού Κοινωνικού Ταμείου και του προγράμματος RETREX, αλλά δεν αποτελούν πραγματική λύση. Έχει, λοιπόν, σημασία το ότι η Ευρωπαϊκή Επιτροπή εκπόνησε ένα πρόγραμμα δράσης, σε συνεννόηση με τον κλάδο και με τα κράτη μέλη. Σημασία έχει και η έκθεση Ribeiro και συγχαίρω τον εισηγητή για το έργο του.
<P>
Στο πλαίσιο του προγράμματος δράσης, θα ήθελα να σχολιάσω τέσσερα θέματα. Πρώτον, τη βελτίωση της ανταγωνιστικότητας. Πιστεύω ότι πρέπει να περιλαμβάνει τρία σημαντικά στοιχεία, δηλαδή: τη μείωση του κόστους εργασίας, τη βελτίωση της κατάρτισης - διότι υπάρχουν στον κλάδο πάρα πολλά άτομα χαμηλής εκπαίδευσης και πράγματι στα έτοιμα ενδύματα εργάζονται πολλές γυναίκες χαμηλής κατάρτισης. Απαιτούνται επίσης μεγαλύτερες προσπάθειες για έρευνα και ανάπτυξη, ώστε να εφαρμοσθούν νέες τεχνολογίες. Να μην ξεχνάμε ότι εδώ έχουμε να κάνουμε κυρίως με τυπικές ΜΜΕ. Υπάρχουν περίπου 120.000 ΜΜΕ στην Ευρωπαϊκή Ένωση. Πρόκειται λοιπόν για έναν τομέα εντελώς διαφορετικό από τον τομέα της βιομηχανίας αυτοκινήτων, όπου μετράμε δέκα με δώδεκα μεγάλες επιχειρήσεις. Εδώ υπάρχουν πάρα πολλές μικρές επιχειρήσεις, κύριε Επίτροπε, με τις ιδιαίτερες ανάγκες τους, που πρέπει να τυγχάνουν ιδιαίτερης υποστήριξης, ιδίως στο θέμα των νέων τεχνολογιών.
<P>
Δεύτερον, η πρόσβαση στις διεθνείς αγορές. Το λέμε και το ξαναλέμε, κύριε Επίτροπε, ότι συνεχώς ορθώνουν νέους εμπορικούς φραγμούς. Η Βραζιλία, για παράδειγμα, επέβαλε στην αρχή του έτους τέλη εισαγωγής πάνω από 50 %. Πώς να αποκτήσουμε πρόσβαση στη διεθνή αγορά όταν οι χώρες συμπεριφέρονται έτσι; Συμφωνήσαμε για την κατάργηση των Συμφωνιών Πολυϊνών κατά το έτος 2005, αλλά με αντιστάθμισμα την πρόσβαση στις αγορές σε διεθνές επίπεδο. Οπότε πρέπει να ενεργήσουμε χωρίς καθυστέρηση κατά των χωρών που ενδίδουν σε ντάμπιγκ, π.χ., κατά της Κίνας, π.χ., κατά της Ινδίας, π.χ., κατά της Αιγύπτου και, κυρίως, πρέπει να προστατεύσουμε την πνευματική ιδιοκτησία.
<P>
Το εμπορικό ισοζύγιο με τρίτες χώρες είναι αρνητικό, ας μην το ξεχνάμε. Στον τομέα της κλωστοϋφαντουργίας υπάρχει πλεόνασμα 5, 4 δισ., αλλά στον τομέα της ένδυσης υπάρχει έλλειμμα 22, 6 δισ. Χρειαζόμαστε, λοιπόν, γρήγορη και αποτελεσματική δράση της Ευρωπαϊκής Επιτροπής και της Ένωσης.
<P>
Τρίτον, η κοινωνική διάσταση. Οι βασικές Συμβάσεις της Διεθνούς Οργάνωσης Εργασίας πρέπει να υποστηρίζονται εκ μέρους της Ευρωπαϊκής Ένωσης στον μεγαλύτερο δυνατό βαθμό και σε όλα τα διεθνή φόρα. Είναι απόλυτη ανάγκη να απαγορευθεί ιδίως η παιδική εργασία - το επισήμανε ο κ. Ribeiro - και στην ίδια την Ευρωπαϊκή Ένωση.
<P>
Τέταρτον, ο ρόλος των κοινωνικών εταίρων. Για την υλοποίηση του προγράμματος δράσης, κύριε Επίτροπε, θεωρώ χρήσιμη τη σύσταση μίας επιτροπής παρακολούθησης, στην οποία να μπορούν να συμμετέχουν και οι κοινωνικοί εταίροι.
<P>
Τέλος, θα ήθελα να σας πω, κύριε Πρόεδρε, ότι ως πρόεδρος της επιτροπής κλωστοϋφαντουργίας και ένδυσης στο πλαίσιο του Κεντρικού Επιμελητηρίου Επιχειρήσεων της χώρας μου, χαίρομαι για το πρόγραμμα δράσης και για το ψήφισμα που ενέκρινε το Συμβούλιο Υπουργών. Τώρα έρχεται το δύσκολο στάδιο: η εκτέλεση - εδώ βασιζόμαστε σε σας.

<SPEAKER ID=29 LANGUAGE="DE" NAME="Bangemann">
Κύριε Πρόεδρε, η συζήτηση απέδειξε σαφώς ότι η στρατηγική που πρέπει και μπορεί να αναπτυχθεί για τη βιομηχανία κλωστοϋφαντουργίας, οφείλει να αποτελεί μέρος της συνολικής μας στρατηγικής. Δεν μπορούμε να κάνουμε σε έναν τομέα κάτι διαφορετικό από ό, τι κάνουμε στη συνολική μας βιομηχανική πολιτική. Ο κ. Caudron δικαιολογημένα επισήμανε ότι αυτό που προτείνεται εδώ, είναι προσαρμοσμένο στις ειδικές ανάγκες της βιομηχανίας κλωστοϋφαντουργίας, αλλά είναι επίσης αντίστοιχο σε ό, τι κάνουμε γενικά για να διατηρήσουμε την ανταγωνιστικότητα της ευρωπαϊκής βιομηχανίας. Συνεπώς, όσα είπε σχετικά ο κ. Wolf, έχουν πρακτικά υλοποιηθεί εδώ.
<P>
Είμαι πολύ ευγνώμων στον εισηγητή, καθώς και στους συναδέλφους που μίλησαν εδώ, επειδή βεβαίως δεν αμφισβητείται η προσέγγιση, και συγκεκριμένα το να μη βασιστούμε σε παλιού τύπου προστατευτικά μέτρα, δηλαδή να στεγανοποιήσουμε την αγορά μας, προσπαθώντας με τον τρόπο αυτόν να διατηρήσουμε στη ζωή μία βιομηχανία που δεν θα ήταν βιώσιμη χωρίς τα συγκεκριμένα μέτρα προστασίας. Αυτό είναι σφάλμα για πολλούς λόγους: δεν θα μπορούσαμε να το κάνουμε, γιατί, από νομικής άποψης, αποτελούμε σε τέτοιο βαθμό τμήμα της διεθνούς οικονομικής τάξης, ώστε κάτι τέτοιο δεν θα ήταν καν δυνατόν. Είναι όμως λάθος και από την άποψη της βιομηχανικής πολιτικής, επειδή μία τέτοια βιομηχανία ποτέ δεν αποκτά έξω από την δική της αγορά την ανταγωνιστικότητα που χρειάζεται για να εμφανιστεί με επιτυχία στην αγορά τρίτων χωρών. Μέχρι εδώ, λοιπόν, είμαστε σύμφωνοι!
<P>
Είμαστε επίσης σύμφωνοι σε ό, τι αφορά το περιεχόμενο του προγράμματος δράσης. Κάποιοι θεωρούν ότι ορισμένα σημεία δεν έχουν αρκετά μεγάλη προοπτική, πιστεύω όμως ότι οι συνάδελφοι που προέβαλαν ακόμη μερικά αιτήματα, θα διαπιστώσουν ότι όλα αυτά περιέχονται στις ανακοινώσεις μας. Για παράδειγμα, κ. Ferrer, δεν ξεχάσαμε την εξωτερική πτυχή, αντίθετα μάλιστα την πραγματευόμαστε εκεί διεξοδικά. Επισημάναμε το ζήτημα των κοινωνικών μέτρων και θίξαμε τα άλλα μέτρα, τα οποία μνημονεύθηκαν εδώ για άλλη μία φορά.
<P>
Είναι απολύτως σαφές ότι η βιομηχανία κλωστοϋφαντουργίας αποτελεί χαρακτηριστικό παράδειγμα - και η κ. Carlsson ανέφερε το ίδιο για τη Σουηδία - για το ότι σε ένα αρχικό στάδιο διενθοποίησης, παγκοσμιοποίησης, χάνονται, για διάφορους λόγους, θέσεις εργασίας. Ένας λόγος είναι ότι αυτή η βιομηχανία πριν από δέκαδεκαπέντε χρόνια παρουσίαζε ακόμη μεγάλη ένταση εργασίας, αλλά και το ότι η ανθρώπινη εργασία στην Ένωση έχει υψηλό κόστος. Αυτό το κόστος δεν πρέπει να ανάγεται μόνο στο κόστος των μισθών, γιατί η βιομηχανία κλωστοϋφαντουργίας έχει μεν μεγάλη ένταση μισθών, φυσικά όμως δεν καταβάλλει υψηλούς μισθούς, κυρίως μάλιστα, όπως δίκαια ειπώθηκε, στις πολυάριθμες γυναίκες που εργάζονται εκεί. Όμως τα παρεπόμενα έξοδα των αμοιβών ανέβασαν το συνολικό κόστος μισθοδοσίας τόσο, ώστε δεν μπορούσε πια να είναι ανταγωνιστικό το τμήμα εκείνο που παρουσίαζε ένταση στον τομέα των μισθών.
<P>
Αυτό, άλλωστε, φάνηκε πολύ καθαρά και στη στρατηγική της βιομηχανίας. Μετατόπισε το τμήμα με την μεγαλύτερη ένταση μισθών στο αποκαλούμενο καθεστώς τελειοποίησης για επανεισαγωγή και κατόπιν η κατασκευή αυτών των ημικατεργασμένων προϊόντων, είτε αποπερατωνόταν είτε διατίθεντο στη χώρα προέλευσης Η εν λόγω στρατηγική ήταν μία απάντηση στη συγκεκριμένη κατάσταση και οδήγησε σε σημαντική απώλεια θέσεων εργασίας πολύ πριν ασχοληθούμε με το ζήτημα αυτό. Το δεύτερο που προστέθηκε είναι το εξής: μέσα από αυτήν την κατάσταση ανάγκης που υπαγόρευε την αποφυγή του μισθολογικού κόστους - επαναλαμβάνω, των δαπανών που κατά σημαντικό μέρος προέκυψαν και από παρεπόμενες δαπάνες - η βιομηχανία άσκησε σε πολύ μεγάλο βαθμό, μεγαλύτερο από άλλες βιομηχανίες, μία στρατηγική εξορθολογισμού της παραγωγής, δηλαδή χρήσης μηχανημάτων, και εντατικοποίησε το κεφάλαιό της.
<P>
Σήμερα, ουσιαστικά, η βιομηχανία κλωστοϋφαντουργίας έχει γίνει στην Ένωση μία βιομηχανία έντασης του κεφαλαίου, γιατί αυτή ήταν η μοναδική δυνατότητα. Υπάρχουν, ιδίως στις ΜΜΕ, μερικές ενδιαφέρουσες εξελίξεις. Υπάρχουν ΜΜΕ που παράγουν προϊόντα υψηλής αξίας, προϊόντα μόδας, και που μπορούν επίσης να αντέξουν το υψηλό μισθολογικό κόστος, επειδή τα προϊόντα τους αποφέρουν μεγάλα έσοδα, αφού είναι ακριβότερα. Είναι τόσο ακριβά, επειδή έχουν υψηλή αξία και συμβαδίζουν με τη μόδα. Αυτό βέβαια δεν θα είναι δυνατόν να γίνει με όλες τις σχετικές βιομηχανίες, δείχνει όμως ότι αυτή η ιδέα της βελτίωσης της ποιότητας και της εξειδίκευσης είναι ασφαλώς μία στρατηγική κατάλληλη για ορισμένες επιχειρήσεις.
<P>
Τώρα έρχομαι σε μερικές κριτικές παρατηρήσεις που αναφέρθηκαν κάπως και εδώ. Φυσικά δεν μπορεί κανείς να συμπεριλάβει από την αρχή όλα τα δεδομένα, και η ανακοίνωση που υποβάλλουμε εδώ, συνιστά, κατά κάποιον τρόπο, το γενικό πλαίσιο. Κατά την εκτέλεση, θα ελέγξουμε βήμα προς βήμα, μαζί με τη βιομηχανία, τους κοινωνικούς εταίρους και τα κράτη μέλη, τί μπορούμε να κάνουμε επιπροσθέτως και τί έχει επιτυχία. Πάντως, την παρούσα ανακοίνωση την επεξεργασθήκαμε σε πολύ στενή συνεργασία με τους κοινωνικούς εταίρους. Κάναμε αρκετές συσκέψεις, μερικές από τις οποίες, μάλιστα, ήταν πολύ εκτενείς, καθώς και μικρότερα workshops , και αυτά που περιέχει το έγγραφο αντιστοιχούν κατά το μάλλον ή ήττον στις αντιλήψεις των κοινωνικών εταίρων.
<P>
Φυσικά θα ήθελα να μπορούσα να υποβάλω τώρα εδώ ένα πρόγραμμα δράσης, και πάντα θα ενέκρινα τα αναγκαία κονδύλια, αν είχα εμπιστοσύνη στο ότι όσα λέχθηκαν εδώ στο Σώμα - πρέπει να τα εκφράσει κανείς με αριθμούς - πραγματικά θα υλοποιηθούν. Δυστυχώς πρέπει να σας ομολογήσω ότι αυτή την εμπιστοσύνη την έχασα. Για παράδειγμα, αρκεί να θυμηθώ την ενίσχυση εξαγωγών των ΜΜΕ, όπου το ίδιο το Κοινοβούλιο διέγραψε τη θέση στον προϋπολογισμό. Τώρα αυτό απαιτείται και πάλι! Αν υπήρχε εδώ κάποια συνοχή, αν αυτό που λέγεται εδώ σήμερα πραγματικά θα ήταν καθοριστικό για τις αποφάσεις του προϋπολογισμού, τότε η Επιτροπή θα έκανε τέτοιες προτάσεις χρηματοδότησης. Επειδή όμως δυστυχώς είχαμε τέτοιες θλιβερές εμπειρίες, θα προτιμήσουμε να μην το κάνουμε, αλλά λέμε ότι αυτό θα ενταχθεί στις γενικές δυνατότητες χρηματοδότησης που έχουμε - και έχουμε βέβαια πολλές.
<P>
Ήδη αναφέρθηκε το Περιφερειακό Ταμείο. Όμως μπορούμε επίσης στο πλαίσιο της Ατζέντας 2000 - δεν θυμάμαι ποιος το ανέφερε επίσης αυτό - να χρηματοδοτήσουμε παρόμοια μέτρα ανασυγκρότησης από το Περιφερειακό Ταμείο· κάτι τέτοιο είναι καθ' όλα εφικτό. Ίσως οι περιοχές συγκεντρωθούν περισσότερο, άλλωστε αυτό πρέπει να γίνει. Κατά κανόνα όμως η βιομηχανία κλωστοϋφαντουργίας βρίσκεται σε αυτές τις περιοχές, έτσι ώστε είναι πιθανόν να μπορέσουμε να το διατηρήσουμε. Μπορούμε να χρησιμοποιήσουμε το Κοινωνικό Ταμείο, ιδιαίτερα για τα μέτρα κατάρτισης. Φυσικά, μπορούμε να χρηματοδοτήσουμε από το 5ο πρόγραμμα πλαίσιο για την έρευνα και την ανάπτυξη μία ολόκληρη σειρά δράσεων, όπως για παράδειγμα την ενίσχυση εφαρμογής της τεχνολογίας της πληροφόρησης - ένα πολύ σημαντικό σημείο για τη βελτίωση της παραγωγικότητας και της συγκεκριμένης βιομηχανίας.
<P>
Μην τρομάξετε επειδή εδώ δεν υπάρχουν αριθμοί. Όμως, ευχαρίστως θα ήμουν διατεθειμένος να υποβάλω παρόμοιους αριθμούς στις διαβουλεύσεις για τον προϋπολογισμό φέτος, αν είχα τη βεβαιότητα ότι πραγματικά θα λάβετε τις σχετικές αποφάσεις. Αν οι παριστάμενοι επέβαλλαν κατόπιν τις απόψεις τους στις Ομάδες τους και στην Επιτροπή Προϋπολογισμών, θα ήταν θαυμάσιο. Δυστυχώς, κάτι τέτοιο δεν συνέβη έως σήμερα. Όμως, δεν θέλω να το κάνω αγώνα πιγκ-πογκ, αλλά θέλω επίσης να πω τί ...
<P>
(Παρέμβαση)
<P>
(ΕΝ) Κάποιος είπε: "Αυτός δεν είναι αφελής». Έχω τόσα πολλά να κάνω και προσπαθώ να τα κάνω σωστά. Δεν είναι καλό να συναντά κανείς διαρκώς έντονες αντιρρήσεις. Διετέλεσα επί 12 χρόνια βουλευτής και μέλος της Επιτροπής Προϋπολογισμών και γνωρίζω ότι τα μέλη της απορρίπτουν τις καλύτερες ιδέες. Επειδή, λοιπόν, δεν επιθυμώ να απορρίψουν τις προτάσεις μου ή να κάνω κάτι που δεν είναι απαραίτητο, δεν έχουμε παρουσιάσει αυτά τα νούμερα. Ωστόσο, αν θέλετε, μπορώ να προσπαθήσω ξανά. Θα σας δώσουμε ανάλογες δημοσιονομικές προτάσεις και, τότε, θα επαναλάβουμε την ίδια συζήτηση μετά την απόφασή σας. Είμαι βέβαιος ότι θα χρειαστεί να μου προσφέρετε ένα ποτό, όχι επειδή έχουμε πετύχει...
<P>
Θα το ξαναεπιχειρήσουμε, θα το κάνουμε βέβαια για άλλη μια φορά. Τώρα, όμως, ας εξετάσουμε τα πράγματα που κάνουμε ήδη. Έχουμε φυσικά, όπως έχω ξαναπεί, μία ολόκληρη σειρά προγραμμάτων - ADAPT, EMPLOI, LEONARDO DA VINCI - που μπορούν να χρησιμοποιηθούν εδώ, και έχουμε επίσης λάβει μία ολόκληρη σειρά μέτρων όσον αφορά τον εξωτερικό τομέα. Εδώ πάντως φαίνεται ότι αυτό καμιά φορά είναι δίκοπο μαχαίρι. Μας απασχόλησε για πολύ μεγάλο διάστημα το τί πρέπει να κάνουμε σχετικά με το αντιντάμπιγκ για τον αλεύκαστο βάμβακα. Επρόκειτο για σαφή περίπτωση αντιντάμπιγκ. Αν δεν θέλουμε να επιτρέψουμε να εκπέσει το αντιντάμπιγκ σε ένα όργανο προστατευτισμού, κάτι που δεν θέλουμε, τότε πρέπει να λαμβάνουμε τα ανάλογα μέτρα όταν το νομικό καθεστώς είναι σαφές. Είχα μία μακρά συζήτηση με τη βρετανική βιομηχανία - η κ. McCarthy το ανέφερε - αν δεν απατώμαι, παρουσία της, και εξήγησα ότι, δεδομένου του νομικού καθεστώτος, το μόνο που μπορούμε να κάνουμε είναι να επιβάλουμε αυτά τα μέτρα αντιντάμπιγκ, ξέροντας βέβαια καλά ότι εκείνοι που εξαρτώνται από τον αλεύκαστο βάμβακα από τρίτες χώρες ως πρώτη ύλη, φυσικά θα ζημιώνονταν από κάτι τέτοιο. Αλλωστε, αυτό συμβαίνει συχνά. Για αυτό θα πρέπει κανείς γενικά να σκεφτεί μήπως τα παρόμοια μέτρα αντιντάμπιγκ θα έπρεπε να περιοριστούν στα απολύτως απαραίτητα. Όσο περισσότερα παίρνουμε από τρίτες χώρες, τόσο ισχυρότερα πλήττεται η δική μας βιομηχανία.
<P>
Το διαπίστωσα αυτό αναφορικά με τα αθλητικά παπούτσια. Εκεί είχαμε επίσης μέτρα αντιντάμπιγκ που έφταναν μέχρι την απαγόρευση εισαγωγής. Τότε, ξαφνικά, σύσσωμη η βιομηχανία βρέθηκε μπροστά στην πόρτα μου και είπε: Δεν μπορούμε πια να παράγουμε, γιατί όλα αυτά τα παίρνουμε σχεδόν ως πρώτη ύλη. Προσθέτουμε βέβαια κάτι, αλλά σε τελευταία ανάλυση φέρνουμε όλα τα παπούτσια από τρίτες χώρες. Αν επιβάλετε απαγόρευση εισαγωγής, δεν θα μπορούμε πια ούτε να πουλήσουμε ούτε να παράγουμε.
<P>
Εδώ διαπιστώνει κανείς ότι, ουσιαστικά, το αντιντάμπιγκ είναι ένα κλασικό μέσο στο πλαίσιο της κλασικής εμπορικής πολιτικής. Στο σύγχρονο σύστημα παγκόσμιας συνεργασίας, το μέσο αυτό χάνει διαρκώς αξία και, βασικά, γίνεται ένα ξίφος που το στρέφει κανείς ενάντια στον εαυτό του· αλλά για αυτά μπορούμε να συζητήσουμε ξανά κατά την υλοποίηση αυτής της έκθεσης.
<P>
Τελειώνοντας, θα ήθελα να πω το εξής· και αυτό το έλεγα πάντα μετά το τέλος του Γύρου της Ουρουγουάης, όταν καταργήθηκε η Συμφωνία Πολυινών: αν ανοίξουμε τις αγορές μας, αυτό πρέπει να σημαίνει ότι και οι άλλοι, οι αναπτυσσόμενες χώρες, θα ανοίξουν επίσης τις δικές τους, και θα επέμβουμε αποφασιστικά παντού όπου θα παρεμποδιστεί αυτή η πρόσβαση στην αγορά. Αυτός είναι ένας από τους λόγους που δημιουργήσαμε ένα είδος μέσου παρατήρησης που μας επιτρέπει να ενεργούμε ανά πάσα στιγμή βάσει επιχειρημάτων κατά των χωρών εκείνων, και δεν έχω καμία αντίρρηση να χρησιμοποιήσουμε το μέσον αυτό στον ΠΟΕ και να επιμείνουμε με οξύ τόνο ότι φυσικά δεν γίνεται, όταν κάποιος ανοίγει την αγορά του δημιουργώντας ασφαλώς έτσι προβλήματα στην βιομηχανία του, ο άλλος να επωφελείται με χαρά από αυτό και να μην ανοίγει τις δικές του αγορές. Αυτό δεν γίνεται, και συνεπώς επικροτώ όσα ελέχθησαν εδώ, στη σημερινή συζήτηση για το συγκεκριμένο θέμα.

<SPEAKER ID=30 NAME="Πρόεδρος">
Σας ευχαριστώ, κύριε Επίτροπε. Σημειώσαμε όλοι τις υποχρεώσεις του Επιτρόπου και, βάσει και όσων θα ακολουθήσουν, θα αποφασίσουμε, κύριε Bangemann, τί ποτό θα βάλουμε στο ποτήρι που θα σας προσφέρουμε, όπως εσείς είπατε πριν από λίγο.
<P>
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=4>
Σύνθεση της Οικονομικής και Δημοσιονομικής Επιτροπής
<SPEAKER ID=31 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0264/98) της κ. Berθs, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανακοίνωση της Επιτροπής για τις λεπτομερείς διατάξεις που αφορούν τη σύνθεση της Οικονομικής και Δημοσιονομικής Επιτροπής, συνοδευόμενη από πρόταση απόφασης του Συμβουλίου για τις λεπτομερείς διατάξεις σχετικά με τη σύνθεση της Οικονομικής και Δημοσιονομικής Επιτροπής.

<SPEAKER ID=32 NAME="Berθs">
Κύριε Πρόεδρε, κύριε Επίτροπε, αγαπητοί συνάδελφοι, το Κοινοβούλιο μας ενημερώνεται σήμερα για την πρόταση της αρμόδιας επιτροπής σχετικά με τη μετατροπή της Νομισματικής Επιτροπής σε Οικονομική και Δημοσιονομική Επιτροπή, με την ευκαιρία της μετάβασης στο τρίτο στάδιο της Οικονομικής και Νομισματικής Ένωσης.
<P>
Αναμφίβολα η έκθεση αυτή έρχεται την κατάλληλη στιγμή, εφόσον από τις 2 Μαΐου, μπορούμε πλέον να μιλάμε για τη θεσμική πτυχή του ευρώ και για τις θεσμικές του συνέπειες. Ως προς το σημείο αυτό, η Συνθήκη για την Ευρωπαϊκή Ένωση αναμφισβήτητα δεν είναι το παν σε θεσμικά ζητήματα, αλλά μας ήταν μέχρι στιγμής απαγορευμένο να μιλάμε για το θέμα αυτό, επειδή υπήρχε ο κίνδυνος να αποδυναμωθεί επικίνδυνα η πορεία στο ευρώ. Ήταν απαγορευμένο να μιλάμε για το ζήτημα αυτό στη Διακυβερνητική Διάσκεψη. Από τις 2 Μαΐου, τα νερά άρχισαν να ταράζονται, άρχισε να παρατηρείται κινητοποίηση. Τώρα έχουμε το Συμβούλιο για το ευρώ, το Ευρώ 11, και στο μέλλον φυσικά θα υπάρχουν και άλλες εξελίξεις.
<P>
Αλλά ας επανέλουμε για λίγο στη Συνθήκη για την Ευρωπαϊκή Ένωση. Παρουσιάζει αδυναμίες καθώς μας προσφέρει μόνο τη δυνατότητα πληροφόρησης σε ένα τόσο σημαντικό ζήτημα. Είναι εντυπωσιακό ότι γίνεται αναφορά στην ύπαρξη τεχνικής επιτροπής, εκτός και αν δεν πρόκειται πραγματικά για τεχνική επιτροπή, όποτε έχουμε λόγους να ανησυχούμε. Επί της ουσίας, προβλέπει αξιοσημείωτες αλλαγές σχετικά με το μέλλον της Νομισματικής Επιτροπής, ως προς το όνομα της, τη σύνθεσή της και το ρόλο της.
<P>
Από την άποψη αυτή, η πρόταση της Επιτροπής, η οποία εκπονήθηκε με βάση τους προσανατολισμούς που καθόρισε το Ευρωπαϊκό Συμβούλιο του Λουξεμβούργου, μας εκπλήσσει κάπως. Πράγματι, η Συνθήκη δεν προβλέπει ότι κάθε κράτος μέλος θα αντιπροσωπεύεται απαραίτητα από δύο μέλη στην Οικονομική και Δημοσιονομική Επιτροπή. Αυτή ήταν ωστόσο η επιλογή που έγινε.
<P>
Το αποτέλεσμα είναι ότι έχουμε μία Οικονομική και Δημοσιονομική Επιτροπή που θα έχει και πάλι, κατά την άποψη των εθνικών κεντρικών τραπεζών, ακριβώς την ίδια σύνθεση με το Συμβούλιο Διοικητών της Κεντρικής Τράπεζας, το οποίο είναι το πραγματικό όργανο λήψης αποφάσεων της Κεντρικής Τράπεζας.
<P>
Ωστόσο, θεωρούμε ότι στο στάδιο αυτό οι φοροτεχνικοί, οι ειδικοί επί του προϋπολογισμού, οι οικονομολόγοι και οι υπεύθυνοι για τις προβλέψεις, θα πρέπει να έχουν κάποιο ρόλο. Μας λένε ότι θα αντιπροσωπεύονται στην Επιτροπή Οικονομικής Πολιτικής. Όμως, η επιτροπή αυτή υπάρχει από το 1974 χωρίς να έχει γίνει αισθητή η επίδραση της. Ο ρόλος της δεν αναφέρεται στα κείμενα που αφορούν το Σύμφωνο Σταθερότητας, και γίνεται μόνο αναφορά σε ένα έγγραφο που διαβιβάστηκε από το Συμβούλιο ECOFIN στο Ευρωπαϊκό Συμβούλιο του Λουξεμβούργου. Προφανώς, αυτός δεν είναι ο κύριος ρόλος που αναμένουμε ως προς το συντονισμό των οικονομικών πολιτικών. Εξάλλου, ο τρόπος με τον οποίο η επιτροπή αυτή εκφράστηκε ως προς την έγκριση των σημαντικών προσανατολισμών της οικονομικής πολιτικής, φέτος, και για τον οποίο έγινε πολύς λόγος, δεν μας έπεισε.
<P>
Η επιτροπή σας διερωτάται: το καθεστώς της Οικονομικής και Δημοσιονομικής Επιτροπής είναι συμβατό με την ανεξαρτησία αυτή; Βέβαια, οι υπουργοί Εθνικής Οικονομίας και Οικονομικών έχουν κληθεί στην Ευρωπαϊκή Κεντρική Τράπεζα. Όμως οι τραπεζίτες είναι πλήρη μέλη της Οικονομικής και Δημοσιονομικής Επιτροπής και έχουν σε υπερβολικό βαθμό εθνικά αντανακλαστικά.
<P>
Εκτιμούμε ότι πρέπει να υπάρξει διάλογος με την Κεντρική Εθνική Τράπεζα, αλλά όχι στο επίπεδο του καθορισμού της οικονομικής πολιτικής. Η Επιτροπή Οικονομικής και Νομισματικής Πολιτικής θεωρεί ότι ο διάλογος είναι απαραίτητος, αλλά δεν αναλογίζεται ότι αυτόν ακριβώς το διάλογο θα χρειαστεί η Οικονομική και Νομισματική Ένωση.
<P>
Καλούμε, λοιπόν, το Συμβούλιο να αναθεωρήσει την υπό εξέταση πρόταση και να εξετάσει εκ νέου το ρόλο των εκπροσώπων των εθνικών κεντρικών τραπεζών στην Οικονομική και Δημοσιονομική Επιτροπή. Ζητούμε από το Συμβούλιο να καθορίσει μια σαφή διάρθρωση μεταξύ των εργασιών της Οικονομικής και Δημοσιονομικής Επιτροπής και της Επιτροπής Απασχόλησης. Ζητούμε, επίσης, να εξετάσει τη συγχώνευση της Οικονομικής και Δημοσιονομικής Επιτροπής και της Επιτροπής Οικονομικής Πολιτικής.
<P>
Η αντίρρηση που προβάλλει είναι ότι στην περίπτωση αυτή, η Οικονομική και Δημοσιονομική Επιτροπή θα έπρεπε να συνεδριάζει μια φορά την εβδομάδα. Και γιατί όχι; Το ευρώ έχει ανάγκη από θεσμικά όργανα, από πολιτικές που θα δέχονται να αφιερώνουν στο ευρώ τον απαραίτητο χρόνο. Η μετάβαση στο ευρώ αναστατώνει τη ζωή των πολιτών μας, αλλά και τα θεσμικά μας όργανα, τους υπεύθυνους για την πολιτική, τους υπαλλήλους, τις συνήθειες και τους συλλόγους τους.
<P>
Η οικονομική κυβέρνηση δεν είναι ένα Συμβούλιο ECOFIN που θα συνεδριάζει τρεις φορές την εβδομάδα. Επιπλέον, πιστεύουμε ότι δεν θα πρέπει να απορρίψουμε έτσι αψήφιστα τη συγχώνευση με την Επιτροπή Οικονομικής Πολιτικής. Είναι ίσως το μέσο για την εφαρμογή των πραγματιών μεθόδων συντονισμού της οικονομικής πολιτικής.
<P>
Σε περίπτωση που τίποτα δεν αλλάξει, στο στάδιο αυτό, ζητούμε από τα κράτη μέλη να χρησιμοποιήσουν τις εφεδρείες για να τοποθετήσουν στην Οικονομική και Δημοσιονομική Επιτροπή φοροτεχνικούς, ειδικούς επί του προϋπολογισμού και οικονομολόγους. Ζητούμε να υπάρξει διαβούλευση με το Κοινοβούλιο για το καθεστώς της Οικονομικής και Δημοσιονομικής Επιτροπής, στην περίπτωση που δεν θα ενημερωθούμε για τη σύνθεση της επιτροπής αυτής.
<P>
Ζητούμε, τέλος, από το Συμβούλιο και την Επιτροπή το μέσο αυτό να είναι απλώς μεταβατικό. Αναμένουμε τις προτάσεις όλων των ενδιαφερόμενων θεσμικών οργάνων κατά τη μετάβαση στο τελευταίο στάδιο της ΟΝΕ, για την εξέλιξη του μηχανισμού αυτού.
<P>
Η εισηγήτρια, τέλος, διερωτάται για το ρόλο της Οικονομικής και Δημοσιονομικής Επιτροπής ως προς το Συμβούλιο για το Ευρώ, το Ευρώ 11, και ίσως ως προς την προσωπικότητα της προεδρίας του μελλοντικού αυτού Συμβουλίου.
<P>
Η πληροφόρηση του Κοινοβουλίου σήμερα μας δίνει την ευκαιρία να εκθέτουμε την άποψη μας για ένα από τα συστατικά στοιχεία του θεσμικού μηχανισμού, που θα επιτρέψει στην Ευρωπαϊκή Ένωση να προωθήσει το συντονισμό των οικονομικών πολιτικών στην υπηρεσία της ανάπτυξης και της απασχόλησης. Από την άποψη αυτή, θεωρούμε ότι πρέπει να γίνουν πολλά ακόμη. Θα τα πράξουμε από κοινού, και το Ευρωπαϊκό Κοινοβούλιο σκοπεύει να διαδραματίσει πλήρως το ρόλο του.

<SPEAKER ID=33 LANGUAGE="EN" NAME="Harrison">
Κύριε Πρόεδρε, συγχαίρω τη συνάδελφo κ. Berθs, που έριξε φως σε έναν από τους πιο άγνωστους οργανισμούς της Ευρωπαϊκής Ένωσης - τη Νομισματική Επιτροπή. Με πρόεδρο τον διακεκριμένο και σεμνό Sir Nigel Wicks, η επιτροπή αυτή έχει προσφέρει πολύτιμες υπηρεσίες στην εκπόνηση εγγράφων για το Συμβούλιο ECOFIN. Ένα μέρος του εμπιστευτικού της χαρακτήρα είναι δικαιολογημένο. Είναι λογικό να πρέπει να αναπτυχθούν οι απόψεις που περιλαμβάνονται σε αυτά τα σημαντικά έγγραφα, προτού δουν το φως της δημοσιότητας.
<P>
Παρ' όλα αυτά, είναι καιρός για περισσότερη διαφάνεια. Η μετονομασία της επιτροπής σε Οικονομική και Δημοσιονομική Επιτροπή αποτελεί την κατάλληλη συγκυρία για να ευνοηθεί μεταρρύθμιση. Στην πρόσφατη συνάντησή μου με τον κ. Nigel ήταν ενθαρρυντικό που τον άκουσα να υποστηρίζει την άποψη ότι ο διάδοχός του στην προεδρία - ο ίδιος δεν θα εξακολουθήσει να έχει αυτό το ρόλο, καθώς η Βρετανία δεν αποτελεί ιδρυτικό μέλος της ΟΝΕ - θα πρέπει να παρουσιάζεται σε τακτά χρονικά διαστήματα ενώπιον μίας αρμόδιας επιτροπής του Ευρωπαϊκού Κοινοβουλίου, έτσι ώστε η Οικονομική και Δημοσιονομική Επιτροπή να είναι πιο διαφανής έναντι του κοινού. Τούτο συμβαίνει παρά το γεγονός ότι το άρθρο 109Γ της Συνθήκης ορίζει μόνο να είναι ενήμερο το Κοινοβούλιο για τις αποφάσεις του Συμβουλίου.
<P>
Όλα αυτά θα ήταν ένα πολύ καλό ξεκίνημα, αλλά η μετονομασία θα πρέπει επίσης να αντανακλά την αλλαγή του τρόπου λειτουργίας. Πολλοί από εμάς ανησυχούν, επειδή με τη Συνθήκη δίνεται μεγάλη έμφαση σε νομισματικά θέματα εις βάρος της οικονομικής διαχείρισης. Η μετονομασμένη Οικονομική και Δημοσιονομική Επιτροπή θα πρέπει να φροντίσει για την αποκατάσταση της ισορροπίας. Είναι σωστή η πρόταση της εισηγήτριας να αναπτυχθούν νέες σχέσεις με την ημιθανή Επιτροπή Οικονομικής Πολιτικής, που ιδρύθηκε το 1974. Εξίσου σωστή είναι επίσης η πρόταση να ενθαρρυνθεί ο διάλογος μεταξύ της Οικονομικής και Δημοσιονομικής Επιτροπής και της Επιτροπής Απασχόλησης, που δημιουργήθηκε στο πλαίσιο του κεφαλαίου περί απασχόλησης της Συνθήκης του Αμστερνταμ.
<P>
Το βασικό στοιχείο για όσα επιδιώκουν να επιτύχουν η εισηγήτρια και η Ομάδα του Ευρωπαϊκού Σοσιαλιστικού Κόμματος, έγκειται στη σύνθεση της Οικονομικής και Δημοσιονομικής Επιτροπής. Θα πρέπει, ασφαλώς, να είναι τόσο ισορροπημένη και ικανή, όσο η νικήτρια ομάδα ποδοσφαίρου της Γαλλίας την Κυριακή. Ωστόσο, για την ώρα στελεχώνεται με τραπεζίτες, αν και στο άρθρο 109Γ δεν ορίζεται αν οι εκπρόσωποί της θα πρέπει να προέρχονται από εθνικές τράπεζες ή από τα Υπουργεία Εθνικής Οικονομίας και Οικονομικών. Ασφαλώς, θα ήταν προτιμότερο εδώ, παράλληλα με τους τραπεζίτες των εθνικών κεντρικών τραπεζών, να υπάρχουν εκπρόσωποι από τα Υπουργεία Οικονομικών, που είναι οι ίδιοι επιφορτισμένοι με τον καθορισμό των βραχυπρόθεσμων και μεσοπρόθεσμων οικονομικών πολιτικών. Υπάρχει ακόμη και περίπτωση αντικατάστασης και των 34 μελών της Οικονομικής και Δημοσιονομικής Επιτροπής. Οι φοροτεχνικοί και οι ειδικοί σε δημοσιονομικά θέματα πρέπει να αντικαθιστούν τα τακτικά μέλη κατά καιρούς, αν κάτι τέτοιο οδηγεί σε καλύτερες και πιο εμπεριστατωμένες συνεδριάσεις.
<P>
Τέλος, υποστηρίζω τις προτάσεις της εισηγήτριας περί τροποποίησης των αποφάσεων του Συμβουλίου, ώστε να καταστεί δυνατή η αναθεώρησή τους πριν από την 1η Ιανουαρίου 2002 και να υποβάλουν έκθεση η Επιτροπή, η Οικονομική και Δημοσιονομική Επιτροπή και η ΕΚΤ, πριν από την 1η Ιουλίου 2001, σχετικά με την κατάσταση που επικρατεί στις διοργανικές σχέσεις στο πλαίσιο της ΟΝΕ από την έναρξη του τρίτου σταδίου.

<SPEAKER ID=34 LANGUAGE="NL" NAME="Peijs">
Κύριε Πρόεδρε, η υπό σύσταση Οικονομική και Δημοσιονομική Επιτροπή καλείται να διεκπεραιώσει μεγάλο αριθμό βασικών καθηκόντων, τα οποία απαριθμώνται στο άρθρο 109 Γ, παράγραφος 2, της Συνθήκης του Μάαστριχτ. Τί πρόκειται να κάνει η ΟΔΕ; Κατόπιν αιτήσεως ή με δική της πρωτοβουλία, εκπονεί γνωμοδοτήσεις για το Συμβούλιο και την Επιτροπή, μελετά την οικονομική και χρηματοπιστωτική κατάσταση της Κοινότητας, προετοιμάζει τις εργασίες του Συμβουλίου σε μια σειρά τομέων, όπως η συναλλαγματική πολιτική και ο συντονισμός της οικονομικής πολιτικής. Ιδίως ο συντονισμός της οικονομικής πολιτικής απέκτησε τους τελευταίους μήνες μεγάλο ενδιαφέρον, εφόσον καθίσταται ολοένα και πιο σημαντικός.
<P>
Απαντώντας στις γραπτές ερωτήσεις κατά την ακρόαση του Μαΐου, ο Wim Duisenberg έγραψε ότι ο πληθωρισμός δεν καθορίζεται μόνο από τη νομισματική πολιτική, αλλά καί από τη δημοσιονομική πολιτική. Και από τις δύο λοιπόν, κύριε Πρόεδρε, σε αντίθεση με όσα θα ήθελε η εισηγήτρια. Για αυτόν τον λόγο, πρέπει να διαμορφωθεί μια σωστή συνεργασία ανάμεσα στις αρμόδιες αρχές για τη δημοσιονομική πολιτική και την Ευρωπαϊκή Κεντρική Τράπεζα, η οποία, σε τελική ανάλυση, καθορίζει το επιτόκιο. Η Οικονομική και Δημοσιονομική Επιτροπή καλείται να διαδραματίσει εδώ βασικό ρόλο· κατά τη γνώμη μου, θα γίνει το βήμα για τον συντονισμό.
<P>
Θεωρώ απαράδεκτη την πρόταση της κ. Berθs να αποκλεισθούν οι εμπειρογνώμονες σε θέματα νομισματικής πολιτικής ή οι εκπρόσωποι της Ευρωπαϊκής Κεντρικής Τράπεζας. Σύμφωνα με τις απόψεις της, οι εθνικοί αυτοί εμπειρογνώμονες δεν θα συμμετέχουν στην ΟΔΕ. Συμφωνώ με την κ. Berθs για την ανάγκη συντονισμένης πολιτικής, αλλά όχι με αυτόν τον τρόπο. Έτσι, η Ομάδα μου υπέβαλε τρεις τροπολογίες. Θεωρώ ότι πρέπει να μπορέσουμε να θέσουμε τις επιμέρους χώρες ενώπιον των ευθυνών τους. Εάν μερικές από αυτές τις χώρες χαλαρώσουν τη δημοσιονομική πολιτική τους, μπορεί να συμβεί το εξής: η ΕΚΤ να πρέπει να βάλει τροχοπέδη σε βάρος των χωρών που είναι εντάξει. Δεν επιτρέπεται να συμβεί κάτι τέτοιο. Ο Wim Duisenberg ανέφερε ότι θεωρεί καθήκον της Ευρωπαϊκής Κεντρικής Τράπεζας να τιμωρήσει τις χώρες που αποκλίνουν από την ευρωπαϊκή δημοσιονομική γραμμή, όπως αυτή καθορίστηκε στο Σύμφωνο Σταθερότητας. Στις Κάτω Χώρες, η Ολλανδική Τράπεζα ανέλαβε στο παρελθόν ρόλο ανεξάρτητου κριτή της δημοσιονομικής διαχείρισης· ο νέος διοικητής ακολουθεί την ίδια γραμμή: πριν από τρεις εβδομάδες, η Ολλανδική Τράπεζα άσκησε κριτική για τις διαπραγματεύσεις σχετικά με τα χρηματοοικονομικά περιθώρια για μια νέα κυβέρνηση. Αυτός ακριβώς είναι ο λόγος για τον οποίο δεν μπορούν να λείπουν οι εμπειρογνώμονες σε θέματα νομισματικής πολιτικής από την ΟΔΕ, όπως προτείνει τώρα η κ. Berθs. Αυτοί προσκομίζουν τις απαραίτητες αμερόληπτες γνώσεις για την κατάσταση της οικονομίας στα διάφορα κράτη μέλη και θα τηρήσουν κριτική στάση στην επιτροπή. Αυτοί καλούνται να προλάβουν και να μην ακουσθεί στην ΟΔΕ υπέρ το δέον his master's voice . Εάν η επιτροπή απαρτίζεται αποκλειστικά από ανώτερα στελέχη των Υπουργείων Εθνικής Οικονομίας, το Συμβούλιο ECOFIN παίρνει κατά βάθος συμβουλές από τον εαυτό του. Οι εξελίξεις στον τομέα του μισθολογίου στη Γερμανία, δείχνουν τώρα ότι η προειδοποιητική φωνή των εθνικών κεντρικών τραπεζών πρέπει να ακούγεται ξεκάθαρα.

<SPEAKER ID=35 LANGUAGE="ES" NAME="Gasςliba i Bφhm">
Κύριε Πρόεδρε, κύριε Επίτροπε, κυρίες και κύριοι βουλευτές, συμφωνώ με τις απόψεις που διατυπώθηκαν, τόσο από την εισηγήτρια, όσο και από τους εκπροσώπους της Ομάδας του ΕυρωπαϊκούΣοσιαλιστικού Κόμματος και της Ομάδας του Ευρωπαϊκού Λαϊκού Κόμματος, σε σχέση με το γεγονός ότι η παρούσα πρόταση σύνθεσης αυτής της Οικονομικής και Δημοσιονομικής Επιτροπής, που αντικαθιστά τη Νομισματική Επιτροπή, θα πρέπει να της δίδει πιο ευρεία σύνθεση και δυνατότητα δράσης σε πιο κοινοτικό επίπεδο.
<P>
Ο κύριος Επίτροπος θα θυμάται ότι, με την ευκαιρία της συζήτησης σχετικά με το περιεχόμενο της Ετήσιας Οικονομικής Έκθεσης, στην οποία η Νομισματική Επιτροπή πρότεινε να περιορισθεί η δυνατότητα της Επιτροπής στην αξιολόγηση της κατάστασης της οικονομίας του κάθε κράτους μέλους χωριστά, το Κοινοβούλιο απέρριψε αυτόν τον περιορισμό. Και είναι πιθανό να πραγματοποιηθεί αυτός ο περιορισμός της δυνατότητας της Επιτροπής, αν παγιωθεί η σύνθεση της Οικονομικής και Δημοσιονομικής Επιτροπής, όπως περιγράφεται στην παρούσα πρόταση.
<P>
Διαπιστώνω ένα σημαντικό μειονέκτημα στη σύνθεση αυτή, αφού θα μετατρέψει την Οικονομική και Δημοσιονομική Επιτροπή σε ένα είδος δεύτερου Συμβουλίου Διοικητών της Ευρωπαϊκής Κεντρικής Τράπεζας και σε ένα δεύτερο Συμβούλιο ECOFIN, ούτως ώστε να διατηρηθεί μεν ο έλεγχος της συνολικής κατάστασης, αλλά χωρίς να υπάρχει ένα φόρουμ συζητήσεων στο επίπεδο του συνόλου της Ευρωπαϊκής Ένωσης, που να είναι ικανό να αναλύει αντικειμενικά την οικονομική και δημοσιονομική κατάσταση και, επομένως, να συμβουλεύει τόσο την Ευρωπαϊκή Κεντρική Τράπεζα, όσο και τα κύρια θεσμικά όργανα της Ένωσης, όπως η Επιτροπή ή και το ίδιο το Κοινοβούλιο. Πιστεύω, συνεπώς, ότι θα ήταν καλό να επανεξεταστεί η σύνθεση αυτής της Επιτροπής και να της δοθεί πραγματικά κοινοτική διάσταση στο επίπεδο της Ευρωπαϊκής Ένωσης.

<SPEAKER ID=36 LANGUAGE="DE" NAME="Wolf">
Κύριε Πρόεδρε, έχουμε να κάνουμε εδώ με ένα πολύ γενικότερο πρόβλημα και όχι απλώς με τη σύνθεση μιας επιτροπής. Έχουμε να κάνουμε με τον κίνδυνο της φθίνουσας έντασης της πολιτικής προσοχής μετά την απόφαση για το ευρώ, όπου ξαφνικά επανεμφανίζονται στο προσκήνιο τα παλιά όνειρα των τεχνοκρατών, και τότε η απουσία θεσμικών ρυθμίσεων μετατρέπεται σε απουσία θεσμικής πολιτικής.
<P>
Θέλω να απευθύνω προειδοποίηση στην ΕΚΤ. Η θεσμική νιρβάνα δεν είναι ασφαλής τόπος, και υπάρχουν ενδείξεις. Πρώτον: ο μισθός του κ. Duisenberg σύμφωνα με τον τύπο θα αντιμετωπιστεί ως κρατικό μυστικό. Ελπίζω ότι θα το διαψεύσει. Δεύτερον: η διαδικασία για τον καθορισμό των βασικών χαρακτηριστικών της οικονομικής πολιτικής, όπου η νομισματική επιτροπή αφαίρεσε στην πράξη από την πρόταση της Επιτροπής κάθε πολιτικό περιεχόμενο - την προτεραιότητα της πολιτικής για την απασχόληση, την ένταξη της νομισματικής πολιτικής, τη σχέση μισθολογικής πολιτικής και ανάπτυξης της παραγωγικότητας - ευνουχίζοντας με τον τρόπο αυτόν την πρόταση. Εδώ χρειαζόμαστε όργανα που θα διεξάγουν διαβουλεύσεις με το ΕΚ, και όχι μόνο πληροφορίες. Χρειαζόμαστε έναν πολιτικό ρόλο που θα κάνει μία πραγματικά ποιοτική προετοιμασία του Συμβούλιου ECOFIN και του Eυρώ 11, σε συντονισμό με την Επιτροπή Απασχόλησης, ώστε να αποτελέσει κάτι σαν ευρωπαϊκή οικονομική κυβέρνηση, και αυτό δεν θα το επιτύχουμε με την πρόταση όπως είναι, αλλά αντίθετα, έτσι, αναθερμαίνονται ουσιαστικά οι εφιάλτες της τεχνοκρατίας.

<SPEAKER ID=37 LANGUAGE="FR" NAME="Castagnθde">
Κύριε Πρόεδρε, αγαπητοί συνάδελφοι, θα πρέπει να συγχαρούμε την κ. Bers για την εγρήγορση που επέδειξε.
<P>
Η πρόταση της Επιτροπής σχετικά με την σύνθεση της Οικονομικής και Δημοσιονομικής Επιτροπής, η οποία καλείται να διαδεχθεί τη Νομισματική Επιτροπή, διαθέτει το ανώδυνο πρόσχημα της συνέχειας. Αλλά παρουσιάζει επίσης μια πραγματική πτυχή, την παρεκτροπή του ευρωπαϊκού οικονομικού οικοδομήματος προς μια διπλή υπερβολή: μια υπερβολή μονεταρισμού, μια υπερβολή τεχνοκρατίας.
<P>
Η ονομασία της Οικονομικής και Δημοσιονομικής Επιτροπής την όριζε ως χώρο ευρύτερων προβληματισμών και όχι μόνο νομισματικών ανησυχιών. Ο ρόλος της στην προετοιμασία των αποφάσεων, ως προς τον συντονισμό των οικονομικών πολιτικών ή τον καθορισμό των μεγάλων προσανατολισμών των οικονομικών πολιτικών, την οδηγεί φυσικά στο να λάβει υπόψη το σύνολο των οικονομικών και κοινωνικών δεδομένων, να ζητεί το σύνολο των μέσων της οικονομικής και κοινωνικής πολιτικής.
<P>
Όμως οι προτάσεις της Επιτροπής σχετικά με τη σύνθεσή της είναι υπερβολικά περιοριστικές. Συνιστούν βοήθημα στην τραπεζική και νομισματική πολιτική και το ΕΣΚΤ δεν τις χρειάζεται καθόλου, καθώς έχει εξασφαλισθεί πλήρως η ανεξαρτησία και τα μέσα δράσης του.
<P>
Η εισηγήτρια έχει συνεπώς δίκιο να ασκεί κριτική στην πολύ σημαντική θέση που επιθυμούμε να αποδώσουμε στους εκπροσώπους των κεντρικών τραπεζών στο πλαίσιο της εν λόγω επιτροπής, όπως, σε ό, τι αφορά τους ανώτερους δημόσιους υπαλλήλους, και στο υπό εξέταση μονοπώλιο για τους εκπροσώπους των δημοσιονομικών διοικήσεων και μόνο. Για αυτό, θεωρούμε προτιμότερο να διευρυνθεί η σύνθεση της Οικονομικής και Δημοσιονομικής Επιτροπής, να περιορισθεί - όπως το εύχεται η κ. Bers - ο ρόλος των εκπροσώπων των κεντρικών τραπεζών, αλλά επίσης - και στο σημείο αυτό προχωρούμε πέρα από τις ευχές της εισηγήτριας - να εξασφαλισθεί η άσκηση αρμοδιοτήτων σε οικονομικά και κοινωνικά ζητήματα, πέρα από τις αρμοδιότητες των ανωτέρων δημοσίων υπαλλήλων.
<P>
Συμμεριζόμαστε, λοιπόν, την ανησυχία της κ. Bers να τεθεί σε εφαρμογή ένας μηχανισμός πληροφόρησης και τακτικών διαβουλεύσεων ανάμεσα στην Οικονομική και Δημοσιονομική Επιτροπή και το Ευρωπαϊκό Κοινοβούλιο.

<SPEAKER ID=38 LANGUAGE="NL" NAME="Blokland">
Κύριε Πρόεδρε, η έναρξη του τρίτου σταδίου της ΟΝΕ απαιτεί μια διαφορετική σύσταση της Νομισματικής Επιτροπής. Δυστυχώς, αλλάζει και το όνομα. Για εμένα θα μπορούσε να είχε μείνει το ίδιο. Τότε θα γλύτωνε η εισηγήτρια τουλάχιστον από μια απαγοήτευση. Τώρα πιστεύει ότι η αλλαγή ονόματος επιφέρει αυτομάτως και αλλαγή ουσίας. Αυτό αποτελεί όμως αντιστροφή αιτίας και αποτελέσματος. Μια αγόρευση για τη διατήρηση του ονόματος "Νομισματική Επιτροπή» θα ήταν πολύ πιο λογική.
<P>
Στην αιτιολογική της έκθεση, η εισηγήτρια ισχυρίζεται ότι οι χώρες της ζώνης ευρώ έχουν διπλή εκπροσώπηση στην Οικονομική και Δημοσιονομική Επιτροπή, δηλαδή άμεσα με τον δικό τους εκπρόσωπο και έμμεσα με τους εκπροσώπους της Ευρωπαϊκής Κεντρικής Τράπεζας. Δεν το καταλαβαίνω αυτό. Δεν δικαιολογείται να χαρακτηρίζονται οι εκπρόσωποι της ΕΚΤ έμμεσοι εκπρόσωποι των χωρών της ζώνης ευρώ. Δείχνει ότι δεν κατάλαβε κανείς και πολλά πράγματα για την ανεξαρτησία της ΕΚΤ.
<P>
Τούτο προκύπτει και από το επόμενο θέμα: παρόλο που η εισηγήτρια δεν τρέφει πολλή αγάπη για την επιρροή των εθνικών στελεχών στην Οικονομική και Δημοσιονομική Επιτροπή, η έκθεσή της αποτελεί ξεκάθαρη υποστήριξη ενός τυπικά εθνικού γαλλικού πάθους: του σχηματισμού μιας οικονομικής κυβέρνησης σε ευρωπαϊκό επίπεδο σαν αντίβαρο της ΕΚΤ, ο σχεδιασμός της οποίας, σύμφωνα με την οπτική της γαλλικής κυβέρνησης, βασίζεται υπερβολικά σε γερμανικά πρότυπα.
<P>
Έχοντας υπόψη αυτές τις διαπιστώσεις, η έλλειψη σοβαρών αρμοδιοτήτων του Ευρωπαϊκού Κοινοβουλίου αποτελεί για το συγκεκριμένο ζήτημα μια ευχάριστη λεπτομέρεια.

<SPEAKER ID=39 LANGUAGE="DE" NAME="Randzio-Plath">
Κύριε Πρόεδρε, η Οικονομική και Δημοσιονομική Επιτροπή που θα διαδεχθεί τη σημερινή Νομισματική Επιτροπή, ενισχύει το Συμβούλιο των Υπουργών Οικονομικών σε αντίθεση με τα άλλα Συμβούλια της Ευρωπαϊκής Ένωσης. Θεωρώ επικίνδυνο το γεγονός ότι στο Μάαστριχτ δεν τονίστηκε αρκετά ότι αποδυναμώνεται ο ρόλος της Ευρωπαϊκής Επιτροπής με το να μην προτείνει, παρά να κάνει μόνο συστάσεις σε σημαντικές διαδικασίες του συντονισμού των οικονομικών πολιτικών. Το Κοινοβούλιο πρέπει να χρησιμοποιήσει την επιρροή του προκειμένου η κατάσταση αυτή να αλλάξει και πάλι σε μετέπειτα αναθεωρήσεις της Συνθήκης.
<P>
Πρέπει να υπάρξει στην ΕΕ μια νέα ποιότητα συντονισμού των πολιτικών. Αυτό δικαίως το επισημαίνει η εισηγήτρια, και η Οικονομική και Δημοσιονομική Επιτροπή - δεν μπορώ παρά να συμμεριστώ τις ελπίδες, αλλά και τις εκτιμήσεις σας - πρέπει επίσης να εκφράζει αυτή τη νέα διοργανική κατεύθυνση του συντονισμού. Λυπάμαι πολύ που η διττή πορεία κατά την παρακολούθηση της διαδικασίας της νομισματικής ένωσης, η πορεία αυτή την οποία, όταν εφαρμοζόταν ο ευρωπαϊκός μηχανισμός ισοτιμιών, είχαν συλλάβει ο Giscard d' Estaing και ο Helmut Schmidt, τώρα δεν έφτασε, ας πούμε, στο αποκορύφωμά της. Τότε είχαν δημιουργηθεί δύο επιτροπές, δηλαδή η Νομισματική Επιτροπή και η Επιτροπή Πολιτικής για την Απασχόληση. Η Νομισματική Επιτροπή θεσμοθετήθηκε, εδραιώθηκε με Συνθήκη, ενώ η Επιτροπή Πολιτικής για την Απασχόληση παρέμεινε σκιώδης. Αυτό δεν δικαιολογείται εξαιτίας της δραματικής εξέλιξης στην πολιτική και της εσφαλμένης ένδειξης μιας ευρωπαϊκής προστιθέμενης αξίας. Ως εκ τούτου πιστεύω ότι στην πράξη πρέπει τα ζητήματα εργασιακής, οικονομικής και δημοσιονομικής πολιτικής να εξετάζονται από κοινού. Θα ήθελα να υπενθυμίσω ότι το Κοινοβούλιο, κατά την ψήφιση των βασικών χαρακτηριστικών της οικονομικής πολιτικής πέρσι, έδωσε έμφαση στο ότι πρέπει να συμπεριληφθούν και άλλοι προβληματισμοί στα βασικά χαρακτηριστικά της οικονομικής πολιτικής, εφ όσον μάλιστα η απόφαση των υπουργών για την οικονομική και δημοσιονομική πολιτική πρέπει να εξετάζεται σε συνάρτηση με τις διαβουλεύσεις για τον προϋπολογισμό των εθνικών κοινοβουλίων, που ως γνωστόν διεξάγονται κάθε χρόνο το φθινόπωρο.
<P>
Η Οικονομική και Δημοσιονομική Επιτροπή έχει συμβουλευτικό ρόλο. Παρ' όλα αυτά, κατέστη θεσμικό όργανο. Για αυτό πρέπει η δραστηριότητά του να είναι περισσότερο διαφανής και κατανοητή. Συνεπώς, όντως χρειαζόμαστε, πέραν του μέχρι σήμερα διαλόγου, και έναν διάλογο για τα νομισματικά θέματα. Ξέρετε ότι αυτό το Ευρωπαϊκό Κοινοβούλιο διεξάγει από χρόνια διάλογο με τη Νομισματική Επιτροπή μέσω της Υποεπιτροπής Νομισματικής Πολιτικής. Αυτό πρέπει να επεκταθεί και στην Οικονομική Επιτροπή, ώστε η αξιολόγηση των σχεδίων σταθερότητας, η αξιολόγηση της αποφυγής υπερβολικά μεγάλων ελλειμμάτων και άλλες προσεγγίσεις του συντονισμού της οικονομικής πολιτικής να μη μείνουν μόνο στα χέρια νομισματικών εξουσιών και νομισματικών συμβουλευτικών αρχών, αλλά να συμπεριληφθούν σε αυτά και άλλοι.
<P>
Εξακολουθώ να θεωρώ σημαντικό ένα μεγάλο ετήσιο Συμβούλιο. Ο ρόλος του Συμβουλίου των Υπουργών Οικονομικών, που έτσι κι αλλιώς είναι μεγάλος, δεν θα έπρεπε να οδηγήσει στη λήψη αποφάσεων για την οικονομική πολιτική και την πολιτική για την απασχόληση χωρίς τους υπουργούς Οικονομικών και Εργασίας. Όσο σαφές είναι το θεσμικό πλέγμα για τη νομισματική ένωση, τόσο ελλιπώς ανεπτυγμένες είναι οι διαδικασίες λήψης απόφασης για την οικονομική ένωση. Εδώ πρέπει να υπάρξουν νέες προσεγγίσεις. Η έκθεση Berθs μάς αφήνει ελπίδες σχετικά με αυτό. Προφανώς χρειαζόμαστε, επίσης, ένα συμπληρωματικό πρωτόκολλο για το άρθρο 103 της Συνθήκης του Μάαστριχτ, ώστε, στο μέλλον, να είμαστε πράγματι ικανοί για δράση και λήψη αποφάσεων.

<SPEAKER ID=40 LANGUAGE="FR" NAME="Herman">
Κύριε Επίτροπε, κύριε Πρόεδρε, αγαπητοί συνάδελφοι, η συζήτηση μοιάζει να επικεντρώνεται κυρίως στη σύνθεση της επιτροπής.
<P>
Όμως, δεν είναι αυτό το θέμα της συζήτησης. Η ουσία της συζήτησης αφορά περισσότερο τη φύση της επιτροπής. Όμως σήμερα, όπως είδαμε, η επιτροπή αποβλέπει μόνο στην υπεράσπιση εθνικών θέσεων και στην απομάκρυνση οποιουδήποτε στοιχείου κοινοτικού χαρακτήρα. Είτε αποτελείται από εκπροσώπους των εθνικών τραπεζών, είτε αποτελείται από εκπροσώπους των υπουργείων Οικονομίας και Οικονομικών, τίποτα δεν αλλάζει ως προς το σημείο αυτό και εκεί είναι το δράμα. Η Επιτροπή, ουσιαστικά, καθορίζει προτάσεις σύστασης στον τομέα του συντονισμού. Εν συνεχεία, οι συστάσεις αυτές περνούν από την επιτροπή, η οποία βαφτίστηκε τώρα "Οικονομική και Δημοσιονομική Επιτροπή», αλλά αυτό δεν αλλάζει τίποτε: λειτουργεί με στόχο την υπεράσπιση θέσεων που δεν αφορούν το κοινό συμφέρον. Δεν μπορούμε να αλλάξουμε τίποτα, γιατί έτσι ορίζει τη διαδικασία η Συνθήκη.
<P>
Πρέπει, λοιπόν, τώρα να διορθώσουμε το συγκεκριμένο λάθος και για αυτό πρέπει απαραιτήτως να επιτρέψουμε στο Κοινοβούλιο να ασκήσει επιρροή και να δώσει έτσι μια διάσταση που η εν λόγω επιτροπή δεν θα δώσει ποτέ, αφού, όπως είδαμε και όπως θα δούμε, δεν θα πράξει τίποτα προς το κοινό συμφέρον, θα υπάρχει για να υπερασπίζεται τις θέσεις των κυβερνήσεων. Όμως αυτό που χρειαζόμαστε τώρα είναι ένας συντονισμός των πολιτικών και όποιος αναφέρεται σε συντονισμό των πολιτικών εννοεί υπερθνικές εξουσίες. Μόνο η Επιτροπή και το Κοινοβούλιο έχουν τέτοιες εξουσίες. Μόνο αυτά τα δύο θεσμικά όργανα θα έπρεπε να παρέμβουν στο στάδιο αυτό. Αναλαμβάνουν ρόλο που έχει ήδη αναλάβει το Συμβούλιο ECOFIN. Η Επιτροπή αυτή δεν χρησιμεύει ιδιαίτερα. Θα επιθυμούσα το στοιχείο αυτό να παρουσιάζεται στις προτάσεις της Επιτροπής, κυρίως γιατί η Επιτροπή επλήγη από τον τρόπο με τον οποίο αφανίστηκαν οι προτάσεις. Είχα ελπίσει ότι με τις προτάσεις αυτές, θα μπορούσε να αλλάξει τον τρόπο δράσης. Δεν συμβαίνει κάτι τέτοιο και λυπούμαι για αυτό.

<SPEAKER ID=41 NAME="Χριστοδούλου">
Κύριε Πρόεδρε, η Οικονομική και Δημοσιονομική Επιτροπή, η οποία αντικαθιστά την παλιά Νομισματική Επιτροπή, είναι κάτι τελείως διαφορετικό και η σύνθεσή της και ο τρόπος με τον οποίο θα λειτουργεί πρέπει να αντανακλούν το γεγονός αυτό. Δεν γεννάται, δηλαδή, πλέον θέμα κάποιας μορφής συντονισμού των νομισματικών πολιτικών των επιμέρους κρατών. Αυτή η δουλειά γίνεται από την Ευρωπαϊκή Κεντρική Τράπεζα. Η νέα επιτροπή θα είναι ένα είδος τεχνικού συμβούλου ευρείας συνθέσεως, κατά το δυνατόν, ο οποίος τεχνικός σύμβουλος θα προσπαθεί να βρει τρόπους να συντονίζονται οι δημοσιονομικές πολιτικές των κρατών μελών του ευρωπαϊκού συστήματος της Οικονομικής και Νομισματικής Ενώσεως και των κρατών που δεν έχουν μπει ακόμη στην Οικονομική και Νομισματική 'Ενωση και παραμένουν, είτε είναι μέλη είτε όχι, στο σύστημα των συναλλαγματικών ισοτιμιών. Πρέπει να έχει, δηλαδή, μια γενική αρμοδιότητα συμβουλών σε θέματα συντονισμού της δημοσιονομικής πολιτικής των κρατών μελών της Ευρωπαϊκής 'Ενωσης με τη γενικότερη νομισματική πολιτική. Είναι μια καινούργια δουλειά την οποία πριν δεν έκανε.
<P>
Δεν νομίζω ότι θα πρέπει κανείς να λέει πολλά πράγματα και να υπερβάλλει κάπως το ρόλο της. Βεβαίως θα βοηθήσει, βεβαίως θα ενισχύσει προς αυτή την κατεύθυνση, αλλά δεν είναι κάτι το οποίο είναι απόλυτο και το οποίο μπορεί να δημιουργήσει φόβους σαν αυτούς που ακούγονται σ'αυτήν την αίθουσα. Εγώ έχω την εντύπωση, αν κρίνω απ'τον τρόπο με τον οποίο κανονίζονται -και ανεφέρθη σ'αυτό η κ. Randzio-Plath- οι ακροάσεις των επιτροπών του Κοινοβουλίου με διάφορα, πολύ ανώτερα όργανα από αυτό για το οποίο συζητούμε τούτη τη στιγμή, και από τον τρόπο με τον οποίο ανταποκρίνονται, ότι αυτό θα εξακολουθήσει και τώρα, και θέλω να δω ποια επιτροπή θα αρνηθεί να παρουσιασθεί ενώπιον επιτροπών του Ευρωπαϊκού Κοινοβουλίου για να λογοδοτήσει για τις αποφάσεις που έχει πάρει, έστω κι αν αυτό δεν προβλέπεται ούτε από τη Συνθήκη ούτε από τίποτε άλλο. Λοιπόν, δεν νομίζω ότι πρέπει να πολυανησυχούμε γι'αυτό και η σύνθεση αυτής της επιτροπής πρέπει να είναι όπως προεβλέπετο και προηγουμένως: να συμμετέχουν και οι εκπρόσωποι των κεντρικών τραπεζών των επιμέρους κρατών μελών. Θα είναι ένα καλό στοιχείο συμβιβασμού μεταξύ της Ευρωπαϊκής Κεντρικής Τράπεζας, από τη μια μεριά, και των εκπροσώπων των Υπουργείων Οικονομικών, από την άλλη.
<P>
Ας δούμε, λοιπόν, το θέμα με ψυχραιμία και ας μην υπερβάλλουμε ούτε για τη σημασία ούτε και για τον ρόλο που μπορεί να έχει αυτή η επιτροπή.

<SPEAKER ID=42 NAME="de Silguy">
Κύριε Πρόεδρε, κυρίες και κύριοι, η έκθεση της κ. Bers σχετικά με τη σύνθεση της Οικονομικής και Δημοσιονομικής Επιτροπής, θέμα για το οποίο το Συμβούλιο των υπουργών Οικονομίας και Οικονομικών πρέπει να λάβει απόφαση, η έκθεση αυτή είναι μια σημαντική και πολύ χρήσιμη συμβολή στη συζήτηση που διεξάγεται στο πλαίσιο της διαδικασίας υλοποίησης της Οικονομικής και Νομισματικής Ένωσης.
<P>
Βέβαια το άρθρο 109Γ, παράγραφος 3, της Συνθήκης για την Ευρωπαϊκή Ένωση δεν προβλέπει ρητώς διαβούλευση με το Ευρωπαϊκό Κοινοβούλιο για το ζήτημα αυτό, αλλά είναι θεμιτό το Κοινοβούλιο να ασχοληθεί με ένα ζήτημα τέτοιας σημασίας. Αλλωστε η Συνθήκη προβλέπει τη γενική υποχρέωση πληροφόρησης του Κοινοβουλίου από τον Πρόεδρο του Συμβουλίου και είναι φυσικό, λοιπόν, να της δοθεί υπόσταση.
<P>
Όπως και η Επιτροπή, χαίρομαι για τον προβληματισμό της εισηγήτριας σχετικά με την σύνθεση της νέας αυτής επιτροπής και εντοπίζω επίσης με ενδιαφέρον τα στοιχεία που αφορούν το καταστατικό της, το οποίο θα πρέπει να εγκριθεί πριν από την 1η Ιανουαρίου 1999. Η Επιτροπή θα κληθεί να γνωμοδοτήσει για το νέο καταστατικό και να λάβει, την κατάλληλη στιγμή, όσο γίνεται περισσότερο υπόψη της τις εκτιμήσεις μας.
<P>
Προκειμένου να απαντήσω στα ερωτήματα που τέθηκαν - ιδιαίτερα από την εισηγήτρια σας, σήμερα το πρωΐ - θα ήθελα να κάνω ορισμένες σύντομες επισημάνσεις, αφενός, σχετικά με τη σύνθεση αυτή καθαυτή της Οικονομικής και Δημοσιονομικής Επιτροπής και, αφετέρου, σχετικά με το ρόλο της.
<P>
Ως προς την σύνθεση, το άρθρο 109Γ, παράγραφος 2, ορίζει ότι, τα κράτη μέλη, η Επιτροπή και η Ευρωπαϊκή Κεντρική Τράπεζα θα διορίζουν, έκαστο, δύο μέλη της επιτροπής κατ' ανώτατο όριο. Όμως στο Ευρωπαϊκό Συμβούλιο του Λουξεμβούργου, στις 12 και 13 Δεκεμβρίου του προηγούμενου έτους, οι αρχηγοί κρατών και κυβερνήσεων στο ψήφισμα για το συντονισμό των οικονομικών πολιτικών, προσδιόρισαν τις προθέσεις τους και σας παραθέτω τα συμπεράσματα του Ευρωπαϊκού Συμβουλίου: η Οικονομική και Δημοσιονομική Επιτροπή, η οποία θα αποτελείται από υψηλόβαθμα στελέχη των Εθνικών Κεντρικών Τραπεζών και της Ευρωπαϊκής Κεντρικής Τράπεζας, καθώς και των υπουργείων Οικονομικών των κρατών μελών, θα αποτελέσει το πλαίσιο στο οποίο θα μπορεί να προετοιμασθεί και συνεχισθεί ο διάλογος ανάμεσα στο Συμβούλιο και την Κεντρική Τράπεζα σε επίπεδο ανωτέρων υπαλλήλων.
<P>
Λοιπόν, κ. Castagnθde, δεν υπάρχει παρέκκλιση. Δεν μπορώ να αποδεχθώ την κριτική αυτή, εφόσον το εν λόγω κείμενο του Ευρωπαϊκού Συμβουλίου καθορίζει το φυσικό πλαίσιο όπου η Επιτροπή είναι υποχρεωμένη να υποβάλει την πρόταση της, ακόμη και αν, όπως σωστά επισημαίνει η εισηγήτρια σας, η Επιτροπή δεν έχει προσδιορίσει τη διοικητική αρχή που θα αντιπροσωπεύεται στην επιτροπή. Ήταν, ωστόσο, το μόνο περιθώριο ελιγμών που άφηνε το κείμενο των αρχηγών κρατών και κυβερνήσεων.
<P>
Κατά την Επιτροπή, δεν μπορεί να υπάρχει συνέχεια ανάμεσα στη Νομισματική Επιτροπή και την Οικονομική και Δημοσιονομική Επιτροπή. Όπως έλεγε ο κ. Harrison δεν είναι μόνο θέμα αλλαγής ονόματος, είναι και ζήτημα αλλαγής της ίδιας της φύσης του συστήματος. Για τον λόγο αυτό η αποστολή της Οικονομικής και Δημοσιονομικής Επιτροπής δεν είναι η ίδια με της Νομισματικής Επιτροπής.
<P>
Η αποστολή της Οικονομικής και Δημοσιονομικής Επιτροπής προσδιορίζεται στο άρθρο 109, παράγραφος 2, της Συνθήκης και επικεντρώνεται οριστικά στην παρακολούθηση της οικονομικής και δημοσιονομικής κατάστασης των κρατών μελών, καθώς και των οικονομικών σχέσεων με τις τρίτες χώρες και τα άλλα διεθνή θεσμικά όργανα, αλλά κυρίως, και πιστεύω ότι αυτό είναι σημαντικό, η Οικονομική και Δημοσιονομική Επιτροπή συμβάλλει στην προετοιμασία των εργασιών του Συμβουλίου σε τεχνικό επίπεδο.
<P>
Θα απαντήσω στον κ. Herman ότι, τα πρόσωπα διορίζονται με βάση την αρχή intuitu personae και όχι ως εκπρόσωποι κυβερνήσεων και πιστεύω ότι ο κ. Χριστοδούλου έχει δίκιο να λέει ότι δεν θα πρέπει να υπερεκτιμήσουμε το ρόλο αυτό. Πρόκειται για μια τεχνική προετοιμασία του Συμβουλίου σε τρία σημαντικά θέματα: την πολυμερή εποπτεία, τους σημαντικούς προσανατολισμούς της οικονομικής πολιτικής, καθώς και τις αποφάσεις που πρέπει να ληφθούν στο πλαίσιο της διαδικασίας των υπέρογκων ελλειμμάτων.
<P>
Εκείνο που χρειαζόμαστε, λοιπόν, για να λειτουργήσει η Οικονομική και Δημοσιονομική Επιτροπή, είναι η ικανότητα πραγματογνωμοσύνης· και δεν αντικαθιστά το Συμβούλιο, όπως μπορώ να διαβεβαιώσω τον κ. Castagnθde· δεν είναι και δεν πρόκειται να είναι υποκατάστημα των εθνικών κεντρικών τραπεζών.
<P>
Νομίζω ότι έχει πρωτεύουσα σημασία η οικονομική διάσταση της αποστολής της επιτροπής. Πρέπει, λοιπόν, να υπάρχει στη σύνθεση της. Η Ευρωπαϊκή Κεντρική Τράπεζα πρέπει να ορίζει τους εκπροσώπους της για τη νομισματική πολιτική και το ίδιο πρέπει να πράξουν τα κράτη μέλη για τα διαφορετικά στοιχεία της οικονομικής πολιτικής. Ως προς το σημείο αυτό, αξίζει να εξεταστεί προσεκτικά η πρόταση της κ. Berθs σχετικά με τους αναπληρωτές. Είναι πράγματι σημαντικό αυτά τα υψηλά στελέχη να είναι από τεχνικής άποψης αρμόδια για τα ζητήματα αυτά, είτε πρόκειται για ζητήματα φορολογίας, είτε πρόκειται, όπως αναφέρατε, για τον προϋπολογισμό, ή τις οικονομικές προβλέψεις.
<P>
Κατά την άποψη της Επιτροπής, η Οικονομική και Δημοσιονομική Επιτροπή πρέπει να είναι το τεχνικό μέσο στην υπηρεσία της ενίσχυσης του συντονισμού των οικονομικών πολιτικών, των οποίων ο στόχος υπενθυμίζω ότι είναι η προώθηση της ανάπτυξης και της απασχόλησης.
<P>
Φθάνω έτσι στη δεύτερη σειρά παρατηρήσεων, που θα είναι πολύ πιο σύντομη, σας διαβεβαιώ, σχετικά με το ρόλο της Οικονομικής και Δημοσιονομικής Επιτροπής.
<P>
Και ως προς το σημείο αυτό, το Ευρωπαϊκό Συμβούλιο του Λουξεμβούργου κατέληξε στο συμπέρασμα ότι η Οικονομική και Δημοσιονομική Επιτροπή θα πρέπει να είναι χώρος διαλόγου - απαντώ, εξάλλου, στις επιθυμίες της κ. Randzio-Plath - κυρίως διαλόγου μεταξύ του Συμβουλίου και της Ευρωπαϊκής Κεντρικής Τράπεζας σε επίπεδο υψηλόβαθμων υπαλλήλων. Θεωρώ ότι ο διάλογος αυτός στην υπηρεσία του συντονισμού έχει διπλή όψη: αφενός, το συντονισμό μεταξύ της οικονομικής και της νομισματικής πολιτικής και, αφετέρου, το συντονισμό μεταξύ των διαφόρων πτυχών της οικονομικής πολιτικής.
<P>
Σε ό, τι αφορά το δεσμό μεταξύ της οικονομικής και της νομισματικής πολιτικής, η Οικονομική και Δημοσιονομική Επιτροπή θα πρέπει να εξασφαλίσει το συντονισμό ανάμεσα στην ΕΚΤ, που είναι ο θεματοφύλακας της ενιαίας νομισματικής πολιτικής, και στο Συμβούλιο, που είναι επιφορτισμένο να εγκρίνει και να υλοποιήσει τους μεγάλους προσανατολισμούς της οικονομικής πολιτικής.
<P>
Θεωρώ ότι η Οικονομική και Δημοσιονομική Επιτροπή θα πρέπει επίσης να εξασφαλίσει την προετοιμασία και την παρακολούθηση των συνεδριάσεων του Συμβουλίου για το ευρώ, το οποίο ονομάζεται " Ευρώ 11». Ως προς το σημείο αυτό, μπορώ να πω, αλλά ελπίζω να μου δοθεί η ευκαιρία μετά τις διακοπές, ότι οι δύο πρώτες συνεδριάσεις του νέου αυτού φορέα χαρακτηρίστηκαν από την εμφάνιση μιας νέας δυναμικής. Η Οικονομική και Δημοσιονομική Επιτροπή πρέπει να προσαρμοσθεί προκειμένου να συνδυασθεί, στο πλαίσιο της Συνθήκης και με τις καλύτερες δυνατές συνθήκες, με την εισαγωγή του ευρώ και εν συνεχεία με τη διαχείριση του.
<P>
Ως προς το συντονισμό των διαφορετικών συνιστωσών της οικονομικής πολιτικής, όπως σωστά επισημαίνει η εισηγήτρια σας, η Οικονομική και Δημοσιονομική Επιτροπή πρέπει να εντάξει τις εργασίες της και τις προτάσεις της στο πλαίσιο μιας πραγματικής συμπληρωματικότητας με την Επιτροπή Απασχόλησης, αλλά και με την Επιτροπή Οικονομικής Πολιτικής.
<P>
Επιτρέψτε μου, Κυρία, ως προς το σημείο αυτό, να μην συμμερισθώ πλήρως την ανάλυση σας. Η Επιτροπή Οικονομικής Πολιτικής είναι υπεύθυνη για τα διαρθρωτικά ζητήματα: την εσωτερική αγορά, τη δημιουργία θέσεων εργασίας, την ανταγωνιστικότητα, τις κρατικές ενισχύσεις κλπ. Το Ευρωπαϊκό Συμβούλιο του Κάρντιφ υπογράμμισε τη σημασία των διαρθρωτικών ζητημάτων, υπενθυμίζοντας ότι στο μέλλον οι βασικοί προσανατολισμοί της οικονομικής πολιτικής θα πρέπει, επίσης, να αφορούν τις απαραίτητες οικονομικές μεταρρυθμίσεις για την εύρυθμη λειτουργία της Οικονομικής και Νομισματικής Ένωσης. Η Επιτροπή θεωρεί ότι, είναι επίσης σημαντικό ο φόρτος εργασίας να κατανεμηθεί στο σύνολο των εξειδικευμένων επιτροπών, συμπεριλαμβανομένης και της Επιτροπής Οικονομικής Πολιτικής.
<P>
Μπορώ να σας διαβεβαιώσω ότι, σε κάθε περίπτωση, η Επιτροπή, όπως επιθυμεί το Κοινοβούλιο, θα εξασφαλίσει τον συνεχή συντονισμό των δραστηριοτήτων της Οικονομικής και Δημοσιονομικής Επιτροπής, της Επιτροπής Απασχόλησης και της Επιτροπής Οικονομικής Πολιτικής.
<P>
Πέρα από το ζήτημα της επίσημης σύνθεσης της Οικονομικής και Δημοσιονομικής Επιτροπής και της συνειδητοποίησης της αποστολής της, θεωρώ ότι αυτό που είναι, σε τελευταία ανάλυση, καθοριστικό είναι η λειτουργία και η πρακτική της επιτροπής αυτής και, συμπερασματικά, θα ήθελα να επιμείνω στο γεγονός ότι και εδώ επίσης, η Επιτροπή, η οποία διαδραματίζει έναν βασικό ρόλο στο συντονισμό των οικονομικών πολιτικών - όπως το επιβεβαίωσε επίσης το τελευταίο "Ευρώ 11», η Επιτροπή θα φροντίσει για τον καλό συντονισμό των εργασιών της Οικονομικής και Δημοσιονομικής Επιτροπής και των άλλων επιτροπών.
<P>
Ως προς το σημείο αυτό, και ολοκληρώνω εδώ, η Επιτροπή λαμβάνει με ενδιαφέρον υπόψη την πρότασή σας να σας υποβάλουμε πριν από την 1η Ιανουαρίου 2001 έκθεση για την λειτουργία της Οικονομικής και Δημοσιονομικής Επιτροπής στο πλαίσιο των διοργανικών σχέσεων μεταξύ του Κοινοβουλίου, της Επιτροπής και του Συμβουλίου, αλλά και για τις σχέσεις ανάμεσα στις υπάρχουσες επιτροπές. Επιδοκιμάζω ευχαρίστως την πρόταση αυτή και ελπίζω ότι θα έρθω τότε να σας παρουσιάσω ο ίδιος τα προαναφερόμενα συμπεράσματα.

<SPEAKER ID=43 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=5>
Συμμετοχή των ΕΟΟΣ στις δημόσιες συμβάσεις
<SPEAKER ID=44 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0196/98), του κ. Tappin, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανακοίνωση της Επιτροπής όσον αφορά τη συμμετοχή των ευρωπαϊκών ομίλων οικονομικού σκοπού στις δημόσιες συμβάσεις και σε προγράμματα που χρηματοδοτούνται από κρατικούς πόρους.

<SPEAKER ID=45 NAME="Tappin">
Κύριε Πρόεδρε, τί είναι οι Ευρωπαϊκοί Όμιλοι Οικονομικού Σκοπού (ΕΟΟΣ); Είναι όμιλοι μικρομεσαίων επιχειρήσεων, που συνενώνονται για να ενισχύσουν το προφίλ τους, να αυξήσουν τις ευκαιρίες ανάληψης συμβάσεων έναντι μεγαλύτερων ανταγωνιστών, να αυξήσουν πόρους για την προώθηση της εμπειρογνωμοσύνης τους, να αποκτήσουν νομική προσωπικότητα και, ασφαλώς, να ενισχύσουν τις πιθανότητές τους να επεκταθούν, να απασχολήσουν περισσότερο προσωπικό και ως εκ τούτου να μειώσουν τον αριθμό των ανέργων στην Ευρωπαϊκή Ένωση.
<P>
Προφανώς, αν πετύχει, ένα τέτοιο πρόγραμμα είναι καλή ιδέα. Αυτή η έκθεση σχετικά με την ανακοίνωση της Επιτροπής, όσον αφορά τη συμμετοχή των Ευρωπαϊκών Ομίλων Οικονομικού Σκοπού στις δημόσιες συμβάσεις και σε προγράμματα που χρηματοδοτούνται από κρατικούς πόρους, αναφέρεται σε αυτό ακριβώς το θέμα. το πρόγραμμα έχει τεθεί σε ισχύ από τον Ιούλιο του 1989. Μέχρι στιγμής δεν μπορεί να θεωρηθεί ότι είχε επιτυχία. Όπου έχουν συσταθεί τέτοιοι όμιλοι - ως επί το πλείστον διασυνοριακοί οργανισμοί που εμπορεύονται αγαθά και υπηρεσίες - έχει αποδειχτεί ότι η ιδέα αυτή έχει αποτελέσματα. Ωστόσο, οι όμιλοι που υπάρχουν ή υπήρχαν δεν είναι αρκετοί, ώστε να δώσουν τη δυνατότητα στην Επιτροπή να αναλύσει όλα τα προβλήματα ή να καθορίσει ποιος είναι ο καλύτερος τρόπος για την προώθηση αυτής της ιδέας και την εφαρμογή της στην πράξη, μελλοντικά. Όλα αυτά έχουν αναγνωρίστεί και για αυτό ακριβώς η Επιτροπή εκπόνησε την εν λόγω ανακοίνωση.
<P>
Θα πρέπει να συγχαρούμε την Επιτροπή για την πρωτοβουλία της και να την ευχαριστήσουμε για τις προσπάθειες που καταβάλλει για την προώθηση των συμφερόντων των μικρότερων επιχειρήσεων της Ευρωπαϊκής Ένωσης. Η αγορά δημοσίων συμβάσεων μόνο αναλογεί σε 720 δισεκατομμύρια Ecu ετησίως. Από το ποσό αυτό, πολύ μικρό μερίδιο διατίθεται στις μικρότερες επιχειρήσεις: μόνο το 11, 7 % περίπου.
<P>
Για να αυξηθεί το μερίδιό τους και το μερίδιο των κεφαλαίων από τα κοινοτικά προγράμματα που διατίθενται για τις ΜΜΕ, υπέβαλα διάφορες προτάσεις. Θα ήθελα να προωθήσει η Επιτροπή τη σύσταση πάνελ εθελοντικής συνεργασίας σε επίπεδο ΕΕ, που θα αποτελείται από εθνικούς και κλαδικούς εκπροσώπους, κοινωνικούς εταίρους και ασφαλώς εκπρόσωπους της Επιτροπής, για να διαδοθούν οι πληροφορίες και να αυξηθεί η γνώση των δυνατοτήτων που προσφέρονται μέσω αυτού του προγράμματος.
<P>
Δεύτερον, θα ήθελα επίσης να ενθαρρύνει η Επιτροπή τα κράτη μέλη να εντοπίσουν ή να δημιουργήσουν κέντρα που θα παρέχουν αξιόλογες συμβουλές και δυνατότητες κατάρτισης στις ΜΜΕ που επιθυμούν να μετάσχουν στο εν λόγω πρόγραμμα. Αυτό ίσως δίνει ένα επιπλέον ερέθισμα σε ένα ανάλογο αίτημα που υποβλήθηκε σχετικά με κέντρα προμηθειών σε μια έκθεση που συνέταξα παλαιότερα.
<P>
Εφόσον ένας από τους στόχους αυτής της έκθεσης είναι να δοθεί η δυνατότητα στις ΜΜΕ να έχουν πολύ μεγαλύτερο μερίδιο στην αγορά συμβάσεων των 720 δισεκατομμυρίων Ecu από ό, τι έχουν επί του παρόντος, θα ήταν σωστό τα κέντρα πληροφόρησης να είναι ένα και το αυτό.
<P>
Ομοίως, θα πρέπει να ενισχυθεί η διάδοση πληροφοριών μέσω ανεπίσημων κέντρων, όπως τα Ευρωπαϊκά Κέντρα Πληροφοριών, τα κέντρα επαγγελματικών πληροφοριών και τα κατά τόπους εμπορικά επιμελητήρια. Καθώς υπάρχει τεράστια διαφορά ανάμεσα στη δημοσιότητα και την καθοδήγηση, και ανάμεσα στο είδος της κατάρτισης και των νομικών συμβουλών, που θα μπορούσε να προσφέρει ένα εθνικό κέντρο, καθίσταται σαφές ότι αυτά θα είναι συμπληρωματικά συστήματα. Τα εθνικά κέντρα θα συνέβαλαν επίσης σε σημαντικό βαθμό στην παρακολούθηση των αποτελεσμάτων. Αυτό είναι βασικό αν σκοπεύουμε να μεγιστοποιήσουμε την αποτελεσματικόητα των μέτρων που λαμβάνουμε.
<P>
Ύστερα από δέκα σχεδόν χρόνια λειτουργίας, έχουν συσταθεί μόνο 800 περίπου ΕΟΟΣ στο πλαίσιο αυτού του συστήματος. Είναι σαφές, ότι η Επιτροπή λαμβάνει κάθε δυνατό μέτρο για να αυξηθεί η χρήση των ΕΟΟΣ από τις ΜΜΕ, αλλά θα πρέπει επίσης να απευθυνθούμε στο Συμβούλιο, καλώντας το να υποστηρίξει τις προσπάθειες της Επιτροπής και των ΜΜΕ σε επίπεδο κρατών μελών. Κάτι τέτοιο θα αποβεί ιδιαίτερα χρήσιμο κατά την αντιμετώπιση των δυσκολιών που προκύπτουν για τις ΜΜΕ στο διεθνές εμπόριο, ειδικά σε ό, τι αφορά την αντιμετώπιση των ανωμαλιών που πηγάζουν από τις εθνικές διαφορές των εθνικών νομοθεσιών.
<P>
Η Επιτροπή σκοπεύει να δώσει διευκρινίσεις σχετικά με τους κανόνες που διέπουν τη σύσταση των ΕΟΟΣ και τον τρόπο λειτουργίας τους. Λαμβάνοντας υπόψη τις περιπλοκές νομικής φύσης και το γεγονός ότι πολλές ΜΜΕ φοβούνται να επεκτείνουν τις δραστηριότητές τους εκτός των ασφαλών και πολύ γνωστών ορίων των δεσμεύσεων που έχουν ήδη αναλάβει, αυτού του είδους οι διευκρινίσεις θα ήταν πολύτιμες. Ωστόσο, ελπίζω ότι θα δοθεί η ευκαιρία στις ενδιαφερόμενες ομάδες και τις ΜΜΕ να αξιολογήσουν αυτές τις διευκρινίσεις, όπως επίσης ότι η ουσία αυτών των εκτιμήσεων, σε συνδυασμό με τα συμπεράσματα που θα προκύψουν από την παρακολούθηση της δραστηριότητας των ΕΟΟΣ, θα μπορέσουν να αποτελέσουν τη βάση μίας περαιτέρω ανακοίνωσης της Επιτροπής σε δυο χρόνια περίπου. Αυτό θα πρέπει να τεθεί ενώπιον του Κοινοβουλίου, των τομεακών οργανώσεων και των εκπροσώπων των κρατών μελών. Αν, ύστερα από αυτά, δεν επιτευχθεί σημαντική αύξηση του επιπέδου συμμετοχής των ΕΟΟΣ στην αγορά των δημοσίων συμβάσεων και στα προγράμματα που χρηματοδοτούνται από κοινοτικούς πόρους, θα πρέπει να κάνουμε κάτι περισσότερο.
<P>
Εργαζόμαστε όντας αντιμέτωποι με μια προθεσμία, καθώς η συμφωνία δημοσίων συμβάσεων επεκτείνεται σε περισσότερες χώρες. Αυτό σημαίνει ότι οι μεγάλες ξένες επιχειρήσεις εκδιώκουν τις ΜΜΕ από τις υπάρχουσες αγορές τους. Αν δεν τους δώσουμε τη δυνατότητα να εκμεταλλευθούν τις ευκαιρίες που προσφέρονται μέσω της παγκόσμιας πρόσβασης, η κατάσταση θα πάει από το κακό στο χειρότερο.
<P>
Από τις τροπολογίες, μπορώ να υποστηρίξω τις τροπολογίες αριθ. 1, 3 και 4, αλλά είμαι αντίθετος στην τροπολογία αριθ. 2.
<P>
Τέλος, συγχαίρω την Επιτροπή για την πρωτοβουλία της και ελπίζω ότι οι βουλευτές θα είναι σε θέση να υποστηρίξουν το ψήφισμά μου.

<SPEAKER ID=46 LANGUAGE="FI" NAME="Paasilinna">
Αξιότιμε κύριε Πρόεδρε, ευχαριστώ τον συνάδελφο κ. Tappin για την εξαιρετική έκθεσή του, η οποία αναφέρεται στην κατάσταση των μικρομεσαίων επιχειρήσεων και των δημοσίων συμβάσεων. Και οι δύο είναι ζωτικής σημασίας για τις κοινωνίες μας, όμως, παρ' όλα αυτά αντιμετωπίζονται άδικα. Εάν η Ευρώπη σκοπεύει να διευρύνει τους ορίζοντές της και πέρα από την εσωτερική αγορά, και να πετύχει την επιθυμητή οικονομική και κοινωνική συνοχή, θα πρέπει να αναπτύξει τις υπηρεσίες κοινής ωφελείας στο ευρωπαϊκό επίπεδο. Συνεπώς, η διαδικασία υλοποίησης των εσωτερικών αγορών συνδέεται με απαιτήσεις σχετικά με την ελευθέρωση των δημοσίων υπηρεσιών, γεγονός το οποίο συνεπάγεται συχνά μεγάλες αλλαγές στις κοινωνικές δομές.
<P>
Επιβάλλεται να διεξαχθεί εκτεταμένη συζήτηση μεταξύ των κρατών μελών της Επιτροπής και του Κοινοβουλίου, σχετικά με τις πολιτικές κατευθυντήριες γραμμές για τις υπηρεσίες κοινής ωφελείας. Σε αυτή τη συζήτηση απαιτείται να συμμετάσχουν και οι συνδικαλιστικές οργανώσεις, οι οργανώσεις καταναλωτών και οι φορείς του κοινωνικού τομέα. Οι Ευρωπαϊκοί Όμιλοι Οικονομικού Σκοπού, στους οποίους αναφέρεται ο εισηγητής, δεν γνωρίζουν ακόμα ευρύτερα τις δυνατότητες που προσφέρει η ενιαία αγορά. Εμπόδια υπάρχουν πολλά.
<P>
Μέχρι πέρυσι, το Ευρωπαϊκό Κοινοβούλιο αποτελούσε το μοναδικό θεσμικό όργανο που επιχείρησε να ορίσει το ευρωπαϊκό κράτος πρόνοιας, μέσω της έννοιας της δημόσιας υπηρεσίας. Τώρα και στο Cardiff έχει γίνει ένα βήμα προς την ίδια κατεύθυνση. Λαμβάνοντας υπόψη την αρχή της εγγύτητος, τα κράτη μέλη θα αποφασίσουν αν θα χρησιμοποιήσουν ιδιωτικές ή δημόσιες επιχειρήσεις για την εκτέλεση των υπηρεσιών κοινής ωφελείας. Επομένως, θα πρέπει να εγγυηθούμε για τις ανταγωνιστικές δυνατότητες των ΜΜΕ σε ευρωπαϊκό επίπεδο, ως εκτελεστικών φορέων των δημοσίων συμβάσεων προμηθειών. Η συμμετοχή των ΜΜΕ στις συμφωνίες δημοσίων συμβάσεων είναι απαραίτητη, αφού αυτά προσφέρουν θέσεις απασχόλησης στους περισσότερους εργαζομένους.
<P>
Εκτός από τη διαφάνεια στις διαδικασίες ανταγωνισμού, θα πρέπει να δώσουμε βάρος στη φορολόγηση και στην ανάπτυξη του συστήματος κοινωνικής ασφάλισης, προκειμένου και αυτά τα μέτρα να στηρίξουν τις ΜΜΕ με ένταση της εργασίας. Στόχος είναι να μειωθεί η φορολόγηση της εργασίας, ειδικά στους τομείς με υπηρεσίες εντάσεως εργασίας. Κατά τη γνώμη μου, αυτοί οι τομείς έχουν υποστεί άδικη μεταχείριση, όσον αφορά τη φορολόγηση.
<P>
Επίσης, υπάρχει ανάγκη για περισσότερη χρηματοδότηση του κεφαλαίου κινδύνου, προκειμένου να ιδρυθούν νέες επιχειρήσεις. Στην Ευρώπη, η ανάγκη αυτή ισχύει ιδιαίτερα για τις καινοτόμες ΜΜΕ, οι οποίες κατ' αυτόν τον τρόπο εξελίσσονται σε μεγαλύτερες. Όπως διαπιστώθηκε και στη συνάντηση της Ομάδας του Ευρωπαϊκού Σοσιαλιστικού Κόμματος σχετικά με την απασχόληση και τον κλάδο των ΜΜΕ, από αυτούς τους παράγοντες εξαρτάται το μέλλον της απασχόλησης στην Ευρώπη.

<SPEAKER ID=47 LANGUAGE="NL" NAME="Peijs">
Κύριε Πρόεδρε, ξεκινάς μια επέμβαση στην αγορά, και ανακαλύπτεις κατόπιν ότι πρέπει να συνεχίσεις τα μαστορέματα. Λοιπόν, όταν στην Ευρωπαϊκή Ένωση παρενέβησαν στο ιστορικά διαμορφωμένο σύνολο καταστάσεων των εθνικών αναθέσεων δημοσίων έργων, διαπιστώσαμε μετά από λίγο ότι αυτή η παρέμβαση είχε ανεπιθύμητες παρενέργειες. Όπως συμβαίνει συχνά, οι μικρομεσαίες επιχειρήσεις πλήρωσαν την ευρωπαϊκή νύφη. Χρόνια είχαν αναπτύξει και φροντίσει προσεκτικά τις σχέσεις τους με τις τοπικές, περιφερειακές και εθνικές αρχές, σχέσεις βασισμένες στην ποιότητα και την αμοιβαία εμπιστοσύνη. Στο πλαίσιο των ανωνύμων ευρωπαϊκών διαδικασιών ανάθεσης, αυτές οι παλαιές σχέσεις έγιναν με μιας άχρηστες. Έπεσαν θύματα ιδίως οι μικρομεσαίες επιχειρήσεις και βρέθηκαν εκτός παιχνιδιού. Αυτό δεν ήταν στις προθέσεις μας και χρειάστηκαν επιδιορθώσεις.
<P>
Δημιουργήθηκε, λοιπόν, ένας διασυνοριακός σύνδεσμος, ο οποίος έπρεπε να διευκολύνει τις μικρότερες επιχειρήσεις να αναλάβουν μαζί μεγάλα έργα, που ανατίθεντο όλο και περισσότερο βάσει αυστηρών προδιαγραφών. Και το Κοινοβούλιο το θέλει αυτό, διότι όπως είπαμε σε άλλες εκθέσεις, οι ευρωπαϊκές συμφωνίες δημοσίων συμβάσεων πρέπει να απλουστευθούν και να έχουν λιγότερη γραφειοκρατία.
<P>
Στην ανακοίνωση της Επιτροπής, κύριε Πρόεδρε, μου λείπει η ανάλυση και η λύση ενός μεγάλου προβλήματος των ΕΟΟΣ: το όργανο αυτό είναι άγνωστο στους κύκλους για τους οποίους προορίζεται. Στις μικρομεσαίες επιχειρήσεις δεν έχουν ακούσει ποτέ τίποτα για αυτούς τους ομίλους, ενώ υπάρχουν από το έτος 1989. Πολύ σωστά το παρατηρεί και ο Michael Tappin. Η ανακοίνωση της Επιτροπής επικεντρώνεται στο τί είναι νομικά δυνατό ή αδύνατο, ενώ το θέμα της άγνοιας μένει άθικτο. Έχοντας υπόψη ότι η ίδια η Επιτροπή λέει στην ανακοίνωσή της ότι στόχος της είναι η δημοσίευση των μέτρων που πρόκειται να ληφθούν, η Επιτροπή επιδεικνύει εδώ αμέλεια. Μπορούσε κανείς να περιμένει να παρουσιάσει η Επιτροπή ένα σχέδιο όπου θα σκιαγραφούσε τί πρέπει να γίνει για να ενημερωθούν οι επιχειρήσεις για την ύπαρξη του εν λόγω οργάνου: το παλαιό πρόβλημα επικοινωνίας της Ευρωπαϊκής Ένωσης.
<P>
Η Επιτροπή γράφει ότι ιδρύθηκαν 800 όμιλοι, 80 ανά έτος. Είναι ένας αριθμός που από μόνος του δεν λέει τίποτα, εφόσον δεν ξέρουμε πόσο επιτυχείς υπήρξαν αυτοί οι όμιλοι συνεργασίας στην πρακτική λειτουργία τους. Μπορεί να με ενημερώσει σχετικά ο Επίτροπος; Μήπως οι μικρομεσαίες επιχειρήσεις δεν αισθάνονται καθόλου την ανάγκη τέτοιων ομίλων συνεργασίας; Μας πέρασε ποτέ από τον νου ότι στο Κοινοβούλιο ή στην Ευρωπαϊκή Ένωση επινοούμε κάτι που κανείς δεν χρειάζεται; Σε γενικές γραμμές, η Ομάδα μου υποστηρίζει την έκθεση του Michael Tappin· έχω μόνο κάποιες επιφυλάξεις για την παράγραφο 3, στην οποία προτείνεται μια ειδική επιτροπή σε ευρωπαϊκό επίπεδο. Οι Σοσιαλιστές περιμένουν πάντα τη σωτηρία από τέτοιες μεθοδεύσεις, αλλά εγώ όχι. Ευτυχώς που προσθέτει ότι πρέπει να γίνει σε εθελοντική βάση. Προσωπικά, νομίζω ότι θα είναι πολύ καλύτερα να χρησιμοποιήσουμε τα υπάρχοντα δίκτυα - το είπε και ο ίδιος - για να ενημερώσουμε τις μικρομεσαίες επιχειρήσεις και να τις διευκολύνουμε να βρουν συνεταίρους. Η Ευρωπαϊκή Επιτροπή ήδη διαθέτει αυτές τις δυνατότητες· αναφέρω το Europartners, το Interprice και το δίκτυο BC.

<SPEAKER ID=48 LANGUAGE="EN" NAME="Killilea">
Κύριε Πρόεδρε, κατ' αρχάς θα ήθελα να συγχαρώ τον κ. Tappin για την έκθεσή του. Χαιρετίζω αυτή την έκθεση ως ένα πολύτιμο μέσο προώθησης των μικρομεσαίων επιχειρήσεων των κρατών μελών. Πράγματι, όπως πολύ σωστά τονίζει ο κ. Tappin, οι μικρομεσαίες επιχειρήσεις, φυσικά, τείνουν να αποτελέσουν τον κανόνα στις μικρότερες χώρες. Πολύ σωστά επίσης υποστηρίζει, ότι απαιτείται συντονισμένη αξιολόγηση των αναγκών, και ότι πρέπει να ακολουθήσουμε μια προσέγγιση που να είναι φιλικότερη προς το χρήστη κατά τη μετάδοση πληροφοριών και την ουσιαστική υποστήριξη των λειτουργιών των ΕΟΟΣ.
<P>
Ένα σημείο που θα ήθελα να τονίσω εξ αρχής είναι τα οφέλη που απολαμβάνουν όσες μικρές επιχειρήσεις γίνονται μέλη ενός ομίλου. Ο ιδιοκτήτης μία μικρής εταιρείας δεν θα είχε απλά τη δυνατότητα να υποβάλει προσφορά και να κερδίσει μία σύμβαση, η εκτέλεση της οποίας θα ήταν φυσιολογικά πέρα των δυνατοτήτων του, αλλά θα συνέχιζε να δρέπει ορισμένα πλεονεκτήματα ακόμη και μετά την εκτέλεση της σύμβασης. Για παράδειγμα, κ. Tappin, θα ήθελα να επισημάνω ότι, για έναν μικρό κατασκευαστή οδικών έργων στην Ιρλανδία, που κερδίζει μικρής κλίμακας συμβάσεις από τις τοπικές αρχές, θα ήταν εντελώς αδύνατο να υποβάλει προσφορά για μεγαλύτερης κλίμακας έργα κατασκευής κεντρικών λεωφόρων ή αυτοκινητόδρομων, επειδή δεν θα είχε την οικονομική δυνατότητα να κάνει τις επενδύσεις που απαιτούνται για το μέγεθος του εξοπλισμού που χρειάζεται για να ολοκληρωθεί ένα τέτοιο έργο. Ακόμη και αν γινόταν η επένδυση, η δαπάνη δεν θα δικαιολογείτο μακροπρόθεσμα, εφόσον τα μηχανήματα θα παρέμεναν εν αχρηστία για μεγάλο χρονικό διάστημα, επειδή δεν θα υπήρχε αρκετή δουλειά σε σταθερή βάση. Αν όμως ο ιδιοκτήτης μίας μικρής επιχείρησης ήταν μέλος ενός ομίλου επιχειρήσεων, θα υπήρχαν περισσότερες πιθανότητες συνεχούς εργασίας. Νέες συμβάσεις σε άλλα κράτη μέλη θα συμβάλουν στη δημιουργία αυτής της προοπτικής και είναι ως εκ τούτου ευπρόσδεκτες. Θα πρέπει να επιμείνουμε να συμμορφωθούν όλα τα κράτη μέλη με τους κανόνες, καθώς δεν πρόκειται ποτέ να γίνουν επενδύσεις κεφαλαίου σε μικρότερα κράτη.

<SPEAKER ID=49 LANGUAGE="DE" NAME="Lukas">
Κύριε Πρόεδρε, είναι κρίμα που το μόνο υφιστάμενο κοινοτικό όργανο για τη διεθνική συνεργασία των ΜΜΕ χρησιμοποιείται τόσο λίγο. Αν ιδρύθηκαν από το 1989 μόνο 800 ΕΟΟΣ, τότε δεν μας παραξενεύει επίσης το ότι η συμμετοχή σε δημόσιες συμβάσεις είναι ελάχιστη. Ιδιαίτερα αν λάβει κανείς υπόψη ότι σχεδόν το 99 % των ευρωπαϊκών επιχειρήσεων είναι ΜΜΕ και σ' αυτές αναλογεί το 52 % των θέσεων εργασίας· ο μικρός αυτός αριθμός λέει πάρα πολλά.
<P>
Όποιος έχει προσωπικά μεγάλη σχέση με ΜΜΕ και επίσης με πολύ μικρές επιχειρήσεις, δεν μπορεί παρά να επιβεβαιώσει όσα αναλύει ο εισηγητής, ότι δηλαδή οι ΜΜΕ δεν έχουν ιδέα για τις πιθανές ευκαιρίες τους. Οι ΕΟΟΣ είναι ένα εξαιρετικά πολύτιμο όργανο για μικρές επιχειρήσεις, προκειμένου να δραστηριοποιηθούν σε διασυνοριακή συνεργασία στην εσωτερική αγορά και να τολμήσουν να πλησιάσουν και προκηρύξεις δημοσίων συμβάσεων.
<P>
Οι προτάσεις της έκθεσης του κ. Tappin δείχνουν καθαρά τί είναι απαραίτητο, συγκεκριμένα πληροφόρηση πολύ κοντά στις πραγματικές συνθήκες και παροχή πολύ συγκεκριμένης βοήθειας. Είναι σημαντική η προώθηση της μη γραφειοκρατικής πρόσβασης διεθνικά συνεργαζόμενων επιχειρήσεων σε δημόσιες συμβάσεις, για να αποκτήσει περισσότερη ουσία η εσωτερική αγορά. Μία ενημερωτική δραστηριότητα που θα χρησιμοποιεί όλα τα μέσα της σύγχρονης τεχνολογίας μέχρι και την προσωπική συνέντευξη πρέπει να βοηθήσει στην αποδόμηση της έλλειψης πληροφόρησης και των ανασταλτικών παραγόντων.

<SPEAKER ID=50 LANGUAGE="DE" NAME="Rόbig">
Κύριε Πρόεδρε, αξιότιμοι συνάδελφοι, από καιρό τώρα η ευρωπαϊκή ολοκλήρωση προσπαθεί να συμπεριλάβει και μορφές υπερεθνικής συνεργασίας στον τομέα του εταιρικού δικαίου. Γιατί μέσω της διασυνοριακής συνεργασίας μεταξύ επιχειρήσεων μπορούμε να πλησιάσουμε έναν από τους στόχους μας, δηλαδή τη δημιουργία της ευρωπαϊκής ενιαίας αγοράς. Η πρόκληση αυτή μας απασχολεί όμως το ίδιο έντονα όπως και πριν από δέκα χρόνια.
<P>
Έτσι, περιμένουμε, για παράδειγμα, με ανυπομονησία κατά την έναρξη της Αυστριακής Προεδρίας του Συμβουλίου αν θα είναι δυνατόν να ψηφιστεί μέχρι το τέλος του χρόνου το καταστατικό της Ευρωπαϊκής Ανώνυμης Εταιρείας. Έτσι, οι εταιρείες θα μπορούσαν να αποφύγουν άχρηστες και πολυέξοδες επιταγές του εκάστοτε εθνικού εταιρικού δικαίου. Αυτή η νέα επιλογή δεν θα πρέπει να απευθύνεται μόνο σε πολυεθνικές επιχειρήσεις, αλλά ιδιαίτερα και σε ΜΜΕ που θέλουν να συμμετάσχουν σε κοινοτικά προγράμματα όπως για παράδειγμα τα διευρωπαϊκά δίκτυα.
<P>
Ακούσαμε, για παράδειγμα, ήδη τώρα στη συζήτηση ότι ο ΕΟΟΣ είναι επίσης μία τέτοια συγκρότηση, όμως υπάρχει σαφής ανάγκη βελτίωσης και βασικά πρέπει ακόμη να εμφυσηθεί ζωή στην αφηρημένη νομική μορφή.
<P>
Θα έπρεπε επίσης να σκεφτούμε για πόσες εταιρείες μπορεί να προταθεί γενικά μια παρόμοια εταιρική μορφή ή πόσες τέτοιες θα πρέπει να υπάρχουν συνολικά. Γιατί οι μικρές επιχειρήσεις, τις οποίες σκοπεύει να ωφελήσει ιδιαίτερα αυτή η εταιρική μορφή, θα έπρεπε να μπορούν μελλοντικά να συμμετέχουν περισσότερο στις δημόσιες συμβάσεις.

<SPEAKER ID=51 LANGUAGE="EN" NAME="Crowley">
Κύριε Πρόεδρε, θα ήθελα να συγχαρώ και εγώ τον κ. Tappin για την έκθεσή του. Η εν λόγω έκθεση κατατέθηκε σε μία ιδιαίτερα κρίσιμη στιγμή, όπου εξετάζουμε τα νέα μέτρα που εφαρμόζονται σε ό, τι αφορά την αύξηση της απασχόλησης, καθώς τα νούμερα δείχνουν ότι η πλειοψηφία των θέσεων απασχόλησης στην Ευρωπαϊκή Ένωση δημιουργούνται σε μικρομεσαίες επιχειρήσεις. Ως εκ τούτου, είναι απολύτως σημαντικό να κάνουμε ό, τι μπορούμε για να διευκολύνουμε την περαιτέρω ανάπτυξη αυτού του τομέα.
<P>
Ωστόσο, έχω να κάνω κάποιες επικρίσεις. Συγκεκριμένα, θα ήθελα να ασκήσω κριτική στην Επιτροπή επειδή καθυστερεί τόσο πολύ να πληρώσει όσους έχουν συμμετάσχει σε συμβάσεις στο πλαίσιο των προγραμμάτων PHARE και TACIS, για παράδειγμα. Μπορώ να αναφερθώ σε τρεις μεμονωμένες μικρές επιχειρήσεις από την Ιρλανδία, που κατέληξαν σε ρευστοποίηση, λόγω καθυστερημένης πληρωμής από την Επιτροπή για συμβάσεις, που αυτές οι εταιρείες εκτέλεσαν στη Ρωσία. Μου φαίνεται ότι για να ενημερωθεί κανείς σχετικά με αυτού του είδους τις πρωτοβουλίες, θα πρέπει να είναι μέλος του Σωματείου των Οικοδόμων. Απλώς δεν είναι δυνατή η πρόσβαση του κοινού στις πληροφορίες, κάτι που είναι απολύτως απαραίτητο για τις μικρές επιχειρήσεις.
<P>
Στην Ιρλανδία, θέσαμε σε εφαρμογή το Λειτουργικό Πρόγραμμα των Μικρών Επιχειρήσεων. Το πρόγραμμα αυτό επισήμανε πέντε βασικούς τομείς, όπου χρειάζεται να δραστηριοποιηθούμε, προκειμένου να δοθεί η δυνατότητα στις ΜΜΕ να γίνουν μέλη των ευρωπαϊκών ομίλων οικονομικού σκοπού: πρόσβαση στη χρηματοδότηση, πρόσβαση σε έγγραφα δημοσίων συμβάσεων, πρόσβαση στην κατάλληλη υποστήριξη όσων υποβάλλουν προσφορές, πρόσβαση των εργοληπτών σε εγγυήσεις άμεσης πληρωμής και, τέλος, πρόσβαση σε πιο κλειστά δίκτυα των ΜΜΕ στην Ευρωπαϊκή Ένωση, έτσι ώστε να δοθούν ευκαιρίες ανάπτυξης σε επιχειρήσεις ευρείας βάσης.
<P>
Μόνο αν δημοσιοποιήσουμε επαρκώς κάποιες ουσιαστικές πληροφορίες, θα μπορέσουμε να καρπωθούμε τα οφέλη που προκύπτουν από αυτούς τους ομίλους.

<SPEAKER ID=52 NAME="Monti">
Κύριε Πρόεδρε, εξ ονόματος της Επιτροπής θα ήθελα να ευχαριστήσω το Ευρωπαϊκό Κοινοβούλιο, και ιδιαίτερα τον κ. Tappin, για την προσοχή και την στήριξη που έδωσε σε αυτήν την ανακοίνωση σχετικά με την συμμετοχή των ευρωπαϊκών ομίλων οικονομικού σκοπού (ΕΟΟΣ) στις δημόσιες συμβάσεις και σε προγράμματα που χρηματοδοτούνται από κρατικούς πόρους.
<P>
Πρέπει να πω ότι, από την στιγμή που εγκρίθηκε αυτή η ανακοίνωση - στις 9 Σεπτεμβρίου 1997 - έως σήμερα, υπήρξε μία γρήγορη και χωρίς προηγούμενο κινητοποίηση στη σύσταση νέων ΕΟΟΣ: τότε ο αριθμός τους ανερχόταν σε 800 μονάδες, αριθμός που σε σύντομο χρόνο ανήλθε σε 966 μονάδες. Αυτό αποτελεί ένα σημαντικό βήμα προόδου στην ενθάρρυνση και στην εξοικείωση με τους ΕΟΟΣ, όσων ενδιαφέρονται γι' αυτούς, καθώς ο ΕΟΟΣ είναι το μοναδικό κοινοτικό μέσο συνεργασίας μεταξύ των επιχειρήσεων. Υπό αυτή του την ιδιότητα, ο ΕΟΟΣ μπορεί να θεωρηθεί ένας σημαντικός κρίκος της ευρωπαϊκής συνεργασίας και ένα μέσο για να επιταγχύνουμε την συγκεκριμένη υλοποίηση της ενιαίας αγοράς.
<P>
Η Επιτροπή προβλέπει άλλες πρωτοβουλίες που έχουν σκοπό να προσφέρουν μια ευρύτερη και λεπτομερή ενημέρωση σχετικά με τα χαρακτηριστικά και τις πιθανές χρήσεις του ΕΟΟΣ, ειδικά όταν αυτό μπορεί να είναι χρήσιμο για τις μικρομεσαίες επιχειρήσεις. Μία από αυτές τις πρωτοβουλίες θα είναι μία ανακοίνωση σχετικά με τη συμμετοχή των μικρομεσαίων επιχειρήσεων στις δημόσιες συμβάσεις. Όπως βλέπετε, κ. Crowley, έχει προβλεφθεί σε σύντομο χρόνο αυτή η ειδική ανακοίνωση, σχετικά με τη συμμετοχή των μικρομεσαίων επιχειρήσεων στις δημόσιες συμβάσεις, που θα ασχοληθεί και με το πρόβλημα των όρων πληρωμής και της πίστωσης.
<P>
Το πρόβλημα της ενημέρωσης τονίστηκε σε διάφορες παρεμβάσεις, και ιδιαίτερα από την κ. Pejis. Υπάρχει πράγματι μία ελλειπής ενημέρωση σχετικά με τον ΕΟΟΣ και σχετικά με τις δυνατότητες που αυτός παρέχει: το είδαμε επ' ευκαιρία της διάσκεψης για τον ΕΟΟΣ το 1996, που προτάθηκε από την Επιτροπή και απευθυνόταν ακριβώς στους οικονομικούς παράγοντες, και το διαπιστώνουμε και από τον αριθμό των καθημερινών εκκλήσεων προς την Επιτροπή για την παροχή πληροφοριών για αυτό το θέμα.
<P>
Πώς σκεφτόμαστε να βελτιώσουμε και να αυξήσουμε αυτές τις πληροφορίες; Μία πρωτοβουλία είναι το να δημοσιεύσουμε ένα εγκόλπιο, που θα περιλαμβάνει ένα πρότυπο σύμβασης και πρακτικές συμβουλές για τους φορείς, που θα αφορούν όλες τις φάσεις της ζωής του ΕΟΟΣ, από την σύσταση ως τη διαχείριση και τη διάλυση. Μία άλλη πρωτοβουλία είναι να γίνεται όλο και μεγαλύτερη χρήση των Euroinformation Centres . Το BC Net και άλλοι φορείς επιτελούν ήδη έναν πιο εξειδικευμένο ρόλο στην παροχή συμβουλών στις μικρομεσαίες επιχειρήσεις ακριβώς για θέματα συμμετοχής στις δημόσιες συμβάσεις. Επιπλέον, επιθυμούμε να ζητήσουμε τη γνώμη της επιτροπής συνεργασίας, για να εντοπίσουμε ποιες πληροφορίες μπορούν να είναι πιο χρήσιμες για την προώθηση και την ανάπτυξη του ΕΟΟΣ.
<P>
Θέλω επίσης να θυμίσω - αφού ήδη αναφέρθηκε το θέμα των διευρωπαϊκών δικτύων - ότι υπάρχουν ήδη ΕΟΟΣ που συμμετέχουν, ιδιαίτερα στον τομέα των μεταφορών, στα προγράμματα διευρωπαϊκών δικτύων. Τέλος, κ. Tappin, οι υποδείξεις που διατυπώσατε στην έκθεση, και έπειτα εκείνες του ψηφίσματος, θα έχουν μεγάλη χρησιμότητα για την επίτευξη αυτού του σκοπού, που όλοι τόνισαν.
<P>
Τέλος, θα ήθελα να παρατηρήσω - σε σχέση με όσα είπε ο κ. Rόbig - ότι είμαι απολύτως σύμφωνος και εύχομαι η αυστριακή Προεδρία να καταφέρει να φέρει εις πέρας το καταστατικό της ευρωπαϊκής εταιρείας, το οποίο θα έχει μεγάλη σημασία, όχι μόνο για τις μεγάλες αλλά και για τις μικρομεσαίες ευρωπαϊκές επιχειρήσεις οι οποίες, είμαι πεπεισμένος για αυτό, θα κάνουν και αυτές ευρεία χρήση.
<P>
Στον κ. Paasilinna θα ήθελα να πω ότι, η Επιτροπή είναι πολύ ευαίσθητη στα δύο θέματα που ανέφερε: όσον αφορά το πρώτο - την ανάγκη να περιοριστεί η φορολογική πίεση στις δραστηριότητες με υψηλή ένταση εργασίας - όπως είναι γνωστό, η Επιτροπή υπέβαλε μία ανακοίνωση στο Ευρωπαϊκό Συμβούλιο του Λουξεμβούργου για την απασχόληση. Όσον αφορά το δεύτερο - το επιχειρηματικό κεφάλαιο, που μπορεί να είναι τόσο κρίσιμης σημασίας για τις μικρομεσαίες επιχειρήσεις - όπως είναι γνωστό, η Επιτροπή παρουσίασε ένα έγγραφο που προκάλεσε μεγάλο ενδιαφέρον στο Ευρωπαϊκό Συμβούλιο του Κάρντιφ.
<P>
Για να ολοκληρώσω, ευχαριστώ ξανά για την υποστήριξη που έδωσε το Ευρωπαϊκό Κοινοβούλιο στην ανακοίνωση, και συγχαίρω και πάλι ιδιαίτερα τον κ. Tappin.

<SPEAKER ID=53 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=6>
Εκλογική διαδικασία για τις εκλογές του Ευρωπαϊκού Κοινοβουλίου
<SPEAKER ID=54 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0212/98) του κ. Αναστασόπουλου, εξ ονόματος της Επιτροπής Θεσμικών Θεμάτων, σχετικά με την εκπόνηση σχεδίου εκλογικής διαδικασίας περιλαμβάνουσας κοινές αρχές για την εκλογή των βουλευτών του Ευρωπαϊκού Κοινοβουλίου.

<SPEAKER ID=55 NAME="Αναστασόπουλος">
Κύριε Πρόεδρε, ύστερα από προσπάθειες σαράντα και πλέον χρόνων, που αποδείχθηκαν ασκήσεις ματαιότητας, βρισκόμαστε σήμερα ξανά στην αφετηρία.
<P>
Την ενιαία εκλογική διαδικασία για τις ευρωεκλογές προέβλεπε ήδη από το 1957 η Συνθήκη της Ρώμης, με την οποία δημιουργήθηκαν οι Ευρωπαϊκές Κοινότητες. Και είναι τούτο ίσως παράδοξο, γιατί την εποχή εκείνη δεν υπήρχε Ευρωπαϊκό Κοινοβούλιο, αλλά κάποια Συμβουλευτική Συνέλευση, που άργησε άλλωστε να αναπτυχθεί. Τί σήμαινε αυτό; Υποδήλωνε ίσως την υπέρμετρη θεσμική σημασία που απέδιδαν οι πατέρες της Ευρώπης σε ένα Ευρωπαϊκό Κοινοβούλιο που θα ανδρωνόταν κάποτε -και ανδρώθηκε-, στην δημοκρατία, στην Ενωμένη Ευρώπη, που θα στηριζόταν στην δημοκρατία -και στηρίζεται.
<P>
Σαρανταένα χρόνια αργότερα, ο στόχος δεν έχει ακόμη επιτευχθεί. Βήματα έγιναν μερικά. Οι βουλευτές του Ευρωπαϊκού Κοινοβουλίου άρχισαν από το 1979, χάρη στην πρωτοβουλία του τότε γάλλου Προέδρου, κ. Valιry Giscard d'Estaing, να εκλέγονται με άμεση ψηφοφορία, και από το 1987 να αποκτούν, με την Ενιαία Πράξη του Λουξεμβούργου, τις πρώτες ουσιαστικές νομοθετικές αρμοδιότητες.
<P>
Αλλά η ενιαία διαδικασία δεν διαγράφηκε ούτε και τότε, όπως και μέχρι σήμερα, στον ορίζοντα. Οι προσπάθειες προσέκρουαν πάντοτε σε δύο βράχους: στην αταλάντευτη άρνηση της Μεγάλης Βρετανίας να μεταβάλει το εκλογικό της σύστημα του πλειοψηφικού με στενή περιφέρεια, για να συναντηθεί με τους εταίρους της που είχαν όλοι προκρίνει την αναλογική, και στην ισχύ των διαφορετικών εθνικών εκλογικών παραδόσεων που δεν επέτρεπαν καμμιά συμφωνία για ενιαία διαδικασία. Μάταια προσπαθούσε το Ευρωπαϊκό Κοινοβούλιο, και κάποιες ίσως φορές με έναν πολιτικό ρομαντισμό, γιατί εκτιμούσε ότι από τις Βρυξέλλες και το Στρασβούργο μπορούσε να ξαναχαράξει τον πολιτικό χάρτη της Ευρώπης, έστω και για τις ευρωεκλογές.
<P>
Φθάσαμε έτσι στο 1997, τον χρόνο των μεγάλων μεταβολών. Στην Βρετανία, η καινούργια εργατική κυβέρνηση του κ. Tony Blair, ύστερα από προσυνεννόηση με τους Φιλελευθέρους, κατέθετε σχέδιο νόμου για την επαναστατική, για την αγγλική νοοτροπία, εισαγωγή της αναλογικής στις ευρωεκλογές και την διαίρεση της Βρετανίας σε 12 εκλογικές περιφέρειες. Και στη Διακυβερνητική Διάσκεψη, που οδήγησε στην Συνθήκη του 'Αμστερνταμ, οι εκπρόσωποι των κυβερνήσεων, αλλά και οι δικοί μας εκπρόσωποι της Ευρωβουλής, διαπιστώνοντας το αδιέξοδο, πρόσθεσαν και την εναλλακτική λύση των κοινών αρχών για να υπάρξει ένα στοιχείο ευελιξίας που να διευκολύνει κάποτε την επίτευξη συμφωνίας.
<P>
Με αυτές τις βάσεις, κύριε Πρόεδρε, το Ευρωπαϊκό Κοινοβούλιο ανέλαβε από πέρυσι την έκτη και καινούργια του μεγάλη προσπάθεια. Είχε προηγηθεί η έκθεση του κ. De Gucht, που ο καθένας μας θα έπρεπε να τιμά. Και ο ομιλητής σας, ως εισηγητής της Επιτροπής Θεσμικών Θεμάτων, επιχείρησε να διδαχθεί από τα σφάλματά μας του παρελθόντος. 'Εκρινε ότι όφειλε να ακολουθήσει μία προσέγγιση απλή, εξελικτική, περιορισμένη, για να μπορέσει επί τέλους να επιτευχθεί το πρώτο μεγάλο βήμα, ύστερα από σαράντα χρόνια συνεχών αποτυχιών. Και θεώρησε απαραίτητο, πέρα από τις πολύωρες και εξαντλητικές συζητήσεις στην Θεσμική μας Επιτροπή, να επισκεφθεί πολλές από τις πρωτεύουσες των Δεκαπέντε, να συνομιλήσει με εκπροσώπους κυβερνήσεων και πολιτικών κομμάτων, να ενημερώσει και να ενημερωθεί.
<P>
Το αποτέλεσμα όλων αυτών των ανταλλαγών απόψεων, των προβληματισμών και των αναζητήσεων, που σε αυτήν την έκταση πραγματοποιούνται ίσως για πρώτη φορά στα χρονικά της Ευρωπαϊκής Ενώσεως, εμφανίζεται στην έκθεση και στις προτάσεις που ο ομιλητής σας έχει την τιμή να παρουσιάσει σήμερα προς το Σώμα.
<P>
Δύο είναι οι κυρίαρχές τους αρχές: η αναλογική και η αρχή της εγγύτητας στην εκπροσώπηση. Η αναλογική είναι χωρίς αμφιβολία το δικαιότερο εκλογικό σύστημα. Επιτρέπει την δίκαιη εκπροσώπηση όλων των πολιτικών τάσεων των λαών της Ευρώπης. Και στην περίπτωση της Ευρωπαϊκής Ενώσεως, που δεν διαθέτει -τουλάχιστον στην φάση που διανύουμε- κεντρική ευρωπαϊκή κυβέρνηση που να χρειάζεται να στηρίζεται σε πλειοψηφία της Ευρωβουλής, η εκπροσώπηση όλων των οπωσδήποτε αξιόλογων πολιτικών τάσεων είναι πλέον ή απαραίτητη.
<P>
Η Ευρώπη δεν οικοδομείται στηριγμένη σε μία μονάχα πολιτική δύναμη, ή και σε δύο, όσο μεγάλες και εάν είναι, έστω ευκαιριακά. Χρειάζεται μία ευρύτερη πολιτική στήριξη. Και οι δυνάμεις που την ενισχύουν πρέπει να εκπροσωπούνται σε αυτό το διαρκώς αναπτυσσόμενο και αναβαθμιζόμενο Ευρωπαϊκό Κοινοβούλιο. Εξ ου και η προτίμησή μας για την αναλογική που είναι, για την περίοδο αυτή της ευρωπαϊκής οικοδομήσεως, έντιμη, ειλικρινής και σταθερή. Αλλά αυτό δεν σημαίνει ότι ευνοούμε τον κατακερματισμό των πολιτικών δυνάμεων, που δεν βοηθάει στην ανάπτυξη της ευρωπαϊκής πολιτικής ζωής. Γι'αυτό και δεχόμαστε τα κράτη μέλη να θεσπίζουν, για την κατανομή των εδρών, όριο που να μην υπερβαίνει το 5 %, ώστε να μην τίθεται εν κινδύνω η διατήρηση της αναλογικής.
<P>
Δεν είναι τούτο το μόνο στοιχείο στο οποίο παρέχουμε στα κράτη μέλη ευρύτερη δυνατότητα για να κινηθούν. Και δεν είναι η τυφλή προσήλωση στην περίφημη αρχή της επικουρικότητας που υπαγορεύει αυτές μας τις επιλογές. Είναι περισσότερο η πεποίθησή μας ότι σε θέματα όπως τα εκλογικά, και όχι μόνον, οφείλουμε να προτείνουμε νόμους-πλαίσια μέσα στους οποίους τα κράτη μέλη να έχουν την δυνατότητα να πραγματοποιήσουν τις δικές τους επιλογές. 'Ενα μεγάλο λοιπόν ΝΑΙ από την πλευρά μας στην αναλογική. Και τα κράτη μέλη θα προσδιορίσουν ακριβώς ποιά αναλογική.
<P>
Και παρακολουθήσαμε με έκπληξη, κύριε Πρόεδρε, την ώρα που η βρετανική κυβέρνηση εγκατέλειπε το πλειοψηφικό, πολιτικές δυνάμεις στην ηπειρωτική Ευρώπη, που δεν έχουν μέχρι τώρα διακριθεί για φιλοβρετανισμό, να τάσσονται -με πόση, αλήθεια, καθυστέρηση και με ποιά νεκροφιλική νοσταλγία!- υπέρ του συστήματος από το οποίο οι Βρετανοί απαλλάχθηκαν. Κάθε σύστημα έχει, φυσικά, τα πλεονεκτήματα και τα μειονεκτήματά του. Και είναι γεγονός ότι το βρετανικό σύστημα έφερνε πλησιέστερα τους εκλογείς με τους εκλεγόμενους. Αλλά πόσο παραδεκτό μπορεί να θεωρηθεί ένα σύστημα που, εάν εφαρμοζόταν στην Γαλλία το 1994, θα έδινε στον συνδυασμό του φίλου μου του Δημάρχου της Τουλούζης Dominique Baudis, με τα 25, 5 % των ψήφων, το σύνολο των 87 γαλλικών εδρών; Η αρχή της εγγύτητας (proximitι) είναι πραγματικά η δεύτερη αρχή των προτάσεών μας. Πιστεύουμε ότι είναι ανάγκη οι εκλογείς να πλησιάσουν περισσότερο τους ευρωβουλευτές τους και γι'αυτό, ως πρώτο βήμα, προτείνουμε οι πέντε σήμερα μεγαλύτερες χώρες της Ευρωπαϊκής Ενώσεως, με πληθυσμό άνω των 25 εκατομμυρίων κατοίκων, να διαιρεθούν σε εκλογικές περιφέρειες. Ποιές και πόσες, θα κρίνουν οι ίδιες. Δεν φιλοδοξούμε να καθορίσουμε εμείς από το Στρασβούργο τις περιφέρειες που η γεωγραφία, η ιστορία, οι οικονομικές και πολιτιστικές συνθήκες έχουν προσδιορίσει. Γνωρίζουμε τις δυσκολίες του εγχειρήματος. Αλλά χρειάζεται να επιχειρηθεί. Δεν είναι δυνατόν η αντιπροσωπευτικότητα του Ευρωπαϊκού Κοινοβουλίου να εξακολουθεί να τίθεται υπό συζήτηση.
<P>
Αυτό το Κοινοβούλιο, που ανεβαίνει αργά, αλλά σταθερά, θα κριθεί από την ποιότητα της εργασίας του, την συναίσθηση της ευθύνης στην εκπλήρωση της αποστολής του, την ικανότητά του να συμφιλιώνει τις προκλήσεις της ευρωπαϊκής οικοδομήσεως με μία ανεξάντλητη πολιτική δραστηριότητα στα κράτη μέλη και την αντιπροσωπευτικότητά του. Η τελευταία δεν νοείται να αμφισβητείται. Με την περιφερειοποίηση των ευρωεκλογών στα μεγαλύτερα κράτη μέλη, την δημοκρατική επιλογή των υποψηφίων από τα πολιτικά κόμματα και μία διακήρυξη υπέρ του σταυρού προτιμήσεως από τους εκλογείς, η αρχή της εγγύτητας αποκτά βάσεις στέρεες και μεταβάλλει ολόκληρη την εικόνα.
<P>
Χρειάζεται να προστεθεί ότι στο σημερινό Ευρωπαϊκό Κοινοβούλιο, με τις σημαντικές ήδη νομοθετικές ή συννομοθετικές αρμοδιότητες, δεν μπορεί να υπάρχει χώρος για ευρωβουλευτές part-time;
<P>
Οι προτάσεις μας περιλαμβάνουν όμως και ένα άλλο στοιχείο, που τις περισσότερες φορές ίσως προκάλεσε συζητήσεις. Αναφέρομαι στους υπερεθνικούς συνδυασμούς που προτάθηκε να ισχύσουν ύστερα από δέκα χρόνια. Η ιδέα είχε ακουσθεί και παλαιότερα, αλλά χαρακτηρίσθηκε αρχικά ουτοπική. 'Εκανε όμως την διαδρομή της και μπορεί, ενδεχομένως, να διεκδικήσει θέση στην Ευρώπη του 2010 ή του 2020. Θα είναι αναμφίβολα μία Ευρώπη πολύ διαφορετική από την σημερινή. Και χρειάζεται το Ευρωπαϊκό Κοινοβούλιο να βλέπει μπροστά, να οραματίζεται, να πρωτοπορεί, να προηγείται της εποχής του σε σκέψεις, προτάσεις και ιδέες. Δεν είναι παραδεκτό να αντικρίζουμε τα προβλήματα με τη μίζερη προσέγγιση της καθημερινότητας, με τους μικροπολιτικούς υπολογισμούς, με τη μικρόνοια και με την τόσο περιορισμένη έννοια του μικροκομματικά συμβατού. Δεν είναι ανεκτό να έχουμε θεσμοποιήσει τα ευρωπαϊκά πολιτικά κόμματα, με την Συνθήκη του Μάαστριχτ, και να μην επιχειρήσουμε να τους προσδώσουμε ουσιαστική πολιτική υπόσταση. Είναι μάλλον ανόητο να υποστηρίζεται ότι οι υπερεθνικοί συνδυασμοί στρέφονται δήθεν εναντίον των μεσαίων και των μικρών, όταν υπάρχουν δυνατότητες για να εξασφαλισθούν όλες οι εγγυήσεις ότι ούτε οι μεσαίοι ούτε οι μικροί πρόκειται να πληγούν από την εφαρμογή της μεγάλης αυτής ευρωπαϊκής ιδέας.
<P>
Οι προτάσεις, που η Θεσμική Επιτροπή μου έκανε την τιμή, με συντριπτική πλειοψηφία, να εγκρίνει, τίθενται σήμερα υπό τη δική σας κρίση. Περιορίζονται σε 10 ή 11 μονάχα σημεία, αλλά συνδέονται με την μεγάλη φιλοδοξία να οδηγήσουν επί τέλους στο πρώτο βήμα για μία ισότητα ευκαιριών, για μία Ευρώπη πιο δημοκρατική, για ένα Κοινοβούλιο πιο αντιπροσωπευτικό. Για αυτές τις αρχές δεν θα πάψουμε, κύριε Πρόεδρε, ανένδοτα να αγωνιζόμαστε.

<SPEAKER ID=56 NAME="Gebhardt">
Κύριε Πρόεδρε, αγαπητοί συνάδελφοι, μετά την ολοκλήρωση της οικονομικής και νομισματικής ένωσης με το ευρώ, τώρα ωρίμασε ο χρόνος για την "Ευρώπη των Πολιτών». Ένα σημαντικό σχετικό σημάδι είναι το κοινό εκλογικό δίκαιο των κρατών μελών για την άμεση εκλογή των βουλευτών του Ευρωπαϊκού Κοινοβουλίου, το οποίο πραγματεύεται με έξοχο τρόπο ο συνάδελφος Αναστασόπουλος. Το εκλογικό δικαίωμα είναι το σημαντικότερο δικαίωμα του πολίτη, γιατί προσφέρει στους πολίτες την αμεσότερη σύμπραξη στη διαμόρφωση της πολιτικής.
<P>
Πρέπει να είναι έτσι διαμορφωμένο, ώστε κάθε πολίτης να αισθάνεται την κοινότητα αξιών και πεπρωμένου που αποτελεί η Ευρωπαϊκή Ένωση ως την πολιτική του πατρίδα, στην οποία πραγματοποιούνται οι επιθυμίες και τα όνειρά του για μια ειρηνική συμβίωση. Αυτή η αρχή σφραγίζει τη γνωμοδότηση της Επιτροπής Νομικών Θεμάτων και Δικαιωμάτων των Πολιτών. Χρειαζόμαστε ένα κοινό εκλογικό δίκαιο που θα είναι σαφές και κατανοητό από τον καθένα. Ένα εκλογικό δίκαιο που φέρνει κοντά τους πολίτες και τους βουλευτές, λαμβάνει υπόψη τις παραδόσεις που έχουν εξελιχθεί και συγχρόνως είναι αρκετά ευέλικτο για την εισδοχή νέων κρατών στην ΕΕ.
<P>
Δεν χρειαζόμαστε δεκαπέντε και, αργότερα, ακόμη περισσότερα εθνικά εκλογικά δίκαια, στα οποία θα βρίσκονται διάσπαρτες μερικές κοινές ευρωπαϊκές αρχές. Αυτό δεν θα αντιστοιχούσε ούτε στο γράμμα ούτε στο πνεύμα των Συνθηκών, βάσει των οποίων εργαζόμαστε. Η Επιτροπή Νομικών Θεμάτων και Δικαιωμάτων των Πολιτών έκανε συγκεκριμένες προτάσεις σχετικά, των οποίων τα ουσιαστικά σημεία περιέχονται και στην έκθεση Αναστασοπούλου. Πρέπει να συμπληρώσουμε όσα λείπουν ή όσα δεν είναι διατυπωμένα αρκετά δεσμευτικά. Γι' αυτό υπάρχει μια ολόκληρη σειρά τροπολογιών που φέρουν το όνομά μου, επειδή ως γνωστόν η Επιτροπή Νομικών Θεμάτων και Δικαιωμάτων των Πολιτών δεν μπορεί να υποβάλει τροπολογίες.
<P>
Εύχομαι ο εισηγητής να συστήσει την έγκριση των συγκεκριμένων τροπολογιών. Ξέρω όμως επίσης ότι είναι αναγκασμένος να απορρίψει έναν μεγάλο αριθμό τροπολογιών, επειδή διαφορετικά η πολιτική Ευρώπη θα έμενε πολύ πίσω από τη σημερινή κατάσταση πραγμάτων. Αν προσβλέπουμε προς το μέλλον, έχουμε ανάγκη ενός ευρωπαϊκού εκλογικού δικαίου που θα είναι διατυπωμένο σαφώς και συγκεκριμένα. Γι' αυτό πρέπει για παράδειγμα να προσέξουμε να μη γίνει το δεσμευτικό "πρέπει» μιας διάταξης ένα μη δεσμευτικό "μπορεί» μιας επιλογής.
<P>
Τις επιλογές τις θεωρώ σκόπιμες μόνον εκεί όπου συνδέονται με διατάξεις που υπάρχουν σε μεμονωμένα κράτη και δίνουν σε άλλα επιπρόσθετες δυνατότητες. Παράδειγμα γι' αυτό αποτελούν οι ψήφοι προτίμησης και ένα ελάχιστο ποσοστό για την κατανομή των εδρών που δεν πρέπει να υπερβαίνει το 5 %. Μερικοί μπορεί να κουνήσουν το κεφάλι με απορία, όμως σε ορισμένα σημεία πρέπει να εγγράψουμε κάποια αυτονόητα πράγματα στο νέο ευρωπαϊκό εκλογικό δίκαιο, προκειμένου να τηρηθούν. Σκεφτείτε μόνο την ισότητα ανδρών και γυναικών, που στα κράτη μέλη είναι σχεδόν ανεξαίρετα θεμελιωμένο συνταγματικό δικαίωμα, παρ' όλα αυτά όμως δεν υλοποιείται στην καθημερινή πρακτική.
<P>
Αν θέλουμε να φέρουμε την Ευρώπη κοντά στους πολίτες ως τη δική τους Ευρώπη κι όχι ως την Ευρώπη μιας πολιτικής κάστας, πρέπει να δώσουμε προσοχή σε έναν αυστηρό διαχωρισμό των εξουσιών και στον αποκλεισμό της διπλής εντολής. Γι' αυτό, μία τροπολογία παρέχει έναν εκτεταμένο κατάλογο ασυμβατοτήτων, που για μένα προσωπικά δεν φτάνουν ακόμη αρκετά μακριά. Εγώ θα απέκλεια ακόμη και όλους τους δημάρχους από την ευρωπαϊκή εντολή, όμως και η υπάρχουσα μορφή είναι εντάξει. Οι πολίτες επίσης δεν πρόκειται να μας καταλάβουν αν δεν βάλουμε ανώτατο όριο για το ύψος των εκλογικών δαπανών. Εννοείται ότι για αυτές πρέπει να αποδίδεται και λογαριασμός με διαφάνεια.
<P>
Τέλος δυο λόγια ακόμη για υπερεθνικά ψηφοδέλτια και για την εντολή ενός μέλους του Ευρωπαϊκού Κοινοβουλίου. Ξέρω ότι ο εισηγητής ενδιαφέρεται για υπερεθνικά ψηφοδέλτια υποψηφίων ως σύμβολο για την ενότητα της Ευρώπης. Κι εγώ το ίδιο! Γι' αυτό θα έπρεπε να τις ψηφίσουμε χωρίς ενδοιασμούς με τη μορφή που προτείνει ο συνάδελφος Αναστασόπουλος. Η τροπολογία αριθ. 45 του εισηγητή περιέχει μια διευκρίνιση για την εντολή ευρωβουλευτή. Εγώ θα απέσυρα αυτήν την καλή τροπολογία υπέρ της τροπολογίας αριθ. 48 της Ομάδας των Φιλελεύθερων Δημοκρατών. Γιατί αυτή, κύριε Αναστασόπουλε, ταιριάζει ακόμη καλύτερα στον κοινό μας στόχο!

<SPEAKER ID=57 NAME="Πρόεδρος">
Δεδομένου ότι έφτασε η ώρα των ψηφοφοριών, διακόπτουμε στο σημείο αυτό τη συζήτηση, η οποία θα επαναληφθεί το απόγευμα.
<P>
(Η συνεδρίαση διακοπείσα στις 11.55, επαναλαμβάνεται στις 12.00)

<CHAPTER ID=7>
Ψηφοφορίες
<SPEAKER ID=58 LANGUAGE="NL" NAME="Janssen van Raay">
Κύριε Πρόεδρε, συμφωνώ με τον κ. Falconer ότι η ρύθμιση για την ονομαστική ψηφοφορία αντιβαίνει το Σύνταγμα. Την περασμένη φορά ήλθα μάλιστα σε εσάς, μετά την προεδρία σας, για να αναφέρω ότι δεν θα το έλεγα ποτέ κατά τη συνεδρίαση για να μην καθυστερήσω την ψηφοφορία και να μην σας ενοχλήσω σαν πρόεδρο, διότι θαυμάζω πολύ τον τρόπο με τον οποίο διευθύνετε τις συνεδριάσεις. Σε αντίθεση με την πληροφορία που είχαν δώσει στην κ. Nicole Fontaine, κατάλαβα τώρα όμως ότι χρειάζεται επίσημη δήλωση. Σας δηλώνω, λοιπόν, επισήμως - βλέπετε ότι είμαι παρών και ότι ψήφισα μια φορά ουδέτερα - ότι για συνταγματικούς λόγους αρχής, δεν συμμετέχω στις ονομαστικές ψηφοφορίες. Σας ζητώ, λοιπόν, να το λάβετε υπόψη αναδρομικά, από τότε που με καλή πίστη σας το πληροφόρησα ανεπίσημα.

<SPEAKER ID=59 LANGUAGE="DE" NAME="Schulz">
Κύριε Πρόεδρε, θα ήθελα να υποβάλω εξ ονόματος της Ομάδας του Ευρωπαϊκού Σοσιαλιστικού Κόμματος και κατόπιν συνεννοήσεως με τον κ. Lehne ως εισηγητή το εξής αίτημα: βάσει του άρθρου 129 του Κανονισμού, παρακαλώ να γίνει αναπομπή της έκθεσης και των τροπολογιών στην επιτροπή πριν από την έναρξη της ψηφοφορίας. Οι τροπολογίες εξακολουθούν να είναι εν μέρει πολύ αντιθετικές. Ο κ. Lehne δήλωσε ότι συμφωνεί να προσπαθήσει άλλη μια φορά να καταλήξει σε συμβιβασμούς, οι οποίοι θα αποτρέψουν τον κίνδυνο που υφίσταται τώρα, δηλαδή να ψηφίσουμε τελικά για ένα κείμενο τόσο αντιφατικό, ώστε η έκθεση να αλλάξει τόσο που να γίνει αγνώριστη, χάνοντας έτσι την ποιότητά της. Παρακαλούμε, λοιπόν, να εγκριθεί η αναπομπή της στην επιτροπή.

<SPEAKER ID=60 NAME="Lehne">
Κύριε Πρόεδρε, αξιότιμοι κυρίες και κύριοι, από τη μία είμαι πολύ ευγνώμων για την πρόταση που μόλις υπέβαλε εδώ ο κ. Schulz, γιατί κατ' αυτόν τον τρόπο αντιδρά θετικά στην επίκληση που έκανα κατά τη χθεσινή συζήτηση, με την οποία ζήτησα να ξαναγίνουν σκέψεις για το αποτέλεσμα της διαβούλευσης στην Επιτροπή Πολιτικών Ελευθεριών και Εσωτερικών Υποθέσεων, ιδιαίτερα από την αριστερή πτέρυγα αυτού του Σώματος. Χαίρομαι που υπάρχει προθυμία για να γίνει αυτό.
<P>
Από την άλλη, θα ήθελα επίσης να κάνω μερικές κριτικές παρατηρήσεις για το αίτημα αυτό, απλά και ουσιαστικά επειδή - όπως πιστεύω - είναι η τρίτη έκθεση της Επιτροπής Πολιτικών Ελευθεριών και Εσωτερικών Υποθέσεων που αναπέμπεται αυτήν την εβδομάδα. Αυτό προφανώς συμβαίνει επειδή οι Σοσιαλιστές δεν έκαναν επιμελή εργασία στο ζήτημα αυτό και επειδή επέβαλαν συγκεκριμένα μια σειρά αποφάσεων εδώ, στην Επιτροπή Πολιτικών Ελευθεριών και Εσωτερικών Υποθέσεων, οι οποίες σύμφωνα με το δικό μας σκεπτικό και με όσα είπα εδώ χθες δεν μπορούν να γίνουν δεκτές με την παρούσα μορφή. Για να πούμε τα πράγματα καθαρά, αυτό αφορά την επέκταση της συνένωσης της οικογένειας και σε συντρόφους του ιδίου φύλου, τη δυνατότητα εισροής μεταναστών μόνον με την προσφορά θέσεως εργασίας ή και τη θέσπιση ενός δικαιώματος συμμετοχής σε δημοτικές και κοινοτικές εκλογές για υπηκόους τρίτων χωρών, το οποίο υπερβαίνει κατά πολύ το υφιστάμενο δίκαιο για τους πολίτες της ΕΕ.
<P>
Εν όψει όλων αυτών και της προθυμίας που μου δηλώθηκε και από την πλευρά των Σοσιαλιστών να επανεξετάσουν τα εν λόγω ζητήματα στην επιτροπή, είμαι διατεθειμένος να εγκρίνω αυτό το αίτημα αναπομπής και παρακαλώ την Ομάδα μου, καθώς επίσης και τα άλλα μέλη του Σώματος, να συνταχθούν με την πρόταση του κ. Schulz.
<P>
(Χειροκροτήματα)

<SPEAKER ID=61 NAME="d'Ancona">
Κύριε Πρόεδρε, εφόσον ο ίδιος ο εισηγητής μπορεί να αποδεχθεί την αίτηση του κ. Schulz, εγώ ως πρόεδρος της επιτροπής δεν θα αντιταχθώ. Επισημαίνω όμως ότι δεν έχει φυσικά καμία σχέση με τα επιχειρήματα που χρησιμοποιεί ο εισηγητής. Πρόκειται για μια επιτροπή στην οποία, από τη φύση της, τίθενται επί τάπητος αμφιλεγόμενα θέματα. Κατά βάθος, είναι θαύμα ότι τις περισσότερες φορές βγάζουμε άκρη, ότι τα βρίσκουμε στην επιτροπή. Σε εξαιρετικές περιπτώσεις, όταν πρόκειται για πολιτικά βαρυσήμαντα θέματα, είναι καμιά φορά χρήσιμο να δίδεται στην επιτροπή η ευκαιρία να το ξανασυζητήσει. Προσθέτω όμως ότι σε αυτή την περίπτωση, θα ήταν μάλλον χρήσιμο να ακούσουμε από την Ευρωπαϊκή Επιτροπή πώς βλέπει τις τροπολογίες που υπέβαλαν οι κοινοβουλευτικές μας επιτροπές. Χθες δεν το ακούσαμε πολύ ξεκάθαρα. Για τη συνέχιση των συζητήσεών μας θα ήταν πολύ χρήσιμο - γίνεται βέβαια και ενώπιον της ίδιας της επιτροπής - να μάθουμε τις απόψεις της Ευρωπαϊκής Επιτροπής ή του αρμοδίου Επιτρόπου για τις κοινές θέσεις που διατυπώσαμε υπό μορφή τροπολογιών.

<SPEAKER ID=62 LANGUAGE="DE" NAME="Roth">
Κύριε Πρόεδρε, θα ήθελα να εκφραστώ κατά του αιτήματος και να σας απαντήσω, κύριε Lehne, ότι σαφώς και κάναμε με επιμέλεια την εργασία μας. Απλώς έχουμε ενδεχομένως ή μάλιστα ασφαλέστατα διαφορετικές αντιλήψεις. Αυτά που επικρίνετε στον τομέα της συνένωσης οικογενειών αντιστοιχούν σε όσα αποδέχθηκε το Ευρωπαϊκό Κοινοβούλιο άνετα σε άλλες εκθέσεις, στην έκθεση περί ίσων δικαιωμάτων για ομοφυλόφιλους και των δύο φύλων, στην έκθεση για τα ανθρώπινα δικαιώματα - είτε σας αρέσει είτε όχι, η πλειοψηφία του Σώματος ήταν υπέρ - όπου λέχθηκε ότι δεν επιτρέπεται να υπάρχει διάκριση βάσει της σεξουαλικής ταυτότητας ενός ανθρώπου. Γι' αυτό ήταν πολύ συνεπές να οριστεί τώρα στην παρούσα έκθεση η οικογένεια σε μία διευρυμένη μορφή.
<P>
Λέτε ότι το εκλογικό δικαίωμα στις δημοτικές και κοινοτικές εκλογές για τους υπηκόους τρίτων χωρών υπερβαίνει κατά πολύ τα δικαιώματα των πολιτών της Ένωσης. Κύριε Lehne, λυπάμαι πολύ, αλλά αυτό δεν είναι σωστό! Η ιθαγένεια της Ένωσης έφερε μαζί της το εκλογικό δικαίωμα των πολιτών της Ένωσης στις ευρωπαϊκές εκλογές και στις δημοτικές και κοινοτικές εκλογές, και τώρα προβάλλεται το αίτημα επέκτασής του σε υπηκόους τρίτων χωρών - αυτό άλλωστε ακολουθεί πιστά τη γραμμή όσων ζήτησε τον τελευταίο χρόνο ο Επίτροπος Flynn κατά το έτος κατά του ρατσισμού. Αυτά συνέβησαν πέρυσι και δεν θα έπρεπε να τα ξεχνάμε!
<P>
Είμαι εναντίον του αιτήματος. Είμαι σίγουρη ότι ο μεγάλος συνασπισμός εδώ στο Σώμα θα αποφασίσει διαφορετικά. Θα έβρισκα καλό να ψηφίσουμε σήμερα για μια έκθεση που ρυθμίζει τη μετανάστευση και τα δικαιώματα των μεταναστών.
<P>
(Χειροκροτήματα)
<P>
(Το Σώμα αποφασίζει την αναπομπή της έκθεσης στην επιτροπή)

<SPEAKER ID=63 NAME="Oostlander">
Κύριε Πρόεδρε, ό, τι και να γίνει κατά την τελική ψηφοφορία για το ψήφισμα, θέλω να πώ κάτι στην Επίτροπο κ. Gradin, η οποία απάντησε ήδη χθες μετά την ανάγνωση της έκθεσής μου, με μια σειρά προθέσεις που αποτελούν υιοθέτηση όλων των προτάσεών μας. Το εκτιμώ ιδιαίτερα και πιστεύω ότι σχεδόν όλοι στο Κοινοβούλιο τις υποστηρίζουν, εκτός ίσως από την Ακρα Δεξιά. Τιμήθηκε το έργο της Επιτροπής Πολιτικών Ελευθεριών και Εσωτερικών Υποθέσεων και το δικό μου σαν εισηγητή. Ευχαριστώ, λοιπόν, την Επίτροπο.

<SPEAKER ID=64 LANGUAGE="FR" NAME="Pasty">
Κύριε Πρόεδρε, θα ήθελα να σημειώσετε ότι, όλα τα μέλη της Ομάδας Ένωση για την Ευρώπη δεν θα συμμετάσχουν στην ψηφοφορία για την έκθεση του κ. Oostlander, ούτε δια ανατάσεως της χειρός, ούτε με ηλεκτρονικό έλεγχο, ούτε με ονομαστική κλήση, γιατί θεωρούμε ότι, το καθεστώς των θρησκευμάτων εμπίπτει στην αρμοδιότητα των κρατών μελών λόγω της αρχής της επικουρικότητας, και δεν θα έπρεπε να είχε τεθεί το ζήτημα αυτό ενώπιον του Κοινοβουλίου.
<P>
(Χειροκροτήματα) Συνεπώς, δυνάμει των κανόνων μας, ζητώ από την υπηρεσία να καταγραφεί η παρουσία των συναδέλφων μας που είναι παρόντες, αλλά οι οποίοι δεν θα συμμετάσχουν στην ψηφοφορία.

<SPEAKER ID=65 NAME="Πρόεδρος">
Σας ευχαριστώ. Θα φροντίσουμε να καταγραφεί η παρουσία σας.
<P>
(Το Σώμα απορρίπτει την πρόταση ψηφίσματος)

<SPEAKER ID=66 NAME="Ahlqvist, Andersson, Hulthιn, Lφφw, Theorin, Waidelich και Wibe">
Διαπιστώνουμε ότι οι παράγραφοι 1 έως 6 της αιτιολογικής έκθεσης αποτελούν περιγραφή της σημερινής πραγματικής κατάστασης.
<P>
Όμως δεν μπορούμε να συμφωνήσουμε με την εκφραζόμενη επιθυμία στην παράγραφο 7, όπου πρεσβεύεται η τοποθέτηση ασφαλιστικής ρήτρας για τον καπνό και το ρύζι διότι, μεταξύ άλλων, σε γενικές γραμμές δεν θεωρούμε ότι αυτό αποτελεί μία μόνιμη λύση. Αντ' αυτού, πρέπει να επιδιώκεται μία προσαρμογή στους ισχύοντες κανονισμούς του ΠΟΕ.
<P>
Επιπλέον, είμαστε αντίθετοι ειδικά με την ασφαλιστική ρήτρα για τον καπνό, διότι θεωρούμε ότι η ενίσχυση αυτού του τομέα είναι απολύτως εσφαλμένη, λόγω των πολύ αρνητικών επιπτώσεων για την υγεία που συνεπάγεται η χρήση των προϊόντων καπνού.

<SPEAKER ID=67 NAME="Bonde, Lis Jensen και Sandbζk">
Ψηφίσαμε σήμερα υπέρ της έγκρισης της πρότασης κανονισμού της Επιτροπής για τα γεωργικά προϊόντα και εμπορεύματα που προέρχονται από μεταποίηση γεωργικών προϊόντων με καταγωγή από κράτη της Αφρικής, της Καραϊβικής και του Ειρηνικού. Υποστηρίζουμε την πρόταση της Επιτροπής, διότι βελτιώνει την πρόσβαση ορισμένων από τις φτωχότερες χώρες στον κόσμο στην ευρωπαϊκή αγορά. Αυτές οι χώρες είναι σε πολλές περιπτώσεις παντελώς εξαρτημένες από τη δυνατότητα εξαγωγής των γεωργικών προϊόντων τους.
<P>
Παρ' όλα αυτά διατηρούμε αρκετές επιφυλάξεις όσον αφορά την προκειμένη πρόταση. Καταρχάς, δεν μπορούμε παρά να αποδοκιμάσουμε το γεγονός ότι πήρε σχεδόν τρία χρόνια στην ΕΕ να διεξάγει αυτή τη συζήτηση. Παρ' όλο που η αλλαγή έχει αναδρομική ισχύ, στις χώρες ΑΚΕ προξενήθηκε περιττή ανασφάλεια. Δεύτερον, καλούμε την ΕΕ να συμπεριλάβει και άλλες αναπτυσσόμενες χώρες σε αυτό το καθεστώς. Ασφαλώς οι χώρες ΑΚΕ είναι μεταξύ των φτωχότερων στον κόσμο, όμως υπάρχουν και άλλες χώρες, που έχουν εξίσου μεγάλη ανάγκη να μπορούν να εξάγουν στην Ευρώπη. Τρίτον, αποτελεί όνειδος για την ΕΕ να αναλώνει τόσες πολλές δυνάμεις για να προστατεύσει τη δική της γεωργική παραγωγή. Ούτε αυτή η πρόταση, ούτε η Ατζέντα 2000, ούτε άλλες πρωτοβουλίες στον τομέα δείχνουν ότι, η ΕΕ είναι πρόθυμη να θυσιάσει τη δική της παραγωγή για να βοηθήσει άλλα μέρη του κόσμου.

<SPEAKER ID=68 NAME="des Places">
Η ομάδα μας υπερψήφισε, φυσικά, την πρόταση της Επιτροπής που στοχεύει στην εφαρμογή των συμφωνιών, σχετικά με τις προτιμησιακές εισαγωγές στην Ευρωπαϊκή Ένωση προϊόντων καταγωγής από τις χώρες ΑΚΕ, όπως περιγράφονται στο παράρτημα XL της Τέταρτης Σύμβασης του Λομέ, που υπεγράφη στις 4 Νοεμβρίου 1995.
<P>
Εντούτοις, στην αιτιολόγηση ψήφου, η Ομάδα των Ανεξαρτήτων για την Ευρώπη των Εθνών εκφράζει τη λύπη της που η Επιτροπή χρειάστηκε τρία χρόνια για να κάνει αυτήν την πρόταση, η οποία θα αρχίσει να ισχύει αναδρομικά την 1η Ιανουαρίου 1996. Η διοικητική αυτή βραδύτητα είναι απαράδεκτη, γιατί η πρόταση είναι απλή και απαντά σε έναν διττό στόχο: να γίνουν κάποιες επιπλέον παραχωρήσεις σε αυτές τις χώρες και να επέλθουν οι τεχνικές τροποποιήσεις που έγιναν απαραίτητες για τη συνέχεια των συμφωνιών του GATT, οι οποίες προέβλεπαν, πιο συγκεκριμένα, την τελωνειακή τιμολόγηση, δηλαδή την κατάργηση των γεωργικών εισφορών κατά την εισαγωγή και την αντικατάστασή τους με τους δασμούς. Συνεπώς, η επιπλέον διαφορά που εισπράχθηκε από την Ένωση μεταξύ των παλαιών δασμών που εφαρμόζονταν στο μεταξύ, δηλαδή από την 1η Ιανουαρίου 1996, και των νέων μειωμένων δασμών, θα αποδοθεί στους εξαγωγείς ΑΚΕ. Αυτή η παραχώρηση είναι ελάχιστη, αφού αντιπροσωπεύει 10 εκατομμύρια Ecu ανά έτος για τη μείωση των δασμών και 2, 7 εκατομμύρια Ecu για το αυξημένο κόστος των επιστροφών κατά την εξαγωγή, ως προς τα προϊόντα καταγωγής από χώρες ΑΚΕ, που η Ένωση οφείλει να επανεξάγει προς τις τρίτες χώρες. Όλα αυτά δεν δικαιολογούν, επομένως, το διάστημα των τριών χρόνων που έκανε η Επιτροπή για να συντάξει αυτές τις λίγες σελίδες σχετικά με τον κανονισμό.
<P>
Τέλος, κύριε Πρόεδρε, η ομάδα μας θα ήθελε να σας υπενθυμίσει ότι είναι ιδιαίτερα ανήσυχη για το μέλλον των συμφωνιών ΑΚΕ-ΕΕ. Πράγματι, όπως μπορέσαμε να διαπιστώσουμε στο πάνελ "μπανάνα», η ίδια η αρχή των προνομιακών συμφωνιών με τις χώρες ΑΚΕ, με τις οποίες, υπενθυμίζω, τα κράτη μέλη έχουν συγκεκριμένες και στενές ιστορικές σχέσεις, έχει τύχει κακομεταχείρισης, και είναι μάλιστα καταδικασμένη, από τον ΠΟΕ. Ζητάμε, λοιπόν, από την Επιτροπή να λάβει υπόψη της την ιδιαιτερότητα των χωρών ΑΚΕ κατά το νέο ξεκίνημα της διαπραγμάτευσης του ΠΟΕ στα τέλη του 1999, δηλαδή από το επόμενο έτος.
<P>
Έκθεση Dybkjζr
<SPEAKER ID=69 NAME="des Places">
Η ομάδα μας διάκειται ευνοϊκά στην ανάπτυξη μίας στρατηγικής ειδικής συνεργασίας μεταξύ της Ευρώπης και της Ασίας, που θα αφορά το περιβάλλον και την προστασία του.
<P>
Το 1997, η Γενική Συνέλευση των Ηνωμένων Εθνών έδειξε ότι το Σύμφωνο που συνήφθη στα πλαίσια της Διάσκεψης του Ρίο δεν εφαρμόστηκε επαρκώς. Είναι λοιπόν αναγκαίο να εφαρμόσουμε, μέσω αυτής της συνεργασίας Ευρώπης-Ασίας, μία πολιτική που θα λαμβάνει υπόψη της έναν συγκεκριμένο αριθμό από τις δεσμεύσεις του Ρίο.
<P>
Στην Ασία, τα περιβαλλοντικά προβλήματα είναι πολλά:
<P>
όσον αφορά τη μόλυνση του νερού, τα λύματα των νοικοκυριών στα αστικά κέντρα και γύρω από αυτά αποτελούν απειλή για την ανθρώπινη υγεία και την υδρόβια ζωή, ευνοούν τη μετάδοση ασθενειών και είναι υπεύθυνα για πολλούς θανάτους και ασθένειες. Επιπλέον, πρέπει να γνωρίζουμε ότι οι περισσότερες επιχειρήσεις πετούν κατευθείαν τα λύματά τους στα υδάτινα ρεύματα, -όσον αφορά την ατμοσφαιρική ρύπανση, η ΠΟΥ (Παγκόσμια Οργάνωση Υγείας) έδειξε ότι 12 στις 15 πόλεις που παρουσιάζουν τα πιο υψηλά ποσοστά σωματιδίων και 6 στις 15 πόλεις που παρουσιάζουν τις πιο υψηλές συγκεντρώσεις διοξειδίου του θείου, βρίσκονται στην Ασία. Αυτή η ήπειρος γίνεται η βασική πηγή όξινων βροχών και αερίων που προκαλούν το φαινόμενο του θερμοκηπίου, -όσον αφορά την υποβάθμιση των εδαφών, αυτή οφείλεται μερικώς στις προσπάθειες που στοχεύουν στην εξασφάλιση της επισιτιστικής αυτάρκειας, με την χρησιμοποίηση τεχνολογικών μέσων που δεν είναι προσαρμοσμένα στους ιδιάζοντες εδαφολογικούς και κλιματολογικούς περιορισμούς αυτών των περιοχών.Πάντως, μετά από αυτήν την τόσο ανησυχητική διαπίστωση, τι μπορούμε να κάνουμε; Κάποιοι προβλέπουν, όπως η Επιτροπή στην ανακοίνωσή της, την εφαρμογή μίας πολιτικής περιβαλλοντικής συνεργασίας, που θα απαιτεί φυσικά ειδικούς πόρους.
<P>
Η ομάδα μας, από τη μεριά της, συστήνει μία άλλη λύση που μπορεί, ωστόσο, να είναι συμβατή με την πρώτη, ούτως ώστε να διορθωθούν το γρηγορότερο δυνατόν οι ζημιές που προκλήθηκαν από τη σημερινή κατάσταση. Η παγκοσμιοποίηση, όπως τη γνωρίζουμε σήμερα, πρέπει να αφήσει μία θέση και στη διεθνοποίηση των ανταλλαγών. Αυτό σημαίνει ότι πρέπει να εφαρμόσουμε, μέσα στα πλαίσια της ΠΟΥ, ειδικές ρήτρες που θα εγγυώνται το σεβασμό των κοινωνικών, περιβαλλοντικών και υγειονομικών αρχών. Πρέπει να σταματήσουμε το κοινωνικό και περιβαλλοντικό ντάμπινγκ που γνωρίζουμε σήμερα. Σε τι χρησιμεύει να απελευθερώσουμε τις ανταλλαγές, περιορίζοντας τα δασμολογικά εμπόδια, και να προκαλέσουμε οικολογικές καταστροφές; Είμαστε υπέρ του ελεύθερου ανταγωνισμού, με την προϋπόθεση ότι όλοι οι κοινωνικοί, περιβαλλοντικοί και υγειονομικοί παράμετροι προσδιορίζονται.

<SPEAKER ID=70 NAME="Titley">
Κύριε Πρόεδρε, υπερψηφίζω αυτή την έκθεση καθώς δεν πρέπει να λησμονήσουμε την ανάγκη προστασίας του περιβάλλοντος στην Ασία, παρά το γεγονός ότι, επί του παρόντος ασχολούμαστε με τις οικονομικές αναταραχές της περιοχής. Μάλιστα, δεδομένης της Συμφωνίας που συνήφθη στη Συνάντηση Κορυφής για τη Γη, στο Κυότο της Ιαπωνίας πέρυσι το χειμώνα, η ρύπανση συνδέεται πλέον άμεσα με το διεθνές σύστημα συναλλαγών στο πλαίσιο της εμπορικής συμφωνίας για τις ποσοστώσεις ρύπανσης.
<P>
Χαίρομαι που ο αντιπρόεδρος της κυβέρνησης της χώρας μου κατάφερε να διαδραματίσει καίριο ρόλο σε αυτές τις διαπραγματεύσεις, και που φέτος η χώρα μου φιλοξένησε τη δεύτερη μόλις κατά σειρά Σύνοδο Κορυφής Ασίας-Ευρώπης.
<P>
Πολύ σωστά υποστηρίζεται σε αυτή την έκθεση ότι, οποιοδήποτε χρηματικό ποσό των ευρωπαίων φορολογουμένων διατίθεται για την ενίσχυση των ασιατικών χωρών, θα πρέπει να συνδέεται με τους αποδέκτες, που θα συμφωνούν ότι θα σέβονται το περιβάλλον κατά τη δαπάνη αυτών των κονδυλίων. Δεν υπάρχει λόγος να βοηθήσουμε τις οικονομίες των ασιατικών χωρών να ξεπεράσουν τα προβλήματα που αντιμετωπίζουν σήμερα, αν κάτι τέτοιο έχει ως συνέπεια την παγκόσμια ρύπανση της ατμόσφαιρας και των υδάτων.
<P>
Έχοντας διαδραματίσει σημαντικό ρόλο στη σύναψη των συμφωνιών κατά τη Συνάντηση Κορυφής για τη Γη στο Κυότο, σκοπός των οποίων ήταν να καταστεί περιβαλλοντικά βιώσιμη η οικονομική ανάπτυξη, εφαρμόζουμε στην πράξη όσα διακηρύττουμε, ζητώντας από εκείνους που ενισχύουμε με τα χρήματα των πολιτών μας, να χρησιμοποιούν αυτά τα χρήματα με τρόπους φιλικούς προς το περιβάλλον. Σε αυτή την περίπτωση, οφέλη θα απολαύσουν οι δικαιούχες χώρες, καθώς θα σταματήσουν την τρομερή πραγματικότητα, που θέλει να χάνουν τη ζωή τους εκατοντάδες χιλιάδες παιδιά κάθε χρόνο λόγω της ρύπανσης των υδάτων.
<P>
Έκθεση Oostlander
<SPEAKER ID=71 LANGUAGE="EN" NAME="Newman">
Κύριε Πρόεδρε, καταψήφισα την έκθεση του κ. Oostlander και είμαι πραγματικά πολύ ικανοποιημένος που την απέρριψε το Σώμα με δύο - αποφασιστικής σημασίας - ψήφους υπέρ έναντι μίας κατά. Βρισκόταν σε σύγχυση. Είμαι σίγουρος ότι ο εισηγητής είχε καλές προθέσεις, αλλά με αυτή την παράξενη έκθεση έδωσε την εντύπωση φανατισμού κατά του ισλαμισμού. Εστιάστηκε, αναίτια, στην ισλαμική θρησκεία, ενώ επρόκειτο να είναι μια έκθεση για τα προβλήματα που συνδέονται με το φονταμενταλισμό. Γενικώς, ήταν μια προσβολή γενικά για τους μουσουλμάνους πολίτες και κατοίκους της Ευρωπαϊκής Ένωσης.
<P>
Σε μία από τις παραγράφους γινόταν αναφορά στη στερεότυπη εικόνα για το Ισλάμ και τους μουσουλμάνους που παρουσιάζεται στα δυτικά μέσα ενημέρωσης. Η ίδια η έκθεση συνέβαλε στην ενίσχυση αυτής της αρνητικής εικόνας. Στην Ευρωπαϊκή Ένωση, υπάρχουν εκατομμύρια συνηθισμένοι, αξιοπρεπείς μουσουλμάνοι, οπαδοί του ισλάμ, που είναι απολύτως ευυπόληπτοι και νομοταγείς πολίτες και είχαν, συνεπώς, κάθε δικαίωμα να θιγούν από την εν λόγω έκθεση. Χαίρομαι που απορρίφθηκε.

<SPEAKER ID=72 NAME="Bonde, Lis Jensen και Sandbζk">
Επιλέξαμε να καταψηφίσουμε την έκθεση Oostlander για το θρησκευτικό φανατισμό ως πρόκληση για την ευρωπαϊκή έννομη τάξη. Αυτό οφείλεται στους εξής τρεις λόγους:
<P>
Πρώτον, η έκθεση εστιάζεται σχεδόν αποκλειστικά στον ισλαμικό θρησκευτικό φανατισμό, τόσο εντός όσο και εκτός της Ένωσης. Είμαστε της άποψης ότι υπάρχουν και άλλες μορφές θρησκευτικού και μη θρησκευτικού φανατισμού.-Δεύτερον, η Europol και η Συνθήκη του Αμστερνταμ εξαίρονται σε ύποπτο βαθμό για τις αρετές τους. Είμαστε και θα παραμείνουμε πολέμιοι μιας υπερεθνικής αστυνομικής συνεργασίας. Δεν έχουμε τίποτα ενάντια στο να συνεργάζονται μεταξύ τους οι αστυνομικές υπηρεσίες του κάθε κράτους, τούτο όμως πρέπει να γίνεται σε επίπεδο διακρατικό.-Τρίτον, θεωρούμε ότι το θέμα της έκθεσης ξεπερνά κατά πολύ τα θέματα με τα οποία θα έπρεπε να ασχολούνται το Ευρωπαϊκό Κοινοβούλιο και η ΕΕ.
<SPEAKER ID=73 NAME="Buffetaut">
Οι ευρωπαϊκές κοινωνίες χωρίς ιδανικά, χωρίς σκοπό και χωρίς σημεία αναφοράς είναι παντελώς άοπλες μπροστά στην άνοδο του θρησκευτικού φανατισμού.
<P>
Τελματωμένες στον απομυθοποιημένο, ακόμη και απεγνωσμένο υλισμό, δεν ξέρουν πώς να αντιμετωπίσουν την ενίοτε βίαιη πρόκληση που συνιστά ο ισλαμικός φανατισμός, που καθίσταται διαρκώς εντονότερος όσο βρίσκει έδαφος στους ξεριζωμένους πληθυσμούς των μεταναστών, που δεν έχουν ενσωματωθεί και είναι θύματα της ανεργίας και των κακών συνθηκών διαβίωσης μέσα σε απάνθρωπα προάστια.
<P>
Η έκθεση του συναδέλφου μας Oostlander μπορούσε να είναι μια ενδιαφέρουσα συμβολή στη συζήτηση του προβλήματος αυτού. Η εργασία αυτή, ωστόσο, έχει σαν μειονέκτημα την αρχική αμφισημία: έναν μακροσκελή τίτλο. Πρόκειται για μια έκθεση με θέμα τον θρησκευτικό φανατισμό και η έκθεση επιμένει ιδιαίτερα στον ισλαμικό φονταμενταλισμό. Δεν είναι τυχαίο, καθώς αυτός ο φονταμενταλισμός εκδηλώνεται με αιματηρό τρόπο στην Ευρωπαϊκή Ένωση, ιδιαίτερα στην Γαλλία.
<P>
Η συζήτηση που διεξήχθη σε αυτή την Αίθουσα, αντί να διαφωτίσει ή να αποσαφηνίσει τις έννοιες, το μόνο που έκανε ήταν να αυξήσει τη σύγχυση, καθώς δεν υπάρχει συμφωνία ως προς τον ορισμό του φονταμενταλισμού, λέξη που έχει χρησιμοποιηθεί μερικές φορές με την έννοια του φανατισμού, ενίοτε με την έννοια του εξτρεμισμού και χρησιμοποιήθηκε και σε άλλους τομείς πέρα από τον θρησκευτικό.
<P>
Επιπλέον, έχοντας την κατανοητή ανησυχία να μην κατηγορήσουμε το Ισλάμ, μερικοί έχουν επιδοθεί σε γελοίους συμφυρμούς, μιλώντας για "τρομοκρατία των καθολικών» στην περίπτωση των ομάδων που αντιτίθενται στις αμβλώσεις με προσευχές μπροστά στα νοσοκομεία, χωρίς να ξεχνούμε τα φαντάσματα που ανασταίνουν άλλοι με την αφορμή του Opus Dei. Ο Βολταίρος θεωρούσε τους ιησουΐτες σας το "μαύρο πρόβατο» και το δίκτυο Βολταίρος φαίνεται να έχει επικεντρωθεί στο Opus Dei, αλλά ο συγγραφέας, τουλάχιστον είχε ταλέντο και ύφος.
<P>
Συνεπώς, όλη αυτή η συζήτηση δεν προσέφερε τίποτα στο θέμα που συζητάμε. Θα ήταν αναμφισβήτητα προτιμότερο να προσδιορισθεί καλύτερα το θέμα της έκθεσης, ώστε να είχαν αποφευχθεί οι άσκοπες μακρυγορίες.
<P>
Πρόκειται, λοιπόν, για μια έκθεση σχετικά με τον θρησκευτικό φονταμενταλισμό, η οποία επιμένει ιδιαίτερα στον ισλαμικό φονταμενταλισμό. Το πρόβλημα αυτό είναι σημαντικό καθώς θέτει το πρόβλημα της ενσωμάτωσης του ισλάμ στις κοινωνίες, όπου υπάρχει η έννοια του διαχωρισμού του θρησκευτικού στοιχείου από το κοσμικό, "τα του Καίσαρος τω Καίσαρι και τα του Θεού τω Θεώ», κάτι που είναι άγνωστο στις ισλαμικές κοινωνίες.
<P>
Η πρόκληση με την οποία ερχόμαστε αντιμέτωποι, είναι διπλή:
<P>
για τις κοινωνίες μας, να σεβαστούν το ισλάμ ως πνευματική εκδήλωση διαρκώς περισσότερων πληθυσμών στην Ευρωπαϊκή Ένωση, -για τους μουσουλμάνους, να σεβασθούν τη διάκριση πνευματικού και κοσμικού στοιχείου, κάτι το οποίο είναι θεμελιώδους σημασίας για τις κοινωνίες μας, και να αποδεχθούν ότι ο θρησκευτικός νόμος δεν πρέπει να συγχέεται με τους νόμους της πολιτείας.Η αρχική αμφιβολία σχετικά με το θέμα της έκθεσης απέβει σε βάρος της συνοχής της, γεγονός που συνεπάγεται ότι, παρά τα θετικά στοιχεία, προκάλεσε χλιαρές συζητήσεις.
<P>
Τέλος, λυπούμαι που δεν έγινε αναφορά σε μια μορφή φονταμενταλισμού: ο λαϊκισμός που διαδίδει το μίσος ανάμεσα στις θρησκείες και το οποίο δυστυχώς παρουσιάζεται πολύ συχνά κυρίως στη Γαλλία, υποστηριζόμενο και διαδιδόμενο κυρίως από υποτιθέμενα κρυφές οργανώσεις, οι οποίες είναι πιο επικίνδυνες για το κράτος από το Opus Dei.

<SPEAKER ID=74 NAME="Caudron">
Εκφέροντας την άποψη μου για αυτή την έκθεση που αφορά τον "φονταμενταλισμό» θα ήθελα και πάλι να εκφράσω την θλίψη μου, γιατί δεν είδα χθες το Κοινοβούλιο να συζητεί και να εγκρίνει χωρίς περιστροφές μια έκθεση κατά των αιρέσεων, που αποτελούν πολύ επικίνδυνες μορφές φονταμενταλισμού. Το Κοινοβούλιο μας δεν επέδειξε θάρρος!
<P>
Ως προς την έκθεση Oostander, θα ήθελα να πω ότι και εγώ αντιμάχομαι τον ισλαμικό φονταμενταλισμό, όπως αντιμάχομαι όλες τις άλλες μορφές ολοκληρωτισμού, θρησκευτικού ή μη.
<P>
Όχι μόνο προκαλούν βιαιότητες και πολέμους, αλλά όλες απειλούν τα θεμέλια των δημοκρατιών μας και, συνεπώς, των ατομικών και συλλογικών ελευθεριών μας.
<P>
Πρέπει, λοιπόν, να τις πολεμήσουμε όλες χωρίς αδυναμία και με σθένος.
<P>
Προκειμένου να το επιτύχουμε αυτό, έχουμε μια βάση και αρχές στις οποίες θα πρέπει να στηριχθούμε... Πρόκειται, απλούστατα, για τη ΔΙΑΚΡΙΣΗ ΚΡΑΤΙΚΗΣ ΚΑΙ ΘΡΗΣΚΕΥΤΙΚΗΣ ΕΞΟΥΣΙΑΣ!

<SPEAKER ID=75 NAME="Deprez">
Έτσι όπως παρουσιάζεται στην αιτιολογική έκθεση της παρούσας πρότασης σύστασης, ο θρησκευτικός φονταμενταλισμός φαίνεται εδώ σαν να έχει εκληφθεί σαν τη βούληση μιας ομάδας να εφαρμόσει δια της βίας μια μορφή κοινωνίας (ακόμη και αν είναι, κατά κανόνα, εξαιρετικά δημοκρατικό!) στηριζόμενη στις θρησκευτικές πεποιθήσεις που πρεσβεύουν τα μέλη της.
<P>
Κατά την έννοια αυτή, πρέπει να συμπεράνουμε ότι, μια ομάδα που θα αναλάμβανε να προωθήσει με ειρηνικά μέσα ένα τύπο μη δημοκρατικής κοινωνίας, που να βασίζεται στις θρησκευτικές πεποιηθήσεις των μελών της, δεν θα ήταν φονταμενταλιστική.
<P>
Ο ορισμός αυτός μπορεί να μας κάνει να σκεφτούμε ότι, είναι λιγότερο η ουσία (ο τύπος της κοινωνίας που προκύπτει από τις θρησκευτικές πεποιθήσεις) και περισσότερο το μέσο που χρησιμοποιείται (η βία), που χαρακτηρίζει τον φονταμενταλισμό, όπως αντιμετωπίζεται στο πλαίσιο αυτής της πρότασης ψηφίσματος.
<P>
Όμως, όπως επισημαίνει πολύ σωστά ο εισηγητής, ο βίαιος θρησκευτικός φονταμενταλισμός δεν βρίσκει καθόλου έδαφος για να εδραιωθεί στην Ευρωπαϊκή Ένωση. Το πολύ πολύ να βρει σε ορισμένα κράτη μέλη πρόσφορο έδαφος για να εγκαταστήσει μετόπισθεν βάσεις στους αγώνες που διεξάγονται εκτός των συνόρων της Ένωσης. Είναι απαραίτητη μια μεγαλύτερη συνεργασία ανάμεσα στα κράτη μέλη ως προς το θέμα αυτό. Ομοίως, θα ήταν χρήσιμο στον τομέα αυτό, όπως και σε πολλούς άλλους, η κοινή εξωτερική πολιτική να αποκτήσει μεγαλύτερη συνοχή, όμως θα πρέπει όλη η προσοχή να στραφεί στην ουσία του ζητήματος.
<P>
Παράλληλα με αυτό, μια πολιτική πρόληψης, που θα συμπεριελάμβανε όλες τις πτυχές που θα καθιστούσαν εφικτό έναν πραγματικό διάλογο, που θα βασιζόταν σε μια καλύτερη αμοιβαία συνεργασία, είναι το βασικό συστατικό για μια κοινωνία πραγματικά διαπολιτισμική. Και τούτο, υπό τον όρο ότι, το κράτος δικαίου θα εγγυάται και θα ενθαρρύνει, με τις κατάλληλες διατάξεις, αυτή την πολιτική πρόληψης. Υπό τον όρο ότι θα συνεχίσει να είναι αποτελεσματικά αμερόληπτο ως προς τις θρησκείες, ενώ θα σέβεται τις προσωπικές πεποιθήσεις κάθε ατόμου· αλλά επίσης ότι, θα είναι σκληρό απέναντι σε κάθε κοινωνική συμπεριφορά (ακόμη και αν είναι ριζωμένο στην καρδιά των θρησκευτικών πεποιθήσεων) που θα είναι αντίθετη με τα θεμελιώδη δικαιώματα και ελευθερίες.

<SPEAKER ID=76 NAME="Εφραιμίδης">
Ουαί και αλίμονο αν υιοθετήσουμε την εμπάθεια, τη μεροληψία, συχνά την αμάθεια και, κυρίως, τον φανατισμό με τον οποίο ο εισηγητής στρέφεται κατά του φανατισμού. Θα οδηγηθούμε μαθηματικά ακριβώς σε αυτό που ο κ. Oostlander διατείνεται ότι προσπαθεί να αποτρέψει: τη διατάραξη της κοινωνικής συνοχής και τη μετατροπή των κοινωνιών μας σε αρένες μονομάχων ρατσιστικού φανατισμού.
<P>
Με άλλοθι την προστασία της έννομης τάξης δίνονται πρώτης τάξεως επιχειρήματα για τη στενή παρακολούθηση και τον έλεγχο της κοινωνικής και πολιτιστικής ζωής, που προτρέπουν σε περαιτέρω ενίσχυση των μηχανισμών παρακολούθησης, φακελώματος, επιχειρησιακής δράσης και δίωξης, ουσιαστικά στην όξυνση και εμβάθυνση φαινομένων ρατσισμού και ξενοφοβίας.
<P>
Ο εισηγητής, μονολιθικός και απόλυτος, καταφέρεται κατά πάσης φύσεως έξω-, αντι-ευρωπαϊκού θρησκευτικού φανατισμού, που επικρέμαται και απειλεί την ευρωπαϊκή ευημερία και δημοκρατία, παραλείποντας κάθε αναφορά στα φαινόμενα φανατισμού που αιματοκυλίζουν, αυτές τις μέρες, με την ίδια σκληρότητα και βιαιότητα, την Βόρειο Ιρλανδία, γιατί αποφεύγει «σαν τον διάολο» ακόμα και να αγγίξει την καθεστηκυία τάξη της Ευρωπαϊκής 'Ενωσης, την κυριαρχία του καθολικισμού και του προτεσταντισμού και των δικών τους φανατικών ομάδων, ενώ αφορίζει τη φανατική ορθοδοξία, κατηγορώντας την για σφαγές στη Βοσνία.
<P>
Η έκθεση του κ. Oostlander καλεί με φανατισμό σε νέες σταυροφορίες, ανάγοντας σε θρησκευτικό δόγμα την «έννομη τάξη» της Ευρωπαϊκής 'Ενωσης, καλεί τους «πιστούς» της να αναλάβουν εκστρατεία προσηλυτισμού προς κάθε κατεύθυνση. Η σύγχρονη «Ιερά Εξέταση» καλείται να αξιοποιήσει τους σύγχρονους μηχανισμούς του Schengen και της Εuropol. Καλείται να αναγάγει την πολιτική συνεργασία και την κοινή εξωτερική πολιτική σε μηχανισμούς εκβιασμών και επιβολής του «ευρωπαϊκού δόγματος».
<P>
Καμία αναφορά στα βαθύτερα φαινόμενα που ωθούν σε πράξεις βίας και τυφλής αντιπαράθεσης, καμία αναφορά στις πραγματικές κοινωνικές, οικονομικές, πολιτιστικές αιτίες που μετατρέπουν τη θρησκεία σε πρόσχημα για την έκφραση, διοχέτευση και βίαιη εκτόνωση βαθύτερων ταξικών και άλλων προβλημάτων, που οι ιεροεξεταστικές διαπιστώσεις και προτάσεις της έκθεσης μόνο να ενισχύσουν και να επιδεινώσουν μπορούν.
<P>
Αλλωστε, αυτός είναι ο και ο ουσιαστικός στόχος: η κατασκευή απολογητικού άλλοθι για όλες τις εγκληματικές επεμβάσεις σε ξένες χώρες, του τύπου πόλεμος του Κόλπου, Βοσνία-Ερζεγοβίνη, κ.α., αλλά και για όσα χαλκεύεται για νέες επεμβάσεις -π.χ. Κόσσοβο ή όπου αλλού- η νέα τάξη στην αμερικανική ή ευρωενωσίτικη έκδοσή της. Θα απαιτήσει, ακόμη, αποπροσανατολισμό και άλλα άλλοθι για στρατιωτικοπολιτικά σχέδια τύπου αναδόμησης του ΝΑΤΟ και εξοπλιστικά προγράμματα, για να έχει πελατεία το στρατιωτικοβιομηχανικό σύμπλεγμα. Η έκθεση Oostlander κραυγάζει «τί θα γίνουμε χωρίς βαρβάρους», χωρίς απειλές και κινδύνους. Και, όταν αυτοί είναι ανύπαρκτοι, τους κατασκευάζουμε.
<P>
Για τους λόγους αυτούς θα καταψηφίσουμε την έκθεση.

<SPEAKER ID=77 NAME="Eriksson, Ojala, Seppδnen και Sjφstedt">
Καταψηφίσαμε το ψήφισμα Oostlander για το θρησκευτικό φανατισμό, λόγω του μη ισορροπημένου και μεροληπτικού χαρακτήρα του. Ο τίτλος της έκθεσης, "σχετικά με τον θρησκευτικό φανατισμό ως πρόκληση για την ευρωπαϊκή έννομη τάξη», δίνει την εντύπωση της αντικειμενικής περιγραφής όλων των μορφών του θρησκευτικού φανατισμού. Δυστυχώς, η έκθεση δεν το κάνει αυτό. Το Ισλάμ καταδεικνύεται πάλι ως ο σημαντικότερος εν δυνάμει κίνδυνος για τη Δύση. Υπάρχει σκοπιμότητα στη διατύπωση του ψηφίσματος ως προς το ότι τα σημεία για τα οποία δεν υπάρχουν αντιρρήσεις, π.χ. για την προάσπιση του κράτους δικαίου, αναμιγνύονται με σημεία όπου εκφράζεται μια οπτική κηδεμόνευσης των μουσουλμάνων, όπως ότι οι μουσουλμάνοι μπορεί να έχουν δυσκολίες αποδοχής κανόνων της δημοκρατίας και του κράτους δικαίου.
<P>
Ομάδες και κόμματα της Ακρας Δεξιάς επιτίθενται σε καταυλισμούς προσφύγων, δολοφονούν ανθρώπους εξαιτίας του χρώματός τους, καίνε σπίτια και δολοφονούν μικρά παιδιά λόγω των διαφορετικών θρησκευτικών πεποιθήσεών τους. Αυτά τα αυταρχικά και, σε ορισμένες περιπτώσεις, φασιστικά ρεύματα, αποτελούν έναν πολύ μεγαλύτερο κίνδυνο για την έννομη τάξη στην Ευρώπη από έναν πιθανό θρησκευτικό φανατισμό.

<SPEAKER ID=78 NAME="Hager">
Βλέπω τις θετικές πτυχές της παρούσας σύστασης μεταξύ άλλων και σε όλα τα θέματα της κοινής εξωτερικής πολιτικής και στην αναγκαιότητα προληπτικών ενεργειών στο ζήτημα αυτό. Όμως δεν έχω καμία κατανόηση για το ότι μεταξύ άλλων το Συμβούλιο "πρέπει να πιέσει τα κράτη μέλη να απομακρύνουν τα νομικά και πρακτικά εμπόδια κατά την εκπλήρωση θρησκευτικών καθηκόντων». Αυτή η ανάμειξη του υπερεθνικού οργάνου σε εθνικές υποθέσεις όπως το ζήτημα της ισοτιμίας του Ισλάμ πρέπει να απορριφθεί. Για το λόγο αυτόν, μεταξύ άλλων, οι φιλελεύθεροι βουλευτές κατά την τελική ψηφοφορία, αλλά και σε πολλές επιμέρους ψηφοφορίες, ψήφισαν κατά της συγκεκριμένης έκθεσης.

<SPEAKER ID=79 NAME="Kirsten Jensen, Blak, Sindal και Iversen">
Οι δανοί σοσιαλδημοκράτες του Ευρωπαϊκού Κοινοβουλίου καταψήφισαν σήμερα την έκθεση που κατά κύριο λόγο αναδεικνύει το Ισλάμ ως πρόκληση για την ευρωπαϊκή έννομη τάξη.
<P>
Η έκθεση συμπεραίνει ότι το πρόβλημα του βίαιου θρησκευτικού φανατισμού δεν είναι ιδιαίτερα σοβαρό στην Ευρώπη. Εντούτοις, όμως, χύνεται πολύ μελάνι για να τονιστεί η απειλή από το Ισλάμ. Αναφέρεται, μεταξύ άλλων, ότι το Ισλάμ ως θρησκεία έχει συγκεκριμένους κανόνες για την έννομη τάξη, οι οποίοι σε ορισμένα σημεία αντιβαίνουν την ευρωπαϊκή έννομη τάξη. Επίσης, κρούει τον κώδωνα τον κινδύνου για να μη γίνουν οι Ευρωπαίοι μουσουλμάνοι θύματα της ισλαμικής προπαγάνδας.
<P>
Η έκθεση περιέχει και καλές παρατηρήσεις. Λόγου χάρη, αναφέρεται η σύσταση να ακολουθείται μια σταθερή και συνεπής πολιτική απέναντι στις κυβερνήσεις που στηρίζουν και ανέχονται την τρομοκρατία. Όλες οι χώρες πρέπει να κρίνονται με τα ίδια μέτρα και σταθμά, πράγμα που σημαίνει ότι δεν πρέπει να γίνονται διακρίσεις βάσει οικονομικών και στρατηγικών εκτιμήσεων. Μπορούμε επίσης να στηρίξουμε τη σύσταση στα κράτη μέλη να αποτρέψουν τον φανατισμό με το να ακολουθούν μια συνειδητή πολιτική ενσωμάτωσης, που θα ενισχύσει τη θέση των μουσουλμανικών ομάδων στην αγορά εργασίας και στο εκπαιδευτικό σύστημα.
<P>
Παρ' όλα αυτά ψηφίσαμε κατά της έκθεσης, δεδομένου ότι πιστεύουμε πως δεν προωθείται η ενσωμάτωση των μουσουλμανικών ομάδων στα κράτη μέλη με το να δίνει το Κοινοβούλιο αρνητική έμφαση στο Ισλάμ ως θρησκεία.

<SPEAKER ID=80 NAME="Lindqvist">
Γιατί θα πρέπει εν γένει να επεξεργαζόμαστε μία έκθεση που τιτλοφορείται "Μέτρα κατά του θρησκευτικού φανατισμού» στο Ευρωπαϊκό Κοινοβούλιο; Στρέφει τη μία θρησκεία εναντίον της άλλης και παρουσιάζει θρησκευτικά ρεύματα ως φανατικά και, επομένως, λιγότερο καλά σε σχέση με "ευρωπαϊκές» θρησκείες. Επίσης, η λέξη φανατισμός δεν είναι προσδιορισμένη. Είναι ένας εσφαλμένος τρόπος προσέγγισης. Εάν το κύριο θέμα είναι η βία, τότε θα πρέπει να συζητήσουμε γι' αυτήν.
<P>
Ο χειρισμός των ζητημάτων της θρησκευτικής νομοθεσίας και των θρησκευτικών δικαιωμάτων πρέπει να γίνεται σε εθνικό επίπεδο. Επίσης, δεν υπάρχει λόγος να ξεκινήσει η ΕΕ ειδικά προγράμματα στα ΜΜΕ, αναφορικά με το Ισλάμ, για τους δημοσιογράφους, ή να διεξάγει κάποια ευρωπαϊκή έρευνα με στόχο το να "ανταποκριθούν στην υπάρχουσα ανάγκη για πνευματικούς ηγέτες με ευρωπαϊκή εκπαίδευση». Μ' αυτό το υπόβαθρο καταψήφισα την έκθεση.

<SPEAKER ID=81 NAME="Miranda">
Δηλώνουμε την κατάφωρη αντίθεσή μας με την παρούσα έκθεση.
<P>
Όχι επειδή αρνούμαστε τη σημασία και την ευκαιρία να δοθεί μια απάντηση στα φαινόμενα φονταμενταλισμού, αλλά λόγω του στρεβλού και εσφαλμένου τρόπου με τον οποίο η έκθεση προσεγγίζει αυτό το ζήτημα, "κολλώντας τη ρετσινιά» στον αραβικό κόσμο, συγχέοντας το εν λόγω φαινόμενο με τον ισλαμισμό, και παραβλέποντας τις πολιτικές, κοινωνικές και πολιτιστικές αιτίες που το γεννούν.
<P>
Πιο συγκεκριμένα, η έκθεση παραβλέπει μια σειρά καταστάσεων οι οποίες, έχοντας την Ευρώπη ως κοιτίδα, μετατρέπονται σε εύφορο έδαφος όπου καλλιεργείται και επεκτείνεται ο φανατισμός.
<P>
Δεν είναι τυχαίο, άλλωστε, το γεγονός ότι τα φαινόμενα του ρατσισμού και της ξενοφοβίας, που θα πρέπει να μας ανησυχούν ιδιαίτερα, αντιμετωπίζονται από την έκθεση με τρόπο εσφαλμένο και διφορούμενο. Και το γελοίο της υπόθεσης είναι ότι, μέσα σε αυτό το πλαίσιο, παραβλέπεται - και με τον τρόπο αυτό ενθαρρύνεται - η "Ευρώπη-φρούριο» που σιγά σιγά οικοδομείται.
<P>
Δεν πρέπει, λοιπόν, να μας εκπλήσσει το ότι η έκθεση αναγνωρίζει την προτεραιότητα και υπογραμμίζει με ιδιαίτερη έμφαση τα μέτρα αστυνομικού χαρακτήρα.
<P>
Αυτοί είναι ορισμένοι από τους βασικούς λόγους για την καταψήφιση της παρούσας έκθεσης από εμάς.

<SPEAKER ID=82 NAME="Teverson">
Καταψήφισα αυτή την έκθεση επειδή ο συντάκτης της υπαινισσόταν ότι, όλοι οι μουσουλμάνοι στην Ευρώπη είναι επιρρεπείς στον ισλαμικό φονταμενταλισμό, όπως επίσης ότι, ο ισλαμικός φονταμενταλισμός εκδηλώνεται πάντα με πράξεις βίας. Αυτό δεν είναι αλήθεια και η έκθεση προσβάλλει κατάφωρα πολλούς ευρωπαίους μουσουλμάνους. Στην έκθεση υπάρχουν πράγματι κάποια σημεία που θα μπορούσαν να υποστηριχθούν, αλλά αυτά, δυστυχώς, εξουδετερώνονται από απλοϊκή, μισαλλόδοξη και άδικη πλειοψηφία της έκθεσης. Αν οι πολίτες παραβούν την ποινική νομοθεσία, θα αντιμετωπίσουν την εθνική νομοθεσία τους ως αρμόδια, αλλά αυτό δεν θα πρέπει να έχει καμία σχέση με τις θρησκευτικές πεποιθήσεις τους.

<SPEAKER ID=83 NAME="Tindemans">
Και εγώ θεωρώ ότι για τον "θρησκευτικό φανατισμό» το Ευρωπαϊκό Κοινοβούλιο δεν έχει αρμοδιότητα. Για αυτόν τον λόγο, δεν συμμετείχα στην τελική ψηφοφορία για την έκθεση Oostlander.

<SPEAKER ID=84 NAME="Titley">
Θα καταψηφίσω αυτή την έκθεση γιατί αν και καταδικάζει πράγματι όλες τις μορφές φυλετικού μίσους και φανατισμού, δίνει υπερβολικά μεγάλη έμφαση στις διάφορες εκφάνσεις του ισλαμισμού και φαίνεται να αγνοεί τις πολλές άλλες μορφές εξτρεμισμού που υπάρχουν στην Ευρώπη.
<P>
Ασφαλώς, πρέπει να αγωνιστούμε κατά των βίαιων εξτρεμιστών, κάτι που ήδη κάνουν οι κυβερνήσεις μας. Δεν είναι ανάγκη να τους το υπενθυμίσουμε με μία τέτοια έκθεση, η οποία, αν εγκρινόταν από τις κυβερνήσεις, θα υπήρχε κίνδυνος να αποσπάσει την προσοχή τους από τις τόσες πολλές μη ισλαμικές εξτρεμιστικές ομάδες που απειλούν ή χρησιμοποιούν βία για να επιβάλουν τις απόψεις τους σε όλους εμάς.
<P>
Ο μεγάλος αριθμός των νομοταγών μουσουλμάνων συμπολιτών μου στην εκλογική μου περιφέρεια θα ήταν δικαιολογημένα αναστατωμένοι, αν επιτρεπόταν να περάσει χωρίς αντίδραση μία τόσο μονόπλευρη έκθεση. Θεωρώ προσωπική προσβολή τη σύνδεση των λέξεων "ισλαμικός» και "φονταμενταλισμός» - λες και αυτές οι λέξεις συνδέονται αυτομάτως. Πιστεύω ότι οι άνθρωποι όλων των θρησκευτικών δογμάτων που εκπροσωπούνται στην Ευρώπη, ενισχύουν τον πολιτισμό μας.
<P>
Θα πρέπει να αφήσουμε τις κυβερνήσεις των κρατών μας να αντιμετωπίσουν κάθε τρομοκρατική απειλή ανεξάρτητα από πού προέρχεται, χωρίς όμως να τις προτρέπουμε να επικεντρώσουν την προσοχή τους σε οποιαδήποτε μορφή φονταμενταλισμού. Αυτός είναι ο μόνος δίκαιος και αποτελεσματικός τρόπος να προστατευτούμε όλοι εμείς από πιθανές απειλές τρομοκρατών.
<P>
Έκθεση Καραμάνου
<SPEAKER ID=85 NAME="Ahlqvist και Theorin">
Θέλουμε να συγχαρούμε τη συνάδελφο της Ομάδας μας, κ. Καραμάνου, για την καλογραμμένη έκθεσή της. Η συνεργασία με τα κράτη της πρώην Σοβιετικής Ένωσης είναι εξαιρετικά σημαντική, ιδιαίτερα αν σκεφτούμε ότι η δημιουργία της οικονομίας της ελεύθερης αγοράς συνεπάγεται προβλήματα οικονομικής, κοινωνικής και πολιτικής φύσης.
<P>
Χαιρόμαστε, επίσης, για την πρόταση περί ενός ειδικού προγράμματος για τη Βαλτική Θάλασσα, κάτι που ήταν επί μακρόν μία σουηδική σοσιαλδημοκρατική προτεραιότητα. Θέλουμε, όμως, να υπογραμίσουμε τη σημασία της θέσπισης ενός παρόμοιου προγράμματος για την περιοχή της Θάλασσας του Μπάρεντς.
<P>
Έκθεση Ribeiro
<SPEAKER ID=86 NAME="Ahlqvist, Theorin και Wibe">
Πολλές από τις εκθέσεις που επεξεργαζόμαστε εδώ στο Κοινοβούλιο επιχειρηματολογούν υπέρ της δημιουργίας ή της διατήρησης ευρωπαϊκών κέντρων ή οργανισμών. Το ίδιο ισχύει και σε αυτή την περίπτωση. Σχεδόν ποτέ δεν συναντάμε μία έκθεση που να προτείνει την κατάργηση ενός κέντρου ή ενός οργανισμού.
<P>
Θεωρούμε ότι η ύπαρξη "ευρωπαϊκών» κέντρων τείνει δυστυχώς να έχει ως αποτέλεσμα την παραγωγή πολλών εγγράφων, αλλά η καθημερινότητα των ανθρώπων επηρεάζεται πολύ λίγο.
<P>
Παρά το γεγονός ότι ψηφίζουμε υπέρ της έκθεσης, θέλουμε εντούτοις να εκφράσουμε τις έντονες επιφυλάξεις μας σύμφωνα με τα προαναφερθέντα.

<SPEAKER ID=87 NAME="Girγo Pereira">
Η έκθεση του κ. Sιrgio Ribeiro, χετικά με το πρόγραμμα δράσης για την ανταγωνιστικότητα της βιομηχανίας κλωστοϋφαντουργίας και ένδυσης, αξίζει την πλήρη υποστήριξή μας.
<P>
Όπως και ο εισηγητής, έτσι και εμείς εκτιμούμε ότι η εν λόγω ανακοίνωση στερείται συγκεκριμένων προτάσεων, με σαφές χρονοδιάγραμμα, που θα μπορούσαν να στοιχειοθετήσουν ένα γνήσιο και πραγματικό πρόγραμμα δράσης. Θεωρούμε, ωστόσο, ότι η ανάλυση του τομέα, που πραγματοποιείται με κάποια διεξοδικότητα, αποτελεί ήδη ένα πρώτο βήμα προς τη χάραξη και προώθηση μιας βραχυπρόθεσμης πολιτικής. Σε περίπτωση που αυτό δεν γίνει, τότε το υπό εξέταση έγγραφο δεν θα έχει κανένα νόημα. Το ειδικό βάρος που κατέχει, είτε από οικονομικής είτε από κοινωνικής σκοπιάς, η ευρωπαϊκή βιομηχανία κλωστοϋφαντουργίας και ένδυσης είναι πέρα από προφανές, όπως επίσης είναι εμφανής η σημασία της για την ανάπτυξη κάποιων ευρωπαϊκών περιφερειών μεταξύ των περισσότερο προβληματικών.
<P>
Φρονούμε ότι μια σαφώς προσδιορισμένη πολιτική για τον τομέα κλωστοϋφαντουργίας και ένδυσης θα πρέπει να θεμελιώνεται σε τέσσερις κατευθυντήριες γραμμές:
<P>
1 - Αυστηρή εφαρμογή των ρητρών που θεσπίζονται από τη ΔΟΕ.
<P>
2 - Περαιτέρω προώθηση της πολιτικής έρευνας και ανάπτυξης, ούτως ώστε να μπορούμε να αντεπεξέλθουμε στις γοργές τεχνολογικές μεταβολές.
<P>
3 - Ενθάρρυνση και ανάπτυξη των εταιρικών σχέσεων μεταξύ των μικρομεσαίων επιχειρήσεων στους κόλπους της Κοινότητας, στο πλαίσιο ενός σταθερού δικτύου συνεργασίας.
<P>
4 - Δρομολόγηση μέτρων που αποσκοπούν στην αύξηση της αποδοτικότητας του χρόνου εργασίας στη βιομηχανία ένδυσης.
<P>
Μόνον έτσι θα καταφέρουμε να αποκτήσουμε μια ζωντανή βιομηχανία, με μέλλον στην ΕΕ.

<SPEAKER ID=88 NAME="Lang">
Θα υπερψηφίσουμε την έκθεση του κ. Sergio Ribeiro, γιατί έχει τουλάχιστον το προτέρημα ότι τονίζει τη σημασία της κλωστοϋφαντουργίας για την οικονομία και την απασχόληση στην Ευρωπαϊκή Ένωση, και ιδιαίτερα στις λιγότερο ευνοημένες περιοχές. Τονίζει τις προκλήσεις που αντιμετωπίζει (το ντάμπινγκ, τον αθέμιτο ανταγωνισμό, τις μετεγκαταστάσεις κλπ.) και τις εμφανείς ανεπάρκειες της δράσης της Επιτροπής.
<P>
Έχουμε, ωστόσο, σημαντικές επιφυλάξεις.
<P>
Πότε, λοιπόν, θα έχουμε κάποια συνοχή σε ευρωπαϊκό επίπεδο; Δεν μπορούμε να θέλουμε ταυτόχρονα να προστατεύσουμε την κλωστοϋφαντουργία και να εγκρίνουμε την κατάργηση της Συμφωνίας Πολυϊνών. Δεν μπορούμε να καταδικάζουμε το ντάμπινγκ και ταυτόχρονα να δεχόμαστε την κοινοτική νομοθεσία, η οποία υποτίθεται ότι προστατεύει το εμπόριο, η οποία είναι γελοία, αναποτελεσματική και εκούσια αργή. Δεν μπορούμε ταυτόχρονα να επιθυμούμε να δράσουμε στον κοινωνικό τομέα και να εξακολουθούμε να έχουμε εμπορικές σχέσεις με κράτη όπου εργάζονται παιδιά και πολιτικοί κρατούμενοι σε συνθήκες σχεδόν δουλείας. Δεν μπορούμε να θέλουμε ταυτόχρονα να υποστηρίξουμε έναν τομέα και να απαγορεύουμε στη Γαλλία να εφαρρμόσει το σχέδιό της στον τομέα της κλωστοϋφαντουργίας, στο όνομα του υπερφιλελευθερισμού.
<P>
Με άλλα λόγια, είναι καιρός η Ευρωπαϊκή Ένωση να δώσει επιτέλους προτεραιότητα στην απασχόληση και στην ευημερία των Ευρωπαίων πριν ασχοληθεί με τον ανταγωνισμό και τις ελεύθερες ανταλλαγές. Είναι καιρός να θέσουμε τον άνθρωπο στο επίκεντρο του ευρωπαϊκού οικοδομήματος και να σταματήσουμε να ευνοούμε το κεφάλαιο.

<SPEAKER ID=89 NAME="Novo Belenguer">
Με την παρούσα γραπτή παρέμβαση, θέλω να δηλώσω εξ ονόματος της Ομάδας της Ευρωπαϊκής Ριζοσπαστικής Συμμαχίας, τη θετική ψήφο που δίδουμε στην έκθεση Ribeiro.
<P>
Η υποστήριξή μας βασίζεται κυρίως στην κριτική του εισηγητή για το σχέδιο δράσης της Επιτροπής για την ενίσχυση της ανταγωνιστικότητας της βιομηχανίας κλωστοϋφαντουργίας και ένδυσης στην Ευρωπαϊκή Ένωση.
<P>
Είναι βέβαιο ότι, η αναγκαιότητα αυτού του σχεδίου απορρέει από την επισφαλή κατάσταση που αντιμετωπίζει σήμερα ο σημαντικός αυτός τομέας, ο οποίος απασχολεί δύο εκατομμύρια εργαζομένους σε όλη την Ένωση και που αριθμεί πάνω από 120.000 επιχειρήσεις. Επισημαίνει την ανησυχητική πτώση του επιπέδου παραγωγής, περίπου 5 % σε σχέση με το 1990, που είχε ως αποτέλεσμα την απώλεια πάνω από 600.000 θέσεων εργασίας κατά την περίοδο 1990-1996, με 100.000 απωλεσθείσες θέσεις μόνο κατά τη διάρκεια αυτού του τελευταίου έτους.
<P>
Το πρόγραμμα δράσης της Ευρωπαϊκής Επιτροπής είναι καλό όσον αφορά τις προθέσεις του, αλλά ασαφές και ελλιπές από άποψη συνοχής και συγκεκριμένων δεσμεύσεων, όσον αφορά τη χρηματοδότηση και το χρονοδιάγραμμα εκτέλεσης. Γι' αυτό, η Επιτροπή θα πρέπει να καταρτίσει ένα νέο σχέδιο, στο οποίο να καλύπτονται αυτά τα κενά και να δίδεται έμφαση στην κατάρτιση, την καινοτομία, την τεχνολογική ανάπτυξη και το αντιντάμπιγκ.

<SPEAKER ID=90 NAME="Rόbig">
Αλλά και στην ίδια την ενιαία αγορά επικρατεί επίσης έντονος ανταγωνισμός. Για τη διασφάλιση των τόπων εγκατάστασης βιομηχανιών και των θέσεων εργασίας είναι μελλοντικά ακόμη πιο σημαντική η πλήρης διασφάλιση των όρων της ενιαίας αγοράς. Η μετατόπιση των εκάστοτε οικονομικών δραστηριοτήτων προκύπτει εκ των προτέρων από την ελκυστικότητα των μέσων παραγωγής. Αυτή η μετατόπιση όμως, ιδίως υπέρ της παραγωγής με ένταση εργασίας, δεν θα έπρεπε να υποστηρίζεται επιπροσθέτως με επιδοτήσεις ή και κοινοτική στήριξη. Αντίθετα, πρέπει να γίνουν επενδύσεις στην κατάρτιση των εκάστοτε εργαζομένων και μ' αυτό στην προσωπική ανταγωνιστικότητα στην αγορά εργασίας. Έτσι θα αποτρέψουμε αποτελεσματικά επιζήμιες στρεβλώσεις του ανταγωνισμού.

<SPEAKER ID=91 LANGUAGE="FR" NAME="Seillier">
Η έκθεση Ribeiro προσεγγίζει το σημαντικό ζήτημα της ανταγωνιστικότητας της ευρωπαϊκής βιομηχανίας κλωστοϋφαντουργίας και ένδυσης.
<P>
Η Ομάδα των Ανεξάρτητων για την Ευρώπη των Εθνών επιθυμεί να καταθέσει δύο τροπολογίες επί της έκθεσης αυτής, προκειμένου να υπογραμμίσει τις ιδιαίτερα επιβλαβείς συνέπειες των μετεγκαταστάσεων για τη βιομηχανία κλωστοϋφαντουργίας και ένδυσης. Η βιομηχανία αυτή, ιδιαίτερα στις λιγότερο πλούσιες περιοχές της ΕΕ, πλήγεται από τον αθέμιτο ανταγωνισμό, ιδιαίτερα από κράτη εκτός Ευρώπης με χαμηλούς μισθούς και ανεπαρκή κοινωνική προστασία, γεγονός το οποίο μεταφράζεται με απώλεια μεριδίων της αγοράς, με κλείσιμο επιχειρήσεων, με καταργήσεις πολλών θέσεων εργασίας, με μετεγκαταστάσεις και με αύξηση της λαθραίας εργασίας.
<P>
Αντί να συμβάλλουν στην ευημερία των ενδεών πληθυσμών του Τρίτου Κόσμου και των αναδυόμενων χωρών, οι μετεγκαταστάσεις ενισχύουν την εκμετάλλευση τους σε συνθήκες εργασίας παρόμοιες με της δουλείας. Σύμφωνα με τη διατύπωση του αείμνηστου προέδρου μας, Sir James Goldsmith, οι μετεγκαταστάσεις κάνουν πλουσιότερους τους πλουσίους των φτωχών χωρών εις βάρος των φτωχών των πλούσιων και των φτωχών χωρών.
<P>
Για το λόγο αυτό, για μια ακόμη φορά, απαιτούμε να ανανεώσει η Ευρωπαϊκή Ένωση την αρχή της κοινοτικής προτίμησης, που αποτελεί πυλώνα της Συνθήκης της Ρώμης, η οποία θυσιάστηκε στα αμερικανικά συμφέροντα κατά τη διάρκεια των διαπραγματεύσεων του Γύρου της Ουρουγουάης.
<P>
Η επαναφορά της κοινοτικής προτίμησης είναι η πολυτιμότερη και αποτελεσματικότερη ενίσχυση που μπορεί να προσφέρει η Ένωση στη μάχη για την απασχόληση.

<SPEAKER ID=92 NAME="Smith">
Εκφράζοντας την υποστήριξή μου προς αυτή την έκθεση, θα ήθελα να επιστήσω την προσοχή σας στη γνωμοδότηση της Επιτροπής Εξωτερικών Οικονομικών Σχέσεων, το περιεχόμενο της οποίας εγκρίνω ανεπιφύλακτα.
<P>
Όσον αφορά την ίδια την έκθεση, θα ήθελα να υποστηρίξω την ευρεία κριτική που ασκήθηκε από τον εισηγητή, επειδή η πρόταση της Επιτροπής στερείται σαφούς προγράμματος δράσης. Επί του παρόντος, η βιομηχανία κλωστοϋφαντουργίας στην εκλογική μου περιφέρεια έχει εμπλακεί σε μία τρομερή κατάσταση που είναι συνέπεια ενός συνδυασμού γεγονότων. Η υψηλή τιμή της στερλίνας, η κρίση στη Νοτιο-ανατολική Ασία και οι τεράστιοι δασμολογικοί φραγμοί στις μεγαλύτερες αγορές εξαγωγών, όπως των ΗΠΑ, ο συνδυασμός όλων αυτών των παραγόντων δημιούργησε τα σοβαρά προβλήματα που αντιμετωπίζουν εργοδότες και εργαζόμενοι.
<P>
Σχεδόν καθημερινά λαμβάνουμε ακόμη περισσότερες αναφορές για νέες απώλειες θέσεων εργασίας σε περιοχές όπου υπάρχουν ελάχιστες προοπτικές για εναλλακτικές μορφές απασχόλησης.
<P>
Συνεπώς, κάτω από αυτές τις συνθήκες το να αποκαλέσει η Επιτροπή την πρότασή της "πρόγραμμα δράσης», θα αποτελεί υποβάθμιση της σημασίας και, μάλιστα, σε κωμικό βαθμό.
<P>
Ακουσα όσα είπε ο Επίτροπος κ. Bangemann σήμερα στο Σώμα, αλλά δεν παρατήρησα κάτι που να μας δίνει την παραμικρή ελπίδα για το μέλλον. Χρειάζεται τώρα να αναλάβουμε δράση για την εφαρμογή μίας συνεκτικής και αποτελεσματικής στρατηγικής, για αυτό και θα ζητούσα από την Επιτροπή να επανεξετάσει την κατάσταση.

<SPEAKER ID=93 NAME="Titley">
Αντιπροσωπεύω ένα τμήμα της βορειοδυτικής Αγγλίας με ένδοξη ιστορία σε ό, τι αφορά την παραγωγή υψηλής ποιότητας υφαντουργικών προϊόντων, που ανάγεται σε εκατοντάδες χρόνια πριν. Υπερψηφίζω σήμερα αυτή την έκθεση, επειδή σε αυτή διατυπώνονται πρακτικές απόψεις, που θα βοηθήσουν τη βιομηχανία να παραμείνει ανταγωνιστική προς τους αντιπάλους της σε άλλα μέρη του κόσμου - η μεγαλύτερη χρησιμοποίηση κινήτρων για την προώθηση καινοτομιών και η χρήση των νέων τεχνολογιών, αποτελούν βασικά μέτρα που θα πρέπει να τα προωθήσει η ΕΕ. Εξάλλου όπως σε όλες τις βιομηχανίες, χρειάζεται η καλύτερη δυνατή κατάρτιση που αποσκοπεί στη βελτίωση των ικανοτήτων των εργαζομένων για την καθημερινή τους εργασία.
<P>
Χαιρετίζω, επίσης, την πρόταση για έναν κώδικα συμπεριφοράς που θα πρέπει να καταρτιστεί από το προσωπικό και τους εργοδότες του τομέα κλωστοϋφαντουργίας. Σκοπός αυτού του κώδικα είναι να τεθεί εκτός νόμου η παιδική εργασία. Δεν θα πρέπει να παραμείνουμε απαθείς σε ό, τι αφορά την παιδική εργασία σε άλλα μέρη του κόσμου σήμερα σε τομείς, όπως η κλωστοϋφαντουργία, ακριβώς όπως οι ευρωπαίοι πρόγονοί μας πολύ σωστά ανέλαβαν εκστρατεία για την κατάργηση της παιδικής εργασίας στα εργοστάσιά μας.
<P>
Υπάρχει, ωστόσο, ένα σημείο σε αυτή την έκθεση προς το οποίο πρέπει να εκφράσω τη διαφωνία μου.
<P>
Παρά το ένδοξο παρελθόν της βιομηχανίας, πολλοί από εκείνους που εργάζονται στις πιο σύγχρονες εταιρείες, βρίσκονται σήμερα αντιμέτωποι με ένα αβέβαιο μέλλον εξαιτίας του προστατευτισμού ορισμένων στην Επιτροπή και στον ευρωπαϊκό τομέα παραγωγής βαμβακερών υφασμάτων.
<P>
Θα πρέπει να τεθεί ένα τέρμα στη συνεχή επιβολή δασμών αντιντάμπινγκ στα ίδια τα ακατέργαστα υλικά - ακατέργαστα βαμβακερά υφάσματα - τα οποία μετατρέπονται κατόπιν επεξεργασίας σε υψηλής ποιότητας υφαντουργικά προϊόντα χάρη στην εξειδίκευση και τα τεχνολογικά μέσα των πιο σύγχρονων επιχειρήσεων.

<SPEAKER ID=94 NAME="Torres Couto">
Σε έναν τομέα που χαρακτηρίζεται από την παραγωγική του αλυσίδα, τόσο σε επίπεδο κρατών όσο και στον ίδιο το χώρο της ΕΕ, μια αλυσίδα που ξεκινά από τους παραγωγούς υφαντικών ινών, υφασμάτων, ενδυμάτων, και φθάνει μέχρι τους κατασκευαστές μηχανολογικού εξοπλισμού και τους λιανοπωλητές, σε έναν τομέα που απασχολεί 2 εκατομμύρια ανθρώπους, εκ των οποίων το 75 % είναι γυναίκες, σε 120 χιλιάδες επιχειρήσεις και που σε πολύ σύντομο χρονικό διάστημα (από το 1996 μέχρι το τέλος του αιώνα) κινδυνεύει να απωλέσει πάνω από ένα εκατομμύριο θέσεις εργασίας, δεν μπορούμε να συνεχίσουμε να προσφεύγουμε σε στρατηγικές ανάκαμψης που βασίζονται στο κλείσιμο επιχειρήσεων και στην κατάργηση σημαντικού αριθμού θέσεων εργασίας.
<P>
Η λογική της ανταγωνιστικότητας του τομέα θεμελιωνόταν ανέκαθεν στην προτεραιότητα των δραστηριοτήτων έντασης κεφαλαίου και στη μετεγκατάσταση των δραστηριοτήτων με ένταση της εργασίας προς χώρες με χαμηλότερο μισθολογικό κόστος και όπου δεν εφαρμόζεται καμία ρύθμιση σχετικά με την κοινωνική προστασία.
<P>
Η υψηλή περιφερειακή συγκέντρωση, κυρίως στις πλέον μειονεκτούσες περιοχές της ΕΕ, προσδίδει στον κλωστοϋφαντουργικό τομέα μια πρωταρχικής σημασίας οικονομική και κοινωνική βαρύτητα, όπως συμβαίνει στην περίπτωση της Πορτογαλίας. Η πίεση του ανταγωνισμού που ασκείται από πλευράς τρίτων χωρών, οι οποίες αξιοποιούν ευρέως τις άμεσες και έμμεσες επιδοτήσεις, καθώς και το Καθεστώς Τελειοποίησης για Επανεισαγωγή (TPP), παράγοντες που ενθάρρυναν τη μετεγκατάσταση των δραστηριοτήτων εντατικής εργασίας προς τις ΧΚΑΕ και τις χώρες του προγράμματος MEDA, με άκρως ολέθριες συνέπειες για τη βιομηχανία κλωστοϋφαντουργίας της Νότιας Ευρώπης, επιβάλλουν την έγκριση ενός πραγματικού "προγράμματος δράσης για την ανταγωνιστικότητα της ευρωπαϊκής βιομηχανίας κλωστοϋφαντουργίας και ένδυσης», κάτι που δεν συμβαίνει με τη παρούσα πρωτοβουλία της Επιτροπής, η οποία ούτε περιλαμβάνει τα κατάλληλα μέτρα ούτε αναφέρεται στους ενδεδειγμένους τρόπους χρηματοδότησης.
<P>
Δίχως να θέλουμε να αμφισβητήσουμε την αναγκαιότητα ένταξης της στρατηγικής για τον κλωστοϋφαντουργικό τομέα στη γενικότερη στρατηγική που αφορά τη βιομηχανική πολιτική, και χωρίς να είμαστε υπέρμαχοι της λήψης προστατευτικών μέτρων (για λόγους έννομης τάξης και διεθνούς πολιτικής), πιστεύουμε, ωστόσο, ότι απαιτούνται στρατηγικές και μέτρα πιο επιθετικά, δεόντως προσδιορισμένα ποσοτικά και με ενδεδειγμένο χρονοδιάγραμμα, πράγμα που δεν υπάρχει στον "κατάλογο καλών προθέσεων», που μόλις μας υπέβαλε η Επιτροπή.
<P>
Επιβάλλεται, συνεπώς, ένα νέο πρόγραμμα, το οποίο θα προωθεί την εισαγωγή καινοτομιών και τη χρήση νέων τεχνολογιών στον τομέα, που θα ενισχύει τις αλληλεπιδράσεις μεταξύ των παραγόντων που εμπλέκονται σε ολόκληρη αυτή την αλυσίδα της βιομηχανίας, ένα πρόγραμμα που θα συνεπικουρείται από ένα ευρύ και δυναμικό πρόγραμμα επαγγελματικής κατάρτισης, τόσο σε τεχνικό επίπεδο όσο και σε θέματα διαχείρισης και μέτρα οικονομικού, χρηματοδοτικού και φορολογικού χαρακτήρα, με σκοπό τη στήριξη των ΜΜΕ του τομέα και την παροχή κινήτρων για τη δημιουργία απασχόλησης στον τομέα.
<P>
Η καταπολέμηση του κοινωνικού ντάμπινγκ και η αντίθεση στη μη τήρηση της αρχής της αμοιβαιότητας από πλευράς ορισμένων τρίτων χωρών, θα πρέπει να αποτελέσουν πρωταρχικό αντικείμενο ενασχόλησης του προαναφερόμενου προγράμματος.
<P>
Θα πρέπει να κινητοποιηθούν πόροι των διαρθρωτικών ταμείων, και συγκεκριμένα του Κοινωνικού Ταμείου και του ΕΤΠΑ, καθώς και οι πρωτοβουλίες PME, ADAPT και EMPLOI, ούτως ώστε η ευρωπαϊκή κλωστοϋφαντουργία να είναι σε θέση να εξακολουθεί να διαδραματίζει έναν αναντικατάστατο οικονομικό και κοινωνικό ρόλο στην ευρωπαϊκή πραγματικότητα.
<P>
Έκθεση Berθs
<SPEAKER ID=95 NAME="Ahlqvist, Theorin και Wibe">
Εφόσον η Σουηδία δεν θα συμμετέχει στην κυκλοφορία του ευρώ κατά τη χρονική διάρκεια 1999-2002, επιλέξαμε να απόσχουμε της ψηφοφορίας γι' αυτήν την έκθεση. Η έκθεση πραγματεύεται ένα θέμα που αφορά μόνο τα κράτη μέλη που θα ενταχθούν στη ζώνη του ευρώ.

<SPEAKER ID=96 NAME="Θεωνάς">
Η σύνθεση της Οικονομικής και Δημοσιονομικής Επιτροπής, που με την έναρξη του τρίτου σταδίου της ΟΝΕ θα αντικαταστήσει τη Νομισματική Επιτροπή, αποτελεί ένα από τα πολλά επιμέρους πολιτικά, τεχνικά ζητήματα που γεννούν η διαδικασία υιοθέτησης του ενιαίου νομίσματος και η λειτουργία του ΕΣΚΤ.
<P>
Ορισμένες διατάξεις της υπό συζήτηση έκθεσης αφορούν ιδιαίτερα σημαντικά ζητήματα. Η έκθεση εμφανίζεται υπέρμαχος της παραπέρα θεσμικής κατοχύρωσης της Ευρώπης των δύο ταχυτήτων. Ζητά ειδικούς κανόνες κατά την άσκηση των αρμοδιοτήτων της επιτροπής, που αφορούν την προπαρασκευή του άτυπου Ecofin των 11. Προτείνει τη θέσπιση «διαφορετικών όρων για τα κράτη της ζώνης του ευρώ» σε σχέση με τα υπό παρέκκλιση κράτη στα πλαίσια της Οικονομικής και Δημοσιονομικής Επιτροπής. Προχωρά, έτσι, πέρα από τη Συνθήκη του Μάαστριχτ, η οποία προβλέπει τη συμμετοχή όλων των κρατών μελών.
<P>
Για μια ακόμη φορά είναι εμφανής η πλήρης απουσία έστω και στοιχειώδους δημοκρατικού ελέγχου στο οικοδόμημα της ΟΝΕ. Οι αποφάσεις του Συμβουλίου σχετικά με την Οικονομική και Δημοσιονομική Επιτροπή λαμβάνονται μετά από διαβούλευση με την ΕΚΤ, ενώ το Ευρωπαϊκό Κοινοβούλιο απλά ενημερώνεται. Οι τραπεζίτες, δηλαδή -που έτσι και αλλιώς θα συμμετέχουν στην επιτροπή- συμμετέχουν ενεργά στη διαδικασία, ενώ οι εκλεγμένοι εκπρόσωποι των ευρωπαϊκών λαών δεν μπορούν να έχουν άποψη για μια επιτροπή που θα παίζει καθοριστικό ρόλο στους προσανατολισμούς και τις αποφάσεις του Συμβουλίου, στα πλαίσια της διαδικασίας πολυμερούς εποπτείας, σε περίπτωση υπερβολικού ελλείμματος και, γενικότερα, στην εκτίμηση της οικονομικής και χρηματοπιστωτικής κατάστασης. Και βέβαια, το πρόβλημα δεν λύνουν κάποιες, έστω και τακτικές, συναντήσεις.
<P>
Για μας, κεντρικό ζήτημα είναι ο αντιδημοκρατικός και αντιλαϊκός χαρακτήρας της ΟΝΕ, που γίνεται φανερός σε κάθε επιμέρους πτυχή της και οδηγεί στην ενίσχυση της κυριαρχίας των δυνάμεων του κεφαλαίου. Κύριο ζήτημα, με βάση το οποίο καθορίζουμε τη θέση μας, είναι η βαθιά αντιλαϊκή και αντιαναπτυξιακή πολιτική που προωθείται μέσα από τους προσανατολισμούς για την οικονομική πολιτική και τις άλλες κατευθύνσεις της Ευρωπαϊκής 'Ενωσης, που ήδη έχουν οδηγήσει σε σοβαρή υποβάθμιση του επιπέδου ζωής των εργαζομένων. Για τους λόγους αυτούς, που αφορούν γενικά την ΟΝΕ και ειδικά το ρόλο του ΕΝΙ και της Οικονομικής και Δημοσιονομικής Επιτροπής που θα το διαδεχθεί, αλλά και για τις προτάσεις της έκθεσης που εκτιμούμε ότι ωθούν προς μια πιο αντιδραστική Ευρωπαϊκή 'Ενωση, θα καταψηφίσουμε την έκθεση.
<P>
Έκθεση Tappin
<SPEAKER ID=97 NAME="Rόbig">
Η ανακοίνωση της Επιτροπής, καθώς και η έκθεση, παρουσιάζουν ορισμένες πτυχές που σκοπεύουν να οδηγήσουν σε ενίσχυση της συμμετοχής των ΜΜΕ κατά την ανάθεση έργων. Πολλοί επιχειρηματίες δεν ξέρουν τίποτα για τους ΕΟΟΣ, για να μη μιλήσουμε για τις δυνατότητες που έχει ένα τέτοιο όργανο. Γι' αυτό θα πρέπει να βρεθούν κέντρα όπως π.χ. τα οικονομικά και εμπορικά επιμελητήρια, που μπορούν να προσφέρουν εξειδικευμένες συμβουλές και κατάρτιση. Επίσης, το φόρουμ ΕΟΟΣ με εκπροσώπους από την οικονομία και τη διοίκηση μπορεί να προωθήσει την πληροφόρηση.
<P>
Τέλος, είναι όμως επίσης σημαντικό να φωτιστούν γενικά τα πρακτικά εμπόδια κατά την διασυνοριακή συνεργασία εταιρειών. Όσο δεν μπορούν να διεξαχθούν άμεσες εμπορικές δραστηριότητες και ο στόχος είναι απλώς η διευκόλυνση και βελτίωση των οικονομικών δραστηριοτήτων των μελών, πρέπει να βρεθούν δρόμοι για τη χρησιμοποίηση και την προώθηση του σαφούς επιβοηθητικού χαρακτήρα των ΕΟΟΣ.

<SPEAKER ID=98 NAME="Wolf">
Κατ' αρχήν δεν έχουμε αντιρρήσεις αναφορικά με την έκθεση Tappin και την ανακοίνωση της Επιτροπής, πάνω στην οποία στηρίζεται. Όμως, πιστεύουμε ότι θίγονται έμμεσα δύο θεμελιώδη προβλήματα που υπερβαίνουν την συγκεκριμένη προβληματική του ΕΟΟΣ (European Economic Interest Groupings (EEIG)): Πρώτον, η έλλειψη νομικής υποδομής για μια διασυνοριακή οικονομική δράση, ιδιαίτερα ως προς τις ευρωπαϊκές μορφές επιχειρήσεων και ομίλων, και δεύτερον, η δημιουργία κατάλληλων οργάνων στήριξης των ΜΜΕ, τα οποία θα τους δώσουν πραγματικά τη δυνατότητα να συμμετάσχουν πλήρως στο δυναμικό της ενιαίας αγοράς (και στην περαιτέρω εμβάθυνσή της με την καθιέρωση του ευρώ).
<P>
Όσο δεν σημειώνονται στις δύο αυτές εκθέσεις βιώσιμες πρόοδοι, η πραγματική επιτυχία υβριδικών οργάνων όπως του ΕΟΟΣ πρέπει, σύμφωνα με την αντίληψή μας, δυστυχώς να αντιμετωπίζεται με κάτι περισσότερο από σκεπτικισμό.
<P>
Αυτό δεν αφαιρεί τίποτα από την αξία των προσπαθειών του συναδέλφου Tappin και της Επιτροπής. Δεν πρέπει όμως να λησμονηθεί το ότι αυτά στην καλύτερη περίπτωση είναι και θα παραμείνουν λύσεις ανάγκης.

<SPEAKER ID=99 NAME="Πρόεδρος">
Η ώρα των ψηφοφοριών έληξε.
<P>
(Η συνεδρίαση διακοπείσα στις 13.00, επαναλαμβάνεται στις 15.00)

<CHAPTER ID=8>
Εκλογική διαδικασία για τις εκλογές του Ευρωπαϊκού Κοινοβουλίου (συνέχεια)
<SPEAKER ID=100 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0212/98) του κ. Αναστασόπουλου, εξ ονόματος της Επιτροπής Θεσμικών Θεμάτων, σχετικά με την εκπόνηση σχεδίου εκλογικής διαδικασίας περιλαμβάνουσας κοινές αρχές για την εκλογή των βουλευτών του Ευρωπαϊκού Κοινοβουλίου.

<SPEAKER ID=101 LANGUAGE="EN" NAME="Corbett">
Κύριε Πρόεδρε, είναι χαρά και τιμή μου που μου δίνεται σήμερα η ευκαιρία να μιλήσω εξ ονόματος της Ομάδας του Ευρωπαϊκού Σοσιαλιστικού Κόμματος για αυτό το σημαντικό θέμα. Επιτρέψτε μου να συγχαρώ, κατ' αρχάς, τον εισηγητή για τις προσπάθειες που έχει καταβάλει.
<P>
Πρόκειται φυσικά για ένα παλιό ζήτημα. Πρόκειται για ένα ζήτημα για το οποίο παρέχεται στο Σώμα μέσω των Συνθηκών το δικαίωμα ανάληψης πρωτοβουλιών. Το Σώμα έχει κάνει πολλές φορές χρήση αυτού του δικαιώματος, για να υποβάλει προτάσεις για ένα ενιαίο εκλογικό σύστημα. Αλλοίμονο όμως, κάθε φορά ήταν αδύνατο να λάβει την απαραίτητη ομοφωνία στο Συμβούλιο για την έγκριση ενός τέτοιου συστήματος.
<P>
Τώρα μας δίνεται κάποια ευκαιρία χάρη σε δύο νέες εξελίξεις. Η πρώτη είναι η ανάδειξη κυβέρνησης Εργατικών στο Ηνωμένο Βασίλειο, που εισάγει το σύστημα αναλογικής εκπροσώπησης κατά περιφέρειες για τις εκλογές του Ευρωπαϊκού Κοινοβουλίου. Το Ηνωμένο Βασίλειο ήταν η μόνη χώρα στην οποία δεν ίσχυε το αναλογικό σύστημα και ως εκ τούτου η χώρα εναρμονίζεται τώρα - από αυτή τουλάχιστον την άποψη - με όλα τα άλλα κράτη μέλη.
<P>
Ο κ. Αναστασόπουλος αναφέρθηκε σε αυτό το γεγονός ως μία εκπληκτική εξέλιξη. Στην πραγματικότητα, όμως, δεν είναι πράγματι εκπληκτική: αποτελεί μακροχρόνια δέσμευση της πολιτικής του Εργατικού Κόμματος, ενώ παράλληλα περιλαμβανόταν στη διακήρυξη των Εργατικών όταν ανέλαβαν την εξουσία πέρσι, οπότε δεν είναι περίεργο που τελικά εφαρμόστηκε. Η κυβέρνηση είναι αποφασισμένη και προτίθεται να ενεργήσει βάσει των υποσχέσεών της.
<P>
Σημαντική είναι όμως και η δεύτερη εξέλιξη. Το ζήτημα της αναλογικής εκπροσώπησης, σε καμία περίπτωση δεν είναι το μόνο θέμα πάνω στο οποίο αποδείχτηκε δύσκολο να εξασφαλιστεί η απαραίτητη ομοφωνία στο Συμβούλιο. Για αυτό ακριβώς οι αλλαγές της Συνθήκης που συμφωνήθηκαν στο Αμστερνταμ είναι εξίσου σημαντικές: για πρώτη φορά θα καταστεί δυνατό απλώς να εγκριθούν κοινές αρχές για τις ευρωπαϊκές εκλογές, παρά ένα απολύτως ενιαίο σύστημα. Αν μπορέσουμε να καταλήξουμε σε συμφωνία, αυτό θα μας επιτρέψει να σημειώσουμε αμέσως πρόοδο, χωρίς να χρειάζεται να περιμένουμε μέχρι να επιτευχθεί ένα απολύτως ενιαίο σύστημα. Αυτή ακριβώς την ευκαιρία θα πρέπει σήμερα να εκμεταλλευτούμε.
<P>
Η έκθεση του κ. Αναστασόπουλου μας δείχνει το δρόμο. Περιλαμβάνει πολλές συνετές παρατηρήσεις, αφήνει πολλά στην αρμοδιότητα των κρατών μελών δυνάμει της αρχής της επικουρικότητας, αλλά καθορίζει ένα σύνολο κοινών αρχών. Αν μπορέσουμε να ξεπεράσουμε μερικά μικροπροβλήματα που εξακολουθούν να υπάρχουν στην έκθεσή του, τότε θα πρέπει λογικά να καταφέρουμε να επιτύχουμε την υποστήριξή της από μία μεγάλη πλειοψηφία.
<P>
Ένα από αυτά τα προβλήματα είναι η πρόταση να κατανέμεται ένα 10 % του συνόλου των εδρών σε υπερεθνικά ευρωπαϊκά ψηφοδέλτια. Οι απόψεις πραγματικά διίστανται, όχι μόνο μεταξύ των μελών της ομάδας μου αλλά και των περισσοτέρων ομάδων. Είναι απαραίτητο να επιτευχθεί η συναίνεση μίας πολύ μεγάλης πλειοψηφίας πάνω σε μία τέτοια έκθεση, για να μιλήσει το Κοινοβούλιο ως αρμόδιο. Για αυτό, υπέβαλα μία συμβιβαστική τροπολογία εξ ονόματος της Ομάδας μου, που θα πρέπει να ικανοποιήσει και τις δύο πλευρές - και αυτούς που πιστεύουν ότι τα υπερεθνικά ψηφοδέλτια είναι σημαντικά επειδή είναι περισσότερο ευρωπαϊκά, και εκείνους που υποστηρίζουν ότι δεν χρειάζεται ένα τέτοιο σύστημα, και ότι ακόμη και στην περίπτωση συστημάτων ομοσπονδιακού τύπου, δεν έχουν κανονικά ψηφοδέλτια σε ομοσπονδιακό επίπεδο. Αν εξετάσετε το εκλογικό σύστημα στην Αμερική, την Ελβετία ή τη Γερμανία, θα διαπιστώσετε ότι δεν ισχύει κάτι τέτοιο.
<P>
Και οι δύο πλευρές μπορούν να είναι ικανοποιημένες αν εγκριθεί η τροπολογία μου, επειδή ορίζει ότι το Κοινοβούλιο θα "εξετάσει» εγκαίρως την πρόταση για ένα τέτοιο σύστημα πριν τις εκλογές του 2009, χωρίς όμως να το καταστήσει νομίμως υποχρεωτικό τώρα, θέτωντάς το ως απαίτηση. Αυτοί που υποστηρίζουν το σύστημα, θα ήταν ικανοποιημένοι που η ιδέα εξακολουθεί να ισχύει - προωθείται στο Συμβούλιο και θα πρέπει να επανέλθουμε σε αυτή. Εκείνοι που αντιτίθενται στο σύστημα, θα ήταν ικανοποιημένοι αν δεν καταστεί αμέσως υποχρεωτικό και δεν εγκριθεί ένα σημαντικό τμήμα των νόμων. Συνιστώ αυτόν το συμβιβασμό στο Σώμα και παραμένω πεπεισμένος ότι, αν εγκριθεί και αν επιλυθούν κάποια άλλα μικροπροβλήματα που υπάρχουν σχετικά με αυτή την έκθεση, θα το θεωρήσουμε δυνατό να πετύχουμε την ευρύτατη πλειοψηφία για αυτή την έκθεση, κάτι που είμαι σίγουρος ότι έχουμε τη δυνατότητα να επιτύχουμε, και που θα πρέπει πράγματι να αποτελεί το στόχο αυτού του Σώματος.

<SPEAKER ID=102 LANGUAGE="ES" NAME="Mιndez de Vigo">
Κύριε Πρόεδρε, μία από τις καινοτομίες που περιέχονται στη Συνθήκη του Αμστερνταμ είναι η καθιέρωση της δυνατότητας του Ευρωπαϊκού Κοινοβουλίου να θεσπίσει κοινές αρχές για την εκλογή των μελών του. Η Συνθήκη της Ρώμης μάς ανέθετε μία και μοναδική εντολή: τη θέσπιση μιας κοινής εκλογικής διαδικασίας. Μέσα σε 40 χρόνια δεν σταθήκαμε ικανοί να την εκπληρώσουμε. Πιστεύω ότι με τούτη την έκθεση του συναδέλφου Αναστασόπουλου, που είναι μία έκθεση εξαίρετη και διεξοδική, θα σταθούμε ικανοί να προσδιορίσουμε ορισμένες κοινές αρχές για τις εκλογές του Ευρωπαϊκού Κοινοβουλίου, ακόμη και πριν τεθεί σε ισχύ η Συνθήκη του Αμστερνταμ. Πιστεύω, επομένως, ότι πρόκειται για ένα παράδειγμα εργασίας που επιτελέσθηκε καλά, με ταχύτητα, με μεθοδικότητα και με πολιτικό αίσθημα. Επιπλέον, πιστεύω ότι καταδεικνύει παραστατικά κάτι που είχα ήδη σε μια συγκεκριμένη περίσταση την τύχη να μπορέσω να πω ενώπιον της Συνέλευσης: ότι μετατραπήκαμε από Κοινοβούλιο που ασκεί πίεση, σε Κοινοβούλιο που συναποφασίζει. Και αυτό μου φαίνεται εξαιρετικά σημαντικό.
<P>
Η έκθεση του κ. Αναστασόπουλου προβάλλει τις κεφαλαιώδεις αρχές που πρέπει να διέπουν το εκλογικό σύστημα των ευρωπαϊκών εκλογών. Η πρώτη είναι η αρχή του αναλογικού εκλογικού συστήματος. Βέβαια, αυτή τη στιγμή, στο Σώμα υπάρχει σοσιαλιστική κοινοβουλευτική πλειοψηφία ως συνέπεια του γεγονότος ότι σε μια συγκεκριμένη χώρα της Ευρωπαϊκής Ένωσης οι εκλογές γίνονται με πλειοψηφική μονοεδρική διαδικασία. Αυτό το πλειοψηφικό εκλογικό σύστημα νοθεύει σήμερα την πολιτική εκπροσώπηση. Και το γεγονός ότι το Σώμα πρόκειται να εγκρίνει ομόφωνα αυτό το άρθρο 1 της έκθεσης Αναστασόπουλου, θα διασφαλίσει ότι οι αρχικές συνθήκες, οι κανόνες του παιχνιδιού, θα είναι οι ίδιοι σε όλες τις χώρες μέλη. Πιστεύω, συνεπώς, ότι πρέπει να χαρούμε για αυτήν την αποδοχή, από όλες τις πλευρές, του αναλογικού συστήματος για τις ευρωπαϊκές εκλογές.
<P>
Κατά δεύτερον, η έκθεση Αναστασόπουλου έχει επίσης το θετικό ότι εφαρμόζει την αρχή της επικουρικότητας, για παράδειγμα στη δυνατότητα που αναγνωρίζει στα κράτη μέλη να οριοθετήσουν, σύμφωνα με τα ιδιαίτερα χαρακτηριστικά κάθε χώρας, τις εκλογικές περιφέρειες.
<P>
Υπάρχει ένα τρίτο σημείο που θέλω να θίξω και στο οποίο αναφέρθηκε ήδη και ο προηγούμενος ομιλητής: το διεθνικό ψηφοδέλτιο. Στο Ευρωπαϊκό Λαϊκό Κόμμα πιστεύουμε ότι πρέπει να καθιερωθούν τα υπερεθνικά ψηφοδέλτια, επειδή πιστεύουμε ότι πρέπει να αναπτυχθεί αυτή η έννοια, η οποία εμπεριέχεται στη Συνθήκη του Μάαστριχτ, όπου γίνεται λόγος για ευρωπαϊκά πολιτικά κόμματα, και επομένως - συμφωνώ με τα λεγόμενα του κ. Corbett - ας προσπαθήσουμε να βρούμε έναν τύπο που να βρίσκει σύμφωνες όλες τις πολιτικές Ομάδες του Σώματος. Πρέπει, όμως, να εκπέμψουμε ένα σαφές πολιτικό σήμα ότι θέλουμε υπερεθνικά ψηφοδέλτια στο μέλλον.
<P>
Τέλος, θέλουμε να αναφερθούμε, επίσης, στο ασυμβίβαστο της εντολής του Ευρωπαϊκού και του εθνικού Κοινοβουλίου. Το έργο που επιτελούμε εδώ είναι αρκετά σημαντικό. Το Κοινοβούλιο αυτό είναι ένα κοινοβούλιο που συναποφασίζει, που έχει πολλή δουλειά να κάνει και που θα έχει ακόμη περισσότερη στο μέλλον και, επομένως, δεν μας φαίνεται δυνατό να είναι κανείς ταυτόχρονα εθνικός βουλευτής και ευρωβουλευτής. Γι' αυτό, κύριε Πρόεδρε, με τα χαρακηριστικά αυτά, η Ομάδα μου, η Ομάδα του Ευρωπαϊκού Λαϊκού Κόμματος, πρόκειται να υπερψηφίσει, με όλη της τη δύναμη, την εξαίρετη έκθεση που συνέταξε ο συνάδελφος Αναστασόπουλος.

<SPEAKER ID=103 LANGUAGE="DE" NAME="Frischenschlager">
Κύριε Πρόεδρε, κυρίες και κύριοι, αν σήμερα συμφωνήσουμε επιτέλους βάσει της εξαίρετης έκθεσης του συναδέλφου Αναστασοπούλου σε κοινές αρχές ενός εκλογικού δικαίου για το Ευρωπαϊκό Κοινοβούλιο, τότε θα έχουμε κάνει ένα αποφασιστικό, αν και από καιρό απαραίτητο βήμα προς την κατεύθυνση μεγαλύτερης εκλογικής δημοκρατίας στην Ευρωπαϊκή Ένωση. Είναι πολύ ευχάριστο το ότι συμφωνούμε ή κοντεύουμε να συμφωνήσουμε για την αρχή του αναλογικού εκλογικού συστήματος. Σχετικά με αυτό, οι βρετανοί πολιτικοί υπεύθυνοι που άνοιξαν αυτόν τον δρόμο αξίζουν μεγάλο σεβασμό.
<P>
Είναι εξαιρετικά σημαντικό να αναγνωρίσουμε ότι το αναλογικό εκλογικό σύστημα επιτρέπει έναν κοινοβουλευτισμό πιο ζωηρό και πιο δυναμικό. Αυτό ισχύει ιδιαίτερα για ένα Ευρωπαϊκό Κοινοβούλιο, για την Πολιτική Ένωση. Γιατί; Αυτή η Πολιτική Ένωση δεν είναι ακόμη έτοιμη, δεν έχει ακόμη πραγματικά εδραιωμένες συνταγματικές δομές. Γι' αυτό, είναι πάρα πολύ σημαντικό να είναι ανοιχτό αυτό το Κοινοβούλιο απέναντι σε πολλές πολιτικές κατευθύνσεις, ή ακόμα και σε εδαφικά συμφέροντα και κοσμοθεωρίες. Αυτή η ανοιχτή στάση είναι αποφασιστικής σημασίας, και όχι ένα Κοινοβούλιο δύο παρατάξεων με πολύ άκαμπτες συνθήκες ψηφοφορίας κλπ, όπως εύκολα συμβαίνει με το πλειοψηφικό εκλογικό σύστημα. Ένα Κοινοβούλιο ανοιχτό, που να συζητά, είναι ιδιαίτερα σημαντικό στην παρούσα ιστορική φάση.
<P>
Ο εισηγητής μας από την αρχή ακολούθησε έναν πολύ σωστό δρόμο, με το να επιδιώκονται μόνο αρχές ενός κοινού εκλογικού δικαίου. Αφήνει περιθώρια στις εθνικές πολιτικές παραδόσεις και πολιτισμούς. Αυτό είναι πολύ σημαντικό!
<P>
Γι' αυτό αναφέρω ορισμένα σημεία που είναι ουσιαστικά σε σχέση με αυτά. Πρώτα για τις εκλογικές περιφέρειες: είναι καλό να περιορίζονται στα μεγάλα κράτη και να ορίζεται σαφώς ότι δεν επιτρέπεται να παραβλαφθεί από αυτό η αρχή του αναλογικού εκλογικού συστήματος.
<P>
Ένα δεύτερο σημείο: το οριακό ποσοστό. Για μένα το προτεινόμενο 5 % είναι πολύ μεγάλο για μεγάλα κράτη. Θα ήταν πολύ κρίμα αν συνέβαινε σε μεγάλα κράτη εκατομμύρια ψηφοφόρων να μην αντιπροσωπευθούν σε αυτό το Ευρωπαϊκό Κοινοβούλιο. Γι' αυτό ελπίζω ότι αυτό το ποσοστό θα μειωθεί προσεχώς.
<P>
Ακόμη δύο πολύ θεμελιώδη ζητήματα: το ένα είναι το ασυμβίβαστο μιας έδρας στο Ευρωπαϊκό Κοινοβούλιο με μια έδρα στο εθνικό Κοινοβούλιο. Ας είμαστε ειλικρινείς! Όποιος παίρνει στα σοβαρά την εντολή, δεν μπορεί να εκπληρώνει και τα δύο λειτουργήματα.
<P>
Το τελευταίο σημείο αφορά στο κοινό ευρωπαϊκό ψηφοδέλτιο: αν παίρνουμε σοβαρά την Πολιτική Ένωση, τότε πρέπει να χαιρόμαστε αν οι πολίτες οργανωθούν σε ολόκληρη την Ευρώπη και θέσουν υποψηφιότητα σε δημοκρατικές εκλογές. Γι' αυτό είμαι υπέρ αυτής της δυνατότητας υπερεθνικών ψηφοδελτίων στο Ευρωπαϊκό Κοινοβούλιο.

<SPEAKER ID=104 LANGUAGE="PT" NAME="Cardona">
Κύριε Πρόεδρε, αγαπητοί συνάδελφοι, θα ήθελα πρώτα απ' όλα να απευθύνω τα συγχαρητήριά μου στο συνάδελφο Αναστασόπουλο για την εξαίσια εργασία που υποβάλλει προς κρίση μας, και κυρίως για τα στοιχεία ευρωπαϊκού εκλογικού δικαίου, τα οποία έχουν μεγάλη σημασία για το έργο μας. Πέρα από αυτή την αναγνώριση και τις ευχαριστίες μου, θα επιθυμούσα να παραθέσω ορισμένες σκέψεις που αφορούν ειδικότερα τις εδαφικές εκλογικές περιφέρειες και τα υπερεθνικά ψηφοδέλτια.
<P>
Η παρούσα έκθεση παραδέχεται ότι τα έντεκα από τα δεκαπέντε σημερινά κράτη μέλη διαθέτουν μία ενιαία εκλογική περιφέρεια. Παρά ταύτα, θεωρεί σημαντικό να καταστεί υποχρεωτική η διαίρεση σε εδαφικές εκλογικές περιφέρειες με γνώμονα τον πληθυσμό της αντίστοιχης επικράτειας. Αναρωτήθηκα το γιατί, και την απάντηση τη βρήκα στο ίδιο το κείμενο της έκθεσης: είναι επειδή ο συνάδελφός μας δηλώνει πως στόχος και προσδοκία του είναι να προσεγγίσει τους εκλογείς και τους εκλεγόμενους. Από τη μεριά μου, συμμερίζομαι απολύτως αυτή την αρχή. Πράγματι, πιστεύω ότι η Ευρώπη οικοδομείται καλύτερα, όσο περισσότερο πλησιάζει τους ψηφοφόρους πολίτες. Κατά συνέπεια, φρονώ ότι αυτή η αρχή είναι αξιέπαινη. Εκφράζω, όμως, σοβαρές επιφυλάξεις για το αν ο προτεινόμενος μηχανισμός, το προτεινόμενο σύστημα είναι το πλέον κατάλληλο για να επιτύχουμε αυτούς τους στόχους.
<P>
Ενδεχομένως θα μπορούσαν να βρεθούν άλλες, διαφορετικές μέθοδοι. Προς το σκοπό αυτό αρκεί, κατά την άποψή μου, να έχουμε στραμμένη την προσοχή μας στην κοινή γνώμη των διαφόρων κρατών μελών, η οποία, βεβαίως, εκφράζεται μέσω των εθνικών κοινοβουλίων. Συνεπώς, γνώμη μου είναι ότι στην υπόθεση αυτή θα πρέπει να αφήσουμε απερίσπαστα να λειτουργήσει η αρχή της επικουρικότητας, μια αρχή που αναγνωρίζεται και επικροτείται και από την παρούσα έκθεση.
<P>
Ένα άλλο ζήτημα στο οποίο οφείλω να αναφερθώ, συνίσταται στην υποχρεωτική κατάρτιση υπερεθνικών ψηφοδελτίων, που θα χρησιμοποιηθούν από τις εκλογές του 2009. Και στο θέμα αυτό δεν μπορώ παρά να εκφράσω την ικανοποίησή μου για την πρόταση που προβάλλεται από μεριάς του συναδέλφου μας Corbett σχετικά με την αναζήτηση μιας πιθανής συνεννόησης. Αλλά οφείλω να επισημάνω ότι διατηρώ σοβαρές επιφυλάξεις όσον αφορά τον τρόπο διατύπωσης της συγκεκριμένης πρότασης. Κατ' αρχάς, αν την εξετάσουμε από νομικής και θεσμικής σκοπιάς: πράγματι αναρωτιέμαι - και ζητώ από τους συναδέλφους να με ακολουθήσουν σε αυτό τον προβληματισμό - εάν και κατά πόσο παρόμοια πρόταση αντίκειται ή όχι στο άρθρο 190 της Συνθήκης του Αμστερνταμ...
<P>
Πέρα όμως από το συγκεκριμένο νομικό ζήτημα, το οποίο θα πρέπει επίσης να μας απασχολήσει εφόσον είμαστε ένα κοινοβούλιο που καταπιάνεται με τεχνικά θέματα, υπάρχουν και κάποια πολιτικά ζητήματα που οφείλω επίσης να υπογραμμίσω. Αναρωτιέμαι, επί παραδείγματι, ποιος θα πρέπει να είναι ο ρόλος των κοινοβουλίων ενώπιον της κοινής γνώμης των διαφόρων κρατών. Σε ό, τι με αφορά, ανέκαθεν θεωρούσα ότι τα κοινοβούλια πρέπει να παράγουν νομοθετικό έργο συμβιβάσιμο με τις προσδοκίες και τα οράματα της κοινής γνώμης, και όχι το αντίστροφο. Απ' όσο γνωρίζω, η κοινή γνώμη στα διάφορα κράτη μέλη δεν προβάλλει κανένα αίτημα για υπερεθνικά ψηφοδέλτια. Αυτό που πρώτα και κύρια ζητούν από μας είναι να επιτελούμε το έργο μας κατά τρόπο ώστε αυτοί που εκπροσωπούμε, να αισθάνονται πράγματι ότι εδώ μέσα υπεραμυνόμαστε των συμφερόντων τους. Θα επιθυμούσα να αναφέρω μια φράση που είπε κάποια εξέχουσα προσωπικότητα της Πορτογαλίας, που δεν πρόσκειται καν στο δικό μου κόμμα, και που συνήθιζε να λέει το εξής: "Ας αφήσουμε τους Ευρωπαίους να συγχρωτιστούν μεταξύ τους, ας τους αφήσουμε να αλληλοδιασταυρωθούν. Μην επιχειρείτε να προτρέξετε πηγαίνοντας μπροστά από τους Ευρωπαίους».
<P>
Από την πλευρά μου, είμαι έτοιμη να συμμεριστώ αυτή τη συμφωνία, επειδή ανήκω σε εκείνους που ασπάζονται την ιδέα ότι τα υπερεθνικά ψηφοδέλτια δεν συγκαταλέγονται στα αιτήματα της κοινής γνώμης των ευρωπαϊκών χωρών.

<SPEAKER ID=105 LANGUAGE="ES" NAME="Puerta">
Κύριε Πρόεδρε, θα ήθελα και εγώ να εξάρω την εργασία του κ. Αναστασόπουλου και να δείξω ότι το έργο του εισηγητή μπορεί να είναι αξιοθαύμαστο και άξιο συγχαρητηρίων, χωρίς να συμφωνεί κανείς απαραίτητα με όλα τα σημεία της έκθεσής του. Προσωπικά συμφωνώ, συγκεκριμένα, με την εξαντλητική του συλλογή των εθνικών πρακτικών, με την πρόταση του εισηγητή για ένα σχέδιο εκλογικού συστήματος βασισμένου σε κοινές αρχές, αναπτύσσοντας τη Συνθήκη του Αμστερνταμ, με την ικανότητά του να παρουσιάσει την αρχή της αναλογικής εκπροσώπησης ως σημαντικότερη και με το ασυμβίβαστο, ιδίως μεταξύ του Ευρωπαϊκού Κοινοβουλίου και των εθνικών κοινοβουλίων. Πρέπει όμως να πω ότι, ενώ συμφωνώ με όλα αυτά, καθώς και με τη διεθνική διάσταση των εκλογών - μολονότι σε ορισμένες χώρες η κοινή γνώμη είναι αντίθετη - δεν συμφωνώ με την προσέγγιση των εκλογικών περιφερειών και τον υποχρεωτικό τους χαρακτήρα για τις χώρες άνω των 20 εκατομμυρίων κατοίκων.
<P>
Πρώτο επιχείρημα: ο αριθμός είναι αυθαίρετος. Προκύπτει ότι στις χώρες με 19 εκατομμύρια κατοίκους, εάν υπήρχαν, οι βουλευτές που εκλέγονται σε ενιαία εκλογική περιφέρεια, είναι κοντά στους πολίτες, ενώ στις χώρες με 21 εκατομμύρια, δεν είναι, και οι χώρες αυτές πρέπει να διαιρεθούν σε εκλογικές περιφέρειες, των πέντε με έξι περίπου εκατομμυρίων κατοίκων η καθεμία. Δεν νομίζω ότι επιλύεται με τόσο αριθμητικό τρόπο η εγγύτητα των πολιτών στους εκπροσώπους τους.
<P>
Δεύτερον: προκύπει μια αντίθετη συνέπεια για τις κεντρώες πολιτικές επιλογές, που δεν είναι εκείνες του Λαϊκού Κόμματος, στο οποίο ανήκει ο κ. Αναστασόπουλος, ούτε του Κόμματος των Ευρωπαίων Σοσιαλιστών. Οι πολιτικές επιλογές σαν τη δική μου, που εκπροσωπεί γύρω στο 10 % των ευρωπαίων ψηφοφόρων και που δεν ανήκει σε εθνικιστικά κόμματα, θα περιέλθουν πραγματικά σε πολύ δύσκολη κατάσταση. Με άλλα λόγια, οι εκπροσωπούμενοι θα μείνουν πρακτικά χωρίς εκπροσώπους. Και αυτό αντιστρατεύεται τη θεμελιώδη αρχή που υποστηρίζει ο κ. Αναστασόπουλος, την αρχή της αναλογικότητας. Πιστεύω ότι πρέπει να μελετηθεί το τι συμβαίνει στην πολιτική πραγματικότητα. Ίσως, εδώ, η Διάσκεψη των Προέδρων να μείνει ενδεχομένως μόνο με τέσσερις προέδρους Ομάδας. Γι' αυτό η έκθεση λέει κάθε λίγο "χωρίς να παραβιάζει το αναλογικό εκλογικό σύστημα», "χωρίς να παραβιάζουν την αρχή της αναλογικής εκπροσώπησης» κλπ., επειδή προκύπτει παραβίαση του κύριου στόχου. Πρέπει να πω, επίσης, ότι σε ορισμένες χώρες προκύπτουν δύσκολες πολιτικές συνέπειες, γιατί δεν είναι όλες οι περιφέρειες ίσες ή δεν έχουν όλα τα εδάφη πολιτική εξουσία. Από 200 ευρωπαϊκές περιφέρειες μόνο οι 69 έχουν πραγματικά περιφερειακά κοινοβούλια, και αυτές με διαφορετικές διαστάσεις μεταξύ τους, και είναι πολύ δύσκολο να προσδιορισθούν στα κράτη μέλη που διαθέτουν ιστορικές κοινότητες, με πολιτική προσωπικότητα, διαφορετικές εκλογικές περιφέρειες με πολύ διαφορετικές διαστάσεις.
<P>
Θα τελειώσω, κύριε Πρόεδρε, λέγοντας ότι το σύστημα των εκλογικών περιφερειών σε μία χώρα για την οποία τρέφω μεγάλο σεβασμό, όπως είναι η Ιταλία, αποδεικνύεται ότι δεν είναι ακριβώς το πρόβλημα της εγγύτητας των πολιτών, αλλά επιπλέον ότι τα πολιτικά κόμματα μπορούν να κατεβαίνουν με τους ίδιους υποψηφίους σε όλες τις εκλογικές περιφέρειες, θέμα το οποίο δεν εξετάζεται σε αυτό το έγγραφο. Δεν είμαι σίγουρος ότι τηρείται πλήρως η επικουρικότητα και, για όλους αυτούς τους λόγους, αν ο κύριος εισηγητής και το Κοινοβούλιο δεν δεχθούν καμία τροπολογία, μετά λύπης καρδιάς, δεν θα μπορέσουμε να υπερψηφίσουμε αυτή την έκθεση, που έχει τόσο ενδιαφέροντα στοιχεία.

<SPEAKER ID=106 LANGUAGE="DE" NAME="Voggenhuber">
Κύριε Πρόεδρε, κυρίες και κύριοι, αν θέλουμε οι άνθρωποι να θεωρούν αυτό το Ευρωπαϊκό Κοινοβούλιο ως δικό τους κοινοβούλιο και τα μέλη του ως δικούς τους βουλευτές, τότε χρειαζόμαστε ένα κοινό ευρωπαϊκό εκλογικό δίκαιο και κοινούς κανόνες και αρχές. Σήμερα επαναλαμβάνουμε αυτήν την διαπίστωση μετά από 40 χρόνια και ελπίζω ότι η υλοποίηση δεν θα απαιτήσει ένα εξίσου μεγάλο διάστημα.
<P>
Ευχαριστώ εξ ονόματος της Ομάδας μου τον εισηγητή κ. Αναστασόπουλο και τον συγχαίρω για την έκθεσή του. Συμφωνούμε μαζί του! Ιδιαίτερα συμφωνούμε με την αρχή του αναλογικού εκλογικού συστήματος, επειδή τη θεωρούμε την πλέον δημοκρατική αρχή εκλογικού συστήματος. Επίσης συμφωνούμε με τη δυνατότητα προτιμησιακής ψήφου, τη ρύθμιση του ασυμβίβαστου και τη δημιουργία και ανάπτυξη ευρωπαϊκών ψηφοδελτίων, ακόμη κι αν αυτό είναι μια διαδικασία που παρουσιάζει μεγάλες τεχνικές δυσκολίες.
<P>
Παρ' όλα αυτά υποβάλαμε τροπολογίες, με στόχο μια πιο γρήγορη υλοποίηση και, λεπτομερειακά, μια πιο δημοκρατική ρύθμιση. Έτσι, είμαστε της γνώμης ότι ήδη από το 1999 πρέπει τα εθνικά κόμματα να είναι υποχρεωμένα να πραγματοποιήσουν την ίση μεταχείριση των γυναικών. Κύριε εισηγητά, ελπίζω ότι θα λάβουμε την έγκρισή σας γι' αυτό. Επίσης πιστεύουμε ότι το θέμα των ευρωπαϊκών ψηφοδελτίων είναι μία πρόταση που δεν θα έπρεπε να έχει έναν χρονικό ορίζοντα που φθάνει μέχρι το 2009, αλλά μέχρι το 2004. Αν δεν προσπαθήσουμε εμείς να προωθήσουμε αυτές τις μεταρρυθμίσεις, ποιός λοιπόν θα το κάνει; Για τις καθυστερήσεις θα φροντίσουν άλλοι!
<P>
Όσον αφορά το θέμα του εκδημοκρατισμού: εδώ συμφωνώ με όλους εκείνους που εξέφρασαν αμφιβολίες ως προς τις εκλογικές περιφέρειες επί περιφερειακής βάσεως. Πάντως, δεν θα έπρεπε εδώ να υπάρχει εξαναγκασμός. Αυτό αποτελεί μία δυνατότητα επικουρικότητας. Θα δημιουργούνταν σε αυτό το Σώμα δύο διαφορετικά είδη βουλευτών, τα μεν με ευρωπαϊκή και τα δε με εθνική νομιμοποίηση. Κατά τη γνώμη μου, θα έπρεπε να το ξανασκεφτούμε, πέρα από ορισμένες ενδεχόμενες δυνατότητες επέμβασης στο αναλογικό εκλογικό σύστημα. Φυσικά, ορισμένες μικρές ομάδες ενδιαφέρονται για τη μείωση του ελαχίστου ορίου συμμετοχής - ο κ. Frischenschlager ήδη το επεσήμανε. Και η αντιπροσωπεύτικότητα του Σώματος είναι η ισχύς του. Θεωρούμε επίσης δυνατή μια περαιτέρω μείωση του ορίου ηλικίας για την άσκηση εκλογικού δικαιώματος
<P>
Τελειώνοντας, θα ήθελα να επισημάνω ένα ακόμη σημείο. Πιστεύω ότι αυτή η εξέλιξη αποτελεί για μας επίσης μια πρόκληση να αναλογιστούμε την εκπροσώπηση του ευρωπαϊκού συμφέροντος και να μη χάνουμε από τα μάτια μας την εξέλιξη των ευρωπαϊκών κομμάτων. Και αυτό το πραγματεύεται η έκθεση, πρόκειται για μια εξέλιξη που συνδέεται άμεσα με αυτό. Αν θέλουμε να διατυπώνουμε και να εκπροσωπούμε ένα ευρωπαϊκό συμφέρον, χρειαζόμαστε ευρωπαϊκά κόμματα. Πιστεύω ότι εδώ υπάρχει και πάλι αφορμή να μην ξεχνάμε ότι τα κόμματα στο Σώμα δεν πρέπει μόνο να βλέπουν τον εαυτό τους ως ευρωπαϊκά κόμματα, αλλά πρέπει επίσης να διαμορφωθούν και να οργανωθούν σαν τέτοια, αν το αυτό το ευρωπαϊκό εκλογικό δίκαιο πρόκειται να έχει κάποιο νόημα.

<SPEAKER ID=107 LANGUAGE="FR" NAME="Saint-Pierre">
Κύριε Πρόεδρε, αγαπητοί συνάδελφοι, επιτρέψτε μου κατ'αρχάς να συγχαρώ, εξ ονόματος της Ομάδας μου, τον κ. Αναστασόπουλο, για τη σημαντική εργασία που επιτέλεσε, καθώς και γιατί κατόρθωσε να εντάξει στην έκθεση του πολλά στοιχεία τα οποία είχαν προτείνει οι συνάδελφοι του στην Επιτροπή Θεσμικών Θεμάτων.
<P>
Είναι σχεδόν θαύμα ότι παρουσιάσθηκε στην Ολομέλεια, σε μια τόσο λογική προθεσμία, ένα τόσο πολύπλοκο θέμα. Είναι αλήθεια ότι οι τελευταίες αλλαγές που επήλθαν με τη Συνθήκη του Αμστερνταμ, καθώς και τα νέα δεδομένα της βρετανικής πολιτικής, διευκόλυναν ουσιαστικά το έργο αυτό. Ο καθορισμός των κοινών στοιχείων σε όλα τα κράτη μέλη, προκειμένου να υπάρξει μια ομοιόμορφη εκλογική διαδικασία για τις ευρωπαϊκές εκλογές, είναι επίπονη εργασία, που προϋποθέτει πολλή επιδεξιότητα και ικανότητα.
<P>
Η έκθεση που υπεβλήθει στην Ολομέλεια αποτελεί, για την Ομάδα μου, μια πολύ καλή βάση εκκίνησης. Σύμφωνα με τις διατάξεις του άρθρου 138 της Συνθήκης, είναι αρμοδιότητα του Ευρωπαϊκού Κοινοβουλίου να υποβάλλει πρόταση στο Συμβούλιο. Δεν θα επιτελούσαμε το καθήκον μας αν, παρά το ευνοϊκό πολιτικό πλαίσιο, δεν είμασταν σε θέση να αναλάβουμε τις ευθύνες μας εκεί όπου ακριβώς μας ανατίθενται σαφέστατα από τη Συνθήκη.
<P>
Η Ομάδα της Ριζοσπαστικής Συμμαχίας είναι ιδιαίτερα ικανοποιημένη γιατί εντοπίζει στην έκθεση σαφείς αρχές προς την κατεύθυνση της αναλογικής αντιπροσώπευσης, του ασυμβίβαστου της εντολής, των παρεκκλίσεων υπέρ των περιφερειακών ιδιαιτεροτήτων, των διεθνικών ψηφοδελτίων.
<P>
Επιτρέψτε μου να σχολιάσω εν συντομία την τελευταία αρχή, τα υπερεθνικά ψηφοδέλτια. Θεωρώ ότι είναι πλήρως δικαιολογημένο να δεσμευθεί το Ευρωπαϊκό Κοινοβούλιο στην κατεύθυνση του εξευρωπαϊσμού της εκλογικής εκστρατείας, σύμφωνα με τις προτάσεις του Jacques Delors. Κατά τα άλλα, η έκθεση είναι συνετή, ίσως υπερβολικά συνετή, αλλά είναι αλήθεια ότι καθυστερούμε, καθορίζοντας μια ημερομηνία και ένα όριο που μας δίνει το χρόνο να τελειοποιήσουμε τις προτάσεις μας.
<P>
Θα έλεγα σε όσους προσάπτουν στις προτάσεις μας ότι δεν καθορίζουν a priori ένα αριθμό εδρών ανά κράτος μέλος, ότι θεωρώ το επιχείρημα ξεπερασμένο σε αυτό το στάδιο του ευρωπαϊκού οικοδομήματος, στο βαθμό που η δυνατότητα που προσφέρεται στους πολίτες της Ένωσης να είναι υποψήφιοι σε ένα άλλο κράτος μέλος, μειώνει ήδη αρκετά την ισχύ της αρχής αυτής. Στην Ομάδα μου υπάρχει ένα μέλος με βελγική υπηκοότητα που έχει εκλεγεί στην Ιταλία.
<P>
Εκτιμούμε, ωστόσο, ότι η έκθεση του κ. Αναστασόπουλου μπορεί να βελτιωθεί. Για τον λόγο αυτό, η Ομάδα μου υπέβαλε ορισμένες τροπολογίες που θέτουμε υπόψη του εισηγητή. Πρώτον, αν και κατανοούμε τα επιχειρήματα του εισηγητή υπέρ του εδαφικών εκλογικών περιφερειών, θεωρώ ότι η απόφαση θα πρέπει να αφεθεί στην κρίση κάθε κράτους μέλους. Ως προς το σημείο αυτό συμμερίζομαι την άποψη του κ. Puerta.
<P>
Δεύτερον, ο κατάλογος με τα ασυμβίβαστα πρέπει να επεκταθεί σε κάθε εντολή που αφορά καθήκοντα νομοθετικής ή εκτελεστικής φύσης. Θεωρούμε ότι, οι αυξανόμενες ευθύνες των μελών του Ευρωπαϊκού Κοινοβουλίου καθιστούν την άσκηση διπλής εντολής όλο και πιο δύσκολη.
<P>
Τέλος, καθώς η Ομάδα μου είναι ιδιαίτερα ευαίσθητη σε τοπικά ζητήματα, θα εκτιμούσαμε την ενίσχυση των διατάξεων του άρθρου 4, προκειμένου να θεμελιωθεί καλύτερα η νομιμότητα των ειδικών διατάξεων που θα επέτρεπαν να ληφθούν υπόψη οι τοπικές ιδιαιτερότητες.
<P>
Τέλος, κύριε Πρόεδρε, θα ήθελα να εκφράσω τη λύπη μου. Λυπούμαι επειδή τη στιγμή που μιλούμε για ευρωπαϊκές εκλογές, για υπερεθνικά ψηφοδέλτια, για τις μεγάλες επιδιώξεις για το μέλλον στην ήπειρο μας, δεν υπάρχει καμία πρόοδος στα ευρωπαϊκά πολιτικά κόμματα. Είναι θλιβερό ότι η Επιτροπή δεν έδωσε ακόμη συνέχεια στα αιτήματα του Κοινοβουλίου μέσω της εξαιρετικής έκθεσης του κ. Τσάτσου. Καλώ όλους τους συναδέλφους μου να επιμείνουν, ώστε να μπορέσουμε να συζητήσουμε το θέμα στην Αίθουσα αυτή, σε μια από τις επόμενες περιόδους συνόδου.

<SPEAKER ID=108 LANGUAGE="NL" NAME="Blokland">
Κύριε Πρόεδρε, στο Ευρωπαϊκό Κοινοβούλιο όλα τα κράτη μέλη εκπροσωπούνται από άμεσα εκλεγμένους βουλευτές. Εάν πραγματοποιηθούν τα σχέδια της έκθεσης Αναστασόπουλου, αυτό θα αλλάξει. Ένα ποσοστό των εδρών του Ευρωπαϊκού Κοινοβουλίου διανέμεται μέσω των λεγομένων υπερεθνικών ψηφοδελτίων. Ήδη οι πολίτες μας βρίσκονται μακρυά από το Ευρωπαϊκό Κοινοβούλιο και με αυτή τη διαδικασία, το χάσμα απλώς διευρύνεται.
<P>
Επιπλέον θέλει ο εισηγητής να αφαιρέσει από τα κράτη μέλη το δικαίωμα να διοργανώνουν τις ευρωπαϊκές εκλογές στην παραδοσιακή τους ημέρα. Προτείνεται στην έκθεση να γίνονται οι εκλογές για τα μέλη του Κοινοβουλίου σε όλες τις χώρες συγχρόνως, το πολύ σε δύο μέρες. Για μια χώρα όπως οι Κάτω Χώρες, αυτό δημιουργεί πρόβλημα, διότι οι προτεινόμενες μέρες Σάββατο και Κυριακή αντιβαίνουν ευθέως στην ολλανδική παράδοση. Δημιουργούνται όχι μόνο προβλήματα διοργάνωσης, αλλά και προβλήματα αρχής. Στις Κάτω Χώρες πολλά άτομα θεωρούν την Κυριακή ημέρα ανάπαυσης, στην οποία δεν διοργανώνονται συνεπώς εκλογές. Για αυτούς τους δύο λόγους, η προσέλευση στις ευρωπαϊκές εκλογές θα είναι ακόμη χαμηλότερη από το 35 % που σημειώθηκε την περασμένη φορά. Μια ορισμένη ομάδα ψηφοφόρων δεν θα έρθει καθόλου και επομένως δε θα αντιπροσωπεύεται στο Ευρωπαϊκό Κοινοβούλιο. Επιπλέον, αποτελεί για μένα θέμα αρχής, κάθε κράτος μέλος να διατηρεί το δικαίωμα να αποφασίζει το ίδιο πότε θα γίνουν εκλογές. Υπέβαλα λοιπόν ανάλογες τροπολογίες.
<P>
Τέλος, εάν το Ευρωπαϊκό Κοινοβούλιο θέλει, όπως ισχυρίζεται, να αυξήσει την ευρωπαϊκή συνείδηση των πολιτών, πρέπει να προσαρμόσει τα εκλογικά του σχέδια στις παραδόσεις των κρατών μελών. Είναι πολύ εύκολα εφικτό εάν δοθούν μερικές μέρες για να γίνουν οι εκλογές.

<SPEAKER ID=109 LANGUAGE="IT" NAME="Parigi">
Κύριε Πρόεδρε, η Ομάδα της Ευρωπαϊκής Ριζοσπαστικής Συμμαχίας, με τη σειρά της, ευχαριστεί τον κ. Αναστασόπουλο για την πολύτιμη εργασία που επιτέλεσε, και αξιολογεί θετικά την περαιτέρω αναζήτηση, από την πλευρά του Ευρωπαϊκού Κοινοβουλίου, μιας ενιαίας εκλογικής διαδικασίας για τις ευρωπαϊκές εκλογές σε όλα τα κράτη μέλη.
<P>
Η επικείμενη διεύρυνση καθιστά αυτή την απόφαση εξαιρετικά επείγουσα και σημαντική, αλλά κυρίως είναι επιτακτικό τα κόμματα, που στα κράτη μέλη αντιπροσωπεύουν ένα μέσο σύνδεσης με την δημοκρατία, να καταλάβουν ότι η Ευρώπη, σήμερα παρά ποτέ, έχει ανάγκη εκπροσώπων εκλεγμένων από τον λαό, που να αφιερώνουν στην κοινοβουλευτική εργασία όλη την ενεργητικότητα και την ικανότητά τους. Η νομισματική Ευρώπη και, ακόμα περισσότερο, η μελλοντική πολιτική Ευρώπη θέτουν σημαντικά προβλήματα, για τη λύση των οποίων δεν μπορούμε να δουλεύουμε τη μισή μέρα.
<P>
Για αυτό, η Ομάδα της Ευρωπαϊκής Ριζοσπαστικής Συμμαχίας, επαναλαμβάνοντας όσα είχε εκφράσει κατά την περασμένη νομοθετική περίοδο, επαναδιατυπώνει ότι η αναλογική ψήφος με έκφραση προτίμησης παραμένει ο μοναδικός τρόπος για να εμπλακούν οι ευρωπαίοι πολίτες στις πολιτικές επιλογές και, συνεπώς, να πραγματοποιηθεί μια τέλεια δημοκρατία.
<P>
Εισερχόμενοι στην ουσία των προτάσεων, πιιστεύουμε ότι στον νέο ενιαίο νόμο, πέρα από το ασυμβίβαστο που σημειώθηκε ήδη, πρέπει να ενσωματωθεί το ασυμβίβαστο ή, καλύτερα ακόμα, η μη εκλογιμότητα για αυτούς που φέρουν σημαντικά εθνικά αξιώματα όπως, για παράδειγμα, του περιφερειακού συμβούλου, του δημάρχου σε πόλεις άνω των 50.000 κατοίκων ή του κοινοτικού συμβούλου στις πόλεις πρωτεύουσες νομού.
<P>
Πράγματι, η Ευρώπη του 2000 πρέπει να διαθέτει βουλευτές σε θέση να εργάζονται με πλήρες ωράριο, για να δώσουν επιτέλους στο Ευρωπαϊκό Κοινοβούλιο την τόσο αναμενόμενη και αναγκαία νομοθετική εξουσία. Αυτοί οι βουλευτές θα πρέπει να αντιπροσωπεύουν όλους τους πολίτες της χώρας καταγωγής τους, στο πλαίσιο μιας πραγματικής υλοποίησης της ευρωπαϊκής ιθαγένειας.
<P>
Για τον λόγο αυτό, ζητούμε από τον εισηγητή να λάβει υπόψη τις παρατηρήσεις σχετικά με το ασυμβίβαστο και την μη εκλογιμότητα που προαναφέρθηκαν, και από τον Πρόεδρο του Κοινοβουλίου να απευθύνει επισήμως μία πρόσκληση στις πολιτικές δυνάμεις και στις κυβερνήσεις όλων των χωρών μελών ώστε, ήδη από τις επόμενες εκλογές, που θα διεξαχθούν και πάλι απουσία ενός κοινού ευρωπαϊκού νόμου, να εργαστούν για να εξασφαλίσουν ότι οι εκλογικές λίστες, αντιπροσωπευτικές των απαιτήσεων των πολιτών, θα αποτελούνται από πρόσωπα θεσμικώς δεσμευμένα να επιτελέσουν, αποκλειστικά, το αξίωμα του ευρωπαίου βουλευτή και τίποτε άλλο.

<SPEAKER ID=110 LANGUAGE="PT" NAME="Barros Moura">
Κύριε Πρόεδρε, θα ξεκινήσω εκφράζοντας την υποστήριξή μου στην έκθεση και στον ίδιο τον κ. Αναστασόπουλο, όσον αφορά κάτι που θεωρώ ουσιαστικής σημασίας. Προτείνει την καθιέρωση ενός συνόλου κοινών αρχών για τις εκλογές, που θα θεμελιώνονται στον κανόνα του αναλογικού εκλογικού συστήματος. Κατά τη γνώμη μου, αυτό ακριβώς είναι το ουσιαστικό ζήτημα και, για το λόγο αυτό, φρονώ ότι το Κοινοβούλιο θα έπρεπε να παράσχει πλήρη υποστήριξη στην παρούσα έκθεση, αξιοποιώντας σε βάθος τις δυνατότητες που απορρέουν από τη Συνθήκη του Αμστερνταμ και από το αποτέλεσμα των αγγλικών εκλογών, ώστε να μπορέσει, τελικώς, να καθιερώσει κοινές αρχές για τη διενέργεια των ευρωπαϊκών εκλογών.
<P>
Η έκθεση απολαμβάνει τη συγκατάθεσή μου σε διάφορες και πολλές προτάσεις, ιδίως σε ό, τι αφορά το ασυμβίβαστο, αλλά επίσης - οφείλω να το επισημάνω - σε ό, τι αφορά τη διαίρεση των κρατών σε εκλογικές περιφέρειες ως μέθοδο προώθησης της προσέγγισης μεταξύ εκλογέων και εκλεγομένων, μιας και πιστεύω ότι η συγκεκριμένη διευθέτηση δεν θα οδηγήσει σε στρεβλώσεις της αρχής της αναλογικότητας.
<P>
Ωστόσο, το σημείο όπου θέλω να σταθώ περισσότερο έχει να κάνει με τους υπερεθνικούς συνδυασμούς. Οφείλω να πω ότι αυτή η ιδέα με βρίσκει αντίθετο, όχι επειδή δεν αισθάνομαι ευρωπαϊστής, αλλά διότι πιστεύω πως μια έξυπνη και κριτική υποστήριξη της ευρωπαϊκής ιδέας, θα μας οδηγούσε στο να μην κρίνουμε εδώ μέσα την παράλογη αυτή πρόταση, από τη στιγμή που αυτή δεν έχει κατοχυρωθεί σαν μέθοδος διόρθωσης των παρεκκλίσεων στην αναλογικότητα, κάτι που αντιθέτως εφαρμόζεται στις χώρες μας, όταν καθιερώνουμε μια ενιαία εκλογική περιφέρεια με σκοπό τη διόρθωση των παρεκκλίσεων στην αναλογικότητα. Η συγκεκριμένη ιδέα παρουσιάζεται εδώ σαν μια μέθοδος, ας πούμε, προσδιορισμού μιας φιλοευρωπαϊκής πρωτοπορίας, η οποία θα θεμελιώνεται σε ευρωπαϊκά πολιτικά κόμματα. Έχω την άποψη ότι αυτή η ιδέα είναι εσφαλμένη, επειδή νομίζω πως η μέθοδος συμβολής στην ενδυνάμωση του ευρωπαϊκού οικοδομήματος προϋποθέτει, αντιθέτως, την ενίσχυση των δυνατοτήτων παρέμβασης της Επιτροπής, την κατοχύρωση του υπερεθνικού της χαρακτήρα και την αύξηση των ευθυνών της ενώπιον του Ευρωπαϊκού Κοινοβουλίου. Αυτός είναι, κατά τη γνώμη μου, ο σωστός δρόμος.
<P>
Η εν λόγω πρόταση που υποβάλλεται εδώ μέσα, αντί να προσεγγίσει, απομακρύνει ακόμη πιο πολύ τους εκλογείς από τους εκλεγόμενους και, υπό αυτή την έννοια, αντιπροσωπεύει ή θα μπορούσε να αντιπροσωπεύει ένα σοβαρό πλήγμα στις προσπάθειες για συμμετοχή των συμπολιτών μας στην ενδυνάμωση της Ευρωπαϊκής Ένωσης.
<P>
Και, κατά τη γνώμη μου, εμφανίζει ένα ακόμη σοβαρό μειονέκτημα. Και αυτό συνίσταται στο ότι η παρούσα πρόταση, προσβλέποντας στη σύσταση ευρωπαϊκών πολιτικών κομμάτων, προσπαθεί με τον τρόπο αυτό να δημιουργήσει μια κάστα Ευρωπαίων πολιτικών ανδρών οι οποίοι, εφόσον θα κατεβαίνουν συνεχώς στις εκλογές μέσω των ευρωπαϊκών συνδυασμών, θα κινδύνευαν να χάσουν σιγά σιγά τους δεσμούς τους με την εκλογική βάση των αντίστοιχων χωρών τους.
<P>
Φρονώ ότι ο δρόμος που πρέπει να ακολουθήσουμε είναι άλλος. Και οι προτάσεις του κ. Jacques Delors είναι επίσης διαφορετικές! Για παράδειγμα, προτείνει την κάθοδο ενός υποψηφίου των ευρωπαϊκών κομμάτων για την προεδρία της Επιτροπής. Αυτό είναι το σωστό πλαίσιο προβληματισμού, και όχι κάποιες άλλες ιδέες, κατά τη γνώμη μου παράλογες, οι οποίες - επίσης κατά τη γνώμη μου - ενδέχεται να υποσκάψουν την ιδέα για ενδυνάμωση της πολιτικής ολοκλήρωσης πάνω σε δημοκρατικές και ομοσπονδιακές βάσεις, κάτι που εγώ υποστηρίζω και που πιστεύω πως θα έπρεπε να ληφθούν υπόψη σε αυτό το έγγραφο.

<SPEAKER ID=111 LANGUAGE="FI" NAME="Piha">
Αξιότιμε κύριε Πρόεδρε, θέλω επίσης να ευχαριστήσω το συνάδελφο κ. Αναστασόπουλο για τη σύνταξη αυτής της σημαντικής έκθεσης. Παρ' όλο που δεν συμφωνώ με τον εισηγητή σε όλες τις λεπτομέρειές της, θεωρώ σημαντικό το ότι η κεντρική ιδέα της έκθεσης είναι η καθιέρωση του αναλογικού εκλογικού συστήματος στις εκλογές του Ευρωπαϊκού Κοινοβουλίου, σε όλα τα κράτη μέλη της Ένωσης.
<P>
Η έκθεση επισημαίνει την κεντρική σημασία της αρχής της εγγύτητας στην ανανέωση του εκλογικού συστήματος του Ευρωπαϊκού Κοινοβουλίου. Αυτό είναι σωστό, όμως φαίνεται πως το περιεχόμενό της αρχής αυτής γίνεται αντιληπτό, σε σχέση με το εν λόγω θέμα, διαφορετικά από άνθρωπο σε άνθρωπο. Εφόσον ο στόχος, όπως ο ίδιος ο εισηγητής τονίζει, είναι η μεγαλύτερη εγγύτητα μεταξύ των πολιτών και των εκπροσώπων τους, δεν μπορώ να συμφωνήσω μαζί του στην ανάγκη θέσπισης για παράδειγμα, πανευρωπαϊκών εκλογικών ψηφοδελτίων. Οι δέσμοι των μελών του Κοινοβουλίου με τους ψηφοφόρους είναι ήδη ισχνοί. Με αυτά τα δεδομένα, αναρωτιέμαι πώς ένα μέλος του Ευρωπαϊκού Κοινοβουλίου, εκλεγμένο από τα πανευρωπαϊκά ψηφοδέλτια, και προερχόμενο, ας πούμε, από την Πορτογαλία, θα μπορούσε να προωθήσει ενεργά, για παράδειγμα, τα ζητήματα που απασχολούν τους κατοίκους των νησιών Εlana.
<P>
Έννοιες, όπως η κοινοτικότητα και η αντιπροσωπευτικότητα, δεν διαμορφώνονται μέσω κοινών ψηφοδελτίων ή ημερών για διεξαγωγή εκλογών. Η συζήτηση για το εάν, για παράδειγμα, θα πρέπει οι Βέλγοι να ψηφίσουν μια μέρα πρίν από τους Φινλανδούς είναι κοινότοπη, και αποσπά την προσοχή από το πραγματικό πρόβλημα, το οποίο αφορά την προσπάθεια να ενδιαφερθούν οι πολίτες εν γένει για τις ευρωεκλογές.
<P>
Η υπό συζήτηση έκθεση δεν εξετάζει επαρκώς τα προβλήματα που σχετίζονται με την πολιτική αντιπροσωπευτικότητα και με την ενεργό συμμετοχή των πολιτών. Όσον αφορά το θέμα της ενεργοποίησης των πολιτών, το κεντρικό ζήτημα, σε σχέση με τις ημέρες ψηφοφορίας, είναι να εξασφαλιστεί σε όλους τους πολίτες μια αρκετά μακροεκλογική περίοδος, πρίν από την ημέρα της ψηφοφορίας καθεαυτή. Δυστυχώς, η ιδέα αυτή απουσιάζει εντελώς από την έκθεση.
<P>
Είμαι σε θέση να υποστηρίζω θερμά την ιδέα του εισηγητή σχετικά με την απαγόρευση της διπλής εντολής. Η παράλληλη συμμετοχή βουλευτή στο Ευρωπαϊκό και σε εθνικό Κοινοβούλιο, θέτει υπο αμφισβήτηση την αξιοπιστία και των μελών του Κοινοβουλίου και των αντιστοίχων θεσμικών οργάνων. Η διπλή εντολή δεν έχει εγκριθεί στη Φινλανδία, και θα ευχόμουν όλα τα κράτη μέλη της Ένωσης, όπου ισχύει ακόμα η διπλή εντολή, να προβούν ταχύτατα σε ενέργειες, προκειμένου να αλλάξει αυτή η κατάσταση.

<SPEAKER ID=112 LANGUAGE="FR" NAME="Spaak">
Κύριε Πρόεδρε, κύριε Επίτροπε, κατ' αρχάς θα ήθελα να συγχαρώ θερμά τον κ. Αναστασόπουλο για τη σύνταξη αυτού του δύσκολου κειμένου, που επιτέλους ρυθμίζει ένα ζήτημα που εκκρεμούσε εδώ και πάρα πολύ καιρό.
<P>
Χαίρομαι για την έγκριση, στην επιτροπή, με την υποστήριξη του κ. Αναστασόπουλου, της τροπολογίας υπέρ της ισότητας ανδρών και γυναικών στα ευρωπαϊκά ψηφοδέλτια. Το Ευρωπαϊκό Κοινοβούλιο ήταν πάντοτε πρωτοπόρο στη μάχη αυτή, από τη στιγμή της εκλογής του με καθολική ψηφοφορία το 1979. Η Επιτροπή Θεσμικών Θεμάτων ακολουθεί την πορεία αυτή και ευχαριστώ ακόμη τον κ. Barros Moura, που συνυπέγραψε την τροπολογία μου.
<P>
Στο άρθρο 3, σχετικά με τα υπερεθνικά ψηφοδέλτια, ο κ. Αναστασόπουλος και εγώ καταθέσαμε ο καθένας από μια τροπολογία που στοχεύει να επαναλάβει ακριβώς τη διατύπωση των άρθρων 137 και 138 της Συνθήκης. Πράγματι, όπως ο βουλευτής σε εθνικό κοινοβούλιο αντιπροσωπεύει ταυτόχρονα τα συμφέροντα της εκλογικής του περιφέρειας σε επίπεδο κράτους και το εθνικό συμφέρον στο σύνολο του, ο βουλευτής του Ευρωπαϊκού Κοινοβουλίου αντιπροσωπεύει τα συμφέροντα της εκλογικής του περιφέρειας σε ευρωπαϊκό επίπεδο και το γενικό συμφέρον της Ένωσης.
<P>
Είναι το γράμμα της Συνθήκης, σύμφωνα με την οποία - παραθέτω - "το Ευρωπαϊκό Κοινοβούλιο αποτελείται από αντιπροσώπους των λαών των κρατών που έχουν συνενωθεί στην Κοινότητα». Είναι η ίδια λογική με αυτήν της Συνθήκης του Μάαστριχτ, που θεσπίζει την αρχή της ευρωπαϊκής ιθαγένειας, δίνοντας στους πολίτες της Ένωσης το δικαίωμα του εκλέγειν και εκλέγεσθαι σε όλα τα κράτη μέλη. Κατά την έννοια αυτή, το άρθρο 7 της πρότασης του κ. Αναστασόπουλου, επιτρέπει μετά από παραμονή δέκα ετών σε μια εκλογική περιφέρεια, την υποβολή υποψηφιότητας σε ψηφοφορία όπου συμμετέχει το σύνολο των πολιτών.
<P>
Κατόπιν τούτου, υποστηρίζω την τροπολογία του κ.Corbett, ο οποίος κάνει μια αρχή και αναμφίβολα επιτρέπει να υπάρξει μια σημαντικότερη πλειοψηφία για την πρόταση του κ. Αναστασόπουλου.

<SPEAKER ID=113 LANGUAGE="SV" NAME="Sjφstedt">
Κύριε Πρόεδρε, η δημοκρατία στην ΕΕ και στις χώρες της ΕΕ θεμελιώνεται στα εθνικά συντάγματα και στα εθνικά Κοινοβούλια και απορρέει από αυτά, γι' αυτό οι κανονισμοί για τις εκλογές, ακόμη και τις εκλογές για το Ευρωπαϊκό Κοινοβούλιο, θα πρέπει να διαμορφωθούν εκεί . Εκεί υπάρχει το δημοκρατικό έρεισμα και η μέριμνα για τις εθνικές συνθήκες.
<P>
Ως εκ τούτου, το σουηδικό Αριστερό Κόμμα απορρίπτει όλες τις προτάσεις για τη ρύθμιση σε κοινοτικό επίπεδο των εκλογικών διαδικασιών σε θέματα όπως, χωρισμός της επικράτειας σε εκλογικές περιφέρειες, καθορισμός ελάχιστου ορίου για τα μικρά κόμματα, και παρόμοια θέματα.
<P>
Η παράγραφος 4 της έκθεσης, περί κατανομής ποσοστού εδρών σε μία ενιαία εκλογική περιφέρεια σε επίπεδο ΕΕ, μοιάζει εκτός πραγματικότητας. Ένα τέτοιο σύστημα προϋποθέτει κοινοτικά κόμματα εν λειτουργία και τέτοια κόμματα μπορούν να δημιουργηθούν μόνο θεωρητικά. Στην πράξη, για ένα ορατό μέλλον, τα κοινοτικά κόμματα θα στερούνται λαϊκού ερείσματος και βάσης και συνεπώς δεν μπορούν επίσης να διαδραματίσουν έναν πραγματικό δημοκρατικό ρόλο. Ως εκ τούτου, θα καταψηφίσουμε την έκθεση, εκτός από κάποια τμήματά της, π.χ. ότι οι εκλογές θα διεξάγονται τον Μάιο και ότι δεν θα επιτρέπονται οι διπλές έδρες.

<SPEAKER ID=114 LANGUAGE="EN" NAME="Macartney">
Κύριε Πρόεδρε, παίρνω το λόγο για να υποστηρίξω συγκεκριμένα την τροπολογία αριθ. 46 του κ. Ebner, όπως επίσης τη δική μου τροπολογία αριθ. 49, που εστιάζονται στα δικαιώματα ιστορικά αναγνωρισμένων εθνικοτήτων της Ευρωπαϊκής Ένωσης.
<P>
Πιστεύω ακράδαντα ότι, μία δημοκρατική Ευρώπη δεν είναι δυνατόν να αγνοεί τα δικαιώματα των μικρών λαών της, είτε αυτοί είναι Φρεισιανοί, Σάρδοι ή Βαλδοστανοί. Οι τροπολογίες που υποστηρίζω εφιστούν την προσοχή σε αυτό ακριβώς το θέμα. Δεν πείστηκα όμως καθόλου με το επιχείρημα ότι, τα μεγάλα κράτη μέλη θα πρέπει να υποδιαιρούνται σε εδαφικές περιφέρειες, από τις οποίες μπορούν να αποκλείνοται τα μικρά κράτη μέλη. Αυτό φαίνεται να μην έχει σημασία.
<P>
Η Πορτογαλία είναι έθνος-κράτος, όπως άλλωστε και η Γερμανία. Αυτά που πρέπει να μας απασχολήσουν είναι τα πολυεθνικά κράτη, όπως η Ιταλία, η Ισπανία και το Ηνωμένο Βασίλειο, όπου θα πρέπει να αναγνωρίσουμε τα δικαιώματα ιθαγένειας. Αυτό είναι κάτι που θα πρέπει να γίνει αποδεκτό στην ευαίσθητη και δημοκρατική Ευρώπη.
<P>
Επιτρέψτε μου να καταλήξω συγχαίροντας τον εισηγητή για την έκθεσή του, που μας έχει δώσει τις κατάλληλες κατευθύνσεις. Θα συμφωνούσα με το σχόλιο του κ. Corbett, ότι μετά από εικοσαετή προβολή βρετανικού βέτο σε ό, τι αφορά το σύστημα της αναλογικής εκπροσώπησης, αποτελεί ανακούφιση το γεγονός ότι προσεγγίζουμε επιτέλους την επίτευξη αυτού του στόχου.

<SPEAKER ID=115 LANGUAGE="FR" NAME="Berthu">
Κύριε Πρόεδρε, η έκθεση της Επιτροπής Θεσμικών Θεμάτων με θέμα τον τρόπο εκλογής των βουλευτών του Ευρωπαϊκού Κοινοβουλίου περιλαμβάνει δύο αμφισβητήσιμες καινοτομίες. Η πρώτη είναι η γενική υποχρέωση χωρισμού σε εκλογικές περιφέρειες, εκτός από τις περιπτώσεις κρατών μελών με πληθυσμό μικρότερο των 20 εκατομμυρίων κατοίκων. Ως προς το σημείο αυτό, η έκθεση αυτή ανοίγει εύκολα το δρόμο για το νόμο Barnier που, στη Γαλλία, λειτουργεί ως βάση σε ένα κυβερνητικό σχέδιο που τείνει σε περιφερειακό εκλογικό σύστημα. Όμως, θα πρέπει να πω στο Κοινοβούλιο, ότι όλες αυτές οι εξελίξεις είναι τώρα ξεπερασμένες, αφού η γαλλική κυβέρνηση, αντιμέτωπη με τη γενική αντίδραση, προτίμησε να αποσύρει το σχέδιο αυτό.
<P>
Γιατί; Πέρα από τα επιχειρήματα που θα είχε κάθε πλευρά, το αναλογικό σύστημα, στο πλαίσιο ενιαίας εκλογικής περιφέρειας, ισχύει σήμερα σε 11 από τα 15 κράτη μέλη και είναι αυτό που επιτρέπει με τον καλύτερο τρόπο στους ευρωπαίους βουλευτές να εκπροσωπήσουν ολόκληρη τη χώρα τους. Θεωρώ ότι αρμόζει καλύτερα στην έννοια της Ευρώπης των εθνών. Υπό τις συνθήκες αυτές, θεωρώ αδιανόητο να ψηφίσει τώρα το Κοινοβούλιο την πρόταση για διαίρεση σε εκλογικές περιφέρειες, πρόταση που πριν από λίγο καιρό απέρριψε η Γαλλία. Θα ήταν επίσης αδιανόητο, επειδή η πρόταση της Επιτροπής Θεσμικών Θεμάτων δημιουργεί σαφώς διακρίσεις, εφόσον επιτρέπει σε κράτη με πληθυσμό μικρότερο από 20 εκατομμύρια κατοίκους να διατηρούν μια εκπροσώπηση που να αντανακλά την εθνική ενότητα, κάτι το οποίο θα απαγορεύεται σε άλλα κράτη. Ίσως τα άλλα μεγάλα κράτη να έχουν μεγαλύτερη επιτυχία από τη Γαλλία στο ζήτημα αυτό. Δεν το ξέρω. Πάντως, δηλώνω σαφώς στους γάλλους συναδέλφους μου: η πρόταση αυτή αντιβαίνει στα συμφέροντα της χώρας μας.
<P>
Η δεύτερη αμφισβητήσιμη καινοτομία της έκθεσης αυτής- η εκλογή του 10 % των βουλευτών μέσω μιας ενιαίας ευρωπαϊκής εκλογικής περιφέρειας - οφείλεται σαφώς στο φεντεραλιστικό φολκλόρ. Δεν υπάρχει καμία ελπίδα να συμπεριληφθεί στην αναθεώρηση της Συνθήκης και διερωτώμαι αν η παρουσίαση της πρότασης αυτής στο σχέδιο ψηφίσματος που μας παρουσιάστηκε, δεν είχε μοναδικό στόχο να αποσπάσει την προσοχή από την πρώτη καινοτομία που είναι άμεσα ή περισσότερο επικίνδυνη.
<P>
Αντιλαμβανόμαστε, τέλος, ότι το Ευρωπαϊκό Κοινοβούλιο, θα αποδεχόνταν την εκλογή του σε ένα περιφερειακό, ή σε ένα ευρωπαϊκό πλαίσιο, όμως αυτό που φαίνεται να απεχθάνεται, είναι το εθνικό πλαίσιο. Το σύνθημά του μοιάζει να είναι: οτιδήποτε άλλο εκτός από το εθνικό πλαίσιο. Τι περίεργο! Το πλαίσιο αυτό φαίνεται να είναι το πιο σταθερό, το πιο ρεαλιστικό, το πιο ευνοϊκό για την ήρεμη δημοκρατική έκφραση, στηριγμένο στα εθνικά κοινοβούλια. Σε όλες τις άλλες περιπτώσεις ευνοείται η δημιουργία μιας συγκεχυμένης Ευρώπης, χωρίς σημεία αναφοράς και η οποία θα είναι ευάλωτη σε κάθε χειραγώγηση.
<P>
Αρνούμαστε απερίφραστα να ακολουθήσουμε την πορεία αυτή, κύριε Πρόεδρε, και προτιμούμε την Ευρώπη που θα στηρίζεται σταθερά στις εθνικές δημοκρατίες της.

<SPEAKER ID=116 NAME="Τσάτσος">
Κύριε Πρόεδρε, αρχίζω κι εγώ με τα θερμά μου συγχαρητήρια στον εισηγητή. Πιστεύω ότι η έκθεση Αναστασόπουλου μπαίνει αναμφίβολα στην ιστορία των θεσμών της Ευρωπαϊκής 'Ενωσης.
<P>
Η εκλογική διαδικασία αποτελεί -το ξέρουμε όλοι- την κορυφαία στιγμή νομιμοποίησης της εξουσίας. Ακριβώς γι'αυτό, είναι απολύτως επιθυμητή η σύγκλιση των εθνικών νομοθεσιών για την εκλογή των ευρωβουλευτών. Η σύγκλιση, αλλά όχι η ταύτιση. Σωστά, λοιπόν, οδηγούμεθα στον δρόμο των κοινών αρχών, που αποτελεί την ακρογωνιαία λογική της έκθεσης Αναστασόπουλου. Ο θεσμικός και πολιτικός πολιτισμός όλων των κρατών μελών έχει αναδείξει κατά καιρούς βαρυσήμαντα κοινά στοιχεία και αρχές όπως τη λαϊκή κυριαρχία, τη διάκριση των λειτουργιών, τα θεμελιώδη δικαιώματα και άλλα. 'Ετσι, στο μέτρο που τα εθνικά πολιτικά συστήματα και πηγάζουν, αλλά και υπηρετούν τις αρχές αυτές, είναι εύλογο, γόνιμο και σύμφωνο με τη φιλοσοφία της Ευρωπαϊκής 'Ενωσης να οδηγηθούμε στα κοινά πλαίσια των εκλογικών συστημάτων.
<P>
Αν αξιώναμε ένα και μόνο εκλογικό σύστημα, αγνοώντας έτσι τις εθνικές ιδιαιτερότητες, είτε αυτές είναι γεωπολιτικές, είτε κοινωνιολογικές, είτε πολιτισμικές, θα έπαυε μία τέτοια νομοθετική επιλογή να υπηρετεί τον έτερο μεγάλο σκοπό της Ευρωπαϊκής 'Ενωσης, που είναι ο σεβασμός της εθνικής ταυτότητας των κρατών. Παράλληλα, όμως, με τη σύγκλιση των εκλογικών συστημάτων, θα πρέπει απαραιτήτως να αναπτυχθεί και ο θεσμός των ευρωπαϊκών πολιτικών κομμάτων, όπως πολύ σωστά τόνισε ο φίλος και συνάδελφος κ. Voggenhuber. Μόνον μέσα από τέτοιους μηχανισμούς και σχηματισμούς, όπου οι ενεργοί πολίτες της Ευρώπης θα πραγματοποιούν με τη συμμετοχή τους το συναρπαστικό έργο της ευρωπαϊκής ολοκλήρωσης, θα μπορέσουν να αναπτυχθούν, αλλά και τελικά να στεριώσουν, τα κοινά στοιχεία του κοινού εκλογικού πολιτισμού. Η διεθνής λίστα που προτείνεται θα πρέπει να θεωρηθεί μέτρο κατ'αρχήν σωστό, αλλά θα πρέπει να υπάρξει χρόνος και δεν μπορεί ποτέ να νοηθεί αυτός ο θεσμός χωρίς την παράλληλη ανάπτυξη των ευρωπαϊκών πολιτικών κομμάτων.
<P>
Με την πρόταση του εισηγητή για την προτιμησιακή ψήφο επιδιώκεται η δυνατότητα των εκλογέων να διαλέγουν και συγκεκριμένα πρόσωπα. Η πρόταση αυτή, που βρίσκεται στη σωστή κατεύθυνση, έχει δύο προϋποθέσεις: πρώτον, την αποδοχή των περιφερειών, προϋπόθεση που έχει τα προβλήματά της και θα πρέπει να μελετηθεί, και δεύτερον, ότι θα πρέπει να σκεφθούμε καλά μια διαμόρφωση συστήματος τέτοιου που να μην οδηγεί τις εκλογές για ευρωβουλευτές στο επίπεδο των προσωπικών αντιπαλοτήτων.
<P>
Θα ευχόμουν αυτό το Κοινοβούλιο να υποστηρίξει με μεγάλη πλειοψηφία την έκθεση του κυρίου Αναστασόπουλου, διότι είναι σημαντικό να δοθεί κύρος σε μια ιδέα που ανήκει στα θέματα του ευρωπαϊκού μέλλοντος.
<P>
(Χειροκροτήματα)

<SPEAKER ID=117 LANGUAGE="ES" NAME="Imaz San Miguel">
Κύριε Πρόεδρε, θα ήθελα κατ' αρχάς να συγχαρώ τον κ. Αναστασόπουλο για την εξαίρετη εργασία του. Είναι απαραίτητο, πράγματι, να έχουμε ορισμένες κοινές αρχές στην εκλογική διαδικασία για την εκλογή τούτης της Συνέλευσης. Μία από αυτές πρέπει να είναι η καθολική τήρηση της αναλογικότητας. Είναι, όμως, επίσης απαραίτητο όλοι οι λαοί που συνθέτουν την Ευρωπαϊκή Ένωση, όλες οι εθνικές ταυτότητες, να έχουν τη δυνατότητα να στέλνουν σε αυτό το Κοινοβούλιο εκπροσώπους εκλεγμένους από τις ίδιες. Και στα κράτη όπου συνυπάρχουν διαφορετικά έθνη, διαφορετικοί λαοί - όπως είναι η περίπτωση της Ισπανίας, όπου Βάσκοι, Καταλανοί και άλλοι, είμαστε έθνη που αποτελούμε ένα κράτος - είναι απαραίτητο να αντικατοπτρισθεί αυτός ο πλουραλισμός κατά τον προσδιορισμό των εκλογικών περιφερειών για το Ευρωπαϊκό Κοινοβούλιο.
<P>
Για όσους πιστεύουμε σε ένα ομοσπονδιακό ευρωπαϊκό σχέδιο, είναι σημαντικό οι πολίτες να αισθάνονται την ευρωπαϊκή πραγματικότητα σαν κάτι κοντινό τους, κάτι με το οποίο μπορούν να ταυτιστούν. Και η δημιουργία εκλογικών περιφερειών φέρνει την Ευρώπη πλησιέστερα στους πολίτες της και στις εθνικές και πολιτιστικές τους πραγματικότητες.
<P>
Για αυτό και είναι σημαντικό το άρθρο 2, που προτείνεται σε αυτήν την έκθεση, και το οποίο ορίζει ότι κάθε κράτος μέλος συνιστά εκλογικές περιφέρειες, επιβάλλοντας αυτήν την υποχρέωση βασικά στα κράτη άνω των είκοσι εκατομμυρίων κατοίκων, στα οποία είναι πιο εμφανής αυτή η έλλειψη περιφερειακής εκπροσώπησης.
<P>
Ορισμένες κυβερνήσεις, όπως η ισπανική, αντιτίθενται στον αντικατοπτρισμό του εσωτερικού τους πλουραλισμού στην ευρωπαϊκή οικοδόμηση. Πρόκειται για ένα όραμα παρωχημένο, συγκεντρωτικό, που φοβάται τον αντικατοπτρισμό πραγματικοτήτων σαν τη βασκική, την καταλανική και άλλες, στην ευρωπαϊκή πολιτική. Όμως, δεν έχουν τίποτα να φοβηθούν. Δεν θέλουμε να συμμετάσχουμε στην Ευρώπη για να καταστρέψουμε κάτι, αλλά για να οικοδομήσουμε έναν κοινό ευρωπαϊκό χώρο. Πρόκειται να συμβάλουμε, να συνεργασθούμε αλληλέγγυα σε ένα σχέδιο - το ευρωπαϊκό - το οποίο να αποτελεί αντικατοπτρισμό και άθροισμα όλων των πραγματικοτήτων, όχι μόνο της γαλλικής, της ισπανικής και της βρετανικής, αλλά και της καταλανικής, της βασκικής, της σκωτικής, της ουαλικής και άλλων.
<P>
Για αυτό, η δημιουργία εκλογικών περιφερειών για τις ευρωπαϊκές εκλογές μπορεί και πρέπει να είναι ένα βήμα προς την επίτευξη αυτής της Ευρώπης, που ανήκει σε όλους και στην οποία συμμετέχουν όλοι οι λαοί της.

<SPEAKER ID=118 LANGUAGE="NL" NAME="Neyts-Uyttebroeck">
Κύριε Πρόεδρε, κύριε Επίτροπε, συνάδελφοι, σήμερα ζούμε μια σημαντική στιγμή της συνόδου του Ευρωπαϊκού Κοινοβουλίου. Εξαρχής θερμά συγχαρητήρια εκ μέρους μου και εκ μέρους ολόκληρης της ομάδας μου προς τον συνάδελφο κ. Αναστασόπουλο για την ποιότητα της εργασίας του. Μίλησα για σημαντική στιγμή για τους εξής λόγους, συνάδελφοι. Θα γνωρίζετε ότι η ευρωπαϊκή Ομάδα των Φιλελευθέρων αγωνίζεται χρόνια τώρα για την καθιέρωση ενός κοινού εκλογικού συστήματος για το Ευρωπαϊκό Κοινοβούλιο. Παραπέμπω στις σημαντικές εκθέσεις που εκπονήθηκαν στο προηγούμενο Κοινοβούλιο από τον ομοϊδεάτη και συμπατριώτη μου Karel De Gucht σχετικά με ένα ευρωπαϊκό εκλογικό σύστημα, εκθέσεις που εγκρίθηκαν με ευρεία πλειοψηφία. Στην έκθεση De Gucht αναπτύχθηκε η δημιουργική ιδέα ότι ένα ενιαίο σύστημα δεν σημαίνει ότι σε όλα τα κράτη μέλη πρέπει να καθιερωθεί το ίδιο και απαράλλακτο εκλογικό σύστημα μέχρι την τελευταία λεπτομέρειά του. Σημαίνει όμως ότι όλοι οι Ευρωβουλευτές θα εκλέγονται βάσει των ιδίων αρχών, κυρίως βάσει της αρχής της αναλογικότητας. Οι φιλελεύθεροι αποδίδουν μεγάλη σημασία στην αρχή της αναλογικής εκπροσώπησης και όχι μόνον επειδή συγκαταλεγόμαστε στις μικρότερες πολιτικές οικογένειες της Ευρώπης. Λόγω των πεπειθήσεών μας και της ιδεολογίας μας, δίνουμε σημασία στην πολυμορφία της πολιτικής δημοκρατίας, διότι πιστεύουμε ότι σε μια ανεπτυγμένη δημοκρατία υπάρχει χώρος για μια ποικιλία απόψεων και αντιλήψεων. Πιστεύουμε, συνάδελφοι, ότι τα πολιτικά δρώμενα δεν πρέπει να περιορισθούν σε μια αντιπαράθεση εξουσίας ανάμεσα σε δύο μεγάλα μπλοκ. Χαιρόμαστε λοιπόν ιδιαίτερα για την έκθεση, στην οποία η ομάδα μας θα δώσει την υποστήριξή της.

<SPEAKER ID=119 LANGUAGE="PT" NAME="Miranda">
Κύριε Πρόεδρε, και εγώ αναγνωρίζω το έργο που έφερε σε πέρας ο συνάδελφός μας Αναστασόπουλος, αν και πιστεύω ότι η παρούσα έκθεση δεν είναι απολύτως επίκαιρη, από τη στιγμή που η Συνθήκη του Αμστερνταμ δεν άρχισε ακόμη να ισχύει αλλά, προπαντός, επειδή στο συγκεκριμένο κράτος μέλος, που συνήθως είναι στο επίκεντρο τέτοιου είδους εκθέσεων, βρίσκονται σήμερα σε εξέλιξη τροποποιήσεις του εκλογικού του συστήματος.
<P>
Από την άλλη, θεωρούμε ότι, λόγω της πολυμορφίας των αντιλήψεων περί εκλογικών θεμάτων που παρατηρούνται στις διάφορες χώρες μας, καλό θα ήταν να αντιμετωπίζουμε αυτά τα ζητήματα με μεγάλη φρόνηση. Με άλλα λόγια, όταν γίνεται λόγος για αρχές, καλό θα είναι να στεκόμαστε μόνο στις αρχές. Η οποιαδήποτε παρεκτροπή με σκοπό να προχωρήσουμε παραπέρα θα οδηγούσε αναπόφευκτα σε άτοπες τοποθετήσεις.
<P>
Για το λόγο αυτό, η έμφαση που δίδεται από τον εισηγητή στην αρχή της αναλογικότητας αξίζει τη συγκατάθεσή μας. Το ίδιο θα μπορούσαμε να πούμε σχετικά με την αρχή της μη συσσώρευσης αξιωμάτων. Για τους ίδιους λόγους, ωστόσο, δεν μπορούμε να συμφωνήσουμε με μια σειρά άλλων κατευθύνσεων που, άμεσα ή έμμεσα, προβάλλονται από την έκθεση.
<P>
Και πρώτα απ' όλα σε ό, τι αφορά τη διαίρεση σε εκλογικές περιφέρειες ή την ενιαία εκλογική περιφέρεια. Θεωρούμε μη ενδεδειγμένη κάθε προσπάθεια χάραξης κατευθύνσεων σχετικά με αυτά τα θέματα. Επιπλέον, είναι άτοπη ενέργεια το να συνδεθούν οι εκλογικές περιφέρειες με τον πληθυσμό των κρατών μελών, αγνοώντας, π.χ., τις μορφές πολιτικής και διοικητικής οργάνωσης αυτών των κρατών, ή το να επιδιώκεται να προσδοθεί ένας σαφής ομοσπονδιακός προσανατολισμός στην ευρωπαϊκή οικοδόμηση με τη δημιουργία ενιαίας εκλογικής περιφέρειας, απομακρύνοντας με τον τρόπο αυτό τους εκλογείς από τους εκλεγόμενους, ενώ θα έπρεπε να μας απασχολεί το πώς θα βρούμε λύσεις για την ήδη σήμερα υπαρκτή απομάκρυνση των εκλογέων από τους εκλεγόμενους.
<P>
Θεωρούμε, επίσης, μη ενδεδειγμένες τις αναφορές στο σύστημα της προτιμησιακής ψήφου, καθώς και τις προσπάθειες καθορισμού ενός κατώτατου ορίου κατά την κατανομή των εδρών, για τον πρόσθετο λόγο, στην τελευταία αυτή περίπτωση, ότι ένας τέτοιος καθορισμός αντίκειται στις αρχές της αναλογικότητας και του πλουραλισμού. Για τους λόγους που προανέφερα, θεωρούμε ότι η παρούσα έκθεση είναι τη στιγμή αυτή άκαιρη.

<SPEAKER ID=120 LANGUAGE="FI" NAME="Paasilinna">
Αξιότιμε κύριε Πρόεδρε, η αποστολή του εισηγητή υπήρξε δύσκολη. Αποτελεί θετικό γεγονός το ότι, η Συνθήκη του Αμστερνταμ δημιουργεί τα πλαίσια για τη θέσπιση ενιαίας εκλογικής διαδικασίας, όμως είναι κάτι τελείως διαφορετικό από το να διεξάγονται οι ευρωπαϊκές εκλογές σε μια ενιαία εκλογική περιφέρεια. Η περιφερειακή αντιπροσωπευτικότητα εξασφαλίζει τη δημοκρατία στην εθνική και στην παγκόσμια πολιτική. Ακόμα και οι ομοσπονδίες έχουν αντιληφθεί τη σημασία των περιφερειών με τις εκλογικές περιφέρειες τους. Ακόμα και οι Ηνωμένες Πολιτείες είναι χωρισμένες σε εκλογικές περιφέρειες. Αυτό συμβαίνει παρόλο που η γλώσσα είναι κοινή σε όλη την επικράτεια. Ομοίως, τα κεντρικότερα τηλεοπτικά δίκτυα, από την άποψη της δυνατότητας γνωστοποίησης και άσκησης επιρροής του υποψήφιου, είναι κοινά σε όλη την ομοσπονδιακή επικράτεια των Ηνωμένων Πολιτειών.
<P>
Η Ευρώπη δεν είναι Ηνωμένες Πολιτείες, όμως επιδιώκεται να γίνει μια ομοσπονδία ακόμα πιο στέρεα από αυτές. Στη ΕΕ δεν υπάρχει, ούτε και θα υπάρξει ποτέ μια κοινή γλώσσα, ούτε και κοινά τηλεοπτικά προγράμματα που να μεταδίδονται με τον ίδιο τρόπο σε όλους τους πολίτες της. Συνεπώς, εάν στηρίξουμε την ιδέα των πανευρωπαϊκών υπερεθνικών εκλογών, θα γυρίσουμε την πλάτη στην έννοια της εθνικής αντιπροσωπευτικότητας. Με τον τρόπο αυτό θα ισοπεδώναμε τους διάφορους πολιτισμούς σε μια άδικη ομοιογένεια. Όμως ακριβώς η διαφορετικότητα αποτελεί το κατεξοχήν χαρακτηριστικό της ευρωπαϊκής ιδέας. Η ομοιογένεια δεν αποτελεί προτέρημα στην κοινωνία της πληροφόρησης.
<P>
Για παράδειγμα, στην χώρα μου τη Φινλανδία, οι βρετανοί βουλευτές θα μπορούσαν να γίνονται γνωστοί μέσω των προγραμμάτων του ΒΒC, τα οποία παρακολουθούν γλωσσομαθείς Φινλανδοί. Όμως, τα θέματα που απασχολούν τους Φινλανδούς και οι φινλανδοί υποψήφιοι δεν θα γίνονταν αντίστοιχα γνωστοί στη Βρετανία. Στην πράξη, αυτό θα είχε ως αποτέλεσμα τη μείωση του αριθμού των θέσεων των εκπροσώπων των μικρών γλωσσικών ομάδων και εθνικοτήτων. Ακόμα και σε ενδεχομένως κοινά ψηφοδέλτια, οι εκπρόσωποι των μικρών χωρών θα κατέληγαν να κατέχουν τις τελευταίες θέσεις, λόγω του ότι δεν θα ήταν ευρύτερα γνωστοί. Αυτές οι ιδέες αντιπροσωπεύουν έναν ακραίας μορφής φεντεραλισμό, ο οποίος ζημιώνει την ισότητα. Δεν αρκεί το γεγονός ότι οι άνθρωποι έχουν ήδη αποξενωθεί από αυτές τις εκλογές;

<SPEAKER ID=121 LANGUAGE="EN" NAME="Watson">
Κύριε Πρόεδρε, η ιστορία της πολιτισμένης κοινωνίας είναι η ιστορία μίας σειράς αγώνων κατά της καταπίεσης και των διακρίσεων. Σκοπός αυτής της έκθεσης είναι να πολιορκήσει τις επάλξεις μίας τέτοιας αδικίας.
<P>
Η Ευρωπαϊκή Ένωση έχει 15 κράτη μέλη. Επί του παρόντος, εφαρμόζονται 16 διαφορετικά εκλογικά συστήματα για την ανάδειξη του Κοινοβουλίου. Είναι 16 επειδή στο δικό μου κράτος μέλος ισχύουν δύο συστήματα: ένα δίκαιο σύστημα στη Βόρεια Ιρλανδία, όπου η αδικία θα οδηγούσε σε ένοπλες συγκρούσεις σε μία επαρχία που έχει ζήσει πολλές σκηνές βίας· και ένα άδικο σύστημα στη Μεγάλη Βρετανία, όπου η μειοψηφία περιορίζεται σε παθητικές διαμαρτυρίες. Η Μεγάλη Βρετανία είναι η μόνη χώρα, όπου χρησιμοποιείται μη αναλογικό εκλογικό σύστημα για την ανάδειξη των μελών αυτού του Σώματος, γεγονός που έχει δικαιολογημένα καταδικαστεί: όχι μόνο επειδή είναι εγγενώς άδικο, αλλά επίσης επειδή έχει διαταράξει την ισορροπία δυνάμεων ανάμεσα στις πολιτικές ομάδες αυτού του Σώματος.
<P>
Είμαι ο πρώτος φιλελεύθερος δημοκράτης από το Ηνωμένο Βασίλειο που έχει ποτέ ανακηρυχθεί αιρετός σε αυτό το Σώμα. Συμμετείχα σε τρεις εκλογικές εκστρατείες - το 1979, το 1984 και το 1989 - που δεν κατέληξαν στην εκλογή ούτε ενός φιλελεύθερου δημοκράτη, παρά το γεγονός ότι, σε μία περίπτωση, ένας στους πέντε ψηφοφόρους ψήφισε το Κόμμα μου. Οι δύο φιλελεύθεροι δημοκράτες που εξελέγησαν από τη χώρα μου το 1994 θα έπρεπε, βάσει των δικαιωμάτων τους, να έχουν 12 συναδέλφους σε αυτό το Σώμα.
<P>
Θα ήθελα να ευχαριστήσω τους βουλευτές αυτού του Σώματος, ειδικότερα τον τέως συνάδελφο Karel de Gucht, τον κ. Gijs de Vries και τώρα τον κ. Αναστασόπουλο, για το έργο που έχουν επιτελέσει, προκειμένου να αποκατασταθεί η δικαιοσύνη.
<P>
Η κυβέρνηση του Ηνωμένου Βασιλείου έχει εισαγάγει στο Κοινοβούλιο ένα νομοσχέδιο, προκειμένου να αποκατασταθούν οι αδικίες που εξακολουθούν να γίνονται μέχρι σήμερα. Ωστόσο, εφόσον οι εκλογικές διαδικασίες αυτού του Σώματος είναι υπόθεση των εθνικών κυβερνήσεων, δεν μπορούμε να εγγυηθούμε ότι θα εξακολουθήσει να ισχύει η αρχή της αναλογικότητας και για αυτό ακριβώς είναι τόσο σημαντική αυτή η έκθεση. Θα πρέπει να παγιώσουμε το δικαίωμα - που με σύνεση αναγνώρισαν οι κυβερνήσεις στο Αμστερνταμ - των ευρωπαίων πολιτών για ένα εκλογικό σύστημα που να βασίζεται σε κοινές αρχές. Αυτό ακριβώς κάνει αυτή η έκθεση. Αποτελεί ένα σημαντικό βήμα προόδου και τη συστήνω στο Σώμα.

<SPEAKER ID=122 NAME="Παπαγιαννάκης">
Κύριε Πρόεδρε, η έκθεση του κ. Αναστασόπουλου δείχνει σαφώς ότι η πολιτική ενοποίηση της Ευρώπης απαιτεί ένα Κοινοβούλιο του οποίου τα μέλη θα εκλέγονται με την ίδια αντίληψη, θεσμική και πολιτική, για το ρόλο του. Τα υπόλοιπα θα τα λύσουν οι εθνικές νομοθεσίες.
<P>
Θυμάμαι τον Ιούλιο του 1989 τις διαμαρτυρίες των συναδέλφων Πράσινων, γιατί οι βρετανοί Πράσινοι που είχαν πάρει, αν θυμάμαι καλά, 12 %, δεν είχαν ένα βουλευτή σ'αυτό εδώ το Κοινοβούλιο. 'Ηταν πολιτικά απαράδεκτο για τους Πράσινους, αλλά και για τους βρετανούς πολίτες στο σύνολό τους και για το Ευρωπαϊκό Κοινοβούλιο το ίδιο και τον βαθμό της αντιπροσωπευτικότητάς του.
<P>
Και εμείς όμως, κύριε Πρόεδρε, οι ευρωβουλευτές διακρινόμαστε μεταξύ μας ανάλογα με τον τρόπο που ο καθένας έχει αναδειχθεί στο αξίωμα. 'Αλλοι προτιμήθηκαν από τους ίδιους τους εκλογείς, άλλοι κυρίως από την ηγεσία του κόμματός τους, άλλοι από τα μέλη του κόμματός τους, και ενίοτε και από τους εκλογείς. Αυτά δεν ενισχύουν το ενδιαφέρον για τις ευρωπαϊκές υποθέσεις, ούτε φέρνουν πιο κοντά τον βουλευτή με τους πολίτες. Και εδώ απαιτείται ρύθμιση που να δίνει στους πολίτες περισσότερες και ανάλογες δυνατότητες παρέμβασης. Γι'αυτό υποστηρίζω τις προτάσεις του κ. Αναστασόπουλου για σύστημα αναλογικής εκπροσώπησης, αλλά και για δυνατότητα έκφρασης προτίμησης του πολίτη ανάμεσα στους υποψηφίους.
<P>
Αυτά μπορούν να γίνουν με διάφορες εθνικές τεχνικές ρυθμίσεις, το πνεύμα και ο στόχος όμως πρέπει να μείνουν τα ίδια από χώρα σε χώρα. Για τους ίδιους πολιτικούς λόγους, κύριε Πρόεδρε, το όριο για την είσοδο στην κατανομή εδρών δεν πρέπει να είναι απαγορευτικό και ασφαλώς, κατά τη γνώμη μου, όχι πάνω από 3 %.
<P>
Τέλος, η εκλογή αριθμού ευρωβουλευτών σε πανευρωπαϊκή βάση είναι μια πολύ θετική ιδέα υπό τον όρο ότι θα υπάρξουν οι ρυθμίσεις εκείνες που θα εμποδίσουν την περιθωριοποίηση των μικρότερων χωρών και των λιγότερο διαδεδομένων γλωσσών.

<SPEAKER ID=123 LANGUAGE="FR" NAME="Delcroix">
Κύριε Πρόεδρε, θα ήθελα και εγώ με τη σειρά μου να συγχαρώ τον εισηγητή.
<P>
Η έκθεση αυτή μπορούσε να είχε περάσει απαρατήρητη από την κοινή γνώμη. Αυτό δεν θα συμβεί και η μεγάλη της αρετή είναι ότι είχε την ιδέα και το θάρρος να παρουσιάσει την πρόταση υπερθνικών ψηφοδελτίων, μαζί με άλλες προτάσεις, τις οποίες δεν υποτιμώ, για πέντε λόγους.
<P>
Κατ'αρχάς, πρόκειται για μια πρωτοβουλία που εντάσσεται στην κατεύθυνση ενός ευρωπαϊκού οικοδομήματος, το οποίο θα επικεντρώνεται λιγότερο σε εθνικές επιδιώξεις. Επίσης, χάρη στα υπερθνικά ψηφοδέλτια και εντάσσοντας σε αυτά τις μειονοτικές ομάδες που είναι κατανεμημένες στα κράτη μέλη, μπορεί να υπάρχει εκπροσώπησή τους στο Ευρωπαϊκό Κοινοβούλιο. Παραδείγματος χάριν, θα αναφέρω τη μειονότητα των αθίγγανων και των μουσουλμάνων.
<P>
Τρίτον: ως σοσιαλιστής έχοντας την εμπειρία ενός κόμματος ευρωπαίων σοσιαλιστών που βρίσκεται δίπλα σε μια ομώνυμη σοσιαλιστική ομάδα, θα συμπληρώσω ότι, τα ψηφοδέλτια αυτά θα έδιναν εξαιρετικά συγκεκριμένο περιεχόμενο στη δημιουργία πραγματικά ευρωπαϊκών κομμάτων.
<P>
Τέταρτον, είναι ίσως ενδιαφέρον να προσθέσουμε ένα δραματικό στοιχείο στις ευρωπαϊκές εκλογές για να τις αποσυνδέσουμε από τις εθνικές εκλογές.
<P>
Τέλος, το ζητούμενο της παρούσας συζήτησης είναι, για μια ακόμη φορά, το πρόβλημα της οικοδόμησης της Ευρώπης ανάμεσα στα κράτη και τις ομοσπονδίες.
<P>
Θα πρέπει επίσης να επιλυθούν πολλά πρακτικά προβλήματα, αλλά είναι επίσης αλήθεια ότι η αρχή των υπερεθνικών ψηφοδελτίων άξιζε να τεθεί και μπορεί να αναπτύξει την ευρωπαϊκή συνείδηση.

<SPEAKER ID=124 LANGUAGE="FR" NAME="Moreau">
Κύριε Πρόεδρε, η επεξεργασία ενός σχεδίου εκλογικής διαδικασίας για την εκλογή των βουλευτών του Ευρωπαϊκού Κοινοβουλίου είναι ένα μακρόπνοο έργο και έχουν συνταχθεί ανεπιτυχώς πολλές εκθέσεις για το θέμα αυτό. Αναμφίβολα γιατί μια περιοριστική ενιαία διαδικασία δεν είναι ούτε αποδεκτή, ούτε ευκταία. Η έκθεση Αναστασόπουλου προβάλλει το αναλογικό σύστημα, το οποίο είναι και το δικαιότερο και χαίρομαι για αυτό, αλλά επιβάλλει στα κράτη μέλη τη δημιουργία εδαφικών εκλογικών περιφερειών. Όμως, από τα 15 κράτη μέλη, τα 11 έχουν μια μόνο εκλογική περιφέρεια.
<P>
Με ποιο δικαίωμα το Ευρωπαϊκό Κοινοβούλιο επιβάλλει μια λύση διαφορετική από αυτή που επέλεξαν τα περισσότερα κράτη; Το επιχείρημα υπέρ της προσέγγισης των εκλογέων είναι απατηλό στην περίπτωση εκλογικών περιφερειών με εκατομμύρια κατοίκους.
<P>
Αλλωστε, η διάταξη αυτή έχει δύο σημαντικά μειονεκτήματα. Πρώτον, αντικαθιστά τον εθνικό χαρακτήρα των αντιπροσωπειών κάθε χώρας με περιφερειακό χαρακτήρα. Ορισμένα κράτη το έχουν επιλέξει· δικαίωμα τους είναι. Όμως άλλα κράτη δεν έχουν κάνει την επιλογή αυτή. Δεύτερον, προσβάλλει την αρχή της ίσης εκπροσώπησης, αυξάνοντας το ελάχιστο όριο εκλογής, γεγονός που θέτει σε κίνδυνο την εκπροσώπηση μικρών και μεσαίων πολιτικών συνδυασμών, ευνοεί το διπολισμό και εξασθενεί τη δημοκρατική αντιπροσώπευση. Η γαλλική κυβέρνηση, που επιθυμούσε να προβεί σε μια μεταρρύθμιση της εκλογικής διαδικασίας προς την κατεύθυνση αυτή, δεν την πραγματοποίησε λόγω έλλεψης πλειοψηφίας επί αυτού του προγράμματος. Ήταν μια συνετή κίνηση και καλώ το Ευρωπαϊκό Κοινοβούλιο να εμπνευσθεί από τη σοφή αυτή κίνηση, αναγνωρίζοντας σαφώς στα κράτη μέλη να επιλέξουν αν επιθυμούν ή όχι να αποτελέσουν μια ενιαία εκλογική περιφέρεια.

<SPEAKER ID=125 LANGUAGE="EN" NAME="Spiers">
Κύριε Πρόεδρε, θα ήθελα να εκφράσω και εγώ τα συγχαρητήριά μου στον κ. Αναστασόπουλο για την έκθεσή του και τη διαβούλευση που πραγματοποίησε κατά τη σύνταξή της. Οι εκπρόσωποι του Εργατικού Κόμματος στο Ευρωπαϊκό Κοινοβούλιο χαιρετίζουν ανεπιφύλακτα την έκθεση. Όπως μας υπενθύμισε νωρίτερα ο κ. Corbett, η διακήρυξη εκλογής του Εργατικού Κόμματος το 1997 περιελάμβανε τη δέσμευση για εισαγωγή του συστήματος αναλογικής εκπροσώπησης στις ευρωπαϊκές εκλογές. Η κυβέρνηση των Εργατικών έσπευσε να ανταποκριθεί σε αυτή την υποχρέωση. Το Ευρωπαϊκό Κοινοβούλιο είναι ένα αντιπροσωπευτικό σώμα και όχι ένα κοινοβούλιο που μπορεί να αναδείξει μία κυβέρνηση. Συνεπώς, οι αντιρρήσεις σχετικά με την αναλογική εκπροσώπηση σε εθνικό επίπεδο δεν αφορούν τις ευρωπαϊκές εκλογές. Αναγνωρίζουμε επίσης ότι, το εκλογικό σύστημα του Ηνωμένου Βασιλείου διαταράσσει την ισορροπία δυνάμεων σε αυτό το ολοένα μεγαλύτερης σπουδαιότητας Σώμα.
<P>
Θα πρέπει να πω στον κ. Watson - ο οποίος μουρμουρίζει εκεί - ότι το σύστημα που είχαμε και εξακολουθούμε να έχουμε στο Ηνωμένο Βασίλειο και χάρη στο οποίο λειτουργούν - εδώ και πολλούς αιώνες - πολύ αποτελεσματικά οι θεσμοί της αντιπροσωπευτικής δημοκρατίας, συνίσταται απλά στην ανάδειξη του υποψηφίου που παίρνει τις περισσότερες ψήφους. Είναι πραγματικά πολύ απλό. Δεν θα πρέπει να παραπονιέται αν έρχεται συνεχώς δεύτερος.
<P>
Για να επανέλθουμε στην έκθεση του κ. Αναστασόπουλου, όπως και όλες οι εκθέσεις του Ευρωπαϊκού Κοινοβουλίου, αποτελεί συμβιβασμό. Υποπτεύομαι ότι λίγα είναι τα άτομα ή οι πολιτικές ομάδες σε αυτό το Σώμα που θα την υποστήριζαν απόλυτα. Οι εκπρόσωποι του Εργατικού Κόμματος του Ευρωπαϊκού Κοινοβουλίου έχουν ένα συγκεκριμένο πρόβλημα και εκφράζουν βασικές αντιρρήσεις σε ό, τι αφορά την πρόταση να κατανέμεται το 10 % του συνόλου των εδρών σε μία ενιαία εκλογική περιφέρεια, η οποία θα περιλαμβάνει το σύνολο της Ευρωπαϊκής Ένωσης. Πιστεύουμε ότι αυτή η πρόταση δεν θα έχει ουσιαστικά την υποστήριξη κανενός από τους λαούς της Ευρώπης. Οι ευρωβουλευτές που θα εκλέγονταν βάσει των υπερεθνικών ψηφοδελτίων, δεν θα είχαν καμία επαφή με τους ψηφοφόρους τους και θα ήταν είτε ανεξάρτητοι είτε υποχείρια πολύ απόμακρων υπερεθνικών κομμάτων.
<P>
Επιπλέον, καθώς διευρύνεται η ΕΕ, ο αριθμός των μελών του Ευρωπαϊκού Κοινοβουλίου που εκπροσωπούν κάθε κράτος μέλος, πρόκειται να μειωθεί. Η πρόταση να κατανεμηθεί το 10 % των εδρών σε μία υπερεθνική εκλογική περιφέρεια θα οδηγούσε σε περαιτέρω μείωση αυτού του αριθμού και, ως εκ τούτου, σε περαιτέρω απομάκρυνση των βουλευτών από τους ψηφοφόρους που υποτίθεται ότι εκπροσωπούν.
<P>
Δεδομένης αυτής της επιφύλαξης, θα θέλαμε να χαιρετίσουμε αυτή την έκθεση, αλλά δεν μπορούμε να υποστηρίξουμε την πρόταση που αφορά το 10 % των εδρών.

<SPEAKER ID=126 NAME="Εφραιμίδης">
Κύριε Πρόεδρε, η έκθεση υιοθετεί την αρχή της απλής αναλογικής. Σωστό. Όμως, με άλλη διάταξη, παρεισάγει τη διαίρεση σε περιφέρειες των κρατών μελών. Αυτό σημαίνει ότι μια πλειοψηφία μπορεί να κάνει τόσες και τόσο στενές περιφέρειες, ώστε το αναλογικό σύστημα να καταντήσει τερατώδες πλειοψηφικό. Δεύτερον, επικαλείται αυτή τη διαίρεση για να είναι ο βουλευτής κοντά στον πολίτη και στα προβλήματά του. Αλλά και αυτό νοθεύεται και ανατρέπεται με τη διάταξη που προβλέπει υπερεθνικούς βουλευτές. Αυτοί, το 10 % των βουλευτών, θα είναι σε διαστημική απόσταση από τον πολίτη και από τα προβλήματά του. Και επιπλέον παρεισάγει δεύτερη κατηγορία ευρωβουλευτών εδώ σ'αυτή την αίθουσα, οι οποίοι θα είναι και σε θέση υπεροχής. Εξελέγησαν σε πανευρωπαϊκό επίπεδο. Και γίνεται αυτό στο όνομα κάποιου ενιαίου ευρωπαϊκού λαού. Δεν υπάρχει! Θα υπάρξει πότε; Δεν φαίνεται στον ορατό ορίζοντα. Μπορεί στο μέλλον, μετά τη Δευτέρα Παρουσία ίσως να υπάρξει τέτοιος λαός και να εκλέγει υπερεθνικούς βουλευτές. Και τρίτον, το 5 %. Δηλαδή εδώ πρέπει να αποφασίσουμε ποιος έχει δικαίωμα να αντιπροσωπεύεται και ποιος δεν έχει. Τρία εκατομμύρια Γερμανοί, μ'αυτό το σύστημα, μπορεί να μην αντιπροσωπεύονται, ενώ μετέχουν και εκλέγουν. Τετρακόσιες πενήντα χιλιάδες έλληνες πολίτες εκλέγουν, ψηφίζουν και δεν θα αντιπροσωπεύονται με το 5 %. Αυτά είναι απαράδεκτα, κύριε Πρόεδρε. Λέει ο κύριος Αναστασόπουλος ότι δεν είμασταν ώριμοι κ.τ.λ. Αλλά φαίνεται ότι παραωριμάσαμε, παρασαπίσαμε και πάμε σε αντιδημοκρατικά συστήματα.

<SPEAKER ID=127 LANGUAGE="DE" NAME="Schδfer">
Κύριε Πρόεδρε, αγαπητοί συνάδελφοι, η πρόταση για κοινές αρχές ως προς το εκλογικό δίκαιο είναι πραγματικά ένα ιστορικό βήμα προς τα εμπρός. Γιατί με αυτό το κείμενο επέρχεται συνεννόηση για το τί είμαστε, δηλαδή εκπρόσωποι των λαών κρατών που έχουν συνενωθεί σε μία κοινότητα. Με αυτό δεν μπορούμε ούτε θέλουμε να δημιουργήσουμε απόλυτη ομοιομορφία. Αυτό δεν θα αντιστοιχούσε στην πραγματική βαθμίδα ανάπτυξης της ΕΕ ούτε θα λάμβανε υπόψη τα διαφορετικά περιφερειακά και εθνικά χαρακτηριστικά.
<P>
Δημιουργούμε ενότητα με ποικιλομορφία και συγχρόνως σεβόμαστε την ποικιλομορφία μέσα στην ενότητα. Αυτό σημαίνει, πρώτον, ότι: η νομική πράξη που απαιτεί ομοφωνία στο Συμβούλιο καθορίζει τα πιο ουσιώδη ζητήματα και δεν παραφορτώνεται από υπερβολικό πλήθος λεπτομερειών. Δεύτερον: δημιουργούμε τη δυνατότητα ευρωπαϊκών ψηφοδελτίων, που μπορούν και πρέπει να γίνουν πραγματικότητα στις εκλογές των αρχών του 21ου αιώνα. Αυτό αποτελεί καθήκον των κομμάτων. Εύχομαι το 2004 κάθε κομματική οικογένεια να ορίσει τον κοινό ευρωπαίο κύριο υποψήφιο για όλα τα κράτη μέλη. Τρίτον: οι υπό ένταξη χώρες πρέπει να ξέρουν πριν από την ένταξη πού βρίσκονται. Για την Ευρώπη, για την Ένωση, ισχύει το αναλογικό εκλογικό σύστημα.
<P>
Η Συνθήκη του Αμστερνταμ μεταβίβασε στο Ευρωπαϊκό Κοινοβούλιο το καθήκον να εκπονήσει σχέδιο για κοινές αρχές εκλογικού δικαίου. Σήμερα εκπληρώνουμε το πολιτικό αυτό καθήκον. Από αύριο είναι η σειρά του Συμβουλίου. Ευχαριστώ τον εισηγητή Αναστασόπουλο.
<P>
(Χειροκροτήματα)

<SPEAKER ID=128 LANGUAGE="FI" NAME="Seppδnen">
Αξιότιμε κύριε Πρόεδρε, ο στόχος των φεντεραλιστών της ΕΕ είναι να ενισχύσουν τη δύναμη της υπερεθνικής διάστασης στις διαδικασίες λήψης αποφάσεων. Αυτό εννοεί τις μεγάλες, πρώην αποικιοκρατικές χώρες. Περί αυτού πρόκειται, όταν στις εκλογές του Ευρωπαϊκού Κοινοβουλίου όλη η επικράτεια της ΕΕ αποτελεί μια εκλογική περιφέρεια. Η απαίτηση για πραγματοποίηση μιας τέτοιας περιφέρειας αποτελεί καρικατούρα της δημοκρατίας. Δημοκρατία υφίσταται μόνο σε εθνικό επίπεδο. Για να υπάρχει δημοκρατία, πρέπει να υπάρχει και έθνος. Η Ευρώπη δεν αποτελεί ένα έθνος. Συνεπώς δεν υπάρχει τέτοιο έθνος, απέναντι στο οποίο θα έπρεπε να είναι υπόλογοι, εκλεγμένοι από μια ενιαία εκλογική περιφέρεια, βουλευτές. Εν γένει, η ΕΕ δεν κάνει χρήση εννοιών σχετικά με την παγκόσμια δημοκρατία.
<P>
Η απαίτηση για μια ενιαία εκλογική περιφέρεια, σε όλη την ευρωπαϊκή επικράτεια, έρχεται σε αντίθεση με τις απαιτήσεις που σχετίζονται με την αποκέντρωση στις διαδικασίες λήψης αποφάσεων, αφού αποτελεί συγκέντρωσή τους. Οι ψηφοφόροι των μεγάλων, αποικιοκρατικών χωρών θα εκλέξουν και τους βουλευτές των μικρών. Με αυτά τα ψηφοδέλτια στο Κοινοβούλιο θα έχουμε μόνο βουλευτές του yes, ja και jawohl, oui και si αλλά όχι βουλευτές μικρών χωρών.

<SPEAKER ID=129 NAME="Αλαβάνος">
Κύριε Πρόεδρε, νομίζω ότι ο συνάδελφος κ. Αναστασόπουλος προσεγγίζει με μέτρο και σύνεση ένα δύσκολο πεδίο, όπου υπάρχουν διαφορετικές εθνικές πραγματικότητες και πολιτικές απόψεις, και μας δίνει μία καλή βάση για συζήτηση. Εγώ συμφωνώ με τις παρατηρήσεις που έγιναν προηγουμένως από τον συνάδελφό μου κ. Παπαγιαννάκη. Απλώς θα ήθελα να επισημάνω τέσσερα σημεία:
<P>
Το πρώτο είναι η σημασία της αναλογικής ως κοινού εκλογικού συστήματος, αλλά σημασία που πρέπει να περάσει και στα εθνικά κοινοβούλια με βάση και την Συνθήκη του 'Αμστερνταμ. Είναι ένα τμήμα της θεσμικής διάταξης ολόκληρης της Ευρωπαϊκής 'Ενωσης. Δεν είναι δικό μας θέμα, αλλά πρέπει να το υποδείξουμε.
<P>
Το δεύτερο είναι το ελάχιστο όριο. Το ελάχιστο όριο ξεκινάει από το ελάχιστο όριο στα εθνικά κοινοβούλια, με σκοπό να μην υπάρχει πολυκερματισμός των πολιτικών δυνάμεων και να υφίσταται η δυνατότητα βιώσιμων κυβερνητικών σχημάτων. Για το Ευρωπαϊκό Κοινοβούλιο τίθεται μία τέτοια λογική; Και, εν πάση περιπτώσει, νομίζω ότι το 5 % είναι ένα υπερβολικά υψηλό όριο.
<P>
Το τρίτο σημείο είναι η προτιμησιακή ψήφος. Νομίζω ότι θίγει ένα πολύ σημαντικό θέμα ο συνάδελφος. Φυσικά, υπάρχουν κόμματα που επιλέγουν τους υποψηφίους τους με βάση την ψήφο των μελών τους. Υπάρχουν, όμως, και κόμματα όπου οι υποψήφιοι επιλέγονται με βάση την προτίμηση του ηγέτη του κόμματος ή της αυλής του. Αυτό είναι απαράδεκτο και νομίζω ότι πρέπει να προβληματισθούμε πολύ για τη δημοκρατική ανάδειξη των ευρωβουλευτών, είτε με προτιμησιακή ψήφο, είτε με δημοκρατικές διαδικασίες στα κόμματα.
<P>
Το τέταρτο σημείο που θα ήθελα να θέσω είναι οι υπερεθνικοί βουλευτές. Το θέμα αυτό έχει σημασία. Αναρωτιέμαι, όμως, αν είναι πιο σκόπιμη η επιβολή του θέματος από τα πάνω ή η ανάδειξή του μέσα από τις φυσιολογικές διαδικασίες των ίδιων των κομμάτων, οπότε θα βρει μεγαλύτερη σταθερότητα και λιγότερες αντιδράσεις.

<SPEAKER ID=130 NAME="Oreja Aguirre">
Κύριε Πρόεδρε, κυρίες και κύριοι βουλευτές, η Επιτροπή θέλει κατ' αρχάς να συγχαρεί τον εισηγητή της Επιτροπής Θεσμικών Θεμάτων, τον κ. Αναστασόπουλο, για την εξαίρετη έκθεση που παρουσιάζει σήμερα και θέλει, επίσης, να εκφράσει την υποστήριξή της προς αυτόν τον νέο στόχο του Ευρωπαϊκού Κοινοβουλίου, να δώσει μια οριστική λύση στο ζήτημα της εκλογικής διαδικασίας, στις θεμελιώδεις εκείνες πτυχές όπου υπάρχει ευρεία συναίνεση στα κράτη μέλη.
<P>
Πιστεύω ότι, ο σκοπός αυτός αποτελεί ουσιώδες τμήμα ενός συνόλου προτάσεων, που έχουν ως απώτερο στόχο τη βελτίωση της συμμετοχής των πολιτών στην εκλογή των μελών του Ευρωπαϊκού Κοινοβουλίου· και η σημασία του, στο πλαίσιο της μελλοντικής διεύρυνσης της Ευρωπαϊκής Ένωσης, επισημάνθηκε από την Επιτροπή στη γνωμοδότησή της πριν από την τελευταία Διακυβερνητική Διάσκεψη.
<P>
Θέλω να υπενθυμίσω, ακόμη, ότι η διαδικασία που προβλέπεται στην παράγραφο 3 του άρθρου 138 αναθέτει μεν στο Ευρωπαϊκό Κοινοβούλιο την ανάληψη της σχετικής νομοθετικής πρωτοβουλίας, αλλά ότι είναι το Συμβούλιο αυτό που θεσπίζει, ομόφωνα και μετά τη σύμφωνη γνώμη του Κοινοβουλίου, τις αρμόζουσες διατάξεις. Για αυτό, θέλω να αναγνωρίσω, εξ ονόματος της Επιτροπής, τη σημασία των προσπαθειών που κατέβαλε ο εισηγητής τους τελευταίους μήνες για να προωθήσει όσο το δυνατόν συντομότερα τη συμφωνία με το Συμβούλιο.
<P>
Και τελειώνοντας, κυρίες και κύριοι, θέλω μόνο να σας ευχαριστήσω για την ευκαιρία να παρέμβω σε αυτή τη συζήτηση και να επαναλάβω την υποστήριξη της Επιτροπής προς τους ουσιώδεις στόχους που περιέχονται στην έκθεση του κ. Αναστασόπουλου.

<SPEAKER ID=131 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=9>
Πρόγραμμα δράσης «Ευρωπαϊκή εθελοντική εργασία των νέων»
<SPEAKER ID=132 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0274/98) της κ. Fontaine, εξ ονόματος της Αντιπροσωπείας του Κοινοβουλίου στην Επιτροπή Συνδιαλλαγής, για το κοινό κείμενο, που εγκρίθηκε από την Επιτροπή Συνδιαλλαγής, της απόφασης του Ευρωπαϊκού Κοινοβουλίου και του Συμβουλίου για τη θέσπιση κοινοτικού προγράμματος δράσης «Ευρωπαϊκή εθελοντική εργασία για τους νέους».

<SPEAKER ID=133 NAME="Fontaine">
Κύριε Πρόεδρε, αγαπητοί συνάδελφοι, η Ολομέλειά μας καλείται τώρα να αποφανθεί για τη συμφωνία συνδιαλλαγής στην οποία καταλήξαμε με το Συμβούλιο, στις 23 του περασμένου Ιουνίου σχετικά με το πρόγραμμα της ευρωπαϊκής εθελοντικής υπηρεσίας.
<P>
Εφαρμόζοντας αυτή τη φορά τη διαδικασία συνδιαλλαγής ως εισηγήτρια, θα πρέπει πράγματι να σας πω ότι υπέφερα, όπως και τα άλλα μέλη της αντιπροσωπείας. Υπέφερα, κύριε Πρόεδρε, γιατί είδα σε ποιο σημείο το Συμβούλιο επιδείκνυε πολιτική μυωπία και τσιγγουνευόνταν - δεν υπάρχει άλλη λέξη - τη διάθεση των απαραίτητων πόρων για την υλοποίηση μιας πρωτοβουλίας, η οποία όπως μπορέσαμε να διαπιστώσουμε στο πειραματικό στάδιο, απαντούσε στις προσδοκίες των νέων.
<P>
Όμως το Συμβούλιο το γνώριζε. Δεν είχαμε επιλογή. Δεν είχαμε επιλογή ακριβώς γιατί πρόκειται για ένα θαυμάσιο πρόγραμμα, ακριβώς γιατί οι νέοι μας έγγραφαν για να μας εκφράσουν πόσο ενδιαφέρον είναι να διευρύνει κανείς τον ορίζοντά του πέρα από τα εθνικά σύνορα, να κατέχει τη γλώσσα μια γειτονικής χώρας και να θεμελιώνει πρακτικά τα προσωπικά του σχέδια.
<P>
Ειλικρινά, κύριε Πρόεδρε, αγαπητοί συνάδελφοι δεν μπορούμε να απογοητεύσουμε τις προσδοκίες αυτές. Όμως μια ασυμφωνία στη συνδιαλλαγή, θα είχε αλλοιώσει, θα είχε εκμηδενίσει τα αποτελέσματα της ευρωπαϊκής εθελοντικής υπηρεσίας, καταστρέφοντας την καταπληκτική δυναμική που ήδη δημιουργεί.
<P>
Μετά από πολύωρες διαπραγματεύσεις, καταλήξαμε να αποσπάσουμε από το Συμβούλιο 47, 5 εκατομμύρια Ecu για το 1998-1999. Η χρηματοδότηση αυτή είναι εντελώς ανεπαρκής και ευχαριστώ την Επίτροπο Cresson για τη δήλωση της στην Επιτροπή, όπου δεσμεύεται να εξετάσει θετικά τη δυνατότητα αύξησης των πιστώσεων. Δεν αμφιβάλλω ότι η κ. Cresson ενδιαφέρεται να υλοποιήσει την πρόθεση αυτή και δεν αμφιβάλλω ότι ο Επίτροπος Bangemann, ο οποίος αντικαθιστά την κ. Cresson, θα μας το επιβεβαιώσει σε λίγο.
<P>
Ως προς τα υπόλοιπα σημεία, χαίρομαι γιατί το Συμβούλιο απεδέχθη τα αιτήματα μας σχετικά με την ανάγκη μιας πολιτιστικής και γλωσσικής προετοιμασίας των νέων και για ποιοτικά προγράμματα υποδοχής.
<P>
Σημειώνουμε τα βήματα που, έστω και φοβισμένα ακόμη, αλλά οπωσδήποτε αρκετά σημαντικά, έγιναν προς την εξάλειψη των νομικών και διοικητικών εμποδίων στην πρόσβαση των νέων στα προγράμματα και στην αναγνώριση της ιδιαιτερότητας του νέου εθελοντή.
<P>
Τέλος, στο πάντοτε ακανθώδες ζήτημα της επιτροπολογίας, συμφωνήσαμε τελικά σε μια έντιμη λύση στη βάση του modus vivendi.
<P>
Λαμβανομένου υπόψη του πακέτου αυτού - σύμφωνα με την καθιερωμένη έκφραση - και λόγω της επιτακτικής ανάγκης η ευρωπαϊκή εθελοντική υπηρεσία να τεθεί σε εφαρμογή το συντομότερο, η εισηγήτρια σάς προτείνει να εγκρίνετε το κοινό σχέδιο. Αλλά εύχομαι θερμά η επιτυχία του προγράμματος τους επόμενους μήνες, να σπάσει τον ασφυκτικό δημοσιονομικό κλοιό στον οποίο το περιόρισε το Συμβούλιο, όπως συνέβη άλλωστε και με άλλα κοινοτικά προγράμματα κινητικότητας.

<SPEAKER ID=134 LANGUAGE="IT" NAME="Vecchi">
Κύριε Πρόεδρε, φθάνουμε επιτέλους στο τελευταίο στάδιο της μακράς και κουραστικής διαδικασίας που μας οδηγεί στην έγκριση του πρώτου πολυετούς προγράμματος σχετικά με την "Ευρωπαϊκή εθελοντική υπηρεσία των νέων».
<P>
Γνωρίζουμε ότι αυτό το πρόγραμμα θα καλύψει μόνο τα έτη 1998 και 1999, αλλά αυτό είναι θεμελιώδους σημασίας και για τον προσδιορισμό των χαρακτηριστικών της συνέχισής του, ξεκινώντας από το έτος 2000, στο πλαίσιο του νέου προγράμματος "Νεολαία».
<P>
Όπως είναι γνωστό, όσον αφορά την αρχική πρόταση της Επιτροπής, που έγινε ευρέως αποδεκτή από αυτή τη Συνέλευση, το Κοινοβούλιο είχε διατυπώσει μερικές τροπολογίες σε ελάχιστα ουσιαστικά σημεία. Αυτά ήταν, συγκεκριμένα, σχετικά με:
<P>
την ομάδα ηλικιών των εθελοντών που καλύπτεται από το πρόγραμμα, -το νομικό καθεστώς των εθελοντών, -τη σχέση με τις εθνικές πολιτικές και εθελοντικές υπηρεσίες, -τη χρηματοδότηση του ίδιου του προγράμματος.Ενώ σχετικά με το πρώτο σημείο καταφέραμε να επιτύχουμε έναν αξιοπρεπή συμβιβασμό με το Συμβούλιο ήδη από την πρώτη ανάγνωση - καθιστώντας πιο ευέλικτη την πρόσβαση στο πρόγραμμα από την πλευρά των νέων ηλικίας και άνω των 25 ετών - σχετικά με τα άλλα σημεία χρειάστηκε να αντιμετωπίσουμε μία κατακριτέα στάση του Συμβουλίου - και συγκεκριμένα, ορισμένων κρατών μελών - που προσπάθησε να αποφύγει οποιαδήποτε πρόοδο σχετικά με την πλήρη αξιοποίηση όλων των δυνατοτήτων - και είναι πραγματικά πολλές - της ευρωπαϊκής εθελοντικής υπηρεσίας.
<P>
Η εργασία μας ήταν πραγματικά δύσκολη. Θα ήθελα να επωφεληθώ της ευκαιρίας για να ευχαριστήσω, εξ ονόματος της ομάδας του Ευρωπαϊκού Σοσιαλιστικού Κόμματος, τα κοινοβουλευτικά μέλη της Επιτροπής Συνδιαλλαγής και ιδιαίτερα την εισηγήτρια, κ. Fontaine, και τον Αντιπρόεδρο, κ. Imbeni, για την υπομονή, την επιμονή και την εξυπνάδα με την οποία διεξήγαγαν την διαπραγμάτευση. Θα ήθελα επιπλέον να ευχαριστήσω την κ. Edith Cresson, την Επίτροπο, για τον ενεργό ρόλο που η Επιτροπή επιτέλεσε κατά τη διάρκεια της διαπραγμάτευσης.
<P>
Τα αποτελέσματα που έχουμε επιτύχει είναι μόνο εν μέρει ικανοποιητικά.
<P>
Στο θέμα του νομικού καθεστώτος των ευρωπαίων εθελοντών έχουμε επιτύχει μία σημαντική δήλωση της Επιτροπής, αλλά καμία συγκεκριμένη δέσμευση του Συμβουλίου ότι θα προσπαθήσει να επεξεργαστεί έναν κοινό κανονισμό σχετικά με τους ευρωπαίους εθελοντές, σχετικά με τις νομικές και φορολογικές πτυχές και αυτές που σχετίζονται με την κοινωνική και υγειονομική προστασία.
<P>
Όσον αφορά την σχέση με τις εθνικές υπηρεσίες, καταφέραμε με κόπο να πετύχουμε μία γενική διατύπωση σχετικά με την πιθανή "συμπληρωματικότητα μεταξύ της ΕΕΥ και των διαφόρων εθνικών δραστηριοτήτων παρόμοιου τύπου», μία διατύπωση που οπωσδήποτε θα μπορέσει να επιτρέψει στα κράτη μέλη που το επιθυμούν να δοκιμάσουν πρωτοβουλίες που εντάσσονται μεταξύ της ΕΕΥ και των εθνικών πολιτικών και εθελοντικών υπηρεσιών.
<P>
Σχετικά με τον προϋπολογισμό του προγράμματος, δεν καταφέραμε να πάμε πέρα από τα 47, 5 εκατομμύρια Ecu για δύο χρόνια, ένα ποσό που τοποθετείται πολύ κάτω από τις πρότασεις μας.
<P>
Πρόκειται για περιορισμένα αποτελέσματα, τα οποία βαρύνει σαν πέτρα η ασαφής στάση μερικών κυβερνήσεων, που θα έπρεπε να εξηγήσουν στους νέους τους, που έδειξαν ωστόσο ενθουσιασμό για την ευρωπαϊκή εθελοντική υπηρεσία, τους λόγους για τους οποίους είναι αντίθετες με την ανάπτυξη των κοινοτικών πολιτικών για την νεολαία.
<P>
Ωστόσο, παρά τους περιορισμούς αυτούς, το επιτευχθέν αποτελέσμα επιτρέπει παρ' όλα αυτά να αναπτυχθεί η ΕΕΥ κατά τα επόμενα δύο χρόνια και να δοθεί συνέχεια σε εκείνες τις δράσεις, που έχουν ήδη επιχειρηθεί κατά το πειραματικό στάδιο.
<P>
Τώρα πια, η ύπαρξη της ΕΕΥ δεν μπορεί πλέον να τεθεί υπό αμφισβήτηση, κάτι που ήταν ωστόσο μία έκβαση κάθε άλλο παρά αδύνατη ακόμα και λίγους μήνες πριν.
<P>
Για τους λόγους αυτούς, η Ομάδα μας συστήνει στο Κοινοβούλιο να εγκρίνει τα αποτελέσματα της Επιτροπής Συνδιαλλαγής, ώστε να μπορέσει χωρίς καθυστέρηση να απαντήσει θετικά στους χιλιάδες νέους που επιθυμούν να ενισχύσουν, μέσω της ευρωπαϊκής εθελοντικής υπηρεσίας, την κατάρτισή τους, τη μόρφωσή τους και την ευρωπαϊκή τους ιθαγένεια.

<SPEAKER ID=135 LANGUAGE="NL" NAME="Pex">
Κύριε Πρόεδρε, είναι κοινός τόπος ότι η ανάπτυξη της Ευρώπης εξαρτάται από τη νεολαία της. Η εκπαίδευση και κατάρτιση των νέων αποτελεί ουσιαστική υπόθεση. Στον σημερινό κόσμο, η νεολαία της Ευρώπης πρέπει να μπορέσει να λειτουργήσει σε διεθνές κλίμα. Τα προγράμματα ανταλλαγής νέων αποτελούν ταιριαστό μέσον για να έρθουν οι νέοι της Ευρώπης σε επαφή με την πολιτιστική πολυμορφία της ηπείρου. Τους δίνουν τα απαραίτητα πνευματικά εφόδια για να μπορέσουν να ανταποκριθούν στις απαιτήσεις μιας ολοένα και πιο διεθνοποιημένης αγοράς εργασίας, δηλαδή τη γνώση των διαφορετικών γλωσσών και πολιτισμών. Έχουμε διάφορα επιτυχημένα προγράμματα ανταλλαγής για τους φοιτητές· τώρα με το πρόγραμμα εθελοντικής εργασίας για νέους θα αποκτήσουμε επιτέλους ένα πρόγραμμα για τους εργαζόμενους ή συχνά άνεργους νέους που δεν σπουδάζουν ή δεν σπουδάζουν πια.
<P>
Όλα τα παραπάνω δεν αποτελούν τίποτα το καινούριο ή το καταπληκτικό. Απογοητεύτηκα λοιπόν βαθειά, διότι αυτές τις αλήθειες δεν τις συμμερίζεται ή σχεδόν δεν τις συμμερίζεται το Συμβούλιο, τουλάχιστον όχι στην πράξη. Το αποτέλεσμα της συνδιαλλαγής που έχουμε σήμερα μπροστά μας είναι πάρα πολύ πενιχρό. Σε δύο σημεία έδειξε το Συμβούλιο ότι δεν παίρνει στα σοβαρά τη βελτίωση της κινητικότητας των νέων στην Ευρώπη.
<P>
Πρώτον, το Συμβούλιο διαθέτει πολύ μικρή πίστωση. Μια πίστωση ύψους 47, 5 εκατ. Ecu δίνει μόνο σε λίγες χιλιάδες νέους μια ευκαιρία χρήσης του προγράμματος. Η επιδότηση ανά νέο είναι πολύ μικρή για να μπορέσουν όλοι να επωφεληθούν του προγράμματος. Φτιάχνουμε λοιπόν πρόγραμμα για τους λίγους προνομιούχους που κέρδισαν το λαχείο και μπορούν να πληρώσουν τη συμμετοχή τους.
<P>
Δεύτερον, το Συμβούλιο δεν είναι διατεθειμένο να εγγυηθεί ότι θα παραμερισθούν όλα τα εμπόδια που μπορούν να προκύψουν από γραφειοκρατική άποψη. Η αιτιολογική σκέψη 13 δεν αποτελεί παρά νερόβραστο απόσταγμα των όσων πρότεινε το Κοινοβούλιο· η δήλωση της Επιτροπής για το θέμα δεν είναι παρά ένα μπάλωμα. Το Συμβούλιο αναζήτησε συμβιβασμό, για την ακρίβεια: συμβιβασμό ανάμεσα στη δική του πρόταση και την πρόταση της Επιτροπής. Οι προτάσεις του Κοινοβουλίου έμειναν ουσιαστικά εκτός. Με την αφέλειά μου, ήμουν και είμαι της άποψης ότι συνδιαλλαγή σημαίνει συμβιβασμό ανάμεσα στις θέσεις του Κοινοβουλίου και του Συμβουλίου. Στην πράξη, το Κοινοβούλιο δεν μπόρεσε εδώ να παίξει μεγάλο ρόλο. Είχε την επιλογή ή να το καταπιεί ή να σκάσει.
<P>
Η Επιτροπή, και πιο συγκεκριμένα η κ. Cresson, αξίζουν επαίνου για την επιμονή τους, αλλά θεωρώ ότι η Επιτροπή βιάστηκε να δείξει ικανοποίηση. Να γίνει πρόγραμμα όπως και να έχει, ακόμα κι αν η εμβέλειά του είναι απογοητευτική.
<P>
Είμαι κατά βάθος κατά του αποτελέσματος της συνδιαλλαγής. Παρά ταύτα το δέχτηκα, με κρύα καρδιά, επειδή το ζήτησαν οι οργανώσεις νεολαίας που συμμετείχαν στην εργασία. Στην αναβροχιά καλό είναι και το χαλάζι, ήταν η θέση τους. Μια που εργάζομαι για τους νέους για τους οποίους προορίζεται το πρόγραμμα, είπα το ναι. Το Συμβούλιο και η Επιτροπή κέρδισαν και αυτό μια είναι κακή έκβαση. Φοβάμαι ότι θα δημιουρηθεί προηγούμενο για τις μετέπειτα συνδιαλλαγές στον τομέα του πολιτισμού και της παιδείας. Κι όμως πρέπει το Συμβούλιο να συνειδητοποιήσει πόση σημασία έχουν η παιδεία και ο πολιτισμός για το μέλλον της Ευρώπης, ιδίως όταν πρόκειται για τους νέους.
<P>
Ευχαριστώ την κ. Fontaine· η αφοσίωσή της και η αντοχή της κατέστησαν δυνατόν να καταλήξουμε σε αυτή την έκθεση και σε αυτό το πρόγραμμα. Οι νέοι της Ευρώπης να ξέρουν ότι εάν ήταν στο δικό της χέρι και στο χέρι των άλλων μελών του Ευρωπαϊκού Κοινοβουλίου, το πρόγραμμα θα είχε γίνει πολύ καλύτερο.

<SPEAKER ID=136 LANGUAGE="FR" NAME="Guinebertiθre">
Κύριε Πρόεδρε, αποτελεί ακόμη η εθελοντική υπηρεσία αξία για την κοινωνία μας;
<P>
Όταν ήμουν μικρή και ήμουν πρόσκοπος, το λέγαμε Κ.Π. Ήταν μια καλή πράξη. Σήμερα, οι λέξεις αυτές χλευάζονται. Παρόλα αυτά, υπάρχει πάντοτε η ανάγκη, αφού δημιουργήθηκε σε ευρωπαϊκό επίπεδο μια εθελοντική υπηρεσία και ο αριθμός των νέων υποψήφιων είναι τόσο μεγάλος που δεν μπορούν να συμμετάσχουν όλοι.
<P>
Αν και στην αρχή στηρίζεται στη μεγαλοψυχία, επειδή είναι μια υπηρεσία που έχει εκπαιδευτικό χαρακτήρα, προωθεί την ανθρώπινη επικοινωνία, τις εμπειρίες και την αμοιβαία ανέλιξη. Οι νέοι ηλικίας 18 έως 26 ετών μπορούν να συμμετάσχουν στις εργασίες των ΜΚΟ, να επισκεφθούν προβληματικές συνοικίες, να προσφέρουν ανθρωπιστικό έργο, αφού θα έχουν αποκτήσει τις απαραίτητες γνώσεις για τη γλώσσα της χώρας που θα επισκεφθούν. Είναι ακριβώς μια άτυπη μορφή εκπαίδευσης.
<P>
Συνεπώς, τα 15 κράτη της Ένωσης αποφάσισαν να συνεργασθούν για να προσφέρουν στους ευρωπαίους νέους τη δυνατότητα να δράσουν ως πολίτες, αλλά το Κοινοβούλιο και το Συμβούλιο δεν συμφώνησαν πλήρως στον τρόπο υλοποίησης. Αν και ο καθένας από τους εταίρους συμφώνησε για το καθεστώς της εθελοντικής υπηρεσίας των νέων, για τη συμπληρωματικότητα των ευρωπαϊκών και εθνικών δραστηριοτήτων, η χρηματοπιστωτική πτυχή παραμένει, δυστυχώς, ένα κρίσιμο ζήτημα.
<P>
Παρόλα αυτά, στην επιτροπή συνδιαλλαγής της 11ης Ιουνίου, υπήρξε συμφωνία χάρη στη μεσολάβηση της Επιτροπής, και η κ. Fontaine μόλις τόνισε τον ρόλο της κ. Cresson. Μπορούμε πραγματικά να πούμε ότι υπάρχει συνδιαλλαγή από τη στιγμή που το Συμβούλιο έχει πάντοτε τον τελευταίο λόγο και είναι αυτό που αποφασίζει για τό ύψος των προγραμμάτων, ενώ αρμόδια επί του προϋπολογισμού αρχή είναι το Κοινοβούλιο;
<P>
Η αποχή μου από την ψηφοφορία στη συνδιαλλαγή αυτή οφείλεται στο γεγονός ότι τα 47, 5 εκατομμύρια Ecu είναι ιδιαίτερα ανεπαρκή για το 1998 και 1999, ώστε δεν ανταποκρίνονται στα οράματα και στη μεγαλοψυχία των νέων. Το πρόγραμμα αυτό πρέπει να επιβιώσει. Για τον λόγο αυτό, παρά την εξαιρετικά απογοητευτική χρηματοδότηση, η Ομάδα Ένωση για την Ευρώπη θα υποστηρίξει την έκθεση της κ. Fontaine, την οποία συγχαίρω για το έργο της και την αποφασιστικότητα της να έχει θετική κατάληξη το ζήτημα της ευρωπαϊκής εθελοντικής υπηρεσίας.

<SPEAKER ID=137 LANGUAGE="SV" NAME="Holm">
Κύριε Πρόεδρε, εξ ονόματος της Ομάδας των Πρασίνων θέλω να ευχαριστήσω την Επιτροπή Συνδιαλλαγής, ιδιαίτερα την κ. Fontaine, για το έντονο ενδιαφέρον με το οποίο εργάστηκε γι' αυτά τα θέματα και για το ότι κατάφεραν να αυξηθεί, τουλάχιστον, η αρχική προσφορά του Συμβουλίου των 30 εκατομμυρίων Εcu σε 47, 5 εκατομμύρια Εcu. Θα θέλαμε φυσικά να δούμε ένα πολύ μεγαλύτερο ποσό, προφανώς, όμως, το Συμβούλιο δεν θεωρεί ότι τα προγράμματα για τους νέους είναι ιδιαίτερα σημαντικά για να δώσει πόρους, κάτι για το οποίο εκφράζουμε φυσικά τη λύπη μας.
<P>
Εμείς της Ομάδας των Πρασίνων θα στηρίξουμε την πρόταση, διότι θεωρούμε ότι το ενεργό ενδιαφέρον των νέων είναι σημαντική υπόθεση, ιδιαίτερα το ενεργό ενδιαφέρον των νέων στον κοινωνικό τομέα, τον τομέα του περιβάλλοντος, την πολιτιτιστική εργασία κ.λ.π., τομείς στους οποίους γνωρίζουμε ότι οι νέοι δίνουν προτεραιότητα.
<P>
Περαιτέρω, θεωρώ ότι είναι σημαντικό να είναι αυτό το πρόγραμμα ανοιχτό για συμμετοχές από χώρες της Κεντρικής και Ανατολικής Ευρώπης. Είναι σημαντικό να γεφυρώσουμε τις υπάρχουσες διαφορές. Το πρόγραμμα μπορεί τότε να είναι ένα πρώτο σημαντικό βήμα.
<P>
Ωστόσο, από πλευράς του σουηδικού Κόμματος του Περιβάλλοντος, κάποιες από τις προτάσεις είναι αμφισβητήσιμες. Όμως, καλωσορίζω την αρχή μίας πανευρωπαϊκής εθελοντικής θητείας για νέους, η οποία πρέπει να στηριχθεί. Εμείς της Ομάδας των Πρασίνων θα υπερψηφίσουμε φυσικά την έκθεση.

<SPEAKER ID=138 LANGUAGE="DE" NAME="Hawlicek">
Κύριε Πρόεδρε, μπορώ να συμφωνήσω με τα λόγια των προηγούμενων ομιλητών και ομιλητριών ότι δηλαδή το πρόγραμμα κοινοτικής δράσης "Ευρωπαϊκή εθελοντική εργασία των νέων» είναι ένα καλό και σημαντικό πρόγραμμα, που όμως, όπως το διατύπωσε η κ. Fontaine, τίθεται υπό αμφισβήτηση εξ αιτίας της πολιτικής μυωπίας του Συμβουλίου. Εγώ και προφανώς όλοι οι συνάδελφοι, ιδίως από την Επιτροπή Πολιτισμού, Νεότητας, Παιδείας και Μέσων Ενημέρωσης, λυπηθήκαμε μαζί με την κ. Fontaine. Συμφωνώ με τους συναδέλφους Pex και Vecchi που εξήγησαν ότι ναι μεν έγιναν δεκτές μερικές από τις καλές προτάσεις του Κοινοβουλίου, παρ' όλ' αυτά όμως δυστυχώς δεν μπόρεσαν να καθοριστούν ικανοποιητικά οι ακριβείς ρυθμίσεις που είχαμε προτείνει όσον αφορά το νομικό καθεστώς, το κοινωνικό καθεστώς, γενικά δηλαδή όσον αφορά την άρση νομικών και διοικητικών εμποδίων, προκειμένου να καταστεί δυνατή η καλύτερη πρόσβαση στο πρόγραμμα.
<P>
Το ζήτημα της συμβατότητας ευρωπαϊκών και εθνικών δραστηριοτήτων ρυθμίστηκε μερικώς. Ασφαλώς είναι θετικό το ότι το πρόγραμμα είναι ανοιχτό για τρίτες χώρες. Επίσης, δεν θέλω να συγκρατηθώ και να μην εκφράσω τη λύπη μου για το ότι δεν κατέστη δυνατή η αύξηση των κονδυλίων για το εν λόγω πρόγραμμα. Είχαμε προτείνει 80 εκ. Ecu, όμως ούτε η Επιτροπή δεν μπόρεσε να επιβάλει τα 60 εκ. Ecu που είχε προτείνει. Αυτή η ανεπαρκής χρηματοδότηση της ευρωπαϊκής εθελοντικής εργασίας των νέων καθιστά αμφίβολο το αν μπορεί πραγματικά να υλοποιηθεί ο φιλόδοξος στόχος του άρθρου 1, με τον οποία άλλωστε συμφώνησε και το Συμβούλιο, δηλαδή η ενεργή συμβολή στα ιδεώδη της δημοκρατίας, της ανεκτικότητας και της αλληλεγγύης για το ευρωπαϊκό έργο της δόμησης της Ευρώπης, προκειμένου να υποστηριχθεί η συνεργασία μεταξύ της Ευρωπαϊκής Κοινότητας και τρίτων χωρών.

<SPEAKER ID=139 LANGUAGE="EN" NAME="Morgan">
Κύριε Πρόεδρε, θα ήθελα να αναφερθώ για λίγο στο πρόγραμμα "Ευρωπαϊκή Εθελοντική Υπηρεσία». Χρειαστήκαμε πολύ χρόνο, αλλά καταλήξαμε επιτέλους σε ένα οριστικό συμπέρασμα. Ελπίζω ότι αυτό το πρόγραμμα θα οδηγήσει στην άρση των φραγμών ανάμεσα στους νέους της ηπείρου, παρέχοντάς τους την ευκαιρία να συμβάλουν στην ενίσχυση της ευρωπαϊκής ολοκλήρωσης και να αποκτήσουν κάποιες πολύτιμες εμπειρίες.
<P>
Ο σκοπός του συμβιβασμού είναι η σύναψη μίας συμφωνίας. Το γεγονός και μόνο ότι έχουμε φτάσει σε αυτό το σημείο, σημαίνει ότι έπρεπε να γίνουν συμβιβασμοί και από τις δύο πλευρές. Εξακολουθούμε να μην είμαστε δυσαρεστημένοι με τους πόρους που διατίθενται για αυτό το πρόγραμμα, επειδή στην πραγματικότητα θα μειωθεί η χρηματοδότηση στο μέλλον. Ωστόσο, πιστεύουμε ότι αξίζει να συνεχιστεί η υλοποίηση αυτού του προγράμματος. Η μόνη άλλη επιλογή που έχουμε, είναι να διακοπεί η όλη πρωτοβουλία. Συνεπώς, θα ήθελα να ζητήσω συγνώμη από όλους εκείνους τους νέους που θα είχαν ίσως συμμετάσχει στο πρόγραμμα αν είχαν χορηγηθεί περισσότερα χρήματα. Τουλάχιστον έχουμε να επιδείξουμε κάτι για το επίπονο έργο που έχουμε αφιερώσει σε πειραματικές ενέργειες. Θα ήθελα να ευχαριστήσω την κ. Fontaine και οποιονδήποτε άλλο έχει συμμετάσχει σε αυτή την πρωτοβουλία.
<P>
Εμείς στο Κοινοβούλιο, παραλληλα με την Επιτροπή, αποδίδουμε ιδιαίτερη σημασία στην άρση όλων των νομικών και διοικητικών φραγμών που εμποδίζουν την πρόσβαση σε οποιοδήποτε πρόγραμμα. Αυτό όμως ισχύει ιδιαίτερα στην περίπτωση του προγράμματος "Ευρωπαϊκή Εθελοντική Υπηρεσία». Θα παρακολουθούμε την υλοποίηση του προγράμματος πολύ προσεκτικά. Τα συγχαρητήριά μου στην κ. Fontaine που μας βοήθησε να τα βγάλουμε πέρα σε μία δύσκολη στιγμή. Ελπίζω ότι θα μπορέσουμε να στηριχτούμε σε αυτό στο μέλλον.

<SPEAKER ID=140 LANGUAGE="DE" NAME="Stenzel">
Κύριε Πρόεδρε, η ΕΕ πρέπει να είναι παρούσα για τη νεολαία. Αν η ΕΕ την παρακάμψει, θα δημιουργηθεί στην καλύτερη περίπτωση αδιαφορία, στη χειρότερη εχθρότητα. Συνεπώς η ελαχίστη λύση των 47, 5 εκ. Ecu ως προς την ευρωπαϊκή εθελοντική εργασία των νέων είναι βέβαια πολύ κάτω από ό, τι επιθυμούσε το ΕΚ, πάντως διασφαλίζει τουλάχιστον τη συνέχιση του σχεδίου. Επομένως θα καταστήσει δυνατόν τουλάχιστον σε έναν μικρό αριθμό νέων και χωρίς ανώτατη παιδεία να καταλάβουν και να βιώσουν την Ευρώπη.
<P>
Σε εποχές με μεγάλη ανεργία νέων που φτάνει το 15-20 % του συνόλου των ανέργων, αυτό έτσι κι αλλιώς είναι σταγόνα στον ωκεανό. Στην Αυστρία, το συγκεκριμένο πρόγραμμα τυγχάνει ιδιαίτερα καλής υποδοχής. Ήδη συμμετείχαν 100 άτομα, ενώ πολλοί άλλοι περιμένουν τη σειρά τους. Είναι ένα πρόγραμμα που δεν σκοπεύει να ανταγωνιστεί το έτος εθελοντικής κοινωνικής υπηρεσίας, αλλά να προσελκύσει τους νέους να κοιτάξουν πέρα από το δικό τους στενό εθνικό περιβάλλον.
<P>
Για να διαμορφωθεί πιο ελκυστικά, δεν χρειάζονται μόνο καλές προσφορές προγραμμάτων, αλλά επίσης μία καλή κοινωνική εξασφάλιση. Η κριτική ότι το συγκεκριμένο πρόγραμμα υποσκάπτει τη συλλογική σύμβαση δεν είναι δικαιολογημένη. Σκοπός δεν είναι η μεσίτευση φθηνού εργατικού δυναμικού, αλλά το να καταστούν δυνατές η διαμόρφωση της προσωπικότητας, η διεθνής εμπειρία και κατόπιν επίσης βελτιωμένες προοπτικές στη ζωή.
<P>
Όμως συγκρινόμενο με τη σημασία του, το πρόγραμμα έχει εξοπλιστεί πολύ πενιχρά. Μπορεί κανείς βέβαια να αμφισβητήσει το αν είναι δικαιολογημένη η ύπαρξη προγραμμάτων όπως "η σωτηρία των βατράχων στην Προβηγκία». Αν αναλογιστεί κανείς ότι 10 εκατομμύρια νέοι άνθρωποι στην Ευρώπη δεν έχουν τελειώσει το σχολείο, θα ήταν πιο σκόπιμο να αυξηθούν κατά 100 % τα κονδύλια για το πρόγραμμα LEONARDO. Από τα χρήματα αυτά ωφελούνται μαθητευόμενοι και μαθητές επαγγελματικών σχολών.
<P>
Σε προγράμματα όπως αυτό της εθελοντικής εργασίας των νέων δεν μπορεί κανείς να μην αποκομίσει την εντύπωση ότι παρά την καλή πρόθεση παραμένουν προγράμματα-άλλοθι.

<SPEAKER ID=141 NAME="Bangemann">
Κύριε Πρόεδρε, κυρίες και κύριοι, μπορείτε να φανταστείτε ότι η συνάδελφός μου κ. Cresson θα ήθελε πολύ να βρίσκεται εδώ σήμερα για να ευχαριστήσει την εισηγήτρια και να συστήσει επίσης όπως εκείνη την αποδοχή του αποτελέσματος της διαδικασίας συνδιαλλαγής. Όμως δυστυχώς κωλύεται και με παρακάλεσε να αναλάβω σήμερα το ρόλο της.
<P>
Ως Επιτροπή χαιρετίζουμε τη συμφωνία, και η Επιτροπή - αυτό ήδη το είπε η κ. Fontaine - είχε ενεργό συμμετοχή στην επίτευξη του παρόντος αποτελέσματος. Επίσης, φυσικά, κατανοούμε την απογοήτευση για τη χρηματοδότηση του συγκεκριμένου προγράμματος, η οποία εκφράστηκε από όλους εδώ, όμως όπως συχνά συμβαίνει, το Συμβούλιο δεν είναι σε θέση να ανταποκριθεί σε αυτό που φαντάζονται το Κοινοβούλιο και η Επιτροπή. Στο Συμβούλιο τέτοιες ενέργειες εξοικονόμησης είναι πάντα πιο δημοφιλείς ακόμη κι από το πρόγραμμα με τις καλύτερες προθέσεις, και το ότι το πρόγραμμα αυτό θα είχε εδώ μια πραγματικά απόλυτη επιτυχία φαίνεται, άλλωστε, από το ενδιαφέρον των νέων που ήδη έκαναν αίτηση από τις πειραματικές δράσεις.
<P>
Παρ' όλα αυτά και όπως πάντα σε τέτοιες περιπτώσεις, πρέπει κανείς, προκειμένου να μην έχει τίποτα, να αποδεχτεί αυτό που πραγματικά μπορεί να επιτύχει, και είμαστε απόλυτα βέβαιοι ότι το πρόγραμμα αυτό θα αναπτύξει μια δυναμική, επειδή θα δείξει με τα αποτελέσματά του, μέσω του νέου τρόπου προσέγγισης των νέων πρός την Ευρώπη, ότι οι προθέσεις που συνδέουν με αυτό η κ. Cresson και το Κοινοβούλιο μπορούν να υλοποιηθούν χωρίς κανένα απολύτως πρόβλημα. Θα κάνουμε ό, τι είναι δυνατόν- και αυτό μπορώ να το πω επίσης εξ ονόματος της κ. Cresson - για να αρθεί αυτός ο φραγμός, αυτός ο περιορισμός του προγράμματος εξ αιτίας της έλλειψης οικονομικών πόρων.
<P>
Επίσης, θα απομακρύνουμε και τα άλλα εμπόδια που ενδέχεται να παρουσιαστούν. Ασφαλώς έχουν μείνει ακόμη ανοιχτά μερικά δύσκολα ερωτήματα, μολονότι βέβαια στη διαδικασία συνδιαλλαγής ρυθμίστηκαν πολλά από αυτά που έχουν να κάνουν με την συμπληρωματικότητα των δραστηριοτήτων κοινωνικής υπηρεσίας των διαφόρων κρατών μελών. Αυτό είναι πολύ περίπλοκο, αλλά κατά την εκτέλεση θα δούμε επίσης πού είναι δυνατές ακόμη καλύτερες λύσεις.
<P>
Επιτρέψτε μου λοιπόν να διαβεβαιώσω με αυτήν την ευκαιρία γι' άλλη μια φορά το Κοινοβούλιο, και εξ ονόματος της συναδέλφου μου κ. Cresson, ότι, όπως ήδη συνέβη και για το πρόγραμμα "Νέοι για την Ευρώπη», δεν υποβάλλονται στην επιτροπή αποφάσεις για μεμονωμένα σχέδια.
<P>
Με την προβλεπόμενη χρηματοδότηση ύψους 47, 5 εκατομμυρίων, η Επιτροπή μπορεί να διασφαλίσει την πρόσβαση στο πρόγραμμα και την ποιότητα των μέτρων για τους 18 μήνες που υπολείπονται. Όμως, οι πρόσφατες εμπειρίες δείχνουν ότι το ενδιαφέρον των νέων για την ευρωπαϊκή εθελοντική εργασία είναι ήδη πολύ μεγάλο και θα αυξηθεί κι άλλο. Συνεπώς, θα πρέπει κατά την εκτέλεση του προϋπολογισμού να εξεταστεί η δυνατότητα αύξησης των διατιθέμενων πόρων, και αυτό μπορώ ήδη σήμερα να το υποσχεθώ εκ μέρους της Επιτροπής.
<P>
Θα θέλαμε να ευχαριστήσουμε και πάλι την Επιτροπή Νεότητας, Παιδείας και Μέσων Ενημέρωσης, ιδιαίτερα την εισηγήτριά της κ. Fontaine, και φυσικά επίσης τηςναντιπροσωπεία του Ευρωπαϊκού Κοινοβουλίου και τον πρόεδρό της. Επίσης πρέπει να ευχαριστήσουμε συνολικά το Κοινοβούλιο για την υποστήριξή του, για την κατανόηση για το εν λόγω σχέδιο, γιατί χωρίς αυτήν την υποστήριξη δεν θα είχαμε καταφέρει τόσα πολλά όπως σήμερα. Δεν έχουμε ακόμη τελειώσει την πορεία μας, αλλά έχουμε διανύσει ένα τμήμα προς τη σωστή κατεύθυνση και είμαι βέβαιος ότι μαζί με το Κοινοβούλιο θα παραδεχθεί η Επιτροπή και ίσως κατόπιν επιτέλους και το Συμβούλιο ότι πρέπει να γίνουν περισσότερα και ότι ένα τέτοιο πρόγραμμα μπορεί να συνεισφέρει περισσότερο για την ανάπτυξη της ευρωπαϊκής ταυτότητας από πολλά άλλα προγράμματα που σταματούν σε τεχνικά ζητήματα και δεν ασχολούνται πραγματικά με ανθρώπους ούτε ανταποκρίνονται στις παραστάσεις, στις ιδέες και στις επιθυμίες τους. Γι' αυτό απευθύνω ευχαριστίες, και εκ μέρους της κ. Cresson, προσωπικά σε όλους εσάς και ελπίζουμε ότι με το συγκεκριμένο πρόγραμμα μπορεί πραγματικά να ανοίξει μια νέα σελίδα στην ιστορία της ευρωπαϊκής ολοκλήρωσης.

<SPEAKER ID=142 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=10>
Πρόσθετα τροφίμων
<SPEAKER ID=143 NAME="Πρόεδρος">
Η ημερήσια διάταξη προβλέπει τη συζήτηση επί της σύστασης για την δεύτερη ανάγνωση της κ. Breyer (A4-0242/98), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που καθόρισε το Συμβούλιο για την έκδοση της οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της Οδηγίας 95/2/ΕΚ για τα πρόσθετα τροφίμων πλην των χρωστικών και των γλυκαντικών (C4-0183/98-96/0166(COD)).

<SPEAKER ID=144 NAME="Breyer">
Κύριε Πρόεδρε, αγαπητοί συνάδελφοι, επιτρέψτε μου να πω πρώτα κάτι γενικό, πριν παρουσιάσω τις τροπολογίες της επιτροπής. Κατ' αρχάς, πρέπει να επικροτηθεί η ενοποίηση της έγκρισης και της χρήσης προσθέτων στα τρόφιμα στην Ευρωπαϊκή Ένωση. Χωρίς ενιαίο κανονισμό για τα πρόσθετα, η αρχή της αμοιβαίας αναγνώρισης οδηγεί σε μεγάλη ανασφάλεια των καταναλωτών και σε μεγάλες ελλείψεις στην παρακολούθηση και στη σήμανση των τροφίμων.
<P>
Παράλληλα, με την ενοποίηση της έγκρισης και της χρήσης προσθέτων, θα έπρεπε να επιδιωχθεί όσο είναι δυνατόν μια μείωση της ποικιλίας των ουσιών και των τομέων όπου χρησιμοποιούνται. Δυστυχώς, ο στόχος αυτός δεν επιτυγχάνεται με τις τροπολογίες που υπέβαλε η Επιτροπή, παρά αντίθετα εδώ λαμβάνονται υπόψη περισσότερο οι ανάγκες των παραγωγών παρά των καταναλωτών. Η εκούσια παραίτηση από ορισμένα πρόσθετα είναι ταυτόχρονα εδώ και πολλά χρόνια πολιτική και απαίτηση των Ευρωπαίων καταναλωτών και επίσης τάση της βιομηχανίας τροφίμων. Φάνηκε ότι αυτό οδήγησε, κυρίως σε πολλές χώρες της ΕΕ, στο ότι μπόρεσαν να μειωθούν τα πρόσθετα τροφίμων στα τελευταία είκοσι χρόνια. Αυτό είχε λιγότερο να κάνει με νομοθετικά μέτρα και περισσότερο με την εκούσια παραίτηση από πλευράς της βιομηχανίας.
<P>
Η οδηγία πλαίσιο ορίζει εδώ ως κριτήρια για την έγκριση ότι πρέπει να αποδειχθεί επαρκής τεχνική αναγκαιότητα χρήσης, ότι δεν πρέπει να γίνεται παραπλάνηση του καταναλωτή, ότι πρέπει να μην υπάρχει κίνδυνος για την υγεία και ότι πρέπει να υπάρχουν πλεονεκτήματα για τον καταναλωτή. Όσον αφορά τον έλεγχο για την τεχνική αναγκαιότητα - και εδώ απευθύνω και σε σας επίκληση, κ. Bangemann - θα έπρεπε πραγματικά να συμφωνήσουμε για το πώς πρέπει τελικά να οριστεί αυτή η έννοια. Γιατί όταν υποβλήθηκε η έκθεση, δεν δώσατε επαρκή ορισμό του τί σημαίνει τεχνολογικά αναγκαίο και που έγκειται η τεχνολογική αναγκαιότητα σε πολλά σημεία των τροπολογιών. Συνεπώς υπάρχει φόβος, αν πρέπει κανείς να στηριχτεί αποκλειστικά στα στοιχεία που δίνουν οι κατασκευαστές, κατά τις διαδικασίες έγκρισης να καταλήξουν οι διαδικασίες αυτές σε διαδικασίες-άλλοθι.
<P>
Για παράδειγμα, η προβλεπόμενη εκ νέου έγκριση ενισχυτικών γεύσης στη μαργαρίνη και το ένζυμο ινβερτάση, που επιτρέπει μεγαλύτερη περιεκτικότητα σε σάκχαρο, αιτιολογούνται με το ότι είναι τεχνικά απαραίτητα, μολονότι μόνο ένας κατασκευαστής στην ΕΕ έκανε σχετική αίτηση. Πιστεύω ότι η τεχνική αναγκαιότητα δεν θα έπρεπε να αναγνωρίζεται μόνο επειδή έτσι θέλει ένας και μόνο κατασκευαστής, ενώ όλοι οι άλλοι αποδεικνύουν ότι βασικά γίνεται κι αλλιώς. Σήμερα άλλωστε καθίσταται φανερό ότι πολλά τρόφιμα μπορούν να προσφέρονται είτε με είτε χωρίς συντηρητικά, όπως για παράδειγμα οι σαλάτες που πωλούνται σε καταστήματα εκλεκτών τροφών.
<P>
Θέλω όμως να περιοριστώ στο να παρουσιάσω τώρα τις τροπολογίες του Κοινοβουλίου. Η Επιτροπή Περιβάλλοντος, Δημόσιας Υγείας και Προστασίας των Καταναλωτών δέχθηκε δέκα τροπολογίες, και το Κοινοβούλιο είχε δεχθεί στην πρώτη ανάγνωση 26, ακολουθώντας έτσι σε μεγάλο βαθμό τις αποφάσεις της επιτροπής. Όμως στην κοινή θέση ελήφθησαν πλήρως υπ' όψιν μόνο 11, 4 μερικώς και 11 απορρίφθηκαν πλήρως. Αυτό είναι βέβαια μια μερική επιτυχία του Ευρωπαϊκού Κοινοβουλίου, όμως παρ' όλά αυτά δείχνει το ότι η Επιτροπή και το συμβούλιο υπουργών διάκεινται φιλικά προς τη βιομηχανία.
<P>
Ιδιαίτερα για θέματα τόσο σημαντικά όσο η σήμανση για αλλεργικούς, φαίνεται ότι δεν υπάρχει κανένα ενδιαφέρον στην Επιτροπή. Για μας, η διαφάνεια πρέπει να είναι μια πολύ σημαντική αρχή, κι αυτό σημαίνει ότι πρέπει να τεθεί τέρμα στις κρυφές ενέργειες, δηλαδή στη χρήση προσθέτων στα συστατικά τροφίμων. Πρέπει να τονίσω - και αυτό δεν το κρύβω καθόλου στο σημείο αυτό και ως εισηγήτρια - ότι θα συμφωνούσα απόλυτα με μια πιο αναλυτική σήμανση. Λυπάμαι που η Επιτροπή Περιβάλλοντος, Δημόσιας Υγείας και Προστασίας των Καταναλωτών δεν ακολούθησε στο σημείο αυτό, θέλω όμως να ρωτήσω κάτι σχετικά τον Επίτροπο Bangemann: η Επιτροπή είπε ότι δεν συμφωνεί με τις τροπολογίες επειδή στέκονται στο λάθος σημείο. Γι' αυτό, θα ήθελα να μάθω πότε και πώς θα ρυθμιστεί η σήμανση γενετικά τροποποιημένων πρόσθετων.
<P>
Υπάρχει τώρα μια πρόταση από την Αυστρία. Ίσως μπορείτε να μας εξηγήσετε τί θα γίνει με τη συγκεκριμένη πρόταση, πότε θα υποβάλετε το σχέδιο. Τότε, σχετικά με τα novel foods , μας είχατε υποσχεθεί ότι σύντομα θα υπήρχε σχέδιο της Επιτροπής. Το ίδιο ισχύει για την σήμανση τροφίμων που πωλούνται χύμα. Δεν είναι δυνατόν να μην έχουν τέτοια τρόφιμα σήμανση.
<P>
Το Κοινοβούλιο δεν θέλει λοιπόν τη διεύρυνση των προσθέτων σε βελτιωτικά αλεύρων, επειδή το θεωρούμε περιττό και υπάρχουν ήδη αρκετά προϊόντα. Επίσης, αρνείται την επίστρωση ροδακίνων και ανανά με κηρό, γιατί θέλουμε τα φυσικά προϊόντα να παραμείνουν φυσικά. Γι' αυτό δεν μπορεί να παραπλανάται ο καταναλωτής και να του παρουσιάζεται μια ψεύτικη φρεσκάδα που δεν υπάρχει. Στο θέμα της νισίνης, κατά τη δεύτερη ανάγνωση το Κοινοβούλιο δεν συνηγόρησε για το να υπάρχουν αντιβιοτικά στο τυρί mascarpone.
<P>
(Ο Πρόεδρος καλεί την ομιλήτρια να ολοκληρώσει την ομιλία της) Θα πρέπει να παραμείνει το ότι τα αντιβιοτικά δίδονται με συνταγή, όχι όμως μέσα σε τρόφιμα. Αυτές είναι εν συντομία οι τροπολογίες που πρότεινε η Επιτροπή Περιβάλλοντος, Δημόσιας Υγείας και Προστασίας των Καταναλωτών. Ελπίζω όμως ότι η Επιτροπή θα έχει ακόμη τη διάθεση σχετικά με τα ανοιχτά ζητήματα, που άλλωστε υποστηρίχθηκαν και προφορικά από τους συναδέλφους στην επιτροπή, όπως είναι η σήμανση των γενετικά τροποποιημένων προσθέτων, καθώς και ...
<P>
(Ο Πρόεδρος αφαιρεί το λόγο από την ομιλήτρια)
<SPEAKER ID=145 LANGUAGE="DA" NAME="Jensen, Kirsten">
Κύριε Πρόεδρε, υπάρχουν δύο σημεία τα οποία θα ήθελα να επισημάνω προτού προβούμε στην ψηφοφορία αύριο. Το ένα είναι νισίνη και το άλλο είναι οι ενώσεις θείου. Η νισίνη είναι ένα αντιβιοτικό που σε μακροπρόθεσμη βάση μπορεί να προκαλέσει φαρμακολογική αντίσταση. Τα αντιβιοτικά διαδραματίζουν αποφασιστικό ρόλο στην καταπολέμηση ορισμένων νόσων και ως εκ τούτου είναι φάρμακα και πρέπει κατ' αρχάς να μη χρησιμοποιούνται ως αυξητικές ορμόνες στα χοιροστάσια ούτε ως συντηρητικά στα τρόφιμα. Κατά τη γνώμη μου, δεν εμπίπτουν στην παρούσα οδηγία. Δεν μπορεί τέλος πάντων το Mascarpone να γίνει θεραπεία για την αμυγδαλίτιδα.
<P>
Όλο και περισσότεροι άνθρωποι πάσχουν από τροφικές αλλεργίες. Το θειώδες άλας είναι μία από τις ουσίες που προκαλούν αυτό το φαινόμενο. Θεωρώ ότι, τουλάχιστον πρέπει να τεθούν συγκεκριμένες οριακές τιμές για τη χρήση του, αντί να προβαίνουμε σε εκτιμήσεις για το τι είναι απαραίτητο. Το θειώδες άλας τυπικά χρησιμοποιείται για την επεξεργασία ξηρών φρούτων, όπως λόγου χάρη στα προϊόντα προγεύματος. Ξηρά φρούτα αγοράζουν με το κιλό πολλοί άνθρωποι για τους ηλικιωμένους και τα παιδιά τους, αντί για γλειφιτζούρια, ως υγιεινότερο εναλλακτικό, όμως εξαιτίας του θειώδους άλατος μπορεί το αποτέλεσμα να είναι μια αλλεργία.
<P>
Σιγά σιγά πια καταλαβαίνω ότι οι κλιματολογικές και κατά συνέπεια οι πολιτισμικές διαφορές μπορούν να οδηγήσουν σε διαφορετικές απόψεις για το ποια πρόσθετα είναι απαραίτητα. Η απόσταση μεταξύ δύο ψυγείων μπορεί να είναι η βάση μιας συγκεκριμένης αξιολόγησης του τί είναι χειρότερο: τροφική δηλητηρίαση από αλλαντικά ή πρόσθετα; Είναι παρ' όλα αυτά αναγκαίο να συνειδητοποιήσουμε, ότι υπάρχει διαφορά ανάμεσα στο να παράγουμε και να προσθέσουμε ένα πρόσθετο και στο να είναι απαραίτητο να το προσθέσουμε. Έχουμε σήμερα τρόφιμα στις αγορές της Ευρώπης, τα οποία είναι τόσο μακράς διαρκείας που θα μπορούσαν να αντέξουν να κάνουν τον γύρο του Ισημερινού μέσα σε μια βάρκα με κουπιά, και δεν χρειάζεται φυσικά τα τρόφιμά μας να μπορούν να αντέξουν τόσο πολύ. Θυμηθείτε ότι υπήρχε ένας ευρωπαϊκός πολιτισμός με καπνιστά, αλίπαστα, γλυκά του κουταλιού και ψύξη κι ως εκ τούτου καλή υγιεινή προτού εμφανιστούν όλα τούτα τα παράξενα πρόσθετα τροφίμων.
<P>
Οι ευρωπαίοι σοσιαλδημοκράτες υπερψηφίζουν τις τροπολογίες της Επιτροπής Περιβάλλοντος επί της σύστασης για τη δεύτερη ανάγνωση της Breyer, για την οποία την ευχαριστώ, και ελπίζω οι τροπολογίες να συγκεντρώσουν τον απαιτούμενο αριθμό ψήφων. Σίγουρα θα συγκεντρώσουν πολλές ψήφους, όμως πρέπει επίσης να συγκεντρώσουν και αρκετές. Δεν υπάρχει αμφιβολία στο μυαλό μου ότι η τάση σήμερα - ακόμα και αν παραβλέψουμε τα οικολογικά τρόφιμα - είναι για τρόφιμα πιο απλά, πιο φυσικά.

<SPEAKER ID=146 LANGUAGE="DE" NAME="Schleicher">
Κύριε Πρόεδρε, κυρίες και κύριοι, το 1995 εκδώσαμε μια εκτενή οδηγία για τα πρόσθετα τροφίμων πλην των χρωστικών και γλυκαντικών στην Ευρωπαϊκή Ένωση. Σήμερα με την κοινή θέση συζητούμε για την πρώτη σχετικά μεγάλη τροποποίηση αυτής της οδηγίας έγκρισης. Η τροποποίηση της οδηγίας ήταν αναγκαία, επειδή κατά τις μακρόχρονες συζητήσεις για την οδηγία του '95 δεν είχαν ακόμη ελεγχθεί επιστημονικά όλα τα πρόσθετα και η χρησιμοποίησή τους, ενώ από την άλλη στο μεταξύ η τεχνική εφαρμογή συνέχισε να εξελίσσεται, επιπλέον δε έπρεπε να δοθεί προσοχή σε πρόσθετες ιδιαιτερότητες στα κράτη μέλη, ειδικά στις υπό ένταξη χώρες Φινλανδία, Σουηδία και Αυστρία και, τέλος, στο εκτενές κείμενο της οδηγίας του '95 είχαν παρεισφρύσει ορισμένα λάθη, που θα διορθωθούν με την παρούσα τροποποίηση της οδηγίας.
<P>
Είναι σωστό ότι το Κοινοβούλιο υπέβαλε μια σειρά τροπολογιών και το Συμβούλιο έκανε δεκτές μόνο μερικές από αυτές. Μπορώ να πω εξ ονόματος της Ομάδας μου ότι συμφωνούμε με την κοινή θέση. Οι τροπολογίες που πρότεινε η εισηγήτρια στην Επιτροπή Περιβάλλοντος, έγιναν εκεί δεκτές με πλειοψηφία. Όμως, δεν μπορούμε να τις δεχθούμε.
<P>
Θα ήθελα να αναφερθώ για άλλη μια φορά στο θέμα που έθιξε η κ. Breyer. Ο στόχος ήταν να υπάρχουν όσο λιγότερα πρόσθετα γίνεται και αν είναι δυνατόν να γίνουν ακόμη λιγότερα. Παρακολουθώ εδώ και είκοσι χρόνια αυτήν τη συζήτηση και έχω κάπως αλλάξει την πολιτική μου γνώμη. Πιστεύω ότι εάν επικεντρωθούμε σε πολύ λίγα πρόσθετα, τότε αυτά θα χρησιμοποιούνται παντού. Κατά τη γνώμη μου, δεν θα έπρεπε να προσλαμβάνει κανείς διαρκώς τις ίδιες ουσίες, γιατί μόνο έτσι λαμβάνονται υπόψη και πτυχές σχετικές με την υγεία. Αλλωστε, εδώ δεν ρυθμίζεται το θέμα της έγκρισης έτσι, ώστε όλοι να είναι υποχρεωμένοι να χρησιμοποιούν πρόσθετα, παρά όταν χρησιμοποιούνται, αυτό επιτρέπεται μέχρι μία σχετική ποσότητα. Όπως είπαμε, δεν είναι κανείς αναγκασμένος να τα χρησιμοποιήσει, όταν όμως χρησιμοποιούνται, πρέπει φυσικά αυτό να αναφέρεται στη σήμανση, κι αυτό είναι ουσιαστικά που πρέπει να ρυθμιστεί εδώ. Θεωρώ ότι δεν είναι ανάγκη να ξυπνήσουμε με αυτά νέους φόβους για πράγματα που υπάρχουν εδώ και καιρό παραδοσιακά σε κράτη μέλη, γιατί σε τελευταία ανάλυση οι ουσίες αυτές δεν έχουν προξενήσει καθόλου προβλήματα στην υγεία και άλλωστε υπήρχε η επιτροπή για να το ελέγξει αυτό. Γι' αυτό, εγώ και η Ομάδα μου μπορούμε να εγκρίνουμε την κοινή θέση με την παρούσα μορφή της.

<SPEAKER ID=147 LANGUAGE="DA" NAME="Dybkjζr">
Ακόμη μια φορά θα ήθελα να ευχαριστήσω την εισηγήτρια για τη δουλειά που επιτέλεσε σχετικά με αυτή την οδηγία. Θα σας θυμίσω εξάλλου και το λόγο μου κατά την πρώτη ανάγνωση, όταν ανέφερα πόσο στρυφνή είναι η εν λόγω οδηγία στο σύνολό της, παρόλο που το περιεχόμενό της είναι κάτι που ενδιαφέρει πάρα πολύ πολλούς πολίτες. Θα υπενθυμίσω, επίσης, τις ερωτήσεις που ακολούθησαν προς την Επιτροπή και το Συμβούλιο για τη δυνατότητα απλοποίησης της οδηγίας, δίχως να αλλαχθεί απαραίτητα το περιεχόμενό της, καθώς και τις σχετικές απαντήσεις. Συνεχίζω να εκτιμώ ότι, η απάντηση της Επιτροπής θα μπορούσε να χρησιμοποιηθεί ως υπόδειγμα υπεροψίας. Τουναντίον, χαίρομαι για τις πιο εποικοδομητικές απαντήσεις του Συμβουλίου. Σας τις υπενθυμίζω, διότι καλώς εχόντων των πραγμάτων θα καταφέρουμε να αρχίσουμε μια διαδικασία συνδιαλλαγής, κατά την οποία ίσως να μπορέσουμε να λάβουμε υπόψη και την περί ης ο λόγος απλοποίηση, μέσα από την προσπάθεια να βρεθεί ένας συμβιβασμός.
<P>
Η Ομάδα των Φιλελευθέρων στηρίζει τις τροπολογίες της επιτροπής, όμως θα ήθελα, όσον αφορά τις δύο πρώτες τροπολογίες, να πω ότι δεν το κάνουμε επειδή σε τελική ανάλυση θέλουμε να εξαιρέσουμε τις ουσίες επεξεργασίας του αλεύρου από την οδηγία, αλλά επειδή η κοινή θέση κατά τα φαινόμενα είναι τόσο εκτεταμένη σε αυτόν τον τομέα που καθίσταται παντελώς ασυνάρτητη. Το πιο σωστό θα ήταν να προστεθούν τα άλευρα στο παράρτημα 2, δηλαδή ως βασικό τρόφιμο, πράγμα και που αναμφισβήτητα είναι, κι έτσι να αναφερθούν εκεί οι ουσίες που θα επιτραπούν. Αυτό που έχει γίνει τώρα είναι να επιτρέπονται υπερβολικά πολλά πρόσθετα, και το επιχείρημα ότι η βιομηχανία φυσικά δεν θα θέλει να χρησιμοποιήσει όλα αυτά τα πρόσθετα είναι πραγματικά πολύ σαθρό. Πιστεύω ότι θα ήταν σωστότερο να θεωρήσουμε το αλεύρι ένα ανεπεξέργαστο τρόφιμο και ως εκ τούτου να έχουμε ως βάση ότι οι ουσίες του παραρτήματος 1 δεν μπορούν να προστεθούν. Σε συνάρτηση με τα παραπάνω παραπέμπω επίσης στην οδηγία 89/107 παράρτημα 2, όπου γράφει ότι θα πρέπει να υπάρχει "μια αρκετά μεγάλη, τεχνικώς αιτιολογημένη ανάγκη» για να μπορούν να εγκριθούν τα πρόσθετα. Δεν νομίζω ότι ισχύει στην προκειμένη περίπτωση, όταν ξάφνου όλες οι ουσίες του παραρτήματος 1 θα μπορούν να χρησιμοποιηθούν στο αλεύρι, και από την άλλη, για να πω την αλήθεια, δεν μπορώ να διαβάσω την κοινή θέση.
<P>
Εξάλλου, η Ομάδα των Φιλελευθέρων είναι ενάντια στη χρήση θειώδους άλατος στους ξηρούς καρπούς και στο καλαμπόκι, καθώς και στο να γίνεται επεξεργασία με κερί των σύκων και των ανανάδων. Για τον ανανά δεν έχει και τόσο σημασία, διότι δεν τρώει κανείς τη φλούδα, όμως θα ήταν αδικαιολόγητο όσον αφορά τα σύκα. Καθαρά προϊόντα παρακαλούμε!

<SPEAKER ID=148 LANGUAGE="FR" NAME="Lannoye">
Κύριε Πρόεδρε, τα τρία κριτήρια που παρουσιάζει η Επιτροπή, προκειμένου να συμπεριλάβει τα πρόσθετα τροφίμων στον κατάλογο των επιτρεπόμενων ουσιών, είναι η ανάγκη τεχνολογίας, η χρησιμότητά της για τον καταναλωτή και ο αβλαβής χαρακτήρας της. Θεωρώ ότι τα τρία αυτά κριτήρια έχουν χρησιμοποιηθεί πάρα πολύ και, όπως το έθεσε πολύ σωστά η εισηγήτρια, καταλήγουμε σε μια σημαντική αύξηση του αριθμού των επιτρεπόμενων πρόσθετων τροφίμων, κυρίως της χρήσης τους.
<P>
Πιστεύω ότι είναι μια κακή επιλογή και θα δώσω δύο παραδείγματα, τα οποία είναι, κατά τη γνώμη μου, προφανή. Πρώτον, η επέκταση της χρήσης των ενώσεων του θείου ως πρόσθετων τροφίμων είναι αναμφίβολα μια κακή επιλογή: γνωρίζουμε πολύ καλά ότι προκαλούν προβλήματα στην υγεία σε πολλά άτομα, ιδιαίτερα σε αλλεργικά άτομα. Εις το όνομα τίνος, λοιπόν, θα έπρεπε να χρησιμοποιούμε ενώσεις θείου, ενώ υπάρχουν άλλες εναλλακτικές λύσεις που μπορούμε να χρησιμοποιήσουμε;
<P>
Δεύτερον, η κ. Jensen αναφέρθηκε πολύ σωστά στο πρόβλημα της νισίνης. Είναι ένα αντιβιοτικό. Θα έδειχνε συνέπεια από πλευράς του Συμβουλίου, της Επιτροπής, να χρησιμοποιήσουν ως πρόσθετο τροφίμων ένα αντιβιοτικό ενώ εξετάζουν, παράλληλα, το βάσιμο της χρήσης αντιβιοτικών στη διατροφή των ζώων και η ΠΟΥ, π.χ., αναφέρει ότι βρίσκονται σε εξέλιξη πολλές μολυσματικές ασθένειες και προφανώς πολλά αντιβιοτικά αποδεικνύονται αναποτελεσματικά; Θα ήταν δείγμα συνέπειας η προσθήκη ενός αντιβιοτικού ως πρόσθετου τροφίμων;
<P>
Νομίζω ότι ορισμένα κράτη μέλη το επισήμαναν· θα ήθελα να απευθυνθώ στην κ. Schleicher για να της επιστήσω την προσοχή σε δύο σημεία. Πρώτον, πολλά κράτη μέλη, μεταξύ των οποίων και η γερμανική κυβέρνηση καταψήφισαν την κοινή θέση. Δεύτερον, η χρησιμοποίηση ενός προϊόντος για μεγάλο χρονικό διάστημα δεν σημαίνει ότι είναι αβλαβές. Χρησιμοποιούμε αμίαντο εδώ και πολύ καιρό και τώρα όλοι συμφωνούν ότι δεν θα πρέπει πιά να τον χρησιμοποιούμε. Δεν βλέπω για ποιον λόγο, το γεγονός ότι δεν έχουν παρουσιασθεί άμεσες συνέπειες από τη χρήση ενός πρόσθετου μας επιτρέπει να θεωρήσουμε ότι είναι αβλαβές. Γνωρίζετε πολύ καλά ότι έμμεσες συνέπειες είναι πιθανόν και δυνατό να εμφανισθούν και σε πολλές περιπτώσεις τροφίμων είναι δύσκολο να το γνωρίζουμε.
<P>
Θεωρώ ότι είναι απολύτως απαραίτητο να υποστηρίξουμε τις τροπολογίες της Επιτροπής Περιβάλλοντος, Δημόσιας Υγείας και Προστασίας των Καταναλωτών και ζητώ από την κ. Schleicher και την Ομάδα της να επανεξετάσουν το σημείο αυτό.

<SPEAKER ID=149 LANGUAGE="IT" NAME="Amadeo">
Κύριε Πρόεδρε, από το 1989 βρίσκεται σε ισχύ η οδηγία πλαίσιο της Ευρωπαϊκής Ένωσης για την εναρμόνιση των νομοθετικών διατάξεων των κρατών μελών σχετικά με τα πρόσθετα που μπορούν να χρησιμοποιηθούν στα προϊόντα διατροφής. Η Επιτροπή πρότεινε να προσαρμοστεί η οδηγία στις πιο πρόσφατες επιστημονικές εξελίξεις. Η κοινή θέση εγκρίθηκε από το Συμβούλιο στις 23 Μαρτίου 1989. Από τις 26 τροπολογίες που υποβλήθηκαν από το Ευρωπαϊκό Κοινοβούλιο σε πρώτη ανάγνωση, έντεκα έγιναν αποδεκτές πλήρως, ενώ άλλες τέσσερις μόνο εν μέρει.
<P>
Επιπλέον, η πρόταση της Επιτροπής έγινε αντικείμενο μιας σειράς τροποποιήσεων, που αποβλέπουν ιδιαίτερα στην προάσπιση των απαιτήσεων της βιομηχανίας τροφίμων, μεταξύ των οποίων η συμπερίληψη των παραγόντων επεξεργασίας των αλεύρων και η άδεια επεξεργασίας του τυριού mascarpone με νισίνη, και των ροδάκινων και του ανανά με τον κηρό.
<P>
Στην αξιολόγησή μας, προσπαθήσαμε να συγκεράσουμε τα συμφέροντα της βιομηχανίας τροφίμων με εκείνα, που κατά την γνώμη μας είναι πρωταρχικά, της διαφύλαξης της υγείας των πολιτών. Και αυτό, τη στιγμή όπου η ποιότητα των προϊόντων πρέπει να προστατεύεται στο μέγιστο, λαμβάνοντας κατά κύριο λόγο υπόψη, ότι σε ολόκληρη την Ένωση εξαφανίζεται δυστυχώς η λιανική πώληση, που επιβράβευε την ποιότητα, προς όφελος της μεγάλης διάθεσης, που καταφέρνει να παρουσιάσει στους πάγκους πώλησης προϊόντα όλο και πιο επιτηδευμένα και εκλεπτυσμένα, αλλά των οποίων η γνησιότητα πρέπει, ακριβώς, να είναι εγγυημένη.
<P>
Η ανάγκη προστασίας της υγείας του πολίτη καταναλωτή μάς οδηγεί συνεπώς στο να επιτρέψουμε μόνο τις προσθήκες εκείνων των συντηρητικών πρόσθετων που, κατά την γνώμη μας, μπορούν επίσης να γίνουν αποδεκτά, εάν πράγματι χρησιμεύουν στην εξασφάλιση της ποιότητας και των χαρακτηριστικών του προϊόντος. Αντιτιθέμεθα στη χρήση νέων πρόσθετων στην παστεριωμένη κρέμα γάλακτος και στο αποστειρωμένο γάλα, κυρίως γιατί αυτή τη στιγμή βρίσκονται στην αγορά τριάντα οχτώ ολόκληρα επιτρεπόμενα πρόσθετα, όπως επίσης και στα νέα πρόσθετα, που αποβλέπουν στην παράταση της διάρκειας συντήρησης ορισμένων φυτικών προϊόντων, και στα ζαχαρούχα πρόσθετα, που έχουν μοναδικό σκοπό να προσελκύσουν την παιδική κατανάλωση.
<P>
Σίγουρα, η ύπαρξη μιας ενιαίας κοινοτικής μεθόδου για την παροχή άδειας για τη χρήση προσθέτων θα ωφελήσει τον καταναλωτή. Εμείς τονίζουμε επιπλέον την ανάγκη να προβλεφθεί, για τα προϊόντα διατροφής που περιέχουν πρόσθετα, μία μορφή σήμανσης που να χρησιμεύει στο να δίνει όσο περισσότερες πληροφορίες είναι δυνατόν, που να αποβλέπουν προ παντός στην προστασία των ατόμων που υποφέρουν από αλλεργίες, των νεογέννητων και των λιγότερο προστατευμένων πολιτών, που κατά συνέπεια έχουν μεγαλύτερη ανάγκη προστασίας.
<P>
Συγκεκριμένα, όσον αφορά τις τροπολογίες αριθ. 1 και 2, είμαστε αντίθετοι στην χρήση των πρόσθετων που, στο παράρτημα 1, έχουν καταχωριστεί ως παράγοντες επεξεργασίας των αλεύρων. Σχετικά με την τροπολογία αριθ. 3, που αφορά τη χρήση θειώδους ανειδρίτη και εστέρων του θειώδους οξέος, πιστεύουμε ότι αυτό δεν είναι πια αναγκαίο από τεχνικής άποψης. Σε κάθε περίπτωση, το σύστημα σήμανσης θα πρέπει να προβλέπει όλες τις ενδείξεις, συμπεριλαμβανομένων και των ενδεχόμενων αντενδείξεων.

<SPEAKER ID=150 NAME="Whitehead">
Κύριε Πρόεδρε, θα ήθελα να ευχαριστήσω την κ. Breyer για το επίπονο έργο της, τόσο κατά τη διάρκεια των δύο αναγνώσεων, όσο και στην Επιτροπή Περιβάλλοντος. Πρόκειται για ένα εξαιρετικό μέλος της επιτροπής. Θα τη θυμόμαστε σε αυτή την επιτροπή για το έργο που έχει επιτελέσει, ειδικά σε ό, τι αφορά την προστασία βρεφικών τροφών.
<P>
Θα ήθελα να ήμουν σε θέση να πω ότι, όλες οι τροπολογίες που βρίσκονται τώρα υπό εξέταση, θα καταλήξουν σε συνδιαλλαγή, αν και αμφιβάλλω μάλλον για αυτό, δεδομένης της πλειοψηφίας που χρειάζεται. Θέλω ως εκ τούτου να περιοριστώ σε τρεις μόνο τροπολογίες: στις τροπολογίες αριθ. 4, 5 και 7. Θα αναφερθώ αρχικά στην τροπολογία αριθ. 4, επειδή την έχω καταθέσει και έγινε αποδεκτή στην Επιτροπή Περιβάλλοντος για αναθεώρηση. Αφορά τη χρήση εστέρων σακχαρόζης σε κονσερβοποιημένο υγρό καφέ και τσάι, που πωλούνται τώρα ζεστά απευθείας στον καταναλωτή. Δεν ξέρω αν κάποιος μπορεί να απολαύσει ένα δοχείο ζεστής καφεΐνης - δεν θα ήταν πάντως το αγαπημένο μου ρόφημα. Αυτό που ξέρω είναι ότι οι εστέρες σακχαρόζης σταθεροποιούν τις πρωτεΐνες του γάλακτος παρά τη διαδικασία αποσταθεροποίησης που λαμβάνει χώρα κατά την αποθήκευση.
<P>
Ως έθνος που καταναλώνει πολύ τσάι, οι Βρετανοί θα ήθελαν μάλλον να ξέρουν γιατί οι εστέρες σακχαρόζης δεν εγκρίνονται από την Επιτροπή. Αυτό βασικά δεν συμπεριλαμβάνεται στο τμήμα με τα μικρά γράμματα που συνοδεύει τις αποφάσεις της Επιτροπής. Συμβαίνει πάντα και αποτελεί ένα από τα προβλήματα, καθώς φθάνουμε στη δεύτερη ανάγνωση, να γνωρίζουμε πολύ περισσότερα για όσα θα εγκρίνει η Επιτροπή παρά για όσα δεν θα εγκρίνει.
<P>
Δεύτερον, θα ήθελα να αναφερθώ στην τροπολογία αριθ. 5, για την οποία έχει ήδη μιλήσει εν συντομία η κ. Dybkjζr, δηλαδή σε ό, τι αφορά τη χρήση κηρού μελισσών ως μέσου συντήρησης της επιφάνειας των ροδάκινων και ανανάδων. Δεν μπορώ να καταλάβω περισσότερο απ' ό, τι και η ίδια γιατί αυτά τα δύο φρούτα μπαίνουν στην ίδια κατηγορία. Υπάρχουν πολλά άλλα που δεν αναφέρονται. Θα μπορούσε κανείς να θεωρήσει ότι τα πεπόνια βρίσκονται κάπου στη μέση αυτών των δύο φρούτων, αλλά η διαφορά τους είναι ασφαλώς ότι το εξωτερικό μέρος του ανανά δεν τρώγεται - εκτός βέβαια αν κάποιος είναι πραγματικά ανόητος! - ενώ τρώγονται συνήθως οι φλούδες των ροδάκινων. Θα συμφωνούσα, ως εκ τούτου, απολύτως με την εισηγήτρια που υποστηρίζει ότι, θα ήταν επικίνδυνο να χρησιμοποιείται για τα ροδάκινα αυτή η επίστρωση, αλλά δεν βλέπω το λόγο για τον οποίο θα πρέπει να την αφαιρέσουμε στην περίπτωση των ανανάδων, όπου μπορεί να χρησιμεύσει ως πραγματικό μέσο συντήρησης.
<P>
Το τελευταίο θέμα στο οποίο θα αναφερθώ αφορά την τροπολογία αριθ. 7. Σε τελική ανάλυση, συμφωνώ με την τροπολογία της εισηγήτριας να απορριφθεί η χρήση τριακετίνης ως προϊόντος για τσίχλες, αλλά και σε αυτή την περίπτωση δεν γνωρίζουμε πολλά σχετικά με τους λόγους που εμφανίστηκε εξ αρχής. Το οφείλουμε σε εκείνους που υποστηρίζουν ότι ο συγκεκριμένος γαλακτωματοποιητής δεν είναι απαραίτητος και επιθυμητός, ώστε να φροντίσουμε να αναπτυχθούν οι λόγοι για τους οποίους όντως είναι τόσο απαραίτητος και επιθυμητός. Ελπίζω ότι θα είναι σε θέση να μας το πει η Επιτροπή, επειδή η σαφήνεια θα πρέπει πάντα να αποτελεί το σύνθημα σε αυτά τα θέματα.

<SPEAKER ID=151 LANGUAGE="EN" NAME="Jackson">
Κύριε Πρόεδρε, θα ήθελα και εγώ να ευχαριστήσω την κ. Breyer για το επίπονο έργο της, αλλά πρέπει να συνεχίσω λέγοντας ότι, αντιτίθεμαι σε όλες τις τροπολογίες, όπως θα κάνει και ένας αρκετά μεγάλος αριθμός των μελών της Ομάδας του Ευρωπαϊκού Λαϊκού Κόμματος - όπως κάναμε στην επιτροπή - εκτός της τροπολογίας αριθ. 4.
<P>
Πρόκειται για ένα ιδιαίτερα τεχνικό ζήτημα που αφορά τα πρόσθετα τροφίμων και τα επιτρεπτά πρόσθετα τροφίμων σε όλη την Ευρωπαϊκή Ένωση. Το ζήτημα που τίθεται είναι πώς μπορεί το Ευρωπαϊκό Κοινβούλιο να αντιμετωπίσει όσο το δυνατόν καλύτερα ένα τέτοιο θέμα τεχνικής φύσης. Η κ. Breyer εξέτασε το θέμα από ιδεολογικής πλευράς, κάτι που είναι λογικό για την Ομάδα της. Θα πρέπει όμως να λάβουμε υπόψη δύο ζητήματα. Το ένα είναι ότι θα πρέπει να διασφαλιστεί η συνεχής υγεία των Ευρωπαίων, όταν συζητηθούν οι αναπροσαρμογές σε ό, τι αφορά τη χρήση των επιτρεπτών πρόσθετων. Ποιος μας καθοδηγεί; Βασιζόμαστε στη δική μας κρίση; Να, εγώ είμαι ιστορικός, η κ. Schleicher ήταν αρπίστρια. Αυτό ίσως είναι ένα χρήσιμο προσόν για την επόμενη ζωή, όπως και ήταν, αλλά δεν είναι απαραίτητα το καλύτερο εφόδιο για την αντιμετώπιση της χρήσης πρόσθετων τροφίμων. Είμαστε, ως ένα βαθμό, ερασιτέχνες σε αυτό το θέμα. Χρειαζόμαστε την καθοδήγηση της Επιστημονικής Επιτροπής Τροφίμων. Θα προτιμούσα πράγματι να καθοδηγούμαι από αυτή την επιτροπή παρά από την κ. Breyer.
<P>
Δεύτερον, θα πρέπει να εξασφαλίσουμε ότι, το κοινοτικό δίκαιο θα είναι αρκετά ευέλικτο, εντός των ορίων ασφαλείας, ώστε να επιτρέπεται η ανάπτυξη νέων προϊόντων. Συμφωνώ με τον κ. Whitehead ότι οι σκωτσέζοι πρόσκοποι, που βρίσκονται προφανώς εδώ στο θεωρείο, μπορεί να θεωρήσουν θείο δώρο το να μη χρειάζεται πλέον να τρίψουν κλαδιά για να θερμάνουν την τσαγιέρα, εφόσον θα έχουν τη δυνατότητα να αγοράζουν κονσερβοποιημένο ζεστό τσάι - αν πράγματι η Ευρωπαϊκή Επιτροπή επιτρέψει να συμβεί κάτι τέτοιο. Θα ήθελα να ζητήσω από τον κ. Bangemann, όταν πάρει το λόγο για να απαντήσει, να μας πει αν είναι διατεθειμένος να επιτρέψει να πωλείται κονσερβοποιημένο τσάι δίπλα στα βρετανικά λουκάνικα που σώσαμε ήδη από τα καταστροφικά αποτελέσματα της Επιτροπής, μόλις πριν από λίγους μήνες.
<P>
Δεν πιστεύω, λοιπόν, ότι υπάρχουν περιθώρια για υπερβολές σε ό, τι αφορά αυτό το ζήτημα. Ο φονταμενταλισμός σε περιβαλλοντικά θέματα μπορεί να είναι χρήσιμος επειδή αποτελεί έναυσμα για υποβολή ερωτήσεων. Δεν θα πρέπει όμως να επιτρέψουμε τη επικράτηση μίας τέτοιας θεωρίας.

<SPEAKER ID=152 NAME="Bangemann">
Κύριε Πρόεδρε, μου συμβαίνει το ίδιο όπως και στην κ. Jackson. Θα ήθελα πρώτα να ευχαριστήσω θερμότατα την εισηγήτρια. Πραγματικά, όχι μόνο εμβάθυνε στο θέμα, αλλά έλαβε και πολύ σαφή θέση. Ακόμη κι αν δεν συμμερίζομαι τη θέση της - ούτε προσωπικά ούτε εξ ονόματος της Επιτροπής - μπορώ παρ' όλα αυτά να πω ότι η κυρία Breyer εργάστηκε εδώ ασφαλώς υποδειγματικά. Δεν διστάζω να την διαβεβαιώσω γι' αυτό. Δεν ξέρω αν θα χαρεί, εγώ όμως θέλω να το πω!
<P>
Όσα είπαν η κ. Jackson και ιδιαίτερα η κ. Schleicher αντιστοιχούν περίπου στη θέση της Επιτροπής. Γι' αυτό, μπορώ να είμαι σύντομος. Φυσικά, ούτε εγώ είμαι ειδικός για να μορώ να κρίνω αν κάτι είναι επιβλαβές ή ακίνδυνο για την υγεία, όμως έχω σπουδάσει νομική. Γι' αυτό, θα ήθελα να πω στην κ. Breyer ότι εδώ υπάρχει μια σαφής θέση, η οποία ήταν - τουλάχιστον μέχρι τώρα - η θέση ενός κράτους δικαίου, ότι δηλαδή δεν μπορεί κάτι να απαγορευτεί, αν δεν υπάρχει λόγος. Δεν μπορούμε να απαγορεύσουμε απλά τα πρόσθετα, επειδή δεν μας αρέσουν ή επειδή αρχή μας είναι ότι θέλουμε όσο το δυνατόν λιγότερα πρόσθετα, παρά πρέπει να υπάρχει κάποιος λόγος γι' αυτό. Αυτό λοιπόν τώρα το ορίσαμε με μεγάλη ακρίβεια.
<P>
Κυρία Breyer, δεν είναι σωστό ότι δεν ορίστηκε στο παράρτημα 2 το ζήτημα της τεχνικής αναγκαιότητας. Τα τρία γενικά κριτήρια επαναλήφθηκαν: πρώτον πρέπει να μπορεί να δειχθεί ότι υπάρχει ένας λογικός τεχνικός λόγος και σκοπός, που δεν μπορεί να επιτευχθεί από καμία άλλη τεχνική μέθοδο, δεύτερον δεν πρέπει να υπάρχει κίνδυνος για την υγεία και τρίτον δεν επιτρέπεται να εξαπατηθεί ο καταναλωτής. Αυτά είναι τα τρία κριτήρια. Βέβαια, δεν είναι αναγκαίο να πληρούνται και τα τρία, παρά μπορεί να εμφανίζονται και μεμονωμένα. Δηλαδή αν υπάρχει το ένα από τα τρία αυτά κριτήρια, μπορεί να απαγορευθεί το πρόσθετο. Ύστερα - αυτό έχει συνέχεια και δεν θέλω να το επαναλάβω εδώ - είπαμε με ακρίβεια τί είναι τεχνική αναγκαιότητα και πώς πρέπει να ορίζεται, επίσης βάσει διακεκριμένων κριτηρίων.
<P>
Συνεπώς, δημιουργήσαμε εδώ επαρκή βεβαιότητα για όλους, για τον καταναλωτή και για τον παραγωγό. Δεν μπορεί κανείς να απαγορεύσει σε έναν παραγωγό να μην χρησιμοποιεί κανένα πρόσθετο. Μπορεί να πει: αυτό είναι καθαρά φυσικό προϊόν! Αυτό είναι καθ' όλα δυνατόν. Πολλοί άλλωστε το κάνουν, και αυτό είναι απολύτως εντάξει. Όμως αν, αντίθετα, θέλει κανείς να απαγορεύσει κάτι, χρειάζεται νομιμοποίηση.
<P>
Γι' αυτό δεν μπορούμε να δεχθούμε αυτές τις 11 τροπολογίες που υπολείπονται. Κοιτάζοντας την ώρα δεν θέλω τώρα να υπεισέλθω σε λεπτομέρειες για τους λόγους της άρνησής μας, όμως αυτοί προκύπτουν από όσα είπα εδώ.
<P>
Θέλω ακόμη να απαντήσω στις ερωτήσεις που τέθηκαν, για παράδειγμα σχετικά με τη σήμανση. Κυρία Breyer, πάντα απορώ που θέλετε με κάθε ευκαιρία να ρυθμίσετε τα πάντα, παρά τη λογική που γενικότερα δείχνετε ότι διαθέτετε. Αυτό δεν γίνεται! Δεν μπορεί κανείς να ρυθμίζει γενικά ζητήματα σε όλες τις οδηγίες που έχουμε και που έχουν ειδικό σκοπό. Η σήμανση είναι ένα γενικό ζήτημα. Το ρυθμίσαμε με τη γενική οδηγία για τη σήμανση 79/112. Εκεί ανήκουν και οι ενδεχόμενες τροποποιήσεις. Αν λοιπόν υπάρχει τέτοια ανάγκη για τα πρόσθετα, τότε οι τροποποιήσεις πρέπει να γίνουν στο πλαίσιο αυτής της γενικής οδηγίας για τη σήμανση. Δεν μπορούμε τώρα να αναλάβουμε τη δέσμευση ότι θα συμπεριλάβουμε εκεί όλα αυτά τα πρόσθετα, γιατί αυτό θα ήταν σαν επιταγή εν λευκώ. Πρέπει μετά να ελέγξουμε αν οι γενικές αρχές σήμανσης απαιτούν την αντίστοιχη σήμανση ενός τέτοιου πρόσθετου.
<P>
Ύστερα τέθηκε και το ερώτημα της σήμανσης γενετικά τροποποιημένων πρόσθετων. Έχω ήδη εξαγγείλει - και εσείς το επαναλάβατε - ότι θα το ελέγξουμε. Αυτό είναι όμως εξαιρετικά δύσκολο, γιατί δεν είναι για μας τόσο εύκολο να δώσουμε μια απάντηση στο ερώτημα π.χ. της ανιχνευσιμότητας, των σχετικών οριακών τιμών και πιθανόν μετά ενός αρνητικού καταλόγου. Αλλωστε, αυτό δεν είναι εύκολο ούτε για επιστημονικές επιτροπές. Δεν οφείλεται λοιπόν σε κακόβουλη πρόθεση το ότι δεν το έχουμε υποβάλει ακόμη, αλλά η υπόθεση είναι αντικειμενικά πολύ δύσκολη.
<P>
Όσον αφορά στις αλλεργίες, πρέπει να περιέχονται στη σήμανση όλα τα πρόσθετα. Πρέπει κατ' αρχάς να αναφέρονται όλα στην ετικέτα. Γι' αυτό, τα άτομα που διατρέχουν κίνδυνο ενημερώνονται επαρκώς. Αυτό άλλωστε είναι αντίστοιχο με την αντίληψη της επιτροπής τροφίμων. Αντίθετα με αυτό που είπε, νομίζω, η κ. Jensen, το ποσοστό αλλεργιών στα τρόφιμα είναι πολύ μικρό, πολύ μικρότερο από ότι πιστεύεται γενικά. Αυτό που λέτε, ότι δηλαδή ο κίνδυνος αυτός παρουσιάζεται ιδίως στα τρόφιμα, είναι απόλυτα λανθασμένο.
<P>
Επεξεργαζόμαστε επίσης μια οδηγία για τις αποκαλούμενες "εξισορροπημένες δίαιτες», δηλαδή για τρόφιμα με πρόσθετα για άρρωστα βρέφη και νήπια. Η γενική οδηγία σήμανσης θα τροποποιηθεί.
<P>
(Παρέμβαση: Τί γίνεται με τα τρόφιμα χύμα; ) Αυτό ρυθμίζεται αντίστοιχα σε όλα τα κράτη μέλη. Τα κράτη μέλη έχουν τη δυνατότητα να προβαίνουν ή όχι στη συγκεκριμένη σήμανση. Γι' αυτό δεν βλέπουμε να υπάρχει εδώ κάτι αναγκαίο, επειδή υφίσταται ήδη υποχρέωση σήμανσης. Τα κράτη μέλη μπορούν να επιτρέψουν μία παρέκκλιση στην περίπτωση των τροφίμων που πωλούνται χύμα. Αυτό όμως είναι κάτι που ήδη είναι νομική διάταξη στην Ένωση.
<P>
Πιστεύω ότι αυτές ήταν οι βασικές ερωτήσεις, αν δεν γελιέμαι. Δεν θέλω να αναφερθώ λεπτομερειακά στις έντεκα τροπολογίες, κυρία Jensen, επειδή αυτό θα έπαιρνε πολλή ώρα, όμως από την όλη θέση μας, την οποία εξέθεσα, προκύπτει ότι δεν μπορούμε να τις υποστηρίξουμε.
<P>
Ελπίζω λοιπόν ότι το Κοινοβούλιο, ή πάντως μερικοί βουλευτές, θα συνταχθούν με την κ. Schleicher, και τότε μπορούμε να τελειώσουμε τη διαδικασία. Τότε θα έχουμε μια καλή βάση, και σύμφωνα με το πνεύμα του καταναλωτή.

<SPEAKER ID=153 NAME="Breyer">
Κύριε Πρόεδρε, θα ήθελα να υποβάλω δύο ακόμη ερωτήσεις στον κ. Bangemann. Νομίζω ότι υπήρξε ευρεία συμφωνία στο Σώμα για το ότι έχουμε προβλήματα με τη νισίνη, επειδή τα αντιβιοτικά δεν έχουν καμία δουλειά μέσα στα τρόφιμα. Ο συνάδελφος Lannoye παρέπεμψε για άλλη μια φορά στο μεγάλο πρόβλημα της ανθεκτικότητας των αντιβιοτικών. Τα αντιβιοτικά κινδυνεύουν να γίνουν αναποτελεσματικά ως φάρμακα. Θα ήθελα πολύ να μάθω γιατί πιστεύετε ότι τα αντιβιοτικά, στα οποία ο οργανισμός πολλών ανθρώπων αντιδρά αρνητικά - και επιπλέον έχουμε το πρόβλημα της ανθεκτικότητας -, γιατί λοιπόν πρέπει να επιτρέπονται τα αντιβιοτικά ως προσθετο στα τρόφιμα. Όπως και να έχει το πράγμα, οι επιστήμονες δικαίως φοβούνται ότι έτσι πολλαπλασιάζεται ο κίνδυνος της ανθεκτικότητας.
<P>
Δεύτερον: κύριε Bangemann, δεν μπορώ να συμφωνήσω μαζί σας, όταν λέτε ότι το ζήτημα της σήμανσης προϊόντων που προσφέρονται χύμα πρέπει να ρυθμίζεται από τα κράτη μέλη. Το σκεπτικό της συγκεκριμένης οδηγίας είναι ακριβώς να επιτύχει μια ευρωπαϊκή ενοποίηση. Δεν το βρίσκω σωστό να σημαίνονται τα συσκευασμένα τρόφιμα, ενώ αντίθετα τα τρόφιμα που προσφέρονται χύμα, για τα οποία οι καταναλωτές έχουν την εντύπωση ότι είναι φρέσκα, δεν θα χρειάζονται σήμανση. Ο εκπρόσωπός σας στην επιτροπή είχε πει σχετικά ότι αυτό θα το καταργήσει η Επιτροπή!
<P>
Τώρα, εκπλήσσομαι πολύ που εσείς μας λέτε εδώ κάτι εντελώς διαφορετικό, δηλαδή ότι δεν βλέπετε καμία ανάγκη να γίνουν ενέργειες σχετικά. Θα ήθελα να μάθω τώρα τί είναι σωστό. Ήταν λάθος αυτό που είπε ο εκπρόσωπός σας στην Επιτροπή, ο οποίος ήταν της άποψης ότι αυτό το ζήτημα της οδηγίας σήμανσης πρέπει κάποτε να λυθεί; Έχουμε ήδη τώρα μια σειρά σημείων που θα υπάγονταν στην οδηγία σήμανσης, αν συμφωνήσουμε με όσα είπατε. Αυτός είναι και ο λόγος της ερώτησης που ακολουθεί: Πότε σκοπεύετε να προτείνετε ένα νέο σχέδιο ή τροποποιήσεις της οδηγίας σήμανσης, ώστε να μπορέσουν να κλείσουν ή να καλυφθούν ακριβώς εκείνα τα κενά και οι ανάγκες που προέκυψαν τώρα;

<SPEAKER ID=154 NAME="Bangemann">
Κύριε Πρόεδρε, πρώτα για το ζήτημα των αντιβιοτικών. Η Επιτροπή δεν έχει λόγο να αναφερθεί σε αυτό το θέμα, γιατί δεν υπάρχει ανάλογη τροπολογία. Όχι! Στην επιτροπή έγιναν κάποιες σκέψεις γι' αυτό, αλλά δεν υπάρχει τροπολογία. Δεν μπορώ εδώ να αναφέρομαι σε υποθετικά ερωτήματα.
<P>
Κατόπιν ως προς το θέμα που θίξατε για άλλη μια φορά - θα επαναλάβω ξανά: έχουμε έναν κανονισμό για τη σήμανση συσκευασμένων τροφίμων και τροφίμων που προσφέρονται χύμα. Και τα δύο πρέπει να έχουν σήμανση! Συνεπώς υπάρχει υποχρέωση σήμανσης. Απλώς υπάρχει μια παρέκκλιση, δηλαδή τα κράτη μέλη μπορούν να παρεκκλίνουν από αυτήν την υποχρέωση σήμανσης ως προς τα τρόφιμα που προσφέρονται χύμα.
<P>
Για το τρίτο σας ερώτημα: αυτό δεν μπορώ να το καθορίσω χρονικά, υποθέτω όμως ότι αφού είχαμε αρχίσει τη συζήτηση για τη γενική οδηγία για τα τρόφιμα, δεν μπορέσαμε να την τελειώσουμε, επειδή εκεί παίζουν επίσης ρόλο αρχές όπως το ερώτημα ποιά είναι η κατευθυντήρια αρχή για τη σήμανση. Δυστυχώς, τόσο στην Επιτροπή όσο και στο Ευρωπαϊκό Κοινοβούλιο υπάρχουν διαφορετικές θέσεις γι' αυτό. Μία ακραία θέση που αρχικά εκπροσωπήθηκε και εδώ στο Κοινοβούλιο - δεν ξέρω αν εκπροσωπείται ακόμη σήμερα - ήταν να υπάρχει σήμανση για όλα, αδιάφορο αν αυτό έχει κάποιο νόημα ή σκοπό.
<P>
Λοιπόν, πάντα αντιδρούσα στο να κάνουμε το περιεχόμενο των ετικετών έναν κυκεώνα λεπτομερειών, επειδή έτσι η σήμανση χάνει κάθε νόημα για τον καταναλωτή. Η σήμανση πρέπει να υπάρχει εκεί όπου είναι σκόπιμη για τον καταναλωτή. Τότε θα τον πλησιάσετε. Αν επιβάλετε σήμανση σε όλα, τότε δεν θα μπορείτε πια να τον πλησιάσετε και τότε η σήμανση ως ένας εύλογος δρόμος προς περισσότερη πληροφόρηση του καταναλωτή θα καταρρεύσει. Αυτό στο μεταξύ το αναγνώρισε ακόμη και ένα μέλος του κόμματός σας στη Γερμανία και με επήνεσε δημόσια γι' αυτό. Το αντιλαμβάνομαι σαν ένα σημάδι ανάπτυξης, νοημοσύνης, και θα θέλαμε να ακολουθήσουμε αυτόν τον δρόμο.

<SPEAKER ID=155 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση διακόπτεται έως τις 17.30)

<CHAPTER ID=11>
Ώρα των Ερωτήσεων (Επιτροπή)
<SPEAKER ID=156 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (B4-0481/98).
<P>
Επιτρέψτε μου κατ' αρχάς να καλωσορίσω τον Επίτροπο κ. Liikanen.

<SPEAKER ID=157 NAME="Liikanen">
Αξιότιμε κύριε Πρόεδρε, οι επιπτώσεις των πρακτικών πειρατείας στο έργο της Επιτροπής στον τομέα της πληροφορικής υπήρξαν μηδαμινές, επειδή η Επιτροπή έχει δράσει ενεργά προκειμένου να βελτιώσει την ασφάλεια των πληροφοριακών δικτύων της.

<SPEAKER ID=158 LANGUAGE="ES" NAME="Camisσn Asensio">
Κύριε Πρόεδρε, η πειρατεία στον τομέα της πληροφορικής προξενεί σήμερα σοβαρές ζημιές, όχι μόνο στα ευρωπαϊκά θεσμικά όργανα, αλλά και σε όλη την κοινωνία εν γένει· και αυτό, τόσο όταν παρουσιάζεται ως εισαγωγή παράνομου software στον σκληρό δίσκο, πριν από την πώληση του υπολογιστή, όσο και όταν πρόκειται για την παραγωγή λογισμικού απομίμησης ή άμεσης αντιγραφής μέσω του Internet .
<P>
Μας λέτε ότι το Συμβούλιο υιοθέτησε πρόσφατα την κοινή του θέση σχετικά με τη νομική θέση κατά της πειρατείας στον τομέα των υπηρεσιών ραδιοτηλεοπτικών εκπομπών. Πριν από αυτήν την κατάσταση, δεν νομίζει η Επιτροπή ότι θα είχε μέγιστο ενδιαφέρον, για παράδειγμα, η προαγωγή της ενίσχυσης της νομοθεσίας για την προστασία της βιομηχανικής ιδιοκτησίας; Ας μην ξεχνάμε ότι και σε αυτό το θέμα οι Ηνωμένες Πολιτείες προηγούνται από εμάς, αφού ο βαθμός της πειρατείας από τον οποίο πάσχει σήμερα η Ευρώπη είναι 43 %.

<SPEAKER ID=159 LANGUAGE="FI" NAME="Liikanen">
Αξιότιμε κύριε Πρόεδρε, το ζήτημα είναι πολύ σημαντικό. Εξαιτίας των πρακτικών πειρατείας στον τομέα της πληροφορικής, στο τέλος της δεκαετίας του «80 και στην αρχή της δεκαετίας του «90, η αρχιτεκτονική των συστημάτων πληροφορικής της Επιτροπής τροποποιήθηκε, έτσι ώστε η πρόσβαση για τα εσωτερικά συστήματα πληροφορικής περιορίστηκε στις λεγόμενες κλειστές ομάδες χρηστών. Ο έλεγχος των διασυνδέσεων από και προς το κτίριο διεξάγεται σήμερα από το κέντρο τηλεπικοινωνιών στο Τμήμα της Διοίκησης Πληροφορικής, σύμφωνα με τις παραμέτρους που διέπουν τα μέτρα ασφάλειας και τις τεχνικές δυνατότητες. Είναι προφανές, πως εξαιτίας των γρήγορων εξελίξεων στον τομέα της τεχνολογίας της πληροφορικής, το εν λόγω σύστημα πρέπει να ελέγχεται σε καθημερινή βάση και η Επιτροπή το παρακολουθεί στενά.

<SPEAKER ID=160 NAME="Πρόεδρος">
Ερώτηση αριθ. 45 του κ. Philippe De Coene (H-0642/98):
<P>
Θέμα: Ευρωπαϊκή εθελοντική εργασία για νέους και το Παγκόσμιο Κύπελλο Ποδοσφαίρου
<P>
Σύμφωνα με ανακοινωθέν τύπου της Επιτροπής, στο πλαίσιο της δράσης «ευρωπαϊκή εθελοντική εργασία», τίθενται 71 νέοι στη διάθεση της οργανωτικής επιτροπής του Παγκοσμίου Κυπέλλου Ποδοσφαίρου 1998, στη Γαλλία. Η δράση αυτή κοστίζει στον κοινοτικό προϋπολογισμό 5.000 Εcu, ανά απασχολούμενο νέο.
<P>
Η πραγματική δράση «ευρωπαϊκή εθελοντική εργασία» βρίσκεται προς στιγμήν σε ενδιάμεσο στάδιο και λειτουργεί ως σχέδιο πιλότος, ενώ τα κείμενα που την αφορούν ορίζουν ότι οι ενεχόμενοι νέοι οφείλουν να συμμετέχουν σε μη κερδοσκοπική και μη αμοιβόμενη δραστηριότητα.
<P>
Κρίνει η Επιτροπή ότι το Παγκόσμιο Κύπελλο Ποδοσφαίρου και η Γαλλική Οργανωτική Επιτροπή (ΓΟΕ) είναι μη κερδοσκοπικές οργανώσεις; Μπορεί να εξηγήσει η Επιτροπή πώς είναι δυνατόν ο μεν ένας Επίτροπος να ευνοεί την ΓΟΕ μέσω του κοινοτικού προϋπολογισμού, ενώ άλλος συνάδελφός του καταγγέλλει, στην ολομέλεια, τις διακρίσεις που εφήρμοσε η ίδια αυτή ΓΟΕ κατά την πώληση των εισητηρίων, όπως το επιβεβαίωσε και σχετική απόφαση του Tribunal de Grande Instance (Ανώτερο Δικαστήριο) του Παρισιού, στις 5 Ιουνίου εε;
<P>
Κύριε Liikanen, σας καλώ να απαντήσετε στην ερώτηση του κ. Coene.

<SPEAKER ID=161 NAME="Liikanen">
Αξιότιμε κύριε Πρόεδρε, όπως διαπιστώνει και το αξιότιμο μέλος του Κοινοβουλίου, ως τμήμα της ευρωπαϊκής εθελοντικής εργασίας, 71 ευρωπαίοι εθελοντές έλαβαν μέρος σε προγράμματα που είχαν σχέση με το Παγκόσμιο Κύπελλο Ποδοσφαίρου. Οι εθελοντές δούλεψαν πάνω από πέντε μήνες στους τοπικούς οργανισμούς φιλοξενίας, στις πόλεις όπου διεξήχθησαν αγώνες. Εκτός αυτού, οι εθελοντές πρόσφεραν βοήθεια στην οργάνωση του Παγκόσμιου Κύπελλου Ποδοσφαίρου κατά τη διάρκεια μερικών εβδομάδων. Αυτό το πρόγραμμα εθελοντικής εργασίας έχει μόνο έμμεση σχέση με την Γαλλική Οργανωτική Επιτροπή και αυτό συμβαίνει, επειδή όλες οι τοπικές οργανώσεις φιλοξενίας ήταν από την φύση τους οργανώσεις κοινής ωφέλειας σε τομείς πολιτισμού, αθλητισμού, περιβάλλοντος και κοινωνικής εργασίας. Ως εκ τούτου, η πειραματική δράση δεν ωφέλησε την Οργανωτική Επιτροπή ως οργανισμό, αλλά αντιθέτως στήριξε τους κοινωνικούς, πολιτιστικούς, και περιβαλλοντικούς στόχους της δράσης, μέσω των τοπικών κοινοτήτων κοινής ωφέλειας.
<P>
Οι εμπορικές δραστηριότητες της Οργανωτικής Επιτροπής υπάγονται στα πλαίσια των κανόνων ανταγωνισμού της ΕΕ και γι' αυτόν τον λόγο, βάσει πολλών καταγγελιών, η Επιτροπή εξετάζει τις διακρίσεις που εφήρμοσε η Οργανωτική Επιτροπή κατά την πώληση των εισιτηρίων στο κοινό. Κατά την διάρκεια αυτών των 6 μηνών, η συμμετοχή της Επιτροπής στην χρηματοδότηση αυτών των προγραμμάτων υπήρξε κατά μέσο όρο περίπου 5.200 Εcu, ποσοστό το οποίο βρίσκεται στην ίδια κλίμακα με την χρηματοδότηση των υπολοίπων προγραμμάτων εθελοντικής εργασίας στα πλαίσια της πειραματικής δράσης.

<SPEAKER ID=162 LANGUAGE="NL" NAME="De Coene">
Κύριε Επίτροπε, ξέρω ότι πήρατε πολύ πρόσφατα την ερώτηση στα χέρια σας, αλλά με το συμπάθειο, απαντήσατε ήξεις-αφήξεις. Είναι σαφές, ότι με κοινοτικά χρήματα, νέοι συνεργάστηκαν σε μια πρωτοβουλία η οποία καταδικάστηκε εδώ στην αίθουσα δύο φορές από έναν Επίτροπο, έναν συνάδελφο Επίτροπο. Διότι πρώτον υπήρχε παραβίαση της αρχής της ισότητας των πολιτών και δεύτερον υπήρχε παραβίαση ορισμένων οικονομικών κανόνων. Ο εν λόγω Επίτροπος διαπίστωσε ότι, η οργάνωση αποτελούσε καθαρά οικονομική δραστηριότητα και ως εκ τούτου υπήγετο στους κανόνες για τις οικονομικές δραστηριότητες. Τώρα λέτε από τη μία μεριά ότι, κάτα βάθος ήταν για τη Γαλλικη Οργανωτική Επιτροπή, και από την άλλη ότι δεν ήταν. Ομολογώ ότι αυτή η απάντηση δεν με ικανοποιεί καθόλου. Πρόκειται για πολύ πρόχειρη απάντηση και θα ήθελα να μάθω από σας ποιες ακριβώς ήσαν οι δραστηριότητες εκείνων των νέων. Εάν υποστηρίζετε ότι επρόκειτο για κοινωνικές πολιτιστικές δραστηριότητες, θέλω να μου πείτε τί ακριβώς έκαναν.

<SPEAKER ID=163 LANGUAGE="FI" NAME="Liikanen">
Αξιότιμε κύριε Πρόεδρε, όπως και σε άλλα προγράμματα που έχουν χρηματοδοτηθεί με συμμετοχή από την πειραματική δράση, οι τοπικές οργανώσεις φιλοξενίας είχαν από την φύση τους σχέση με κοινωνικούς, πολιτιστικούς, αθλητικούς ή περιβαλλοντικούς τομείς. Οι εν λόγω οργανισμοί έχουν δραστηριοποιηθεί στην βελτίωση τομέων όπως για παράδειγμα ο αθλητισμός των νέων, η κοινωνική εργασία μεταξύ των νέων και το αστικό περιβάλλον. Για τους νέους που συμμετείχαν στο πρόγραμμα αυτό, η εμπειρία ήταν μοναδική. Σε σχέση με το Παγκόσμιου Κύπελλο Ποδοσφαίρου, οι εθελοντές ένδεκα κρατών μελών και της Νορβηγίας συνεργάστηκαν με χιλιάδες Γάλλους. Αυτό έδωσε ευκαιρίες για μάθηση στον τομέα του πολιτισμού και στην αύξηση της αλληλοκατανόησης.

<SPEAKER ID=164 NAME="Watson">
Επιθυμώ να συγχαρώ, όπως έκαναν και άλλοι βουλευτές σε αυτό το Σώμα, τη Γαλλία για τη νίκη της στο Παγκόσμιο Πρωτάθλημα. Είναι υπέροχο να βλέπουμε μία ευρωπαϊκή ομάδα να πηγαίνει τόσο καλά και, ειδικότερα, να σημειώνει τέτοια λαμπρή επίδοση, όπως η Γαλλία.
<P>
Η χαρά, όμως, που νιώθουμε για αυτό το αποτέλεσμα, δεν θα πρέπει να επισκιάσει το γεγονός ότι υπήρχουν πολλά σοβαρά προβλήματα κατά τη διοργάνωση του Παγκοσμίου Πρωταθλήματος, κάποια από τα οποία εξετάζει τώρα ένας από τους συναδέλφους του Επιτρόπου. Θα ήθελα να ζητήσω από τον επίτροπο να εξετάσει πολύ προσεκτικά το ερώτημα που τέθηκε από τον κ. De Coene. Το ερώτημα περιστρέφεται γύρω από το καθεστώς της Γαλλικής Οργανωτικής Επιτροπής. Ο επίτροπος πρέπει να διερευνήσει ποιο είναι το καθεστώς της Γαλλικής Οργανωτικής Επιτροπής, από την άποψη της Επιτροπής, και κατά πόσον η χρήση - ή η κατάχρηση, όπως πιστεύουμε ότι είναι - αυτού του συστήματος κατά την παροχή βοήθειας στην εν λόγω επιτροπή, αξίζει να διερευνηθεί.
<P>
Θα ήθελα να ζητήσω από τον επίτροπο να απαντήσει στον κ. De Coene και σε εμένα γραπτώς, έχοντας διεξαγάγει πιο λεπτομερή έρευνα πάνω στο θέμα.

<SPEAKER ID=165 LANGUAGE="FI" NAME="Liikanen">
Αξιότιμε κύριε Πρόεδρε, συμφωνώ με τα συγχαρητήρια του βουλευτή για την Γαλλία. Ήμουν στο Champs Elysees την Κυριακή το βράδυ και είχα την ευκαιρία να παρακολουθήσω τη μεγάλη χαρά των πολιτών. Σε ό, τι αφορά την ερώτηση σχετικά με τους κανόνες ανταγωνισμού, προτίθεμαι να μεταφέρω την παρούσα συζήτηση για την αναγωνιστική πολιτική στη γνώση του αρμόδιου, σχετικά με το θέμα, συναδέλφου. Γνωρίζω πως θα ερευνήσει το θέμα διεξοδικά. Στην πραγματικότητα, εδώ πρόκειται για ενα τυπικό συμβάν, όπου οι δράσεις της Επιτροπής αγγίζουν το ίδιο το γεγονός από δύο όψεις. Η μια είναι η εθελοντική εργασία και η άλλη η ανταγωνιστική πολιτική. Φυσικά κατανοώ την έγνοια των αξιότιμων μελών του Κοινοβουλίου να είναι το σύνολο της πολιτικής της Επιτροπής συνεπές και ομοιογενές. Αυτό προσπαθούμε να διαφυλάξουμε.

<SPEAKER ID=166 NAME="Πρόεδρος">
Ευχαριστώ πολύ, κύριε Liikanen.
<P>
Προβλέπεται τώρα η εξέταση της ερώτησης του κ. James Nicholson σχετικά με το καθεστώς στόχου προτεραιότητας της Βορείου Ιρλανδίας. Η κ. Wulf-Mathies παρευρίσκεται στη συνεδρίαση, αλλά ο κ. Nicholson δεν βρίσκεται ανάμεσά μας. Η Προεδρία λαμβάνει το θάρρος να υποθέσει ότι η ιδιαίτερη κατάσταση στην οποία βρίσκεται η Βόρειος Ιρλανδία, ασφαλώς θα απαίτησε την παρουσία του κ. Nicholson. Ευχαριστώ ολόψυχα για την εδώ παρουσία, πολύτιμη όπως πάντοτε, της κ. Wulf-Mathies, αλλά χωρίς το βουλευτή που διατύπωσε την ερώτηση, δεν έχουμε τη δυνατότητα να προχωρήσουμε στην εξέτασή της. Είμαι βέβαιος ότι θα ήταν πολύ ενδιαφέρον να ακούσουμε τη θέση της κ. Wulf-Mathies για αυτό το θέμα. Γνωρίζετε εξάλλου, κυρίες και κύριοι, ότι ο κ. Nicholson είναι πολύ συνεπής στην τήρηση αυτών των υποχρεώσεων, αλλά νομίζω ότι η κατάσταση στη Βόρειο Ιρλανδία ίσως να τον κράτησε εκεί αυτές τις τόσο σημαντικές και, γιατί να μην πω επίσης, τόσο δραματικές στιγμές όπως είναι οι σημερινές.
<P>
Επομένως, δεδομένου ότι ο συντάκτης της απουσιάζει, η ερώτηση αριθ. 46 καθίσταται άκυρη.
<P>
Ερώτηση αριθ. 47 του κ. Juan Izquierdo Collado (H-0708/98)
<P>
Θέμα: Πρόγραμμα LEADER II στην Ισπανία
<P>
Με βάση την απάντηση στις ερωτήσεις Η-380/98, Η-383/98, Η-384/98 και Η-385/98 , η Επιτροπή αναγνωρίζει τα προβλήματα που αντιμετωπίζουν τα προγράμματα LEADER II, ειδικότερα στην Ισπανία. Πιστεύει η Επιτροπή ότι η αδράνεια αυτή μπορεί να δικαιολογηθεί από τον υποχρεωτικό χαρακτήρα της εφαρμογής των σχεδίων σύγκλισης; Θεωρεί ότι η μη εφαρμογή του οικονομικού πλαισίου του προγράμματος LEADER II αποτελεί υπεύθυνη στάση από πλευράς της ισπανικής κυβέρνησης; Ποιά είναι η άποψη της Επιτροπής ως προς την θέση των υπουργείων Εργασίας, Οικονομίας και Γεωργίας, τα οποία αρνούνται να συγχρηματοδοτήσουν τα τμήματα ΕΚΤ, ΕΤΠΑ και ΕΓΤΠΕ-Προσανατολισμών, όπως είχαν αρχικά συμφωνήσει να κάνουν; Κυρίες και κύριοι, περιμένουμε να φθάσει ο κ. Fischler, ο οποίος καθυστέρησε μερικά λεπτά. Είναι εξάλλου κατανοητό, διότι περιμέναμε μήπως μπορούσαμε να συζητήσουμε προηγουμένως την ερώτηση που απευθυνόταν στην κ. Wulf-Mathies. Οι υπηρεσίες της Επιτροπής λένε πως είναι καθ' οδόν. Αυτό που δεν ξέρουμε, είναι αν ο δρόμος είναι μακρύς ή σύντομος και αν στον δρόμο υπάρχουν δυσκολίες.
<P>
Κυρίες και κύριοι, το Κοινοβούλιο είναι, όπως λέει και το όνομά του [Parlamento], για ομιλία, αλλά και λίγα λεπτά σιωπής δεν είναι άσχημα. Υπάρχει ένας καταλανός ποιητής, ο Joan Brossa, που λέει ότι η σιωπή είναι κάτι τόσο σημαντικό, ώστε πρέπει να σπάει μόνο με ερωτήσεις ακόμη σημαντικότερες. Σας καλώ, επομένως, ενώ περιμένουμε τον κ. Fischler, να σεβαστούμε αυτή την εξαιρετική αξία που είναι η σιωπή.
<P>
Κύριε Fischler, σας καλωσορίζουμε, σας αφήνουμε να καθήσετε με την ησυχία σας και να ανοίξετε το φάκελλό σας όπως πρέπει. Κύριε Fischler, σας καλώ να απαντήσετε στην ερώτηση αριθ. 47 του κ. Juan Izquierdo Collado σχετικά με το πρόγραμμα LEADER II στην Ισπανία.

<SPEAKER ID=167 NAME="Fischler">
Κύριε Πρόεδρε, αξιότιμοι κυρίες και κύριοι, η Επιτροπή είχε ανακοινώσει στην απάντησή της στις ερωτήσεις αριθ. 380, 383, 384 και 385 ότι γνωρίζει τις δυσκολίες της εκτέλεσης του προγράμματος LEADER II. Οι εν λόγω δυσκολίες ανάγονται μεταξύ άλλων στην ανάγκη τήρησης των κριτηρίων σύγκλισης εν όψει της οικονομικής και νομισματικής ένωσης.
<P>
Είναι φανερό ότι μερικές δυσκολίες πρέπει να αναχθούν στην έλλειψη οικονομικής συμμετοχής της κεντρικής κυβέρνησης, επειδή δεν εξασφαλίζεται η προβλεπόμενη συγχρηματοδότηση από την κεντρική κυβέρνηση για τις παρεμβάσεις που ανήκουν στον τομέα αρμοδιοτήτων του ΕΤΠΑ και του ΕΚΤ. Το πρόβλημα αυτό καθυστερεί την εκτέλεση των προγραμμάτων και θα έπρεπε να λυθεί λαμβανομένων υπόψη των συμφερόντων των ενεχομένων τοπικών ομάδων δράσης στο πλαίσιο της εταιρικής σχέσης κράτους μέλους, αυτόνομης κοινότητας και Επιτροπής.
<P>
Η Επιτροπή προσέχει να σέβεται την εσωτερική οργάνωση των κρατών μελών και ως εκ τούτου δεν επεμβαίνει στη δομή της οικονομικής διοίκησης των δημοσίων πόρων που είναι αναγκαίοι για τη διασφάλιση της συγχρηματοδότησης των διαφόρων πρωτοβουλιών του LEADER II.
<P>
Η Επιτροπή συμφωνεί λοιπόν με την αντικατάσταση της χρηματοδότησης που πρέπει να αναληφθεί από μία δημόσια διοίκηση με ένα αντίστοιχο ποσόν από μια άλλη δημόσια διοίκηση. Εκτός τούτου, η Επιτροπή δηλώνει ότι συμφωνεί με την τροποποίηση των σχεδίων χρηματοδότησης, προκειμένου να καταστεί δυνατόν να εξισορροπηθεί η μείωση του ποσού της ισπανικής κυβέρνησης από μία αύξηση των άλλων συμμετοχών στο πλαίσιο των διατάξεων για τη συγχρηματοδότηση των κοινοτικών παρεμβάσεων. Είναι οφθαλμοφανές ότι κάθε τροποποίηση των αρχικών αποφάσεων μπορεί να οδηγήσει σε μια καθυστέρηση της εκτέλεσης της πρωτοβουλίας LEADER. Αυτό όμως δεν συνιστά λόγο για να μιλήσουμε όπως ο κ. βουλευτής για πάγωμα των προγραμμάτων LEADER II στην Ισπανία.

<SPEAKER ID=168 NAME="Πρόεδρος">
Ευχαριστώ πολύ, κύριε Επίτροπε. Ο κ. Izquierdo Collado θέλει να διατυπώσει μια συμπληρωματική ερώτηση. Θα του δώσω τώρα το λόγο, πληροφορώντας σας ότι μου έχουν ζητήσει, επιπλέον, άλλες τρεις συμπληρωματικές ερωτήσεις. Δυστυχώς, όμως, ο Κανονισμός μου επιτρέπει να εγκρίνω μόνο δύο. Ως εκ τούτου, σας πληροφορώ ότι θα δώσω στη συνέχεια το λόγο στον κ. Camisσn και την κ. Redondo και, με μεγάλη μου λύπη, δεν θα μπορέσω να δώσω τον λόγο στον κ. Rόbig.
<P>
Κύριε Izquierdo, έχετε τον λόγο.

<SPEAKER ID=169 LANGUAGE="ES" NAME="Izquierdo Collado">
Κύριε Επίτροπε, γιατί να προσπαθήσουμε να κρύψουμε κάτι που είναι σαφές; Η ερώτηση αυτή ενέχει μια ρητή αίτηση ενίσχυσης προς εσάς από την πλευρά μου και σας ευχαριστώ πάρα πολύ για την παρουσία σας εδώ σήμερα. Ας δούμε, επομένως, το θέμα με σαφήνεια: υπάρχει ένα θαυμάσιο πρόγραμμα, ευνοημένο από την Επιτροπή και από εσάς τον ίδιο, που ονομάζεται Πρόγραμμα LEADER, ένα πρόγραμμα επενδύσεων σε αγροτικά περιβάλλοντα, ακριβώς για ενισχύσεις ζωτικές για τα περιβάλλοντα αυτά, για μικρές επιχειρήσεις, τουριστικά καταλύματα, βιοτεχνίες, εμπορία και προβολή των γεωργικών προϊόντων· και αυτά, για τα συγκεκριμένα περιβάλλοντα, στην Ισπανία καταπνίγονται, σταματούν, καταδικάζονται. Γιατί; Σας ζητώ βοήθεια, σας ζητώ να μας βοηθήσετε να τα ξεκολλήσουμε από το τέλμα. Γιατί όμως σταμάτησαν; Σταμάτησαν επειδή η ισπανική κυβέρνηση αρνείται να χρηματοδοτήσει αυτά που υπέγραψε στη συμφωνία συγχρηματοδότησης. Ο κ. Rato, Υπουργός Οικονομίας, λέει ότι δεν δίνει ούτε δεκάρα, ούτε πεσέτα, ούτε Εcu από τους πόρους του ΕΤΠΑ για αυτό το πρόγραμμα· ο κ. Arenas, Υπουργός Εργασίας, λέει ότι δεν δίνει ούτε δεκάρα ούτε Εcu για αυτό ακριβώς από τους πόρους του Ευρωπαϊκού Κοινωνικού Ταμείου· και το Υπουργείο Γεωργίας λέει ότι δεν συγχρηματοδοτεί ούτε τα μισά από ό, τι έχει υπογράψει. Εσείς δεν θα μας βοηθήσετε να απεγκλωβιστούμε από την τρομερή αυτή κατάσταση, που κρατά τους τοπικούς ιθύνοντες σε απόλυτη αμηχανία, τις ομάδες τοπικής δράσης σε απογοήτευση κλπ.;

<SPEAKER ID=170 NAME="Πρόεδρος">
Κύριε Izquierdo, δεν πρόκειται για γενναιοδωρία του Προέδρου, πρόκειται για το χρόνο που εσείς ο ίδιος χορηγήσατε στον εαυτό σας· διότι εγώ σας ειδοποίησα όταν πέρασε το λεπτό. Πρέπει να σας προειδοποιήσω όλους σας ότι ο επιπλέον χρόνος που χρησιμοποείτε είναι εις βάρος άλλων ερωτήσεων. Επομένως, εσείς είστε που έχετε τη σχετική ευθύνη, όχι εγώ.
<P>
Κύριε Fischler, έχετε το λόγο για να απαντήσετε στη συμπληρωματική ερώτηση του κ. Izquierdo Collado.

<SPEAKER ID=171 LANGUAGE="DE" NAME="Fischler">
Κύριε Πρόεδρε, κύριε βουλευτά, πιστεύω ότι δεν έχουμε βασικά καμία διαφωνία σε κάτι ουσιαστικό. Τόσο εσείς όσο και εγώ, καθώς και ολόκληρη η Επιτροπή, ενδιαφερόμαστε να πραγματοποιηθούν στ' αλήθεια τα συμφωνημένα προγράμματα LEADER στην Ισπανία. Αυτό πρέπει να είναι η πρώτη μέριμνα, γιατί βοηθά εκείνες τις ιδιωτικές πρωτοβουλίες που θέλουν να εκτελέσουν παρόμοια προγράμματα.
<P>
Είναι επίσης φανερό ότι υπάρχει ανάγκη συγχρηματοδότησης και ότι αυτή η συγχρηματοδότηση πρέπει να γίνει έτσι, όπως έχει προβλεφθεί στις ρυθμίσεις για το πρόγραμμα LEADER II. Όμως η Επιτροπή διαθέτει ευελιξία από αυτήν την άποψη, έτσι ώστε να μην ζητάμε οπωσδήποτε να είναι αποκλειστικά και μόνο η ισπανική κεντρική κυβέρνηση αυτή που θα διασφαλίσει την συγκεκριμένη συγχρηματοδότηση. Κατ' αρχάς είναι επίσης δυνατό - και αυτό είναι εσωτερική υπόθεση της Ισπανίας - να αναλάβει και μια άλλη κρατική υπηρεσία τη συγχρηματοδότηση. Όμως ένα πράγμα είναι σαφές: όταν δεν υπάρχει υπηρεσία που να εγγυάται τη συγχρηματοδότηση αυτή, τότε φυσικά διατρέχει κίνδυνο το πρόγραμμα LEADER στο σύνολό του. Σύμφωνα με τις πληροφορίες μας, υπάρχει η διάθεση να αναλάβουν τη συγχρηματοδότηση άλλες κρατικές υπηρεσίες στη θέση της κεντρικής κυβέρνησης. Αν γίνει αυτό, τότε τα προγράμματα - όπως είπαμε - θα εκτελεστούν. Αν όχι, τότε δεν μπορούν να εκτελεστούν. Αυτή είναι η κατάσταση και η πραγματικότητα, και βασικά η απόφαση είναι θέμα των ισπανικών αρχών στα διάφορα επίπεδα.

<SPEAKER ID=172 LANGUAGE="ES" NAME="Camisσn Asensio">
Οφείλω να παρέμβω σε αυτήν την ερώτηση σε μιαν απόπειρα να θέσω επί τάπητος όλη την αλήθεια. Οι ομάδες τοπικής δράσης, οι ΟΤΔ, επιλέχθηκαν το 1995 - φυσικά, κατά τη διάρκεια της εντολής της προηγούμενης ισπανικής κυβέρνησης - και επιλέχθηκαν εσφαλμένα. Απόδειξη τούτου είναι η ανεπαρκής λειτουργία τους. Το LEADER 2 στην Ισπανία δεν έχει παραλύσει· απόδειξη είναι ότι ο βαθμός εκτέλεσης το 1997 έφθασε το 36 %, το οποίο το 1998 αυξήθηκε. Τα έτη πριν από το 1996, ήταν πρακτικά μηδέν. Από τη συμβολή της κεντρικής κυβέρνησης, το 1995 και το 1996 δεν χορηγήθηκαν τα αντίστοιχα μερίδια, ίσως επειδή αναμενόταν - εσφαλμένα - συσσώρευση των ενισχύσεων. Μεγάλο λάθος, το οποίο ανακαλύφθηκε ήδη όταν ο κ. Legras της ΓΔ VI γνωμάτευσε ότι δεν γίνονται δεκτές οι συσσωρεύσεις ενισχύσεων και αυτό δείχνει ότι το σύστημα δεν είχε τον παραμικρό έλεγχο, σύστημα φυσικά της προηγούμενης διοίκησης.
<P>
Σήμερα, φυσικά, η μεγάλη πλειοψηφία των αυτόνομων κοινοτήτων έχει αναπρογραμματίσει το χρηματοδοτικό της πλαίσιο, με εξαίρεση την Ανδαλουσία, την Εξτρεμαδούρα και την Καστίλλη Λα Μάντσα - τι σύμπτωση!

<SPEAKER ID=173 LANGUAGE="DE" NAME="Fischler">
Κύριε Πρόεδρε, κύριε βουλευτά, άκουσα βέβαια το σχόλιο και την εκτίμησή σας για την εν λόγω κατάσταση, δεν άκουσα όμως καμία ερώτηση. Συνεπώς δεν μπορώ επίσης να δώσω καμία απάντηση.

<SPEAKER ID=174 NAME="Πρόεδρος">
Ευχαριστώ πολύ, κύριε Fischler.
<P>
Κυρία Redondo, θέλετε να υποβάλετε κάποια ερώτηση στον Επίτροπο; Σας λέω συγκεκριμένα εσάς αν θέλετε να υποβάλετε ερώτηση στον Επίτροπο. Σε καμία περίπτωση δεν θα επιτρέψω να ανοίξει συζήτηση μεταξύ βουλευτών και, εν πάση περιπτώσει, η συζήτηση πρέπει να είναι μεταξύ των βουλευτών και του Επιτρόπου.
<P>
Έχετε τον λόγο για να υποβάλετε ερώτηση στον Επίτροπο.

<SPEAKER ID=175 LANGUAGE="ES" NAME="Redondo Jimιnez">
Εγώ θα κάνω ορισμένες παρατηρήσεις στον κ. Επίτροπο, αλλά δεν πρόκειται να ανοίξω εθνική συζήτηση, επειδή πιστεύω ότι αυτό δεν είναι το κατάλληλο φόρουμ και, επιπλέον, επειδή ο συνάδελφος που πήρε το λόγο πριν από εμένα, έδωσε ήδη τις δέουσες εξηγήσεις.
<P>
Ευχαριστώ τον κ. Επίτροπο που είπε ότι αυτά τα προγράμματα μπορούν να συγχρηματοδοτούνται από οποιονδήποτε δημόσιο φορέα, και θέλω αυτή τη στιγμή να το επαναλάβω, διότι η συγχρηματοδότηση δεν είναι αποκλειστικά από την κεντρική κυβέρνηση. Μπορούν επίσης να συγχρηματοδοτούνται από τους αρμόδιους περιφερειακούς φορείς και μπορεί να προστεθεί ακόμη και η ιδιωτική συγχρηματοδότηση, την οποία έχουν επίσης υπογράψει αυτές οι ομάδες τοπικής δράσης.
<P>
Εγώ θα ήθελα να ρωτήσω τον κύριο Επίτροπο, αν σε αυτά τα προγράμματα LEADER - που κατά την παρουσίαση της Ατζέντας 2000 ο ίδιος μάς είπε ότι είναι εξαιρετικά σημαντικά - πρόκειται να αυξηθεί αυτή η αρχικά προβλεπόμενη χρηματοδότηση. Πιστεύω ότι, το σημαντικό είναι να ανοίξει η γραμμή του προϋπολογισμού, αλλά ίσως η χρηματοδότηση να παραμείνει λίγο χαμηλή, επειδή είναι εξαιρετικά σημαντική για την ανάπτυξη των αγροτικών περιοχών όλων των χωρών της Ευρωπαϊκής Ένωσης, της Ευρώπης των δεκαπέντε.

<SPEAKER ID=176 LANGUAGE="DE" NAME="Fischler">
Ως προς την ερώτηση της βουλευτού κ. Redondo για το ποιες είναι οι προθέσεις της Επιτροπής σχετικά με την Ατζέντα 2000 αναφορικά με το πρόγραμμα LEADER μπορώ να πω ότι σχεδιάζουμε ένα πρόγραμμα που θα συνεχίσει το LEADER II. Επειδή - και εδώ συμφωνώ μαζί σας- αυτή η πρωτοβουλία LEADER είναι τόσο σημαντική, προβλέπεται στην επόμενη περίοδο σχεδιασμού να διατεθούν γι' αυτό το επόμενο πρόγραμμα ως κοινοτική πρωτοβουλία περισσότερα κονδύλια από ό, τι κατά την τρέχουσα περίοδο.

<SPEAKER ID=177 NAME="Πρόεδρος">
Ευχαριστώ πολύ, κύριε Fischler, για την παρουσία και για τις απαντήσεις σας.

<SPEAKER ID=178 NAME="Πρόεδρος">
Ερώτηση αριθ. 48 της κ. Ursula Stenzel (H-0670/98)
<P>
Θέμα: Ίδιοι πόροι
<P>
Κατά την Σύνοδο Κορυφής του Κάρντιφ οι αρχηγοί κυβερνήσεων δεσμεύθηκαν να λάβουν απόφαση σχετικά με την Ατζέντα 2000 μέχρι τα τέλη Μαρτίου 1999. Στόχος της Αυστρίας, στο πλαίσιο αυτό, είναι να εμποδίσει την επιδείνωση της κατάστασης στον τομέα των καθαρών εισφορών με τα ακόλουθα μέσα: την δίκαιη κατανομή της καθαρής επιβάρυνσης, την αυστηρή τήρηση της δημοσιονομικής πειθαρχίας της ΕΕ, την πρόβλεψη σημαντικού περιθωρίου για τα νέα κράτη μέλη, καθώς και τον συνυπολογισμό του προσωρινού χαρακτήρα του Ταμείου Συνοχής και του ρόλου του στην διαρθρωτική πολιτική.
<P>
Μπορεί η Επιτροπή να ανακοινώσει εάν θα λάβει υπόψη της αυτές τις αρχές κατά την αξιολόγηση του συστήματος των ιδίων πόρων; Κύριε Liikanen, σας καλώ να απαντήσετε στην ερώτηση της κ. Stenzel.

<SPEAKER ID=179 NAME="Liikanen">
Αξιότιμε κύριε Πρόεδρε, η Επιτροπή έχει συνειδητοποιήσει πλήρως το θέμα στο οποίο αναφέρεται το αξιότιμο Κοινοβούλιο στην ερώτησή του. Η Αυστρία δεν είναι μόνη της στην εκτίμησή της ότι, η δημοσιονομική επιβάρυνσή της είναι πέραν του δέοντος μεγάλη, όσον αφορά τον προϋπολογισμό. Αυτά τα ζητήματα, τα οποία αποσαφηνίστηκαν και από την πρόσφατη πρόταση για διορθωτικό μηχανισμό, η οποία υποστηρίχθηκε από την Αυστρία, θα ληφθούν υπόψη στην επικείμενη έκθεση σχετικά με τους ιδίους πόρους της Ένωσης. Συγχρόνως, θα πρέπει να τονιστεί, πως οι προτάσεις της Επιτροπής που συμπεριλαμβάνονται στο πρόγραμμα Ατζέντα 2000 και η ανανέωση των πολιτικών της ΕΕ, ενδέχεται να προκαλέσουν σημαντική επίπτωση στον προσανατολισμό των κοινών εξόδων ανάμεσα στα κράτη μέλη. Οι προτάσεις της Επιτροπής εναρμονίζονται με την αρχή της αυστηρής δημοσιονομικής πειθαρχίας και με το περιθώριο που θα πρέπει να υπολογιστεί για την χρηματοδότηση της διεύρυνσης. Στην επικείμενη έκθεσή της σχετικά με τους ιδίους πόρους, η Επιτροπή προτίθεται να εξετάσει αυτά τα ζητήματα σε βάθος.

<SPEAKER ID=180 LANGUAGE="DE" NAME="Stenzel">
Κύριε Πρόεδρε, η ερώτηση με ενδιαφέρει μόνο συμπληρωματικά για το αν πραγματικά έχετε συνειδητοποιήσει τη συγκεκριμένη προβληματική, ότι πρέπει εδώ να ληφθούν υπόψη τα περιθώρια, προκειμένου να μην εξαντληθούν εντελώς αυτά τα 1, 27 %. Αφού κατά την αυστριακή Προεδρία θα επεξεργαστείτε μια έκθεση για τους ίδιους πόρους και η Επιτροπή έχει το δικαίωμα υποβολής πρότασης, μπορείτε να διαμορφώσετε έτσι την πρότασή σας, ώστε να μπορέσουν ενδεχομένως να γεφυρωθούν κάπως από την ίδια την έκθεση οι ανισότητες μεταξύ των βορείων και των νοτίων χωρών;

<SPEAKER ID=181 LANGUAGE="FI" NAME="Liikanen">
Αξιότιμε κύριε Πρόεδρε, ήδη στην πρόταση προϋπολογισμού για τον επόμενο χρόνο, η Επιτροπή θεωρεί ως δεδομένο, πως το επίπεδο των εξόδων πρέπει να καθοριστεί κάτω από τα χρηματοδοτικά πλαίσια. Το επίπεδο των εξόδων του προϋπολογισμού για του χρόνου είναι 1, 11 μονάδες επί τοις εκατό, ενώ το όριο των ιδίων πόρων της Ένωσης ανέρχεται στο 1, 27 %. Και στην πρόταση της Ατζέντα 2000 για τα έτη 2000-2006, έχει προβλεφθεί να μην αυξηθούν τα έξοδα στο επίπεδο του 1, 27 %, αλλά το επίπεδο των εξόδων ενδέχεται ακόμα και να μειωθεί στο 1, 13 % μέχρι το έτος 2006 για τα 15 κράτη μέλη της ΕΕ. Με αυτόν τον τρόπο επιχειρείται να εξασφαλιστεί αρκετό δημοσιονομικό περιθώριο για την διεύρυνση. Αυτό προϋποθέτει προσαρμογή και αυστηρή δημοσιονομική πειθαρχία.

<SPEAKER ID=182 LANGUAGE="ES" NAME="von Habsburg">
Κύριε Πρόεδρε, εγώ έλαβα ήδη απάντηση σε αυτό που ήθελα να ρωτήσω.

<SPEAKER ID=183 LANGUAGE="NL" NAME="Wijsenbeek">
Ερωτώ τον Επίτροπο - και πρόκειται για τέσσερις συμπληρωματικές ερωτήσεις - πρώτον αν υπάρχει τώρα λύση για το θέμα ποιοι είναι οι ίδιοι πόροι για τις διαμετακομιστικές μεταφορές από τα λιμάνια γενικά και από το Ρότερνταμ ειδικά. Δεύτερον, συνειδητοποιεί άραγε ο Επίτροπος ότι στην ολλανδική κυβερνητική συμφωνία προβλέπεται μείωση της εισφοράς της τάξης των 1, 2 δισ. φιορινίων; Τρίτον, στα νέα σχέδια της Επιτροπής λαμβάνεται άραγε υπόψη η εισφορά ακτά κεφαλήν; Τέταρτον, έχει ληφθεί υπόψη ότι για το Ηνωμένο Βασιλείο ορίστηκε μείωση ή καθορίστηκε τουλάχιστον ένα όριο, και ότι το ίδιο πρέπει να ισχύσει και για άλλα κράτη μέλη; Εφαρμόζεται, άραγε, ο κανόνας ίδια μέτρα - ίδια σταθμά;

<SPEAKER ID=184 LANGUAGE="EN" NAME="Liikanen">
Όλα αυτά θα θέματα θα τεθούν στην έκθεση της Επιτροπής, που θα υποβληθεί το δεύτερο δεκαπενθήμερο του Οκτωβρίου. Σε ότι αφορά την έκπτωση της Μεγάλης Βρετανίας, στο Εδιμβούργο, το Συμβούλιο ζήτησε από την Επιτροπή να αναφερθεί στο ζήτημα αυτό, και θα το πράξουμε κατά το δεύτερο δεκαπενθήμερο του Οκτωβρίου.
<P>
Δεύτερον, η έκθεση θα παράσχει στα κράτη μέλη μια βάση για την εκτίμηση των δαπανών τους. Σε ορισμένους τομείς είναι ευκολότερο και σε άλλους πιο δύσκολο. Γι' αυτό θα πρέπει να είμαστε προσεκτικοί και να μην κάνουμε λόγο για δίκαιη ανταπόδοση. Υπάρχουν τομείς κοινού συμφέροντος, η χορήγηση όμως δεν μπορεί να γίνει με βάση την κάθε χώρα ξεχωριστά. Επαρκείς πληροφορίες θα παρασχεθούν και σχετικά με το θέμα αυτό.
<P>
Τρίτον, σε ό, τι αφορά το φαινόμενο του Ρότερνταμ, το θέμα αυτό, όπως γνωρίζει καλά ο αξιότιμος βουλευτής, συζητήθηκε εκτενώς στις Κάτω Χώρες και το Βέλγιο πρόσφατα. Ζητήσαμε μια μελέτη εμπειρογνωμόνων, η οποία εκπονήθηκε. Τα συμπεράσματά της δεν έγιναν πλήρως αποδεκτά από τα διάφορα μέρη, αλλά η έκθεση αυτή αποτελεί μια βάση για περαιτέρω συζήτηση.
<P>
Σε ό, τι αφορά το 1, 2 δισεκατομμύριο της NLG στις Κάτω Χώρες, δεν είμαι απολύτως σίγουρος ότι κατάλαβα τι ήθελε να ρωτήσει το αξιότιμο μέλος. Σε κάθε περίπτωση, η έκθεση της Επιτροπής θα δώσει μια απάντηση στη συζήτηση σχετικά με την θέση των καθαρώς χορηγών, που τέθηκε από τέσσερις χώρες και συγκεκριμένα από τη Γερμανία, τις Κάτω Χώρες, τη Σουηδία και την Αυστρία.

<SPEAKER ID=185 LANGUAGE="DE" NAME="Rόbig">
Κύριε Πρόεδρε, πιστεύω ότι η Ατζέντα 2000 είναι μια ιδιαίτερη πρόκληση για όλους μας, ιδίως ως προς τις ενταξιακές στρατηγικές των χωρών που θέλουν να προσχωρήσουν στην Ένωση. Είναι βέβαιο ότι οι προκλήσεις είναι, φυσικά, εντελώς ιδιαίτερες για εκείνες τις χώρες που βρίσκονται στην Ευρωπαϊκή Ένωση και για εκείνες τις χώρες που θέλουν την ένταξη και που έχουν κοινά σύνορα. Το ερώτημά μου είναι: υπάρχουν άραγε στην προενταξιακή στρατηγική προσεγγίσεις για την εξεύρεση λύσης αυτών των ειδικών προβλημάτων της γεωγραφικής γειτνίασης, ανάλογα φυσικά με την ένταση των προβλημάτων;

<SPEAKER ID=186 NAME="Liikanen">
Ολόκληρη η Επιτροπή επισκέφθηκε την Αυστρία πριν από λίγο καιρό, όταν η Αυστρία επρόκειτο να αναλάβει την Προεδρία, και το θέμα αυτό είχε τεθεί τότε. Βεβαίως, σε όλα αυτά τα προγράμματα και ειδικότερα σε όσα συνδέονται, π.χ., με το INTERREG και το PHARE, είναι πολύ σημαντικό να δίδεται ιδιαίτερη προσοχή στις παραμεθόριες περιοχές. Και αυτό, διότι εκεί όπου υπάρχει η μεγαλύτερη διαφορά σε ό, τι αφορά το επίπεδο διαβίωσης, εκεί είναι όπου συνήθως δημιουργούνται πολιτικές και οικονομικές εντάσεις. Θα συζητήσουμε το θέμα στην Επιτροπή και ελπίζω ότι θα ενεργήσουμε κατάλληλα.

<SPEAKER ID=187 NAME="Πρόεδρος">
Ερώτηση αριθ. 49 της κ. Eva Kjer Hansen (H-0720/98)
<P>
Θέμα: Εφαρμογή προγραμμάτων για τη δημοκρατία
<P>
Με ποιόν τρόπο προτίθεται η Επιτροπή να εφαρμόσει τα προβλεπόμενα στη θέση B7-70 του προϋπολογισμού προγράμματα για τη δημοκρατία, ύστερα από την απόφαση του Δικαστηρίου της ΕΕ για το πάγωμα των πόρων που προορίζονται για προγράμματα χωρίς νομική βάση; Κύριε Liikanen, σας καλώ να απαντήσετε στην κ. Kjer Hansen.

<SPEAKER ID=188 NAME="Liikanen">
Αξιότιμε κύριε Πρόεδρε, όσον αφορά τις θέσεις του προϋπολογισμού με τις οποίες χρηματοδοτούνται δράσεις υπέρ των ανθρωπίνων δικαιωμάτων και του εκδημοκρατισμού, η Επιτροπή εισηγήθηκε στο Συμβούλιο στις 24 Ιουλίου 1997, την καθιέρωση κανονισμού για την ανάπτυξη και την ενίσχυση της δημοκρατίας, της αρχής του κράτους δικαίου, των ανθρωπίνων δικαιωμάτων και των βασικών ελευθεριών. Πρέπει επίσης να τονιστεί, πως η Επιτροπή θέτει τον εαυτό της σε θέση νομοθέτη, εφόσον προτείνει την καθιέρωση της νομικής βάσης. Η Επιτροπή έχει επανειλημμένα ζητήσει από τα θεσμικά όργανα με εκτελεστική εξουσία, κυρίως από το Συμβούλιο, αλλά και από το Ευρωπαϊκό Κοινοβούλιο, να επισπεύσουν τις σχετικές ενέργειές τους, προκειμένου να εγκριθούν οι νομικές βάσεις, οι οποίες είναι απαραίτητες για την υλοποίηση σημαντικών κοινοτικών δράσεων. Στην κατάσταση που είχε διαμορφωθεί με την απόφαση του Δικαστηρίου, η Επιτροπή ήλπιζε οι νομοθετικές διαδικασίες να προωθούνται όσο το δυνατόν ταχύτερα.
<P>
Προκειμένου οι ενέργειες της Κοινότητας να μην παραλύσουν, η Επιτροπή η οποία, βάσει της Ιδρυτικής Συμφωνίας, είναι αρμόδια για την εκτέλεση του προϋπολογισμού, έχει στη σημερινή συνάντησή της εγκρίνει έναν κατάλογο για τις δράσεις, τη χρηματοδότηση των οποίων μπορεί να συνεχίσει, καθώς και δεύτερο κατάλογο για τις δράσεις για τις οποίες δεν έχει προς το παρόν αποφασιστεί η συνέχιση της χρηματοδότησής τους, αλλά το θέμα πρέπει να εξεταστεί περαιτέρω. Αυτοί οι κατάλογοι είναι δημόσιοι, και η Επιτροπή Προϋπολογισμού θα τους συζητήσει σήμερα.
<P>
Όσον αφορά τις θέσεις του προϋπολογισμού, που αφορούν την προώθηση της δημοκρατίας και την προστασία των ανθρωπίνων δικαιωμάτων από τα περιφερειακά προγράμματα συνεργασίας, αυτές που έχουν εγκριθεί ως εναλλακτικές νομικές βάσεις αναφέρονται στις εξής περιοχές: στις χώρες της Κεντρικής και της Ανατολικής Ευρώπης, στις τρίτες χώρες της Μεσογείου, στις χώρες της πρώην Σοβιετικής Ένωσης και στη Μογγολία, στην πρώην Γιουγκοσλαβία, καθώς και στις αναπτυσσόμενες χώρες της Αμερικής και της Αφρικής.
<P>
Σχετικά με τους μελλοντικούς προϋπολογισμούς, η Επιτροπή έχει έρθει σε επαφή και με τα δύο αρμόδια όργανα για την εκτέλεση του προϋπολογισμού, το Κοινοβούλιο και το Συμβούλιο, και θα πράξει ό, τι είναι δυνατόν, προκειμένου η συζήτηση για τις νομικές βάσεις να συνεχιστεί ταχύτατα, έτσι ώστε η συμφωνία μεταξύ των θεσμικών οργάνων να λύσει τις διαφορές, οι οποίες έχουν προκαλέσει την παρούσα κατάσταση. Τελειώνοντας, θέλω μόνο να προσθέσω, πως θα γίνει ένας διάλογος ανάμεσα στο Κοινοβούλιο, το Συμβούλιο και την Επιτροπή, την Παρασκευή 17 Ιουλίου, και θα κάνουμε ό, τι είναι δυνατόν, προκειμένου να βρεθεί στην συνάντηση αυτή μια μακροπρόθεσμη λύση.

<SPEAKER ID=189 LANGUAGE="DA" NAME="Kjer Hansen">
Θα ήθελα να ευχαριστήσω τον Επίτροπο για την απάντησή του στην ερώτηση και θα ήθελα να συνεχίσω ρωτώντας, πώς θα ενημερώσει ο Επίτροπος τα εμπλεκόμενα μέρη για την κατάστασή τους, δηλαδή τόσο εκείνους που αναγράφονται στον κατάλογο με τα προγράμματα που μπορούν να συνεχιστούν, όσο κι εκείνους που είναι στον κατάλογο με τα προγράμματα που δεν θα συνεχιστούν. Πώς θα λάβουν πληροφορίες οι εμπλεκόμενοι για το ποια είναι η κατάστασή τους; Το θέμα είναι βέβαια ότι, είναι ιδίως οι ΜΚΟ που πλήττονται άσχημα, διότι αισθάνονται πως βρίσκονται σε δύσκολη θέση και δεν ξέρουν πώς θα συνεχίσουν να λειτουργούν από εδώ και στο εξής. Έχει η Επιτροπή, με άλλα λόγια, σχεδιάσει κάποια στρατηγική ενημέρωσης; Προσμένω να συνεχίσω τη συζήτηση στην Επιτροπή Προϋπολογισμών, όμως θα παρακαλούσα τον Επίτροπο να διασαφηνίσει πόσο μπορούν να προχωρήσουν ανεμπόδιστα ή όχι τα προγράμματα εκδημοκρατισμού. Και τέλος, η τελευταία μου ερώτηση στον Επίτροπο: ποιος είναι ο λόγος που το Συμβούλιο δεν ενέκρινε την πρόταση που πασιφανώς η Επιτροπή υπέβαλε ήδη εδώ κι ένα χρόνο; Υπάρχουν συγκεκριμένες χώρες στο Συμβούλιο που εμποδίζουν να συνεχιστούν λόγου χάρη τα προγράμματα εκδημοκρατισμού;

<SPEAKER ID=190 NAME="Liikanen">
Συμφωνώ απολύτως με το αξιότιμο μέλος, ότι θα πρέπει να προσέξουμε και να ενημερώσουμε όλα τα ενδιαφερόμενα μέρη και ιδιαίτερα τις MKO. Αυτός είναι ο λόγος που δημοσιοποιούμε τη σημερινή απόφαση για απελευθέρωση ενός μεγάλου αριθμού κονδυλίων. Η επόμενη απόπειρα εξεύρεσης λύσης, σε ό, τι αφορά τη νομική βάση για την απελευθέρωση περαιτέρω κονδυλίων, θα γίνει την Παρασκευή. Θα κάνω ό, τι μπορώ μαζί με τις υπηρεσίες μου για να διασφαλίσω ότι θα υπάρξει ενημέρωση των ενδιαφερομένων MKO μέσα στις επόμενες ημέρες.
<P>
Σε ό, τι αφορά τώρα τη νομική βάση, η αυστριακή Προεδρία έκανε μια πολύ θετική προσπάθεια χθες, εγείροντας το θέμα στο Συμβούλιο Γενικών Υποθέσεων. Το Συμβούλιο Γενικών Υποθέσεων εξουσιοδότησε την Επιτροπή των Μονίμων Αντιπροσώπων να προσπαθήσει να βρει μια λύση στο πρόβλημα εντός της εβδομάδος.
<P>
Κατά το παρελθόν υπήρξαν ορισμένες πολιτικές δυσκολίες. Ορισμένες φορές η νομική βάση δεν έγινε αποδεκτή για λόγους επιτροπολογίας, καθώς και για άλλα συναφή ζητήματα. Ελπίζω, όμως, ότι η σοβαρότητα της κατάστασης, για την οποία πολλές MKO σε ολόκληρη την Ευρώπη έχουν εκφράσει την βαθιά τους ανησυχία, θα ασκήσει επίσης πίεση στο Συμβούλιο για να ενεργήσει πιο γρήγορα, ώστε να γίνει αποδεκτή η προτεινόμενη νομική βάση.

<SPEAKER ID=191 LANGUAGE="NL" NAME="Van Lancker">
Παρακολούθησα προσεκτικά τόσο τις ερωτήσεις, όσο και τις απαντήσεις του Επιτρόπου κ. Liikanen. Εξακολουθείτε να παραπέμπετε στις απαραίτητες νομικές βάσεις για την πληρωμή χρημάτων από τον προϋπολογισμό της Ευρωπαϊκής Ένωσης. Έχω μάλλον την εντύπωση ότι οι διάφορες μικρές πρωτοβουλίες του Κοινοβουλίου - ακριβώς για τις πιό ευάλωτες ομάδες, για τις οποίες αγωνίζονται οι ΜΚΟ με μικρές δραστηριότητες με τις οποίες θέλουν όμως να δώσουν ώθηση σε κάποια κοινοτική πρωτοβουλία - δεν θα υλοποιηθούν εύκολα αν απαιτείται για κάθε μια χωριστή νομική βάση. Μου φαίνεται εν πάση περιπτώσει αδύνατον να δημιουργηθούν για όλες αυτές τις ξεχωριστές πρωτοβουλίες και ξεχωριστές νομικές βάσεις. Έχει ο Επίτροπος κάποιες ιδέες για μια μάλλον γενική λύση του προβλήματος για τις όχι σημαντικές - γνωρίζω πάντως ότι πρόκειται για αμφιλεγόμενη έννοια - δραστηριότητες που όμως είναι τόσο σπουδαίες για το πρόσωπο της Ένωσης;

<SPEAKER ID=192 NAME="Liikanen">
Το Ευρωπαϊκό Δικαστήριο αποφάσισε ότι, οποιαδήποτε σημαντική δράση απαιτούσε ύπαρξη πιστώσεων στον προϋπολογισμό και προηγούμενη νομική βάση. Στην περίπτωση των σημαντικών δράσεων δεν έχουμε άλλη επιλογή παρά να συμμορφωθούμε με την απόφαση του Ευρωπαϊκού Δικαστηρίου. Υπάρχουν, όμως, περιοχές όπου υπάρχουν μεγαλύτερα περιθώρια ερμηνείας. Οι περιοχές αυτές είναι οι εξής: κατ' αρχάς, αυτόνομες δράσεις των θεσμικών οργάνων· δεύτερον, πειραματικά προγράμματα, και, τρίτον, προπαρασκευαστικές δράσεις που ανοίγουν το δρόμο για την υλοποίηση περαιτέρω δράσεων.
<P>
Εξετάσαμε όλα τα κονδύλια υπό αυτό το πρίσμα. Προσπαθήσαμε να απελευθερώσουμε όλα αυτά στα οποία θεωρήσαμε ότι δεν υπάρχει ασυμβίβαστο με τον απόφαση του Ευρωπαϊκού Δικαστηρίου. Είναι σημαντικό να προσπαθήσουμε να βρούμε μια λύση στο πλαίσιο της αρμόδιας για τον προϋπολογισμό αρχής και να φθάσουμε σε έναν ορισμό των μη σημαντικών δράσεων. Για το θέμα αυτό, οι συζητήσεις μεταξύ των υπηρεσιών πήγαν σχετικά καλά. Το μόνο που ελπίζουμε είναι ότι θα συμβεί το ίδιο αυτή την εβδομάδα στο πολιτικό επίπεδο.
<P>
Ο παράγοντας που πρέπει να έχουμε στο μυαλό μας είναι ότι, σύμφωνα με την απόφαση του Ευρωπαϊκού Δικαστηρίου, αυτά το πειραματικά προγράμματα θα πρέπει να μελετούν τη δυνατότητα κοινοτικής δράσης αργότερα. Για το λόγο αυτό, δεν μπορούν να αποτελούν καθεστώς μόνιμης στήριξης. Θα πρέπει να προετοιμάζουν για κάτι καινούργιο. Αν φθάσουν στο συμπέρασμα ότι κάτι νέο μπορεί να γίνει, τότε θα λάβουν προπαρασκευαστικά μέτρα και θα υποβάλουν πραγματικές νομοθετικές προτάσεις. Αν οι μελέτες συμπεράνουν ότι δεν είναι έτσι, τότε θα τα σταματήσουμε. Αλλά δεν μπορούν να αποτελέσουν τη βάση μόνιμης δραστηριότητας, που θα χρηματοδοτείται από τον προϋπολογισμό της Κοινότητας.
<P>
Ελπίζω, παρ' όλα αυτά, ότι την Παρασκευή θα βρούμε μια λύση.

<SPEAKER ID=193 LANGUAGE="DE" NAME="Posselt">
Κύριε Πρόεδρε, επιτρέψτε μου να θέσω άλλη μια ακριβέστερη ερώτηση. Πιστεύω, κύριε Επίτροπε, ότι σας κατάλαβα καλά, θα ήθελα όμως να ρωτήσω εάν διασφαλίζεται έτσι το ζήτημα των γραφείων για τις μειονοτικές γλώσσες που ιδρύθηκε το 1982 από το Ευρωπαϊκό Κοινοβούλιο ή εάν είσαστε της γνώμης ότι ένα τέτοιο μακροπρόθεσμο πρόγραμμα δεν έχει ακόμη νομική βάση, καθώς και πώς σχεδιάζετε να δημιουργήσετε την εν λόγω νομική βάση. Η καλλιέργεια των μειονοτικών πολιτισμών είναι ένα από τα πιο σημαντικά προγράμματα για τη δημοκρατικά εντός της Ευρωπαϊκής Ένωσης, ιδίως εν όψει της επικείμενης διεύρυνσης, στο πλαίσιο της οποίας ζητούμε διαρκώς από τις υποψήφιες χώρες να παράσχουν δικαιώματα στις μειονότητες. Θα ήταν λοιπόν αρκετά παράξενο να σταματήσουμε ένα πρόγραμμα που απέδειξε την αξία του εδώ και 15 ή 16 χρόνια εντός της Ένωσης και να διαγράψουμε την αντίστοιχη θέση του προϋπολογισμού.

<SPEAKER ID=194 NAME="Liikanen">
Αυτό είναι ένα κονδύλιο για το οποίο είναι δύσκολο να βρεθεί λύση. Η Επιτροπή δεν πρότεινε κάποια νομική βάση και έτσι δεν μπορούμε να κατηγορούμε το Συμβούλιο ότι δεν ενήργησε. Εξακολουθούμε να μελετούμε το θέμα, αλλά μέχρι τώρα δεν υπήρξε λύση για το ζήτημα αυτό, παρά το γεγονός ότι κατορθώσαμε να βρούμε λύση στις περισσότερες περιπτώσεις.
<P>
Υπάρχουν πολλοί ακτιβιστές από διαφορετικές χώρες που ήρθαν σε επαφή μαζί μας για το θέμα αυτό.

<SPEAKER ID=195 NAME="Πρόεδρος">
Κυρίες και κύριοι, επιτρέψτε μου να ευχαριστήσω για άλλη μια φορά τον κ. Liikanen για τις απαντήσεις και την εδώ παρουσία του.

<SPEAKER ID=196 NAME="Πρόεδρος">
Ερώτηση αριθ. 50 του κ. Carlos Carnero Gonzαlez (H-0623/98)
<P>
Θέμα: Απολύσεις συνδικαλιστικών εκπροσώπων εντεταγμένων στο συνδικάτο Somisiones Obreras (CC.OO) στην επιχείρηση Fαbrica de Bisagras, S.A. (FABISA) του Μπούργκος (Ισπανία)
<P>
Στις 26 Μαΐου η επιχείρηση FABISA, της οποίας οι μετοχές ανήκουν στο γερμανικό όμιλο EDSCHA, απέλυσε τους εργαζομένους Gilberto Alonso Poza και Segundo Fern ndez Pardo, μέλη του συμβουλίου εργαζομένων της επιχείρησης και μέλη των CC.OO. Μια τέτοια απόφαση - όπως παρατήρησε ο υπογράφων, βουλευτής κατά την επίσκεψή του στους απολυθέντες στην εκδήλωση διαμαρτυρίας μπροστά στο εργοστάσιο - προκάλεσε βαθειά δυσαρέσκεια σε ευρέα στρώματα της κοινής γνώμης του Μπούργκος και τη θεωρούν ως αδικαιολόγητο μέτρο καταπίεσης των εξεχόντων συνδικαλιστικών στελεχών.
<P>
Δεν εκτιμά ως ορθό η Επιτροπή ότι, στο πλαίσιο μιας πραγματικής ευρωπαϊκής κοινωνικής πολιτικής πρέπει να υπάρξει πλήρης εγγύηση της αρχής ότι οι συνδικαλιστικοί εκπρόσωποι θα έχουν κάθε διασφάλιση για την ελεύθερη άσκηση των καθηκόντων τους και, συνεπώς, να μην είναι δυνατό σε καμιά περίπτωση να υπόκεινται σε εξαναγκαστικά μέτρα που δεν θα τους επέτρεπαν να εκτελέσουν επαρκώς την εντολή τους; Στην κατεύθυνση αυτή δεν θεωρεί ορθό η Επιτροπή ότι η αναγνώριση της παραβίασης της ως άνω αρχής θα έπρεπε να οδηγήσει σε ακύρωση της απόλυσης των αναφερθέντων εργαζομένων της FABISA; Kύριε Flynn, σας καλωσορίζω και σας καλώ να απαντήσετε στην ερώτηση του κ. Carlos Carnero.

<SPEAKER ID=197 NAME="Flynn">
Αυτή τη στιγμή δεν υπάρχει κοινοτική νομοθεσία γενικά για τις ατομικές απολύσεις υπαλλήλων ή ειδικά για τους εκπροσώπους συνδικαλιστικών ενώσεων. Το θέμα που θέτει το αξιότιμο μέλος είναι, κατ' αρχάς, θέμα εθνικής νομοθεσίας και πρακτικής. Παρ' όλα αυτά, σε ορισμένες περιπτώσεις, η κοινοτική νομοθεσία θέτει κανόνες που απαγορεύουν την απόλυση υπαλλήλου για ορισμένους λόγους, όπως η εθνικότητα, το φύλλο, η χρήση της γονικής άδειας, η αλλαγή ιδιοκτήτη ή η άρνηση του εργαζόμενου να μετατεθεί από μια εργασία πλήρους απασχόλησης σε μια εργασία μερικής απασχόλησης, ή το αντίθετο. Αν η απόλυση δεν εμπίπτει σε μια από αυτές τις κατηγορίες, το θέμα εμπίπτει πλήρως στην αρμοδιότητα του ενδιαφερόμενου κράτους μέλους. Αν η εν λόγω εταιρεία διαθέτει ένα Ευρωπαϊκό Συμβούλιο Εργασίας ή ο απολυμένος εκπρόσωπος της εργατικής ένωσης είναι μέλος ενός Ευρωπαϊκού Συμβουλίου Εργασίας, τότε το άρθρο 10 της οδηγίας 94/45 αναφέρει ότι: "Μέλη των Ευρωπαϊκών Συμβουλίων Εργασίας και εκπρόσωποι υπαλλήλων που ασκούν τα καθήκοντά τους σύμφωνα με τις διαδικασίες που αναφέρονται στο άρθρο 6, παράγραφος 3, της Οδηγίας θα πρέπει, κατά την άσκηση των καθηκόντων τους, να απολαμβάνουν της ίδιας προστασίας και των ίδιων εγγυήσεων που παρέχονται στους εκπροσώπους εργαζομένων από την εθνική νομοθεσία και/ή την ισχύουσα πρακτική στην χώρα εργασίας».
<P>
Έτσι λοιπόν, σύμφωνα με τις πληροφορίες που διαθέτει η Επιτροπή μέχρι τώρα, η ισπανική νομοθεσία προβλέπει εκτεταμένη προστασία εναντίον των απολύσεων για δραστηριότητα ως εκπρόσωπου εργαζομένων.

<SPEAKER ID=198 LANGUAGE="ES" NAME="Carnero Gonzαlez">
Κατανοώ απολύτως την απάντηση που τόσο ευγενικά μας έδωσε ο Επίτροπος κ. Flynn. Ασφαλώς γνωρίζουμε ότι δεν υπάρχει κοινοτική νομοθεσία που θα μπορούσε να χρησιμεύσει ως βάση για να παρέμβει η Επιτροπή και να εκφράσει τη γνώμη της για τέτοιες καταστάσεις που περιέχει η ερώτηση που υπέβαλα. Αυτό είναι το λυπηρό: το ότι δεν υπάρχει σχετική κοινοτική νομοθεσία - διότι μιλάμε για θέματα που θα έπρεπε χωρίς αμφιβολία να βρίσκονται στον κεντρικό πυρήνα μιας κοινωνικής Ευρώπης, για τη δυνατότητα να υπάρχουν, παράλληλα με το ενιαίο νόμισμα, κανόνες που να εγγυώνται, για παράδειγμα, την πλήρη άσκηση των δικαιωμάτων τους στους εργαζομένους και ακόμη περισσότερο στους συνδικαλιστικούς τους εκπροσώπους.
<P>
Αυτό το θέμα έχει αναμφίβολα μεγάλη σημασία στην Καστίλλη-Λεόν. Σήμερα το πρωί μάλιστα είχε πραγματοποιηθεί μια διαδήλωση, στην οποία συγκεντρώθηκαν εκπρόσωποι διαφόρων κοινωνικών και πολιτικών τομέων της πόλης του Μπούργκος, για να υποστηρίξουν αυτούς τους εργαζομένους. Υπήρξαν συζητήσεις στο συμβούλιο της επαρχίας του Μπούργκος και στο δημοτικό συμβούλιο αυτής της πρωτεύουσας. Και η ερώτησή μου είναι, κύριε Flynn, παρ' ό, τι δεν υπάρχει νομοθεσία, δεν νομίζετε ότι θα μπορούσατε να εκπέμψετε από εδώ ένα γενικό μήνυμα, που να κάνει έκκληση να μην επαναληφθούν παρόμοιες καταστάσεις;

<SPEAKER ID=199 NAME="Flynn">
Εκτιμώ το γεγονός ότι το αξιότιμο μέλος αναγνωρίζει το όρια που έχουν επιβληθεί στην Επιτροπή σε αυτή την περίπτωση. Έχει απόλυτο δίκιο και είναι σαφές ότι, δεν υπάρχει κοινοτική νομοθεσία που να αναφέρει λεπτομερείς κανόνες σχετικά με την προστασία των εκπροσώπων των εργαζομένων από απολύσεις.
<P>
Έχω καταλάβει την άποψη του, και η Επιτροπή εξετάζει το πώς θα αντιμετωπίσει το θέμα, όταν θα εφαρμόζει στο μέλλον κοινοτικές δράσεις για την πληροφόρηση των εργαζομένων και γενικότερα την διαβούλευση μαζί τους. Μελετώ το θέμα.

<SPEAKER ID=200 NAME="Πρόεδρος">
Ερώτηση αριθ. 51 του κ. Bernd Posselt (H-0645/98):
<P>
Θέμα: Μελέτες όσον αφορά την πολιτική στον τομέα της οικογένειας
<P>
Έχει αναθέσει ήδη η Επιτροπή μελέτη - όπως ανέφερα κατά την ώρα των ερωτήσεων στις 31 Μαρτίου - για την ασφάλιση γήρατος των ατόμων που ασχολούνται αποκλειστικά με την ανατροφή των τέκνων τους, και θεωρεί ο Επίτροπος σκόπιμο να τύχει υποστήριξης μια μελέτη ή ένα ειδικό συνέδριο εμπειρογνωμόνων όσον αφορά την πρόταση χορήγησης επιδόματος ανατροφής των τέκνων; Κύριε Flynn, σας καλώ να απαντήσετε στην ερώτηση του κ. Posselt.

<SPEAKER ID=201 NAME="Flynn">
Όπως εξήγησα στην απάντηση που έδωσα στις 31 Μαρτίου του τρέχοντος έτους στο αξιότιμο μέλος, η Επιτροπή γνωρίζει τις δημογραφικές τάσεις και τις αλλαγές στις οικογενειακές δομές, αλλά η Κοινότητα έχει πολύ περιορισμένες αρμοδιότητες σε όλον τον τομέα της πολιτικής για την οικογένεια.
<P>
Η Επιτροπή εξέτασε την κατάσταση στα κράτη μέλη σε ότι αφορά την εφαρμογή της οδηγίας 79/7 σχετικά με την ίση μεταχείριση ανδρών και γυναικών στα συστήματα υποχρεωτικής κοινωνικής ασφάλισης. Η οδηγία εφαρμόζεται μόνο στον εργαζόμενο πληθυσμό και έτσι, άτομα που αφιερώνονται στην ανατροφή των παιδιών τους τίθενται εκτός του πεδίου εφαρμογής της. Η Επιτροπή πρότεινε μια τροπολογία της οδηγίας το 1987 για να συμπληρώσει τα κενά, σε ό, τι αφορά την ίση μεταχείριση στον τομέα της κοινωνικής ασφάλισης. Το θέμα παραμένει ακόμη σε εκκρεμότητα στο Συμβούλιο. Τα σημεία που καλύφθηκαν περιλαμβάνουν παροχές για ηλικιωμένους, οι οποίες χορηγήθηκαν σε άτομα που ανέθρεψαν παιδιά.
<P>
Στους επόμενους δύο μήνες, η Επιτροπή προτίθεται να αντικαταστήσει την πρόταση του 1987 με μια νέα πρόταση για την τροποποίηση της Οδηγίας 79/7. Πιστεύω ότι η νέα πρόταση θα πρέπει να λάβει υπόψη της τις ισορροπίες μεταξύ των δύο φύλων και γενικότερα τις εξελίξεις στις οικογενειακές δομές. Ελπίζω ότι αυτή η απάντηση θα βοηθήσει το βουλευτή.

<SPEAKER ID=202 LANGUAGE="DE" NAME="Posselt">
Κύριε Πρόεδρε, ευχαριστώ πολύ κύριε Επίτροπε για την πολύ ακριβή σας απάντηση. Θα ήθελα να ρωτήσω συμπληρωματικά όσον αφορά τις μελέτες - ξέρω ότι η Επιτροπή δεν έχει άμεσες αρμοδιότητες, όμως εκπονεί μελέτες - αν ενδεχομένως έχει προγραμματιστεί και μια μελέτη με θέμα τη χορήγηση επιδόματος ανατροφής τέκνων, η οποία αυτόν τον καιρό συζητείται όλο και πιο έντονα στην Ευρωπαϊκή Ένωση. Ξέρετε ότι έγινε το Μάιο στην Φρανκφούρτη ένα σχετικό συνέδριο με τον πρωθυπουργό της Σαξωνίας Biedenkopf και τον πρωθυπουργό του Schleswig-Holstein Simonis, δηλαδή ας πούμε ένα διακομματικό συνέδριο. Θα ήθελα να σας ρωτήσω αν είναι δυνατόν να προωθηθεί ή να διοργανωθεί ένα τέτοιο συνεδριο ή μια τέτοια μελέτη και σε ευρωπαϊκό επίπεδο.

<SPEAKER ID=203 NAME="Flynn">
Το αξιότιμο μέλος θα ενδιαφερόταν ίσως να μάθει ότι σε συνεργασία με την αυστριακή Προεδρία κανονίσαμε την διεξαγωγή μιας μεγάλης διάσκεψης σχετικά με την δημογραφία και τις επιπτώσεις που θα έχει στο σύνολο της κοινωνικής οικοδόμησης της Ένωσης. Αν και δεν επικεντρώνεται ειδικά στο ζήτημα που θίξατε, στη σύσκεψη του Οκτωβρίου, θα διεξαχθεί μια ευρεία γενική συζήτηση για το όλο θέμα σε ό, τι αφορά τις επιπτώσεις του στην Ένωση.
<P>
Σχετικά με την εκπόνηση μελετών, πολύ φοβούμαι ότι αυτό που ανέφερε ο συνάδελφός μου, ο επίτροπος Liikanen, ισχύει ειδικά σε αυτή την περίπτωση, επίσης, δηλαδή το πρόβλημα του κονδυλίου, αφού μέχρι σήμερα το κονδύλιο για έργα οικογενειακής πολιτικής έχει δεσμευθεί. Αν επανέλθετε ίσως στο θέμα όταν θα υπάρξει οριστική συμφωνία επί των θεμάτων που έθιξε ο επίτροπος Liikanen, ενδεχομένως να είμαστε σε καλύτερη θέση για να σας δώσουμε μια θετικότερη απάντηση.

<SPEAKER ID=204 NAME="Πρόεδρος">
Ερώτηση αριθ. 52 της κ. Αnne Van Lancker (H-0648/98):
<P>
Θέμα: Μεταφορά μη χρησιμοποιηθέντων χρηματοδοτικών πόρων του ΕΚΤ από το στόχο 4 στο στόχο 3
<P>
Στις αρχές της παρούσας προγραμματικής περιόδου υπήρχε έλλειμμα χρηματοδοτικών πόρων για το στόχο 3, ενώ οι αντίστοιχοι πόροι του στόχου 4 ήταν άφθονοι. Βουλευτές του ΕΚ ζήτησαν από την Επιτροπή να επιτρέψει φλαμανδική κοινότητα να μεταφέρει χρηματοδοτικούς πόρους του στόχου 4 στο στόχο 3. Η Επιτροπή απάντησε ότι δεν μπορούσε να ικανοποιήσει το αίτημα αυτό, εφόσον τα αρχικά προβλήματα θα μπορούσαν να επιλυθούν εν καιρώ. Αφησε όμως ανοικτό το ενδεχόμενο να προβλεφεί μία τέτοια μεταφορά κατά την ενδιάμεση αξιολόγηση. Στο ψήφισμα της 4.12.1997 σχετικά με τη διορθωτική πολιτική στο Βέλγιο, το ΕΚ διαπίστωσε τη μη πλήρη απορρόφηση των κονδυλίων του στόχου 4 και επανέλαβε το αίτημα για τη μεταφορά των μη απορροφηθέντων κονδυλίων από το στόχο 4 στο στόχο 3, κατά την ενδιάμεση αξιολόγηση. Ένα έτος πριν από τη λήξη της ισχύουσας προγραμματικής περιόδου φαίνεται ότι τα κονδύλια του στόχου 4 δεν πρόκειται να απορροφηθούν πλήρως, αν και η κατάσταση έχει σημαντικά βελτιωθεί, ενώ η ανάγκη σε κονδύλια του στόχου 3 παραμένει. Μπορεί η Επιτροπή, λαμβάνοντας υπόψη τις τεράστιες ανάγκες και ενόψει του επικείμενου τερματισμού της προγραμματικής περιόδου, να επιτρέψει τη μεταφορά κονδυλίων από το στόχο 4 στο στόχο 3; Κύριε Flynn, σας καλώ να απαντήσετε στην ερώτηση της κ. Van Lancker.

<SPEAKER ID=205 NAME="Flynn">
Θα ήθελα να πω στο αξιότιμο μέλος ότι, όπως γνωρίζει, ο Στόχος 4 προβλέπει μια προληπτική προσέγγιση για την διατήρηση της απασχόλησης, ιδιαίτερα μέσω της πρόβλεψης των αλλαγών στην αγορά εργασίας και στη βιομηχανία, καθώς και την ενίσχυση της σταθερότητας της απασχόλησης μέσω της επαγγελματικής κατάρτισης και των επαγγελματικών προσόντων. Έτσι, τα προγράμματα του Στόχου 4 ευθυγραμμίζονται απόλυτα με την ανάπτυξη μιας δραστήριας και προληπτικής πολιτικής για την αγορά εργασίας, σε συμφωνία με την ευρωπαϊκή στρατηγική για την απασχόληση, την οποία μόλις εκπόνησε το Ευρωπαϊκό Συμβούλιο στη Σύνοδο Κορυφής για την απασχόληση, που διεξηχθη στο Λουξεμβούργο, και κατ' επέκταση με τις κατευθυντήριες γραμμές για την απασχόληση που εγκρίθηκαν το 1998.
<P>
Τα εθνικά προγράμματα δράσης για την απασχόληση έχουν πλέον εκπονηθεί από τα κράτη μέλη για να εφαρμοσθούν όλες αυτές οι κατευθυντήριες οδηγίες. Σε ό, τι αφορά το πρόγραμμα δράσης του Βελγίου, αναφέρεται ρητά στην παρέμβαση του Στόχου 4 του Ευρωπαϊκού Κοινωνικού Ταμείου, η οποία έχει ως σκοπό την αύξηση των δυνατοτήτων κατάρτισης των εργαζομένων, ώστε να προωθήσει τη δυνατότητα απασχόλησης και την ανάπτυξη δυνατοτήτων για δια βίου εκπαίδευση - το σχέδιο υποστηρίζει, ουσιαστικά, αυτή την άποψη. Δεδομένης της σημασίας που αποδίδουν, τόσο το Ευρωπαϊκό Συμβούλιο όσο και οι βελγικές αρχές, στην πρόληψη της ανεργίας, στη δια βίου εκπαίδευση και στην ενεργό πολιτική στην αγορά εργασίας, η Επιτροπή εξετάζει τη μείωση του διαθέσιμου κονδυλίου για το Στόχο 4, με μια μεταφορά στο Στόχο 3 ως ακατάλληλη.

<SPEAKER ID=206 LANGUAGE="NL" NAME="Van Lancker">
Ο Επίτροπος γνωρίζει βέβαια ότι είμαι υπέρμαχη των ευρωπαϊκών συμφωνιών για την απασχόληση και επίσης υπέρμαχη της πρόληψης. Αλλά, κύριε Επίτροπε, κάνω την ερώτηση για τον εξής λόγο: δεν ισχυρίζομαι βέβαια ότι η κατάρτιση στο θέμα της πρόληψης είναι στη Φλαμανδία η καλύτερη του κόσμου. Υπάρχουν κράτη μέλη όπου είναι καλύτερη. Ισχυρίζομαι όμως ότι είναι καλύτερη από τον ευρωπαϊκό μέσον όρο. Στον τομέα της μακροχρόνιας ανεργίας όμως, η κατάσταση στη Φλαμανδία είναι εξαιρετικά οδυνηρή, οπότε θέλω να επεκτείνω την ερώτησή μου και να τη θέσω γενικότερα. Εφόσον κατά την τρέχουσα προγραμματική περίοδο ο Επίτροπος θεωρεί ότι δεν υπάρχουν περιθώρια μετατροπής και θεμελιώνει τη θέση του με ουσιαστικά επιχειρήματα, μπορεί να με διαβεβαιώσει τουλάχιστον ότι κατά την επόμενη προγραμματική περίοδο για τα μελλοντικά διαρθρωτικά ταμεία, θα δοθεί στα κράτη μέλη, μέσα στις προτεραιότητες της Ευρωπαϊκής Ένωσης, περισσότερη ευχέρεια και ευελιξία για να προσαρμόσουν τις προτεραιότητες στις δικές τους ειδικές ανάγκες;

<SPEAKER ID=207 NAME="Flynn">
Θα πρέπει να συμφωνήσω με το αξιότιμο μέλος. Γνωρίζω την ιδιαίτερη άποψή της και την έντονη υποστήριξη που παρέχει, τόσο σε ό, τι αφορά την στρατηγική για την απασχόληση, όσο και σε ό, τι αφορά την προληπτική προσέγγιση. Το έχει δηλώσει πολλές φορές στο Κοινοβούλιο και το εκτιμώ ιδιαίτερα. Γνωρίζω τις δυσκολίες που γεννά η ανεργία μακράς διαρκείας στην περιοχή της Φλάνδρας.
<P>
Το βασικό στοιχείο είναι το πώς θα χρησιμοποιηθούν όσο το δυνατό καλύτερα τα χρήματα, πώς θα αντιμετωπίσουμε το συγκεκριμένο πρόβλημα που αναφέρει το αξιότιμο μέλος. Η δαπάνη μπορεί να γίνει αποδεκτή μέχρι το τέλος του 2001, επομένως υπάρχει ακόμη κάποιος χρόνος για την αντιμετώπιση της. Πράγματι από το 1995 έως το 1997, η πραγματική δαπάνη για το συγκεκριμένο τομέα ανήλθε σε 6 εκατ ECU. Είμαι ικανοποιημένος από τις συζητήσεις που είχα μόλις χθες, σύμφωνα με τις οποίες το ύψος της δαπάνης για το 1998 μπορεί να είναι λίγο μεγαλύτερο από το παραπάνω ποσό. Λαμβάνοντας, λοιπόν, αυτό υπόψη, παράλληλα με την πιθανή κατάσταση τα επόμενα δυο χρόνια, είμαι λογικά ικανοποιημένος αυτή τη στιγμή που αυτή η δαπάνη μπορεί να χρησιμοποιηθεί για το σκοπό για τον οποίο είχε προβλεφθεί και για να στηρίξει την συγκεκριμένη άποψη, που πρόβαλε το αξιότιμο μέλος. Όπως λέει και η ίδια, αργότερα, όταν θα επαναδιαπραγματευθούμε όλα αυτά τα θέματα, η άποψή της θα ληφθεί πολύ σοβαρά υπόψη.

<SPEAKER ID=208 NAME="Πρόεδρος">
Ερώτηση αριθ. 53 του κ. Alfred Lomas (H-0653/98)
<P>
Θέμα: Ρατσισμός στις Βρυξέλλες
<P>
Στις 19 Απριλίου 1998 μία ψηφοφόρος μου, Βρετανός πολίτης, με τον σύζυγό της, Τυνήσιο που διαμένει μαζί της στη Βρετανία κι ένα φίλο Βέλγο πολίτη Τυνησιακής καταγωγής που υπηρετεί τη θητεία του στον Βελγικό στρατό επισκέφθηκαν το μπαρ «Au Laboureur» Place de la Constitution 3, στις Βρυξέλλες όπου αρνήθηκαν να σερβίρουν στον άνδρα της και τον φίλο με τη δικαιολογία ότι είναι «άραβες». Πληροφόρησαν την αστυνομία η οποία δεν ανέλαβε καμία πρωτοβουλία και αρνήθηκε ακόμα και να δώσει τα ονόματά τους. Το γεγονός αυτό είναι λυπηρό. Σκοπεύει η Επιτροπή να παρακινήσει τις αρμόδιες υπηρεσίες στις Βρυξέλλες να αναλάβουν δράση κατά του ρατσισμού; Κύριε Flynn, σας καλώ να απαντήσετε στην ερώτηση του κ. Lomas.

<SPEAKER ID=209 NAME="Flynn">
Το αξιότιμο μέλος αναφέρεται στην εμπειρία ενός ρατσιστικού επεισοδίου που είχε μια από τις ψηφοφόρους του μαζί με τον τυνήσιο σύζυγό της. Αρνήθηκαν να τους σερβίρουν σε ένα μπαρ στις Βρυξέλλες. Η Επιτροπή και το Κοινοβούλιο θλίβεται βαθύτατα για το επεισόδιο αυτό. Παράλληλα, όμως, ενώ θλίβεται για αυτό, η Επιτροπή δεν είναι σε θέση να αναλάβει δράση στο θέμα αυτό.
<P>
Η καταπολέμηση των ρατσιστικών επεισοδίων είναι κατ' αρχάς και πάνω απ' όλα ευθύνη των κρατών μελών και τα παράπονα θα πρέπει να απευθύνονται στις αρμόδιες εθνικές αρχές. Το όργανο που είναι υπεύθυνο για τέτοια θέματα στο Βέλγιο, ο ρόλος του οποίου μοιάζει με της Επιτροπής για τη Φυλετική Ισότητα στη Μεγάλη Βρετανία, είναι το Centre pour l' Egalitι des Chances et de Lutte contre le Racism , δηλαδή Κέντρο για την Ισότητα στην Καταπολέμηση του Ρατσισμού. Συμβουλεύω, λοιπόν, το αξιότιμο μέλος να μεταφέρει το παράπονο της ψηφοφόρου του στο όργανο αυτό, το οποίο θα το ακούσει ευχαρίστως.

<SPEAKER ID=210 NAME="Lomas">
Ευχαριστώ τον Επίτροπο για την απάντησή του και για την πολύ χρήσιμη πληροφορία που μου έδωσε. Σίγουρα θα κάνω αυτό που μου είπε. Ωστόσο, συχνά η ΕΕ έχει σχολιάσει τέτοια θέματα και ιδιαίτερα η Επιτροπή έχει κάνει ορισμένες έξοχες δηλώσεις. Εφόσον ο Επίτροπος έχει ίσως λίγη περισσότερη επιρροή από εμένα, αναρωτιέμαι αν, εκτός από το να αναλάβω το ζήτημα, θα μπορούσε ο Επίτροπος να ενημερώσει το εν λόγω όργανο - γνωρίζω ότι δεν μπορεί να κάνει κάτι περισσότερο, δεν μπορεί να παρέμβει - ότι κάποιο μέλος έθεσε το θέμα αυτό και ότι η Επιτροπή έχει ενοχληθεί. Θα πρέπει να γίνει έρευνα, τόσο στο μπαρ όσο και στην αστυνομία, και θα ήταν μεγάλη βοήθεια αν ο Επίτροπος μπορούσε να συνδράμει με τον τρόπο αυτό.

<SPEAKER ID=211 NAME="Flynn">
Εκτιμώ αυτό που είπε ο αξιότιμος βουλευτής. Όπως ξέρετε, ξεκινάμε μια μεγάλη συζήτηση για το άρθρο 13. Ελπίζω ότι, με το σχέδιο δράσης μας θα αποκτήσουμε ένα νομικό πλαίσιο για την καλύτερη καταπολέμηση του ρατσισμού στην Ευρώπη.
<P>
Η τελευταία έρευνα σχετικά με τη ρατσιστική συμπεριφορά ήταν ιδιαίτερα ανησυχητική και αυτό θα πρέπει να καταγραφεί στα πρακτικά του Κοινοβουλίου. Όταν η έρευνα διεξήχθη στο Βέλγιο, το 22 % των ερωτηθέντων θεωρούσαν τους εαυτούς τους "πολύ ρατσιστές» και το 33 % "σχετικά ρατσιστές». Κατά συνέπεια το 55 % του συνολικού πληθυσμού του Βελγίου ήταν σχετικά ή πολύ ρατσιστές. Τούτο αποδεικνύει πόσο μεγάλη υποστήριξη χρειαζόμαστε για το προτεινόμενο Σχέδιο Δράσης. Το ποσοστό για το σύνολο της Ευρώπης ήταν 33 %.Αρα το ένα τρίτο του συνολικού πληθυσμού της Ευρώπης - ήτοι 120 εκατομμύρια άνθρωποι - θεωρούν τους εαυτούς τους είτε "σχετικά ρατσιστές» είτε "πολύ ρατσιστές». Αυτό αποτελεί μια ένδειξη για το πόσο μεγάλη είναι η ανάγκη να παρακολουθούμε φαινόμενα σαν και αυτό.
<P>
Χαίρομαι που μια από τις περσινές επιτυχίες ήταν η δημιουργία του Παρατηρητηρίου. Θα μπορούμε να έχουμε καλύτερες στατιστικά στοιχεία για τη συνολική πτυχή τέτοιων φαινομένων - τι τα προκαλεί και, ελπίζουμε, ορισμένες από τις αιτίες τους - ώστε να μπορέσουμε να τα αντιμετωπίσουμε κατάλληλα με βάση το άρθρο 13, όταν κυρωθεί η Συνθήκη. Γνωρίζω ότι απαιτείται ομοφωνία, αλλά πρόθεση μου είναι να παρουσιάσω μια πρόταση που θα αφορά το άρθρο 13 πριν από τη λήξη της θητείας της Επιτροπής.

<SPEAKER ID=212 LANGUAGE="NL" NAME="Van Lancker">
Δεν θα χρησιμοποιήσω ούτε καν ολόκληρο αυτό το λεπτό. Γνωρίζω ότι ο Επίτροπος, στις πρώτες γραμμές του αγώνα κατά του ρατσισμού και της διάκρισης, συνειδητοποιεί πολύ καλά ότι σε ευρωπαϊκό επίπεδο έχουν να γίνουν ακόμη πολλά. Μπορώ μόνο να πω στον συνάδελφο κ. Lomas ότι χάρη στα χρήματα της Ευρωπαϊκής Επιτροπής, διοργανώνονται στο Βέλγιο με το κέντρο κατά του ρατσισμού και υπέρ των ίσων ευκαιριών, σεμινάρια για την αστυνομία. Εάν αυτό εξυπηρετεί τον συνάδελφο, ευχαρίστως να τον βοηθήσω να υποβάλει μήνυση, η οποία θα εξετασθεί τελικά από το παρατηρητήριο για το οποίο μίλησε ο Επίτροπος.

<SPEAKER ID=213 NAME="Flynn">
Τα δύο αξιότιμα μέλη θα ευχαριστηθούν με μια συγκεκριμένη πτυχή του θέματος. Σε ό, τι αφορά τον προϋπολογισμό, θα μπορέσουμε να έχουμε το σχέδιο δράσης μας, ενώ θα ξεκαθαρίσει και το θέμα του κονδυλίου για τον ρατσισμό.

<SPEAKER ID=214 NAME="Πρόεδρος">
Ευχαριστώ πολύ, κύριε Flynn. Με αυτή την παρατήρηση, τελείωσε ο χρόνος που αντιστοιχούσε στη δέσμη των ερωτήσεων που απευθύνονταν στον Επίτροπο κ. Flynn. Ως εκ τούτου, οι ερωτήσεις αριθ. 54 έως 57 θα απαντηθούν γραπτώς.

<SPEAKER ID=215 NAME="Πρόεδρος">
Δεδομένου ότι αναφέρονται σε παραπλήσια θέματα, οι ερωτήσεις αριθ. 58 και 59 θα εξεταστούν από κοινού.
<P>
Ερώτηση αριθ. 58 της κ. Anne McIntosh (H-0604/98):
<P>
Θέμα: Κοινή Αλιευτική Πολιτική
<P>
Μπορεί η Επιτροπή να επιβεβαιώσει ότι τα όρια των 6/12 μιλίων που προβλέπονται από τη σημερινή Κοινή Αλευτική Πολιτική θα διατηρηθούν πέραν του 2002; Ερώτηση αριθ. 59 του κ. Robin Teverson (H-0687/98):
<P>
Θέμα: Όρια αλίευσης δώδεκα μιλίων
<P>
Η ισχύς του κανονισμού του Συμβουλίου (ΕΟΚ) 3760/92 σύμφωνα με τον οποίο τα κράτη μέλη μπορούν να διατηρήσουν τους περιορισμούς για την πρόσβαση στα ύδατα της κυριαρχίας ή δικαιοδοσίας εντός ανώτατου ορίου 12 ναυτικών μιλίων, πρόκειται να λήξει στις 31 Δεκεμβρίου 2002.
<P>
Φρονεί η Επιτροπή ότι όλα τα κράτη μέλη θέλουν να διατηρηθεί αυτή η παρέκκλιση; Πότε σκοπεύει δε να υποβάλει νομοθετική πρόταση στο Συμβούλιο για να μπορέσει να ανανεωθεί η παρέκκλιση; Κυρία Bonino, σας καλωσορίζω και σας καλώ να απαντήσετε από κοινού στις ερωτήσεις της κ. McIntosh και του κ. Teverson.

<SPEAKER ID=216 NAME="Bonino">
Η αναθεώρηση της κοινής αλιευτικής πολιτικής του 2002 θα συμπεριλάβει, κατά τη γνώμη της Επιτροπής, το παρόν καθεστώς που ρυθμίζει την πρόσβαση στην ζώνη των 6/12 μιλίων. Θα εναπόκειται στο Συμβούλιο να αποφασίσει, μέχρι την 31η Δεκεμβρίου 2002 και σύμφωνα με όσα ορίζουν τα άρθρα 6 και 14 του κανονισμού του Συμβουλίου, σχετικά με την διατήρηση του παρόντος καθεστώτος.
<P>
Ωστόσο, στην έκθεση που συνέταξε το 1996 σχετικά με την εφαρμογή του κοινοτικού καθεστώτος της αλιείας και της ιχθυοκαλλιέργειας, η Επιτροπή έχει ήδη δηλώσει στο Συμβούλιο και στο Ευρωπαϊκό Κοινοβούλιο ότι, όπως έχουν τώρα τα πράγματα, δεν φαίνεται να προωθήθηκαν αιτήματα σχετικά με την τροποποίηση αυτής της πτυχής της κοινοτικής νομοθεσίας.
<P>
Και οι απαντήσεις που περιήλθαν στην Επιτροπή σχετικά με το πρόσφατο ερωτηματολόγιο που αφορά την αναθεώρηση της κοινής αλιευτικής πολιτικής, φαίνεται να επιβεβαιώνουν την άποψη της Επιτροπής σχετικά με την ανάγκη διατήρησης, μετά το 2002, των σημερινών διατάξεων σχετικά με την ζώνη των 6/12 μιλίων.

<SPEAKER ID=217 LANGUAGE="EN" NAME="McIntosh">
Είμαι εξαιρετικά ευγνώμων στην Επίτροπο για την απόφαση αυτή. Ωστόσο, δεν είπε πολλά πράγματα.
<P>
Μπορεί, παρακαλώ, η Επίτροπος να βεβαιώσει ότι, αν γίνει αίτηση ακύρωσης του ορίου των 6/12 μιλίων μετά το 2002, η απόφαση θα ληφθεί κατόπιν ψηφοφορίας με ενισχυμένη πλειοψηφία στο Συμβούλιο Υπουργών; Αυτό είναι το πρώτο σημείο.
<P>
Μπορεί, επίσης, να βεβαιώσει τους ψαράδες μου στο βόρείο Έσσεξ και στο νότιο Suffolk ότι, θα είναι ελεύθεροι να ψαρεύουν σε αυτή τη ζώνη μέχρι το όριο των 12 μιλίων μετά το 2002, διότι αυτή ήταν η συμφωνία στην οποία καταλήξαμε, όταν η Βρετανία προσυπέγραψε την κοινή αλιευτική πολιτική;
<P>
Κατά την άποψή της, ποιο είναι το νομικό καθεστώς μιας επιστολής που απέστειλε ο Jacques Santer, ως Πρόεδρος της Επιτροπής, στον Tony Blair, Πρωθυπουργό του Ηνωμένου Βασιλείου, με την οποία εγγυάται ότι το όριο των 6/12 μιλίων θα διατηρηθεί μετά το 2002; Έχει νομική ισχύ και μπορούν να την επικαλεστούν ενώπιον του Ευρωπαϊκού Δικαστηρίου;

<SPEAKER ID=218 NAME="Bonino">
Μπορώ να απαντήσω σε δύο από αυτά τα θέματα. Σίγουρα, οποιαδήποτε απόφαση του Συμβουλίου Υπουργών για κατάργηση του υφισταμένου συστήματος θα πρέπει να ληφθεί με ενισχυμένη πλειοψηφία.
<P>
Νομίζω ότι το νόημα της επιστολής του Προέδρου Santer προς τον Πρωθυπουργό Blair είναι ότι, η Επιτροπή δεν θα υποβάλει καμία πρόταση στο Συμβούλιο για αλλαγή του ισχύοντος συστήματος. Η λήψη απόφασης εναπόκειται στο Συμβούλιο Yπουργών και μπορούν να ανατρέψουν τη Συμφωνία με ενισχυμένη πλειοψηφία. Αλλά η Επιτροπή δεν θα συζητήσει το θέμα αυτό.

<SPEAKER ID=219 NAME="Teverson">
Και εγώ θα ήθελα να ευχαριστήσω την Επίτροπο για την απάντησή της. Όπως εγώ το καταλαβαίνω, στα ερωτηματολόγια στα οποία αναφέρθηκε και τα οποία επεστράφησαν από τη βιομηχανία στα διάφορα κράτη μέλη, υπήρχε η γενική εντύπωση ότι, αν μη τί άλλο, το όριο των 6/12 μιλίων θα μπορούσε να επεκταθεί.
<P>
Διερωτώμαι αν, δεδομένης της ευχής της να διαβουλευθεί με τη βιομηχανία και να συνεργαστεί μαζί της, η Επιτροπή μπορεί να υποβάλει μια πρόταση για να διευρύνει το όριο στα, π.χ., 30 ναυτικά μίλια παρά στα 6/12 μίλια σήμερα;

<SPEAKER ID=220 NAME="Bonino">
Κύριε Teverson, γνωρίζετε πάρα πολύ καλά ότι, το ισχύον σύστημα αποτελεί ήδη παρέκβαση της Συνθήκης. Είναι αλήθεια ότι υφίσταται μια διαδικασία διαβούλευσης με τη βιομηχανία. Δεν έχουμε αναλύσει ακόμα όλες τις απαντήσεις και γι' αυτό δεν γνωρίζω την συνολική της αντίδραση.
<P>
Τώρα, σε ό, τι αφορά τις απαντήσεις που έχουμε δεχθεί μέχρι τώρα, είναι στη μεγάλη τους πλειοψηφία, και θα έφθανα μέχρι του σημείου του να πω ότι, είναι ξεκάθαρα υπέρ του ισχύοντος καθεστώτος. Δεν θέλω να αναλάβω καμία δέσμευση στο παρόν στάδιο. Αυτό που μπορώ να πω είναι ότι, δεν θα υπάρξει καμία πρόταση εκ μέρους της Επιτροπής για την ανατροπή του ισχύοντος συστήματος. Αλλά αυτό είναι το περισσότερο που μπορώ να πω.

<SPEAKER ID=221 NAME="Macartney">
Θα ήθελα να ευχαριστήσω την Επίτροπο για τον συνήθη ειλικρινή και σαφή τρόπο με τον οποίο αντιμετωπίζει τέτοια θέματα, τα οποία, ορισμένες φορές, δημιουργούν ανησυχητικά σχόλια. Πέρα από τη διαβεβαίωση για το όριο των 6 και 12 μιλίων, θα λάβει υπόψη της το ζήτημα της σχετικής σταθερότητας, αφού αυτά είναι τα δύο σημαντικότερα αίτια της ανησυχίας των ψαράδων; Μήπως θα ήθελε να δώσει κάποια διαβεβαίωση, σε ότι αφορά τα δύο αυτά θέματα, μέσω του Κοινοβουλίου, ότι η Επιτροπή υποστηρίζει τους ψαράδες και είναι εναντίον αυτών που ενσπείρουν ανησυχία;

<SPEAKER ID=222 NAME="Bonino">
Μπορώ ίσως να δώσω μια προσωπική διαβεβαίωση. Ξεκινάμε διαβουλεύσεις και δεν θα ήταν σωστό να δεσμευθώ τώρα. Η συντριπτική πλειοψηφία των μέχρι τώρα απαντήσεων ζητεί να διατηρηθεί μια σχετική σταθερότητα. Αυτή είναι η προσωπική μου άποψη στην παρούσα φάση. Δεν θέλω να δεσμευθώ περαιτέρω σήμερα, διότι βρισκόμαστε σε διαβουλεύσεις και δεν θέλω να υπονομεύσω εντελώς το εγχείρημα.

<SPEAKER ID=223 NAME="Πρόεδρος">
Ερώτηση αριθ. 60 του κ. John McCartin (H-0620/98):
<P>
Θέμα: Απαγόρευση των παρασυρομένων διχτύων
<P>
Μετά την πρόσφατη απόφαση για την απαγόρευση της αλιείας με παρασυρόμενα δίχτυα στα κοινοτικά ύδατα, έχει η Επιτροπή υποβάλει προτάσεις για κάποιας μορφής αποζημίωση προς τους ασχολούμενους με την αλιεία τόννου, οι οποίοι πρόκειται να χάσουν το βιοπορισμό τους συνεπεία αυτής της απόφασης; Κυρία Bonino, σας καλώ να απαντήσετε στην ερώτηση του κ. McCartin.

<SPEAKER ID=224 NAME="Bonino">
Πιστεύω, κύριε McCartin, ότι η καλύτερη απάντηση που η Επιτροπή μπορεί να δώσει περιέχεται στην κοινή δήλωση του Συμβουλίου και της Επιτροπής, που επισυνάπτεται στα πρακτικά της συνεδρίασης του Συμβουλίου των Υπουργών Αλιείας, που διεξήχθη πέρυσι στις 8 Ιουνίου, την οποία αναφέρω κατά γράμμα: " έχοντας πρόθεση να διευκολύνουν την μετατροπή, όσον αφορά τα ίδια αποθέματα, αλλά με πιο ασφαλείς, πιο επιλεκτικές και οικονομικά συμφέρουσες, αλιευτικές τεχνικές, το Συμβούλιο και η Επιτροπή συμφώνησαν για την ανάγκη πρόβλεψης, σε κοινοτικό επίπεδο, μίας κατάλληλης κλίμακας δράσεων και ειδικών συνοδευτικών μέτρων υπέρ των αλιέων και των ιδιοκτητών αλιευτικών σκαφών.
<P>
Τα εν λόγω μέτρα πρέπει, ωστόσο, να διατηρούν έναν έκτακτο χαρακτήρα και να εντάσσονται στο πλαίσιο του προϋπολογισμού των παρόντων διαρθρωτικών προγραμμάτων των ενδιαφερόμενων κρατών μελών.
<P>
Τα συνοδευτικά μέτρα θα μπορούν, κυρίως, να περιλαμβάνουν: τη μετατροπή των αλιευτικών σκαφών με σκοπό τη μεταστροφή τους προς πιο ασφαλείς και πιο επιλεκτικές αλιευτικές τεχνικές, και ιδιαίτερα για τα ίδια είδη, και αποκλείοντας τα είδη που έχουν υποστεί υπερβολική εκμετάλλευση· αποζημιώσεις για να αντιμετωπιστούν οι οικονομικές συνέπειες της διακοπής της δραστηριότητας των αλιέων και των ιδιοκτητών αλιευτικών σκαφών· τη μεταστροφή των αλιέων προς δραστηριότητες διαφορετικές από την αλιεία ή την επανεκπαίδευσή τους και την κατάσχεση των αλιευτικών σκαφών που εξασκούν αλιεία με παρασυρόμενα δίχτυα».
<P>
Είναι ακόμα πρόωρο να παρέχουμε περισσότερες διευκρινίσεις σχετικά με την ακριβή φύση των συνοδευτικών μέτρων, γιατί αυτά είναι αυτή τη στιγμή αντικείμενο διμερών συζητήσεων με τις αρμόδιες αρχές των κρατών μελών που, από την πλευρά τους, ζητούν την συμβουλή επαγγελματιών του τομέα.
<P>
Προς το παρόν, δεν είναι συνεπώς δυνατόν να διατυπώσουμε εκ των προτέρων μία κρίση σχετικά με τα συμπεράσματα αυτών των συζητήσεων και ακόμα λιγότερο, σχετικά με όσα η Επιτροπή θα προτείνει στο Συμβούλιο. Είναι πολύ πιθανόν ότι, τα υπό συζήτηση μέτρα θα τοποθετηθούν στο πλαίσιο των μέτρων εξάλειψης, θα προβλέπουν δηλαδή αποζημιώσεις για τους ιδιοκτήτες των αλιευτικών σκαφών και για τους αλιείες, τόσο για εκείνους που εγκαταλείπουν οριστικά την αλιεία, όσο και για εκείνους που συνεχίζουν την αλιεία του λευκού τόννου με άλλες τεχνικές.
<P>
Προφανώς, θα ζητηθεί η γνώμη του Κοινοβουλίου όσον αφορά την πρόταση νόμου σχετικά με το άρθρο 43 της Συνθήκης.

<SPEAKER ID=225 NAME="McCartin">
Θα ήθελα να ευχαριστήσω την Επίτροπο για την απάντησή της. Δεν συμφωνεί η Επίτροπος ότι, υπάρχει αρκετά μεγάλη δυσαρέσκεια μεταξύ των εμπλεκομένων ψαράδων, οι οποίοι αισθάνονται ότι τους εκτόπισαν, όχι λόγω κάποιου προγράμματος προστασίας με επιστημονικό υπόβαθρο, αλλά απλά για πολιτικούς λόγους, ώστε τα αλιεύματά τους να τα εκμεταλλεύονται άλλοι, που έχουν έναν διαφορετικό παραδοσιακό τρόπο εκμετάλλευσης των αποθεμάτων; Δεν μπορώ να καταλάβω, αν υπάρχει πρόταση για παροχή νέων κονδυλίων για την αποζημίωση των εκτοπισθέντων ψαράδων, ή αν η Επίτροπος λέει ότι οι κυβερνήσεις των ενδιαφερομένων κρατών, ανεξάρτητα αν πρόκειται για τη Γαλλία, τη Μεγάλη Βρετανία ή την Ιρλανδία, θα πρέπει να προτείνουν ένα πρόγραμμα αποζημιώσεων χρησιμοποιώντας πόρους που έχουν ήδη παρασχεθεί και ότι δεν υπάρχουν καινούργια χρήματα και πόροι.

<SPEAKER ID=226 NAME="Bonino">
H απάντηση είναι ναί. Δεν υπάρχουν καινούργια χρήματα, αλλά υπάρχει η δυνατότητα χρησιμοποίησης των χρημάτων που αυτή τη στιγμή είναι διαθέσιμα στα κράτη μέλη, δηλαδή επανασχεδιασμού των υπαρχόντων κονδυλίων. Το θέμα αυτό το συζητούμε με τις αρχές. Πραγματικά πιστεύουμε ότι για την Ιρλανδία, τη Μεγάλη Βρετανία, τη Γαλλία κ.λ.π, λαμβάνοντας υπόψη τον μέσο όρο του τι έχει ξοδευτεί μέχρι τώρα, υπάρχει ειλικρινά δυνατότητα κάλυψης αυτής της νέας δαπάνης.
<P>
Και πάλι, ο ευρωπαϊκός προϋπολογισμός παρέχει το 50 % σε ορισμένα κράτη και το 75 % στην Ιρλανδία. Εξετάζουμε κάποιες λεπτομέρειες του υπολογισμού αυτού του ποσοστού. Αλλά σας διαβεβαιώ ότι, υπάρχει τρόπος επανασχεδιασμού και επαναπρογραμματισμού του υφιστάμενου κονδυλίου.

<SPEAKER ID=227 NAME="Teverson">
Υπάρχει η πεποίθηση, σωστή ή λανθασμένη, ότι οι στόλοι συρομένων διχτύων του Ατλαντικού θα εξαφανισθούν εξαιτίας του συμφωνηθέντος κοινοτικού κανονισμού.
<P>
Αισιοδοξεί η Επίτροπος, ότι θα εξαφανισθούν επίσης από τα χωρικά ύδατα της Ευρωπαϊκής Ένωσης και οι στόλοι συρομένων διχτύων της Μεσογείου, όπως συμβαίνει τώρα στον Ατλαντικό. Θα υπάρξει πράγματι ισότητα σε ό, τι αφορά την επιβολή του κανονισμού στα ευρωπαϊκά χωρικά ύδατα;

<SPEAKER ID=228 NAME="Bonino">
Δεν γνωρίζω αν όλες οι θάλασσες θα τύχουν της ίδιας μεταχείρισης, αλλά πιστεύω ότι όλοι οι ευρωπαϊκοί στόλοι θα τύχουν της ίδιας μεταχείρισης. Δεν μπορώ να απαγορεύσω τη χρήση συρόμενων δικτύων από πλοία που βρίσκονται υπό ιαπωνική ή άλλες σημαίες. Αυτό αποτελεί μια άλλη δυναμική, η οποία βρίσκεται τώρα υπό συζήτηση στο πλαίσιο της CGPM για τη Μεσόγειο, της οποίας τώρα πρόσφατα η Επιτροπή έγινε μέλος.
<P>
Αλλά είμαι σίγουρη για πολλούς λόγους και ένας εξ αυτών είναι τα χρηματοδοτικά κίνητρα, ότι πριν από την ημερομηνία λήξης της 1ης Ιανουαρίου 2001, ακόμη και στη Μεσόγειο, οι ψαράδες θα καταλάβουν τελικά ότι είναι πιο εύκολο γι' αυτούς να εκμεταλλευτούν αυτή την ευκαιρία.
<P>
Δεν έχω λόγο να αμφιβάλλω σε ότι αφορά την αποτελεσματικότητα της επιβολής του κανονισμού, αν και θα επισήμαινα εκ νέου ότι, όσο η Επιτροπή θα είναι σε εγρήγορση, η επιβολή του είναι πρώτα απ' όλα και κατά κύριο λόγο ευθύνη των κρατών μελών.

<SPEAKER ID=229 NAME="Πρόεδρος">
Ερώτηση αριθ. 61 της κ. Birgitta Ahlqvist (H-0644/98):
<P>
Θέμα: Αλιεία σολομού στον ποταμό Torne
<P>
Η Επιτροπή φινο-σουηδικών ποταμιαίων συνόρων απαγόρευσε την αλιεία σολομού στον ποταμό Torne παρά το γεγονός ότι όλα τα ύδατα της περιοχής είναι ιδιόκτητα. Τα αποθέματα αλιευμάτων είναι υπερεπαρκή, υπάρχει δε χώρος για όλους, τουρίστες και επαγγελματίες αλιείς. Ποτέ άλλοτε δεν είχαμε τόσο σολομό στα νερά μας.
<P>
Το Σουηδικό Σύνταγμα εγγυάται τη μη παραβίαση των δικαιωμάτων ιδιοκτησίας, παρόλο που αυτά τα δικαιώματα, σε αυτήν την περίπτωση, παραβιάζονται κατά τρόπον ανεξήγητο. Επιπλέον, η αλιεία έχει οικονομική σημασία και είναι κερδοφόρα δραστηριότητα. Αυτή η αρχαία επαγγελματική δραστηριότητα κινδυνεύει να εξαφανισθεί λόγω αυτής της απαγόρευσης.
<P>
Λαμβάνοντας υπόψη το γεγονός ότι ένας από τους στόχους της περιφερειακής πολιτικής της ΕΕ είναι να δημιουργήσει θέσεις απασχόλησης σε τομείς με αειφόρο ανάπτυξη (η δε αλιεία σολομού στον ποταμό Torne καλύπτει αυτά τα κριτήρια), τί πιστεύει η Επιτροπή ότι θα έπρεπε να γίνει σε αυτήν την περίπτωση; Κυρία Bonino, σας καλώ να απαντήσετε στην ερώτηση της κ. Ahlqvist.

<SPEAKER ID=230 NAME="Bonino">
Η Επιτροπή φινο-σουηδικών ποταμιαίων συνόρων απαγόρευσε την αλιεία σολομού στα ποτάμια ύδατα έπειτα από το ψήφισμα, που εγκρίθηκε από την Διεθνή Επιτροπή Αλιείας της Βαλτικής Θάλασσας το 1997, το οποίο καλεί όλα τα παράκτια κράτη να υιοθετήσουν ένα μορατόριουμ σχετικά με την αλιεία του άγριου σολομού στα εσωτερικά ύδατα, στο πλαίσιο της στρατηγικής που στοχεύει στην ανασύσταση των αποθεμάτων άγριου σολομού, το λεγόμενο σχέδιο δράσης για τον σολομό.
<P>
Θέλω να θυμίσω ότι, αυτό το σχέδιο δράσης είναι μια πρωτοβουλία, την οποία ανέλαβε η Ευρωπαϊκή Κοινότητα, αφού συζήτησε με τα κράτη μέλη και την οποία προτίθεται να υλοποιήσει πλήρως.
<P>
Χρειάζεται, επιπλέον, να λάβουμε υπόψη ότι, ο σολομός είναι ένα ψάρι που μεταναστεύει από τη θάλασσα όπου θρέφεται, προς τα εσωτερικά γλυκά ύδατα όπου αναπαράγεται και, συνεπώς, για να τον προστατεύσουμε κατά τη διάρκεια όλου του βιολογικού του κύκλου, είναι αναγκαίο να εγκρίνουμε μέτρα αναφορικά με τα παράκτια ύδατα και τα εσωτερικά ύδατα, μέτρα που να περιλαμβάνουν τα μέτρα που ελήφθησαν για την ανοιχτή θάλασσα στην οποία τα αλιεύματα, κατά συνέπεια, μειώθηκαν σημαντικά σε σχέση με εκείνα του 1993.
<P>
Στα ποτάμια, όπου τα αποθέματα άγριου σολομού εξαντλήθηκαν σχεδόν, το μορατόριουμ θα έπρεπε να γίνει πλήρως σεβαστό για μερικά χρόνια, ενώ σε άλλα ποτάμια θα μπορούσαν να επανεισαχθούν σταδιακά πολύ περιορισμένα επίπεδα αλίευσης, όταν οι ειδικοί μας επιβεβαιώσουν την βελτίωση της κατάστασης των αποθεμάτων.

<SPEAKER ID=231 LANGUAGE="SV" NAME="Ahlqvist">
Θέλω να ευχαριστήσω την Επίτροπο, κ. Bonino, γι' αυτή την απάντηση, την οποία δεν περίμενα. Όπως ερμηνεύω το όλο θέμα, η απόφαση που είχε λάβει η Επιτροπή Συνοριακών Ποταμών βασίζεται επομένως σε προηγούμενους κανονισμούς της ΕΕ. Δεν είναι λοιπόν ένα εθνικό θέμα, αλλά ένα κοινοτικό θέμα. Αυτό είναι ένα πολύ μεγάλο πρόβλημα εκεί πάνω στον ποταμό Torne και αν δεν γίνει κάτι γι' αυτό, θα λάβει διαστάσεις μίας πολύ μεγάλης διασυνοριακής διαμάχης.
<P>
Διερωτώμαι: δεν υπάρχει εντός της Ένωσης κάποιος τρόπος να διαχωριστεί η αλίευση του σολωμού δίκαια μεταξύ Σουηδίας και Φινλανδίας; Το θέμα αφορά λοιπόν και τις δύο αυτές χώρες.

<SPEAKER ID=232 LANGUAGE="IT" NAME="Bonino">
Μπορώ να διαβεβαιώσω την αξιότιμη βουλευτή ότι, όσον αφορά την αλιεία σολομού στο ποτάμι, διάλογοι και συζητήσεις διεξάγονται αυτή την στιγμή και με τα δύο κράτη μέλη. Εγώ αναφερόμουν, όσον αφορά τις διαδικασίες, στην απόφαση που έλαβε η Διεθνής Επιτροπή Αλιείας της Βαλτικής Θάλασσας. Είναι αλήθεια ότι αυτή η επιτροπή ασχολείται με τη ρύθμιση της αλιείας στα διεθνή ύδατα αλλά, δεδομένου ότι ο σολομός επιστρέφει στα εσωτερικά ποτάμια ύδατα για να αναπαραχθεί, σκεφτήκαμε ότι θα ήταν κατάλληλο να επιφορτήσουμε και την επιτροπή για την Βαλτική Θάλασσα.
<P>
Βάσει αυτού, είναι σαφές ότι η Ένωση κάνει διάλογο με τα δύο κράτη μέλη για να φτάσει σε μια λύση, με την οποία πιθανώς θα συμφωνούν και τα δύο, για να αποφύγει ακριβώς τις συγκρούσεις στις οποίες αναφέρεται η αξιότιμη βουλευτής.
<P>
Παρότι ειλικρινά είναι μία αρκετά δύσκολη κατάσταση, η Επιτροπή δεν χάνει την ελπίδα ότι θα μπορέσει παρ' όλα αυτά να φτάσει σε μία συναινετική λύση.

<SPEAKER ID=233 LANGUAGE="SV" NAME="Thors">
Χαίρομαι που η Επίτροπος, κ. Bonino, πολύ σωστά διαπίστωσε ότι, όσον αφορά τον άγριο σολωμό υπάρχει ανάκαμψη σε πολλά μέρη στην Βαλτική Θάλασσα. Χαίρομαι επίσης που γνωρίζει πολύ καλά την κατάσταση, ότι έχουμε πολλές σοβαρές περιφερειακές διαμάχες και διαμάχες όσον αφορά τις διάφορες μορφές αλίευσης, δηλαδή· δεν πρόκειται τόσο πολύ για διασυνοριακές διαμάχες μεταξύ Σουηδίας και Φινλανδίας, αλλά για περιφερειακές διαμάχες.
<P>
Εφόσον γνωρίζουμε ότι αυτή είναι μία δύσκολη υπόθεση, διερωτώμαι τώρα: πρώτον, για πόσο χρονικό διάστημα θεωρεί η Επίτροπος ότι πρέπει να ισχύει το σχέδιο δράσης για το σολωμό με τους υπάρχοντες αυστηρούς περιορισμούς;
<P>
Δεύτερον, απ' ό, τι έχω καταλάβει, υπάρχει η σκέψη να κοπούν, τρόπος του λέγειν, τα πτερύγια των σολομών, ώστε να μπορεί να γίνει διαχωρισμός μεταξύ άγριων και εκτρεφόμενων σολωμών. Σκοπεύει η Επιτροπή να προχωρήσει σ' ό, τι αφορά το θέμα των σολομών με τα κομμένα πτερύγια;
<P>
Τέλος, διερωτώμαι αν υπάρχουν κάποια μέτρα που θα μπορούσε να λάβει η Επιτροπή για την προαγωγή της θέσης της επαγγελματικής αλιείας, διότι περνάει μία πολύ δύσκολη φάση. Δεν έχουμε σχεδόν καθόλου αλιεία σολομών πλέον στις ακτές του κόλπου Botten στη Φινλανδία.

<SPEAKER ID=234 LANGUAGE="IT" NAME="Bonino">
Η ποσότητα αλιευμάτων στη θάλασσα έχει περιοριστεί σημαντικά, και μάλιστα μειώθηκε κατά 50 % σε σχέση με το 1993, ακριβώς για να προσπαθήσουμε να ενισχύσουμε την ανασύσταση του αποθέματος. Για την ώρα, το μορατόριουμ είναι πλήρες. Φυσικά η Επιτροπή είναι έτοιμη, όταν οι επιστήμονες μάς πουν ότι το απόθεμα ανασυστάθηκε, να κάνει πιο ευέλικτες, για να το πούμε έτσι, τις θέσεις της. Προς το παρόν, όμως, η Επιτροπή δεν έχει ακόμα επίσημες επιστημονικές αναφορές που να δείχνουν μία επαρκή ανάκαμψη του αποθέματος στα ποτάμια ύδατα.

<SPEAKER ID=235 NAME="Πρόεδρος">
Ευχαριστώ πολύ, κυρία Bonino.
<P>
Κυρίες και κύριοι, είναι 19.00, εξαντλήσαμε το χρόνο που προβλέπει η ημερήσια διάταξη για τις ερωτήσεις προς την Επιτροπή. Ως εκ τούτου, οι ερωτήσεις αριθ. 62 έως 114 θα απαντηθούν γραπτώς.
<P>
Η ώρα των ερωτήσεων προς την Επιτροπή έληξε.
<P>
(Η συνεδρίαση διακοπείσα στις 19.00 συνεχίζεται στις 21.00)

<CHAPTER ID=12>
Προς μία αειφόρο ανάπτυξη
<SPEAKER ID=236 NAME="Πρόεδρος">
Η ημερήσια διάταξη προβλέπει τη συζήτηση της έκθεσης Α4-0275/98 της κ. Dybkjaer εξ ονόματος της αντιπροσωπείας του Κοινοβουλίου στην Επιτροπή Συνδιαλλαγής σχετικά με το εγκριθέν από την Επιτροπή Συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου που αφορά την αναθεώρηση του προγράμματος της Ευρωπαϊκής Κοινότητας για την πολιτική και τη δράση για το περιβάλλον και τη βιώσιμη ανάπτυξη "Στόχος η βιωσιμότητα» (C4-0382/98-96/0027(COD))

<SPEAKER ID=237 NAME="Dybkjζr">
Κυρία Πρόεδρε, σήμερα έχουμε ενώπιόν μας το αποτέλεσμα μιας δουλειάς που διήρκεσε δυόμισι χρόνια, και θα ήθελα να ξεκινήσω ευχαριστώντας τα μέλη της Επιτροπής Περιβάλλοντος για την τόσο ενεργή συμβολή τους. Επιτρέψτε μου να σας αναφέρω λίγο τι προηγήθηκε, διότι εμείς στην επιτροπή συζητήσαμε πολύ σοβαρά, αν έπρεπε να αναπέμψουμε την πρόταση της Επιτροπής για επανεξέταση του πέμπτου προγράμματος δράσης για το περιβάλλον και πάλι στην Επιτροπή. Τόσο δυσαρεστημένοι ήμασταν με την έκθεση. Για να το πούμε απλά, ήταν άθλια. Η πλειοψηφία όμως της επιτροπής ήταν της γνώμης ότι, η συγκεκριμένη μέθοδος θα καθυστερούσε την όλη διαδικασία υπερβολικά, κι εξάλλου είχαμε ελάχιστες εγγυήσεις ότι θα μας ερχόταν κάτι καλύτερο. Επιλέξαμε λοιπόν να δουλέψουμε και άλλο πάνω στο κείμενο, αλλά στη συνέχεια να χρησιμοποιήσουμε την επιρροή του Κοινοβουλίου στο μέγιστο δυνατό βαθμό. Το πόρισμα ήταν ότι, ψηφίστηκαν περίπου 100 τροπολογίες από την επιτροπή. Τότε κάναμε κάτι το ασυνήθιστο πριν από τη συνεδρίαση της ολομέλειας. Για την ακρίβεια, αποφασίσαμε ομόφωνα να εξασφαλίσουμε τον έλεγχο της διαδικασίας και να ανακαλέσουμε πενήντα από τις τροπολογίες εκ των προτέρων. Δεν έχει ξανασυμβεί τέτοιο πράγμα στα χρονικά του Κοινοβουλίου, όμως η στρατηγική εστέφθη με επιτυχία. Οι τροπολογίες στις οποίες είχαμε δώσει προτεραιότητα ψηφίστηκαν. Ούτε το Συμβούλιο ούτε η Επιτροπή είχαν σε μεγάλη εκτίμηση τις τροπολογίες μας. Δεν ήταν πολλές εκείνες που μπορούσαν να αποδεχτούν και γι' αυτό αναγκαστήκαμε να τις υποβάλουμε εκ νέου, πάνω κάτω όλες κατά τη δεύτερη συζήτηση, οπότε και περάσαμε τις περισσότερες.
<P>
Κι έτσι φτάνω στο επόμενο μεγάλο μου ευχαριστώ, προς τη βρετανική προεδρία. Η θέλησή τους για συζήτηση, η ελαστικότητά τους και ο επαγγελματισμός τους συνετέλεσαν στο ότι καταφέραμε μαζί να πετύχουμε αυτό το πραγματικά καλό αποτέλεσμα. Η αρχή ήταν βέβαια δύσκολη. Μόνο τρεις από τις τροπολογίες μας γίνονταν αποδεκτές από το Συμβούλιο, όμως στη συνέχεια η κατάσταση βελτιώθηκε. Τέλος, λοιπόν, ένα μεγάλο ευχαριστώ στην Επιτροπή. Της πήρε πολύ χρόνο να καταπιαστεί με το θέμα, αλλά τελικά το έκανε.
<P>
Το αποτέλεσμα είναι φυσικά ένας συμβιβασμός. Το Ευρωπαϊκό Κοινοβούλιο θα προτιμούσε να έβλεπε το σύνολο των τροπολογιών του να περνάει δίχως αλλαγές, όμως δεν ζούμε σ' έναν ιδανικό κόσμο αλλά στην σκληρή πραγματικότητα. Τι είναι λοιπόν αυτό που πετύχαμε; Το πρόγραμμα είναι σε γενικό επίπεδο νομικά πιο δεσμευτικό. Κατοχυρώθηκε ότι, τα νέα κράτη μέλη, Αυστρία, Σουηδία και Φινλανδία, δεν θα εξαναγκαστούν να μειώσουν τις περιβαλλοντικές προδιαγραφές τους, όταν λήξει η μεταβατική περίοδος, ούτε αν η ΕΕ δεν καταφέρει να υλοποιήσει τις υποσχέσεις της, τουτέστιν μια αύξηση των σημερινών κοινοτικών προδιαγραφών. Είναι γραμμένο καθαρά και ξάστερα τώρα στο πρόγραμμα ότι, η προσαρμογή στην κοινοτική νομοθεσία θα γίνεται υπό το πρίσμα ότι οι υψηλότερες προδιαγραφές των νέων κρατών μελών μπορούν να διατηρηθούν, κι αυτό θα γίνει με πλήρη διαφάνεια.
<P>
Όμως, με την επόμενη διεύρυνση της Κοινότητας τα προβλήματα που αφορούν το περιβάλλον θα είναι αντίθετου χαρακτήρα. Όταν προστεθούν οι χώρες της Ανατολικής και Κεντρικής Ευρώπης, είναι σημαντικό να εξασφαλίσουμε ότι δεν θα εξαφανιστούν η δυναμική και η προοπτική. Οι νέες χώρες πρέπει να πληρούν τους ισχύοντες και τους μελλοντικούς κανόνες, και έχουμε εξασφαλίσει ότι, η Κοινότητα θα τις βοηθήσει να φέρουν εις πέρας αυτό το μεγάλο έργο. Δεν μπορούν από μόνες τους. Ήταν ανέκαθεν θέση του Κοινοβουλίου ότι, η ΕΕ πρέπει να ηγηθεί μιας αειφόρου ανάπτυξης σε παγκόσμιο επίπεδο. Αυτό υπογραμμίζεται στο πρόγραμμα δράσης. Αλλωστε, πρέπει να γίνουν περισσότερες ενέργειες ώστε η ΠΟΕ να αρχίσει να αντιμετωπίζει το περιβάλλον σοβαρά. Τίποτα όμως δεν θα ωφελήσει αν, πολύ απλά, δεν ασκηθεί έλεγχος περί της τηρήσεως της νομοθεσίας. Το Κοινοβούλιο ενίσχυσε τις διατάξεις του προγράμματος που αφορούν την εφαρμογή και τον έλεγχο των κοινοτικών κανόνων. Εξάλλου, η Επιτροπή πρέπει να εκπονήσει μια έκθεση για τις κοινές ελάχιστες προδιαγραφές της περιβαλλοντικής επιθεώρησης των διάφορων χωρών. Πρέπει να δημοσιευθεί πόσο καλό ή πλημμελές είναι το κάθε κράτος μέλος στην τήρηση των περιβαλλοντικών απαιτήσεων.
<P>
Μπορούν να αναφερθούν πολλά άλλα πράγματα που επίσης εφαρμόστηκαν, όμως στη συγκεκριμένη απαρίθμηση θα αναφέρω εν κατακλείδι μόνο ότι, εγώ ως πρώην χημικός μηχανικός δεν μπορώ να μη χαίρομαι που οι χημικές ουσίες όχι μόνο τώρα αναφέρονται στο αρχικό κείμενο του Συμβουλίου, αλλά και επισημαίνεται σαφώς ότι, πρέπει να εκπονηθεί συγκεκριμένο σχέδιο δράσης, ούτως ώστε να μπορέσουμε γρήγορα να προβούμε σε μια αξιολόγηση όλων των χημικών ουσιών, όπως άλλωστε θα δοθεί βάρος στον καλύτερο έλεγχο της σταδιακής κατάργησης των ανθεκτικών οργανικών ρυπογόνων ουσιών.
<P>
Σε γενικές γραμμές, πιστεύω ότι το Κοινοβούλιο μπορεί να χαίρεται για τη συμβολή του. Όχι μόνο επειδή βελτιώσαμε ουσιωδώς το πέμπτο πρόγραμμα δράσης για το περιβάλλον. Μεριμνήσαμε επίσης, ώστε όλη η επαναξιολόγηση να είναι μια ανοιχτή διαδικασία στην οποία εκφράστηκαν πολλά συμφέροντα. Το Ευρωπαϊκό Κοινοβούλιο είναι το πράσινο θεσμικό όργανο της ΕΕ. Το Ευρωπαϊκό Κοινοβούλιο φέρνει αποτελεσμάτα. Φυσικά, δεν καταφέραμε και τόσα πολλά, ώστε από αύριο κιόλας η ΕΕ να γίνει αειφόρος χάρη στο πρόγραμμα. Όπως είπα, υπήρξε συμβιβασμός, όμως είναι σαφώς ένας συμβιβασμός προς τη σωστή κατεύθυνση. Το αποτέλεσμα ίσως δεν είναι η καλύτερη αφορμή για να ανοίξουμε σαμπάνιες. Από την άλλη πλευρά όμως είναι αρκετά καλό για να το γιορτάσουμε μ' ένα καλό ποτήρι κόκκινο κρασί. Στη συνέχεια όμως, μάλλον θα περάσουμε σ' έναν βαρύ καφέ, διότι τώρα είναι που τα αποτελέσματα θα εφαρμοστούν στην πράξη. Τι αξίζει ένα πρόγραμμα δράσης αν δεν μπει σε δράση; Ας δούμε το αναθεωρημένο πέμπτο πρόγραμμα δράσης για το περιβάλλον ως ένα μόνο βήμα προς την αειφόρο ανάπτυξη.

<SPEAKER ID=238 LANGUAGE="DE" NAME="Graenitz">
Κυρία Πρόεδρε, κυρία Επίτροπε, κυρίες και κύριοι, το ότι σήμερα μπορούμε να μιλάμε για την έγκριση από την επιτροπή συνδιαλλαγής μεταξύ Συμβουλίου και Κοινοβουλίου του σχεδίου για αειφόρο και φιλική προς το περιβάλλον ανάπτυξη της Ευρωπαϊκής Ένωσης το οφείλουμε στην αειφορία - που νομίζω ότι είναι πολύ καλύτερη έννοια από τη βιωσιμότητα - της εισηγήτριας κ. Lone Dybkjaer και του προέδρου της Επιτροπής Περιβάλλοντος κ. Kenneth Collins.
<P>
Με αυτήν την αειφορία και με πολύ μεγάλη εξυπνάδα καταφέρατε το Συμβούλιο να ανοιχτεί στις ιδέες του Κοινοβουλίου και να δεχθεί τις προτάσεις σε πολύ μεγαλύτερη έκταση από ό, τι μπορούσε κανείς να ελπίσει κατά την αρχή των διαπραγματεύσεων και κυρίως στην αρχή της πρώτης ανάγνωσης. Επιτρέψτε μου να σας ευχαριστήσω θερμά εξ ονόματος της Ομάδας μου.
<P>
Όποιος ασχολείται με περιβαλλοντικά ζητήματα, ξέρει καλά ότι αυτό το πρόγραμμα δεν μπορεί παρά να είναι μόνο η αρχή της αειφόρου ανάπτυξης της Ευρωπαϊκής Ένωσης. Γι' αυτό, χαίρομαι ιδιαίτερα που μπορεί κανείς ήδη να βρει στιη στοχοθέτηση αυτού του 5ου προγράμματος δράσης ότι μετά το 2000 θα είναι αναγκαίες συμπληρωματικές ευρύτερες στοχοθεσίες και μέτρα που θα έχουν προτεραιότητα, ώστε να μη χάσει την ώθησή της η Κοινότητα και, φυσικά, ώστε να επιτύχουμε επίσης να δεσμεύσουμε τους υποψήφιους για τη διεύρυνση σ' αυτήν την περιβαλλοντική διαδικασία.
<P>
Αν έθιγα όλα τα σημεία στα οποία υπήρξε συμφωνία και που μπορούν να συμβάλλουν σε μια βελτίωση της νομοθεσίας περί περιβάλλοντος, θα χρειαζόμουν πολύ μεγαλύτερο χρόνο ομιλίας απ' ό, τι έχω. Επιτρέψτε μου λοιπόν να αναφέρω ενδεικτικά μόνο μερικά. Είναι ιδιαίτερα σημαντικό να εισαγάγουμε περισσότερο την περιβαλλοντική πολιτική στη γεωργική πολιτική, και ως εκ τούτου είμαι πολύ ευγνώμων στην Επιτροπή για το ότι αυτή η δήλωση για την Κοινή Γεωργική Πολιτική που προστέθηκε, υπάρχει στην απόφαση για την Επιτροπή Συνδιαλλαγής. Είμαι επίσης ευγνώμων στην Επιτροπή για μια άλλη δήλωση, συγκεκριμένα για το ότι θα κάνει προτάσεις για το πώς θα μπορούσε πραγματικά να ρυθμιστεί νομικά η περιβαλλοντική ευθύνη. Εδώ στο Σώμα μιλάμε πολύ συχνά γι' αυτό, και ασφαλώς κάποτε θα εκδοθεί μία Λευκή Βίβλος που θα μπορούμε να την συζητήσουμε και να εντάξουμε τόσο καλά τις εθνικές διαφορές, ώστε τελικά να μπορέσουμε να φθάσουμε σε μια πανευρωπαϊκή καλή οδηγία για την περιβαλλοντική ευθύνη.
<P>
Θεωρώ επίσης πολύ σημαντικό να επισημάνω ότι στα διάφορα κράτη μέλη θα εισαχθεί επίσης ένα green accounting, ότι δηλαδή θα μπορούμε να τηρούμε στην Ένωση ένα περιβαλλοντικό εθνικό λογαριασμό - έκφραση όχι και τόσο κομψή στα γερμανικά - σύμφωνα με τις πληροφορίες που θα μας έχουν στέλνει τα κράτη μέλη. Αυτό είναι ακόμα πιο σημαντικό, επειδή η ενσωμάτωση ενός "πράσινου» εθνικού λογαριασμού στη γενική λογιστική πρακτική φέρνει πάρα πολλά πλεονεκτήματα και είναι πολύ καλή για τη μεταφορά περιβαλλοντικών νόμων ακριβώς εκεί, όπου μπορούμε άριστα να ενσωματώσουμε την προστασία του περιβάλλοντος με ευνοϊκό κόστος, δηλαδή στις διαδικασίες των επιχειρήσεων, στις διεργασίες,
<P>
Η υλοποίηση είναι ένα πολύ σημαντικό σύνθημα. Πρέπει επίσης να έχουμε καλύτερο έλεγχο - η κ. Dybkjaer το ανέφερε ήδη - κι αυτό θα οδηγήσει επίσης στο ότι σε τελευταία ανάλυση θα αποκτήσουμε μία καλύτερη προστασία της υγείας, πράγμα που επίσης θα μπορούσε να έχει θεμελιωθεί καλύτερα στην επιτροπή συνδιαλλαγής.
<P>
Δεν μένει άλλος χρόνος για να τα απαριθμήσουμε όλα. Θα ήθελα να τελειώσω με ένα μόνο σημείο. Πολλοί από μας που ασχολούνται με ζητήματα παγκοσμιοποίησης, με ζητήματα παγκοσμίου εμπορίου, βλέπουν πόσο πιο δύσκολα γίνονται τα πράγματα όταν δεν γίνεται επαρκής επεξεργασία των περιβαλλοντικών πτυχών, των πτυχών πρόληψης στο πλαίσιο της ΠΟΕ. Κι εδώ βρίσκεται τώρα στο κείμενο ένα σημείο που λέει ότι η Επιτροπή θα συνεχίσει τις προσπάθειές της κατά τις διαπραγματεύσεις, που σχεδιάζεται μεν να έχουν τελειώσει ήδη τον μεθεπόμενο χρόνο, αλλά θα έχουν τουλάχιστον προχωρήσει πάρα πολύ. Ευχαριστώ γι' άλλη μια φορά όσους συμμετείχαν. Ακόμη κι αν πρόκειται για συμβιβασμό, ασφαλώς είναι ένας συμβιβασμός που μας επιτρέπει να προχωρήσουμε όσον αφορά τα θέματα περιβάλλοντος.

<SPEAKER ID=239 LANGUAGE="DE" NAME="Flemming">
Κυρία Πρόεδρε, κυρία Επίτροπε, αξιότιμη κυρία εισηγήτρια, όταν ξέρει κανείς πόσο εντατικά και θαυμάσια αγωνίστηκε η Lone Dybkaer στην έκθεσή της, φυσικά λυπάται κάπως, γιατί η έκθεση Dybkaer ήταν κάποτε πολύ καλύτερη, όμως πρέπει να μάθει κανείς ότι στον τομέα του περιβάλλοντος τα μικρά βήματα εδώ στην Ευρώπη, στο Ευρωπαϊκό Κοινοβούλιο, πρέπει να γίνονται δεκτά με ευγνωμοσύνη. Ίσως όμως τα μικρά αυτά βήματα να μπορέσουν στ' αλήθεια να γίνουν κατόπιν κατανοητά από όλα τα κράτη μέλη. Κι αυτό είναι Ευρώπη.
<P>
Το κοινό σχέδιο της επιτροπής συνδιαλλαγής επισημαίνει ότι τα νέα κράτη μέλη - η Σουηδία, η Φινλανδία και η Αυστρία - δεν χρειάζεται να μειώσουν τις περιβαλλοντικές προδιαγραφές τους. Καλά ως εδώ, κι είμαι απόλυτα σύμφωνη. Φυσικά θα ήταν καταστροφικό αν η Ένωση προσπαθούσε έστω και να εξαναγκάσει τα νέα κράτη μέλη να χαλαρώσουν τις περιβαλλοντικές προδιαγραφές τους. Αλλωστε, κάτι τέτοιο ασφαλώς δεν θα πραγματοποιείτο. Μόνο που αυτό που είχαμε διαβάσει κατά τη συνεδρίαση ήταν κάπως διαφορετικό. Κυρία Επίτροπε, δεν είχε αναφερθεί λοιπόν εκεί ότι θα γινόταν προσπάθεια, θα γινόταν μάλιστα έλεγχος, προκειμένου να διαπιστωθεί αν η Ένωση μπορούσε να υιοθετήσει τις αυστηρότερες προδιαγραφές των τριών νέων κρατών μελών; Και δεν είχε γίνει επίσης λόγος για το ότι εσείς η ίδια προσωπικά - και σας πιστεύω - θα προσπαθούσατε να επέμβετε εδώ και να παρουσιάσετε στο Σώμα μια επιτυχία;
<P>
Ακουσα κάποτε από έναν υπάλληλο της Επιτροπής ότι δεν είχαν γίνει και τόσο συγκεκριμένες συνεννοήσεις με τις εν λόγω χώρες. Αλλωστε, σύμφωνα με τον υπάλληλο, έτσι κι αλλιώς ήταν γνωστό ότι οι συγκεκριμένες χώρες δεν θα μπορούσαν να υιοθετήσουν τις δικές μας περιβαλλοντικές προδιαγραφές, επομένως, γιατί να προκαλέσει κανείς μια τέτοια συζήτηση! Κλασική περίπτωση προτρέχουσας υπακοής. Το βρίσκω κρίμα για την Επιτροπή, κρίμα, κυρία Επίτροπε, σας εκτιμώ πολύ, αλλά βασικά περίμενα κάπως περισσότερα από σας. Είναι επίσης κρίμα για την Ένωση και για τους πολίτες της Ευρώπης!

<SPEAKER ID=240 LANGUAGE="NL" NAME="Eisma">
Κυρία Πρόεδρε, το Κοινοβούλιο πέτυχε πάλι ένα θαυμάσιο αποτέλεσμα για το περιβάλλον και για τον ευρωπαίο πολίτη με την έκβαση της διαδικασίας συναπόφασης για την αναθεώρηση του πέμπτου προγράμματος δράσης για το περιβάλλον. Παραδέχομαι ότι ο δρόμος ήταν επίπονος, αλλά άξιζε τον κόπο όταν κοιτάξει κανείς το αποτέλεσμα της συνδιαλλαγής.
<P>
Ήταν η δεύτερη συνδιαλλαγή κατά τη βρετανική προεδρία, κατά την οποία το Κοινοβούλιο μπόρεσε να ασκήσει μεγάλη επιρροή στο αποτέλεσμα, με το οποίο και μείναμε πολύ ικανοποιημένοι. Εννοώ το πρόγραμμα Auto-Oil και τώρα την αναθεώρηση του πέμπτου προγράμματος δράσης για το περιβάλλον.
<P>
Τα συγχαρητήριά μου στην εισηγήτρια, την κυρία Dybkjaer. Είχα την ευκαιρία να δω από κοντά πόσο δραστήρια αγωνίστηκε για να αποκτήσει για τον πολίτη και το περιβάλλον μια καλύτερη αναθεώρηση του πέμπτου προγράμματος δράσης για το περιβάλλον. Της αποτίω φόρο τιμής.
<P>
Το καλό είναι ότι το Κοινοβούλιο κατέστησε πιο αυστηρό τον έλεγχο της τήρησης της κοινοτικής νομοθεσίας. Το άρθρο 4 για την εφαρμογή και την τήρηση της νομοθεσίας αναδιατυπώθηκε ριζικά και προσαρμόστηκε στις τροπολογίες του Κοινοβουλίου. Τονίζω ότι τα κράτη μέλη κυρίως καλούνται να αναλάβουν τις ευθύνες τους για την τήρηση των διατάξεων, αλλά και η Επιτροπή πρέπει να βελτιώσει τον έλεγχο με ένα ευρωπαϊκό δίκτυο επιθεωρητών περιβάλλοντος.
<P>
Έμεινα ευχαριστημένος, διότι με τη βοήθεια του Κοινοβουλίου η Επιτροπή διευκρίνισε τις προθέσεις της σχετικά με την ενσωμάτωση των περιβαλλοντικών στόχων στην κοινή αγροτική πολιτική. Έχει μεγάλη σημασία για ένα βιώσιμο μέλλον της Ευρώπης. Οι τόσο απαραίτητες μετατροπές για μια βιώσιμη γεωργία πρέπει να υλοποιηθούν ολοταχώς. Στα πλαίσια του προϋπολογισμού, θα υποβάλω κι εγώ συγκεκριμένες προτάσεις για την ενσωμάτωση των περιβαλλοντικών στόχων στην κοινή αγροτική πολιτική.
<P>
Έχω υπόψη και τη δική μου χώρα, η οποία δεν κάνει αρκετή χρήση των δυνατοτήτων - του κανονισμού 2078/92 για τη γεωργία και το περιβάλλον για παράδειγμα - να καταστήσει τη γεωργία πιο φιλική προς το περιβάλλον με τη συγχρηματοδότηση.
<P>
Τέλος, είναι ουσιαστική η εγγύηση για τις χώρες που εντάχθηκαν τελευταίες, την Αυστρία, τη Φινλανδία και τη Σουηδία, ότι μπορούν να διατηρήσουν τους αυστηρούς περιβαλλοντικούς κανόνες τους.

<SPEAKER ID=241 LANGUAGE="DE" NAME="Breyer">
Κυρία Πρόεδρε, συμφωνώ με όσα είπε η κ. Flemming. Κυρία Lone Dybkaer, κατά την πρώτη και δεύτερη ανάγνωση είχαμε βρει την έκθεσή σας εξαιρετική και την θεωρήσαμε μια πραγματική ακτίνα φωτός για το Ευρωπαϊκό Κοινοβούλιο. Μήπως όμως δεν συμφωνήσαμε με το συμπέρασμα της επιτροπής συνδιαλλαγής ακριβώς για τους προαναφερθέντες λόγους; Πιστεύουμε ότι δεν αξίζει να εορταστεί με κόκκινο κρασί, παρά το πολύ με ένα ποτήρι σόδα, γιατί πείτε μου τί απόμεινε από τα δέκα σημεία που υπέβαλε το Κοινοβούλιο; Πού υπάρχει η υπόσχεση ότι θα γίνει επιτέλους η Λευκή Βίβλος ή - πράγμα ακόμη σημαντικότερο - ότι θα αποκτήσουμε επιτέλους έναν κανονισμό για την περιβαλλοντική ευθύνη; Εδώ και χρόνια, η Επιτροπή μας δίνει υποσχέσεις γι' αργότερα - φοβάμαι, για του Αγίου Ποτέ - κι έτσι δεν μπορεί δυστυχώς να συνεχιστεί η κατάσταση.
<P>
Όπως ήδη είπε η κ. Flemming: τ ι έχει απογίνει λοιπόν η σαφέστατη δήλωση ότι θα εξετάσουμε επιτέλους τους κανονισμούς των τριών νέων κρατών μελών και θα υιοθετήσουμε από κει ό, τι πολύ καλό υπάρχει; Υπάρχει μια ολόκληρη σειρά τέτοιων επιτευγμάτων. Ή τί απέγινε αυτό που είχαμε ζητήσει ως Κοινοβούλιο, να αποκτήσουμε επιτέλους ένα σχέδιο διαχείρισης ραδιενεργών αποβλήτων; Στο συμπέρασμα δεν περιλαμβάνεται τίποτα από αυτά. Ως εκ τούτου, πιστεύω ότι η κ. Bjerregaard, που μας χαρακτήρισε Κοινοβούλιου "της πλάκας» αναφερόμενη στο 5ο πρόγραμμα πλαίσιο, θα εξακολουθήσει να διασκεδάζει με το Κοινοβούλιο. Θα ήθελα πολύ να μάθω τί θα γίνει συγκεκριμένα με την περιβαλλοντική ευθύνη, τί νέα σημεία σχεδιάζει η Επιτροπή. Φοβόμαστε, γι' αυτό άλλωστε δεν συμφωνήσαμε, ότι αυτό είναι ένα πολύ ισχνό αποτέλεσμα από την άποψη της προστασίας του περιβάλλοντος.

<SPEAKER ID=242 LANGUAGE="NL" NAME="Blokland">
Κυρία Πρόεδρε, τον Φεβρουάριο 1996 η Επιτροπή παρουσίασε στο Κοινοβούλιο το κείμενό της για την αναθεώρηση του πέμπτου προγράμματος δράσης για το περιβάλλον. Σήμερα συζητάμε για την έκβαση της συνδιαλλαγής. Δηλαδή πέρασαν πάνω από δύο χρόνια και αυτό είναι πολύς καιρός για ένα πρόγραμμα που λήγει το έτος 2000. Αλλη φορά πρέπει να γίνει το πάν για την επίσπευση της διαδικασίας, διότι αλλιώς το πρόγραμμα τρέχει πίσω από τα γεγονότα.
<P>
Είμαστε όμως πολύ ικανοποιημένοι με το περιεχόμενο του κοινού σχεδίου κειμένου. Πολλές διευκρινίσεις του Ευρωπαϊκού Κοινοβουλίου συμπεριλήφθηκαν στο τελικό κείμενο, το οποίο έγινε πιο δυναμικό. Τα συγχαρητήριά μου προς την εισηγήτρια και προς όσους συμμετείχαν στη συνδιαλλαγή.
<P>
Είναι κρίμα ότι για τη γεωργία δεν επιτεύχθηκαν περισσότερα. Φυσικά έχουμε την Ατζέντα 2000, στην οποία υπάρχει πολύς χώρος για την περιβαλλοντική πολιτική, αλλά έχουμε να περιμένουμε ακόμη να δούμε πώς θα υλοποιηθεί. Είμαστε επίσης ικανοποιημένοι, διότι δόθηκε προτεραιότητα στην καλύτερη εφαρμογή της περιβαλλοντικής νομοθεσίας. Σε αυτό το θέμα πρέπει να δοθεί στα επόμενα χρόνια μεγάλη προσοχή. Τώρα τελευταία η Επιτροπή φαίνεται να το κυνηγά περισσότερο, αλλά το θέμα επιδέχεται ακόμα βελτίωση. Θεώρησα πολύ καλά τα συμπληρώματα του Κοινοβουλίου στο κοινό σχέδιο για τη συγκεκριμένη προτεραιότητα. Σημαντική είναι ιδίως η χρήση των νομικών μέσων που διαθέτει η Επιτροπή για να παρακινήσει τα κράτη μέλη. Διότι αποτελεί ντροπή να βλέπει κανείς κατά πόσο ξεπερνούν τα κράτη μέλη την προθεσμία για την ενσωμάτωση των περιβαλλοντικών διατάξεων στην εθνική τους νομοθεσία. Ας παραπεμφθούν τα κράτη μέλη πιο συχνά στο Δικαστήριο, για να εξηγήσουν γιατί η μετατροπή σε εθνική νομοθεσία είναι τόσο δύσκολη. Ίσως να βιασθούν τότε περισσότερο.

<SPEAKER ID=243 LANGUAGE="FI" NAME="Myller">
Αξιότιμη κυρία Πρόεδρε, θέλω να ευχαριστήσω θερμά την εισηγήτρια της έκθεσης κυρία Dybkjaer για το ότι κατάφερε να αποσαφηνίσει την ανάγκη να μην υποχρεωθούν οι τρείς χώρες που τελευταία προσχώρησαν στην Ένωση να υποστούν αρνητικές συνέπειες από το γεγονός ότι η Ευρωπαϊκή Ένωση δεν έχει καταφέρει να τηρήσει την συμφωνία για την οποία έχει δεσμευτεί. Όταν αυτές οι τρείς χώρες προσχώρησαν στην Ένωση, συμφωνήθηκε πως η Ευρωπαϊκή Ένωση θα τροποποιήσει την δική της νομοθεσία στο επίπεδο των νέων μελών. Σ' αυτήν την περίπωση, η μεταβατική περίοδος θα είχε οριστεί έτσι, ώστε τα νέα κράτη μέλη να μην υποστούν αρνητικές συνέπειες. Συγχρόνως θα είχε εξασφαλιστεί η βελτίωση της στάθμης της κατάστασης του περιβάλλοντος στην Ευρωπαϊκή Ένωση. Στον εν λόγω τομέα υπάρχει πραγματικά πολλή δουλειά μπροστά μας. Το Ευρωπαϊκό Κοινοβούλιο έχει προωθήσει δυναμικά τα πράγματα προς αυτήν την κατεύθυνση και ως ενα καλό παράδειγμα γι' αυτό είναι και τα αποτελέσματα των εργασιών αυτής της Επιτροπής Συνδιαλλαγής.
<P>
Το έγγραφο Ατζέντα 2000 αποτελεί ενα σημαντικό εργαλείο, όμως αξίζει να θυμηθούμε πως, όταν στα πλαίσια της διεύρυνσης, δικαίως απαιτούμε από τα μελλοντικά νέα κράτη μέλη να ακολουθήσουν τις αυστηρές διατάξεις της Ευρωπαϊκής Ένωσης, αυστηρές τουλάχιστον από την άποψη των νέων κρατών μελών, πρέπει επίσης να μεριμνήσουμε, ώστε και η Ευρωπαϊκή Ένωση από την δική της πλευρά να τηρήσει τις δικές της συμφωνίες και δεσμεύσεις. Όμως, ακριβώς σε συνάρτηση με την διεύρυνση, είναι πραγματικά σημαντικό να φροντίσουμε, ώστε η νομοθεσία της Ευρωπαϊκής Ένωσης στον τομέα του περιβάλλοντος να μην υποβαθμιστεί, αλλά να βελτιώνεται συνεχώς. Κατά την γνώμη μου, στην παρούσα έκθεση αυτό που είναι αξιοσημείωτο είναι η απαίτηση που προβάλει να ανταποκριθούμε στις ήδη υπάρχουσες δεσμεύσεις.

<SPEAKER ID=244 LANGUAGE="IT" NAME="Tamino">
Κυρία Πρόεδρε, διαβάζοντας την τελική έκθεση αυτής της συνδιαλλαγής, η απογοήτευση είναι προφανής. Πράγματι, μετά από τα σημαντικά βήματα πρόδου για τα οποία είχαμε ακούσει στους κόλπους της επιτροπής, η πραγματική επιβεβαίωση ότι το έγγραφο, που παρουσίασε η Επιτροπή, ήταν απολύτως απαράδεκτο, τώρα βρισκόμαστε στην πραγματικότητα μπροστά σε ένα έγγραφο το οποίο, παρότι ασχολείται με την αειφόρο ανάπτυξη, δεν κάνει τίποτα περισσότερο από μία υπόθεση ανάπτυξης συμβατής με το περιβάλλον και το παρόν παραγωγικό σύστημα. Όλα αυτά, φυσικά, χωρίς να θέλει να θέσει υπό αμφισβήτηση απαράδεκτες επιλογές, που καταστρέφουν τους φυσικούς πόρους, και χωρίς πραγματικά μέσα για να πραγματοποιήσει τα μικρά βήματα προόδου που συμπεριλήφθηκαν ως συνέπεια των δράσεων του Ευρωπαϊκού Κοινοβουλίου.
<P>
Υπάρχουν παραδείγματα: η γεωργία, αλλά συγχρόνως και η Ατζέντα 2000, που δεν ανταποκρίνεται σε αυτές τις απαιτήσεις. Επίσης, στο έγγραφο για την γεωργία δεν γίνεται λόγος για γενετικά τροποποιημένους οργανισμούς. Σε θέματα ραδιενέργειας παρενέβη ήδη η κ. Breyer. Όσον αφορά το ζήτημα των καταναλωτών, έγινε λόγος για σήμανση που πρέπει να εγγυάται την επεξεργασία, αλλά στην πραγματικότητα είδαμε ότι τίποτα από αυτά δεν υπήρχε σχετικά με την σήμανση των γενετικά τροποποιημένων προϊόντων.
<P>
Αυτά ήταν μόνο παραδείγματα, αλλά για να πούμε τι; Ότι από μία πρόταση για την αειφόρο ανάπτυξη περάσαμε σε μία πρόταση που αποβλέπει, το πολύ, να διατηρήσει το status quo. Οι τροποποιήσεις που έγιναν στο αρχικό κείμενο είναι μόνο αισθητικοί καλλωπισμοί και δεν αλλάζουν την ουσία. Δεν μπορεί, συνεπώς, και πει κανείς ότι έγινε αντιληπτό το πνεύμα με το οποίο το Ευρωπαϊκό Κοινοβούλιο προσπάθησε να δώσει ουσία σε μία κενή πρόταση, την οποία παρουσίασε η Ευρωπαϊκή Επιτροπή.

<SPEAKER ID=245 LANGUAGE="FR" NAME="Pinel">
Κυρία Πρόεδρε, η έκθεση αυτή θέτει αυτόματα δύο προβλήματα. Πρώτον, εναρμόνιση ανάμεσα σε κράτη μέλη σημαίνει ισοπέδωση από τη βάση. Είμαι ευχαριστημένος από την εξαίρεση, η οποία επιτρέπει στην Αυστρία, στη Φιλανδία και στη Σουηδία να διατηρήσουν τα πρότυπα τους, αλλά είναι γεγονός ότι η εξαίρεση αυτή δεν ήταν προφανής στην αρχή. Δεύτερον, δεν χρησιμεύει η βελτίωση και η εναρμόνιση των περιβαλλοντικών προτύπων στην Ευρώπη, αν ταυτόχρονα δεν έχουμε κριτικό πνεύμα σε ό, τι προέρχεται από το εξωτερικό.
<P>
Το θέμα της αειφόρου ανάπτυξης είναι ανάμεσα στα θέματα που παρουσιάζουν καλύτερα τις αντιφάσεις των οπαδών της ευρωπαγκοσμιοποίησης. Εδώ επικρατεί η βιομηχανική και εμπορική άποψη. Πιο συγκεκριμένα, πώς μπορούν τα κράτη μέλη να αναπτύξουν μια πολιτική βιώσιμη στα πλαίσια του παγκοσμίου εμπορίου, όταν οι ελεύθερες συναλλαγές τα εμποδίζουν να ελέγχουν την ποιότητα των εισαγωγών από τρίτες χώρες; Μιλώ για προϊόντα τα οποία κατασκευάζονται υπό συχνά οικτρές κοινωνικές και περιβαλλοντικές συνθήκες, που ελλείψει μιας αντισταθμιστικής φορολογίας, σπάζουν τις τιμές της Ευρώπης και δημιουργούν περισσότερη ανεργία.
<P>
Κυρίες και κύριοι, αγαπητοί συνάδελφοι, θεωρώ τους στόχους αυτούς ασυμβίβαστους και μας αναγκάζουν να διαλέξουμε ανάμεσα σε δύο θέσεις πολύ διαφορετικές, ανάμεσα στην αποδοχή και τη μη αποδοχή. Αν επιθυμούμε πραγματικά να έχουμε μια φιλόδοξη πολιτική για το περιβάλλον, πρέπει κατ' αρχήν να ολοκληρώσουμε τον συλλογισμό αυτό και να διατηρήσουμε τον έλεγχο αυτού του πολύτιμου φίλτρου που είναι τα σύνορα. Αν μόνο τα προϊόντα τα οποία σέβονται τον άνθρωπο και το περιβάλλον επιτρέπεται να εισέλθουν στον κοινοτικό χώρο, δεν υπάρχει αμφιβολία ότι οι τρίτες χώρες θα εργασθούν με ταχύτερο ρυθμό για τη βελτίωση των προτύπων τους. Στην αντίθετη περίπτωση, αν ισχύσει ο νόμος της ζούγκλας, και τα προϊόντα πουλούνται φθηνά, τότε αλίμονο χάνονται οι προσπάθειες μας για αειφόρο ανάπτυξη.
<P>
Αυτό ισχύει επίσης και για τις μεθόδους που χρησιμοποιούνται στη γεωργία, γιατί αν παραδείγματος χάριν, είναι λιγότερο δαπανηρή, η εκτροφή ζώων στις στάκτες των δασών του Αμαζονίου, είναι καταστροφικό για το περιβάλλον και για την απασχόληση, το κρέας που προέρχεται από την εκτροφή αυτή να έχει την ίδια αντιμετώπιση - το οποίο εννοείται είναι πολύ φθηνότερο - με το κρέας ζώων που εκτρέφονται στα λιβάδια της Ευρώπης. Σε ένα τέτοιο πλαίσιο, θεωρώ ότι είναι ιδιαίτερα δύσκολο να υπάρξουν υψηλά πρότυπα.

<SPEAKER ID=246 NAME="Bjerregaard">
Κυρία Πρόεδρε, θα ήθελα να συγχαρώ το Κοινοβούλιο για το αποτέλεσμα της συνδιαλλαγής, όσον αφορά την πρόταση για την επανεξέταση του κοινοτικού προγράμματος πολιτικής και δράσης για το περιβάλλον και την αειφόρο ανάπτυξη, που φέρει τον τίτλο «Προς μια αειφόρο ανάπτυξη». Το εν λόγω αποτέλεσμα κατέστη εφικτό χάρη στην εποικοδομητική και ρεαλιστική στάση, τόσο του Κοινοβουλίου, όσο και του Συμβουλίου Υπουργών. Θέλω να ευχαριστήσω ειδικά την εισηγήτρια, κ. Lone Dybkjaer, και τον πρόεδρο της Επιτροπής Περιβάλλοντος, κ. Ken Collins, καθώς και τη βρετανική προεδρία για τον δραστήριο τρόπο με τον οποίο καταπιάστηκε με το συγκεκριμένο θέμα. Η Επιτροπή, φυσικά, χαίρεται ιδιαίτερα που μπόρεσε και συνέβαλε στον συνολικό συμβιβασμό με μια μακρά σειρά προτάσεων επί του κειμένου και δηλώσεων επί των συνοπτικών πρακτικών των συνεδριάσεων. Η Επιτροπή θα κάνει τώρα τη δική της προσπάθεια κατά τον εναπομείναντα χρόνο ζωής του προγράμματος και θα υποβάλει προτάσεις για τα μέτρα που απαιτούνται για να υλοποιηθεί το προκείμενο αποτέλεσμα. Εναποθέτω τις ελπίδες μου ότι, η υλοποίηση αυτή της απόφασης θα προωθήσει περαιτέρω την ολοκλήρωση των περιβαλλοντικών παραμέτρων στις υπόλοιπες τομεακές πολιτικές, όπως απαιτεί η συνθήκη και όπως καθορίστηκε από την σύνοδο κορυφής στο Cardiff.
<P>
Επιτρέψτε μου επιπροσθέτως να προβώ σε ένα δυο μόνο παρατηρήσεις επί μερικών ερωτήσεων, που εγέρθηκαν κατά τη συζήτηση σήμερα. Αρκετοί ομιλητές, συμπεριλαμβανομένης της κ. Dybkjaer, της κ. Flemming και της κ. Myller αναφέρθηκαν στο θέμα των νέων κρατών μελών. Δεν μπορώ παρά να επιβεβαιώσω αυτά που έχω ήδη πει επανειλημμένες φορές σε ερωτήσεις και συζητήσεις εδώ στο Κοινοβούλιο, ότι δηλαδή, κατά τη δική μου αντίληψη, οι προδιαγραφές των τριών νέων κρατών μελών δεν πρέπει να μειωθούν. Στην κ. Flemming, θα ήθελα επίσης να πω ότι επί παραδείγματι, ολόκληρη η πρόταση γύρω από την στρατηγική οξίνισης, καθώς και οι ακόλουθες προτάσεις για το θείο στη βενζίνη, είναι προτάσεις που στοχεύουν αμεσότατα στο να μπορέσουν να μεταφερθούν οι προδιαγραφές των νέων κρατών μελών και στην υπόλοιπη Κοινότητα, οπότε έχουμε, αν μη τι άλλο, επιτρέψει στον εαυτό μας να αντλήσουμε έμπνευση από τα νέα κράτη μέλη.
<P>
Μπορώ επίσης να επιβεβαιώσω ότι, κατά τη συνεδρίαση του Συμβουλίου στο Chester, τον Απρίλιο, υποσχέθηκα ότι θα εκπονούσαμε ένα πρόγραμμα δράσης για τις χημικές ουσίες. Όσον αφορά τη γεωργική πολιτική, στην οποία αναφέρθηκαν και η κ. Graenitz, και ο κ. Eisma και ο κ. Blokland, θα ήθελα να πω ότι συμμερίζομαι την άποψη του κ. Blokland ότι θα ήταν καλό να υπήρχε μια δυναμικότερη δήλωση, όσον αφορά τη γεωργική πολιτική, όμως θα έχουμε την ευκαιρία να ξαναγυρίσουμε σε αυτό, όταν σε συνάρτηση με την Ατζέντα 2000 θα συζητήσουμε τη σχέση μεταξύ γεωργίας και περιβάλλοντος. Οι συζητήσεις που έγιναν επί τούτου δείχνουν σαφέστατα πόσο σημαντικό είναι το θέμα. Κλείνοντας, θέλω μονάχα να υπογραμμίσω σε σχέση με την ευθύνη, ότι συνεχίζω να ελπίζω και να κάνω προσπάθειες ότι θα μπορέσουμε να παρουσιάσουμε μια λευκή βίβλο επί τούτου εντός του έτους.
<P>
Με αυτές τις παρατηρήσεις, κυρία Πρόεδρε, θα ήθελα ακόμη μια φορά να εκφράσω τις ευχαριστίες μου για το αποτέλεσμα.

<SPEAKER ID=247 NAME="Πρόεδρος">
Ευχαριστώ, κυρία Επίτροπε Bjerregaard!
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Επιδημιολογική παρακολούθηση
<SPEAKER ID=248 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0276/98) του κυρίου Cabrol εξ ονόματος της αντιπροσωπείας του Κοινοβουλίου στην Επιτροπή Συνδιαλλαγής σχετικά με κοινό σχέδιο, εγκριθέν από την Επιτροπή Συνδιαλλαγής, που αφορά την απόφαση του Ευρωπαϊκού Κοινοβουλίου και του Συμβουλίου για τη δημιουργία δικτύου επιδημιολογικής παρακολούθησης και ελέγχου των μεταδοτικών ασθενειών στην Ευρωπαϊκή Κοινότητα (C4-0383/98-96/0052(COD))

<SPEAKER ID=249 NAME="Cabrol">
Κυρία Πρόεδρε, κύριε Επίτροπε, αγαπητοί συνάδελφοι, λόγω της σοβαρής απειλής, θανάσιμης μερικές φορές, που μπορεί να είναι οι μεταδοτικές ασθένειες για τον πληθυσμό της Ευρωπαϊκής Ένωσης, η Επιτροπή πρότεινε, τον Απρίλιο του 1996, τη δημιουργία ενός κοινοτικού δικτύου παρακολούθησης, προκειμένου να μπορέσουμε να απαντήσουμε πιό αποτελεσματικά στην περίπτωση επανεμφάνισης σοβαρών ασθενειών.
<P>
Το Ευρωπαϊκό Κοινοβούλιο ζητούσε εδώ και καιρό την πρωτοβουλία αυτή. Εντούτοις, στο Συμβούλιο υπουργών, η απάντηση των κρατών μελών στην πρωτοβουλία αυτή ήταν πολύ απογοητευτική. Στην κοινή θέση, η οποία υιοθετήθηκε τον Ιούλιο του 1997, το Συμβούλιο έμοιαζε να ήθελε να κάνει τα πάντα για να περιορίσει τα αποτελεσματικά μέτρα, δηλαδή τα μέτρα τα οποία θα μπορούσαν να ληφθούν σε κοινοτική κλίμακα, διατηρώντας το μεγαλύτερο αριθμό προνομίων κάθε κράτους μέλους και επανέφερε τη λήψη αποφάσεων όχι σε κοινοτικό επίπεδο, αλλά στην επιλογή κάθε κυβέρνησης.
<P>
Ευτυχώς, το Κοινοβούλιο, στις τροπολογίες που ψηφίσθηκαν στη δεύτερη ανάγνωση, τον Ιανουάριο του 1998, προσπάθησε να επαναφέρει την αποτελεσματικότητα των μέτρων που πρέπει να ληφθούν κατά της επανεμφάνισης μεταδοτικών ασθενειών. Αυτό, κατά συνέπεια, οδήγησε στη διαδικασία συνδιαλλαγής.
<P>
Κατά τη διάρκεια των πολλών διαπραγματευτικών συνεδριάσεων, επισήμων και ανεπισήμων, με την αντιπροσωπεία μας και τον πρόεδρο της Ken Collins, είχαμε μια σκληρή μάχη, η οποία μας επέτρεψε να λάβουμε τις απαραίτητες εγγυήσεις. Κατ' αρχήν τη δημόσια αναγνώριση σε κάθε κράτος μέλος ενός εθνικού κέντρου, επισήμως ανεξάρτητου και επιφορτισμένου για τη συλλογή των δεδομένων για τις μεταδοτικές ασθένειες οι οποίες βρίσκονται σε εξέλιξη και για τα μέτρα ελέγχου. Δεύτερον, τη δημιουργία ενός κοινοτικού δικτύου σύνδεσης των διαφόρων εθνικών κέντρων, ένα δίκτυο επιφορτισμένο με τη συλλογή των δεδομένων, λειτουργώντας σε διπλή κατεύθυνση, από τα εθνικά κέντρα προς το δίκτυο και αντίστροφα. Πρόκειται περί της τροπολογίας αριθ. 13.
<P>
Τέλος, ήταν πολύ πιο δύσκολο να δημιουργηθεί ένα κέντρο επιφορτισμένο με την ταξινόμηση των δεδομένων, με την ανάλυση και την έγκαιρη προειδοποίηση, προκειμένου να υποβάλλονται προτάσεις για τα μέτρα που θα πρέπει να ληφθούν. Το μόνο που επετεύχθη ήταν ότι, η ανάληψη μιας τέτοιας δράσης θα αναληφθεί από την Ευρωπαϊκή Επιτροπή σύμφωνα με την τροπολογία αριθ. 5.
<P>
Σε όλα τα στάδια της συλλογής των δεδομένων, καταφέραμε να γίνουν αποδεκτοί, για λόγους κοινοτικής συνοχής, συνεκτικοί ορισμοί, συμβατότητα των δεδομένων που έχουν συλλεγεί με τις ενδεδειγμένες μεθόδους, με την κατάλληλη μεθοδολογία και διατύπωση. Ήταν δύσκολο να εξευρεθούν ιδιαίτεροι χρηματοδοτικοί πόροι. Το κείμενο αφήνει μόνο ανοικτή τη δυνατότητα ιδιαίτερης κοινοτικής χρηματοδότησης. Πρόκειται περί της τροπολογίας αριθ. 4.
<P>
Στην επιλογή των ασθενειών που θα τεθούν υπό έλεγχο, μπορέσαμε να αποφύγουμε τα αυθαίρετα κριτήρια και κατορθώσαμε να αναγνωρισθεί η ανάγκη συλλογής όχι μόνο των κλινικών, αλλά και των μικροβιολογικών χαρακτηριστικών των ασθενειών. Επίσης, ο κατάλογος των μεταδοτικών ασθενειών δεν είναι μόνο πιά ενδεικτικός, αλλά πραγματικός. Ο κατάλογος αυτός μπορεί να τροποποιηθεί σε συμφωνία με το Ευρωπαϊκό Κοινοβούλιο.
<P>
Ως προς τα μέτρα που πρέπει να ληφθούν, υιοθετήθηκε η έννοια της κατευθυντήριας γραμμής σε κοινοτικό επίπεδο και όχι οι αποφάσεις λαμβάνονται αποκλειστικά από τα κράτη μέλη, όπως όριζε η κοινή θέση του Συμβουλίου. Αντίθετα, κάθε κράτος μέλος, πριν από την λήψη μέτρων, θα πρέπει να συμβουλευθεί τα άλλα κράτη, εκτός από περιπτώσεις έκτακτης ανάγκης.
<P>
Γίνεται επίσης αποδεκτός ένας έλεγχος στα εξωτερικά σύνορα της Ευρωπαϊκής Ένωσης. Θα πραγματοποιηθεί μια περιοδική εκτίμηση, σε εύλογα χρονικά διαστήματα, της λειτουργίας του συνόλου του συστήματος -στα εθνικά κέντρα, στα δίκτυα, στα ευρωπαϊκά κέντρα.
<P>
Συμπερασματικά, το κοινό σχέδιο στο οποίο καταλήξαμε δεν είναι τέλειο, όμως δεν είναι δυνατό να επιτύχουμε περισσότερα στο σημερινό στάδιο του ευρωπαϊκού οικοδομήματος. Η κοινοβουλευτική αντιπροσωπεία σας συνιστά στο Κοινοβούλιο να υιοθετήσει την απόφαση σύμφωνα με το κοινό σχέδιο κειμένου της επιτροπής συνδιαλλαγής.

<SPEAKER ID=250 NAME="Needle">
Κυρία Πρόεδρε, μετά το δράμα που είχαμε με την τελευταία έκθεση του κυρίου Cabrol σχετικά με την απαγόρευση της διαφήμισης του καπνού, όπου μας βρήκε το ξημέρωμα, είναι λυπηρό να επανερχόμαστε στην βραδινή βάρδια των εργαζομένων για την υγεία, σ' αυτό το Κοινοβούλιο, σήμερα το βράδυ. Το βρίσκω ειρωνικό που μας ρίξανε αυτήν την ώρα, με δεδομένο ότι η Επιτροπή αξιολογεί το δίκτυο των μεταδιδόμενων ασθενειών ως ένα από τα πιο σημαντικά στοιχεία του πλαισίου για την υγεία της μετάΜάαστριχτ εποχής και επίσης ότι, η αγγλική προεδρία προσέδωσε εξαιρετικά μεγάλη προτεραιότητα στην επιτυχή, κατόπιν συνδιαλλαγής, ολοκλήρωσή του.
<P>
Ανεξάρτητα απ' αυτά, η εργασία του κυρίου Cabrol που οδήγησε κάποιες περίπλοκες διαπραγματεύσεις σε αποτέλεσμα, αξίζει ευρύτερης δημοσιότητας, τα συγχαρητήριά μας, καθώς και την ψήφο έγκρισης που αναμφίβολα θα λάβει αύριο, με την πλήρη υποστήριξη της ομάδας μου.
<P>
Διαβάζοντάς την για δεύτερη φορά, διαπιστώνουμε ότι παραμένουν ορισμένα πολύ σοβαρά εμπόδια, το οποία πρέπει να αρθούν και κυρίως αυτά που αφορούν τον προϋπολογισμό - ο οποίος φαίνεται να αποτελεί διαρκή κίνδυνο για την υγεία - τα θέματα ευθύνης για τον έλεγχο στα εξωτερικά σύνορα και ιδιαίτερα, πέρα από τις προτάσεις της Επιτροπής και με πρωτοβουλία του ιδίου του συντάκτη, τα θέματα που αφορούν ένα εξειδικευμένο κέντρο, που θα βρίσκεται στο επίκεντρο αυτού του δικτύου.
<P>
Μια ανακεφαλαίωση των προηγούμενων αναγνώσεων θα μας υπενθυμίσει ότι, έτρεφα αμφιβολίες για το κατά πόσο αυτό θα μπορούσε να επιτευχθεί με το τρέχον πολιτικό και οικονομικό κλίμα, παρά την αναμφισβήτητη ισχύ του επιχειρήματος του συντάκτη και τον ενθουσιασμό του Κοινοβουλίου κατά την διάρκεια των δύο αναγνώσεων. Η υποψία μου αυτή αποδείχθηκε βάσιμη. Αν όμως ορισμένοι θεωρούν το γεγονός αυτό νεφελώδες, τότε το παράρτημα που προστέθηκε στο τελικό κείμενο από την Επιτροπή θα πρέπει να θεωρηθεί ως μια πολύ σημαντική αχτίδα φωτός. Διότι, το να αποσπάσουμε μια δέσμευση, ότι η Επιτροπή θα προσπαθήσει ιδιαίτερα για την δημιουργία μιας σαφώς καθορισμένης δομής, με επαρκές προσωπικό για την διασφάλιση της εφαρμογής της απόφασης, αποτελεί ένα μείζον επίτευγμα της διαπραγμάτευσης μεταξύ των τριών οργάνων.
<P>
Απόψε εγκωμιάζουμε ιδιαίτερα τον κύριο Cabrol και τον κύριο Collins ως πρόεδρο της επιτροπής, αλλά η επιμελημένη εργασία του Επιτρόπου κυρίου Flynn, της ομάδας του στη ΓΔ V ΣΤ, καθώς και του προεδρεύοντος του Συμβουλίου των Μονίμων Αντιπροσώπων, σημαίνει ότι άλλη μια επιτυχία μπορεί να προστεθεί στον αυξανόμενο αριθμό των θετικών αποτελεσμάτων των διαβουλεύσεων και ιδιαίτερα, όσων διεξάγονται με τον τρόπο με τον οποίο ανέφερε ο κύριος Cabrol.
<P>
Τι σημαίνουν όλα αυτά για τους πολίτες μας; Θα πρέπει να προσέξουμε, ώστε όλα αυτά να εφαρμοσθούν προσεκτικά και επειγόντως, αλλά αποτελούν και μια περαιτέρω αναγνώριση του γεγονότος ότι, η Ε.Ε. μπορεί να ψηφίζει μέτρα για την προστασία των πολιτών της. Σίγουρα η ΠΟΥ έχει τον ρόλο της σε ό, τι αφορά την ευρύτερη πληροφόρηση · σίγουρα οι εθνικοί και τοπικοί υγειονομικοί φορείς έχουν ένα σαφή ρόλο ελέγχου και επιτήρησης, αλλά τώρα το ίδιο συμβαίνει με την Ε.Ε. και πολύ σωστά, όταν εκατομμύρια πολιτών μας επιλέγουν να διασχίσουν την ήπειρο για να δουλέψουν, να εργασθούν ή, ειδικά αυτή την εποχή του χρόνου, να πάνε διακοπές.
<P>
Ο γαλλικός λαός, που γιορτάζει την ημέρα της Βαστίλης με πυροτεχνήματα στο κέντρο αυτής της πόλης, έχει το δικαίωμα να περιμένει ότι δεν εκτίθεται σε αποτρέψιμο κίνδυνο από τα πλήθη που επίσης απολαμβάνουν τους εορτασμούς. Οι εκατοντάδες χιλιάδες οπαδοί του Παγκοσμίου Κυπέλλου, που τώρα επιστρέφουν στα σπίτιά τους, έχουν τα ίδια δικαιώματα και τις ίδιες ευθύνες, στο ευρωπαϊκό έδαφος, σε ό, τι αφορά την υψηλότατων προδιαγραφών υγειονομική προστασία, είτε προέρχονται από την Γερμανία, είτε από την Τζαμάϊκα, είτε από οπουδήποτε αλλού. Διότι οι δομές που η απόφαση αυτή δημιουργεί, είναι αυτές στις οποίες προσβλέπουν οι πολίτες για να βεβαιωθούν ότι έχουν λιγότερες πιθανότητες να πληγούν από θανατηφόρες ασθένειες που επανεμφανίζονται, ορισμένες φορές σε ανησυχητικό βαθμό, τόσο σε άλλες όσο και στη δική μας ήπειρο.
<P>
Αυτό είναι καλό για τους πολίτες μας, είναι καλό για την υγεία τους, καθώς επίσης και για τα δημοκρατικά τους δικαιώματα. Αν και λίγοι απ' αυτούς θα το γνωρίζουν, καθώς τα πυροτεχνήματα θα εκρήγνυνται έξω απ' αυτή την αίθουσα το βράδυ, είναι ένας πολύ καλός λόγος για όσους εξ ημών παρίστανται να απολαύσουμε έναν ήσυχο πανηγυρισμό για τη θέσπιση ενός μετριοπαθούς, αλλά σημαντικού μέτρου, ευχαριστώντας όλους όσοι είναι υπεύθυνοι γι' αυτό, πράγμα το οποίο και πράττω αυτή τη στιγμή.

<SPEAKER ID=251 NAME="Flynn">
Ο κοινός στόχος μας είναι η προαγωγή και η προστασία της υγείας του ατόμου και των πληθυσμών μας. Στο πλαίσιο αυτό, η σημερινή μέρα αποτελεί ορόσημο για την ανάπτυξη της πολιτικής της Κοινότητας σε θέματα υγείας. Το Κοινοβούλιο περιμένει να εγκρίνει την απόφαση για τη δημιουργία του δικτύου επιδημιολογικής παρακολούθησης και ελέγχου των μεταδοτικών ασθενειών στην Κοινότητα.
<P>
Η έγκριση αυτής της απόφασης θα αποτελέσει ένα μεγάλο βήμα προς τα εμπρός στην καταπολέμηση των ασθενειών. Υπ' αυτή την έννοια υποστηρίζω και τους δύο ομιλητές. Είναι πραγματικά μια σημαντική βραδιά. Η απόφαση αυτή θα δώσει την δυνατότητα ανάληψης περαιτέρω συγκεκριμένων πρωτοβουλιών, καθώς και άσκησης επιπλέον παρακολούθησης και ελέγχου, και θα δημιουργήσει ένα δίκτυο, που θα έχει ως στόχο την αποτελεσματική και με συντονισμένο τρόπο αντιμετώπιση επιδημιών ή εκδηλώσεων μεταδοτικών ασθενειών, σε μια Κοινότητα χωρίς εσωτερικά σύνορα.
<P>
Το δίκτυο δεν θα περιορισθεί απλά στη διαβίβαση στοιχείων παρακολούθησης. Με ευχαρίστηση αναγνωρίζω το κομβικό κλειδί που έπαιξε το Κοινοβούλιο στη διαμόρφωση αυτής της απόφασης, καθώς και των όρων που τη συνοδεύουν. Τα μέλη του Κοινοβουλίου και ιδιαίτερα ο εισηγητής κύριος Cabrol και ο πρόεδρος της Επιτροπής Περιβάλλοντος, Δημόσιας Υγείας και Προστασίας των Καταναλωτών, αξίζουν συγχαρητήρια για τις προσπάθειές τους και την επιτυχία στη διαμόρφωση μιας ιδιαίτερης σημασίας βασικής πράξης, που είναι ζωτικής σημασίας για την ευρωπαϊκή δημόσια υγεία.
<P>
Καλωσορίζω επίσης τον θετικό τρόπο με τον οποίο το Κοινοβούλιο και το Συμβούλιο προσέγγισαν τη φάση του συμβιβασμού, παίζοντας πλήρως τους αντίστοιχους ρόλους τους, ώστε να εξασφαλίσουν την έγκριση αυτής της απόφασης. Υποστηρίζω με όλη μου την καρδιά αυτά που είπε ο κύριος Needle σχετικά με το θέμα αυτό. Η σύσκεψη συμβιβασμού διεξήχθη όσο το δυνατό αποτελεσματικότερα μέσα σε πνεύμα συνεργασίας και θα πρέπει να αναγνωρίσουμε το γεγονός ότι κάνανε καλή δουλειά.
<P>
Για την ιστορία, θα ήθελα να επαναλάβω τις δύο δηλώσεις που έκανε η Επιτροπή κατά τη διάρκεια αυτής της συνεδρίασης, ώστε να καταγραφούν σωστά στα πρακτικά, διότι θεωρώ ότι είναι σημαντικές για την ιστορία. Στο άρθρο 1, η Επιτροπή θα επιδείξει ιδιαίτερη προσοχή σε ό, τι αφορά την παροχή μιας κατάλληλα στελεχωμένης και καθορισμένης δομής, ώστε να εξασφαλίσει την υλοποίηση της απόφασης, λαμβάνοντας υπόψη την διαθεσιμότητα των πόρων.
<P>
Σε ό, τι αφορά την εφαρμογή των διατάξεων του άρθρου 7, το θέμα, στο οποίο αναφέρθηκε ο κύριος Needle και για το οποίο ενδιαφέρεται ιδιαίτερα και ο κύριος Cabrol - η Επιτροπή θα φροντίσει να διασφαλίσει ότι, η δαπάνη για την επιτροπή που θα συνεπικουρεί την Επιτροπή, θα καθορισθεί με αυστηρή εφαρμογή των κανόνων δημοσιονομικής σύνεσης, ιδιαίτερα σε ό, τι αφορά τον αριθμό των εμπειρογνωμόνων, που θα θεωρηθούν αναγκαίοι για την σωστή εφαρμογή αυτής της απόφασης. Σας ευχαριστώ για την υποστήριξή σας.

<SPEAKER ID=252 NAME="Πρόεδρος">
Ευχαριστώ πολύ, Επίτροπε Flynn!
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00

<CHAPTER ID=14>
Κατάσταση της υγείας των γυναικών
<SPEAKER ID=253 NAME="Πρόεδρος">
Η ημερήσια διάταξη προβλέπει τη συζήτηση της έκθεσης A4-0260/98 της κ. Van Dijk, εξ ονόματος της Επιτροπής για τα Δικαιώματα της Γυναίκας, σχετικά με την έκθεση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών για την κατάσταση της υγείας των γυναικών στην Ευρωπαϊκή Κοινότητα (COM(97)0224 - C4-0333/97).

<SPEAKER ID=254 LANGUAGE="NL" NAME="Larive">
Κυρία Πρόεδρε, εξ ονόματος της Ομάδας των Φιλελευθέρων ζητώ την αναπομπή της έκθεσης της κ. Van Dijk. Διευκρινίζω ότι γνωρίζουμε την κ. Van Dijk ως δραστήρια και δυναμική αγωνίστρια για τα δικαιώματα της γυναίκας. Μια έκθεση με 90 προτάσεις προς την Επιτροπή και τα κράτη μέλη, δεν αποτελεί όμως το σωστό μέσον για την προώθηση της υγείας των γυναικών. Έχουμε να κάνουμε με έναν ατέλειωτο κατάλογο στοιχείων. Η Ευρωπαϊκή Επιτροπή χρειάζεται ένα σαφές και σύντομο μήνυμα του Κοινοβουλίου ότι θέλουμε δράση. Υπάρχουν και πολλές προτάσεις που δεν υπόκεινται στην αρμοδιότητα της Ευρωπαϊκής Ένωσης, όπως η εθνική αρμοδιότητα για το θέμα της έκτρωσης. Για όλους αυτούς τους λόγους, η ομάδα μου ζητεί την αναπομπή στην Επιτροπή για τα Δικαιώματα της Γυναίκας, ώστε να μπορέσουμε το συντομότερο δυνατόν, τον Σεπτέμβριο ή τον Οκτώβριο, να παρουσιάσουμε στην Επιτροπή μια σύντομη και περιεκτική έκθεση. Λυπάμαι, το λέω προσωπικά στην κ. Van Dijk, για την οποία η παρούσα περίοδος συνόδου είναι η τελευταία, που ήρθαν έτσι τα πράγματα. Πολύ θα επιθυμούσα να ήσαν διαφορετικά. Η κ. Van Dijk έχει συντάξει πολλές καλές εκθέσεις και θα συμβάλλω προσωπικά να επιστρέψει η έκθεση στην Ολομέλεια, αλλά πιο σύντομη και περιληπτική, με σαφείς προτεραιότητες.

<SPEAKER ID=255 NAME="Πρόεδρος">
Υποβάλατε τώρα αίτηση σύμφωνα με το άρθρο 129. Μόνο ένα πρόσωπο μπορεί να μιλήσει υπέρ ή κατά της αίτησης. Ποιός θα ήθελε να την αιτιολογήσει; Κυρία Heinisch!

<SPEAKER ID=256 LANGUAGE="DE" NAME="Heinisch">
Κυρία Πρόεδρε, θα ήθελα να συμφωνήσω με την κ. Larive. Συζητήσαμε επί μακρόν, υποβάλαμε πολλές τροπολογίες και κάναμε πραγματικά καλές συζητήσεις με την κ. van Dijk. Όμως, δεν καταφέραμε να καταλήξουμε σε ένα καλό σημείο όσον αφορά τις θέσεις μας σε πολλούς τομείς, σε συμφωνία με τις άλλες Ομάδες. Ειδικά εγώ ως φαρμακοποιός ενδιαφέρομαι για το θέμα της υγείας των γυναικών. Όμως επ' ουδενί μπορούμε να αφήσουμε πολλές από τις τροπολογίες στη συγκεκριμένη έκθεση, επειδή δεν έχουν καμία σχέση με το θέμα της υγείας των γυναικών. Γι' αυτό εγώ και η Ομάδα μου συμφωνούμε με την Ομάδατων Φιλελευθέρων Δημοκρατών και αιτούμαστε την αναπομπή στην επιτροπή.

<SPEAKER ID=257 NAME="Πρόεδρος">
Ευχαριστώ. Ποιός θέλει τώρα να μιλήσει εναντίον αυτής της αίτησης;

<SPEAKER ID=258 LANGUAGE="FI" NAME="Hautala">
Αξιότιμη κυρία Πρόεδρε, θέλω να τοποθετηθώ κατά της έκκλησης της Ομάδας των Φιλελευθέρων, πρώτον, επειδή αυτή είναι η τελευταία συνεδρίαση της κυρίας van Dijk και θα ήταν πραγματικά κρίμα να μην ολοκληρωθεί η συζήτηση αυτού του θέματος. Δεύτερον, αν η παρούσα έκθεση περιέχει αρκετά θέματα, αυτό οφείλεται στο ότι η κατάσταση της υγείας των γυναικών δεν έχει χαρτογραφηθεί αρκετά καλά ως ενα ξεχωριστό θέμα. Οι στατιστικές για παράδειγμα, παρουσιάζουν ελλείψεις. Συνεπώς, η έκθεση, όπως είναι τώρα λειτουργεί για την Επιτροπή σαν μια συλλογή των σχετικών θεμάτων, τα οποία θα έπρεπε αργότερα να συστηματοποιηθούν και να ληφθούν υπόψη. Προσωπικά λυπούμαι πολύ για το ότι επιχειρείται να επιρριφθούν ευθύνες γι' αυτήν την κατάσταση αποκλειστικά στην εισηγήτρια. Εντούτοις, η αρμόδια επιτροπή έχει σίγουρα συμμετάσχει συνολικά στην σύνταξη της έκθεσης, εφόσον στην επιτροπή κατατέθηκαν 96 προτάσεις τροπολογίας, εάν θυμάμαι καλά. Τώρα έχουν περιοριστεί στις 34. Θα τα καταφέρουμε. Επιπροσθέτως, είναι τελείως σαφές πως σ' αυτήν την αίθουσα δεν θα συμφωνήσουμε ποτέ για μια κοινή θέση σχετικά με την έκτρωση.

<SPEAKER ID=259 NAME="Πρόεδρος">
Πριν προχωρήσουμε στην ψηφοφορία, η κυρία Roth επί της διαδικασίας. Κυρία Roth, σε ποιο άρθρο στηρίζεστε;

<SPEAKER ID=260 LANGUAGE="DE" NAME="Roth">
Κυρία Πρόεδρε, στηρίζομαι στο άρθρο 112 περί απαρτίας. Θα ήθελα να διαπιστωθεί η ύπαρξη απαρτίας.

<SPEAKER ID=261 NAME="Πρόεδρος">
Αν η κ. Roth υποβάλει αυτήν την αίτηση, πρέπει να σηκωθούν τουλάχιστον 29 μέλη για να την υποστηρίξουν. Δεν μπορείτε να υποβάλετε μόνη σας την αίτηση, αλλά χρειάζεστε την υποστήριξη 29 βουλευτών. Παρακαλώ τα μέλη που υποστηρίζουν την αίτηση της κ. Roth να σηκωθούν από τις θέσεις τους.
<P>
(8 μέλη σηκώνονται από τις θέσεις τους) Με αυτό απορρίπτεται η αίτηση διαπίστωσης της ύπαρξης απαρτίας.

<SPEAKER ID=262 LANGUAGE="DE" NAME="Roth">
Με συγχωρείτε, κυρία Πρόεδρε, αλλά το άρθρο 112 παράγραφος 5, αναφέρει επίσης ότι εσείς ως Πρόεδρος μπορείτε να διαπιστώσετε αν υπάρχουν 29 άτομα μέσα στην αίθουσα. Μπορείτε να ελέγξετε η ίδια την ύπαρξη απαρτίας.

<SPEAKER ID=263 NAME="Πρόεδρος">
Η αίτηση διαπίστωσης ύπαρξης απαρτίας απορρίφθηκε.
<P>
(Διαμαρτυρίες της κ. Roth) Κυρία Roth, εγώ διευθύνω τη συνεδρίαση και είπα ότι η αίτηση απορρίφθηκε! Προχωρούμε τώρα στην ψηφοφορία για την αίτηση αναπομπής στην επιτροπή.
<P>
(Το Κοινοβούλιο αποφασίζει την αναπομπή στην επιτροπή)
<SPEAKER ID=264 LANGUAGE="DE" NAME="Roth">
Κυρία Πρόεδρε, προηγουμένως αγνοήθηκα. Δεν ξέρω ποιά θα ήταν η κατάληξη, αλλά εσείς είπατε ότι έκανα αίτηση διαπίστωσης απαρτίας. Όμως εγώ στην δεύτερη αίτησή μου επί της διαδικασίας αναφέρθηκα στο άρθρο 112 παράγραφος 5 επειδή ήθελα να μάθω αν υπάρχουν συνολικά 29 άτομα εδώ στην αίθουσα, και μάλιστα πριν από την ψηφοφορία, πριν εισέλθουν βιαστικά στην αίθουσα ο κ. Posselt και ο κ. Bourlanges! Αυτό δεν το επιτρέψατε. Γιατί τότε θα είχατε διαπιστώσει αν υπάρχει απαρτία. Αυτό τώρα πέρασε, αλλά εγώ είχα αναφερθεί σε κάτι διαφορετικό!

<SPEAKER ID=265 NAME="Πρόεδρος">
Κυρία Roth, κατάλαβα πολύ καλά τί μου ζητήσατε, αλλά δεν μπορεί κανείς να υποβάλει τέτοια αίτηση. Ο αντιπρόεδρος μπορεί να το κάνει, δεν είναι όμως υποχρεωμένος! Με συγχωρείτε, αλλά πρέπει να διαβάσετε πολύ καλά τον Κανονισμό ως προς αυτό. Πάντως, η ψηφοφορία για την αναπομπή δικαίως έγινε. Έτσι έκλεισε το συγκεκριμένο σημείο της ημερήσιας διάταξης, γιατί έγινε αναπομπή της έκθεσης στην επιτροπή.
<P>
Η κ. Garcia Arias επί της διαδικασίας.

<SPEAKER ID=266 LANGUAGE="ES" NAME="Garcνa Arias">
Κυρία Πρόεδρε, λυπάμαι που δεν ελήφθη υπόψη το διαδικαστικό θέμα που έθεσε η κ. Roth. Aπλώς, θέλω να αναφέρω ότι δεν καταλαβαίνω γιατί ένας υπαινιγμός στην έκτρωση κάτω από συγκεκριμένες συνθήκες, που είναι αυτές οι οποίες ισχύουν στις χώρες όλων μας, υποκίνησε τέτοιας μορφής αντίδραση. Και σας υπενθυμίζω αυτές τις συνθήκες, υπό τις οποίες η έκτρωση είναι ρυθμισμένη πρακτικά στο σύνολο των χωρών μας: σε περίπτωση βιασμού ή αιμομιξίας, σοβαρής δυσπλασίας του εμβρύου, καθώς και κινδύνου ασθενείας της μητέρας. Δεν καταλαβαίνω αυτή τη συζήτηση. Αποκλίνω, δυστυχώς, από τη στάση της συντονίστριάς μου, αλλά πιστεύω, κυρία Πρόεδρε ότι, για τα πρακτικά, είναι απαραίτητο να καταγγελθεί αυτή η κατάσταση.

<SPEAKER ID=267 NAME="Πρόεδρος">
Κυρία Garcia Arias, η συζήτηση έληξε. Οι βουλευτές ψήφισαν και η ψηφοφορία ήταν σαφής και ξεκάθαρη. Ζήτησα επίτηδες ηλεκτρονική ψηφοφορία ώστε να μην υπάρξει καμία ασάφεια.

<CHAPTER ID=15>
Περιβαλλοντικοί φόροι και επιβαρύνσεις
<SPEAKER ID=268 NAME="Πρόεδρος">
Η ημερήσια διάταξη προβλέπει τη συζήτηση της έκθεσης A4-0200/98 του κ. Olsson εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την ανακοίνωση της Επιτροπής: Περιβαλλοντικοί φόροι και επιβαρύνσεις στην Ενιαία Αγορά (COM(97)0009 - C4-0179/97).

<SPEAKER ID=269 NAME="Olsson">
Κυρία Πρόεδρε, αυτή η έκθεση μου έδωσε μία πολύ ενδιαφέρουσα εργασία. Βασίζεται σε μία ανακοίνωση της Επιτροπής, η οποία είναι στην πραγματικότητα ένα νομικό πλαίσιο για τις δυνατότητες επιβολής περιβαλλοντικών φόρων στα κράτη μέλη.
<P>
Υποψιάστηκα ότι η Επίτροπος, κ. Bjerregaard, η οποία δυστυχώς δεν βρίσκεται στην αίθουσα, ήλπιζε εξ αρχής ότι σ' αυτήν την ανακοίνωση θα υπήρχε μία διάσταση περισσότερο πολιτική. Δεν υπήρχε όμως καμία πολιτική διάσταση, αλλά, ήταν μόνο ένας "σκελετός». Από πλευράς μου και με την καλή βοήθεια της Επιτροπής Περιβάλλοντος, Δημόσιας Υγείας και Προστασίας των Καταναλωτών, καθώς και άλλων Επιτροπών του Κοινοβουλίου που γνωμοδότησαν, προσπαθήσαμε "να προσθέσουμε λίγο περισσότερη ουσία» διότι αυτό είναι ένα πολύ σημαντικό θέμα.
<P>
Ως γνωστόν, πάρα πολλά περιβαλλοντικά προβλήματα είναι υπερεθνικά, ως εκ τούτου απαιτούνται κοινά μέτρα για να αντιμετωπιστούν. Εν προκειμένω τα οικονομικά μέσα είναι συχνά αποτελεσματικά, αλλά για να αυξηθεί η αποτελεσματικότητα της χρήσης πρέπει να βελτιωθεί η δυνατότητα λήψης αποφάσεων για κοινούς περιβαλλοντικούς φόρους στην ΕΕ.
<P>
Η πρότασή μας περιέχει μία σειρά μέτρων. Δεν θα υπεισέλθω σε όλα, αλλά θέλουμε, μεταξύ άλλων, να παρουσιάσει η Επιτροπή προτάσεις για τη χρήση οικονομικών μέσων για να περιοριστεί η ρύπανση και η μη βιώσιμη χρησιμοποίηση των φυσικών πόρων σε όλα τα κράτη μέλη. Περαιτέρω, θεωρούμε ότι πρέπει να καθοριστούν ελάχιστα επίπεδα περιβαλλοντικών φόρων σύμφωνα με την αρχή "ο ρυπαίνων πληρώνει». Πέραν αυτού, θεωρούμε ότι η ΕΕ πρέπει να συμβάλει επίσης στη μετάθεση της φορολογικής επιβάρυνσης από τον παράγοντα εργατική δύναμη, στον παράγοντα ανάλωση του περιβάλλοντος, την αποκαλούμενη φορολογική αντιστροφή. Πράγματι, σήμερα οι χώρες που επιβάλλουν διάφορους περιβαλλοντικούς φόρους δέχονται πολύ συχνά κριτική, μεταξύ άλλων, από τον δικό τους εμποροβιομηχανικό τομέα, διότι υπάρχει το αντεπιχείρημα ότι οι περιβαλλοντικοί φόροι επιδεινώνουν τις προϋποθέσεις ανταγωνισμού για την εγχώρια βιομηχανία και γεωργία. Η κριτική είναι δικαιολογημένη με την έννοια ότι ένας περιβαλλοντικός φόρος συνεπάγεται φυσικά ένα επιπλέον κόστος που οι ανταγωνιστές σε άλλες χώρες δεν έχουν. Αυτό το επιχείρημα συνεπάγεται, ωστόσο, μεγάλες δυσκολίες να επιβληθούν εν γένει περιβαλλοντικοί φόροι.
<P>
Χαίρομαι πολύ που βλέπω ότι η Επίτροπος, κ. Bjerregaard, επιστρέφει. Θα επαναλάβω εν τάχει ό, τι είπα στην αρχή, δηλαδή ότι πίστευα ότι η Επίτροπος επιθυμούσε αρχικά να υπήρχε κάτι περισσότερο από ένα πλαίσιο μόνο για τους περιβαλλοντικούς φόρους, να υπήρχε επίσης λίγη πολιτική ουσία. Τώρα πήραμε μόνον έναν "σκελετό» από την Επιτροπή. Προσπαθήσαμε να "δώσουμε λίγο πολιτικό περιεχόμενο» σ' αυτόν τον σκελετό και αυτό παρουσιάζουμε και συζητάμε απόψε.
<P>
Για να καταφέρουμε στην Ευρωπαϊκή Ένωση να διατηρήσουμε σε μία κοινή αγορά μία παρόμοια κατάσταση ανταγωνισμού μεταξύ των κρατών μελών, τότε η υπερεθνική συνεργασία σ' αυτά τα θέματα είναι απαραίτητη. Δυστυχώς, πολλά από τα διεθνή φόρα που έχουμε στη διάθεσή μας στον κόσμο μας είναι ανίσχυρα. Λείπουν οι δυνατότητες να υπάρξει συμφωνία για δεσμευτικούς κανονισμούς οι οποίοι πρέπει να τηρηθούν. Το δοκιμάζουμε σε διάφορες περιστάσεις, π.χ. υπό την αιγίδα του ΟΗΕ και σε διάφορες ομαδοποιήσεις ανά τον κόσμο. Στην πραγματικότητα, σήμερα υπάρχει μόνο ένας οργανισμός που μπορεί να έχει την ισχύ να δημιουργήσει κοινούς κανόνες αυτού του είδους, συγκεκριμένα η Ευρωπαϊκή Ένωση. Η προϋπόθεση της ΕΕ για ομοφωνία στις αποφάσεις σε θέματα φορολογίας αποτελεί ένα πολιτικό εμπόδιο για να μπορεί αυτό να λειτουργήσει. Η Επιτροπή του Κοινοβουλίου εκφράζει τη λύπη της για το ότι στη Συνθήκη του Αμστερνταμ δεν επετεύχθη πρόοδος, όσον αφορά τη λήψη αποφάσεων σε κοινοτικό επίπεδο στο θέμα της επιβολής περιβαλλοντικών φόρων.
<P>
Κυρία Πρόεδρε, επιτρέψτε μου να τελειώσω λέγοντας ότι, οι περιβαλλοντικοί φόροι σε κοινοτικό επίπεδο δεν θα βελτιώσουν μόνο το περιβάλλον, αλλά, θα διορθώσουν επίσης την υπάρχουσα κατάσταση, η οποία συνεπάγεται ότι οι καλύτεροι αυτοτιμωρούνται. Η φορολογική αντιστροφή θα αύξανε την ανταγωνιστικότητα της ευρωπαϊκής βιομηχανίας και θα έκανε την Ευρώπη περισσότερο ανταγωνιστική σε ένα ολοένα και πιο σκληρό παγκόσμιο εμπόριο. Η "πράσινη» φορολογική μεταρρύθμιση μπορεί να συμβάλει στο να πλησιάσει η ευρωπαϊκή βιομηχανική υποδομή πιό κοντά στην αειφόρο ανάπτυξη.

<SPEAKER ID=270 NAME="Holm">
Κυρία Πρόεδρε, η Επιτροπή Έρευνας, Τεχνολογικής Ανάπτυξης και Ενέργειας εξήγαγε ομόφωνα τα συμπεράσματά της. Θέλουμε να τονίσουμε τη σημασία αυτού του θέματος. Θεωρήσαμε ότι, πρέπει να καθορισθούν σε κοινοτικό επίπεδο ελάχιστα επίπεδα για να επισπευθεί η αρχή "ο ρυπαίνων πληρώνει»&#x02D9; αυτό είναι ένα πολύ σημαντικό πρώτο βήμα. Επίσης, συζητήσαμε πάρα πολύ για την κατάσταση στα κράτη μέλη. Ορισμένα κράτη μέλη έχουν πάρα πολλές περιβαλλοντικές επιβαρύνσεις και φόρους, ενώ άλλα δεν έχουν. Επομένως, τα κράτη μέλη έχουν μεγάλη ελευθερία. Το σημαντικό εδώ είναι να μπορούν τα κράτη μέλη να μοιραστούν τις εμπειρίες τους με άλλα κράτη μέλη, ώστε να μπορούν και αυτά να κάνουν το ίδιο. Η έρευνα μπορεί τότε να βοηθήσει πολύ. Η έρευνα πρέπει να βρίσκεται σε πολύ προχωρημένο στάδιο σ' αυτόν τον τομέα, ώστε οι άλλες χώρες να μπορούν να πάρουν μαθήματα από τα καλά παραδείγματα. Αυτός είναι, επίσης, ένας λόγος που εμείς της Επιτροπής Έρευνας, Τεχνολογικής Ανάπτυξης και Ενέργειας τονίζουμε ότι πρέπει να ληφθεί υπόψη η αρχή της επικουρικότητας, δηλ. δεν θα πρέπει να επιβληθούν αναγκαστικά διάφοροι κανονισμοί, αλλά, θα πρέπει να μπορούν να υπάρχουν διάφορες λύσεις.
<P>
Πέραν αυτού, όταν δημιουργήθηκε η Συνθήκη της ΕΕ, δεν υπήρχαν στους υπολογισμούς καθόλου περιβαλλοντικές επιβαρύνσεις και φόροι. Αυτό είχε ως αποτέλεσμα να υστερεί ολόκληρη η νομοθεσία της ΕΕ σ' αυτόν τον τομέα, ενώ οι καταναλωτές και οι επιχειρήσεις πρωτοστατούν για την αλλαγή. Γι' αυτό είναι σημαντικό να μην εμποδίζει η κοινοτική νομοθεσία την εξέλιξη που υπάρχει σε πολλά κράτη μέλη, μεταξύ άλλων τα σκανδιναβικά, και η οποία αποσκοπεί στη διαμόρφωση περισσότερων και καλών περιβαλλοντικών επιβαρύνσεων και φόρων, ώστε να μπορούν αυτοί να διαδωθούν και να χρησιμοποιηθούν και για να μπορεί να επιτευχθεί ο κοινοτικός στόχος για μια οικολογικά βιώσιμη ΕΕ και κοινωνία. Τότε, η κοινοτική νομοθεσία δεν πρέπει ταυτόχρονα να το εμποδίζει αυτό.

<SPEAKER ID=271 LANGUAGE="FI" NAME="Myller">
Αξιότιμη κυρία Πρόεδρε, θεωρώ σημαντικό αυτό το άνοιγμα να επιβληθούν περιβαλλοντικοί φόροι σε πανευρωπαϊκό επίπεδο. Εντούτοις, είναι σημαντικό να επισημανθεί πως τα περιβαλλοντικά ζητήματα δεν θα λυθούν μόνο με τους περιβαλλοντικούς φόρους. Χρειάζεται να υπάρξει ενας καλός συνδυασμός μεταξύ μιας σωστής περιβαλλοντικής νομοθεσίας και μιας περιβαλλοντικής φορολογίας, η οποία θα την στηρίξει. Μόνο μέσω αυτού του συνδυασμού και της συνεργασίας είναι δυνατόν να φθάσουμε σε καλά αποτελέσματα. Το γεγονός ότι τώρα μελετάται, και θα πρέπει να μελετάται, η καθιέρωση κοινών προσανατολισμών για περιβαλλοντικούς φόρους σε διάφορες χώρες σημαίνει πραγματικά ότι αυτές οι χώρες, οι οποίες έχουν ήδη πραγματοποιήσει σε εθελοντική βάση την περιβαλλοντική φορολογία δεν θα υποστούν πλέον πιέσεις από την πλευρά της βιομηχανίας, με την έννοια ότι αυτές οι χώρες έθεσαν τον εαυτό τους κατά κάποιον τρόπο εθελοντικά σε μειονεκτική θέση, σε σύγκριση με τους ανταγωνιστές τους.
<P>
Όμως, κατά την γνώμη μου, το θέμα δεν είναι τόσο απλό. Ακόμα και η επιβολή περιβαλλοντικών φόρων και η χρήση φιλοπεριβαλλοντικών μέσων παραγωγής, μπορούν να θεωρηθούν ως ανταγωνιστικά πλεονεκτήματα. Κατά την γνώμη μου, όλη η Ευρωπαϊκή Ένωση ως ζώνη εσωτερικής αγοράς θα έπρεπε να στοχεύει στο να θεωρηθεί ως ανταγωνιστικό προβάδισμα ακριβώς το γεγονός ότι, τα μέσα που έχουμε στην διάθεσή μας για την καθοδήγηση της παραγωγής και της κατανάλωσης, είναι φιλοπεριβαλλοντικά και βελτιώνουν την κατάσταση του περιβάλλοντος.
<P>
Κατά την γνώμη μου, η επιβολή περιβαλλοντικών φόρων αποτελεί εναν εύλογο τρόπο, προκειμένου να καθοδηγηθεί η κατανάλωση και η παραγωγή. Ταιριάζει άριστα στην ελεύθερη αγορά, επειδή λειτουργεί σύμφωνα με τις αρχές της, όμως δεν μπορούμε φυσικά να εμπιστεύομαστε αποκλειστικά την ελεύθερη αγορά στο εν λόγω θέμα. Είναι απαραίτητο οι πολιτικοί πουθα αποφασίσουν να διαθέσουν μια ειλικρινή βούληση, να δούν την μεγάλη σημασία των περιβαλλοντικών ζητημάτων και να αξιοποιήσουν τις δυνατότητες της φορολογικής μεταφοράς προς αυτήν την κατεύθυνση, υπέρ του περιβάλλοντος.
<P>
Όταν συζητάμε, και κατά την γνώμη μου πρέπει να συζητάμε, την δυνατότητα μέσω της αύξησης της επιβολής των περιβαλλοντικών φόρων να μειώσουμε άλλους φόρους, για παράδειγμα την φορολογία του εισοδήματος, δεν θα πρέπει σε καμμία περίπτωση να θεωρήσουμε την περιβαλλοντική φορολογία και το κέρδος που θα αποφέρει ως συνδεδεμένα μόνο με τις επενδύσεις υπέρ του περιβάλλοντος και με την μέριμνα των περιβαλλοντικών προβλημάτων. Εάν αναλογιστούμε ότι με την μετάθεση του κέντρου βάρους της φορολογίας είναι δυνατόν να πετύχουμε ενα καλύτερο επίπεδο στην προστασία του περιβάλλοντος, θα πρέπει συγχρόνως να το θεωρήσουμε και ως ενα εργαλείο, προκειμένου η κοινωνία της ευημερίας να συλλέξει τους πόρους που χρειάζεται για την παραγωγή υπηρεσιών κοινής ωφελείας. Με άλλα λόγια, οι περιβαλλοντικοί φόροι πρέπει να γίνουν αντιληπτοί στα συνολικά πλαίσια της φορολόγησης. Η περιβαλλοντική φορολογία δεν θα πρέπει να αντιμετωπιστεί μόνο ως ενα εργαλείο μέσω του οποίου παράγεται πρακτικά ενα καλύτερο περιβάλλον, αλλά θα πρέπει να την αντιληφθούμε και γενικώτερα, με την έννοια ότι η επιβολή περιβαλλοντικής φορολογίας θα οδηγήσει στην καλύτερη και πιό βιώσιμη παραγωγή, καθώς και σε καλύτερες και πιό βιώσιμες κοινωνικές υπηρεσίες, και συνεπώς και σε μιά καλύτερη ευημερία για τους πολίτες.

<SPEAKER ID=272 LANGUAGE="DE" NAME="Liese">
Κυρία Πρόεδρε, αξιότιμοι κυρίες και κύριοι, κυρία Επίτροπε, πρώτα θα ήθελα να ευχαριστήσω τον εισηγητή κ. Olsson. Κατά τη διαδικασία κατέβαλε μεγάλη προσπάθεια για την παρούσα έκθεση και πιστεύω ότι εκπόνησε μια καλή έκθεση. Στον τομέα του περιβάλλοντος υπάρχει ανάγκη δράσης, ακόμη κι αν η συζήτηση για την περιβαλλοντική πολιτική δεν είναι ακόμη παντού δημοφιλής. Έχουμε πολλά άλυτα προβλήματα. Αναφέρω μόνο το ερώτημα του πώς θέλουν γενικά να υλοποιήσουν η Ευρωπαϊκή Ένωση και τα κράτη μέλη την υποχρέωση που ανέλαβαν στο Ρίο και στο Κυότο ως προς τη μείωση του διοξειδίου του άνθρακα. Υπάρχουν διάφορες δυνατότητες να προσεγγίσουμε σήμερα τα εν λόγω προβλήματα. Μπορεί κανείς να επικαλεστεί το παράγωγο δίκαιο, να μοιράσει κρατικές επιχορηγήσεις, πράγματα που όλα είναι αναγκαία, όμως κατά τη γνώμη μου δεν είναι το παν. Καλύτερο είναι να χρησιμοποιηθεί και σ' αυτόν τον τομέα η οικονομία της αγοράς. Αυτό πρώτον οδηγεί στο να βρεθεί η πιο αποτελεσματική δυνατότητα λύσης των προβλημάτων και δεύτερον στο να ισχύσει η αρχή "ο ρυπαίνων πληρώνει».
<P>
Τώρα, βέβαια, αναρωτιέται κανείς γενικά: Γιατί οι περιβαλλοντικοί φόροι και επιβαρύνσεις δεν είναι ήδη πολύ περισσότερο διαδεδομένοι στην Ευρώπη και στον κόσμο, στα κράτη μέλη μας και σε επίπεδο Ένωσης; Αυτό οφείλεται και στο ότι όταν θέλει κανείς να επιβάλει περιβαλλοντικούς φόρους, εκτίθεται πάντα στην υποψία ότι αυτό δεν εξυπηρετεί παρά τη χρηματοδότηση νέων δημοσίων υπηρεσιών. Δυστυχώς, ούτε η προηγούμενη ομιλήτρια ήταν πολύ σαφής στο συγκεκριμένο σημείο. Είπε ότι θα μπορούσε κανείς να κάνει καινούργια πράγματα που θα μπορούσε να παράσχει συμπληρωματικά το κράτος. Εμείς ως ΕΛΚ απορρίπτουμε την ιδέα αυτή. Θέλουμε περιβαλλοντικούς φόρους, προκειμένου να μειωθούν οι φόροι και οι επιβαρύνσεις σε άλλους τομείς. Στην Ευρώπη στο σύνολό της δεν χρειαζόμαστε περισσότερους φόρους, παρά λιγότερους.
<P>
Κατά την κατανομή του βάρους των φόρων και των επιβαρύνσεων χρειαζόμαστε μια ανακατανομή, μια μεγαλύτερη επιβάρυνση για την ανάλωση του περιβάλλοντος και μια μείωση της επιβάρυνσης του παράγοντα εργασία. Παρακαλώ όμως τους συναδέλφους να προσέξουν ότι πάντα το μέσον αυτό καταλήγει εις άτοπον, αν θέλει κανείς να δημιουργήσει με τη χρήση του νέα έσοδα για το κράτος. Γι' αυτό άλλωστε υποβάλαμε και σχετικές τροπολογίες. Πρόκειται για ουδέτερα μέσα και σε καμία περίπτωση για αύξηση του φορολογικού βάρους.
<P>
Κατά τα άλλα θεωρώ την έκθεση πολύ καλή. Δικαίως θίγει το ότι είναι καλύτερο να εισαχθεί μια τέτοια επιβάρυνση, ένας τέτοιος φόρος, σε ευρωπαϊκό επίπεδο. Όσο όμως δεν συμβαίνει κάτι τέτοιο, τα κράτη μέλη πρέπει φυσικά να ενθαρρυνθούν να χρησιμοποιούν τέτοια μέσα και όχι να αποθαρρύνονται. Δυστυχώς, στο παρελθόν υπήρξαν παραδείγματα, όπως για παράδειγμα κατά τη θέσπιση ενός οικολογικά προσανατολισμένου φόρου οχημάτων στη Γερμανία, όπου η Επιτροπή για πολύν καιρό δυσκολευόταν πολύ να προωθήσει τεχνολογίες φιλικές προς το περιβάλλον, κι αυτό πρέπει να αλλάξει στο μέλλον. Τα κράτη που θέλουν να χρησιμοποιήσουν τέτοια μέσα πρέπει να υποστηριχτούν στην προσπάθειά τους αυτή.
<P>
Ολοκληρώνοντας, θα ήθελα επίσης να προτείνω μια τροποίηση της οδηγίας για τον φόρο προστιθέμενης αξίας, γιατί πιστεύω ότι ορισμένα κράτη μέλη θα ήταν καθ' όλα διατεθειμένα να εισαγάγουν, για παράδειγμα, έναν αυξημένο φόρο προστιθέμενης αξίας για εκπομπές που σχετίζονται με την ενέργεια. Η ισχύουσα οδηγία της ΕΕ για τον φόρο προστιθέμενης αξίας επιτρέπει βέβαια να επιβάλει κανείς χαμηλότερο φόρο προστιθέμενης αξίας για την ενέργεια, όχι όμως και υψηλότερο. Η Επιτροπή θα έπρεπε να σκεφτεί σχετικά μήπως θα έπρεπε να συμβαίνει ακριβώς το αντίθετο. Πρέπει η κατανάλωση ενέργειας να μειωθεί, και επίσης πρέπει να μειωθεί η επιβάρυνση του παράγοντα εργασία, και γι' αυτό πρέπει να γίνουν σκέψεις πάνω στο ζήτημα αυτό.

<SPEAKER ID=273 LANGUAGE="FI" NAME="Hautala">
Αξιότιμη κυρία Πρόεδρε, ο συνάδελφος κύριος Olsson έχει συντάξει μια πραγματικά καλή έκθεση και δεν υπάρχουν πολλά να προστεθούν σ' αυτήν. Πιστεύω πως και σ' αυτήν την αίθουσα υπάρχει μια ευρεία ομοφωνία για το επίπεδο αυτής της έκθεσης. Θα ήθελα εντούτοις να διορθώσω αυτό που είπε μόλις ο συνάδελφος κύριος Liese. Ισχυρίστηκε πως η κυρία Myller ήθελε να αυξήσει την φορολογική επιβάρυνση των κρατών μελών. Προσωπικά, το κατάλαβα τελείως διαφορετικά. Κατάλαβα πως η κυρία Myller είπε οτι, οι περιβαλλοντικοί και οι ενεργειακοί φόροι μας δίνουν την δυνατότητα να μειώσουμε την φορολόγηση της εργασίας, κάτι το οποίο είναι πολύ σημαντικό. Κατά βάση, αυτή η αρχή έχει συμπεριληφθεί για παράδειγμα στην πρόταση του Επιτρόπου κυρίου Monti για τους ενεργειακούς φόρους.
<P>
Πραγματικά, οι περιβαλλοντικοί φόροι και εισφορές είναι από τα καλύτερα εργαλεία προκειμένου να προωθηθεί η προστασία του περιβάλλοντος. Πρέπει όμως συγχρόνως να διαπιστωθεί, πως αποτελεί ενα από τα πιό πικρά παραδείγματα για το πόσο δύσκολο είναι στο επίπεδο της Ένωσης να προχωρήσουμε έστω και κάποια βήματα μπροστά. Η Σύνοδος Κορυφής του Αμστερνταμ δεν έκανε τα πράγματα καθόλου ευκολότερα. Από ότι κατάλαβα, στο Αμστερνταμ ο Καγκελάριος της Γερμανίας ο κύριος Kohl αντέκρουσε την τελευταία στιγμή τις προσπάθειες για τη βελτίωση των διαδικασιών λήψης αποφάσεων στον τομέα της περιβαλλοντικής φορολογίας. Αναφέρομαι στην εξαιρετική πρόταση τροπολογίας της Ομάδας των Φιλελευθέρων για την έκθεση του κυρίου Olsson. Πρότειναν ότι, θα ήταν δυνατόν να ληφθούν αποφάσεις για την περιβαλλοντική φορολογία βάσει του άρθρου 130 s της Ιδρυτικής Συμφωνίας, διευθέτηση η οποία θα διευκόλυνε σίγουρα και τις διαδικασίες λήψης αποφάσεων γενικώτερα.
<P>
Η Αυστρία έχει δηλώσει πως έχει σκοπό να προωθήσει το θέμα της ενεργειακής φορολόγησης, κάτι που για πολύ καιρό έχει παραμείνει ανοικτό, και αυτό με χαροποιεί. Πιστεύω πως μπορούμε όλοι εδώ στο Κοινοβούλιο να ευχόμαστε πως και τα άλλα κράτη μέλη θα ενώσουν τις δυνάμεις τους, προκειμένου να λυθεί το θέμα. Εάν στην Ευρωπαϊκή Ένωση δεν δρομολογηθεί μια κοινή ενεργειακή φορολόγηση, οι στόχοι του Κυότο θα παραμείνουν μάλλον απραγματοποίητοι. Κατά βάση, πολλά κράτη μέλη τονίσανε αυτήν την πραγματικότητα, όταν εγκρίνανε από την δική τους μεριά τις αρχές της κοινής κατανομής των επιβαρύνσεων, στην τελευταία συνάντηση του Συμβουλίου Υπουργών Περιβάλλονος.

<SPEAKER ID=274 LANGUAGE="SV" NAME="Virgin">
Κυρία Πρόεδρε, αυτή είναι μία καλή έκθεση. Η οικονομία της ελεύθερης αγοράς περιέχει αφ' εαυτής στοιχεία που οδηγούν σ' ένα καλύτερο περιβάλλον. Η αυστηρότητα στη χρήση των προσθέτων είναι μια αναγκαιότητα, πέραν των άλλων, για λόγους κόστους και ανταγωνισμού. Πέραν αυτού, ο ελεύθερος διάλογος έχει ως αποτέλεσμα να αποκτούν οι καταναλωτές περιβαλλοντική συνείδηση. Επιλέγουν προϊόντα χαμηλής περιβαλλοντικής επιβάρυνσης και είναι μάλιστα πρόθυμοι να πληρώσουν υψηλότερη τιμή γι' αυτά.
<P>
Παρ' όλα αυτά, μπορεί τα οικονομικά μέσα να είναι κατάλληλα για να χρησιμοποιηθούν προς διόρθωση της αγοράς, σ' ό, τι αφορά μία επίδραση στο περιβάλλον, που είναι δύσκολο να εκτιμηθεί από τους καταναλωτές. Οι περιβαλλοντικοί φόροι, που κατά έναν σωστό τρόπο ανατανακλούν την επίδραση που έχει στο περιβάλλον ένας ρύπος, μπορεί να είναι ένας αποτελεσματικός τρόπος διόρθωσης της οικονομίας της αγοράς και βέβαια δεν μπορεί να είναι λάθος να χρησιμοποιούνται αυτά τα έσοδα για τη διόρθωση των ζημιών που προκαλούνται από τους ρύπους.
<P>
Ένα άλλο πλεονέκτημα των οικονομικών μέσων είναι ότι δημιουργούν κίνητρα για τεχνολογική εξέλιξη και διαμόρφωση μεθόδων, που έχουν ως αποτέλεσμα χαμηλότερη επίδραση στο περιβάλλον. Οι επιχειρήσεις έχουν όφελος να επενδύουν σε φιλοπεριβαλλοντική τεχνολογία. Στις περιπτώσεις που οι περιβαλλοντικοί φόροι απειλούν τον ανταγωνισμό μεταξύ των κρατών μελών, μία αποδεκτή εναλλακτική λύση μπορεί να είναι οι φορολογικές εκπτώσεις. Είναι σημαντικό να επιβάλονται οι περιβαλλοντικοί φόροι σωστά και να βασίζονται σ' ένα ισχυρό επιστημονικό υπόβαθρο υπό μορφή π.χ. αναλύσεων του κύκλου ζωής.
<P>
Η έκθεση αναφέρεται στον ενεργειακό φόρο στις εκπομπές διοξειδίου του άνθρακος. Τέτοιοι φόροι είναι απαραίτητοι για την επίτευξη των στόχων του Κυότο. Είναι φυσικά μεγάλου ενδιαφέροντος για τις χώρες που έχουν ήδη επιβάλει τέτοιους φόρους να εναρμονιστούν αυτοί οι φόροι στην ΕΕ.
<P>
Ένα οικονομικό μέσο που δεν αναφέρεται στην έκθεση είναι τα μεταβιβαζόμενα δικαιώματα ρύπανσης. Αυτό σημαίνει ότι, μπορεί να καθοριστεί ένα επίπεδο ρύπανσης που η φύση αντέχει και μετά μπορεί να υπάρχει ένα εμπόριο με τα δικαιώματα ρύπανσης, το οποίο έχει ως αποτέλεσμα θετικές επιπτώσεις στο περιβάλλον σε χαμηλότερο κόστος.

<SPEAKER ID=275 LANGUAGE="DE" NAME="Breyer">
Κυρία Πρόεδρε, δυστυχώς ο κ. Liese, που τάχθηκε τόσο έντονα υπέρ των περιβαλλοντικών φόρων, δεν είναι πια εδώ. Θα ήθελα να τον ρωτήσω γιατί η Ομοσπονδιακή Δημοκρατία της Γερμανίας δεν παίζει άραγε ρόλο προπομπού και γιατί το μπλοκάρει εδώ και 16 χρόνια.
<P>
Πιστεύω ότι απόψε δεν θα έπρεπε να μιλήσουμε μόνο για περιβαλλοντικούς φόρους, αλλά να ρωτήσουμε επιτέλους πού είναι αυτοί οι φόροι. Κατά την προπαρασκευή της Διάσκεψης του Ρίο είχαμε ήδη ζητήσει να υπάρξει επιτέλους φορολόγηση της ενέργειας, και ακόμη απέχουμε πολύ απ' αυτό. Επίσης αναρωτιόμαστε γιατί συμφωνήθηκε στον τομέα των φόρων κατανάλωσης μηδενικός φόρος, πράγμα που ουσιαστικά δεν είναι περισσότερο από έναν μηδενικό αριθμό. Γιατί όταν λέμε "μηδενικός φόρος» και τα κράτη μέλη μπορούν έτσι να κάνουν ό, τι θέλουν, αυτό είναι περισσότερο από έναν μηδενικό αριθμό, είναι μάλιστα ένας αριθμός που προξενεί τον γέλωτα! Επίσης, θα έπρεπε κάποτε να αναρωτηθούμε γιατί είναι δυνατή για την καθιέρωση του ευρώ να απαιτείται πλειοψηφία δύο τρίτων, ενώ για τον περιβαλλοντικό φόρο απαιτείται ομοφωνία.
<P>
Θα ήθελα να μάθω αν οι περιβαλλοντικοί φόροι έχουν για την Ευρωπαϊκή Ένωση μικρότερη σημασία από το ευρώ! Δεν θα ήταν επειγόντως απαραίτητο εν όψει της παγκόσμιας κλιματικής μεταβολής κι επίσης της επιδείνωσης του κλίματος στην Ευρωπαϊκή Ένωση να ακολουθήσουν στον τομέα αυτόν, επιτέλους, οι πράξεις μετά τα λόγια;
<P>
Πολύ ουσιαστικό είναι το ερώτημα, πού είναι τελικά ο συνδυασμένος φόρος διοξειδίου του άνθρακα και ενέργειας. Γιατί δεν επανερχόμαστε στην πρόταση ή το πρότρυπο του τότε πρωθυπουργού των Κάτω Χωρών κ. Lubbers; Εκείνος, ως γνωστόν, είχε μιλήσει για την εισαγωγή ενός προκαταρκτικού προτύπου που θα συνίστατο στο να συμφωνήσουμε σε έναν στόχο που αφορά την υποβάθμιση του κλίματος, δηλαδή στον ορισμό του στόχου αφήνοντας αρχικά ανοιχτό το ποιος δρόμος οδηγεί εκεί. Τα κράτη μέλη που δεν κουράζονται να επαναλαμβάνουν την επιβεβαίωση ότι είναι υπέρ ενός περιβαλλοντικού, ενός ενεργειακού φόρου, πρέπει να δεσμευτούν, ιδιαίτερα οι αποκαλούμενοι φίλοι του οικολογικού φόρου, οι οποίοι συμφώνησαν ανεπίσημα γι' αυτό στο συμβούλιο υπουργών περιβάλλοντος. Τότε θα πούμε ότι από μια ημερομηνία και ύστερα θα πρέπει να αποκλειστούν εκείνα τα κράτη που δεν μπορούν να το πετύχουν με άλλα μέσα.
<P>
Νομίζω ότι έτσι θα πετυχαίναμε κάτι ουσιαστικό, δηλαδή να σταματήσουμε επιτέλους να παίζουμε κρυφτό και μουτζούρη, να κρυβόμαστε σε εθνικό επίπεδο πίσω από τις Βρυξέλλες και να φροντίζουμε έτσι για αποτελμάτωση. Αυτό που χρειαζόμαστε είναι η αναβίωση του πτώματος του φόρου διοξειδίου του άνθρακα - ενεργείας. Πρέπει επιτέλους να αρχίσουμε να επιχειρούμε τη θέσπιση ενός περιβαλλοντικού φόρου, και ο φόρος διοξειδίου του άνθρακα - ενέργειας θα ήταν μια αρχή!

<SPEAKER ID=276 LANGUAGE="FR" NAME="Pinel">
Κυρία Πρόεδρε, είναι απαραίτητο να συμπεριληφθεί η περιβαλλοντική διάσταση καθώς άλλωστε και η κοινωνική διάσταση στα φορολογικά μέσα. Πράγματι, είναι εντελώς αφύσικο να τίθενται σε άμεσο ανταγωνισμό προϊόντα φαινομενικά ισοδύναμα, αλλά που η επίδρασή τους στο περιβάλλον μπορεί να είναι εντελώς διαφορετική. Πρόκειται άλλωστε για τα ίδια προβλήματα, όπως έλεγα μόλις πριν, με τον κοινωνικό τομέα. Είναι εντελώς απαράδεκτο τα μέσα που κατασκευάζονται στις κινέζικες φυλακές, για παράδειγμα, να μπορούν να πωλούνται δέκα φορές φτηνότερα από από εκείνα που κατασκευάζονται από Ευρωπαίους οι οποίοι πληρώνουν για σύνταξη, για ασφάλιση ασθενείας, για ασφάλιση κατά της ανεργίας, κτλ.
<P>
Αυτή η κατάσταση υποστηρίζει τη σκλαβιά εκεί και την ανεργία εδώ. Απαιτείται λοιπόν μία απάντηση που μπορεί στην πραγματικότητα να είναι φορολογική, αλλά αυτό που μας προτείνεται, δηλαδή η ιδέα των περιβαλλοντικών φόρων, δεν αποτελεί τη σωστή λύση. Αποτελεί, εν πάση περιπτώσει, λανθασμένη αντιμετώπιση του προβλήματος. Πρόκειται για ένα μαστόρεμα που συνίσταται στην άυξηση του ήδη υπερβολικού φορολογικού βάρους που ασκείται στους ιδιώτες καθώς και στις επιχειρήσεις, πράγμα που δεν μπορεί παρά να έχει αρνητικές συνέπειες για την οικονομία.
<P>
Είπα, ωστόσο, πως η απάντηση μπορεί να είναι φορολογική. Προσοχή, δεν μας χρειάζονται επιπλέον φόροι αλλά ένας νέος τρόπος αντίληψης των φόρων μέσω μιας βαθειάς φορολογικής μεταρρύθμισης, που θα περιλαμβάνει την περιβαλλοντική και κοινωνική διάσταση στις ίδιες τις βάσεις των φορολογικών υπολογισμών. Αρα, όχι συμπληρωματικοί φόροι αλλά, διαφορετικοί φόροι, παρόμοιου ύψους, που ευνοούν την πρόσληψη, τις οικονομικές δραστηριότητες εγγύτητας, το περιβάλλον και την υγεία.

<SPEAKER ID=277 LANGUAGE="IT" NAME="Baldi">
Κύριε Πρόεδρε, η ανακοίνωση της Επιτροπής που εξετάζουμε σήμερα, σχετικά με τους περιβαλλοντικούς φόρους και τις επιβαρύνσεις στην ενιαία αγορά, έχει εξαιρετικό ενδιαφέρον. Ωστόσο, δεδομένου ότι οι περιβαλλοντικές ρυθμίσεις είναι πολύπλοκες, είναι χρήσιμο να ξεκινήσουμε έναν σαφή και σωστό συλλογισμό, σχετικά με το πώς θα πετύχουμε μία απλοποίηση.
<P>
Ωφελεί να θυμίσουμε ότι, τη στιγμή κατά την οποία γινόταν η επεξεργασία της Συνθήκης για την Ευρωπαϊκή Ένωση, δεν είχαμε σκεφτεί αυτό το φορολογικό μέσο. Το γεγονός ότι αυτό πρέπει να εφαρμοστεί σύμφωνα με τρόπους συμβατούς με το κοινοτικό δίκαιο, κάνει τα πάντα εξαιρετικά πολύπλοκα.
<P>
Θα ήταν κατάλληλο να θεωρήσουμε αυτήν την ανακοίνωση ως ένα κίνητρο για μία κοινή περιβαλλοντική πολιτική, και σε φορολογικό πλαίσιο και, κατά συνέπεια, να αξιολογήσουμε τα συστατικά της ως κοινοτικούς πόρους. Είναι αναμφίβολο ότι, μία ευρύτερη χρήση των φορολογικών κινήτρων θα επέτρεπε όχι μόνο να αυξήσουμε την αποτελεσματικότητα της περιβαλλοντικής πολιτικής, αλλά και να βελτιώσουμε τον προϋπολογισμό κόστους / ωφέλειας, αποφεύγοντας έτσι μία επανεθνικοποίηση που δεν θα ενίσχυε σίγουρα τον αναγκαίο συντονισμό στους διάφορους ενδιαφερόμενους τομείς.
<P>
Θεωρώ βασικό να ασχοληθεί η Επιτροπή, στη συνέχεια, με το πρόβλημα της τεράστιας οικονομικής επίπτωσης των περιβαλλοντικών φόρων και επιβαρύνσεων, συμπεριλαμβανομένης της επίδρασής τους στη δημιουργία και στην κατάργηση των θέσεων εργασίας και στον διεθνή ανταγωνισμό. Αυτή την έννοια έχει και μία από τις τροπολογίες που υπέβαλε η ομάδα μας.

<SPEAKER ID=278 LANGUAGE="SV" NAME="Holm">
Κυρία Πρόεδρε, η Σουηδία και το σουηδικό Κόμμα του Περιβάλλοντος έχουν καλές εμπειρίες από τους περιβαλλοντικούς φόρους, κάτι που απαιτείται για την επίτευξη του στόχου, δηλαδή ότι είναι βλαβερό για το περιβάλλον θα πρέπει να κοστίζει ακριβά και ότι είναι καλό για το περιβάλλον θα πρέπει να είναι φθηνό - και αυτό φυσικά για να κατευθύνουμε την κατανάλωση προς τη σωστή κατεύθυνση. Ωστόσο, αυτό πρέπει να γίνει και με την εφαρμογή, σε κοινοτικό επίπεδο, ελαχίστων κανονισμών και όχι κανονισμών εναρμόνισης γι' αυτά τα θέματα που αφορούν τους περιβαλλοντικούς φόρους. Μία χώρα πρέπει να είναι ελεύθερη να μπορεί να επιβάλει υψηλότερους περιβαλλοντικούς φόρους, για να δείξει ότι είναι δυνατόν και για να δείξει τις θετικές επιπτώσεις που μπορεί να έχει αυτό το μέτρο.
<P>
Οι σκανδιναβικές χώρες βρίσκονται σε αρκετά καλή θέση στην έρευνα που διεξήχθη. Σ·αυτήν τη συζήτηση μπορεί επίσης να χρησιμοποιηθεί το σκανδιναβικό μοντέλο με τους πολλούς περιβαλλοντικούς φόρους ως ένα καλό παράδειγμα για το ότι είναι δυνατόν να επιβάλλουν οι άλλες χώρες παρόμοιους περιβαλλοντικούς φόρους και ότι έχει θετικές επιπτώσεις, όχι μόνο για το περιβάλλον, αλλά και για την απασχόληση και την οικονομία.
<P>
Όμως, είναι ενδιαφέρον που ακούμε ορισμένους βουλευτές εδώ στο Κοινοβούλιο να εκφράζονται θερμά για τους περιβαλλοντικούς φόρους. Αν δούμε, εν τούτοις, τα κόμματά τους στις χώρες τους, τόσο στη Γερμανία όσο και στη Σουηδία, αυτά κινούνται προς την εντελώς αντίθετη κατεύθυνση και αρνούνται να επιβάλουν ο, τιδήποτε έχει σχέση με περιβαλλοντικούς φόρους. Θέλουμε να δούμε λίγο έμπρακτη δράση υπέρ των περιβαλλοντικών φόρων και όχι μόνο κενά λόγια εδώ σε μια κενή αίθουσα ολομέλειας!

<SPEAKER ID=279 LANGUAGE="DE" NAME="Rόbig">
Κυρία Πρόεδρε, στην περιβαλλοντική πολιτική επιδιώκουμε στόχους. Ο σημαντικότερος στόχος για τους ανθρώπους είναι να διατηρήσουν την υγεία τους μέχρι τα βαθιά γεράματα. Γι' αυτό πρέπει να φροντίσουμε να είναι εντάξει το περιβάλλον μας. Μπορούμε να το πετύχουμε με δύο μεθόδους: από τη μια με την επιβολή ποινών - και ο φόρος είναι επίσης μια ποινή εντός εισαγωγικών - ή από την άλλη με κίνητρα, με διευκολύνσεις και ελάφρυνση φόρων. Το σημαντικό μέσα στην Ευρωπαϊκή Ένωση και παγκοσμίως είναι να αποκτήσουμε κοινές νομικές βάσεις για τη φορολόγηση και να καταλήξουμε σε ενιαίο ορισμό των φορολογικών εννοιών.
<P>
Στόχος μας πρέπει να είναι η ελάφρυνση του πολίτη, ώστε να πρέπει να του αφαιρούμε όσο το δυνατόν λιγότερο από τον δεδουλευμένο του μισθό. Θα ήθελα να αναφέρω ως εξαιρετικά θετικό παράδειγμα τις αποδοτικές τιμές στις μεταφορές, όπου η Επιτροπή έδειξε ποιά πρέπει να είναι η κατεύθυνση. Θα έπρεπε να είναι επιθυμία όλων μας να υλοποιηθούν όσο πιο γρήγορα γίνεται οι αποδοτικές τιμές στις μεταφορές.

<SPEAKER ID=280 LANGUAGE="DA" NAME="Sandbζk">
Κυρία Πρόεδρε, θα ήθελα να ξεκινήσω λέγοντας ότι, χαίρομαι που μπήκαν οι περιβαλλοντικοί φόροι στην ημερήσια διάταξη της ΕΕ. Είμαι της γνώμης ότι, οι περιβαλλοντικοί φόροι είναι ένα από τα σημαντικότερα μέσα για την καταπολέμηση της μόλυνσης και της υπερεκμετάλλευσης των φυσικών πόρων. Ως εκ τούτου, απογοητεύτηκα που η ανακοίνωση της Επιτροπής δεν προχωρά καθόλου, όσον αφορά τη διεύρυνση των δυνατοτήτων των κρατών μελών να χρησιμοποιήσουν αυτό το λαμπρό μέσο προστασίας του περιβάλλοντος. Αντιθέτως, η Επιτροπή δίνει εξηγήσεις σε γενικές γραμμές μόνο για την πράξη του Δικαστηρίου σήμερα, όπου το σημείο αφετηρίας είναι και θα παραμείνει η ελεύθερη αγορά και όχι το περιβάλλον. Η Επιτροπή στερείται οραμάτων στον συγκεκριμένο τομέα κι αυτό, παρά το γεγονός, ότι εδώ και πολλά χρόνια λέμε ότι το εξωτερικό κόστος πρέπει να συνυπολογίζεται στον καθορισμό των τιμών.
<P>
Με βάση όλα τα ανωτέρω, νομίζω ότι η έκθεση Olsson είναι καλή. Εφιστά την προσοχή στο ότι τα περιβαλλοντικά προβλήματα συχνά πηγάζουν από ελλείψεις της αγοράς, με την έννοια ότι η αγορά ακριβώς δεν συνυπολογίζει το κόστος της μόλυνσης και της εκμετάλλευσης του περιβάλλοντος. Οι σωστά καθορισμένοι περιβαλλοντικοί φόροι επιβάλλουν την πάρα πολύ σημαντική αρχή, ότι ο ρυπαίνων πληρώνει. Η αρχή αυτή έχει τόσο μεγάλη σημασία, διότι μόνο αν οι παραγωγοί και οι καταναλωτές γνωρίζουν τις συνέπειες και το κόστος των παραγωγικών και καταναλωτικών επιλογών τους μπορούμε να αντιστρέψουμε τις εξελίξεις. Η έκθεση κατανοεί ότι πρέπει εξ ανάγκης να επιτρέψουμε τις πολιτικές παρεμβάσεις στην αγορά, εάν θέλουμε να σώσουμε το περιβάλλον μας. Πιστεύω ωστόσο ότι, η Επιτροπή πρέπει να περιμένει τα συμπεράσματα των μελετών για την αποτελεσματικότητα και τη δράση των περιβαλλοντικών φόρων προτού αναλάβει πρωτοβουλίες θέσπισης φόρων. Εξάλλου, κρίνω ότι η έκθεση όφειλε να εστιαστεί περισσότερο στη δυνατότητα συντονισμού των περιβαλλοντικών φόρων σε ευρύτερα διεθνή πλαίσια, όπως για παράδειγμα στο πλαίσιο του ΟΗΕ.
<P>
Τέλος, θέλω να αναφέρω τη σημαντικότερη επιφύλαξή μου. Εάν ληφθούν πρωτοβουλίες για κοινοτικούς περιβαλλοντικούς φόρους, πρέπει να γίνει υπό τον όρο ότι τα φορολογικά έσοδα θα δοθούν πίσω στα κράτη μέλη. Ένα κράτος αναγνωρίζεται και από το κυρίαρχο δικαίωμα να επιβάλλει φόρους στους πολίτες του. Αυτό το δικαίωμα χαίρει της έμμεσης συμφωνίας των πολιτών μέσω της δημοκρατικής νομιμότητας που έχει το κράτος, μια νομιμότητα που η ΕΕ δεν έχει. Η ΕΕ δεν είναι και δεν πρέπει να είναι κράτος.

<SPEAKER ID=281 NAME="Bjerregaard">
Κυρία Πρόεδρε, θέλω να ξεκινήσω ευχαριστώντας τον κ. Olsson για το έργο που επιτέλεσε με την έκθεση, σχετικά με την ανακοίνωση της Επιτροπής για τους περιβαλλοντικούς φόρους στην ενιαία αγορά. Η Επιτροπή έχει επανειλημμένως τεθεί υπέρ του να χρησιμοποιούνται σε μεγαλύτερο βαθμό οικονομικά κίνητρα για την προώθηση μιας πιο αποτελεσματικής και οικονομικά υγιούς περιβαλλοντικής πολιτικής. Πριν από δύο χρόνια, είδαμε καθαρά ότι έπρεπε να δοθούν περισσότερες εξηγήσεις γύρω από τη νομική κατάσταση των κρατών μελών που επιθυμούν να χρησιμοποιήσουν περιβαλλοντικούς φόρους. Για πολλούς ήταν για την ακρίβεια ασαφές αν οι περιβαλλοντικοί φόροι ήταν πραγματικά συμβατοί με την ενιαία αγορά. Επίσης, η παράμετρος της απασχόλησης έχει αποκτήσει αυξανόμενη σημασία, όπως προκύπτει από τα συμπεράσματα της συνόδου κορυφής του Cardiff. Ένα σημαντικό θέμα, όταν συζητάμε για την κατάσταση της απασχόλησης, είναι συχνά η ανάγκη για φορολογικές μεταρρυθμίσεις που θα μειώσουν τους φόρους στην εργασία. Οι περιβαλλοντικοί φόροι μπορούν να γίνουν σημαντική πηγή χρηματοδότησης τέτοιων μεταρρυθμίσεων. Στην ανακοίνωση για τους περιβαλλοντικούς φόρους εξηγούνται τα νομικά πλαίσια που ισχύουν για τα κράτη μέλη, όπως και οι δυνατότητες και τα όρια χρήσης περιβαλλοντικών φόρων στην ενιαία αγορά. Συνεπώς, η ανακοίνωση μπορεί να χρησιμεύσει ως ένα είδος γνώμονα για τα κράτη μέλη.
<P>
Η ανταπόκριση που έχουμε λάβει, όσον αφορά την ανακοίνωση, δείχνει ότι αποτελεί χρήσιμο εργαλείο για τους αρμόδιους για τη λήψη πολιτικών αποφάσεων στα κράτη μέλη, όπως και στις υποψήφιες προς ένταξη χώρες. Με χαρά πρόσεξα ότι, σε πολλά κράτη μέλη ακριβώς γίνεται λόγος για αύξηση της χρήσης των περιβαλλοντικών φόρων. Ο κ. Olsson επιχειρηματολογεί υπέρ της αυξημένης χρήσης οικονομικών μέτρων. Μπορώ για την ακρίβεια να συμφωνήσω ότι, η σωστή τιμολόγηση των ειδών και των υπηρεσιών, η οποία θα συμπεριλαμβάνει και το περιβαλλοντικό κόστος είναι ένας σημαντικός παράγοντας για την αειφόρο ανάπτυξη. Όπως και ο κ. Olsson, είμαι πεπεισμένη ότι, η κοινωνία θα αποκομίσει οφέλη, τόσο στον περιβαλλοντικό τομέα, όσο και στον τομέα της απασχόλησης μέσα από τις πράσινες φορολογικές μεταρρυθμίσεις.
<P>
Τα συμπεράσματα της έκθεσης εστιάζονται στο μελλοντικό έργο της Επιτροπής και περιέχουν συγκεκριμένες προτάσεις για μέτρα περαιτέρω αποσαφήνισης της κατάστασης, που απευθύνονται προς τα κράτη μέλη. Όσον αφορά τις συγκεκριμένες προτάσεις, η ΓΔ ΧΙ ήδη ξεκίνησε να μελετά τις δυνατότητες θέσπισης φόρων στα φυτοφάρμακα, οι οποίοι θα καλύπτουν ολόκληρη την ΕΕ. Η Επιτροπή θα αξιολογήσει τις προτάσεις της έκθεσης, όταν λάβει απόφαση για τη λήψη των περαιτέρω μέτρων, όμως δεν μπορώ να υποσχεθώ ότι σε βραχυπρόθεσμη βάση μπορούν να υλοποιηθούν εκτενείς μελέτες σε όλους τους τομείς που αναφέρονται στο σημείο 25.
<P>
Όσον αφορά τον καθορισμό περαιτέρω κατευθυντηρίων γραμμών είναι πιο δύσκολος, δεδομένου ότι η αρμοδιότητα των κρατών μελών στον προκείμενο τομέα είναι πολύ ευρεία. Γνωρίζουμε επίσης ότι, τα περισσότερα κράτη μέλη ανθίστανται σθεναρά στον περιορισμό της ελευθερίας κινήσεων τους στον φορολογικό τομέα, μέσω επιπρόσθετων διατάξεων, πέρα από αυτές που ήδη υπάρχουν στην κοινοτική νομοθεσία και που περιγράφονται στην ανακοίνωση. Συμφωνώ απολύτως με το περιεχόμενο της έκθεσης, ότι δηλαδή θα ήταν επιθυμητή μια αποτελεσματικότερη διαδικασία λήψης αποφάσεων στην ΕΕ στον συγκεκριμένο τομέα. Γνωρίζουμε όμως όλοι ότι, για θέματα που άπτονται της φορολογίας απαιτείται ομοφωνία στο Συμβούλιο. Κι όσο η συνθήκη περιέχει αυτόν τον όρο για ομοφωνία, θα είναι δύσκολο να επιταχυνθεί η διαδικασία λήψης αποφάσεων.
<P>
Όσον αφορά τη θέση του Συμβουλίου σε σχέση με την ανακοίνωση, δεν μπορώ παρά να αποδοκιμάσω το γεγονός ότι το Συμβούλιο δεν την έχει ακόμη επεξεργαστεί και ότι δεν φαίνεται να βρίσκεται στην ημερήσια διάταξη της τρέχουσας προεδρίας, παρόλο που σημείωσα ότι η κ. Hautala νομίζει ότι έχει άλλες πληροφορίες. Παρ' όλα αυτά, εγώ νομίζω ότι δεν πρέπει να υποτιμηθεί η αξία της ανακοίνωσης, ως εγχειρίδιο για τους υπουργούς περιβάλλοντος και τους υπουργούς οικονομικών των κρατών μελών.
<P>
Θα ήθελα να αναφερθώ στο σημείο 2 της πρότασης ψηφίσματος, διότι εδώ υπάρχει ο ισχυρισμός ότι δεν διενεργήσαμε αξιολόγηση των συνεπειών, όσον αφορά την πρόταση για τους φόρους ενεργειακών προϊόντων. Τουναντίον, η Επιτροπή διενήργησε ευρεία μελέτη των συνεπειών, η οποία επίσης επισυνάπτεται στην πρόταση, και η οποία δείχνει ότι η πρόταση θα έχει θετικές επιδράσεις στο περιβάλλον και την απασχόληση. Μπορώ φυσικά να συμφωνήσω απολύτως με το σημείο 27, το οποίο προτρέπει να εγκριθεί η πρόταση για επιβολή φόρων στα ενεργειακά προϊόντα.
<P>
Θα ήθελα επίσης να εκμεταλλευτώ αυτή την ευκαιρία για να υπογραμμίσω πόσο μεγάλη σημασία αποδίδω στην πρόταση της Επιτροπής για μια οδηγία πλαίσιο για το νερό, η οποία βρίσκεται ήδη υπό συζήτηση στο Ευρωπαϊκό Κοινοβούλιο. Οι φόροι στο νερό για την εξασφάλιση της πλήρους κάλυψης του κόστους, αποτελεί σημαντικό στοιχείο αυτής της οδηγίας και ελπίζω ότι θα έχω την υποστήριξή σας κατά τη συζήτηση με το Συμβούλιο, την οποία μάλλον θα έχουμε με το συγκεκριμένο θέμα.
<P>
Τέλος, θα ήθελα να ευχαριστήσω ακόμη μια φορά τον κ. Olsson για την πραγματικά αξιέπαινη συμβολή του. Η έκθεσή του περιέχει όχι μόνο πρακτικές προτάσεις για το μελλοντικό έργο της Επιτροπής αλλά στέλνει - κι αυτό είναι πολύ σημαντικό - ένα ουσιαστικό πολιτικό μήνυμα, ότι η Επιτροπή οφείλει να λάβει συγκεκριμένα μέτρα για να ολοκληρώσει περαιτέρω τις φορολογικές και περιβαλλοντικές πολιτικές.

<SPEAKER ID=282 NAME="Πρόεδρος">
Ευχαριστώ πολύ, Επίτροπε κυρία Bjerregaard!
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00
<P>
(Η συνεδρίαση λήγει στις 22.35)

