<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="McMahon">
Κύριε Πρόεδρε, θα ήθελα να αναφερθώ στις σελίδες 20 και 21 της αγγλικής μετάφρασης, σχετικά με την Ώρα των ερωτήσεων και τον τρόπο διεξαγωγής της Ώρας των ερωτήσεων. Συγκεκριμένα, θα ήθελα να ακούσω την άποψή σας σχετικά με το τελευταίο διάταγμα που μας ήλθε από τα ανώτερα κλιμάκια σχετικά με τους κανόνες που διέπουν την Ώρα των ερωτήσεων. Μου φαίνεται εξαιρετικά γραφειοκρατικό. Μου φαίνεται εξαιρετικά αντιδημοκρατικό. Και μου φαίνεται ότι επιβάλλει λογοκρισία στα μέλη του Κοινοβουλίου και στις ερωτήσεις τους. Θα ήθελα επομένως να μάθω σε ποια λογική στηρίζεται, δεδομένου ότι δεν έχουν γίνει σχετικές διαβουλεύσεις στις πολιτικές Ομάδες. Και ζητώ από εσάς, που είσαστε ο υπεύθυνος για την οργάνωση εδώ, να κάνετε μία σαφή και κατηγορηματική δήλωση για τους λόγους που σας οδήγησαν σε αυτή την απόφαση και για το κατά πόσον αυτή θα αναθεωρηθεί.

<SPEAKER ID=3 NAME="Πρόεδρος">
Είναι πολύ σαφές, κύριε McMahon. Μετά από πρόταση του Αντιπροέδρου που ασκεί συνήθως την προεδρία κατά την Ώρα των ερωτήσεων, υιοθετήθηκαν από το Προεδρείο κάποιοι κανόνες - όχι κάτι το καινούριο, αλλά κάποια μέτρα για την καλύτερη οργάνωση της Ώρας των ερωτήσεων. Ο σκοπός είναι, απλούστατα, να αποφεύγονται οι ερωτήσεις που έχουν τεθεί πριν από μήνες, γιατί σε αυτήν την περίπτωση χάνουν τον επίκαιρο χαρακτήρα τους. Η χρονική περίοδος που καθορίζεται από τους κανόνες διαρκεί από το τέλος της Ώρας των ερωτήσεων μίας περιόδου συνόδου μέχρι λίγες ώρες πριν την επόμενη περίοδο συνόδου, και εμείς απλώς σας υπενθυμίζουμε ότι αυτή είναι η καθορισμένη χρονική περίοδος, όχι μερικοί μήνες πριν. Αυτοί δεν είναι νέοι κανόνες.
<P>
Εάν κάποιος θεωρεί ότι υπήρξε τροποποίηση των κανόνων, κάτι το οποίο, φυσικά, δεν έγινε, θα υποβάλω το ερώτημα στην Επιτροπή Κανονισμού. Είναι πολύ απλό: το Προεδρείο δεν είχε καθόλου την πρόθεση να τροποποιήσει τους κανόνες, αλλά απλώς να βρει καλύτερους τρόπους διεξαγωγής της Ώρας των ερωτήσεων, μετά από πρόταση του καθ' ύλην αρμοδίου Αντιπροέδρου, δηλαδή του κυρίου Gutiιrrez.

<SPEAKER ID=4 LANGUAGE="EN" NAME="Wijsenbeek">
Κύριε Πρόεδρε, δεν αμφισβητώ βεβαίως τις καλές προθέσεις του Προεδρείου. Είναι όμως κάπως παράδοξο να δίνει οδηγίες το Προεδρείο σχετικά με την Ώρα των ερωτήσεων.
<P>
Συνέταξα μία έκθεση για την Επιτροπή Κανονισμού. Η έκθεση αυτή παρέμεινε ενώπιον της επιτροπής τέσσερις μήνες και δεν περιλαμβάνεται στην ημερησία διάταξη για τη σύνοδο της Ολομέλειας. Και όμως, αλλάζετε δύο συστήματα κανόνων, ενώ τα μέλη του Κοινοβουλίου δεν έχουν την ευκαιρία να συζητήσουν αυτές τις νέες προτάσεις της Επιτροπής Κανονισμού.
<P>
(Χειροκροτήματα)

<SPEAKER ID=5 NAME="Πρόεδρος">
Κύριε Wijsenbeek, είσαστε ειδήμων επί θεμάτων που αφορούν τον Κανονισμό. Έπρεπε να γνωρίζετε ότι δεν εγγράφει το Προεδρείο τα θέματα στην ημερησία διάταξη αλλά η Διάσκεψη των Προέδρων. Υπάρχουν πολλές εκθέσεις της Επιτροπής Κανονισμού, και δύο μεταξύ αυτών περιλαμβάνονται στην ημερησία διάταξη αυτής της συνόδου μόνο και μόνο για να αποκατασταθεί αυτή η καθυστέρηση που οφείλεται στον μεγάλο αριθμό των θεμάτων που πρέπει να εξετάσει το Κοινοβούλιο. Επομένως, η έκθεσή σας θα έλθει προς συζήτηση μόλις η Διάσκεψη των Προέδρων βρει μία θέση γι' αυτήν στην ημερησία διάταξη. Δεν γίνονται διακρίσεις εις βάρος καμίας έκθεσης, και σήμερα το απόγευμα θα συναντήσω τον πρόεδρο της επιτροπής, μετά από αίτημά του, μόνο και μόνο για να βρούμε ποια είναι η καλύτερη χρονική στιγμή για να εγγραφεί από τη Διάσκεψη των Προέδρων η έκθεσή σας στην ημερησία διάταξη.

<SPEAKER ID=6 LANGUAGE="EN" NAME="Falconer">
Κύριε Πρόεδρε, μου κίνησε το ενδιαφέρον η απάντησή σας στον κύριο McMahon, και συγκεκριμένα το σημείο όπου είπατε ότι αν υπάρξει οποιαδήποτε τροποποίηση στους κανόνες ή στη διαδικασία, τότε εσείς προφανώς θα το αναφέρετε στην Επιτροπή Κανονισμού, Ελέγχου της Εντολής και Ασυλιών. Αν λάβουμε υπόψη το ενδιαφέρον μου για την ψηφοφορία που θα διεξαχθεί σε αυτό το Κοινοβούλιο το μεσημέρι, ίσως είναι πολύ αργά να αναφέρετε αυτό το θέμα στην Επιτροπή Κανονισμού. Ωστόσο, δεδομένου ότι αυτός είναι ο τελευταίος μήνας που συμβαίνει αυτό, μπορείτε να δώσετε σε μένα και το Κοινοβούλιο τη διαβεβαίωση ότι οποιεσδήποτε τροποποιήσεις πρόκειται να λάβουν χώρα και αφορούν τα συμφέροντα των μελών του Κοινοβουλίου θα υποβληθούν στα μέλη του Κοινοβουλίου, όπως έπρεπε να τους είχε υποβληθεί η αλλαγή στη διαδικασία ψηφοφορίας των βουλευτών, τον Ιανουάριο;

<SPEAKER ID=7 NAME="Πρόεδρος">
Βεβαίως, εάν υπάρξει οποιαδήποτε αμφιβολία, να είσαστε βέβαιος ότι θα το αναφέρουμε στην Επιτροπή Κανονισμού, Ελέγχου της Εντολής και Ασυλιών και θα περιμένουμε την απόφασή της προτού εισαγάγουμε οποιεσδήποτε τροποποιήσεις.

<SPEAKER ID=8 LANGUAGE="EN" NAME="Elles">
Κύριε Πρόεδρε, θα αναφερθώ σε ένα άλλο ζήτημα το οποίο όμως αφορά το ρόλο της Διάσκεψης των Προέδρων. Συγκεκριμένα θα αναφερθώ στην έκθεση Pex σχετικά με την πολιτική πληροφόρησης, για την οποία προσπαθήσαμε να περιληφθεί στην ημερησία διάταξη αυτής της περιόδου συνόδου και, επειδή κάτι τέτοιο δεν κατέστη δυνατόν, επρόκειτο να περιληφθεί στην ημερησία διάταξη της περιόδου συνόδου που θα γίνει στο τέλος του επόμενου μηνός. Ωστόσο, αν δεν κάνω λάθος, εσείς, ως Πρόεδρος, διαγράψατε την έκθεση αυτή από την ημερησία διάταξη και δεν επιτρέψατε να δοθεί για μετάφραση έτσι ώστε να διαβάσουν οι βουλευτές τι αποφάσισε η Επιτροπή Πολιτισμού, Νεότητας, Παιδείας και Μέσων Ενημέρωσης. Το θέμα αφορά εμάς, στην Επιτροπή Προϋπολογισμών, διότι χρειαζόμαστε αυτήν την έκθεση για να αποδεσμεύσουμε κονδύλια τα οποία θα επιτρέψουν τη συνέχιση της λειτουργίας της πολιτικής για την πληροφόρηση. Θα ήθελα να με διαφωτίσετε σχετικά με το τι συμβαίνει γιατί, όπως φαίνεται, έχουμε να κάνουμε, γι' άλλη μια φορά, με την καταπάτηση των συμφερόντων των μελών αυτού του Κοινοβουλίου.

<SPEAKER ID=9 NAME="Πρόεδρος">
Κύριε Elles, οι πληροφορίες σας δεν είναι σωστές. Δεν διέγραψα τίποτα από την ημερησία διάταξη διότι δεν μπορώ να κάνω κάτι τέτοιο. Απλούστατα, αυτή η έκθεση, όπως και κάθε έκθεση, όταν συντάσσεται, εξετάζεται από τις υπηρεσίες αυτού του Κοινοβουλίου. Και καθώς υπήρχαν κάποιες αμφιβολίες σχετικά με το παραδεκτό αυτής της έκθεσης - αν λάβουμε υπόψη και το γεγονός ότι υποβλήθηκε κάπως αργά - η Διάσκεψη των Προέδρων, το σώμα που έχει την εξουσία να λαμβάνει τις σχετικές αποφάσεις, αποφάσισε να μην περιληφθεί η έκθεση στην ημερήσια διάταξη μέχρι τον επόμενο μήνα, τον Μάιο, έτσι ώστε να την εξετάσει και να αποφανθεί αν μπορεί να γίνει αποδεκτή ή όχι. Κατά την άποψή μου, αυτή η έκθεση αντίκειται προς τον Κανονισμό αυτού του Κοινοβουλίου και τις Συνθήκες. Η Διάσκεψη των Προέδρων θα την εξετάσει αύριο και θα πάρει όποια απόφαση θεωρήσει καλύτερη.
<P>
Γνωρίζετε ότι καμία έκθεση δεν διανέμεται αν δεν συμπεριληφθεί στην ημερησία διάταξη. Μέχρι να διευθετηθούν τα όποια ζητήματα σχετικά με το παραδεκτό της, καμία έκθεση δεν διανέμεται. Επομένως, αυτή η έκθεση δεν έτυχε διαφορετικής αντιμετώπισης.

<SPEAKER ID=10 LANGUAGE="NL" NAME="Pex">
Κύριε Πρόεδρε, απο σεβασμό σε σας δεν μίλησα για τη συγκεκριμένη υπόθεση αυτή την εβδομάδα, αλλά μια και τέθηκε το θέμα επί τάπητος, θέλω να εκφράσω τη δική μου άποψη, διότι αλλιώς θα νομίσετε ίσως ότι συμφωνώ με τα όσα είπατε. Πρώτον, η έκθεση συζητήθηκε με κάθε δημοσιότητα. Μερικά στέλεχη της υπηρεσίας σας παραβρέθηκαν σε όλες τις συζητήσεις. Είναι λοιπόν πολύ περίεργο ότι λίγες μέρες μόνον πριν από την παρούσα σύνοδο, ασχοληθήκατε με το παραδεκτό. Δεύτερον, ο γενικός γραμματέας σας με πληροφόρησε την περασμένη εβδομάδα τηλεφωνικώς ότι δεν υπάρχουν προβλήματα σχετικά με την έκθεση. Αυτό έγινε πριν από τη Διάσκεψη των Προέδρων.
<P>
Τρίτον, έχω αντίρρηση που μπλοκάρατε την έκθεση, διότι ως εισηγητής δεν μπορώ τώρα να υπερασπισθώ τον εαυτό μου. Αφού λέτε τώρα στην Ολομέλεια ότι η έκθεση δεν συνάδει με τις Συνθήκες, θέλω να διαβάσουν οι ίδιοι οι βουλευτές την έκθεση, ώστε να διαπιστώσουν μόνοι τους ότι τα λόγια σας είναι αμφισβητήσιμα.
<P>
Με το μπλοκάρισμα της έκθεσής μου είναι αδύνατον να υπερασπίσω τον εαυτό μου· θεωρώ ότι αυτή είναι μία διαδικασία που δεν αρμόζει σε ένα δημοκρατικό όργανο. Το θεωρώ λογοκρισία, κύριε Πρόεδρε.
<P>
Στο κάτω κάτω, πρόκειται για την επικοινωνία μας. Διαπίστωσα ότι η επικοινωνία του Προεδρείου προς τα έξω είναι πολύ κακή. Το θέμα της έκθεσής μου είναι η βελτίωση αυτής της κατάστασης. Καταλαβαίνω ότι για μερικούς θα είναι πολύ δυσάρεστο, αλλά διαπιστώνω ότι η εσωτερική επικοινωνία είναι ακόμη χειρότερη. Διότι όλα όσα είπατε, τα μαθαίνω σήμερα. Κατά τις τελευταίες δύο εβδομάδες, κανείς από την υπηρεσία σας δεν επικοινώνησε μαζί μου, και αυτό με θίγει πολύ.

<SPEAKER ID=11 NAME="Πρόεδρος">
Κύριε Pex, δηλώνω κατηγορηματικά πως εγώ ο ίδιος, παρουσία άλλων, πριν από πολλούς μήνες, σας προειδοποίησα για αυτές τις καταστάσεις. Εσείς προχωρήσατε με την έκθεσή σας δίχως να λάβετε υπόψη ούτε τον Κανονισμό ούτε τις Συνθήκες. Επιπλέον, εγώ δεν είναι ανάγκη να σας ενημερώσω σχετικά με τις Συνθήκες. Όπως οποιοδήποτε άλλο μέλος αυτού του Σώματος, έτσι και εσείς πρέπει να τις γνωρίζετε και πρέπει να γνωρίζετε τον Κανονισμό. Αλλά αυτό δεν είναι ένα σημείο για το οποίο αποφασίζω εγώ, κύριε Pex. Πρόκειται για ένα σημείο για το οποίο αποφασίζει η Διάσκεψη των Προέδρων, και θα το αποφασίσει αύριο. Δεν πρόκειται για δικό μου προσωπικό πρόβλημα. Εγώ δεν έχω άλλο πρόβλημα από το να προειδοποιήσω τη Διάσκεψη των Προέδρων πως, κατά την κρίση μου, υπάρχει μια παράβαση των Συνθηκών και του Κανονισμού. Θα το δούμε, τελεία και παύλα.
<P>
Η έκθεσή σας, κύριε Pex, εξετάσθηκε και δεν πρόκειται να συνεχίσω αυτήν την λογομαχία γιατί δεν πρόκειται για κάτι για το οποίο πρέπει να αποφανθεί τώρα η Ολομέλεια, εφόσον δεν βρίσκεται εγγεγραμμένο στην ημερήσια διάταξη. Η έκθεσή σας εξετάσθηκε εξίσου με όλες τις άλλες. Ούτε λιγότερο ούτε περισσότερο. Και καμία έκθεση δεν θεωρείται προνομιούχα επειδή προέρχεται από την επιτροπή σας ή από κάποια άλλη επιτροπή. Η έκθεση εξετάζεται, και αν τίθενται προβλήματα Κανονισμού, αυτά μελετούνται και επιλύονται από το αντίστοιχο όργανο, το οποίο δεν είναι ο Πρόεδρος αλλά η Διάσκεψη των Προέδρων, και αν υπάρχει κάποια διαφωνία, αυτή μεταφέρεται στην Επιτροπή Κανονισμού. Αυτό είναι όλο. Αν εσάς δεν σας αρέσει, υποβάλετε στην Επιτροπή Κανονισμού μια πρόταση αλλαγής αυτού που βρίσκεται στον Κανονισμό μας. Εσείς, όπως και οποιοσδήποτε άλλος, μπορείτε να το κάνετε.
<P>
(Χειροκροτήματα) Κύριε Pex, θα σας δώσω τον λόγο γιατί δεν θέλω να ειπωθεί πως, σε αυτό το θέμα, επιμένω να έχω τον τελευταίο λόγο.

<SPEAKER ID=12 LANGUAGE="NL" NAME="Pex">
Κύριε Πρόεδρε, ευχαριστώ για τις εξηγήσεις σας. Μια παρατήρηση ακόμη σε όσα είπατε. Πριν από μερικούς μήνες μου εκθέσατε τις αντιρρήσεις σας. Και όντως τις έχω λάβει υπόψη. Το έγγραφο για το οποίο συζητούσαμε τότε, δεν μπορεί να βρεθεί πουθενά. Αλλαξα την έκθεση και στη συνέχεια υποβλήθηκαν 162 τροπολογίες. Είναι λοιπόν λυπηρό που δεν δημοσιεύθηκε το κείμενο, διότι η σημερινή έκθεση είναι εντελώς διαφορετική από το κείμενο για το οποίο συζητήσαμε πριν από μερικούς μήνες. Δεν έχετε λοιπόν δίκιο να με κατηγορείτε ότι τάχα δεν σας άκουσα.

<SPEAKER ID=13 NAME="Πρόεδρος">
Κύριε Pex, δεν σας κατακρίνω για τίποτα. Δεν κατακρίνω κανένα μέλος αυτού του Σώματος επειδή παραμένει προσηλωμένο στις πεποιθήσεις του. Απλώς προσπαθώ να διαπιστώσω αν είναι παραδεκτή ή όχι η έκθεσή σας. Αν είναι, θα δημοσιευθεί· αν όχι, θα παραπεμφθεί στην Επιτροπή Κανονισμού ώστε αυτή να γνωμοδοτήσει σχετικά με το θέμα. Εν πάση περιπτώσει, τα μέλη αυτού του Σώματος είναι ικανά να γνωρίζουν ποιες ήταν οι αποδεκτές και ποιες οι μη αποδεκτές τροπολογίες του κειμένου της έκθεσής σας.

<SPEAKER ID=14 LANGUAGE="FR" NAME="Bourlanges">
Κύριε Πρόεδρε, ήθελα να κάνω μια παρατήρηση σχετικά με την ψηφοφορία επί της έκθεσης της κ. Theato.
<P>
Αυτή η έκθεση ψηφίστηκε κάτω από απόλυτα ικανοποιητικές συνθήκες, με μια ευρύτατη πλειοψηφία, αν όχι ομόφωνα, από το Σώμα μας, και συνεπώς δεν πρέπει κατά κανένα τρόπο να επανέλθουμε σε αυτό που ψηφίστηκε. Παρ' όλα αυτά, πρέπει να παραδεχτούμε ότι οι συνθήκες κάτω από τις οποίες έγινε αυτή η ψηφοφορία θέτουν προβλήματα ερμηνείας για το μέλλον.
<P>
Ο προεδρεύων της συνεδρίασης, ο κ.Cot, επιθυμούσε, για λόγους που κατανοώ, καθώς υπήρχε αμφισβήτηση σχετικά με τα διορθωτικά γλωσσικού χαρακτήρα, να τα θέσει σε ψηφοφορία, εκτιμώντας ότι είχε τεθεί ένα πρόβλημα ουσίας. Είναι αλήθεια ότι υπήρχε αναμφίβολα ένα πρόβλημα ουσίας και ότι, χωρίς αμφιβολία, ήταν από κει και πέρα προτιμότερο να υπάρξει μια προφορική τροπολογία που θα επέτρεπε την εναρμόνιση των γλωσσικών αποδόσεων. Έτσι, θέσαμε σε ψηφοφορία το εν λόγω διορθωτικό και τα διορθωτικά απορρίφθηκαν, με αποτέλεσμα να έχουμε, σε ένα σημείο που σίγουρα δεν είναι βασικό αλλά που δεν είναι και αμελητέο, μια αισθητή διαφορά μεταξύ πολλών γλωσσικών αποδόσεων.
<P>
Ο προεδρεύων δεν χρησιμοποίησε τις εξουσίες που του παρέχει το άρθρο 102 του Κανονισμού. Μπορεί πράγματι, σε περίπτωση διαφοράς μεταξύ των γλωσσικών αποδόσεων, να καθορίσει την απόδοση που θα πρέπει να θεωρείται εγκριθείσα ανάμεσα στην απόδοση της αρχικής γλώσσας, στην προκειμένη περίπτωση της γερμανικής, και έναν ορισμένο αριθμό άλλων αποδόσεων. Βρισκόμαστε συνεπώς μπροστά σε ένα πρόβλημα για το μέλλον.
<P>
Θα ήθελα να σας ρωτήσω δύο πράγματα, κύριε Πρόεδρε. Πρώτον, να υποβάλω στην Επιτροπή Κανονισμού την ερώτηση εάν ένας προεδρεύων συνεδρίασης μπορεί, ή δεν μπορεί, να θέσει σε ψηφοφορία διορθωτικά γλωσσικού χαρακτήρα που είναι τεχνικής φύσεως. Δεύτερον, να ρωτήσω την Επιτροπή Κανονισμού να μας διευκρινίσει ποιά είναι η γλωσσική απόδοση που υπερισχύει, όταν έχουμε κείμενα που παρουσιάζουν γλωσσικές διαφορές, . Δεν μπορούμε να βγαίνουμε έξω από αυτήν την Αίθουσα με κείμενα που υπάρχουν σε διαφορετικές αποδόσεις.

<SPEAKER ID=15 NAME="Πρόεδρος">
Κύριε Bourlanges, διαβάζω στα συνοπτικά πρακτικά: "η εισηγήτρια που αποσύρει το διορθωτικό της». Συνεπώς, εάν η εισηγήτρια απέσυρε το διορθωτικό της, δεν υπάρχει λόγος να συμβουλευτούμε για οτιδήποτε την Επιτροπή Κανονισμού, εφόσον το διορθωτικό δεν τέθηκε σε ψηφοφορία.

<SPEAKER ID=16 LANGUAGE="EN" NAME="Tomlinson">
Κύριε Πρόεδρε, νομίζω ότι καλύψατε το ζήτημα στο οποίο θα ήθελα να αναφερθώ, ωστόσο, ο κύριος Bourlanges, εν γνώσει του ή όχι, ήταν ανειλικρινής στο ζήτημα διαδικασίας που έθεσε. Εγώ ήμουν εκείνος ο οποίος προέβαλα ένσταση στο να αντιμετωπιστεί ένα ζήτημα ουσίας μέσω ενός διορθωτικού γλωσσικού χαρακτήρα. Η αλλαγή των λέξεων "Ευρωπαίος Εισαγγελέας» σε "Ευρωπαϊκή Δικαστική Αρχή» δεν είναι απλώς μία τεχνική λεπτομέρεια, και είμαι βέβαιος ότι εσείς, κύριε Πρόεδρε, ως νομομαθής, καταλαβαίνετε τη σημασία αυτών των αλλαγών. Το γεγονός ότι οι λέξεις δεν έχουν συνάφεια μεταξύ τους σε οποιαδήποτε άλλη γλώσσα εκτός από τα γερμανικά δείχνει πόσο άσχημα είχε προετοιμαστεί η συζήτηση στην επιτροπή γιατί είχαμε εξετάσει μόνο τη χρήση αυτών των λέξεων, "Ευρωπαίος Εισαγγελέας». Ωστόσο, και στο ζήτημα ουσίας, ο κύριος Bourlanges έκανε λάθος, διότι, όπως θα θυμούνται όλοι όσοι ήταν παρόντες, η κυρία Theato απέσυρε το διορθωτικό της.

<SPEAKER ID=17 NAME="Πρόεδρος">
Το επεισόδιο έληξε. Δεν πρόκειται να δώσω άλλο χρόνο σε αυτό. Έχουμε μία βεβαρημένη ημερησία διάταξη και δεν πρόκειται να δώσω συνέχεια σε κάτι το οποίο έκλεισε χθες ο Προεδρεύων.
<P>
(Εγκρίνονται τα συνοπτικά πρακτικά)

<CHAPTER ID=2>
Συζήτηση επί επικαίρων θεμάτων (ενστάσεις)
<SPEAKER ID=18 NAME="Πρόεδρος">
Η ημερήσια διάταξη προβλέπει την ψηφοφορία των ενστάσεων σχετικά με τα θέματα συζήτησης επί επικαίρων και επειγόντων.
<P>
Έπειτα από την ψηφοφορία του σημείου ΙΙ: Ανθρώπινα δικαιώματα

<SPEAKER ID=19 LANGUAGE="FR" NAME="Pasty">
Κύριε Πρόεδρε, η παρέμβασή μου έχει μάλλον δευτερεύουσα σημασία, από τη στιγμή που έχει ήδη γίνει η ψηφοφορία, αλλά εξεπλάγην που ο κώδικας δεοντολογίας για τις εξαγωγές όπλων συμπεριελήφθη στα ανθρώπινα δικαιώματα. Δεν είναι ένα ζήτημα ανθρωπίνων δικαιωμάτων. Θα ήταν δυνατόν να επρόκειτο για ένα συμπληρωματικό σημείο στο πλαίσιο της συζήτησης επικαίρων, αλλά σίγουρα όχι για ένα σημείο σχετικό με τα ανθρώπινα δικαιώματα.
<P>
Θα ήθελα λοιπόν, στο μέλλον, να φροντίσουμε ώστε μόνο ζητήματα που έχουν πραγματικά σχέση με τις παραβιάσεις των ανθρωπίνων δικαιωμάτων να εντάσσονται στο θέμα "Ανθρώπινα Δικαιώματα».

<SPEAKER ID=20 NAME="Πρόεδρος">
Ευχαριστώ πολύ, κύριε Pasty.

<CHAPTER ID=3>
Πολιτική ανάπτυξης - Συμφωνίες συνεργασίας με τις χώρες ΑΚΕ - Αποκεντρωμένη   συνεργασία
<SPEAKER ID=21 NAME="Πρόεδρος">
Η ημερήσια διάταξη προβλέπει την κοινή συζήτηση σχετικά με:
<P>
τη δήλωση του Συμβουλίου σχετικά με την πολιτική ανάπτυξης και συνεργασίας·-την έκθεση (Α4-0085/98) του κυρίου Rocard, εξ ονόματος της Επιτροπής Ανάπτυξης και Συνεργασίας, για την ανακοίνωση της Επιτροπής για τις κατευθύνσεις ενόψει της διαπραγμάτευσης νέων συμφωνιών συνεργασίας με τις χώρες της Αφρικής, της Καραϊβικής και του Ειρηνικού (ΑΚΕ) [COM(97)0537 - C4-0581/97]·-τη σύσταση για δεύτερη ανάγνωση (Α4-0096/98) εξ ονόματος της Επιτροπής Ανάπτυξης και Συνεργασίας, σχετικά με την κοινή θέση που αποφάσισε το Συμβούλιο ενόψει της έγκρισης κανονισμού του Συμβουλίου για την αποκεντρωμένη συνεργασία [C4-0008/98-95/0159(SYN)] (Εισηγητής: κ. Vecchi).
<SPEAKER ID=22 NAME="Short">
Κύριε Πρόεδρε, είναι μεγάλη χαρά για μένα να βρίσκομαι εδώ σήμερα και να δίνω αναφορά, εκ μέρους της Προεδρίας, για την πρόοδο που σημειώθηκε στη διεθνή αναπτυξιακή πολιτική. Είχα μία συνάντηση στην οποία συζήτησα με την Επιτροπή Αναπτύξεως και Συνεργασίας τον Ιανουάριο και ελπίζω να έχουμε και άλλη μία συνάντηση για να αναφέρω στην Επιτροπή τα αποτελέσματα του Συμβουλίου Υπουργών Αναπτύξεως που πρόκειται να συνεδριάσει σύντομα.
<P>
Μία από τις σημαντικότερες προτεραιότητες της Προεδρίας μας είναι να ρυθμίσουμε το ζήτημα της εντολής για την επαναδιαπραγμάτευση της Λομέ. Όπως όλοι γνωρίζετε, η Σύμβαση της Λομέ είναι ένα από τα σημαντικότερα όργανα της εξωτερικής πολιτικής της Ευρωπαϊκής Ένωσης. Αποτελεί τη βάση των εμπορικών, αναπτυξιακών και πολιτικών σχέσεων ανάμεσα στην Ευρωπαϊκή Ένωση και σε 71 χώρες της Αφρικής, της Καραϊβικής και του Ειρηνικού. Η τρέχουσα σύμβαση εκπνέει το έτος 2000 και η επαναδιαπραγμάτευση αναμένεται να αρχίσει τον Σεπτέμβριο του 1998. Πραγματοποιήθηκε μία σημαντική και πολύ χρήσιμη διαδικασία διαβούλευσης με την οποία αρχίσαμε να καταλήγουμε σε συμφωνία σχετικά με το τι πρέπει να περιλαμβάνει το επόμενο στάδιο της Λομέ. Η Επιτροπή συνέταξε κάποιες πολύ χρήσιμες προτάσεις στα τέλη Ιανουαρίου.
<P>
Το Συμβούλιο Γενικών Υποθέσεων συζήτησε δύο φορές την επαναδιαπραγμάτευση της Λομέ και κατέληξε στη συμφωνία ότι υπάρχει ανάγκη να ενισχυθούν και να αναζωογονηθούν οι σχέσεις και ότι πρέπει - και αυτό είναι αδιαμφισβήτητο - να επικεντρώσουμε ξανά την προσοχή μας στη συστηματική εξάλειψη της φτώχειας. Υπάρχει η ανάγκη να ενισχυθούν και να αναζωογονηθούν οι πολιτικές σχέσεις για να εργαστούμε για τη δημιουργία ενός νέου πνεύματος συνεργασίας. Υπάρχει επίσης η ανάγκη να απλοποιηθεί η συμφωνία, να μην υπάρχουν τόσο περίπλοκες πηγές χρηματοδότησης αλλά να υπάρχει η δυνατότητα να προγραμματίζονται οι πόροι, να δίδεται προτεραιότητα στις πολύ φτωχές χώρες και να ανταμείβεται η επιτυχής ανάπτυξη. Όλα αυτά είναι απαραίτητα για να απλοποιηθεί η συμφωνία, που σήμερα είναι πολύ περίπλοκη.
<P>
Επίσης, καταλήξαμε σε συμφωνία ότι πρέπει να υπάρχει μεγαλύτερη υποστήριξη για την πρόοδο στον τομέα των ανθρωπίνων δικαιωμάτων, για την χρηστή διοίκηση και να δίδεται μεγαλύτερη έμφαση στην πρόληψη και διευθέτηση των συγκρούσεων. Τα περισσότερα από αυτά βρίσκουν σε μεγάλο βαθμό σύμφωνα όλα τα κράτη μέλη. Το εμπόριο, όπως θα γνωρίζει το Κοινοβούλιο, είναι ο πιο περίπλοκος τομέας και ο τομέας στον οποίο είναι πιο δύσκολο να καταλήξουμε σε συμφωνία.
<P>
Ωστόσο, στο Συμβούλιο Γενικών Υποθέσεων, την περασμένη Δευτέρα, συμφωνήθηκε από όλα τα κράτη μέλη ότι όλοι επιθυμούμε να βοηθήσουμε την ενσωμάτωση των χωρών ΑΚΕ στην παγκοσμιοποιημένη οικονομία του πλανήτη έτσι ώστε τα οφέλη από την παγκοσμιοποίηση να κατανεμηθούν σε όλον τον πλανήτη. Επίσης, υπήρξε συμφωνία ως προς το ότι πρέπει τουλάχιστον να διατηρήσουμε την πρόσβαση που έχουν σήμερα οι χώρες ΑΚΕ στην ευρωπαϊκή αγορά και ότι πρέπει να προσπαθήσουμε να είναι συμβατή η συμφωνία με τους κανόνες του Παγκόσμιου Οργανισμού Εμπορίου, ότι οι αμοιβαίες συμφωνίες ελευθέρου εμπορίου τόσο σε τοπικό όσο και σε εθνικό επίπεδο χρειάζονται επιπλέον επεξεργασία, αλλά και ότι θα εξετάσουμε το ενδεχόμενο να υπάρξει αυξημένη πρόσβαση στο ΣΓΠ για τις χώρες εκείνες που δεν μπορούν ή δεν θέλουν να συνάψουν αμοιβαίες συμφωνίες ελευθέρου εμπορίου.
<P>
Συμφωνήθηκε επίσης να αυξηθεί η πρόσβαση των λιγότερο ανεπτυγμένων χωρών με τον τρόπο που έχει συμφωνηθεί προηγουμένως από το Συμβούλιο. Όπως θα γνωρίζει το Κοινοβούλιο, υπάρχουν διακυμάνσεις στις απόψεις των κρατών μελών, αλλά ευτυχώς τώρα έχουμε μία γενική συμφωνία η οποία θα επιφέρει σημαντικά εμπορικά οφέλη για τις χώρες ΑΚΕ. Το επόμενο στάδιο αυτών των συζητήσεων θα λάβει χώρα στη Συνέλευση Ίσης Εκπροσώπησης ΑΚΕ- Ευρωπαϊκής Ένωσης και η Προεδρία θα εκπροσωπείται από τον αναπληρωτή μου George Foulkes. Τον Μάιο θα πραγματοποιηθεί το Συμβούλιο ΑΚΕ-Ευρωπαϊκής Ένωσης και εγώ θα είμαι εκεί για να εκπροσωπήσω την Προεδρία και για να συζητήσω με τους υπουργούς που θα εκπροσωπούν τις χώρες ΑΚΕ. Υπενθύμισα στο Συμβούλιο Γενικών Υποθέσεων, τη Δευτέρα, ότι η εντολή αποτελεί απλώς μία βάση για τις διαπραγματεύσεις και ότι πρέπει να λάβουμε υπόψη μας την άποψη των χωρών ΑΚΕ πριν οριστικοποιήσουμε την εντολή.
<P>
Η δεύτερη σημαντική προτεραιότητα για την Προεδρία μας είναι η προσπάθεια να πείσουμε την Ευρωπαϊκή Ένωση να διαμορφώσουμε την αναπτυξιακή στρατηγική μας με πρότυπο τη διεθνή στρατηγική εξάλειψης της φτώχειας. Τα μέλη του Κοινοβουλίου σίγουρα θα γνωρίζουν ότι, μετά από τις σημαντικές διασκέψεις που έγιναν στα πλαίσια του ΟΗΕ τα τελευταία δεκαπέντε χρόνια, υπάρχουν τώρα διεθνώς αποδεκτοί στόχοι και στρατηγικές για να γίνει μία πολύ σημαντική και υπολογισμένη πρόοδος στον τομέα της εξάλειψης της φτώχειας, με τελικό στόχο τη μείωση κατά το ήμισυ, μέχρι το έτος 2015, του αριθμού των ατόμων που ζουν κάτω από συνθήκες απόλυτης ένδειας. Όλοι συμφωνούν ότι υπάρχει και η δυνατότητα και οι χρηματοδοτικοί πόροι για να γίνει κάτι τέτοιο, αρκεί να κινητοποιηθεί αρκετά η πολιτική βούληση σε διεθνές επίπεδο ώστε να επιτευχθεί σημαντική πρόοδος. Είναι προφανές ότι εάν η Ευρωπαϊκή Ένωση ενστερνιστεί σταθερά αυτή τη στρατηγική τότε αυξάνονται σημαντικά οι πιθανότητες να κινητοποιηθεί η πολιτική βούληση σε διεθνές επίπεδο.
<P>
Έγινε ένα σεμινάριο, στις 17 Μαρτίου, στο οποίο προεδρεύσαμε από κοινού ο Επίτροπος Pinheiro και εγώ και στο οποίο έλαβαν μέρος ο Επίτροπος Marνn, υπουργοί ή υψηλόβαθμοι αντιπρόσωποι από τις περισσότερες χώρες, και καταλήξαμε σε συμπεράσματα τα οποία θα παρουσιαστούν στην επόμενη συνεδρίαση του Συμβουλίου Υπουργών Αναπτύξεως που θα προωθήσει την συμφωνία πάνω στο πλαίσιο που θα διαμορφώσει τις προσπάθειες της Ευρωπαϊκής Ένωσης στον τομέα της αναπτυξιακής συνεργασίας.
<P>
Η τρίτη μας προτεραιότητα αφορά τις αποφάσεις που ελήφθησαν στο παρελθόν με σκοπό να γίνουν η εξάλειψη της φτώχειας και η προώθηση της ισότητας των γυναικών κεντρικά σημεία στις αναπτυξιακές προσπάθειες της Ευρωπαϊκής Ένωσης. Και για τα δύο θέματα, που αποτελούν και τα δύο νευραλγικά ζητήματα για την αναπτυξιακή πρόοδο, υπάρχουν ορθές πολιτικές, και το πρόβλημα είναι η εφαρμογή τους. Στην επόμενη συνεδρίαση του Συμβουλίου Υπουργών Αναπτύξεως θα επανεξετάσουμε τις προόδους στην εφαρμογή. Οι προετοιμασίες γι' αυτό έχουν ήδη ξεκινήσει. Προφανώς, όπως όλοι γνωρίζετε, το να βρούμε τη σωστή πολιτική είναι κάτι σημαντικό αλλά αν δεν ακολουθήσει και η σωστή εφαρμογή δεν θα επιτύχουμε καμία πρόοδο.
<P>
Πέρα από αυτό, στον τομέα της ανθρωπιστικής βοήθειας, διοργανώνεται από κοινού μία διάσκεψη από την Επίτροπο Bonino και το Ίδρυμα Υπερπόντιας Ανάπτυξης, στο Λονδίνο. Εκεί θα μιλήσω για τη δεοντολογία στην οποία στηρίζεται η ανθρωπιστική μας βοήθεια. Όλοι θα γνωρίζετε ότι μετά τη Βοσνία και τη Ρουάντα πρέπει να εξετάζουμε προσεκτικά τις ηθικές αρχές όταν μοιράζουμε ανθρωπιστική βοήθεια. Διαφορετικά θα γίνουν και άλλα λάθη.
<P>
Στον τομέα της μικροοικονομίας, γνωρίζω ότι υπάρχουν ισχυρές απόψεις και υποστήριξη στο Κοινοβούλιο. Κάτω από τη λουξεμβουργιανή Προεδρία, το Συμβούλιο Υπουργών Αναπτύξεως άνοιξε έναν δρόμο για περαιτέρω έργο. Διεξοδικό έργο λαμβάνει χώρα αυτή τη στιγμή στο Εργατικό Κόμμα. Ελπίζω να υπάρξουν εσωτερικές κατευθυντήριες γραμμές έτσι ώστε να μπορέσει να σημειωθεί πρόοδος σε αυτό το θέμα.
<P>
Τελειώνοντας, το άλλο θέμα για σημαντική εργασία στο Συμβούλιο Υπουργών Αναπτύξεως, κατά τη γνώμη της Προεδρίας μας, είναι να ενισχύσουμε την αξιολόγηση για τις αναπτυξιακές προσπάθειες της Ευρωπαϊκής Ένωσης. Χωρίς ισχυρή αξιολόγηση δεν μπορεί κανείς να έχει ποιοτικά προγράμματα. Προωθούμε και αυτό το έργο. Είμαι αισιόδοξη ότι θα σημειώσουμε σημαντική πρόοδο και ότι κάτω από την Προεδρία μας θα συμφωνηθεί μία χρήσιμη εντολή για την επαναδιαπραγμάτευση της Λομέ και ότι θα επιτευχθεί ευρεία συμφωνία σε όλα τα κράτη μέλη και στους κόλπους της Επιτροπής ώστε να να γίνει η στρατηγική εξάλειψης της φτώχειας το πλαίσιο για όλες τις αναπτυξιακές μας προσπάθειες. Κάτι τέτοιο θα μας επιτρέψει να βελτιώσουμε την ποιότητα, από την άποψη τόσο του να δώσουμε προτεραιότητα στην εξάλειψη της φτώχειας όσο και του να βελτιώσουμε την εφαρμογή αυτών των προτεραιοτήτων στην πράξη.
<P>
(Χειροκροτήματα)

<SPEAKER ID=23 NAME="Rocard">
Κύριε Πρόεδρε, κυρία Υπουργέ, κύριε Επίτροπε, αγαπητοί μου συνάδελφοι, κάποια πέντε ή έξι λεπτά για να παρουσιάσουμε μια έκθεση σχετικά με ένα θέμα τόσο σημαντικό δεν θα μας επιτρέψουν φυσικά να το θίξουμε σε βάθος. Δεν πρόκειται για ένα παράπονο σχετικά με τις διαδικασίες μας, είναι η διαπίστωση ότι το θέμα μας είναι σημαντικό. Αλλά, κύριε Πρόεδρε, κυρία Υπουργέ, κύριε Επίτροπε, πρέπει να σας διαβεβαιώσω ότι η έκθεση που έχω την τιμή να παρουσιάσω ενώπιόν σας, αν και είναι, όπως πιστεύω, απολύτως σημαντική, δεν είναι στην πραγματικότητα πολύ καινοτόμος. Θέτει το πρόβλημα των βασικών επιλογών.
<P>
Πρέπει άραγε να συνεχίσουμε μια συνεργασία ανάμεσα στην Ευρωπαϊκή Ένωση και τις χώρες της Αφρικής, της Καραϊβικής και του Ειρηνικού; Η απάντηση που προτείνουμε είναι "ναι». Πρέπει να το κάνουμε χωρίς να αλλάξουμε το γεωγραφικό πλαίσιο, αλλά αποδεχόμενοι ξεχωριστές υποψηφιότητες στις ίδιες περιοχές; Αναφέρομαι εδώ στην ΝότιοΑφρική, για την οποία η διαδικασία έχει ήδη ξεκινήσει, και στην Κούβα, που μόλις ζήτησε την ένταξή της. Αυτό δεν είναι θέμα αρμοδιότητας αυτού του Κοινοβουλίου. Σε αυτή την δεύτερη ερώτηση, προτείνουμε επίσης να απαντήσουμε θετικά. Αυτές οι τέσσερις πρώτες συμβάσεις, οι οποίες εξάλλου αποτέλεσαν αντικείμενο διαπραγμάτευσης με την Ευρωπαϊκή Οικονομική Κοινότητα, περιορίζονταν ουσιαστικά στην οικονομία και στα δημοσιονομικά. Χρειάζεται άραγε να προσθέσουμε σε όλα αυτά και μια πολιτική πτυχή, ως συνέχεια της δημιουργίας της Ευρωπαϊκής Ένωσης της οποίας η Συνθήκη του Μάαστριχτ σημειώνει ότι περιλαμβάνει στοιχεία εξωτερικής πολιτικής και πολιτικής ασφάλειας; Και πάλι η προτεινόμενη απάντηση είναι "ναι».
<P>
Αλλά, κύριε Πρόεδρε, αυτές οι απαντήσεις δόθηκαν, τον περασμένο Ιούνιο, με την ευκαιρία της ψηφοφορίας επί της έκθεσης του κ. Martens, που είναι εδώ παρών και θα ήθελα να τον χαιρετήσω. Έπειτα από τις συζητήσεις των οποίων αποτέλεσε αντικείμενο σε πολλές χώρες η Πράσινη Βίβλος της Επιτροπής και από τις ίδιες τις εργασίες αυτού του Κοινοβουλίου που περιελάμβαναν την έκθεση Martens, η Επιτροπή, πριν προχωρήσει στην σύνταξη ενός σχεδίου εντολής για διαπραγμάτευση, μας εξυπηρέτησε προχωρώντας σε μια νέα ανακοίνωση στο Συμβούλιο Υπουργών και στο Κοινοβούλιο για να διασαφηνίσει αυτήν την οδό που επέτρεψε στην κυρία Υπουργό να θέσει το ζήτημα μιας μεγαλύτερης σύγκλισης σχετικά με αυτές τις κατευθύνσεις. Μέσα σε αυτό το πνεύμα, η Επιτροπή Ανάπτυξης και Συνεργασίας μού ανέθεσε να επεξεργαστώ μια νέα έκθεση για γνωμοδότηση σχετικά με την εν λόγω ανακοίνωση. Συνεπώς, Κύριε Πρόεδρε, μπορώ να μην επανέλθω σε αυτό που αποτελεί την καρδιά και την ουσία της έκθεσης για να επιμείνω απλώς σε κάποια νεωτεριστικά στοιχεία. Ή ακόμη, κυρία Υπουργέ, εφιστώ την προσοχή σας σε αυτό το σημείο, κύριε Επίτροπε, σε κάποια στοιχεία που βρίσκονταν ήδη στην έκθεση Martens αλλά τα οποία εγκαταλείφθηκαν κάπως από το σχέδιο για ανακοίνωση της Επιτροπής προς στο Συμβούλιο και στο οποίο το Κοινοβούλιο έχει την αδυναμία να εμμένει.
<P>
Κατ' αρχάς ένα απλό σημείο, το οποίο όμως δεν συγκράτησε η Επιτροπή και στο οποίο το Κοινοβούλιο προσδίδει ιδιαίτερη προσοχή: προτείνουμε να προστεθεί στην εντολή διαπραγμάτευσης η ιδέα να προσπαθήσουμε σιγά σιγά να επωφεληθούμε από αυτές τις διαπραγματεύσεις της Λομέ ώστε οι υπερπόντιες και περιφερειακές χώρες και εδάφη της Ευρωπαϊκής Ένωσης να ενταχθούν όλο και καλύτερα στο περιφερειακό οικονομικό σύνολο από το οποίο εξαρτώνται. Είμαστε προσηλωμένοι σε αυτή την νέα ιδέα. Αποσκοπεί στην εξασφάλιση ενός καλύτερου μέλλοντος για τις χώρες και τα περιφερειακά εδάφη μας.
<P>
Το μεγάλο πρόβλημα, κύριε Πρόεδρε, είναι η αντίληψή μας για την εταιρική σχέση. Θα αναφερθώ περισσότερο σε αυτό το σημείο, έστω και αν χρειαστεί να μιλήσω πολύ λίγο για την ουσία της υπόθεσης, που είναι οικονομική, δημοσιονομική και εμπορική. Σχετικά με την εταιρική σχέση, βρισκόμαστε μπροστά στο ακόλουθο πρόβλημα. Διενεργήθηκαν πέρυσι τριάντα περίπου κανονικές εκλογικές διαδικασίες στην Αφρική. Αυτό είναι, πιστεύω, ένα ιστορικό ρεκόρ. Η Αφρική πηγαίνει καλύτερα. Εδώ και τέσσερα ή πέντε χρόνια το Ακαθάριστο Εθνικό Προϊόν της σημειώνει αύξηση κατά 5, 5 % και το μισό αυτού του αριθμού εξηγείται, φυσικά, από μια οικονομική ανάκαμψη. Το υπόλοιπο μισό εξηγείται από την επάνοδο της ειρήνης, τον τερματισμό των εμφυλίων πολέμων και το ξεκίνημα της επιστροφής στην εργασία, όχι εντελώς παντού, αλλά σχεδόν παντού. Οι Αφρικανοί ηγέτες αποκτούν όλο και μεγαλύτερη συνείδηση και διαύγεια για το γεγονός ότι τα πιο σοβαρά εμπόδια στην ανάπτυξη είναι οι εμφύλιοι πόλεμοι, οι καταχρήσεις, η κακή διακυβέρνηση, η έλλειψη σεβασμού των ανθρωπίνων δικαιωμάτων. Το γνωρίζουν, το λένε, το έχουν γράψει. Υπάρχει ένας αφρικανικός χάρτης των ανθρωπίνων δικαιωμάτων.
<P>
Αλλά και εμείς οι ίδιοι, στο Κοινοβούλιό μας, εκπροσωπούμε ψηφοφόρους. Τα υπουργικά μας συμβούλια είναι όλο και πιο απαιτητικά όσον αφορά την ποιότητα και την αποτελεσματικότητα της ενίσχυσης και επιμένουν όλο και περισσότερο σχετικά με τις συνθήκες καλής διακυβέρνησης και σεβασμού των ανθρωπίνων δικαιωμάτων στις χώρες που την λαμβάνουν. Θα υπήρχε όλη η ύλη μιας σημαντικής σύγκλισης για να προσδώσουμε στην πολιτική πτυχή, στους τρεις τομείς, της ασφάλειας, της πρόληψης των συγκρούσεων και των κρίσεων, του σεβασμού των ανθρωπίνων δικαιωμάτων και της καλής διακυβέρνησης, ένα πολύ ισχυρό περιεχόμενο.
<P>
Θέλω, κυρία Υπουργέ, κύριε Επίτροπε, να επιστήσω την προσοχή σας στον κίνδυνο η όλο και εντονότερη ευρωπαϊκή απαίτηση σε αυτούς τους τομείς να μας μεταβάλει σε παλιές αποικιακές δυνάμεις, σε διδασκάλους ηθικής, που μετατρέπουν σε αυστηρές προϋποθέσεις τον τρόπο που αντιλαμβάνονται την δημοκρατία στους άλλους. Έχουμε λοιπόν ένα πρόβλημα ύφους ή τρόπου διεξαγωγής των διαπραγματεύσεων. Όσον αφορά τα όσα διακυβεύονται ή την ουσία, είμαστε σύμφωνοι και έχουμε τους ίδιους στόχους.
<P>
Αυτή η έκθεση σας προτείνει σαφέστατα να προσπαθήσετε όσο καλύτερα μπορείτε να ωθήσετε τις χώρες της Αφρικής, της Καραϊβικής και του Ειρηνικού, και ιδιαίτερα τις χώρες της Αφρικής μέσω της Οργάνωσης Αφρικανικής Ενότητας, να ξεκινήσουν μόνες τους έναν εσωτερικό διάλογο. Τα ανθρώπινα δικαιώματα είναι απαραβίαστα και δεν επιδέχονται καμία συζήτηση - δεν σκοτώνουμε, ελευθερία έκφρασης, σωφρονιστικό σύστημα που σέβεται τον άνθρωπο κ.λπ. Αυτό που παρουσιάζει πρόβλημα, είναι η μεταφορά των δημοκρατικών μας προτύπων στις χώρες αυτές. Και εκεί, πρέπει να επαναφέρουμε την ισορροπία στην εταιρική σχέση.
<P>
Θα ήθελα να προσθέσω το πρόβλημα της φτώχειας και θα τελειώσω, Κύριε Πρόεδρε, λέγοντας ότι... εντάξει, καλώς, κύριε Πρόεδρε, σταματώ. Τόσο το χειρότερο!

<SPEAKER ID=24 NAME="Πρόεδρος">
Κύριε Rocard, θα ήταν καλό, στο μέλλον, να ζητάτε λίγο χρόνο ομιλίας και από την Ομάδα σας.

<SPEAKER ID=25 NAME="Speciale">
Κύριε Πρόεδρε, όπως γνωρίζετε, σε αυτή την εισήγηση αντικαθιστώ τον κ. Vecchi, ο οποίος αναγκάστηκε να αναχωρήσει για οικογενειακούς λόγους.
<P>
Χρειάστηκε να περιμένουμε δύο χρόνια μέχρι να διατυπώσει το Συμβούλιο την κοινή του θέση επί της πρότασης κανονισμού, με στόχο τη θέσπιση νομοθετικής βάσης στην κατευθυντήρια γραμμή του προϋπολογισμού, που είχε δημιουργηθεί ήδη από το 1992 με τη θέληση του Κοινοβουλίου, σχετικά με τη στήριξη δράσεων αποκεντρωμένης συνεργασίας.
<P>
Παρ' όλα αυτά, το Συμβούλιο δεν εξέφρασε θετικά συμπεράσματα, υποβάθμισε τόσο τον ρόλο της αποκεντρωμένης συνεργασίας όσο και ουσιαστικά την πρόταση κανονισμού της Επιτροπής, με τις επιμέρους τροπολογίες του Κοινοβουλίου κατά την πρώτη ανάγνωση. Για τον λόγο αυτό, η Επιτροπή Ανάπτυξης και Συνεργασίας ενέκρινε ομόφωνα 17 τροπολογίες που προτείνουμε για έγκριση στο Σώμα, ώστε να αποκατασταθεί ακέραια η θέση του Κοινοβουλίου, που χρονολογείται πριν από δύο χρόνια και πλέον.
<P>
Συμβαδίζοντας με τις δηλώσεις του Ευρωπαϊκού Κοινοβουλίου και με τη σημερινή τοποθέτησση του κ. Rocard, η αποκεντρωμένη συνεργασία δεν είναι και δεν πρέπει να θεωρηθεί εμπλουτισμός της δράσης στον τομέα της αναπτυξιακής συνεργασίας. Η αποκεντρωμένη συνεργασία αποτελεί νέα αντίληψη της σφαιρικής συνεργασίας, που προτίθεται να διευρύνει το πεδίο των πρωταγωνιστών της συνεργασίας, με στόχο την εμπλοκή ανεξάρτητων από τις κεντρικές κυβερνήσεις φορέων, των οποίων οι δραστηριότητες προσεγγίζονται αμεσότερα από τους τοπικούς πληθυσμούς και συμβάλλουν στην ενίσχυση των δομών της πολιτισμένης κοινωνίας. Αυτό είναι θεμελιώδους σημασίας σημείο. Είναι, λοιπόν, η συμβολή στον πολιτισμικό διάλογο μεταξύ διαφορετικών πραγματικοτήτων και στις διαδικασίες εκδημοκρατισμού.
<P>
Η αποκεντρωμένη συνεργασία διαφέρει ριζικά ως προς τα χαρακτηριστικά της από τις συνηθισμένες μεθόδους της κρατικής ενίσχυσης για την ανάπτυξη και, εξάλλου, ακριβώς τα πενιχρά αποτελέσματα στον τομέα αυτόν οδήγησαν στην πρόβλεψη νέων μορφών συνεργασίας. Οφείλουμε να παραδεχθούμε ότι το Συμβούλιο απέκρουσε αυτή τη στρατηγικής σημασίας πρόκληση. Πράγματι, πρόκειται για τη μετατόπιση της εστίας από τα μεμονωμένα σχέδια στους πρωταγωνιστές, ώστε να είναι εφικτή η εναρμονισμένη ανάπτυξη του ανθρώπινου δυναμικού και των οργανωτικών ικανοτήτων στις αναπτυσσόμενες χώρες. Πρέπει να επιδιώξουμε με μεγαλύτερο σθένος τους στόχους της συνεργασίας, βασισμένους στην επίτευξη της ανθρώπινης εξέλιξης, της συμμετοχής και της αειφόρου ανάπτυξης.
<P>
Η υλοποίηση της συνεργασίας εξαρτάται από την πλήρη εμπλοκή των αποκεντρωμένων φορέων της ανάπτυξης, όπως είναι οι τοπικοί φορείς, οι λαϊκές οργανώσεις, οι ενώσεις βάσεις, οι μη κυβερνητικές οργανώσεις, και ούτω καθ' εξής. Το γεγονός αυτό πρέπει να οδηγήσει στην ανάπτυξη πραγματικών και ευρέων εταιρικών σχέσεων μεταξύ των φορέων του Βορρά και του Νότου. Αναφερόμαστε ειδικότερα στη συνεργασία μεταξύ πόλεων και περιφερειών, αλλά και στην ανάπτυξη σχέσεων μεταφοράς τεχνολογιών, με δεσμούς μεταξύ επιχειρήσεων, συνεταιρισμών και κέντρων παροχής υπηρεσιών στις επιχειρήσεις.
<P>
Τέλος, ολοκληρώνω με τη διευκρίνιση ότι η αποκεντρωμένη συνεργασία είναι, κατά τη γνώμη μας, ένα προνομιακό μέσο για την αντιμετώπιση των προκλήσεων της ανάπτυξης, ιδίως της καταπολέμησης της φτώχειας, της ανάπτυξης του ιδιωτικού τομέα αλλά και της πρωταρχικής σημασίας προάσπισης των ανθρωπίνων και πολιτικών δικαιωμάτων.
<P>
Σε αντίθεση με τους ισχυρισμούς του Συμβουλίου, πρόκειται για επαρκώς πια δοκιμασμένη προσέγγιση. Συνεπώς, πιστεύουμε ότι πρέπει να εγκαταληφθεί η περιθωριακή και πειραματική τοποθέτηση της αποκεντρωμένης συνεργασίας και να δοθεί προτεραιότητα στην ανάπτυξή της, τόσο στα όργανα εξωτερικής συνεργασίας - Σύμβαση της Λομέ, πρόγραμμα MEDA κ.λπ. όσο και στις άμεσες ενέργειες της Ευρωπαϊκής Ένωσης. Επί του προκειμένου, είναι κατά τη γνώμη μου μεγίστης σημασίας η εκ νέου προβολή των προγραμμάτων MED αν στην ανακάμψη συμπεριλαμβάνεται και η ευρωμεσογειακή εταιρική σχέση.
<P>
Από τις ως άνω παρατηρήσεις πηγάζουν οι υποβληθείσες τροπολογίες, που προτίθενται να τοποθετήσουν την αποκεντρωμένη συνεργασία στο επίκεντρο της στρατηγικής ανάπτυξης. Αυτό είναι το νόημα της παρούσας έκθεσης και των σχετικών τροπολογιών.

<SPEAKER ID=26 NAME="Van Dijk">
Κύριε Πρόεδρε, η Επιτροπή για τα Δικαιώματα της Γυναίκας είδε με χαρά ότι οι αντιλήψεις της Επιτροπής μπορούν να εξελίσσονται γρήγορα. Στην Πράσινη Βίβλο για τις σχέσεις ανάμεσα στην Ευρωπαϊκή Ένωση και τις χώρες ΑΚΕ, το θέμα των διακρίσεων λόγω φύλου αναφέρθηκε μόνον παρεμπιπτόντως. Στη σημερινή ανακοίνωση, αντιθέτως, δηλώνεται σαφώς ότι τα ζητήματα που αφορούν το φύλο πρέπει να συμπεριλαμβάνονται σε όλα τα προγράμματα βοήθειας, μακροοικονομικά, τομεακά ή ανά έργο.
<P>
Η Επιτροπή παραδέχεται ότι υπάρχει άμεση σχέση μεταξύ της βελτίωσης της θέσης των γυναικών και της καταπολέμησης της φτώχειας. Αναγνωρίζει ότι μια βιώσιμη οικονομική και κοινωνική ανάπτυξη δεν επιτυγχάνεται χωρίς την ισότητα μεταξύ ανδρών και γυναικών και ότι τα ανθρώπινα δικαιώματα είναι και γυναικεία δικαιώματα.
<P>
Εντούτοις, η πρόθεση να συμπεριληφθούν τα ζητήματα που αφορούν το φύλο σε όλους τους τομείς, δεν υλοποιήθηκε. Ακριβώς στους τομείς που θεωρεί η Πράσινη Βίβλος πρωτεύοντες, δηλαδή στην οικονομική, την χρηματοοικονομική και την τεχνική συνεργασία, δεν αναφέρεται λέξη για το θέμα του φύλου. Είναι απαράδεκτο και σημαίνει υπαναχώρηση σε σχέση με την απόφαση του Συμβουλίου του Δεκεμβρίου 1995 σχετικά με τα θέματα φύλου και την αναπτυξιακή συνεργασία, στην οποία απόφαση το mainstreaming αποτέλεσε αφετηρία.
<P>
Οι νέες συμφωνίες συνεργασίας πρέπει να προωθήσουν την ισότητα μεταξύ ανδρών και γυναικών σε όλους τους τομείς, όχι μόνον πολιτικά και κοινωνικά, αλλά και οικονομικά. Όλοι θα καταλάβουν ότι η οικονομική ισότητα έχει μεγάλη επίδραση στις κοινωνικές δομές και στην κατανομή εξουσίας σε μια χώρα.
<P>
Μια πιο ισότιμη εταιρική σχέση δεν πρέπει να αναφέρεται μόνο στις σχέσεις ανάμεσα στην Ευρωπαϊκή Ένωση και τις χώρες ΑΚΕ, αλλά και στον καταμερισμό της εξουσίας στους κόλπους μιας κοινωνίας. Πρέπει να καθιερωθεί μια συντονισμένη και συνεκτική πολιτική για την προώθηση της ισότητας μεταξύ ανδρών και γυναικών. Για αυτόν το λόγο η επιτροπή μας ζήτησε να συσταθεί μια μόνιμη επιτροπή γυναικών στα πλαίσια της Κοινοβουλευτικής Συνέλευσης των χωρών ΑΚΕ.

<SPEAKER ID=27 LANGUAGE="EN" NAME="Kinnock, Glenys">
Κύριε Πρόεδρε, κατ' αρχάς επιτρέψτε μου να συγχαρώ την υπουργό για την εξαιρετική επισκόπησή της καθώς, βεβαίως, και να ευχαριστήσω τον Michel Rocard για την έκθεσή του.
<P>
Σε αυτήν την έκθεση υπάρχουν πολύ σοβαρά και σαφή μηνύματα. Αν και οι κατευθυντήριες γραμμές που προτείνονται από την Επιτροπή για τις διαπραγματεύσεις για τις νέες συμφωνίες συνεργασίας με τις χώρες ΑΚΕ παρέχουν ένα σημείο εκκίνησης για τις συζητήσεις σχετικά με την ανανέωση των σχέσεών μας, φοβάμαι ότι σε πολλούς τομείς δεν κάνουν τίποτα περισσότερο. Ελπίζω να σημειώσουν ιδιαιτέρως η Επιτροπή και το Συμβούλιο τις σοβαρές επιφυλάξεις που εκφράζονται σε αυτήν την έκθεση σχετικά με την εμπορική συμφωνία με την παρούσα μορφή της. Χρησιμοποιήσαμε πολύ δυνατές λέξεις, "Εκφράζει την ανησυχία του για το ότι οι προτάσεις της Επιτροπής για τη διαπραγμάτευση συμφωνιών οικονομικής εταιρικής σχέσης για το περιφερειακό ελεύθερο εμπόριο μπορεί να αποδειχθούν ανώριμες και καθόλου πρακτικές, ενώ μπορεί να οδηγήσουν στην αύξηση της φτώχειας και σε κοινωνικές εντάσεις στα κράτη ΑΚΕ». Αυτές οι επιφυλάξεις εκφράζονται από τις ίδιες τις χώρες ΑΚΕ. Φοβάμαι ότι οι κρίσιμοι στόχοι καταπολέμησης της φτώχειας, που καθορίστηκαν σαφώς από την υπουργό, ενδέχεται να υπονομευθούν από τις αδυναμίες της παρούσας πρότασης σχετικά με το εμπόριο. Η εξάλειψη της φτώχειας, λέει η υπουργός, πρέπει να αποτελεί τον σημαντικότερο στόχο και, φυσικά, πρέπει να απορρέει από τη συμφωνία στο σύνολό της, συμπεριλαμβανομένου και του τμήματος σχετικά με το εμπόριο. Δεν έχουμε τα περιθώρια να παραβλέψουμε ότι η απελευθέρωση του εμπορίου και η οικονομική ανάπτυξη δεν είναι αρκετά από μόνα τους για να ελαττώσουν το επίπεδο της φτώχειας. Επομένως, είναι ζήτημα ζωτικής σημασίας να συμπεριλαμβάνεται η αφοσίωσή μας στην εξάλειψη της φτώχειας, στην εδραίωση της αρχής του mainstreaming στον τομέα της ισότητας των φύλων και στην πρόληψη των συγκρούσεων στις προτάσεις τις σχετικές με το εμπόριο, ιδιαίτερα στο πλαίσιο των χωρών με μέσο εισόδημα.
<P>
Είναι πολυ εύκολο για μας να επιχειρηματολογούμε, όπως κάνουμε, για την ενσωμάτωση στην παγκόσμια οικονομία. Βεβαίως, είμαστε σύμφωνοι ότι κάτι τέτοιο πρέπει να γίνει, αλλά πρέπει συγχρόνως να αναγνωρίσουμε ότι τα μέσα που προτιμώνται για την επίτευξη αυτού του στόχου, συγκεκριμένα οι συμφωνίες ελεύθερου εμπορίου που θα είναι σύμφωνες με τους κανονισμούς του ΠΟΕ, θα επιφέρουν σημαντικό κόστος προσαρμογής σε χώρες και οικονομίες που είναι, φυσικά, εξαιρετικά φτωχές και ευπαθείς. Κατά τη γνώμη μου, δεν αρκεί να επιχειρηματολογούμε ότι τελικά οι συμφωνίες ελεύθερου εμπορίου θα δώσουν ώθηση την οικονομική ανάπτυξη. Οι φτωχοί ζουν με βραχυπρόθεσμες σκέψεις, κάνουν έναν καθημερινό αγώνα να έχουν φαγητό στο τραπέζι. Επομένως, δεν πρέπει να προωθήσουμε μία λύση η οποία θα έθετε σε κίνδυνο την επιβίωσή τους. Αν με αυτόν τον τρόπο παραμένουμε προσηλωμένοι στην αποκαλούμενη δέσμευσή μας, δεν παραμένουμε πιστοί στη δέσμευσή μας να καταπολεμήσουμε την φτώχεια, να προλαμβάνουμε τις συρράξεις, όπως λέει ο Michel Rocard, και να προωθήσουμε την ισότητα των φύλων. Αυτός είναι ο λόγος για τον οποίο πρότεινα επίμονα την ιδέα μίας δεκαετούς αποποίησης των δικαιωμάτων που απορρέουν από όλους τους υπάρχοντες εμπορικούς διακανονισμούς, επομένως είμαι πολύ ευχαριστημένη που ο Michel Rocard έλαβε υπόψη του αυτό το σημείο. Ο κύριος Rocard επίσης διασαφηνίζει ότι η καλύτερη λύση είναι να βελτιωθούν οι επιλογές που υπάρχουν σήμερα έτσι ώστε οι χώρες ΑΚΕ να έχουν πραγματικές επιλογές όταν θα λήξει οποιαδήποτε αποποίηση δικαιωμάτων του ΠΟΕ που καλύπτει τις υπάρχουσες εμπορικές επιλογές. Καλώ το Συμβούλιο και την Επιτροπή να λάβουν υπόψη τα ζητήματα που θίγει η έκθεση Rocard.

<SPEAKER ID=28 NAME="Πρόεδρος">
Θα ήθελα να μου επιτρέψει το Σώμα να του υπενθυμίσω ότι σήμερα έχουμε 1η Απριλίου και επειδή ήδη στο Προεδρείο έχουν φθάσει κείμενα τα οποία προκαλούν πολλά ερωτηματικά, θα ήθελα να παρακαλούσα τους συναδέλφους να μην αρχίσουν και θέτουν θέματα κανονισμών επί κειμένων τα οποία, προφανώς, αποτελούν τα αστεία της ημέρας, σύμφωνα με την παράδοση.

<SPEAKER ID=29 LANGUAGE="EN" NAME="Cοrrie">
Κύριε Πρόεδρε, αυτή η μακροσκελής και λεπτομερής έκθεση έρχεται μετά από την έκθεση Martens. Για πρώτη φορά η ανακοίνωση της Επιτροπης επιτρέπει στο Κοινοβούλιο να εκθέσει τις απόψεις του σχετικά με τις κατευθυντήριες γραμμές που διατύπωσε η Επιτροπή για τη διαπραγμάτευση των νέων συμφωνιών συνεργασίας με τις χώρες ΑΚΕ.
<P>
Αξίζουν πολλοί έπαινοι στον κύριο Rocard γι' αυτή τη θαυμάσια και λεπτομερή έκθεση. Πιο ευχάριστο ακόμη είναι το γεγονός ότι οι απόψεις του Κοινοβουλίου ευθυγραμμίζονται σε μεγάλο βαθμό με τις αντιλήψεις της Επιτροπής. Το Κοινοβούλιο πρέπει να εξετάσει δύο σημαντικότατα ερωτήματα: Πρέπει να συνεχιστεί η συνεργασία ΑΚΕ-Ευρωπαϊκής Ένωσης και μετά το 2000; και, αν ναι, με ποια μορφή; Η απάντηση στο πρώτο ερώτημα είναι ένα εκκωφαντικό "ναι». Πρέπει να υπάρξει μία νέα και διαφορετική σχέση που θα είναι προσαρμοσμένη στις νέες παγκόσμιες προκλήσεις και θα βασίζεται σε μία ορθή εταιρική σχέση. Υπάρχουν πολλά θέματα που πρέπει να εξεταστούν. Πρώτον, το Συμβούλιο συμφώνησε ότι πρέπει να ενισχυθεί ο πολιτικός χαρακτήρας της συνεργασίας ΑΚΕ-Ευρωπαϊκής Ένωσης. Αυτό υπογραμμίζει το γεγονός ότι η ανάπτυξη των χωρών ΑΚΕ είναι πρώτα και πάνω απ' όλα ευθύνη των λαών αυτών των χωρών. Και πρέπει να βασίζεται σε ανάπτυξη βιώσιμη για τον άνθρωπο, με υγιείς μακροοικονομικές πολιτικές, κοινωνική δικαιοσύνη και κράτος δικαίου. Η πολιτική συναίνεση που επιτεύχθηκε και από τις δύο πλευρές αποτελεί μια κατανοητή πολιτική επιλογή απέναντι στις παγκόσμιες προκλήσεις του 21ου αιώνα.
<P>
Η όλο και ταχύτερη παγκοσμιοποίηση θα ενισχύει σταθερά τις οικονομικές, πολιτικές και πολιτιστικές εξαρτήσεις, συγχρόνως όμως θα υπάρξει μία κίνηση προς την περιφερειακή συνεργασία και ολοκλήρωση, ιδιαίτερα στην αφρικανική ήπειρο. Αυτό από μόνο του θα οδηγήσει σε νέες μορφές οικονομικής εταιρικής σχέσης. Η μείωση του επιπέδου της φτώχειας, η λαϊκή οικονομία, οι μικροοικονομικές πτυχές και θέματα ισότητας των φύλων: όλα οδηγούν στην πρόληψη των συρράξεων στους κόλπους των περιφερειών. Εναπόκειται στις ίδιες τις χώρες ΑΚΕ να αποφασίσουν για τους ρυθμούς της αλλαγής και για τα κριτήρια αυτής της αλλαγής. Μία από τις πρωτοτυπίες της Σύμβασης της Λομέ υπήρξε, αφενός, η συμπερίληψη του εμπορίου και, αφετέρου, η θέσπιση ειδικών ρυθμίσεων επί του θέματος, που είναι κατάλληλες να ευνοήσουν τη διαφοροποίηση και την ανάπτυξη των χωρών ΑΚΕ.
<P>
Οι κανόνες του ΠΟΕ συντάχθηκαν χωρίς να ληφθούν καθόλου υπόψη οι ανάγκες των αναπτυσσομένων χωρών, και ιδιαίτερα των πιο φτωχών, και αυτό πρέπει να εξεταστεί σοβαρά και από τις δύο πλευρές στις διαπραγματεύσεις. Δυστυχώς, οι προσπάθειες για τη βελτίωση του εμπορίου δεν ήταν επιτυχείς και πολλές αναπτυσσόμενες χώρες μείωσαν κατά πολύ τις εξαγωγές συγκριτικά με δέκα χρόνια πριν. Η περιφερειακή συνεργασία θα τους δώσει τη δύναμη να βελτιώσουν αυτήν την κατάσταση.
<P>
Με μεγάλη χαρά βλέπω ότι η Συνέλευση Ίσης Εκπροσώπησης θα ονομάζεται από δω και στο εξής Κοινοβουλευτική Συνέλευση Ίσης Εκπροσώπησης, καθώς αυτό θα ενισχύσει τη δημοκρατία, και η Ομάδα μου υποστηρίζει πλήρως αυτή την έκθεση.

<SPEAKER ID=30 LANGUAGE="EN" NAME="Andrews">
Θα ήθελα να ξεκινήσω χαιρετίζοντας την έκθεση του κυρίου Rocard. Ωστόσο, πέρα πό τις συνηθισμένες προσδοκίες, δεν μας φέρνει πιο κοντά στο μέλλον της Λομέ μετά το 2000. Υποστηρίζω ότι πρέπει να υπάρχει μία ισχυρή πολιτική διάσταση στις νέες συμφωνίες συνεργασίας με τις χώρες ΑΚΕ, ιδιαίτερα στους τομείς των ανθρωπίνων δικαιωμάτων, της χρηστής διοίκησης και του κράτους δικαίου. Είμαι εξ ολοκλήρου υπέρ της ιδέας να αποτελεί ο αγώνας για την καταπολέμηση της φτώχειας το κεντρικό θέμα των συμφωνιών που θα υπάρξουν μετά τη Λομέ IV. Επίσης, πιστεύω ότι τα θέματα της ισότητας των φύλων και της προστασίας του περιβάλλοντος πρέπει να είναι κεντρικά σημεία σε όλες τις διαπραγματεύσεις, και κάτι τέτοιο το θεωρώ αυτονόητο.
<P>
Η Ιρλανδία πάντα έδινε έμφαση στη σημασία της ένταξης κατά το ήμισυ των χωρών ΑΚΕ στην παγκόσμια οικονομία και στη συμβατότητα των νέων εμπορικών διακανονισμών με τον Παγκόσμιο Οργανισμό Εμπορίου. Η Ιρλανδία θεωρεί την πρόσβαση στην αγορά θέμα εξαιρετικά μεγάλης σημασίας και θα υποστηρίξει, παραδείγματος χάριν, την άρση στον μεγαλύτερο δυνατό βαθμό των δασμολογικών φραγμών που υπάρχουν ακόμη.
<P>
Κατά τις διαπραγματεύσεις για τις συμφωνίες ΑΚΕ-Ευρωπαϊκής Ένωσης είναι σημαντικό να τονίσουμε την ανάγκη απλούστευσης και εκλογίκευσης των μέσων παροχής βοήθειας με στόχο τη σταδιακή εξέλιξη προς την άμεση δημοσιονομική ενίσχυση των χωρών ΑΚΕ.
<P>
Υπάρχει ένα εξαιρετικά σημαντικό ζήτημα που θα έπρεπε να εξεταστεί στο πλαίσιο των νέων συμφωνιών συνεργασίας, και αυτό είναι το ζήτημα των πωλήσεων όπλων. Στην Ευρωπαϊκή Ένωση ισχύει η ελεύθερη διακίνηση εμπορευμάτων, υπηρεσιών, προσώπων και κεφαλαίων, για την οποία υπάρχει πλήρης νομοθετική προστασία αλλά και έλεγχοι ανταγωνισμού. Συγκρίνετε αυτό με την έλλειψη ευρωπαϊκής νομοθεσίας ή ελέγχων ανταγωνισμού στη διακίνηση όπλων από την Ευρωπαϊκή Ένωση προς τρίτες χώρες. Έχω την εντύπωση, όπως και πολλοί άλλοι πολίτες στην χώρα μου, ότι υπάρχει μία συνωμοσία σιωπής σε αυτό το ζήτημα. Πρέπει να συσταθεί μία υπηρεσία ελέγχου των εξαγωγών όπλων στην Ευρωπαϊκή Ένωση έτσι ώστε να προστατεύονται τα ανθρώπινα δικαιώματα των πολιτών των χωρών ΑΚΕ.
<P>
Πρέπει να αναγνωρίσουμε την οικονομική ανάπτυξη, την κοινωνική ανάπτυξη, την προστασία του περιβάλλοντος και τα ανθρώπινα δικαιώματα ως συστατικά της αειφόρου ανάπτυξης που ενισχύουν το ένα το άλλο. Λυπούμαι που η έκθεση Rocard δεν ασχολείται διεξοδικά με το ζήτημα των εξαγωγών όπλων.

<SPEAKER ID=31 LANGUAGE="DE" NAME="Telkδmper">
Κύριε Πρόεδρε, η παρούσα έκθεση Rocard είναι μια καλή έκθεση σχετικά με τις κατευθύνσεις των μελλοντικών συμφωνιών συνεργασίας. Είναι κάτι παραπάνω από μια απλή έκθεση για τις χώρες ΑΚΕ. Αναφέρεται στη μετά -Λομέ εποχή και θεωρώ ότι θα έπρεπε εδώ να υποστηρίξουμε μια μεταβατική περίοδο διάρκειας δέκα ετών. Βασικά πρόκειται για μία έκθεση επαναπροσδιορισμού των πλαισίων διαμόρφωσης μιας νέας πολιτικής Βορρά - Νότου. Ο κ. Martens έκανε μια πρώτη προσέγγιση στην έκθεσή του. Ο κ. Pinheiro εισήγαγε εδώ κάτι καινούργιο, πιστεύω κάτι πολύ καλό, δίνοντας τη δυνατότητα στα κράτη μέλη να αναπτύξουν έναν ευρύ διάλογο στα πλαίσια της Πράσινης Βίβλου. Προκειμένου να προκύψει από αυτήν την καλή έκθεση τώρα μια καλή πολιτική, ελπίζω ότι θα μπορέσουμε, μαζί με την Επιτροπή, να πείσουμε το Συμβούλιο ότι αυτά τα περιεχόμενα πρέπει να γίνουν πράξη στην πολιτική. Κυρία Short, εδώ αναλαμβάνετε ένα μεγάλο καθήκον.
<P>
Στην αναπτυξιακή πολιτική όμως διαπιστώνεται μια θεμελιώδης αντίφαση στην Ευρωπαϊκή Ένωση και επίσης εδώ στο Σώμα, η οποία συνίσταται στο ότι από τη μια μεριά προσπαθούμε να ενσωματωθούμε στην παγκόσμια αγορά ενσωματώνοντας παράλληλα και τις χώρες ΑΚΕ. Αυτό το έχουμε αποδεχθεί με τη φόρμουλα του ΠΟΕ. Τα αποτελέσματα τα βλέπουμε αυτήν τη στιγμή στη συζήτηση για τις μπανάνες. Από την άλλη πλευρά, θέλουμε να προσέξουμε την κατάσταση στην περιφέρεια και να προωθήσουμε εδώ την ανάπτυξη. Σε αυτή την έκθεση βρίσκεται επίσης στο προσκήνιο η κατάσταση στη περιφέρεια και θεωρώ ότι αυτό είναι σωστό και σημαντικό. Αυτό που πρέπει να υποστηρίξουμε δεν είναι οι διμερείς ελεύθερες ζώνες..
<P>
Γι' αυτό, βρίσκω τα θέματα 59 και 77 της πρότασης ψηφίσματος σημαντικά. Στο θέμα 59 αναφέρεται, και αυτό θα έπρεπε επίσης να το υλοποιήσουμε, ότι η παράταση της εξαίρεσης για τις χώρες ΑΚΕ είναι απαραίτητη γιατί μόνο έτσι μπορεί να ολοκληρωθεί η ανάπτυξη σε αυτές τις - φτωχότερες των φτωχοτέρων - χώρες. Στο θέμα 77 βρίσκονται οι στόχοι της αναπτυξιακής πολιτικής, οι στόχοι της ανάπτυξης, τους οποίους πρέπει να ανακοινώσουμε από κοινού στον ΠΟΕ. Θεωρώ ότι ο ΠΟΕ δεν αποτελεί, βέβαια, δημοκρατικό θεσμικό όργανο.
<P>
Η συνοχή στις εμπορικές σχέσεις είναι ικανή και αναγκαία συνθήκη. Αυτό θα πρέπει να το θυμόμαστε στον τομέα της αλιευτικής πολιτικής, της οικολογίας και των ανθρωπίνων δικαιωμάτων. Αυτό θα πρέπει να το θυμόμαστε εμείς και οι χώρες ΑΚΕ. Η περιφερειακή ολοκλήρωση είναι ένα σημαντικό σημείο εκκίνησης. Εδώ πρέπει να αναπτυχθούν νέα όργανα. Η στήριξη της διαδικασίας για την αφρικανική ένωση είναι κατά τη γνώμη μου σημαντική. Αλλά και εδώ δημιουργούμε ορισμένες αντιφάσεις: παραδείγματος χάρη στο πρόγραμμα MEDA. Και εδώ χρειάζεται η συνοχή. Χαίρομαι που ως προς αυτήν την πρόταση έγιναν δεκτές οι τροποποιήσεις, ότι αναφέρεται ανοικτά η Συνέλευση Ίσης Εκπροσώπησης, και θεωρώ ότι πρέπει να διατηρηθεί και για την διαμόρφωση της πολιτικής διαδικασίας.
<P>
Πολύ λίγος λόγος έγινε για την πολιτική των εξοπλισμών, τον περιορισμό της πώλησης όπλων και τον αποτελεσματικό έλεγχο του εμπορίου όπλων. Η Επιτροπή έχει υποβάλει σχετικά συγκεκριμένες προτάσεις. Αυτό πρέπει να το επιδοκιμάσουμε. Είναι πολύ σημαντικό να δημιουργήσουμε μία σύνδεση μεταξύ των δεδομένων για τον περιορισμό των εξοπλισμών και της ανάπτυξης στον τομέα της υγείας καθώς και της μόρφωσης. Αυτό πρέπει επίσης ν' αποτελέσει κριτήριο για την αξιοπιστία των χωρών.
<P>
Εν όψει της επικείμενης κατάρρευσης του code of conduct, θα ήθελα να επισημάνω ότι εμείς με την τροπολογία 18 έχουμε υποβάλει πολλές συγκεκριμένες προτάσεις και σας παρακαλώ να υποστηρίξετε αυτή την τροπολογία, καθώς και την τροπολογία 17. Σε αυτή γίνεται λόγος για τις νάρκες κατά προσώπων. Αυτό αποτελεί θέση του Σώματος αυτού και πρέπει να περιλαμβάνεται στη Σύμβαση. Η συνάδελφος κ. van Dijk επεσήμανε την προβληματική των γυναικών, τον ρόλο της γυναίκας στη διαδικασία ανάπτυξης. Εδώ πρέπει επίσης να συμπεριληφθούν περισσότερα. Ήδη υπάρχουν πιο πολλά από αυτά που βρίσκονται στην Πράσινη Βίβλο. Ο ρόλος της γυναίκας πρέπει να συγκεκριμενοποιηθεί περισσότερο, αφού και αυτή συμβάλλει στη διαδικασία ανάπτυξης. Η εταιρική σχέση είναι μια σημαντική προϋπόθεση, καθώς επίσης και η εταιρική σχέση με τις μη κυβερνητικές οργανώσεις. Εν τέλει, θα ήθελα να τονίσω για άλλη μια φορά ότι εμείς πάντα εκπροσωπούσαμε τη θέση ότι πρέπει να καταρτίζεται προϋπολογισμός για το Ταμείο Ευρωπαϊκής Ανάπτυξης. Και αυτό πρέπει να υλοποιηθεί. Εδώ θα ήθελα είτε σήμερα ακόμη μια απάντηση από τη κ. Short από το Συμβούλιο, κατά πόσο θα πάρουν την πρωτοβουλία, το αργότερο κατά την.......
<P>
(Ο Πρόεδρος αφαιρεί τον λόγο από τον ομιλητή.)

<SPEAKER ID=32 LANGUAGE="FR" NAME="Hory">
Κύριε Πρόεδρε, σε αυτό το στάδιο της συζήτησής μας, δεν θέλω να επιδοθώ σε μια συνολική παράφραση των δύο εκθέσεων Vecchi και Rocard, οι οποίες είναι σαφώς εξαίρετες, αφού η Επιτροπή Ανάπτυξης και Συνεργασίας τις υπερψήφισε ομόφωνα.
<P>
Θέλω απλώς να επανέλθω σε μια πτυχή της έκθεσης του κ. Rocard για να υπογραμμίσω το ενδιαφέρον που οι Ριζοσπάστες προσδίδουν στο σημείο 25 της πρότασης ψηφίσματος. Πρέπει να προβλέψουμε ότι, στο μέλλον, τα κριτήρια σχετικά με την δημοκρατία και τα ανθρώπινα δικαιώματα, των οποίων η έλλειψη σεβασμού θα διέκοπτε την παροχή ενίσχυσης από την Ευρωπαϊκή Ένωση, θα καθοριστούν από τις ίδιες τις χώρες δικαιούχους της ενίσχυσης.
<P>
Αυτή η πολύ νεωτεριστική πρότασή μας φαίνεται ιδιαίτερα ορθή. Από τη μια, διότι είναι σύμφωνη με όλες τις αρχές παρέμβασής μας και, από την άλλη, διότι θα μπορούσε να αποδειχθεί αποτελεσματικότερη από τον σημερινό μηχανισμό. Σήμερα, το βλέπουμε, η εταιρική σχέση ανάμεσα στην Ένωση και τις χώρες ΑΚΕ δεν ξεφεύγει τελείως από την κατηγορία της νεο-αποικιοκρατίας, αφού οι πρακτικοί κανόνες και οι δημοκρατικές προϋποθέσεις, κατά ένα μεγάλο μέρος, διατυπώνονται μονομερώς από τις ευρωπαϊκές χώρες.
<P>
Η έκθεση Rocard προτείνει να εγκαταλείψουμε αυτή την λογική, και δεν μπορούμε παρά να το εγκρίνουμε. Αλλά κυρίως η ιδέα να αναθέσουμε στις χώρες ΑΚΕ την ευθύνη να καθορίσουν το ελάχιστο δημοκρατικό περιεχόμενο της εταιρικής σχέσης είναι έξυπνη καθώς θα μπορούσε να βελτιώσει την αποτελεσματικότητα των κανόνων της. Σήμερα, οι Ευρωπαίοι χορηγοί βοήθειας διστάζουν, φυσικά, να επιβάλουν κυρώσεις για παραβάσεις, ακριβώς για να μη δώσουν λαβή για την κατηγορία της νεο-αποικιοκρατίας. Και βλέπουμε αμέσως να προβάλλει η σχετική έννοια της δημοκρατίας. Αυτή η αρχή θα ίσχυε από την μία αλλά όχι και από την άλλη πλευρά της Μεσογείου.
<P>
Για τις χώρες ΑΚΕ, το πλεονέκτημα θα ήταν εξίσου σημαντικό. Πράγματι, τι συμβαίνει σήμερα; Μία χώρα ΑΚΕ παραβιάζει τους κανόνες που διέπουν τους δημοκρατικούς όρους και απολαμβάνει αμέσως την σιωπηρή στήριξη, και θα έλεγα ακόμα και την δοκιμασμένη ανοχή, του συνόλου σχεδόν των άλλων χωρών ΑΚΕ. Με λίγα λόγια, κάνουν το κορόιδο και περιμένουν να ξεχαστεί μέσα στη γενική αδιαφορία η ευρωπαϊκή αποδοκιμασία.
<P>
Εάν τα δημοκρατικά κριτήρια της ενίσχυσης καθορίζονται αύριο από τους εταίρους μας, αυτοί θα είναι πραγματικά υποχρεωμένοι να καταγγέλλουν τις παραβάσεις και να εφαρμόζουν κυρώσεις. Θα είναι δική τους υπόθεση από κει και πέρα. Ίσως να βρούμε εκεί την ευκαιρία να εμβαθύνουμε, με σεβασμό των διαφορών, τον διάλογο επί των αξιών που αναφέρεται στο σημείο 29 της πρότασης.
<P>
Ακριβώς επειδή πιστεύουν ότι ορισμένες από αυτές τις αξίες έχουν μια παγκόσμια εμβέλεια, οι Ριζοσπάστες υποστηρίζουν, χωρίς επιφύλαξη, την έκθεση του κ. Rocard.
<P>
(Χειροκροτήματα)

<SPEAKER ID=33 LANGUAGE="FR" NAME="Antony">
Κύριε Πρόεδρε, αγαπητοί μου συνάδελφοι, δεν θα μπορούσαμε να το αρνηθούμε, τα αποτελέσματα της πολιτικής συνεργασίας μεταξύ των χωρών ΑΚΕ και της Ευρωπαϊκής Ένωσης δεν είναι στο ύψος των φιλοδοξιών που συχνά επαναδιατυπώθηκαν, και κυρίως των ποσών που ξοδεύτηκαν.
<P>
Μπορούμε να αναρωτηθούμε εάν το 8ο ΕΤΑ, του οποίου το διαθέσιμο ποσό, για την περίοδο 1995-2000, ανέρχεται στα 13 δισεκατομμύρια Ecu, δηλαδή 85 δισεκατομμύρια φράγκα, χρησιμοποιείται ή θα χρησιμοποιηθεί καλύτερα από τα επτά προηγούμενα. Διότι αυτή η χρηματοδοτική ενίσχυση κατέστη σε μεγάλο μέρος αναποτελεσματική για τρεις λόγους: το σοσιαλιστικό πρότυπο ανάπτυξης, που έχει υιοθετηθεί από τις περισσότερες χώρες ΑΚΕ, βασιζόμενο στην κολεκτιβοποίηση των εδαφών και σε μια υπερβολική εκβιομηχάνιση, την διαφθορά των κυβερνώντων και της κατά τόπους νομενκλατούρας, που σφετερίστηκαν ένα μεγάλο μέρος των ενισχύσεων, τα συμπλέγματα των Ευρωπαίων ηγετών, ανίκανων να διαπιστώσουν όλα αυτά, από φόβο μήπως κατηγορηθούν ως νεο-αποικιοκράτες. Αλλά και ο ίδιος οMichel Rocard, αντί να λάβει υπόψη του αυτά τα τρία σημεία και να αντλήσει τα διδάγματα, - πιστός, ας το παραδεχθούμε, στην σοσιαλιστική ιδεολογία του - προτείνει μια πολιτική που δεν μπορεί παρά να είναι επιζήμια για τα ευρωπαϊκά κράτη, όπως και για τους λαούς των χωρών ΑΚΕ.
<P>
Ας αφήσουμε, και ας με συγχωρήσει, τις κοινοτοπίες, τις δημαγωγικές προτάσεις και τους ευσεβείς πόθους από τους οποίους βρίθει η έκθεσή του, διότι είναι η ουσία της που μας ανησυχεί κυρίως, κατά την έκφραση μιας βούλησης να καταργήσουμε μια αναπτυξιακή πολιτική που ακόμη ελέγχεται από τα κράτη.
<P>
Τι θέλει ο συνάδελφός μας; Την ένταξη του Ευρωπαϊκού Ταμείου Ανάπτυξης στον προϋπολογισμό, το οποίο έτσι δεν θα ελεγχόταν πλέον από τα κράτη μας. Από την μια πλευρά, διπλωματικοί και πολιτικοί δεσμοί μεταξύ υπερεθνικών συνόλων όπως η Ευρωπαϊκή Ένωση και, από την άλλη, η Αφρικανική Οικονομική Κοινότητα που ιδρύθηκε το 1994. Η σημασία που δίδεται στις μη-κυβερνητικές οργανώσεις, για τις οποίες θα υπήρχαν ωστόσο πολλά να πούμε, η ένταξη των γαλλικών υπερπόντιων διαμερισμάτων και εδαφών σε περιφερειακά σύνολα, αυτά προετοιμάζουν τον διαχωρισμό αυτών των εδαφών από την μητρόπολή τους.
<P>
Ας παρατηρήσουμε ότι ο οMichel Rocard ανησυχεί δικαίως για την ολέθρια λογική του καθεστώτος ελεύθερων συναλλαγών στο οικονομικό γίγνεσθαι των χωρών ΑΚΕ. Αλλά στην πραγματικότητα, δεν προτείνει παρά μια τροποποίηση της παγκοσμιακής λογικής. Μόνο θετικό σημείο, η πρότασή του για έναν παραγωγικό επαναπατρισμό των μεταναστατών που κατάγονται από τις χώρες ΑΚΕ, κάτι που συμπίπτει απολύτως με τις θέσεις μας.
<P>
Αλλά, δυστυχώς, και επιγραμματικά, ελλείψει χρόνου, στο σύνολό της η έκθεση Rocard εντάσσεται σε μια λογική εγκατάλειψης, προς όφελος των Βρυξελλών, μιας αναπτυξιακής πολιτικής, που σίγουρα δεν είναι τέλεια, αλλά στην οποία τα κράτη μέλη έπαιζαν ακόμα ένα σημαντικό ρόλο. Έτσι, ούτε με το να θέλουμε να συνάψουμε όλο και περισσότερες σχέσεις μεταξύ των διαφορετικών συνασπισμών, ούτε γενικεύοντας ή αυξάνοντας τη γραφειοκρατία θα μπορέσουμε να βελτιώσουμε οτιδήποτε. Το δράμα είναι ότι, αποτυχία μετά την αποτυχία, ο κ. Rocard δεν αποποιείται ποτέ τις ουτοπικές του αντιλήψεις.

<SPEAKER ID=34 LANGUAGE="DE" NAME="Junker">
Κύριε Πρόεδρε, κυρίες και κύριοι, θα πρέπει, εκ πεποιθήσεως, να συμφωνήσω με τις εκθέσεις των κυρίων Rocard και Vecchi. Επιτρέψτε μου ορισμένες επεξηγήσεις πάνω σε αυτές. Ο στόχος του άρθρου 130 u της Συνθήκης του Μάαστριχτ είναι παγκόσμιος. Η αναπτυξιακή συνεργασία πρέπει να εξυπηρετεί τη διαρκή ανάπτυξη, ειδικότερα στις φτωχότερες χώρες, την καταπολέμηση της φτώχειας καθώς και την αρμονική και σταδιακή ένταξη στην παγκόσμια οικονομία. Η έμφαση δίδεται εδώ στη λέξη σταδιακή.
<P>
Η έκθεση Rocard, ως εκ τούτου, επισημαίνει ότι η ελευθέρωση του εμπορίου και η ανάπτυξη της οικονομίας δεν επαρκούν από μόνες τους για την ανακούφιση της φτώχειας, όταν δεν υπάρχει ταυτόχρονα πρόσβαση στους πόρους και συμμετοχή στις διαδικασίες λήψης αποφάσεων. Αυτό ισχύει ειδικότερα για τη συμμετοχή των γυναικών· διαπιστώνω όμως με χαρά ότι εμείς, ως γυναίκες, δεν είναι πλέον ανάγκη να το τονίζουμε ιδιαιτέρως, αφού εν τω μεταξύ αυτή η διαπίστωση είναι πια κοινή αρχή σ' αυτό το Κοινοβούλιο.
<P>
Θα ήθελα να τονίσω ότι κατά τη διάρκεια συνεργασίας της Λομέ αναπτύχθηκε μέσα από αυτήν ένα είδος κουλτούρας της Λομέ, η οποία συνίσταται στην εταιρική σχέση, στην ισοτιμία, στη συνέχιση του διαλόγου, στην αμφίπλευρη δέσμευση με τη Συνθήκη και στην προβλεψιμότητα, κι αυτά σημαίνουν πολύ περισσότερα από κριτήρια αποτελεσματικότητας σύμφωνα με το πρότυπο κόστους - ωφέλειας.
<P>
Ένα χαρακτηριστικό της κουλτούρας της Λομέ συνίσταται στο γεγονός ότι δεν επιβάλλει απλώς όρους στους εταίρους, αλλά καταβάλλει προσπάθειες, ώστε τα προβλεπόμενα μέτρα να υποστηρίζονται και από κάθε χώρα, να εκτελούνται δηλαδή με σύμπνοια με τις κυβερνήσεις και τους λαούς. Η συμμετοχή της αστικής κοινωνίας ωστόσο δεν υπάρχει ακόμη στον επιθυμητό βαθμό. Προπάντων απουσιάζει η ισότιμη φωνή των γυναικών - το έχουμε αναφέρει - όμως ο δρόμος έχει ήδη χαραχθεί σωστά.
<P>
Αυτό καθίσταται ακόμη πιο σημαντικό καθώς δεν πρόκειται αποκλειστικά για οικονομικές, αλλά και για πολιτικές μεταρρυθμίσεις, οι οποίες πρέπει ή θα έπρεπε να είναι εναρμονισμένες μεταξύ τους. Κατά τα λοιπά, σε μια σχέση μεταξύ ενηλίκων πρέπει να μπορεί να ασκηθεί και κριτική, ενώ στην ανάγκη να υπάρχει δυνατότητα να επιβάλλονται κυρώσεις που να φθάνουν μέχρι την άρση της συνεργασίας. Η Σύμβαση Λομέ συμπεριλαμβάνει αυτή την δυνατότητα, η οποία όμως δικαιολογημένα εφαρμόζεται συγκρατημένα, δεδομένου ότι είναι πάντα καλύτερα να παραμένουμε στις συνομιλίες παρά να διακόπτουμε τις σχέσεις.
<P>
Θεωρώ ότι μια συγκεκριμένη πλευρά της συνεργασίας στο πλαίσιο της Σύμβασης Λομέ πρέπει στο μέλλον να διαμορφωθεί περαιτέρω, συγκεκριμένα η στενή συνεργασία με μη κυβερνητικούς οργανισμούς, ειδικότερα με όσους έχουν δραστηριότητα στις χώρες ΑΚΕ και όχι μόνο με τους δικούς μας οργανισμους στα ευρωπαϊκά κράτη μέλη. Για την εκάστοτε περίπτωση πρέπει να αναπτύσσεται μια ανάλογη στρατηγική συνεργασίας, η οποία να λαμβάνει υπόψη τις ιδιαιτερότητες της κάθε περιοχής, ανεξάρτητα από το εάν είναι εθνικές, ιδιωτικές, ή δημόσιες.
<P>
Οι φορείς των αναπτυξιακών πολιτικών μπορούν να αποτελέσουν, περισσότερο απ' ό, τι έως σήμερα, στοιχεία ενός πολλά υποσχόμενου μελλοντικού σχεδίου. Ένα ιδιαίτερο σημείο της συνεργασίας της Λομέ είναι η περιφερειακή συνεργασία, η οποία εως σήμερα στρέφεται προς μια ανάπτυξη που εξαπλώνεται στο χώρο. Το ίδιο ισχύει και για την προώθηση μιας δυναμικής ανάπτυξης του ιδιωτικού τομέα, για την οποία έχουν γίνει μέσα στα τελευταία χρόνια πολλές προσπάθειες.
<P>
Θα ήθελα να κλείσω με μια ρήση από την γενική έκθεση που συνέταξα στην τελευταία Σύνοδο των χωρών ΑΚΕ, η οποία έγινε αποδεκτή με πολύ μεγάλη πλειοψηφία: "μέσω κοινών προσπαθειών πρέπει να καταστρωθούν αναπτυξιακά σχέδια ειδικά, κοινωνικά, με χρονική διαβάθμιση, προσαρμοσμένα στο εκάστοτε επίπεδο ανάπτυξης και στο εκάστοτε πρόβλημα, περιφερειακά διαφοροποιημένα και συνεκτικά που να απαντούν στα θέματα για τη συνεργασία της Λομέ, τα οποία προκύπτουν από τις μεγάλες διασκέψεις του ΟΗΕ.» Αυτός θα έπρεπε να είναι ο στόχος μας.

<SPEAKER ID=35 LANGUAGE="DE" NAME="Gόnther">
Κύριε Πρόεδρε, κυρία Πρόεδρε του Συμβουλίου, κύριε Επίτροπε, αγαπητοί συνάδελφοι, θα ήθελα κατ' αρχάς να απευθύνω ένα μεγάλο ευχαριστώ στους δύο εισηγητές των εκθέσεων και λυπάμαι που δεν μπορούμε να το κάνουμε προσωπικά στον κ. Vecchi. Επιτέλους ήρθε μια φορά προς συζήτηση το θέμα της αναπτυξιακής συνεργασίας, κάτι που ένας Θεός γνωρίζει πως δεν συμβαίνει και πολύ συχνά.
<P>
Στην έκθεση Vecchi επιδρά ανασταλτικά το γεγονός ότι πρακτικά βρίσκεται στο τέλος της διαδικασίας και επειδή η Σύμβαση του Αμστερνταμ δεν έχει ακόμη επικυρωθεί, δεν έχουμε καμία δυνατότητα να μεριμνήσουμε ούτως ώστε να υιοθετηθεί μια σειρά από προτάσεις, οι οποίες μέχρι τώρα δεν γίνονταν αποδεκτές.
<P>
Κυρία Πρόεδρε του Συμβουλίου, χαιρετίζω το γεγονός ότι διαφοροποιηθήκατε αποφασιστικά στο ζήτημα της καταπολέμησης της φτώχειας. Θα ήθελα όμως να σας παρακαλέσω να λάβετε ιδιαίτερα υπόψη σας και το ζήτημα της πολιτικής υγείας ως ένα, τρόπον τινά, σημαντικό πυλώνα και προπάντων το θέμα της υγείας των μητέρων και των παιδιών. Δεν επιτρέπεται, χρόνο με τον χρόνο, μέρα με τη μέρα θα μπορούσαμε να πούμε, η εγκυμοσύνη για χιλιάδες γυναίκες στις αναπτυσσόμενες χώρες να ισοδυναμεί με θανατική καταδίκη, επειδή κίνδυνοι που θα μπορούσαν να αποφευχθούν δεν μπορούν να καταπολεμηθούν. Εδώ στο Κοινοβούλιο έχουμε μια διακομματική ομάδα εργασίας για την υγεία σε σχέση με την αναπαραγωγή. Το θέμα αυτό είναι για εμάς επομένως ιδιαίτερα σημαντικό.
<P>
Ένα περαιτέρω σημείο, το οποίο πρέπει οπωσδήποτε να προσέξουμε είναι το ζήτημα της νομισματικής σταθερότητας. Στην έκθεση Rocard υπάρχει γι' αυτό ένα ειδικό κεφάλαιο. Κύριε Επίτροπε, θα παρακαλούσα θερμά να μεριμνήσουμε για τις αντίστοιχες διαρθρώσεις, οι οποίες θα δημιουργήσουν στις αναπτυσσόμενες χώρες ολοένα πιο σταθερά και προπάντων μετατρέψιμα νομίσματα. Σε σχέση με τα παραπάνω στρέφω επίσης την προσοχή σας στο ζήτημα της ζώνης CFA στο πλαίσιο της Ευρωπαϊκής Νομισματικής Ένωσης. Στο σημείο αυτό εντοπίζεται στην έκθεση ένα μικρό λάθος, το οποίο παρακαλώ τις υπηρεσίες να διορθώσουν. Η αντίστοιχη παράγραφος 69 δεν ταιριάζει με το περιβάλλον του κειμένου, στο οποίο βρίσκεται. Θα έπρεπε να βρίσκεται πιο πριν, κοντά στην παράγραφο 80. Εκεί θα βρίσκονταν στη σωστή θέση. Με αυτό θα ήθελα να ολοκληρώσω.

<SPEAKER ID=36 LANGUAGE="PT" NAME="Girγo Pereira">
Κύριε Πρόεδρε, θα ήθελα πρώτα απ' όλα να συγχαρώ τον συνάδελφό μας Rocard για την εξαιρετική ποιότητα της έκθεσής του, όπως επίσης θέλω να συγχαρώ τον συνάδελφο Vecchi. Όπως ήδη πράξαμε κατά τη συζήτηση της έκθεσης Martens και επί τη ευκαιρία της πάλης υπέρ ή κατά του 8ου ΕΤΑ, θέλουμε και τώρα να διατρανώσουμε την προσήλωσή μας στην εταιρική σχέση ανάμεσα στις χώρες ΑΚΕ και την Ευρωπαϊκή Ένωση.
<P>
Πράγματι, θεωρούμε ότι είναι αναγκαίο, όταν ανατέλλει ο 21ος αιώνας, να προσδιορίσουμε ένα νέο, υποδειγματικό πρότυπο της προνομιακής αυτής σχέσης που συνέδεε τις χώρες ΑΚΕ με τις χώρες της Ευρώπης ήδη από την έναρξη της πορείας της ευρωπαϊκής οικοδόμησης. Η Ομάδα Ένωση για την Ευρώπη θεωρεί ότι οι κεντρικοί προσανατολισμοί που προτείνονται από την Επιτροπή κινούνται, σε γενικές γραμμές, προς τη σωστή κατεύθυνση. Και το τονίζω: σε γενικές γραμμές, επειδή υπάρχει ένας τομέας όπου θεωρούμε ότι οι προτάσεις δεν είναι ικανοποιητικές. Αναφέρομαι στον τομέα του εμπορίου. Η Ομάδα Ένωση για την Ευρώπη, θεωρώντας απαραίτητο να παρακολουθήσουμε την εξέλιξη της πορείας προσαρμογής και ολοκλήρωσης των περιφερειακών αγορών, υπέβαλε στην Επιτροπή Ανάπτυξης την πρόταση - που τελικώς ενεκρίθη - να διατηρηθεί το σημερινό εμπορικό καθεστώς κατά τη διάρκεια μιας μεταβατικής περιόδου η οποία θα κρατήσει το πολύ μέχρι το έτος 2010.
<P>
Η Επιτροπή ήδη δέχθηκε να παραταθεί αυτή η περίοδος από 3 σε 5 έτη. Ευελπιστούμε ότι θα υποστηρίξει, ενώπιον του Συμβουλίου και του ΠΟΕ, την παράταση της μεταβατικής περιόδου μέχρι το 2010. Με εξαίρεση το ζήτημα που προανέφερα, η Ομάδα μας υποστηρίζει τις κατευθύνσεις της Επιτροπής και εκφράζει την ικανοποίησή της, όπως και ο εισηγητής, για τη σημασία που προσδίδεται στην πορεία περιφερειακής και υποπεριφερειακής ολοκλήρωσης, με την επιφύλαξη πως θα διασφαλισθούν η ακεραιότητα και η συνοχή της ομάδας των χωρών ΑΚΕ. Σχετικά με αυτό, υπενθυμίζουμε τις προτάσεις της Ομάδας μας όσον αφορά τη συμμετοχή των υπερποντίων χωρών και εδαφών, καθώς και των άκρως απομακρυσμένων περιφερειών.
<P>
Χαιρετίζουμε ως υγιή και καίρια προσπάθεια τον προβαλλόμενο στόχο για καταπολέμηση της φτώχειας. Φρονούμε ότι είναι αναγκαίο να ξεφύγουμε πλέον από τη λογική της αυστηρής επιβολής όρων και να προωθήσουμε έναν περισσότερο γόνιμο διάλογο που θα αποβλέπει στην αξιολόγηση των προσπαθειών που καταβάλλουν οι κυβερνήσεις σε θέματα ανθρωπίνων δικαιωμάτων, δημοκρατίας και χρηστής διακυβέρνησης.
<P>
Τελειώνοντας, κύριε Πρόεδρε, ευελπιστούμε ότι θα ενισχυθεί η Συνέλευση Ίσης Εκπροσώπησης, που αποτελεί προνομιακό όργανο για τη διεξαγωγή πολιτικού διαλόγου μεταξύ της Ευρωπαϊκής Ένωσης και των χωρών ΑΚΕ.

<SPEAKER ID=37 LANGUAGE="DA" NAME="Dybkjζr">
Κύριε Πρόεδρε, καταρχάς θα ήθελα να συγχαρώ τον κ. Rocard και τον κ. Vecchi για τις εκθέσεις τους, καθώς και την Επιτροπή για τις κατευθυντήριες γραμμές της κατά τις διαπραγματεύσεις για τις νέες συμφωνίες συνεργασίας. Είναι θετικό ότι μπορέσαμε με σαφήνεια να επιβεβαιώσουμε την επιθυμία μας να συνεχίσουμε τη συμφωνία με τις ενδιαφερόμενες χώρες, και είναι θετικό το ότι ξεκινήσαμε κάποιες σημαντικές συζητήσεις επί των μεταρρυθμίσεων που απαιτούνται, εάν θέλουμε να απομακρυνθούμε από τις μετα-αποικιοκρατικής μορφής σχέσεις εξάρτησης μεταξύ των δικαιούχων και δωρητριών χωρών, εάν θέλουμε να βελτιωθούν οι συνθήκες για τις γυναίκες, κ.ο.κ. Είναι επίσης θετικό το ότι διεξάγονται συζητήσεις επ' αυτής της συμφωνίας στα διάφορα κράτη μέλη.
<P>
Παρ' όλα αυτά αναγκάζομαι να διαμαρτυρηθώ για το γεγονός ότι δεν έχουμε αναθεωρήσει τον κατάλογο των χωρών που περιλαμβάνονται στη Σύμβαση της Λομέ. Πρέπει να είναι οι ανάγκες των χωρών και όχι η γεωγραφική τους θέση ή οι ιστορικές σχέσεις τους με κράτη μέλη της Ένωσης που θα καθορίζουν το μερίδιο ενίσχυσης που θα λάβουν από την ΕΕ. Πρέπει ως Ευρωπαϊκό Κοινοβούλιο να σταθούμε ως εγγυητές ότι οι φτωχές χώρες στο μέλλον θα έχουν ίση θέση στην αφετηρία όσον αφορά τον καταμερισμό των κοινοτικών ενισχύσεων και την πρόσβασή τους στις αγορές της ΕΕ. Αυτό πρέπει μάλλον να γίνει μέσω μιας αναθεώρησης του καταλόγου των χωρών που περιλαμβάνονται στη Σύμβαση της Λομέ, αλλά κατ' ανάγκην μπορεί να γίνει με έναν τρόπο ώστε να εξασφαλιστούν στις χώρες που δεν περιλαμβάνονται στην Σύμβαση της Λομέ ίσοι όροι όσον αφορά τις κοινοτικές ενισχύσεις και την ίση πρόσβαση στις αγορές της ΕΕ.

<SPEAKER ID=38 LANGUAGE="EN" NAME="Macartney">
Κύριε Πρόεδρε, θα μπορούσα σε αυτό το σημείο να χαιρετίσω την Προεδρεύουσα; Μας δίνει μεγάλη χαρά να την βλέπουμε να μας επισκέπτεται συχνά στην Κοινοβουλευτική Επιτροπή Αναπτύξεως και Συνεργασίας. Εκτιμούμε την αφοσίωσή της.
<P>
Αρχισε την ομιλία της λέγοντας ότι πρέπει να κινητοποιήσουμε την πολιτική βούληση σε διεθνές επίπεδο. Νομίζω ότι αυτό ακριβώς είναι το έργο που πρέπει να επιτελέσουμε, γιατί γίνονται πολλές εύκολες συζητήσεις αλλά ακόμα χρειάζεται να κινητοποιήσουμε αυτήν την πολιτική βούληση. Υποστηρίζω ιδιαίτερα την υπόθεση Ιωβηλαίο 2000, η οποία νομίζω ότι έχει εξάψει τη φαντασία πολλών και η οποία λέει, με τη νέα χιλιετηρίδα ας ακυρώσουμε το χρέος των πιο φτωχών χωρών. Αυτή η ιδέα κρύβεται στην παράγραφο 74 της εξαιρετικής έκθεσης του κυρίου Rocard, αλλά πρέπει να έρθει στο φως ως μία από τις πιο σημαντικές ιδέες για τη μείωση του επιπέδου της φτώχειας, στην οποία είναι αφιερωμένη σε μεγάλο βαθμό η έκθεση αυτή.
<P>
Αυτή η έκθεση του κυρίου Rocard είναι εξαιρετική, καθώς υπάρχουν τόσο πολλές απόψεις σε αυτήν, κάθε μια από τις οποίες θα μπορούσε να αποδειχτεί πολύ σημαντική για τομείς της πολιτικής και για περιοχές του κόσμου. Παραδείγματος χάριν, έχουμε την παράγραφο 45, σχετικά με τη μονοκαλλιέργεια, ένα από τα πραγματικά φλέγοντα προβλήματα των νησιών της Καραϊβικής, για παράδειγμα, με την ιστορική τους εξάρτηση από την καλλιέργεια μπανάνας. Έχουμε το πρόβλημα με τα μικρά νησιωτικά κράτη, όχι μόνον της Καραϊβικής αλλά και του Ειρηνικού, τα οποία είναι εξ ολοκλήρου στο έλεος της ανόδου της θερμοκρασίας του πλανήτη. Αυτή είναι μια πολύ σημαντική δέσμευση που επαναλαμβάνουμε. Υπάρχει μια εξαιρετική παράγραφος για τις χερσαίες νάρκες που αποτελούν μία αληθινή πληγή για την Αφρική και για άλλες περιοχές του κόσμου. Αναφέρονται οι πωλήσεις όπλων, άλλο ένα σημαντικό στοιχείο στην αναπτυξιακή πολιτική. Η παράγραφος 77 μιλάει για την ανάγκη να αναπτύξουμε συμφωνίες για τους αλιευτικούς πόρους με κάποια αναπτυξιακά στοιχεία αντί για καθαρά εμπορικές συμφωνίες. Αν μπορούσαμε να το πετύχουμε αυτό, θα μπορούσε και αυτό να αποδειχτεί πάρα πολύ σημαντικό για τις παράκτιες χώρες στα ανοικτά των οποίων ψαρεύει αυτή η Ένωση.
<P>
Τελευταίο αλλά όχι λιγότερο σημαντικό, υπάρχει ο στόχος των Ηνωμένων Εθνών για βοήθεια ύψους 0, 7 %. Αν μπορούσαμε να το επιτύχουμε αυτό για όλα τα κράτη μέλη αντί για κανά δυο ευγενείς εξαιρέσεις τότε θα κάναμε μία ευγενή πράξη.
<P>
Εγκρίνω πλήρως αυτήν την έκθεση και ίσως μπορώ να κλείσω την παρέμβασή μου λέγοντας ότι "Nous sommes tous des rocardiens maintenant», είμαστε όλοι οπαδοί του Rocard τώρα.

<SPEAKER ID=39 LANGUAGE="IT" NAME="Amadeo">
Κύριε Πρόεδρε, μελέτες και προώθηση αποτελεσματικών μέτρων δράσης για τη μείωση της φτώχειας αποτελούν τη μεγαλύτερη δέσμευση της Ευρωπαϊκής Ένωσης στις μελλοντικές σχέσεις με τις χώρες ΑΚΕ. Συζητήθηκε στις Βρυξέλλες, από την κοινοβουλευτική Επιτροπή Ανάπτυξης και Συνεργασίας, η συνολική στρατηγική που προτάθηκε από την εκτελεστική εξουσία στα πλαίσια των διαπραγματεύσεων για την ανανέωση των συμφωνιών συνεργασίας με τις χώρες ΑΚΕ και θα παρουσιαστεί τον ερχόμενο μήνα στη διάρκεια συνάντησης της Συνέλευσης Ίσης Εκπροσώπησης στη Νήσο Μαυρίκιο.
<P>
Πλάι στην αποφασιστική στήριξη και στη μακροοικονομική προσέγγιση, που μέλλεται να ενθαρρύνει τα φτωχότερα κράτη να επενδύσουν στο ίδιο τους το μέλλον με την ανάπτυξη των μικροχρηματοδοτήσεων, η Ένωση εύχεται τη διατήρηση των εμπορικών προτιμήσεων απέναντι στις φτωχότερες και οικονομικά περισσότερο ευάλωτες χώρες. Οι εμπορικές προτιμήσεις, αντικείμενο ήδη των διαπραγματεύσεων στα πλαίσια της Λομέ, ανανεώθηκαν σήμερα για χρονική περίοδο 10 ετών και εντάσσονται σε μια κατ' εξοχήν πολιτική οπτική γωνία που ενθαρρύνει την πολιτική πολυμορφία, ακριβώς για την ανάδειξη των περιφερειακών αποκλίσεων.
<P>
Η αρχή του σεβασμού των ανθρωπίνων δικαιωμάτων και της δημοκρατίας θα αποτελέσει εξάλλου θεμελιώδους σημασίας προϋπόθεση στις κατευθυντήριες γραμμές των συμφωνιών συνεργασίας. Συμπεραίνουμε ότι η Ευρωπαϊκή Ένωση οφείλει να επικεντρώσει την προσοχή της, μέσω μονάδων περιφερειακής εποπτείας στις οποίες ανατίθεται το καθήκον της παρακολούθησης των εντάσεων εθνικιστικού, οικονομικού, κοινωνικού και θρησκευτικού χαρακτήρα, της διαφύλαξης της ειρήνης και της αποτροπής των κρίσεων και των συγκρούσεων.

<SPEAKER ID=40 LANGUAGE="IT" NAME="Colajanni">
Κύριε Πρόεδρε, η εργασία των συναδέλφων κ.κ. Rocard και Vecchi θεμελιώνεται στη δέσμευση της Σοσιαλιστικής Ομάδας, που παρατείνεται εδώ και ένα χρόνο και πλέον: μια ομάδα εργασίας που συστάθηκε μαζί με τους εκπροσώπους των χωρών ΑΚΕ, εμβάθυνε το παρόν θέμα και στη συνέχεια συζήτησε τις προτάσεις στην Αφρκή μαζί με τους Αφρικανούς ηγέτες. Η διαδικασία αυτή αποτελεί νέο τρόπο προετοιμασίας της αναθεώρησης αυτών των συμφωνιών, που δεν πρέπει να αμφισβητηθούν. Η ειδική αυτή σχέση έχει σημασία και πρέπει να συνεχίσει να προωθείται, αλλά πρέπει να αναμορφωθεί εκ βάθρων.
<P>
Στις εκθέσεις των κ.κ. Rocard και Vecchi υποδεικνύονται άφθονα στοιχεία για την ανανέωση αυτών των συμφωνιών, που ενστερνίζονται νέα και καθολική αντίληψη για την αντιμετώπιση όλων των σημαντικότατων θεμάτων γύρω από τα οποία δεν θα επεκταθώ: από τη δημοκρατία και τα ανθρώπινα δικαιώματα μέχρι την αποτροπή των συγκρούσεων.
<P>
Καταβάλλονται προσπάθειες αποτελεσματικότερου προσδιορισμού της συνεργασίας και της ανάπτυξης εταιρικών σχέσεων, με την επανεξέταση των μηχανισμών δράσης και με την επισταμένη επισήμανση των λαθών και των ανεπαρκειών των μέχρι τώρα πεπραγμένων, με αμείλικτα επικριτική στάση απέναντι στον καλυμμένο σφετερισμό των μεγάλων ευρωπαϊκών επιχειρήσεων και απέναντι σε μεγάλα έργα που δεν είναι πάντα χρήσιμα και που πρέπει να αντικαθίστανται με την προσέγγιση στην εργασία, στη ζωή των ανθρώπων και στη δημοκρατική ανάπτυξη της κοινωνίας, με την αναζήτηση νέων πεδίων παρέμβασης: στις γυναίκες, στην κοινωνία των πολιτών, στην υγεία, στην παιδεία, με τη δημιουργία, όπως ήδη ανέφερα, διεισδυτικών και ουσιαστικών μηχανισμών.
<P>
Τελικά, ο ταιριαστός ορισμός για την προσέγγιση αυτή είναι η προσπάθεια προβολής του ευρωπαϊκού προτύπου σε αντιπαραβολή με το πρότυπο που πρότεινε ο Clinton αυτές τις μέρες στην Αφρική και που πιστεύω ότι δεν ασπάστηκε ένθερμα από τον Mandela, δικαιολογημένα εξάλλου, καθώς πρόκειται για ακραίο πρότυπο ελευθέρωσης, ενώ όλοι σχεδόν αναρωτιούνται για τον ρόλο του Διεθνούς Νομισματικού Ταμείου, που προκάλεσε συμφορές, και για τον τρόπο αντιμετώπισης εξαιρετικής σοβαρότητας προβλημάτων, επί παραδείγματι του χρέους, με νέους μηχανισμούς και στόχους.
<P>
Επομένως, αυτό το πρότυπο, ως έχει, χρήζει της στήριξης της Ευρωπαϊκής Ένωσης. Σχετικά επίσης με τη σύνθεση των χωρών ΑΚΕ και τον κατάλογο των συμμετέχοντων, ο ορθότερος προσανατολισμός, ενώπιον των νέων προβλημάτων μεταξύ των οποίων εκείνα της Νότιας Αφρικής, στα πλαίσια των σημερινών περιφερειακών ζωνών, επιβάλλει την επανεξέταση τυχόν εισόδου νέων χωρών, διατηρώντας την ενότητα της σχέσης που διαρκεί χρόνια και που έχει μεγάλη πολιτική αξία, χωρίς ωστόσο να παραβλεφθεί η αναγκαία επιδίωξη μεγαλύτερης αποτελεσματικότητάς της και εκ βάθρων μεταρρυθμίσεων.

<SPEAKER ID=41 LANGUAGE="DE" NAME="Liese">
Κύριε Προεδρεύοντα, κυρίες και κύριοι, η συνεργασία μεταξύ της Ευρωπαϊκής Ένωσης και των χωρών ΑΚΕ πρέπει να αποτελέσει αντικείμενο μεταρρύθμισης. Υπάρχουν πολλά θετικά στοιχεία στον τομέα αυτής της συνεργασίας, αλλά και πολλά που δεν λειτουργούν. Η απλή συνέχιση του status quo σίγουρα δεν αποτελεί ένα πρότυπο για την επόμενη χιλιετία. Το παρόν καθεστώς είναι προπάντων υπέρ των διακρίσεων. Χώρες όπως το Μπανγκλαντές, το Νεπάλ, η Βολιβία και η Νικαράγουα αποκλείονται, παρόλο που είναι αναπτυσσόμενες χώρες που χρειάζονται εξ ίσου τη βοήθειά μας με τις σημερινές χώρες ΑΚΕ. Θεωρώ αρκετά παρανοϊκό ότι το Κοινοβούλιο αυτό ψήφισε τον Μάρτιο με την διαδικασία κατεπείγοντος για την κατάσταση του χρέους της Νικαράγουα και ότι αναφέρθηκε στη άσχημη κατάσταση των ανθρώπων στη Νικαράγουα, ενώ ούτε καν συζητείται σοβαρά η ένταξη της στη Σύμβαση Λομέ.
<P>
Η Ομάδα του Ευρωπαϊκού Λαϊκού Κόμματος απαίτησε στη Συνδιάσκεψη της Τουλούζης κατά το περασμένο έτος να μην προσανατολίζεται η μελλοντική συνεργασία πλέον τόσο πολύ σε αποικιοκρατικούς δεσμούς, αλλά στο κατά κεφαλήν εισόδημα και στην κατανομή του και προπάντων στη θέληση των κυβερνώντων να συνεισφέρουν πραγματικά στην ανάπτυξη των ανθρώπων στη χώρα τους. Χαιρετίζω ανεπιφύλακτα αυτό που είπε η κ. Dybkjζr για την διεύρυνση των χωρών ΑΚΕ και για την ένταξη νέων μελών. Θα ήταν παρανοϊκό να περιορίζαμε την εισδοχή νέων μελών ειδικά στην Κούβα, τη στιγμή κατά την οποία εκείνη δεν πληροί πραγματικά τις προϋποθέσεις.
<P>
Κύριε Επίτροπε Pinheiro, η εντολή σας για την διεξαγωγή διαπραγματεύσεων είναι ένα διστακτικό βήμα προς τη σωστή κατεύθυνση έτσι ώστε η συνεργασία να έχει μέλλον. Συνεχίστε! Πρέπει να υποστηρίξουμε αυτό το διστακτικό βήμα και να σας ενθαρρύνουμε σε επόμενα. Μην αφήσετε να σας παρασύρουν οι προτεξιονιστές όλων των χωρών, αλλά προχωρήστε με ένα νέο σχέδιο στην νέα χιλιετία.

<SPEAKER ID=42 LANGUAGE="IT" NAME="Βaldi">
Κύριε Πρόεδρε, θα αφιερώσω λίγα λεπτά της αγόρευσής μου για να συγχαρώ τους εισηγητές κ.κ. Rocard και Vecchi. Αναμφίβολα, η συνεργασία για την ανάπτυξη βρίσκεται τη στιγμή αυτή στο επίκεντρο διαφόρων σημαντικών καταστάσεων. Στο σύντομο διαθέσιμο χρόνο μου, θα ήθελα να επισημάνω μερικά στοιχεία. Το πρωί ο κ. Vecchi θέλησε να τονίσει τη σημασία της αποκεντρωμένης συνεργασίας, καθώς από τα μεμονωμένα σχέδια μεταφερόμαστε στους φορείς που στη συνέχεια τα προωθούν. Για το λόγο αυτό, αυτή η πολύ σημαντική μετάβαση πρέπει να προβληθεί και διαφορετικά. Η Ευρωπαϊκή Ένωση οφείλει να διαφωτίσει τις χώρες που επιδιώκουν συνεργασία μαζί της γυρω από τους πολύτιμους για τις ίδιες πόρους τους. Δεν μιλάμε αρκετά για την περιβαλλοντική και πολιτισμική τους κληρονομιά, ενώ για τις χώρες αυτές μπορεί να αντιπροσωπεύει σημαντική πηγή πόρων, με την πεποίθηση ότι η σχετική συνειδητοποίηση θα τις οδηγήσει στην κατανόηση των κινητήριων μοχλών της οικονομίας τους και του τουρισμού και στην εκ μέρους μας προσφορά καθοριστικής σημασίας στήριξης. Προβάλλονται, συνεπώς, η πολιτισμική και περιβαλλοντική κληρονομιά, με την πεποίθηση και τη συνείδηση της δικής τους προσφοράς στη δική μας κατεύθυνση.
<P>
Εξάλλου, τονίζω επίσης την κατά τη γνώμη μου καθοριστικής σημασίας διευκρίνιση ότι, όταν μιλάμε για συνεργασία στην ανάπτυξη, δεν μπορούμε να παραβλέψουμε την εξωτερική πολιτική και την ανθρωπιστική βοήθεια. Η μεμονωμένη πρωτοβουλία συνεργασίας για την ανάπτυξη, αν δεν συνοδευτεί από πρωτοβουλία ανθρωπιστικής βοήθειας και εξωτερικής πολιτικής, αναμφισβήτητα μπορεί να έχει αρνητικά ανεπιθύμητα αποτελέσματα.
<P>
Στην περίπτωση αυτή, η Ευρωπαϊκή Ένωση θα έπρεπε να εμπνευστεί από εξωτερική πολιτική κοινής ασφάλειας, με τη δυνατότητα διαλόγου με τις χώρες που απολαμβάνουν πραγματικά αξιόλογες ενισχύσεις και σημαντική οικονομική συνεισφορά.
<P>
Στο θέμα αυτό, δυστυχώς, σημειώνονται ακόμη αρκετές ανεπάρκειες. Ευχαριστώ, πάντως, τον Επίτροπο κ. Pinheiro για τις προσπάθειες που καταβάλλει ακριβώς στην κατεύθυνση της επίτευξης ουσιαστικής ανάπτυξης και συνεργασίας, λαμβάνοντας ιδιαίτερα υπόψη την ανάγκη ορθής χρηματοδοτικής ενίσχυσης.

<SPEAKER ID=43 LANGUAGE="FR" NAME="Stasi">
Κύριε Πρόεδρε, αγαπητοί μου συνάδελφοι, πριν δύο ή τρία χρόνια, είμασταν αρκετά σκεπτικοί σχετικά με το μέλλον των συμβάσεων της Λομέ, και αυτό για πολλούς λόγους. Θα αναφέρω κυρίως την μείωση του γεωστρατηγικού ενδιαφέροντος των χωρών ΑΚΕ μετά το τέλος του ψυχρού πολέμου, την ανάγκη για την Ευρωπαϊκή Ένωση να συμβάλλει στην οικονομική ανάπτυξη και στην δημοκρατική ενίσχυση των χωρών της Κεντρικής και Ανατολικής Ευρώπης, το κύμα άκρατου φιλελευθερισμού που προκλήθηκε από την ΠΟΕ καθώς, εννοείται, και από την μείωση των χρηματοδοτικών δυνατοτήτων των χωρών της Ευρωπαϊκής Ένωσης που επλήγησαν σκληρά από την κρίση.
<P>
Όλοι αυτοί οι παράγοντες συνδυάζονταν για να σκιάσουν τον ορίζοντα που, σήμερα, φαίνεται να έχει ξεδιαλύνει.Μπορούμε να χαιρόμαστε που βλέπουμε να αναπτύσσεται, μέσα στην Ευρωπαϊκή Ένωση η συνειδητοποίηση της αυξανόμενης αλληλεξάρτησης που αναπτύσσεται ανάμεσα στην Ευρωπαϊκή Ένωση και τις χώρες ΑΚΕ, και ειδικότερα της αφρικανικής ηπείρου, αλληλεξάρτηση που αφορά την οικονομική ανάπτυξη, την ασφάλεια, την δημοκρατία και τα μεταναστευτικά ρεύματα.
<P>
Η Πράσινη Βίβλος της Επιτροπής είναι σίγουρα η αιτία αυτής της συνειδητοποίησης, αλλά μπορούμε να είμαστε περήφανοι, αγαπητοί μου συνάδελφοι, για την ενεργή συμβολή του Ευρωπαϊκού Κοινοβουλίου και, κυρίως, της Επιτροπής Ανάπτυξης και Συνεργασίας, στον προβληματισμό σχετικά με την ανανέωση των συμβάσεων της Λομέ.
<P>
Η έκθεση Martens και η έκθεση Rocard, για την οποία είπαμε δικαίως τα καλύτερα λόγια, σχεδιάσαν το πλαίσιο και καθόρισαν τις φιλοδοξίες μιας ανανεωμένης και εις βάθος συνεργασίας, δίνοντας έμφαση στις απαραίτητες πολιτικές διαστάσεις των συμφωνιών, στην προώθηση των αξιών της δημοκρατίας και την στήριξη της διαδικασίας περιφερειακής ένταξης.
<P>
Χαίρομαι πολύ για την θέση που αναγνωρίστηκε στην αποκεντρωμένη συνεργασία, στην οποία αφιερώνεται η έκθεσηVecchi, γιατί ανταποκρίνεται πιο άμεσα στις ανάγκες και στις προσδοκίες των λαών των χωρών ΑΚΕ και γιατί μέσω της τοπικής αυτοδιοίκησης και των ενώσεων, εμπλέκει τους πολίτες στην διαδικασία συνεργασίας. Η αποκεντρωμένη συνεργασία προσφέρει ένα συμπλήρωμα αποτελεσματικότητας και δημοκρατίας.
<P>
Αγαπητοί μου συνάδελφοι, δεν έχει κερδηθεί ακόμα η μάχη όσον αφορά τις συμβάσεις της Λομέ του έτους 2000, αλλά διαθέτουμε από δω και πέρα, χάρη κυρίως στην έκθεση Rocard, τα πνευματικά μέσα που θα μας επιτρέψουν να μην χάσουμε αυτό το ραντεβού. Θα πρέπει να αγωνιστούμε επίσης για να αποκτήσουμε τα αναγκαία οικονομικά μέσα. Πολλά θα εξαρτηθούν από την πολιτική βούληση που θα επιδείξει το Κοινοβούλιο.

<SPEAKER ID=44 LANGUAGE="PT" NAME="Torres Couto">
Κύριε Πρόεδρε, κύριοι Βουλευτές, η αναγκαιότητα συνέχισης της συνεργασίας μεταξύ χωρών ΑΚΕ και Ευρωπαϊκής Ένωσης προϋποθέτει το μετασχηματισμό της εν λόγω συνεργασίας προς την κατεύθυνση μιας καινούριας, ανανεωμένης, αληθινής και περισσότερο δίκαιης εταιρικής σχέσης.
<P>
Η μετα-αποικιακή περίοδος θα πρέπει να αποτελέσει παρελθόν. Καλούμαστε να απαλλαγούμε από τις παλαιές σχέσεις δωρητή-δικαιούχου και να παύσουμε πλέον να αντιμετωπίζουμε τους αποδέκτες βοήθειας σαν παιδιά. Θα πρέπει να αντικαταστήσουμε τη λογική της επιβολής όρων με αυτήν της θεσμοθέτησης της συνεργασίας. Οι νέες εταιρικές σχέσεις θα πρέπει να χαρακτηρίζονται από την ανάληψη της ευθύνης για τη συνεργασία από τους ίδιους τους πληθυσμούς, και θα πρέπει ουσιαστικά να προσβλέπουν στην εξάλειψη της φτώχειας, στην πρόληψη των συγκρούσεων, στην προάσπιση των ανθρωπίνων δικαιωμάτων και στην ενθάρρυνση της χρηστής διακυβέρνησης.
<P>
Οφείλουμε, επομένως, να προσδώσουμε στις νέες εταιρικές σχέσεις μια ισχυρή πολιτική διάσταση, διευρύνοντας συγχρόνως τη συνεργασία προς τη σύναψη εταιρικών σχέσεων στον οικονομικό, χρηματοδοτικό και τεχνικό τομέα. Να αποκεντρώσουμε τη συνεργασία ώστε να συμμετέχουν και άλλοι πρωταγωνιστές εκτός από τις κυβερνήσεις. Έχει σημασία τη στιγμή αυτή να μην παραβλέπουμε το γεγονός ότι ο εκδημοκρατισμός και η χρηστή διακυβέρνηση θα επιτευχθούν, πρώτα και κύρια, ως αποτέλεσμα της κατάκτησης μιας κουλτούρας που μόνο με το πέρασμα του χρόνου θα μπορέσει να δυναμώσει.
<P>
Επιθυμώ, την παρούσα στιγμή, να εκφράσω την ειλικρινή μου υποστήριξη στον κ. Επίτροπο Pinheiro για τον έξυπνο τρόπο με τον οποίο θέτει επί τάπητος και μας παρουσιάζει τη νέα αυτή στρατηγική οπτική για την προσέγγιση ενός θέματος τόσο μεγάλης σημασίας. Και θα ήθελα να εκφράσω τα θερμά μου συγχαρητήρια στους συναδέλφους Rocard και Vecchi για τις λαμπρές εκθέσεις που μας παρουσίασαν.

<SPEAKER ID=45 LANGUAGE="NL" NAME="Maij-Weggen">
Κύριε Πρόεδρε, θα είμαι σύντομη διότι συμφωνώ απόλυτα με την έκθεση του κ. Rocard· εκτιμώ πολύ το έργο του. Εφιστώ την προσοχή σας σε ένα σημείο, παρόμοιο με τα όσα ανέφερε ο κ. Liese. Πρόκειται για τις σχέσεις ανάμεσα στις χώρες ΑΚΕ και τις υπερπόντιες χώρες και εδάφη, τις λεγόμενες ΥΧΕ. Εκτός από τις 70 και πλέον χώρες ΑΚΕ, έχουμε και 20 υπερπόντιες χώρες και εδάφη, εκ των οποίων πολλές βρίσκονται στον Τρίτο Κόσμο, που συχνά περικυκλώνονται από χώρες ΑΚΕ. Η θέση τους απέναντι στην Ευρωπαϊκή Ένωση είναι πολύ επισφαλής, ασαφής και καθορισμένη μεταξύ άλλων από τις ειδικές σχέσεις τους με το κράτος μέλος στο οποίο ανήκουν. Γνωρίζουμε ότι αυτές οι σχέσεις είναι πολύ διαφορετικές. Από το 1957, τους υποσχέθηκαν με τη Συνθήκη της Ρώμης ότι θα έχουν την ίδια μεταχείριση από τα ίδια τα κράτη μέλη. Δεν υλοποιήθηκε όμως ποτέ, διότι ήδη υπαναχώρησαν εν μέρει από την προχωρημένη ισότητα του 1991.
<P>
Κύριε Πρόεδρε, τί πρέπει να γίνει; Με τη νέα συνθήκη Λομέ πρέπει να ρυθμισθεί οριστικά και το θέμα των ΥΧΕ. Είναι σωστό και τίμιο απέναντι στις συγκεκριμένες αναπτυσσόμενες περιοχές. Πρέπει επίσης να ενισχυθούν οι δεσμοί ανάμεσα στις ΥΧΕ και την Συνέλευση ΑΚΕ, προβλέποντας για παράδειγμα ότι οι ΥΧΕ θα συμμετέχουν σαν παρατηρητές στη Συνέλευση. Έμεινα ικανοποιημένη, διότι ο κ. Rocard συμπεριέλαβε το θέμα στην έκθεσή του.
<P>
Κύριε Πρόεδρε, θα ήθελα να μάθω από την Επιτροπή πότε σκοπεύει να υποβάλει μια νέα ρύθμιση για τις ΥΧΕ· ίσως και ο προεδρεύων του Συμβουλίου μπορεί να μας πει κάτι σχετικά. Χαίρομαι διότι στην κοινοβουλευτική Επιτροπή Ανάπτυξης και Συνεργασίας εκπονείται τώρα μια έκθεση πρωτοβουλίας για το θέμα. Κύριε Πρόεδρε, αυτή είναι η συμβολή μου στη συζήτηση. Συνοψίζοντας, υποστηρίζω την έκθεση του συναδέλφου κ. Rocard.

<SPEAKER ID=46 LANGUAGE="NL" NAME="Van Putten">
Μια σύντομη δήλωση, κύριε Πρόεδρε, διότι δεν με παίρνει η ώρα. Η πρόταση είναι να διατηρήσουμε τις γενικές δομές, το οικοδόμημα της Σύμβασης. Αποτελεί τη μοναδική και μόνη σχέση που έχουμε με τους γείτονες του Νότου. Για το εμπόριο, η αφομοίωση του εμπορικού καθεστώτος με τον ΠΟΕ πρέπει να γίνει πολύ σταδιακά, με μια μεταβατική ρύθμιση για τις επισφαλείς αναπτυσσόμενες αγορές. Τίθεται το ερώτημα μήπως πέντε χρόνια είναι πάρα πολύ λίγα. Χρειάζεται απαραιτήτως μια μελέτη για τις συνέπειες. Πρέπει να καταργηθούν οι εμπορικοί φραγμοί όπως π.χ. οι κανονισμοί προέλευσης, χρειάζονται επομένως συνοδευτικά μέτρα. Επιπλέον, διερωτώμαι μήπως οι προτεινόμενες ζώνες ελευθέρου εμπορίου αποτελούν κίνδυνο για τις χώρες ΑΚΕ και δίνουν απλώς ευκαιρίες πρόσβασης των ευρωπαϊκών προϊόντων στις αγορές τους. Πρέπει να λάβουμε σοβαρά υπόψη αυτόν τον κίνδυνο.
<P>
Τέλος, κύριε Πρόεδρε, κατά τη συζήτηση δεν τέθηκε ακόμα ένα θέμα, και το θεωρώ έλλειψη: Δεν δόθηκε αρκετή σημασία στις πολύπλοκες διαδικασίες. Η Πράσινη Βίβλος τις αναφέρει ρητώς, και καλά κάνει. Πιστεύω πως πρέπει να δώσουμε πολύ περισσότερη προσοχή. Εάν θέλουμε να έχουν οι πολίτες πρόσβαση στις πιστώσεις, πρέπει να λάβουν υπόψη η Επιτροπή και το Συμβούλιο μια προηγούμενη πρόταση της Κοινοβουλευτικής Συνέλευσης ΑΚΕ-ΕΕ: να διοργανωθεί στον Ειρηνικό και στην Καραϊβική, ξεκινώντας από μια αγγλόφωνη ή γαλλόφωνη χώρα ΑΚΕ, ένα είδος διαμεσολαβητικής πρωτοβουλίας. Έτσι, οι γυναικείες οργανώσεις, τα οικολογικά κινήματα, οι συνδικαλιστικές οργανώσεις, ο Τύπος και το Εμπορικό Επιμελητηρίο θα αποκτήσουν τουλάχιστον πρόσβαση στη νομοθεσία της ΕΕ. Χρειάζεται οπωσδήποτε κάτι τέτοιο, αλλά μέχρι τώρα κανείς δεν ασχολήθηκε ακόμη με την πρότασή μας. Αυτό είχα να σας πω για την ώρα.

<SPEAKER ID=47 LANGUAGE="ES" NAME="Robles Piquer">
Κύριε Πρόεδρε, η παράλογη κατανομή του χρόνου που η Διάσκεψη των Προέδρων παραχώρησε σε αυτήν τη συζήτηση -μόνο δύο ώρες για ένα θέμα που σε κάποιο εθνικό κοινοβούλιο θα είχε καταλάβει πολλές ημέρες- με οδηγεί να μην σχολιάσω ούτε την αρχική παρέμβαση της κυρίας Προεδρεύουσας του Συμβουλίου ούτε τις εξαιρετικές εκθέσεις των κ.κ. Rocard και Vecchi.
<P>
Θα αφιερώσω αυτά τα λίγα δευτερόλεπτα για να εφιστήσω την προσοχή σε ένα γεγονός: δεν ζούμε μέσα σε μια φυσαλίδα ούτε σε μια γυάλινη σφαίρα, όσο μεγάλη και αν είναι η γυάλινη σφαίρα ή η φυσαλίδα που δημιουργήθηκε από τις Συμβάσεις της Λομέ. Μαζί με τη φυσαλίδα ή τη γυάλινη σφαίρα μας εμφανίσθηκε και ένας μετεωρίτης, πρόκειται για την εμφάνιση του Προέδρου των Ηνωμένων Πολιτειών στην Αφρική, έπειτα από είκοσι χρόνια σιωπής εκ μέρους της προεδρίας των ΗΠΑ. Και εγώ ελπίζω πως ο κ. Επίτροπος και η κυρία Προεδρεύουσα του Συμβουλίου θέλουν να μας κάνουν κάποιο έξυπνο σχόλιο σχετικά με αυτό το φαινόμενο. Ένα φαινόμενο στο οποίο ο Πρόεδρος Κλίντον μίλησε για την συλλογή της κληρονομιάς των Κέννεντυ, για την έναρξη μια νέας σύμπραξης στην Αφρική, παρότι δεν λέγεται τι είδους θα είναι αυτή· για την αύξηση των προηγούμενων επιπέδων ενισχύσεων, παρότι δεν γνωρίζουμε αν θα μπορέσει να την τηρήσει· για την εκκίνηση κυρίως του εμπορίου, πράγμα που, επί τη ευκαιρία, έφερε κάποια άσχημα λόγια στα χείλη, για παράδειγμα, του προέδρου Μαντέλα· για τη δημιουργία ή την παροχή βοήθειας για τη δημιουργία μιας διααφρικανικής δύναμης για την πρόληψη συγκρούσεων και, επιπλέον ζήτησε συγγνώμη για το μακρινό παρελθόν -τη δουλία- και για ένα πρόσφατο παρελθόν -τη δυτική αδιαφορία μπροστά στην τρομερή γενοκτονία των πολιτών της Ρουάντα η οποία προκάλεσε την πιο πικρή, απίστευτη, εκπληκτική και επίπονη σιγή της διεθνούς κοινότητας-. Πιστεύω πως η εμφάνιση αυτού του αμερικανικού μετεωρίτη στον ουρανό των σχέσεών μας με τις χώρες ΑΚΕ δικαιολογεί τώρα ένα πρώτο σχόλιο του Συμβουλίου και της Επιτροπής και ίσως μια πληρέστερη εξήγηση ενώπιον της Επιτροπής Ανάπτυξης και Συνεργασίας αυτού του Κοινοβουλίου.
<P>
(Χειροκροτήματα)

<SPEAKER ID=48 LANGUAGE="EN" NAME="Howitt">
Κύριε Πρόεδρε, θα ήθελα να αφιερώσω την παρέμβασή μου στη σημερινή συζήτηση στην έκθεση σχετικά με την αποκεντρωμένη συνεργασία που συνέταξε ο εξαιρετικός εισηγητής της, κύριος Vecchi. Εμείς πιστεύουμε ότι η αναπτυξιακή συνεργασία της Ευρωπαϊκής Ένωσης θα πρέπει να βασίζεται στις ίδιες αρχές της εταιρικής σχέσης, της συνεπικουρικότητας και της αποκέντρωσης, αρχές που αποτελούν τον άξονα της μεθόδου με την οποία οργανώσαμε τις χώρες μας στα πλαίσια της Ευρωπαϊκής Ένωσης και οι οποίες, επομένως, υποστηρίζουμε ότι πρέπει να διαμορφώνουν τις σχέσεις μας με τον αναπτυσσόμενο κόσμο.
<P>
Η άποψη αυτή ταιριάζει σε γενικές γραμμές με την προσέγγιση που περιέγραψε η Βρετανίδα υπουργός σήμερα το πρωί, από την άποψη ότι η μεγαλύτερη ώθηση για την επίτευξη ποιοτικής βοήθειας, για την οποία η ίδια δεσμεύεται, είναι η συμμετοχή των ίδιων των αποδεκτών στον σχεδιασμό, την εφαρμογή και την εκτίμηση των αναπτυξιακών σχεδίων με τα οποία προσπαθούμε να τους ωφελήσουμε.
<P>
Οι αποκεντρωμένες οργανώσεις της κοινωνίας των πολιτών στις αναπτυσσόμενες χώρες είναι αυτές που έχουν την ικανότητα να προσαρμόζουν την πολιτική συνεργασίας στις τοπικές συνθήκες. Η αποκέντρωση είναι αυτή που κάνει τη βοήθειά μας περισσότερο αισθητή, βελτιώνοντας έτσι την αποδοτικότητα. Η αποκέντρωση είναι αυτή που οδηγεί στην καλύτερη αναγνώριση των αναγκών και της υποστήριξης για μικρότερα σχέδια, με ταχύτερη δυνατότητα χρηματοδότησης απ'ότι τα παραδοσιακά προγράμματα. Η αποκέντρωση είναι αυτή που εξασφαλίζει τη συνεργασία αντί για τον ανταγωνισμό μεταξύ των παραγόντων και την δίκαιη συμφωνία σε τοπικό επίπεδο σχετικά με τις ευθύνες που πρέπει να αναλαμβάνουν οι ΜΚΟ έναντι των τοπικών αρχών και των εθνικών κυβερνήσεων. Η αποκέντρωση είναι αυτή που δημιουργεί την ικανότητα της κοινωνίας των πολιτών να παρακολουθεί και να διασφαλίζει τα πρότυπα της δημοκρατίας, προωθώντας έτσι τις αρχές της χρηστής διοίκησης και του σεβασμού των ανθρωπίνων δικαιωμάτων.
<P>
Η σημερινή έκθεση προσπαθεί να βρει μία νομική βάση για την αποκεντρωμένη συνεργασία για την κατεύθυνση του προϋπολογισμού που δημιουργήθηκε ειδικά γι'αυτό το σκοπό ήδη από το 1992. Ωστόσο, τονίζω στην υπουργό ότι η θέση του Συμβουλίου αντιπροσωπεύει μάλλον δύο βήματα προς τα πίσω παρά ένα βήμα προς τα εμπρός. Το Συμβούλιο προσπαθεί να περιορίσει μάλλον παρά να ενθαρρύνει αυτήν την προσέγγιση προτείνοντας μία νομοθεσία που θα παραμείνει σε ισχύ μόνο για τρία χρόνια. Προσπαθεί να υποβάλλει τα προγράμματα στην γραφειοκρατία της περιοριστικής επιτροπής επιτροπολογίας 2Β και να περιορίσει τους διαθέσιμους πόρους σε 18 μόνον εκατομμύρια Ecu για αυτήν την περίοδο των τριών ετών.
<P>
Καθώς υποβάλλουμε ξανά προς συζήτησιν τις τροπολογίες μας με τη διαδικασία δεύτερης ανάγνωσης, ζητούμε από το Συμβούλιο να αναθεωρήσει ριζικά τη θέση του. Το Κοινοβούλιο θέλει να αποτελεί η νομική βάση των πειραματικών πρωτοβουλιών για την αποκεντρωμένη συνεργασία ένα ισχυρό - και όχι αδύνατο - εργαλείο καθώς και ένα εργαλείο που θα αποτελεί την αφετηρία για να καταστεί γενικώς αποδεκτή αυτή η θεωρία ως ένα καθοριστικό στοιχείο σε όλες τις αναπτυξιακές προσπάθειες της Ευρωπαϊκής Ένωσης.
<P>
Σε όλη την πολιτική μου καριέρα, υπήρξα οπαδός της αποκέντρωσης, είτε στην κυβέρνηση της Μεγάλης Βρετανίας, είτε στην προσπάθεια να επεκταθούν οι εργασίες της Ευρωπαϊκής Ένωσης. Πιστεύω ότι και η Προεδρεύουσα έχει αυτήν την άποψη και ελπίζω να κάνει το ίδιο γι'άλλη μια φορά σήμερα.

<SPEAKER ID=49 LANGUAGE="EN" NAME="Gillis">
Κύριε Πρόεδρε, κύριε Προεδρεύοντα του Συμβουλίου, Επίτροπε Pinheiro, χαιρετίζω την εξαιρετική αυτή έκθεση του κ. Michel Rocard σχετικά με μια νέα συμφωνία συνεργασίας που θα αντικαταστήσει τη Σύμβαση Λομέ IV. Η ΕΕ και οι χώρες ΑΚΕ πρέπει να επαναδιατυπώσουν την εταιρική σχέση τους, ενισχύοντας τη δημοκρατία και το σεβασμό των ανθρωπίνων δικαιωμάτων, ιδίως των δικαιωμάτων των γυναικών. Η καταπολέμηση της φτώχειας και του αναλφαβητισμού πρέπει να αποτελέσουν τη βάση οποιωνδήποτε νέων συμφωνιών, και το κοινοτικό κεκτημένο πρέπει να προσλάβει πολιτική, οικονομική και χρηματοοικονμική πτυχή. Με σκοπό να εξασφαλιστεί η μέγιστη ανάπτυξη στις περιφέρειες της ΑΚΕ, πρέπει να εξεταστεί το ζήτημα της ειρήνης και της ασφάλειας. Η πώληση και διανομή επικίνδυνων όπλων, συμπεριλαμβανομένων, κυρίως, των χερσαίων ναρκών, πρέπει να σταματήσει. Η ειρήνη συνιστά προϋπόθεση της ανάπτυξης· χωρίς την ειρήνη, όλες οι προσπάθειες είναι μάταιες. Έχει επίσης ζωτική σημασία οι αναπτυσσόμενες χώρες να αποκτήσουν ίση πρόσβαση στην παγκόσμια αγορά στο πλαίσιο του ΠΟΕ, βοηθώντας τες έτσι να επιτύχουν τον ύστατο στόχο τους, που είναι η εξάλειψη της δυστυχίας και της φτώχειας στις εν λόγω περιφέρειες. Η ΓΣΔΕ και ο ΠΟΕ συνέβαλαν ελάχιστα ή καθόλου, μέχρι στιγμής, για να καταστήσουν το αυξημένο εμπόριο μια πραγματικότητα για τις πολύ φτωχές αυτές οικονομίες.

<SPEAKER ID=50 LANGUAGE="IT" NAME="Fassa">
Κύριε Πρόεδρε, αξιότιμοι συνάδελφοι, εκφράστηκαν ήδη από πολλές πλευρές έπαινοι για την εξαιρετική έκθεση του κ. Rocard επί της ανακοίνωσης της Επιτροπής σχετικά με τις κατευθυντήριες γραμμές των διαπραγματεύσεων της νεάς συνεργασίας με τις χώρες της Αφρικής, της Καραϊβικής και του Ειρηνικού. Ήδη τονίστηκαν πολλά αξιόλογα σημεία, όπως η θέληση να συνεχιστεί η συνεργασία, ή η έμφαση που δόθηκε στα δικαιώματα της γυναίκας. To γεγονός αυτό δικαιολογεί και την ασυνήθιστη έκταση του κειμένου της πρότασης ψηφίσματος, ενώ με περισσότερη περιληπτικότητα στις λεπτομέρειες θα μπορούσαν να προβληθούν καλύτερα εκείνες οι αρχές που πρέπει να εμπνεύσουν τις συμφωνίες σύναψης εταιρικών σχέσεων μεταξύ των χωρών αυτών και της Ευρωπαϊκής Ένωσης.
<P>
Όπως τονίσαμε τα πλεονεκτήματα, δεν μπορούμε να πραβλέψουμε μερικά σημεία που η Ομάδα του Κόμματος των Φιλελευθέρων Δημοκρατών και Μεταρρυθμιστών πιστεύει ότι χρήζουν τροποποίησης. Αναφέρομαι ειδικά στις παραγράφους 18 και 25. Στην παράγραφο 18 του κειμένου εκφράζεται η θέληση εφαρμογής της σύμβασης στη θέση της συσσώρευσης υπερβολικού αριθμού ρητρών. Εμείς ζητάμε να συμπεριληφτεί η ρήτρα, με την προϋπόθεση του σεβασμού εκ μέρους των ενδιαφερόμενων χωρών των δημοκρατικών αρχών και των ανθρωπίνων δικαιωμάτων. Πιστεύω ότι δεν μπορούμε να αποποιηθούμε από το πρωταρχικής σημασίας αυτό σημείο, που αντικατοπτρίζει πλήρως τη δική μας παράδοση. Το ίδιο ισχύει για την παράγραφο 25, όπου προτείνεται ότι οι ίδιες οι χώρες ΑΚΕ μπορούν να υπαγορεύσουν, επί πρότασης της Επιτροπής, τα κριτήρια για τη σύναψη των συμφωνιών εταιρικής σχέσης.
<P>
Τασσόμεθα υπέρ της καθιέρωσης απολύτως ισότιμης σχέσης μεταξύ της Επιτροπής και των χωρών αυτών, και στην κατεύθυνση αυτή προτείνουμε δική μας τροπολογία.

<SPEAKER ID=51 LANGUAGE="SV" NAME="Lφφw">
Κύριε Πρόεδρε, θέλω να πω ότι θεωρώ ότι αυτή είναι μια πολύ καλή έκθεση. Οι προτάσεις της Επιτροπής και αυτή η έκθεση είναι καλές και είναι ένα σημαντικό βήμα προς τα εμπρός. Νομίζω επίσης ότι είναι καλό το ότι επισημαίνεται με σαφήνεια η αυξημένη περιφερειοποίηση και επομένως και αποκέντρωση, καθώς είναι φυσικά δύσκολο να δούμε πώς αλλοιώς θα μπορούσαμε να είχαμε μια αποτελεσματική συνεργασία με 70 κράτη τόσο ετερογενή όπως αυτά που έχουμε στη σύμβαση με τις χώρες ΑΚΕ.
<P>
Νομίζω ότι η εστίαση, μεταξύ άλλων, στην φτώχεια, το περιβάλλον και τις γυναίκες είναι καλή. Από πλευράς μου πιστεύω ότι είναι απολύτως απαραίτητο να δώσουμε επιπλέον προσοχή στο θέμα του πληθυσμού, που είναι πολύ σημαντικό. Το αν θα μπορέσουμε να αντιμετωπίσουμε την έντονη πληθυσμιακή αύξηση έχει σχέση με την υγιή αναπαραγωγή, έχει σχέση με τις συνθήκες διαβίωσης των γυναικών, αλλά έχει επίσης σχέση με τη δυνατότητα ολόκληρων κρατών να μπορούν να αναπτυχθούν στο μέλλον.
<P>
Αυτό ωστόσο που δεν βλέπω στην έκθεση, και που θα επιθυμούσα να συμπεριλαμβανόταν, είναι μια σαφέστερη επισήμανση του ότι μακροπρόθεσμα είμαστε έτοιμοι να προσαρμόσουμε τις εμπορικές προτεραιότητες που υπάρχουν σήμερα στην Συνθήκη της Λομέ στους κανόνες του ΠΟΕ. Πιστεύω ότι μακροπρόθεσμα είναι η μόνη βιώσιμη λύση. Δεν θεωρώ επίσης ότι μια μακράς διαρκείας προστασία της ευρωπαϊκής γεωργίας είναι μακροπρόθεσμα μία μόνιμη λύση. Με την πολιτική για το εμπόριο και τη γεωργία πρέπει να κάνουμε το ίδιο όπως κάνουμε κατά τα άλλα με την πολιτική των επιδοτήσεων.

<SPEAKER ID=52 NAME="Pinheiro">
Κύριε Πρόεδρε, ας μου επιτραπεί να ξεκινήσω υπογραμμίζοντας την παρέμβαση της κ. υπουργού Clare Short, όπως επίσης, και κυρίως, να υπογραμμίσω τον καθοριστικό ρόλο που διαδραμάτισε η Προεδρία, και ειδικότερα η κ. υπουργός Clare Short, όσον αφορά την αναζωογόνηση και την κινητοποίηση της βούλησης και του πολιτικού ενθουσιασμού σχετικά με την πολιτική της συνεργασίας για την ανάπτυξη. Θα επιθυμούσα να διατρανώσω την παραπάνω θέση ενώπιον του Κοινοβουλίου.
<P>
Ας μου επιτραπεί επίσης, κύριε Πρόεδρε, να συγχαρώ εκ νέου, και πολύ ιδιαιτέρως, το Ευρωπαϊκό Κοινοβούλιο, στην προκειμένη περίπτωση τον κ. Michel Rocard, με παρόμοιο τρόπο όπως συνεχάρην, μόλις πριν από μερικές εβδομάδες, τον κ. Wilfried Martens. Επί τη ευκαιρία εκείνη είχα δηλώσει ότι οι πολιτικές κατευθύνσεις που προέβαλλε η έκθεση Martens θα ακολουθούνταν ασφαλώς από την Επιτροπή. Σήμερα, όσον αφορά την έκθεση Rocard, είμαι σε θέση να δηλώσω ότι όχι μόνο ενδυναμώνει τις κατευθύνσεις που είχε χαράξει τότε το Κοινοβούλιο, αλλά επιπλέον ότι εισάγει καινοτομίες και προτείνει μια σειρά μέτρων τα οποία - οφείλω πάλι να το τονίσω - η Επιτροπή θα προωθήσει πολύ ευχαρίστως.
<P>
Και θα το πράξει για διάφορους λόγους. Κατά πρώτον, επειδή ο τρόπος με τον οποίο η πολιτική διάσταση της νέας αυτής Σύμβασης προβάλλεται στην έκθεση Rocard μάς οδηγεί στην αντίληψη ότι δεν έχουμε να κάνουμε μόνο με λόγια κενά περιεχομένου, αλλά για την έναρξη ενός νέου κύκλου στο οποίο επιθυμούμε να εισέλθουμε όσον αφορά τις σχέσεις μας με τις χώρες ΑΚΕ. Κατά δεύτερον, διότι το πρόβλημα της φτώχειας, ένα θεμελιώδες πρόβλημα που θα ενσωματωθεί στην επόμενη Σύμβαση, δεν θα πρέπει να αντιμετωπίζεται απλώς και μόνο σαν ένα μεμονωμένο ζήτημα αλλά σαν ένα θέμα που πρέπει να λαμβάνεται υπόψη σε όλες τις πολιτικές, στις κοινωνικές πολιτικές βεβαίως, αλλά επίσης στις οικονομικές πολιτικές, τόσο στις μακροοικονομικές όσο και στις μικροοικονομικές, σε σχέση με τη λαϊκή οικονομία.
<P>
Είναι προφανές ότι αυτό που προτιθέμεθα να κάνουμε συμβαδίζει με τις κατευθύνσεις, π.χ., του ΟΟΣΑ σε ό, τι αφορά την εξάλειψη της φτώχειας. Δεν είναι εύκολη υπόθεση! Για ένα πράγμα όμως είμαστε σίγουροι: ότι αν επιμείνουμε στην κατεύθυνση που ακολουθούσαμε μέχρι σήμερα, δεν πρόκειται να επιτύχουμε αυτούς τους στόχους. Βάσει της παραπάνω διαπίστωσης, οφείλουμε να αναζητήσουμε εναλλακτικές διεξόδους. Και αυτό ακριβώς, όλοι μαζί και από κοινού - το Ευρωπαϊκό Κοινοβούλιο, η Επιτροπή και το Συμβούλιο -, προσπαθούμε να πετύχουμε: να εξεύρουμε τον καλύτερο τρόπο καταπολέμησης της φτώχειας, να καταφέρουμε να εντάξουμε τις χώρες ΑΚΕ στην παγκόσμια οικονομία και να θέσουμε τέρμα στο γκέτο που συνιστά σήμερα η περιθωριοποίηση των χωρών ΑΚΕ από τους κόλπους της παγκόσμιας οικονομίας.
<P>
Η απάντηση της Επιτροπής θα πρέπει να ειδωθεί απλώς και μόνο σαν μια υπόδειξη για συζήτηση. Από τη μεριά μας, δια της μεθόδου του αποκλεισμού και θα έλεγα σχεδόν δια της εις άτοπον απαγωγής, προτείνουμε να επιδιώξουμε, μακροπρόθεσμα, τη σύναψη συμφωνιών ελευθέρων συναλλαγών. Έχουμε πλήρη συνείδηση ότι κάτι τέτοιο δεν είναι εύκολο, έχουμε πλήρη συνείδηση ότι η μεταβατική περίοδος έχει ουσιαστική σημασία, έχουμε πλήρη συνείδηση ότι, πριν από την έναρξη της παραπάνω μεταβατικής περιόδου για την καθιέρωση μιας ζώνης ελευθέρων συναλλαγών, θα κληθούμε εκ νέου να συζητήσουμε για το εάν συντρέχουν ή όχι οι όροι για την υλοποίηση αυτού του στόχου.
<P>
Δεν είναι δυνατόν να θέλουμε να σώσουμε τον ασθενή και ταυτόχρονα να τον σκοτώνουμε με τα φάρμακα που του παρέχουμε. Οφείλουμε να δώσουμε δείγματα αυτού ακριβώς του ρεαλισμού, του ρεαλισμού αυτού που αισθάνομαι ότι διαπνέει την έκθεση Rocard, όπως επίσης διέπνεε, κατά τη γνώμη μου, και την έκθεση Martens. Είναι ο ίδιος ρεαλισμός που επιδεικνύει σήμερα και η Προεδρία του Συμβουλίου όταν παρουσιάζει μια πολιτική κατεύθυνση για τη διεξαγωγή της παρούσας συζήτησης και για την εξέλιξη της όλης διαδικασίας, η οποία, κατά την κρίση μου, είναι πρωτόγνωρη σε όλη την ιστορική πορεία της Ευρωπαϊκής Ένωσης, σε ό, τι αφορά την σύμπλευση με το Κοινοβούλιο και με την Επιτροπή.
<P>
Κύριε Πρόεδρε, όπως θα μπορείτε να αντιληφθείτε από όσα λέγω, φρονώ ότι γι' άλλη μια φορά το Ευρωπαϊκό Κοινοβούλιο αναδεικνύεται στην πρωτοπορία σε ό, τι αφορά ορισμένες ιδέες, και ότι είναι ουσιαστικό όλοι εμείς, και ειδικότερα η Επιτροπή, να προβούμε σε διεξοδική ανάλυση της ευαισθησίας, των καίριων στόχων, της λεπτότητας που χαρακτηρίζουν τις διαφορετικές προτάσεις, δεδομένου ότι - δεν διστάζω καθόλου να το τονίσω - είναι βέβαιο ότι η συντριπτική τους πλειοψηφία πρόκειται να ενσωματωθεί στις δικές μας προτάσεις.
<P>
Τέλος, κύριε Πρόεδρε, θα επιθυμούσα επίσης να παραθέσω κάποια επαινετικά λόγια και για την έκθεση του κ. Vecchi. Πρόκειται για μια εξαιρετικά σημαντική έκθεση, για μια έκθεση η οποία - κατά τη γνώμη μου - είναι άξια της συμφωνίας όλων, και το μόνο πράγμα για το οποίο εκφράζω τη λύπη μου είναι ότι, για λόγους πολιτικής συνέπειας - επαναλαμβάνω: για λόγους πολιτικής συνέπειας -, η Επιτροπή είναι υποχρεωμένη να δηλώσει ότι δεν μπορεί να συμφωνήσει με το Κοινοβούλιο όσον αφορά τις τροπολογίες αριθ. 11 και 12. Όσοι παρακολούθησαν την εξέλιξη της παρούσας συζήτησης, ιδίως κατά την πρώτη ανάγνωση, θα κατανοήσουν με πόση θλίψη σας το λέγω.

<SPEAKER ID=53 NAME="Short">
Κύριε Πρόεδρε, όπως και ο Επίτροπος κ. Pinheiro, πιστεύω ότι εκείνο που είναι πιο εντυπωσιακό στην παρούσα συζήτηση, είναι η μεγάλη σύμπτωση απόψεων που παρατηρείται μεταξύ της Επιτροπής, του Συμβουλίου και του Κοινοβουλίου - και ιδίως στο πλαίσιο του Κοινοβουλίου. Αναμφισβήτητα, υπάρχουν ορισμένες λεπτές διαφορές, τις οποίες πρέπει να εξετάσουμε περαιτέρω και να επιλύσουμε. Η συμμαχία που δημιουργείται, είναι πολύ ισχυρή και αποτελεί αίσιο οιωνό για το επόμενο στάδιο της Λομέ το γεγονός ότι υπήρξε πολύ προσεκτικός προβληματισμός και παρατηρείται μεγάλη συμφωνία σχετικά με την κατεύθυνση την οποία πρέπει να ακολουθήσουμε.
<P>
Πρέπει να συγχαρούμε τον κ. Rocard για την έκθεσή του, η οποία συγκέντρωσε τα εύσημα και το σεβασμό από όλες τις πλευρές του Κοινοβουλίου. Μεγάλο μέρος του προβληματισμού επί της έκθεσης συμπίπτει με τον προβληματισμό του Συμβουλίου. Υπάρχουν ορισμένες λεπτομέρειες που πρέπει να τις εξετάσουμε περαιτέρω - π.χ. τον καλύτερο τρόπο αντιμετώπισης του AIDS σε κάποιες από τις φτωχότερες χώρες του κόσμου - αλλά μπορούμε να επανέλθουμε στο θέμα αυτό.
<P>
Θα συμφωνήσω ότι πρέπει να ασκηθεί πίεση προς όλες τις πλευρές για υποστηριχθεί η χρηστή διακυβέρνηση και τα ανθρώπινα δικαιώματα ως προϋπόθεση για την εξάλειψη της φτώχειας. Αρκεί να δούμε μια ασιατική κρίση για να καταλάβουμε ότι αυτό είναι το σωστό· δεν μπορείτε να πρωθήσετε και να υποστήριξετε την ανάπτυξη χωρίς τη δημοκρατία και τα ανθρώπινα δικαιώματα. Η ασιατική κρίση το αποδεικνύει και, για το λόγο αυτό, δεν συνιστά επιπλέον επιλογή· αποτελεί τμήμα της βιώσιμης ανάπτυξης.
<P>
Είμαι σίγουρος ότι όλοι μας λυπούμαστε για το γεγονός ότι ο κ. Vecchi δενμπορεί να βρίσκεται μαζί μας, και στέλνουμε τους θερμότερους χαιρετισμούς μας στην οικογένειά του, ελπίζοντας ότι όλα θα εξελιχθούν καλά.
<P>
Θέλω να καταστήσω απολύτως σαφές ότι υπάρχει πλήρης ταύτιση σχετικά με τη σκοπιμότητα της αποκέντρωσης σε ό, τι αφορά τη συνεργασία. Η διαφωνία εστιάζεται στην επιτροπολογία, αλλά όχι επί της αρχής. Επομένως, συμφωνούμε τουλάχιστον ως προς την κατεύθυνση της πορείας, ακόμη και αν δεν συμφωνούμε πλήρως σε όλα.
<P>
Θα ήθελα να πω στην κ. Van Dijk ότι διαπιστώνεται πλέον γενική συμφωνία ότι δεν μπορεί να υπάρξει ανάπτυξη χωρίς εκπαίδευση των κοριτσιών και προώθηση της ενίσχυσης της γυναίκας, γιατί οι γυναίκες και τα παιδιά αποτελούν την συντριπτική πλειοψηφία των φτωχών. Τούτο, επίσης, έχει πλέον συμφωνηθεί και δεν αποτελεί απλώς μια επιπλέον επιλογή.
<P>
Θα ήθελα να πω στην κ. Glenys Kinnock, που ανησυχούσε ιδιαίτερα για την επισήμανση των περιφερειακών συμφωνιών ελεύθερων συναλλαγών, ότι το αποτέλεσμα της τελευταίας συνεδρίασης του Συμβουλίου Γενικών Υποθέσεων, ήταν η συμφωνία ότι οι περιφερειακές συμφωνίες ελεύθερων συναλλαγών συνιστούν μια επιλογή, αλλά το αυξημένο ΣΓΠ αποτελεί μια άλλη προτίμηση, που θα πρέπει να είναι τουλάχιστον εξίσου καλή με την ισχύουσα πρόσβαση Λομέ. Πρέπει να επιφυλάσσεται καλύτερη μεταχείριση στις λιγότερο ανεπτυγμένες χώρες εντός και εκτός της συμμαχίας ΑΚΕ. Σε αυτό το πλαίσιο - τούτο, βεβαίως, αποτελεί την περιοχή της μεγαλύτερης πολυπλοκότητας και χρειάζεται περαιτέρω συζήτηση - υπάρχει περιθώριο για διάφορες χώρες να επιλέξουν την πορεία που επιθυμούν να ακολουθήσουν. Αν μπορέσουμε να διατηρήσουμε τις ανωτέρω επιλογές, τότε θα είναι δυνατό να προχωρήσουμε προς την κατεύθυνση που επιθυμούν οι ενδιαφερόμενες χώρες.
<P>
Ο John Corrie απέδωσε μεγάλη έμφαση στην περιφερειοποίηση, και όλοι σεβόμαστε την εργασία που επιτέλεσε σχετικά. Συμφωνώ ότι ο κόσμος βαίνει προς αυτή την κατεύθυνση, αλλά εναπόκειται στις ίδιες τις χώρες ΑΚΕ να καθορίσουν την ταχύτητα της πορείας αυτής και όχι να έχουν ένα είδος αυστηρού προτύπου, που να απαιτεί από εκείνες να ακολουθούν πορείες που δεν επιθυμούν.
<P>
Ο κ. Andrews τόνισε την ανάγκη να απλοποιηθούν τα μέσα, και όλοι συμφωνούμε επ' αυτού. Οι υπάρχουσες δομές είναι υπερβολικά δαιδαλώδεις, η συμφωνία είναι υπερβολικά περίπλοκη και καθιστά δυσχερή τη ροή αναπτυξιακής ενίσχυσης, κ.ο.κ. Ως προς την ενίσχυση επί του προϋπολογισμού, δεν υπάρχει συμφωνία. Όπως όλοι γνωρίζετε, η Συνθήκη του Μάαστριχτ προέβλεπε ξεχωριστό ΕΤΑ, και αυτή παραμένει η θέση ορισμένων κρατών μελών. Επομένως, όλοι σεβόμαστε την απόφαση του Κοινοβουλίου, αλλά δεν πρόκειται να υπάρξει άμεση πρόοδος σχετικά με το εν λόγω ζήτημα.
<P>
Ο κ. Telkδmper, για την Ομάδα των Πρασίνων, επισήμανε ότι η Παγκόσμιος Οργανισμός Εμπορίου και η συμβατότητα του ΠΟΕ δεν είναι δημοκρατικά. Ουσιαστικά, ο ΠΟΕ είναι ένας οργανισμός κρατών μελών με ένα κράτος, μία ψήφο, και είναι δυνητικά δημοκρατικός. Το πρόβλημα στον συγκεκριμένο τομέα είναι ότι η αλλαγή είναι τόσο περίπλοκη, ώστε δεν είναι όλα τα κράτη ισότιμα στο τραπέζι των διαπραγματεύσεων, και εκείνο που πρέπει να πράξουμε, είναι να διευρύνουμε την ανάλυση και να εξασφαλίσουμε συμφωνία επ' αυτής, ώστε οι αναπτυσσόμενες χώρες να μπορούν να προσέρχονται στο τραπέζι του ΠΟΕ με σαφή εικόνα των συμφερόντων τους. Πρέπει να συνεργαστούμε για να το εξασφαλίσουμε αυτό.
<P>
Ο κ. Hory έκανε λόγο για την παράγραφο στην έκθεση του κ. Rocard, όπου αναφερόταν ότι τα ανθρώπινα δικαιώματα καθορίζονται από τον ΟΑΕ. Θα ήθελα απλώς να υπενθυμίσω στο Κοινοβούλιο ότι όλες οι χώρες μας υπέγραψαν την Παγκόσμια Διακήρυξη των Δικαιωμάτων του Ανθρώπου. Τα ανθρώπινα δικαιώματα δεν είναι περιεφερειακά, είναι παγκόσμια για όλους τους ανθρώπους, καλύπτουν τα αστικά, πολιτικά, κοινωνικά και οικονομικά δικαιώματα και ο πόθος μας είναι τα δικαιώματα αυτά να υλοποιηθούν για όλους τους ανθρώπους παντού. Οι μέθοδοι εφαρμογής και ενίσχυσης του ΟΑΕ αποτελούν καλή ιδέα, αλλά δεν υπάρχουν διαφορετικά ανθρώπινα δικαιώματα στο Νότο από ό, τι στο Βορρά.
<P>
Ο κ. Antony υποστήριξε ότι ένα μέρος της προόδου που επετεύχθη στο πλαίσιο της σχέσης ΑΚΕ-ΕΕ κατά το παρελθόν, δεν υπήρξε τόσο αποτελεσματικό όσο θα επιθυμούσαμε. Τούτο αληθεύει εν μέρει, και πρέπει να το αντιμετωπίσουμε προκειμένου να προβούμε σε ορισμένες βελτιώσεις για το μέλλον. Επεσήμανε ότι, στο παρελθόν, είχε αποδοθεί υπερβολική έμβαση στο ρόλο του κράτους. Βρισκόμασταν στο μεταίχμιο δύο εποχών: εκείνης που απέδωσε ενδεχομένως υπερβολική έμφαση στο ρόλο του κράτους και ελαχιστοποίησε το ρόλο των αγορών. Εξερχόμαστε από μια εποχή που μεγιστοποίησε το ρόλο των αγορών και ελαχιστοποίησε το ρόλο του κράτους· εκείνο που χρειαζόμαστε είναι μια καινούρια σύνθεση που να τοποθετεί τόσο το κράτος όσο και τις αγορές στη θέση που τους αξίζει, ώστε να υπάρξουν οι κατάλληλα ρυθμισμένες, διεθνείς και εθνικές συμφωνίες που να μπορούν να προωθήσουν τη βιώσιμη οικονομική ανάπτυξη. Αυτή είναι η πρόκληση για την επόμενη εποχή.
<P>
Η κ. Junker υποστήριξε ότι πρέπει να επισημάνουμε την αειφόρο ανάπτυξη. Θα ήθελα απλώς να τονίσω ότι στη στρατηγική για την εξάλειψη της φτώχειας υπάρχει μια δέσμευση, σύμφωνα με την οποία κάθε χώρα πρέπει να εφαρμόζει το δικό της σχέδιο βιώσιμης ανάπτυξης, ώστε να μπορεί να προωθεί την ανάπτυξη που δεν θα εξαντλεί τους φυσικούς πόρους της με μη βιώσιμο τρόπο.
<P>
Η κ. Gόnther ανέφερε ότι η πρόοδος σε θέματα υγείας αποτελεί μέρος της εξάλειψης της φτώχειας. Τούτο είναι απολύτως αληθές, και τα αδυσώπητα στατιστικά στοιχεία για την παιδική θνησιμότητα, τη χαμηλή προσδοκία ζωής ή τη μητρική θνησιμότητα αποτελούν τμήμα της εικόνας της συνολικής φτώχειας στον κόσμο. Εκ νέου, ένας από τους κυριότερους στόχους για την εξάλειψη της φτώχειας είναι η παροχή βασικής υγειονομικής περίθαλψης σε όλους τους ανθρώπους του κόσμου μέχρι το 2015, και η πρόσβαση σε αναπαραγωγική υγεινομική περίθαλψη για όλους και η μείωση της μητρικής και της παιδικής θνησιμότητας. Επομένως, συμφωνώ απολύτως ότι αποτελεί μέρος της διαδικασίας για την εξάλειψη της φτώχειας.
<P>
Η κ. Dybkjζr τόνισε ότι οι λιγότερο ανεπτυγμένες χώρες πρέπει να απολαμβάνουν ίσα δικαιώματα, είτε βρίσκονται εντός είτε εκτός ΑΚΕ. Αυτό είναι απολύτως θεμιτό. Συνιστά μία από τις δεσμεύσεις που ανελήφθη σε προηγούμενη συμφωνία του Συμβουλίου Γενικών Υποθέσεων. Πρέπει να εξασφαλίσουμε την υλοποίησή της. Συμφωνώ με εκείνους που ισχυρίζονται ότι λογικώς οι φτωχότερες χώρες πρέπει να αποτελέσουν μέρος της ΑΚΕ. Όμως, ουσιαστικά, η ΑΚΕ ανθίσταται και πολλές από τις φτωχότερες χώρες δεν επιζητούν να ενταχθούν. Εκείνο που πρέπει να διασφαλίσουμε, είναι η ίση μεταχείρισή τους σε ό, τι αφορά τόσο την εμπορική πρόσβαση όσο και την αναπτυξιακή βοήθεια. Τότε θα υπάρξει πραγματικά ίση μεταχείριση, ακόμη και αν δεν υπάρχει σε θεωρητικό επίπεδο.
<P>
Είμαι ευγνώμων στον κ. Macartney για τις παρατηρήσεις του. Έθεσε το ζήτημα του Ιωβηλαίου 2000 και των χρεών. Το Συμβούλιο υποστηρίζει πλήρως την πρωτοβουλία για τις φτωχές χώρες με βαρύ εξωτερικό χρέος (HIPC). Εκείνο που όλοι πρέπει να κάνουμε, είναι να επιταχύνουμε την εφαρμογή της και να προσπαθήσουμε να διασφαλίσουμε ότι κάθε φτωχή χώρα με βαρύ εξωτερικό χρέος βρίσκεται στην πορεία που θα φέρει το χρέος σε αποδεκτό επίπεδο μέχρι το 2000.
<P>
Ο κ. Amadeo υποστήριξε ότι πρέπει να παράσχουμε περισσότερη βοήθεια στους πλέον ευάλωτους. Τούτο αποτελεί τμήμα της ευρείας συμφωνίας για την αναπτυξιακή βοήθεια - ότι θα πρέπει να υπάρξει διαφοροποίηση μεταξύ των επενδυτικών αναγκών των φτωχότερων χωρών και τις ανάγκες για τεχνολογική συνεργασία των χωρών μεσαίου εισοδήματος, και ότι θα πρέπει να χορηγηθούν περισσότεροι πόροι στις επενδύσεις για την υγεία, την εκπαίδευση και ούτω καθ' εξής, στις φτωχότερες χώρες.
<P>
Η κ. Baldi ισχυρίστηκε ότι δεν αποδίδεται επί του παρόντος αρκετή σημασία στους περιβαλλοντικούς πόρους. Και πάλι, θα ήθελα να αναφερθώ στη δέσμευση που ανελήφθη στο πλαίσιο της στρατηγικής για την εξάλειψη της φτώχειας, για μια βιώσιμη αναπτυξιακή στρατηγική, συμπεριλαμβάνομένων των περιβαλλοντικών πόρων σε κάθε αναπτυσσόμενη χώρα. Πρέπει να υλοποιήσουμε τη δέσμευση αυτή.
<P>
Υπάρχει αξιοσημείωτη συναίνεση ότι θα πρέπει να ενισχύσουμε την εταιρική σχέση. Η εταιρική σχέση συνεπάγεται μια σχέση μεταξύ ίσων· ωστόσο, ένας βουλευτής ισχυρίστηκε ότι θα πρέπει να ισχύσουν προϋποθέσεις σε ό, τι αφορά τα ανθρώπινα δικαιώματα. Η εμπειρία που έχουμε συσσωρεύσει σχετικά με την ανάπτυξη, αποδεικνύει ότι, κάθε φορά που επιβλήθηκαν προϋποθέσεις, δεν υπήρξαν ποτέ αποτελεσματικές. Η βάση για την εταιρική σχέση πρέπει να είναι η συμφωνία μας σχετικά με την ανάγκη να εξαλειφθεί η φτώχεια, και με το γεγονός ότι τούτο απαιτεί να καθίστανται σεβαστά η δημοκρατία, τα ανθρώπινα δικαιώματα και η χρηστή διακυβέρνηση· σε αυτό το πλαίσιο μπορούμε να συμφωνήσουμε ως ίσοι για τις λεπτομέρειες της εφαρμογής.
<P>
Συμμερίζομαι τις προσδοκίες του κ. Howitt σχετικά με την αποκέντρωση. Η Επιτροπή και το Συμβούλιο συμφωνούν απολύτως ότι αυτή είναι η κατεύθυνση προς την οποία πρέπει να κινηθούν οι προσπάθειές μας. Διατηρώ μια επιφύλαξη: δεν μπορούμε να έχουμε όλα τα κράτη μέλη, καθώς και την Επιτροπή, να εργάζονται με τις ΜΚΟ παντού. Πρέπει να αποκεντρώσουμε τις προσπάθειές μας και, στη συνέχεια, πρέπει να αποφασίσουμε σε ποιους τομείς τα κράτη μέλη πρέπει να αναλαμβάνουν τον πρώτο ρόλο και σε ποιους τομείς πρέπει η Επιτροπή να αναλαμβάνει τον πρώτο ρόλο. Δεν θα πρέπει να προσκρούουμε ο ένας στον άλλο για τις λεπτομέρειες της συνεργασίας μας.
<P>
Το τελευταίο σημείο, που τέθηκε από την κ. Lφφw, αφορά την αύξηση του πληθυσμού. Το 1945 υπήρχαν 2, 6 δισεκατομμύρια άτομα, σήμερα υπάρχουν 5, 7 δισεκατομμύρια και μέχρι το 2015 ο πληθυσμός του κόσμου θα ανέρχεται τουλάχιστον σε 10 δισεκατομμύρια. Αν εξαλείψουμε τη φτώχεια και βελτιώσουμε την πρόσβαση στην υγεινομική περίθαλψη και την εκπαίδευση, ο πληθυσμός θα αυξηθεί σε περίπου 15 δισ. και τότε θα είναι ανεκτός. Αν δεν αναπτύξουμε την παγκόσμια οικονομία, θα ξεπεράσει κατά πολύ τον αριθμό αυτό και θα αρχίσει να εξαντλεί τους πόρους του κόσμου με έναν τρόπο που να μην είναι βιώσιμος. Αυτό είναι ένα μέρος από την πρόκληση της ανάπτυξης: να παραδώσουμε έναν ανεκτό κόσμο στην επόμενη γενιά και για αυτό είναι απολύτως απαραίτητο να επιτύχουμε στις προσπάθειές μας.
<P>
Είμαι πολύ αισιόδοξος ότι θα πραγματοποιήσουμε πρόοδο σε ό, τι αφορά την αποτελεσματικότητα της αναπτυξιακής συνεργασίας μας. Η συναίνεση μεταξύ του Κοινοβουλίου, του Συμβουλίου και της Επιτροπής προοιωνίζει πολύ αίσια έκβαση των μελλοντικών προσπαθειών μας.

<SPEAKER ID=54 LANGUAGE="EN" NAME="van Putten">
Κύριε Πρόεδρε, εντυπωσιάστηκα από το εύρος και τη σαφήνεια των απαντήσεων του Προεδρεύοντα, αλλά μου διέφυγε ένα σημείο: η πολυπλοκότητα των διαδικασιών. Οι διαδικασίες καθίστανται τόσο περίπλοκες, που συνιστούν σημαντικό ανασταλτικό παράγοντα. Αυτός ήταν ένας από τους λόγους για την περιορισμένη απορρόφηση χρηματοδοτικών πόρων στο πλαίσιο της Λομέ και για την αδυναμία πρόσβασης της Λομέ από εμπορικά επιμελητήρια, ενώσεις γυναικών και περιβαλλοντικές ομάδες στις χώρες ΑΚΕ. Μήπως μπορείτε εσείς, και ενδεχομένως και ο Επίτροπος, να διερευνήσετε το εν λόγω ζήτημα;

<SPEAKER ID=55 NAME="Short">
Μπορώ να αναφερθώ εν συντομία στην περιπλοκότητα των διαδικασιών; Αν μελετήσετε τη Σύμβαση της Λομέ, είναι εξαιρετικά πολύπλοκη, με πολύ δαιδαλώδεις διαύλους χρηματοδότησης, και όλοι συμφωνούμε ότι πρέπει να απλοποιηθούν. Η διοίκηση πρέπει να αποκεντρωθεί, ώστε να είναι λιγότερο βραδυκίνητη, λιγότερο περίπλοκη, περισσότερο αποτελεσματική. Υπάρχει συμφωνία μεταξύ της Επιτροπής και του Συμβουλίου ότι πρέπει να προβούμε στις εν λόγω βελτιώσεις. Επί του παρόντος, όπως γνωρίζετε, σε όλους τους τομείς δράσης της Ευρωπαϊκής Ένωσης συναντούμε δυσκολίες στη διάθεση των κονδυλίων που έχουμε στη διάθεσή μας. Πρέπει να βελτιώσουμε τη σχετική ικανότητά μας. Σε αυτό, συμφωνούμε.

<SPEAKER ID=56 NAME="Robles Piquer">
Κύριε Πρόεδρε, το μόνο που θέλω να γνωρίζω είναι αν ο κ. Επίτροπος και η κυρία Προεδρεύουσα του Συμβουλίου έχουν να πουν κάτι σχετικά με το ταξίδι του Προέδρου των Ηνωμένων Πολιτειών τώρα ή ενώπιον της Επιτροπής Ανάπτυξης και Συνεργασίας στο μέλλον.

<SPEAKER ID=57 NAME="Πρόεδρος">
Κύριε Robles, ενδεχομένως να μπορούσα να τους ζητήσω να απαντήσουν γραπτώς, γιατί δεν έχουμε πλέον χρόνο στη διάθεσή μας για την παρούσα συζήτηση. Οι βουλευτές γνωρίζουν τη διαδικασία. Έχουμε τη συζήτηση και μια ξεχωριστή ώρα για ερωτήσεις. Πρέπει να προχωρήσω. Θα ήθελα να ευχαριστήσω όλους όσοι συμμετείχαν στη συζήτηση, ειδικότερα δε την Προεδρεύουσα.

<CHAPTER ID=4>
Σχέσεις ΕΕ - Ρωσίας
<SPEAKER ID=58 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0060/98) της κ. Lalumiθre, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την ανακοίνωση της Επιτροπής «Το μέλλον των σχέσεων μεταξύ Ευρωπαϊκής Ένωσης και Ρωσίας» και το σχέδιο δράσης «Ευρωπαϊκή Ένωση και Ρωσία: μελλοντικές σχέσεις» (COM(95)0223 - C4-0217/95-6440/96 - C40415/96)

<SPEAKER ID=59 NAME="Lalumiθre">
Κύριε Πρόεδρε, το να προσεγγίσουμε το ζήτημα της Ρωσίας και, όπως εδώ, των σχέσεων ανάμεσα στην Ευρωπαϊκή Ένωση και την Ρωσία, μας υποχρεώνει να είμαστε ιδιαίτερα μετριοπαθείς. Το θέμα είναι τεράστιο, κατ'εικόνα της ίδιας της χώρας. Είναι δύσκολο, διότι η κατάσταση είναι ασταθής και απρόβλεπτη. Θα πρόσθετα ότι το θέμα είναι πρωτότυπο, με την έννοια ότι η Ρωσία κατέχει μια ιδιαίτερη θέση στις διεθνείς μας σχέσεις. Αναπόσπαστο μέρος της ιστορίας της Ευρώπης, η Ρωσία, μέσα στην Σοβιετική Ένωση, έγινε παγκόσμια δύναμη, απειλητική και επίφοβη, για να γνωρίσει σήμερα αναταραχές από τις οποίες μπορεί να προκύψει τόσο το καλύτερο όσο και το χειρότερο. Αλλά, όπως και να έχει, αυτή η εξέλιξη, την οποία δεν ελέγχουμε καθόλου, θα έχει για μας πολύ σημαντικές συνέπειες.
<P>
Από τότε που συντάχθηκε αυτή η έκθεση, συνέβησαν πρόσφατα πολιτικά γεγονότα. Αναφέρομαι στην αποχώρηση του πρωθυπουργού Tchernomyrdine και στον διορισμό του νέου μεταρρυθμιστή Kirienko ως αργηγού της κυβέρνησης. Όσο θεαματικά και αν ήταν το συμβάν, και η ασθένεια του προέδρου Γιέλτσιν που προηγήθηκε, δεν είναι ικανά να αλλάξουν τις αναλύσεις και τις προτάσεις που βρίσκονται μέσα στην έκθεση. Πράγματι, η Επιτροπή Εξωτερικών Υποθέσεων, Ασφάλειας και Αμυντικής Πολιτικής, οι εισηγητές της γνωμοδότησης, εγώ η ίδια, θελήσαμε να προχωρήσουμε πέρα από την συγκυρία και τα επί μέρους γεγονότα, προσπαθώντας να καθορίσουμε, για το παρόν και το μέλλον, τους άξονες της πολιτικής που θα μπορούσε να ακολουθήσει η Ευρωπαϊκή Ένωση απέναντι στην Ρωσία. Για να το κάνουμε αυτό, ακολουθούμε την μέθοδο που εγκαινίασε η Επιτροπή, κυρίως στην ανακοίνωσή της το 1995, με τίτλο: "Το μέλλον των σχέσεων ανάμεσα στην Ευρωπαϊκή Ένωση και την Ρωσία», αλλά χωρίς αμφιβολία, προχωρούμε πέρα από το κείμενο της Επιτροπής.
<P>
Ορισμένοι θα πουν ίσως ότι είναι απερίσκεπτο να προσπαθούμε να καθορίσουμε τους άξονες μιας μελλοντικής πολιτικής, αφού η κατάσταση είναι απρόβλεπτη στην Ρωσία. Επιτρέψτε μου να επιμείνω σε αυτό το σημείο. Θα ήταν ένα σοβαρό πολιτικό λάθος να αρκεστούμε στο να παρατηρούμε την Ρωσία, να την βοηθούμε από απόσταση, περιμένοντας να τακτοποιηθούν τα πράγματα, πριν δεσμευθούμε περαιτέρω. Είτε το θέλουμε είτε όχι, η Ρωσία είναι εκεί, προ των πυλών μας, και δεν μπορούμε να αρκεστούμε στο να αντιδρούμε στα γεγονότα που συμβαίνουν εκεί. Πρέπει να δράσουμε, γνωρίζοντας πού θέλουμε να φτάσουμε.
<P>
Φυσικά, αυτή η πολιτική απέναντι στην Ρωσία θα προϋπέθετε ότι η Ευρωπαϊκή Ένωση έχει μια και μόνη πραγματική εξωτερική πολιτική και στόχους εξωτερικής πολιτικής, και διαθέτει τα μέσα επεξεργασίας αυτής της πολιτικής. Δυστυχώς, βρισκόμαστε μόνο στο ξεκίνημα. Η Ευρωπαϊκή Ένωση δεν δρα παρά ανάλογα με την κάθε περίπτωση και ενισχύει την Ρωσία με τον ίδιο τρόπο, διότι η Ευρωπαϊκή Ένωση δεν είναι μια πολιτική οντότητα, δεν αποτελεί ακόμα την πολιτική οντότητα που θα ήταν από μόνη της ικανή να χρησιμεύσει ως αντίβαρο στο βάρος της Ρωσίας.
<P>
Εν συντομία, θα συνοψίσω τους άξονες αυτού που θα μπορούσε να είναι η πολιτική μας απέναντι στην Ρωσία. Θα εκπλαγείτε ίσως με την πρώτη προτεραιότητα που δίδεται στην σταθεροποίηση της ρωσικής κοινωνίας. Πράγματι, φαίνεται σαφώς ότι κανένας ισχυρός δεσμός δεν θα μπορέσει να οικοδομηθεί για μεγάλο διάστημα με την Ρωσία, όσο αυτή δεν έχει ξεπεράσει την κοινωνική κρίση που την διαπερνά. Αυτό εξαρτάται από την επιτυχία των οικονομικών μεταρρυθμίσεων, που έχουν ξεκινήσει σήμερα, των πολιτικών μεταρρυθμίσεων, των νομικών μεταρρυθμίσεων. Ας μην ξεχνάμε ότι η Ρωσία δεν γνώριζε, πριν λίγο καιρό, το Κράτος δικαίου. Αυτό εξαρτάται επίσης από την δημιουργία μιας πιο ομοιογενούς κοινωνίας, πιο ισότιμης, όπου τα τεράστια κοινωνικά προβλήματα που παρατηρούνται σήμερα θα έχουν βρεί την λύση τους. Για να βοηθήσει την Ρωσία σε αυτούς τους τομείς, η Ευρωπαϊκή Ένωση έχει κάνει ήδη πολλά, ακόμα και αν αυτά είναι λίγα, μπροστά στις τεράστιες ανάγκες αυτής της χώρας. Η Ευρωπαϊκή Ένωση πρέπει να συνεχίσει να παρέχει αυτήν την ενίσχυση στο πλαίσιο του TACIS ή άλλων προγραμμάτων.
<P>
Επίσης, η Ευρωπαϊκή Ένωση πρέπει να συνεχίσει να αναπτύσσει μια ευρεία εταιρική σχέση, στη βάση της συμφωνίας που τέθηκε σε εφαρμογή τον περασμένο Δεκέμβριο. Αλλά, εγώ θεωρώ ότι αυτή η συμφωνία εταιρικής σχέσης και συνεργασίας δεν είναι παρά η αρχή. Με την Ρωσία πρέπει να αναπτύξουμε πολλαπλούς και έντονους δεσμούς σε όλους τους τομείς: οικονομικούς, πολιτιστικούς, επιστημονικούς, στον τομέα της έρευνας, της προστασίας του περιβάλλοντος, κλπ.
<P>
Αλλά η εταιρική σχέση και η συνεργασία μας πρέπει να προχωρήσουν περισσότερο και να αφορούν πιο πολιτικούς τομείς. Πρόκειται αρχικά για την ασφάλεια, για την δική μας ασφάλεια στην ευρωπαϊκή ήπειρο. Σίγουρα, η γενιά μας διατηρεί ακόμα την ιδέα ότι η Σοβιετική Ένωση αποτελούσε την απειλή που έθετε σε κίνδυνο την ασφάλειά μας. Δύσκολα μπορούμε να φανταστούμε ένα σύστημα στο οποίο η Ρωσία θα συμμετείχε πλήρως στην ασφάλειά μας, και όμως, για αυτό ακριβώς είναι που πρέπει να εργαστούμε σήμερα. Όπως πρέπει να εργαστούμε και για την οικοδόμηση μια νέας αρχιτεκτονικής πολιτικής για ολόκληρη την Ευρώπη, συνδέοντας την Ευρωπαϊκή Ένωση με την Ρωσία.
<P>
Ποιές θα είναι αυτές οι νέες δομές, αυτή η νέα αρχιτεκτονική; Ακόμα βρισκόμαστε στις υποθέσεις: κοινό σπίτι, ευρωπαϊκή συνομοσπονδία. Έχουν παρουσιαστεί ιδέες. Θα πρέπει να συνεχίσουμε να σκεφτόμαστε και να προτείνουμε, γιατί είναι αλήθεια ότι η Ρωσία πρέπει να γίνει ένας πλήρης εταίρος στην νέα Ευρώπη.
<P>
(Χειροκροτήματα)

<SPEAKER ID=60 NAME="Kittelmann">
Κύριε Πρόεδρε, κυρίες και κύριοι, καταρχήν θα ήθελα να ευχαριστήσω την εισηγήτρια για την έκθεσή της. Ως εισηγητής της έκθεσης για την Συμφωνία Εταιρικής Σχέσης και Συνεργασίας που υπεγράφη, παρακολουθώ με ιδιαίτερο ενδιαφέρον, όπως είναι φυσικό, την εξέλιξη της οικονομικής και πολιτικής κατάστασης ανάμεσα στην Ευρωπαϊκή Ένωση και στη Ρωσία. Η Ρωσία παραμένει για την Ομάδα του Ευρωπαϊκού Λαϊκού Κόμματος ένας σημαντικός εταίρος στη διεθνή πολιτική. Oι συναδελφοί μου θα εξετάσουν λεπτομερέστερα το θέμα στη συνέχεια.
<P>
Όπως όλοι γνωρίζουν, χρειάζεται να δείξουμε υπομονή για την ανάπτυξη στη Ρωσία, πρέπει να προσφέρουμε βοήθεια και να δείχνουμε κατανόηση για πολλές εξελίξεις στη χώρα αυτή. Ακόμη και όταν παρουσιάζονται πολλές δυσκολίες, δεν πρέπει να ξεχνάμε ότι υπάρχει ενδιαφέρον και από τις δύο πλευρές όχι μόνο για την ανάπτυξη της Ρωσίας και την επιτυχία της, αλλά και για την ολοκλήρωση της δικής μας πολιτικής. Η Ρωσία αποτελεί μεν έναν παράγοντα της παγκόσμιας πολιτικής όμως κατά καιρούς στριφογυρίζει γύρω από τα προβλήματά της χωρίς αποτέλεσμα. Εκεί είναι καλό να έχουμε μία κοινή εξωτερική πολιτική και πολιτική ασφάλειας, όπως είπε η κ. Lalumiθre. Όσο όμως αυτό δεν μπορεί να πραγματοποιηθεί, πρέπει να χαιρετήσουμε το γεγονός ότι η Ρωσία είναι μέλος της Ομάδας των 7. Πρέπει επίσης να χαιρετίσουμε το γεγονός ότι ο Jacques Chirac και ο καγκελάριος Kohl προσπαθούν τώρα να οικοδομήσουν ένα τρίγωνο συνεργασίας, ώστε να ενδυναμώσουν την αυτοπεποίθηση και την εμπιστοσύνη της ρωσικής πολιτικής στον εαυτό της, η οποία δεν είναι εξαιρετικά μεγάλη.
<P>
Η ανταλλαγή απόψεων με τη Ρωσία πρέπει επίσης να συμβάλει στην ανάπτυξη αυτοπεποίθησης μέσω της σύνδεσης της με τον Παγκόσμιο Οργανισμό Εμπορίου, όταν βεβαίως θα εκπληρούνται οι προϋποθέσεις. Πέραν αυτού πρέπει ο ρόλος της Ρωσίας στον ΟΗΕ να αντιμετωπίζεται με κατανόηση. Πρέπει όμως να σημειωθεί ότι η Ρωσία, έχοντας μια αρκετά μεγάλη πείρα, δεν μπορεί να απαντά σε ορισμένους τομείς της πολιτικής αποκλειστικά με βέτο.
<P>
Είμαστε υποχρεωμένοι από την συμφωνία μας να προσφέρουμε οικονομική βοήθεια και γνωρίζουμε ότι η βοήθεια που προσφέρουμε αποτελεί σταγόνα στον ωκεανό. Είναι προς το δικό μας συμφέρον να μη θέσουμε σε κίνδυνο την διαδικασία των μεταρρυθμίσεων στη Ρωσία, ούτως ώστε να μην επωφελούνται οι ριζοσπαστικές εξτρεμιστικές δυνάμεις, οι οποίες δημιουργούν αναταραχές προπάντων εκτός Ρωσίας. Η δημοκρατία στη Ρωσία είναι και προς το δικό μας συμφέρον. Πρέπει να κάνουμε ότι μπορούμε για την εδραίωσή της.
<P>
(Χειροκροτήματα)

<SPEAKER ID=61 NAME="Schiedermeier">
Κύριε Πρόεδρε, εξακολουθώ να εύχομαι ως εισηγητής της έκθεσης της Επιτροπής Περιφερειακής Πολιτικής να γίνει η Ρωσία εταίρος της Ευρωπαϊκής Ένωσης. Στους τομείς της πολιτικής, του εμπορίου και του πολιτισμού, μακραίωνοι δεσμοί ενώνουν τα κράτη μέλη με τη Ρωσία. Από την εποχή της πτώσης του τείχους και της διάλυσης της Σοβιετικής Ένωσης, συντελείται στην Ρωσία ένας ευρύς πολιτικός και οικονομικός μετασχηματισμός. Το αποφασιστικό ζήτημα εξακολουθεί να είναι αν η Ρωσία θα αναδιπλωθεί ή αν αντίθετα θα επιτύχει να διατηρήσει ή ακόμη να επεκτείνει τη θέση της στη διεθνή σκηνή και στην παγκόσμια οικονομία.
<P>
Η υπερδύναμη Ρωσία διαδραματίζει σημαντικό ρόλο όσον αφορά τη σταθερότητα σε ολόκληρη την ευρωπαϊκή ήπειρο. Την 1η Δεκεμβρίου 1997 συνήφθη γι' αυτόν τον λόγο συμφωνία εταιρικής σχέσης και συνεργασίας μεταξύ της Ευρωπαϊκής Ένωσης και της Ρωσίας και στις 13 Μαΐου 1996 το Συμβούλιο Υπουργών αποφάσισε τη θέσπιση ενός σχεδίου δράσης. Το 1998 ενδεχομένως θα ξεκινήσουν οι διαπραγματεύσεις για τη δημιουργία ζώνης ελεύθερων συναλλαγών. Όμως η εν λόγω εταιρική σχέση μπορεί να εξελιχθεί περαιτέρω μόνο αν πληρούνται τουλάχιστον ορισμένοι από τους πολιτικούς και οικονομικούς όρους. Προ πάντων όμως η εταιρική σχέση μπορεί να εξελιχθεί μόνο αν η Ρωσία σέβεται τις δημοκρατικές αρχές, τα ανθρώπινα δικαιώματα και τα δικαιώματα των μειονοτήτων.
<P>
Οι τελευταίες προεδρικές εκλογές διεξήχθησαν αρκετά ικανοποιητικά. Εντούτοις, εξακολουθούν να υφίστανται σημαντικοί παράγοντες πολιτικής αστάθειας - όπως απεδείχθη και με την παύση ολόκληρης της κυβέρνησης. Η Ευρωπαϊκή Ένωση πρέπει να βρίσκεται σε επαγρύπνηση και να τιμωρεί αμέσως κάθε σοβαρή παραβίαση των δημοκρατικών αρχών με διακοπή της κοινοτικής βοήθειας. Η διαδικασία εκδημοκρατισμού που έχει ξεκινήσει είναι δύσκολη και πρέπει με τη βοήθειά μας να στεφθεί με επιτυχία. Αυτό είναι ξεκάθαρο. Γι' αυτό η διαπεριφερειακή και διασυνοριακή συνεργασία είναι απολύτως απαραίτητη. Τα προγράμματα INTERREG και TACIS πρέπει να εφαρμοσθούν ειδικότερα στα σύνορα μεταξύ Ρωσίας και Φινλανδίας. Οι περιοχές των κρατών μελών της Ευρωπαϊκής Ένωσης και της Ρωσικής Ομοσπονδίας που συνορεύουν με τη θάλασσα του Μπάρεντς και της Βαλτικής πρέπει να αναθερμάνουν τις μακραίωνες οικονομικές και πολιτισμικές σχέσεις τους.
<P>
Εν κατακλείδι, είναι επιτέλους απαραίτητο να εργαστούμε προς την κατεύθυνση της δημιουργίας μιας βαλτικο-ευρω-αρκτικής οικονομικής ζώνης, η οποία να περιλαμβάνει τις σκανδιναβικές χώρες, τα κράτη της Βαλτικής και την Ρωσία. Κατ' αυτόν τον τρόπο θα μπορούσε να επιτευχθεί μία εταιρική σχέση, η οποία θα συνέβαλε αποφασιστικά στην ενοποίηση της ρωσικής κοινωνίας και στη σταθερότητα ολόκληρης της ευρωπαϊκής ηπείρου. Ελπίζω να πραγματοποιηθεί αυτό γιατί μόνο έτσι μπορεί να διασφαλισθεί η διαρκής ειρήνη στην ήπειρό μας.

<SPEAKER ID=62 NAME="Ryynδnen">
Αξιότιμε κύριε Πρόεδρε, εξ ονόματος της Επιτροπής Πολιτισμού θέλω να συγχαρώ την κυρία Lalumiθre για την εξαιρετική εκθεσή της.
<P>
Οι δεσμοί σύνδεσης μεταξύ της Ρωσίας και των κρατών μελών της Ευρωπαϊκής Ένωσης είναι προαιώνιοι. Επίσης, η Ρωσία κατέχει έναν σημαντικό ρόλο ως γέφυρα μεταξύ των χωρών της Ευρώπης και της Ασίας. Καθώς η Ευρωπαϊκή Ένωση καθορίζει τις σχέσεις της με την Ρωσία, ο κεντρικός στόχος της πολιτικής συνεργασίας φαίνεται να είναι η προώθηση των δυτικών δημοκρατικών αρχών.
<P>
Εντούτοις, η Ρωσία βαδίζει το δικό της αναπτυξιακό δρόμο ως μια υπερδύναμη όσον αφορά την γεωγραφία, τους φυσικούς πόρους, τον πληθυσμό και τον πολιτισμό της. Η πορεία προς την ανάπτυξη γίνεται στη Ρωσία συχνά με εναν απρόβλεπτο, ακόμη και χαώδη τρόπο, χωρίς να ακολουθεί το δυτικό πρότυπο ή χρονοδιάγραμμα. Ως εκ τούτου, η κατανόηση των ιδιαίτερων χαρακτηριστικών γνωρισμάτων της Ρωσίας αποτελεί προϋπόθεση, προκειμένου η συνεργασία μεταξύ της Ευρωπαϊκής Ένωσης και της Ρωσίας να πετύχει.
<P>
Συνεπώς, η Επιτροπή Πολιτισμού τονίζει τη σημασία να αυξηθεί η κατανόηση και η εμπιστοσύνη και από τις δύο πλευρές, μέσω της εντατικοποίησης των προσπαθειών στους τομείς της αμοιβαίας γνωριμίας των πολιτισμών, της συνεργασίας στους τομείς της εκπαίδευσης και της έρευνας και στα προγράμματα ανταλλαγής φοιτητών. Επιβάλλεται να γίνει γνωστή η πλούσια πολιτιστική κληρονομιά της Ρωσίας, συμπεριλαμβανομένων και των πολιτισμικών μειονοτήτων της, η βιωσιμότητα των οποίων πρέπει ιδιαίτερα να στηριχθεί.
<P>
Όμως, η πολιτιστική κληρονομιά της Ρωσίας απειλείται, κάτω από το βάρος των οικονομικών δυσχερειών και της αδιαφορίας. Η Ευρωπαϊκή Ένωση θα έπρεπε να βοηθήσει τη Ρωσία στη διεκπεραίωση μιας συστηματικής έρευνας σχετικά με την πολιτιστική της κληρονομιά, στην προώθηση της ανταλλαγής γνώσεων και της εκπαίδευσης των επαγγελματιών στον τομέα του πολιτισμού, καθώς και στην θεσμοθέτηση νομοθετικών πράξεων, προκειμένου να στηριχθεί ο τομέας του πολιτισμού. Πάνω απ' όλα, η πρόκληση της συνεργασίας αφορά την στήριξη της εξέλιξης της κοινωνίας των πολιτών και της τοπικής δημοκρατίας.
<P>
Η συνοριακή γειτνίαση με τη Ρωσία προσφέρει νέες δυνατότητες ανάπτυξης της συνεργασίας, ιδιαίτερα μεταξύ των χωρών της Βαλτικής και της Θάλασσας Μπάρεντς. Επιβάλλεται να ενισχυθεί, αφενός, η διασυνοριακή συνεργασία στο συνδυασμένο πλαίσιο των προγραμμάτων TACIS και INTERREG και, αφετέρου, η συνεργασία στο συνδυασμένο πλαίσιο των προγραμμάτων TACIS και PHARE. Όμως, η συνεργασία καθεαυτή στον εκπαιδευτικό τομέα δεν πρέπει να περιοριστεί μόνο στα έργα τα οποία ολοκληρώνονται στο πλαίσιο του προγράμματος TACIS, αλλά θα χρειαστεί να ενισχυθεί και από το Ευρωπαϊκό Ίδρυμα Επαγγελματικής Εκπαίδευσης, ή και από ενα εντελώς δικό της ταμείο. Σε κάθε περίπτωση, οι πόροι θα πρέπει να αυξηθούν και η συνεργασία θά πρέπει να διεξαχθεί στη βάση ανταλλαγών μεταξύ ισοτίμων εταίρων.

<SPEAKER ID=63 NAME="Truscott">
Κύριε Πρόεδρε, εξ ονόματος της Σοσιαλιστικής Ομάδας, θα ήθελα κατ' αρχάς να πω ότι η Ομάδα μας χαιρετίζει την επίκαιρη έκθεση της κ. Lalumiθre για τη Ρωσία. Είναι, ωστόσο, λυπηρό το γεγονός ότι υποβλήθηκαν 62 επιπλέον τροπολογίες προς συζήτηση στην ολομέλεια, αφού είχαμε ήδη εξετάσει 90 και πλέον τροπολογίες σε επίπεδο κοινοβουλευτικής επιτροπής. Παρόλα αυτά, βρισκόμαστε σε κρίσιμο σημείο σε ό, τι αφορά την πορεία οικονομικής και δημοκρατικής μεταρρύθμισης στη Ρωσία, και οι μελλοντικές σχέσεις της ΕΕ με τη Ρωσία μπορούν να διαδραματίσουν ζωτικής σημασίας ρόλο στην υποστήριξη και ενίσχυση της μεταρρυθμιστικής ώθησης στη Ρωσική Ομοσπονδία.
<P>
Για πολλά άτομα στη Ρωσία, το τέλος της Σοβιετικής Ένωσης και η έναρξη της οικονομικής μετάβασης από την κατευθυνόμενη οικονομία στην οικονομία της αγοράς, δεν οδήγησαν σε οφθαλμοφανείς βελτιώσεις στο βιοτικό επίπεδο. Υπάρχει η ελπίδα ότι η συνάντηση του νέου πρωθυπουργού θα οδηγήσει στην επανεξισορρόπηση της ρωσικής κυβέρνησης, με σαφέστερη έμφαση στη διαδικασία δημοκρατικής και οικονομικής μεταρρύθμισης. Η ΕΕ και το Ευρωπαϊκό Κοινοβούλιο πρέπει να ασκήσουν την επιρροή τους μέσω του προγράμματος TACIS και του προγράμματος εκδημοκρατισμού, μέσω της συμφωνίας εταιρικών σχέσεων και συνεργασίας και του νεότευκτου κοινοβουλευτικού συμβουλίου συνεργασίας. Τα ανθρώπινα δικαιώματα θα κατέχουν πάντα υψηλή θέση στην ημερήσια διάταξη, και το Κοινοβούλιο πρέπει να εξακολουθήσει να παρακολουθεί το νόμο σχετικά με την ανεξιθρησκεία στη Ρωσία. Το Κοινοβούλιο πρέπει να υποστηρίξει τις πρωτοβουλίες για την αντιμετώπιση της διεθνούς εγκληματικότητας, τη νομική μεταρρύθμιση, το εμπόριο γυναικών, την καταπολέμηση της φτώχειας και της κακής υγείας και την ενθάρρυνση της ένταξης της Ρωσικής Ομοσπονδίας στον ΠΟΕ.
<P>
Σε ό, τι αφορά το μέτωπο της ασφάλειας, είναι σημαντικό να αποφύγουμε την εκ νέου διαίρεση της Ευρώπης σε δύο στρατόπεδα. Η Ρωσία - που βασίζεται στην πράξη αμοιβαίας χρηματοδότησης μεταξύ του ΝΑΤΟ και της Ρωσικής Ομοσπονδίας - δεν πρέπει να αποκλειστεί από τις συνομιλίες σχετικά με το μελλοντικό οικοδόμημα της ασφάλειας για την Ευρώπη στον 21ο αιώνα. Ο ΟΟΣΑ και το Συμβούλιο της Ευρώπης μπορούν επίσης να διαδραματίσουν έναν ρόλο, όπως κάνουν οι βελτιωμένες σχέσεις μεταξύ της Ρωσίας και των όμορων περιφερειών της. Το Συμβούλιο πρέπει να διαδραματίσει τον δικό του ρόλο - και ελπίζω ότι ο επίτροπος Van den Broek θα το προσυπογράψει - στην οικοδόμηση νέων σχέσεων με τη νέα Ρωσία.

<SPEAKER ID=64 NAME="Λαμπρίας">
Κύριε Πρόεδρε, συμπληρώνεται μία δεκαετία από τον μεγαλύτερο ίσως «τεκτονικό σεισμό» της ιστορίας. Την αυτοκατάρρευση χωρίς αίμα και βία των αυταρχικών καθεστώτων που πρόσβλεπαν στην εγκαθίδρυση του κομμουνισμού με επίκεντρο τη Μόσχα. Εύλογα χαιρετήθηκε τότε, ως ιδεολογική νίκη της δημοκρατίας, η συγκλονιστική αλλαγή, που συνεπαγόταν τον τερματισμό του ψυχρού πολέμου, της αντιπαλότητας δύο υπερδυνάμεων, η ζωογόνος εισβολή της ελευθερίας στους λαούς που υπέφεραν από την τυρανία του δόγματος. Μετά όμως από την αρχική ευφορία, το μέγεθος και η οξύτητα των προβλημάτων που ανέκυψαν, δεν αντιμετωπίσθηκαν με γενναιότητα από τις ελεύθερες χώρες. Δεν ασκήθηκε έγκαιρα και ολοκληρωμένα, και προπαντός ανυστερόβουλα, μία διορατική στρατηγική που θα εξέφραζε αποτελεσματικά τη διεθνή αλληλεγγύη. Οι αλλεπάλληλες περιπέτειες της Ρωσίας το διάστημα αυτό, έκρουσαν συχνά τον κώδωνα κινδύνου επιστροφής στο σκοτεινό παρελθόν, ακόμα και αιματοκυλίσματος. Και μολονότι τα ακραία φαινόμενα αποφεύχθηκαν, οι δυσλειτουργίες του νέου καθεστώτος εξακολουθούν να εκδηλώνονται σε όλους τους τομείς. Από την οικονομία και την κοινωνική ανισορροπία, ως την εσωτερική ασφάλεια, από τη δημόσια υγεία ως την εγκληματικότητα και την υποβάθμιση του περιβάλλοντος. Το αποδεικνύουν ακόμη και οι προχθεσινές αναστατώσεις σε ανώτατο κυβερνητικό επίπεδο. Δεν είναι δυνατόν να επιχαίρει κανείς για τις φοβερές δυσκολίες που αντιμετωπίζει, δέκα χρόνια μετά την αλλαγή, η Ρωσία, χώρα τεράστια με λαό ηρωικό, με πλούσιο ιστορικό παρελθόν και πνευματική κληρονομία. Αντίθετα, είναι προς το συμφέρον όλων να συμβάλουν στην παγίωση της δημοκρατίας, στην ανάπτυξη της κοινωνίας της για να διαδραματίσει η Ρωσία το ρόλο που της ανήκει μέσα και έξω από την ευρωπαϊκή ήπειρο. Οφείλονται ευχαριστίες στην κ. Lalumiθre, για την ευστοχία και την πληρότητα της έκθεσής της για τη στρατηγική που πρέπει να ακολουθηθεί. Είναι όμως τόσο πολλές οι πτυχές των προβλημάτων της Ρωσίας, που δικαιολογούν τις τροπολογίες οι οποίες τείνουν προς τον εμπλουτισμό της συνολικής θεώρησης και την συγκεκριμένη εφαρμογή της στρατηγικής. Γιατί αυτό που έχει πρωτεύουσα σημασία είναι να αρχίσει να εφαρμόζεται αυτή η στρατηγική παράλληλα με τη διαδικασία της διεύρυνσης που έχει ήδη εγκαινιασθεί.

<SPEAKER ID=65 LANGUAGE="FR" NAME="Carrθre d'Encausse">
Κύριε Πρόεδρε, η Ρωσία, για την οποία συζητάμε, δεν είναι, συγκρινόμενη με την Ουγγαρία, ένα πρότυπο δημοκρατικής μετάβασης. Κάθε εσφαλμένη σύγκριση θα αποτελούσε ένα πολιτικό σφάλμα.
<P>
Η Ρωσία υπέστη τον κομμουνισμό επί 75 χρόνια, για τρεις γενιές δηλαδή. Αυτό σημαίνει ότι δεν έχει καμία μνήμη της σύντομης εμπειρίας εκδημοκρατισμού των ετών 1905-1914, ούτε της τεράστιας οικονομικής ανάπτυξης και του επιχειρηματικού πνεύματος των αρχών του αιώνα. Είναι μια μοναδική περίπτωση στην Ιστορία όπου η κατάργηση της μνήμης αντικαταστάθηκε για τρία τέταρτα του αιώνα από την μοναδική γνώση ενός συστήματος μονοκομματισμού και κατευθυνόμενης οικονομίας.
<P>
Επιπλέον, η ρωσική κοινωνία γνωρίζει μια ασύγκριτη δημογραφική τραγωδία. Από το 1970, και όχι από το 1991 όπως λέγεται, το προσδόκιμο επιβίωσης δεν έπαψε να φθείνει. Αυτό εκφράζει την απογοήτευση μιας κοινωνίας. Είναι ένα φαινόμενο χωρίς προηγούμενο.
<P>
Αυτό ακριβώς είναι το σκηνικό πάνω στο οποίο πρέπει να αξιολογήσουμε τις ρωσικές προσπάθειες για την οικοδόμηση ενός κράτους δικαίου και μιας οικονομίας της αγοράς. Το κράτος δικαίου δεν είναι ακόμα τέλειο, αλλά ας μην ξεχνάμε ότι παρά τις κακόβουλες κασσάνδρες, όλες οι εκλογές, από το 1993, γενικές και τοπικές, έλαβαν χώρα την προβλεπόμενη ημερομηνία, και ήταν, κατά την απόψη των ειδικών, ομαλές. Όλα τα κεντρικά και περιφερειακά θεσμικά όργανα λειτουργούν. Σοβαρές κρίσεις ξέσπασαν, και κυρίως ο πόλεμος στην Τσετσενία. Αυτά όμως ανήκουν ήδη στο παρελθόν.
<P>
Η οικονομία της αγοράς προσκρούει σε μεγάλες δυσκολίες, και κυρίως στην διαφθορά που κληρονομήθηκε από το σοβιετικό καθεστώς, και στην γενική κατάρρευση της οικονομίας που, και αυτή επίσης, δεν χρονολογείται από το 1991. Οι σοβιετικοί ειδικοί την έχουν αναλύσει από το 1982, στην έκθεση Novossibirsk η οποία έκανε μια διαπίστωση αποτυχίας.
<P>
Σε ένα τέτοιο πλαίσιο, η μεταρρύθμιση της οικονομίας είναι δύσκολη, αλλά τα πρώτα σημάδια της ανάκαμψης είνα εμφανή Οι μεταρρυθμίσεις είχαν ως συνέπεια την διαφοροποίηση της κοινωνίας, αλλά ας μην περιορίζουμε αυτό το φαινόμενο στην αντίθεση ανάμεσα στην μεγάλη φτώχεια και στην πάμπλουτη μαφία. Αυτοί που γνώρισαν την ΕΣΣΔ εις βάθος ξέρουν ότι όλος ο κόσμος ήταν φτωχός εκείνα τα χρόνια, εκτός από την άρχουσα τάξη. Σήμερα, η φτώχεια πλήττει το 50 % του πληθυσμού - είναι αλήθεια - αλλά το άλλο 50 % βλέπουν το επίπεδο ζωής τους να ανεβαίνει συνεχώς και οι μεσαίες τάξεις κάνουν ήδη την εμφάνισή τους.
<P>
Η Ρωσία, Κύριε Πρόεδρε, αγαπητοί μου συνάδελφοι, διαθέτει σημαντικούς φυσικούς πόρους και έναν πληθυσμό που έχει έναν υψηλό βαθμό μόρφωσης, μερικές φορές ανώτερο από αυτόν που βλέπουμε στις παλιές μας δημοκρατίες. Αυτό σημαίνει ότι κατά πάσα πιθανότητα, θα καλύψει όλες τις πολιτικές και οικονομικές καθυστερήσεις της, στο άμεσο μέλλον, όπως είχε αρχίσει να κάνει στην αρχή αυτού του αιώνα, πριν η επανάσταση σταματήσει αυτήν την εκσυγχρονιστική ώθηση.
<P>
Είναι μια χώρα που μοιράστηκε την ιστορία μας και που σήμερα κάνει αξιόλογες προσπάθειες για να ευθυγραμμιστεί μαζί μας. Εάν αναγνωρίσουμε αυτές τις προσπάθειες, εάν μπορέσουμε να αξιολογήσουμε την πρόοδο που συντελείται λαμβάνοντας υπόψη την καταστροφή από την οποία εξέρχεται αυτή η χώρα, θα προσφέρουμε στην Ευρώπη - στην δική μας - έναν χώρο συνεργασίας που θα την ενισχύσει από την άποψη της ασφάλειας, της ευημερίας και του πνευματικού πλούτου. Εάν αρνηθούμε να αναγνωρίσουμε το εύρος της αλλαγής που συντελείται, εάν δεν δεσμευθούμε εις βάθος για να βοηθήσουμε την Ρωσία, διατρέχουμε ιδιαίτερα τον άμεσο κίνδυνο να δούμε αυτήν την χώρα να ακολουθεί πολύ φυσικά τις τάσεις των άλλων χωρών, που ανοίγονται προς αυτήν. Θα στραφεί προς τις Ηνωμένες Πολιτείες, ή προς την Ασία, ή προς τον μουσουλμανικό κόσμο, και το δικό μας τμήμα της ηπείρου θα εξασθενίσει.
<P>
Να τι μας μαθαίνει η εξαίρετη έκθεση της κ. Lalumiθre. Η Ομάδα μου την στηρίζει και ελπίζει ότι δεν θα αλλοιωθεί.
<P>
(Χειροκροτήματα)

<SPEAKER ID=66 LANGUAGE="FI" NAME="Vδyrynen">
Αξιότιμε κύριε Πρόεδρε, εκ μέρους της Ομάδας των Φιλελευθέρων, θέλω να συγχαρώ και να ευχαριστήσω την κυρία Lalumiθre για την έκθεση την οποία συνέταξε. Η έκθεση αυτή αποδεικνείει τη μεγάλη εμπειρία της, την οποία έχει αποκομίσει μεταξύ άλλων ως γενική γραμματέας με αξιόλογη δράση στο Συμβούλιο της Ευρώπης.
<P>
Η Ρωσία απαιτείται να έχει μια κεντρική θέση στις εξωτερικές σχέσεις της Ευρωπαϊκής Ένωσης. Η Ρωσία εξακολουθεί να είναι μια υπερδύναμη και η ανάπτυξή της παίζει καθοριστικό ρόλο στην ασφάλεια και στην ευημερία των κρατών μελών της Ευρωπαϊκής Ένωσης. Μετά από την τελευταία διεύρυνσή της, η Ένωση μοιράζεται τα χερσαία σύνορά της με τη Ρωσία σε μεγάλα μήκη και με την έναρξη της επόμενης διαδικασίας διεύρυνσης, αυτά τα κοινά σύνορα θα γίνουν ακόμα μακρύτερα. Η διεύρυνση της Ένωσης ενισχύει την σύνδεση των συμφερόντων μεταξύ της ΕΕ και της Ρωσίας.
<P>
Η διεύρυνση προς ανατολάς επρόκειτο να είναι πολύ μεγαλύτερη απ·ότι έχει κατανοηθεί εν γένει. Όλες οι χώρες της Ανατολικής Ευρώπης, συμπεριλαμβανομένης και της Ρωσίας, βαδίζουν προς την δημοκρατία και την οικονομία της αγοράς. Με τον καιρό, όλες αυτές οι χώρες θα ικανοποιήσουν τα κριτήρια της Κοπεγχάγης, που αποτελούν προϋπόθεση για την ένταξη. Παρ' όλα αυτά, κατά την άποψη της Ομάδας των Φιλελευθέρων, το Κοινοβούλιο δεν θα έπρεπε επί του παρόντος να πάρει κάποια θέση σχετικά με την ένταξη της Ρωσίας στην Ένωση.
<P>
Στην αξιόλογη έκθεση της κυρίας Lalumiθre υπήρχαν αρχικά και υπάρχουν ακόμα μερικές διατυπώσεις, οι οποίες ενδεχομένως να δώσουν μιά εντύπωση για νέα διχοτόμηση της Ευρώπης, σύμφωνα με την οποία υπάρχει από την μια μεριά η Ρωσία και από την άλλη όλη η υπόλοιπη Ευρώπη. Προκειμένου να αποφευχθεί αυτή η εντύπωση, προτείνουμε μια καινούργια διατύπωση στην παράγραφο 57 σχετικά με το Συμβούλιο της Ευρώπης και τον ΟΑΣΕ, στην οποία η φράση "να διαδραματίσουν ρόλο συνδέσμου μεταξύ των δύο τμημάτων της ηπείρου» να αντικατασταθεί με τις λέξεις "να προωθήσει την αυθεντική πανευρωπαϊκή συνεργασία».
<P>
Η Ομάδα των Φιλελευθέρων προτείνει να προστεθεί στην έκθεση μια νέα παράγραφος, στην οποία να τονίζεται η σημασία της βόρειας διάστασης στην ΕΕ, και κατά την οποία να απαιτείται να υπάρξει στενή συνεργασία με τη Ρωσία, στα πλαίσια του Συμβουλίου των χωρών της Βαλτικής, του Ευρωαρκτικού Συμβουλίου της Θάλασσας Μπάρεντς και του Αρκτικού Συμβουλίου. Ευελπιστούμε, ότι η σχετική παράγραφος θα εγκριθεί.

<SPEAKER ID=67 LANGUAGE="ES" NAME="Carnero Gonzαlez">
Κύριε Πρόεδρε, η Ευρωπαϊκή Ένωση πρέπει να υποστηρίξει τη μέγιστη ανάπτυξη των σχέσεων και της συνεργασίας με την Ρωσική Ομοσπονδία. Θα είναι αδύνατον να οικοδομήσουμε μια σταθερή Ευρώπη αγνοώντας αυτήν την χώρα ή προσπαθώντας να την απομονώσουμε. Για αυτόν τον λόγο η διεύρυνση της Ευρωπαϊκής Ένωσης προς τις χώρες της Κεντρικής και Ανατολικής Ευρώπης, ή του ΝΑΤΟ προς ανατολάς, πρέπει να συπληρώνονται από μια ανάλογη ανάπτυξη των σχέσεων με τη Μόσχα. Προς αυτόν τον στόχο πρέπει να οδηγήσουν το σχέδιο και οι προτάσεις, που υπεβλήθησαν από το Συμβούλιο και την Επιτροπή αντίστοιχα, και βέβαια, την ορθή εφαρμογή της συμφωνίας που υπεγράφη με την Ρωσική Ομοσπονδία το 1994, η οποία μόλις τέθηκε σε ισχύ.
<P>
Η Ρωσία ζει μια δύσκολη μετάβαση -από πολιτικής απόψης- με μια δημοκρατία σημαδεμένη από τον προεδρικό αυταρχισμό του Μπόρις Γιέλτσιν. Παραδείγματα αυτής υπήρξαν η επίθεση προς το Κοινοβούλιο -πρίν από χρόνια-, ο πόλεμος στην Τσετσενία και η τελευταία κυβερνητική κρίση, για να μην μιλήσουμε για την γενικευμένη έλλειψη σεβασμού προς πολλά ανθρώπινα δικαιώματα.
<P>
Στη Ρωσία υπάρχουν κάποιοι ασθενείς θεσμοί οι οποίοι οφείλοναι σε αυτόν τον ίδιο τον αυταρχισμό. Σημειώνεται μια βαθιά οικονομική κρίση η οποία προκαλείται από υπερφιλελεύθερες στάσεις και, βέβαια, υπάρχει μια σοβαρότατη κοινωνική κρίση η οποία εκδηλώνεται μέσω φαινομένων όπως είναι η ένδεια, η μη λήψη των μισθών εκ μέρους των δημοσίων υπαλλήλων ή ακόμη, παρότι φαίνεται απίστευτο, η υποβάθμιση του επιπέδου ζωής του πληθυσμού καθώς και η προσδοκώμενη διάρκεια ζωής του ίδιου.
<P>
Πρόκειται για συνεργασία επί ίσοις όροις με τη Ρωσία και για συμβολή ώστε να έχει η Ευρωπαϊκή Ένωση έναν εταίρο δημοκρατικό και παγιωμένο από κοινωνικοοικονομικής άποψης. Έναν εταίρο απαραίτητο για την ασφάλεια στην Ευρώπη, ασφάλεια και συνεργασία με τη Ρωσία που δεν μπορούν να βασίζονται μόνο στην βασική πράξη η οποία υπεγράφη με τη Μόσχα εκ μέρους του ΝΑΤΟ, αλλά επίσης στην ενδυνάμωση αρχών όπως ο ΟΑΣΕ. Πρόκειται για έναν εταίρο στη διεθνή σκηνή τον οποίο δεν πρέπει να αγνοούμε, όπως έδειξε η τελευταία κρίση στο Ιράκ ή η κατάσταση στο Κοσσυφοπέδιο.
<P>
Θέλω να τελειώσω εκφράζοντας την ανησυχία μου για το γεγονός ότι χώρες όπως η Γαλλία ή η Γερμανία έχουν σαφείς πειρασμούς να συνάψουν εθνικές σχέσεις με την Ομοσπονδία της Ρωσίας εκτός του πλαισίου δράσης της Ευρωπαϊκής Ένωσης. Τέλος, θέλω να εκφράσω την υποστήριξή μας γενικά προς την εξαιρετική έκθεση της κυρίας Lalumiθre.

<SPEAKER ID=68 LANGUAGE="DE" NAME="Schroedter">
Κύριε Πρόεδρε, η ευαίσθητη αντιμετώπιση από τη Δύση του επικίνδυνου ανασχηματισμού της κυβέρνησης, με τον οποίο ο αρχηγός του Κρεμλίνου κ. Jelzin αιφνιδίασε τις τελευταίες μέρες τους Ευρωπαίους γείτονές του, αναδεικνύει ξεκάθαρα και πάλι τη βαθιά σχέση μεταξύ του δυτικού τμήματος της Ευρώπης και της Ρωσίας. Γι' αυτόν τον λόγο, η πρόκληση με την οποία βρίσκεται αντιμέτωπη η Ευρώπη μετά την πτώση του τείχους είναι αναμφισβήτητα η αποσαφήνιση και η αναδιαμόρφωση των σχέσεων με τη Ρωσία. Επί της ουσίας, το ζήτημα της ασφάλειας στην Ευρώπη θα κριθεί αποφασιστικά από το κατά πόσο θα επιτευχθεί η εξισορρόπηση με τη Ρωσία. Εν όψη αυτού, αυτό που η Επιτροπή χαρακτηρίζει ως σχέδιο δράσης για τις μελλοντικές σχέσεις μεταξύ της Ευρωπαϊκής Ένωσης και της Ρωσίας μοιάζει με ένα συνονθύλευμα μεμονωμένων μέτρων, χωρίς στόχο, μικρόψυχων και ερασιτεχνικών. Αποτελεί για ακόμη για φορά ένα δείγμα υστέρησης της συνολικής εξωτερικής πολιτικής το γεγονός ότι δεν εμπεριέχει ούτε την κατάλληλη συνολική στρατηγική ούτε ένα γενικό σχέδιο για το κεντρικό αυτό θέμα της ηπείρου μας.
<P>
Θεωρώ ότι με όσα ανέφερα αποσαφήνισα ότι για μας τους Πράσινους δεν τίθεται ζήτημα ένταξης και της Ρωσίας στην Ένωση, εφόσον τοεπιθυμεί. Όσοι το αρνούνται θέτουν έτσι εκτός ισχύος στο συγκεκριμένο σημείο τη Σύμβαση της Ευρωπαϊκής Ένωσης και επιπλέον αρνούνται στην Ευρώπη αυτή τη μεγάλη της αποστολή. Μια τέτοια άρνηση διέπεται από το ίδιο πνεύμα όπως και η πρόκληση, η οποία είχε προκύψει από την εξάπλωση των στρατιωτικών συστημάτων κατά την εποχή του ψυχρού πολέμου. Κάτι τέτοιο δεν συμβάλλει προς την κατεύθυνση της εξισορρόπησης, της ειρήνης και της σταθερότητας σε αυτή την ήπειρο. Χρειάζεται να επενδύσουμε σε μια εταιρική σχέση με τη Ρωσία, πράγμα που σημαίνει ότι επενδύουμε στην ειρήνη για την Ευρώπη.

<SPEAKER ID=69 LANGUAGE="IT" NAME="Tatarella">
Κύριε Πρόεδρε, αγαπητοί συνάδελφοι, οι βουλευτές της Εθνικής Συμμαχίας επιδοκιμάζουν το σχέδιο δράσης της Ευρωπαϊκής Ένωσης για τη Ρωσία, που εγκρίθηκε από το Συμβούλιο τον μήνα Μάιο του 1996, κατά τη θητεία της ιταλικής Προεδρίας.
<P>
Το σχέδιο προτίθεται να διασφαλίσει τη μέγιστη εναρμόνιση μεταξύ διαφόρων διμερών και κοινοτικών δράσεων με στόχο τη στήριξη του μετασχηματισμού της Ρωσίας. Προβλέπονται πέντε κύριοι τομείς συνεργασίας: δημοκρατικές μεταρρυθμίσεις, οικονομική συνεργασία, δικαιοσύνη, ασφάλεια και εξωτερική πολιτική. Επί του προκειμένου, η Εθνική Συμμαχία παρακολουθεί με αισιοδοξία τις προσπάθειες της Ρωσίας σε θέματα πολιτικών ελευθεριών, ανάπτυξης της δημοκρατίας και προστασίας των ανθρωπίνων δικαιωμάτων. Ανησυχεί, ωστόσο, για κάποιους δισταγμούς και παλινδρομήσεις επί του θέματος, ενώ ταυτόχρονα προσδοκά καθοριστικές και αξιόλογες θετικές εξελίξεις. Από τη μεριά μας, πρέπει να παρακολουθήσουμε προσεκτικά τις εξελίξεις αυτές, να στηρίξουμε τη Ρωσία με οποιοδήποτε τρόπο, χωρίς να λησμονήσουμε ποτέ ότι πριν από λίγα χρόνια η Ρωσία ήταν υποταγμένη σε κομμουνιστικό, ολοκληρωτικό και ανελεύθερο καθεστώς.
<P>
Απαιτούμε, πάντως, μεγαλύτερη προσοχή εκ μέρους της ρωσικής κυβέρνησης για τον έλεγχο και την καταπολέμηση του τοπικού οργανωμένου εγκλήματος, που επεκτείνεται απειλητικά προς την Ευρώπη, όπως επίσης την ακλόνητη δέσμευση για την προστασία του περιβάλλοντος, για να αποτραπούν νέες οικολογικές καταστροφές και να αποκατασταθούν οι σοβαρές ζημιές των προηγούμενων κομμουνιστικών καθεστώτων, που δεν έδειξαν ουδεμία ευαισθησία για το πρόβλημα αυτό.
<P>
Τέλος, για να διασφαλιστεί αειφόρος ειρήνη στην Ευρώπη και στον κόσμο, πρέπει να ενισχυθούν οι εταιρικές σχέσεις στο πολιτικό, οικονομικό και πολιτισμικό επίπεδο με τη Ρωσία που σήμερα είναι, αναμφισβήτητα, μεγάλη παγκόσμια δύναμη.

<SPEAKER ID=70 LANGUAGE="DE" NAME="Krehl">
Κύριε Πρόεδρε, επιτρέψτε μου σε αυτή τη συζήτηση να ασχοληθώ ιδιαιτέρως με τη συμφωνία εταιρικής σχέσης και συνεργασίας. Μ'αυτή τη συμφωνία, έχει ήδη δημιουργηθεί ένα αποτελεσματικό όργανο για την διεξαγωγή ενός συνεχούς διαλόγου με τους Ρώσους εταίρους μας για όλα τα ζητήματα πολιτικής και οικονομικής φύσης τα οποία βρίσκονται στο προσκήνιο των διμερών σχέσεων. Δεν πρέπει να ξεχνάμε, ότι τα κοινοβούλια - το Ευρωπαϊκό Κοινοβούλιο και η ρωσική Δούμα - ήταν εκείνα που συνέστησαν την πρώτη εκτελεστική επιτροπή για τη συμφωνία εταιρικής σχέσης και συνεργασίας, δηλαδή την κοινοβουλευτική επιτροπή συνεργασίας στην οποία προεδρεύω μαζί με τον Ρώσο συνάδελφό μου κ. Ryschkow. Υπό αυτή την ιδιότητα θα ήθελα ιδιαιτέρως εδώ να τονίσω πόσο καρποφόρες ήταν οι εργασίες της επιτροπής αυτής ήδη από τον περασμένο Δεκέμβριο.
<P>
Μπορώ να σας διαβεβαιώσω ότι μαζί με τους Ρώσους συναδέλφους μας συζητάμε πολύ ανοιχτά τα διάφορα προβλήματα στη σχέση ανάμεσα στην Ευρωπαϊκή Ένωση και στη Ρωσία και ότι δεν διστάζουμε να κατονομάσουμε τις δυσκολίες. Ιδιαίτερης σημασίας είναι η συνέχεια των επαφών και οι τακτικές επισκέψεις των δύο πλευρών, μέσω των οποίων οικοδομείται η εμπιστοσύνη και από τις δύο πλευρές, έστω και αν από ρωσικής πλευράς οι αρμόδιοι συνομιλητές διαρκώς αλλάζουν.
<P>
Θεωρώ ότι δεν υπερβάλλω χαρακτηρίζοντας τον τρόπο συνεργασίας τον οποίο έχουμε αναπτύξει ως μελλοντικό πρότυπο για την ρωσο-ευρωπαϊκή συνεργασία. Με αυτό τον τρόπο οι σχέσεις με τους Ρώσους εταίρους μας διαμορφώνονται εποικοδομητικά και επεκτείνονται, χωρίς μάλιστα να συζητάμε για εισδοχή της Ρωσίας στην Ευρωπαϊκή Ένωση. Πάνω στο θέμα αυτό δεν υπάρχει ανάγκη για συζήτηση και από τις δύο πλευρές.
<P>
Επιτρέψτε μου στο σημείο αυτό να αναφερθώ στη σημασία του προγράμματος TACIS. Η κυρία Lalumiθre στην έκθεσή της καλεί την Επιτροπή να ενισχύσει τα προγράμματα αυτά και ζητά να εφαρμοστούν οι προτεραιότητες κατά το πρόγραμμα TACIS για τη βελτίωση των καθημερινών συνθηκών διαβίωσης κατά την ανοικοδόμηση ενός κράτους δικαίου. Θα ήθελα να το υπογραμμίσω αυτό ανοιχτά. Γνωρίζουμε ότι πρέπει να βελτιώσουμε ακόμη περισσότερο το πρόγραμμα TACIS και γνωρίζουμε επίσης ότι η εργασία στη βάση είναι πολύ ουσιαστική και για τη μελλοντική εργασία μας ανάμεσα στη Ρωσία και στην Ευρωπαϊκή Ένωση.

<SPEAKER ID=71 LANGUAGE="DE" NAME="von Habsburg">
Κύριε Πρόεδρε, θα ήθελα κατ' αρχάς να συγχαρώ την κυρία Lalumiθre για την ευφυΐα της, αφού μου θύμισε έναν παλαιό μου συνάδελφο, τον κύριο Verges, ο οποίος υπήρξε ένας από τους καλύτερους δικηγόρους του κόσμου και στον οποίο είχα κάποτε πει ότι αν ποτέ με βρίσκανε δίπλα σε ένα πτώμα με ένα μαχαίρι βουτηγμένο στο αίμα, θα έπαιρνα οπωσδήποτε εκείνον για δικηγόρο μου.
<P>
Κυρία Lalumiθre, αν μου ξανασυμβεί κάτι τέτοιο, ευχαρίστως θα έπαιρνα εσάς για δικηγόρο μου, διότι δεν πρέπει να ξεχνάμε κάτι που δεν αναφέρθηκε σε αυτή τη συζήτηση και το οποίο υπογράμμισε ο συνάδελφος κ. Carnero, ότι δηλαδή στις σχέσεις μας με τη Ρωσία πρέπει να επικρατήσει προσοχή. Εδώ θα ήθελα προπάντων να σας παραπέμψω στα ακόλουθα: η Ρωσία είναι σήμερα, στην εποχή της παγκόσμιας κατάρρευσης της αποικιοκρατίας, η τελευταία μεγάλη αποικιοκρατική αυτοκρατορία πάνω στη Γη. Αυτό μας έδειξε καθαρά ο πόλεμος στην Τσετσενία, ενώ στο μέλλον θα υπάρξουν και άλλοι αποικιακού χαρακτήρα πόλεμοι. Οπωσδήποτε, δεν έχω καμία διάθεση κάποιο από τα 18 εγγόνια μου να χάσει τη ζωή του σε έναν αποικιοκρατικού χαρακτήρα πόλεμο για την υπεράσπιση της Ρωσίας. Γι' αυτόν τον λόγο δεν χρειαζόμαστε την Ρωσία στην Ευρωπαϊκή Ένωση προτού ολοκληρωθεί η κατάργηση της αποικιοκρατίας. Μετά από αυτό ναι, πριν όμως όχι.
<P>
Θα ήθελα όμως να αναφερθώ και σε ένα άλλο γεγονός: φάνηκε από την τελευταία συνέντευξη Τύπου του κ. Jelzin το πόσο επικίνδυνο είναι να αφήνουμε σε τέτοια χέρια τα κλειδιά για τα ατομικά όπλα. Αυτό πρέπει να είναι ξεκάθαρο σε όλους μας. Γι αυτόν τον λόγο πρέπει να σκεφτούμε περισσότερο τη δική μας ασφάλεια. Ασφαλώς και δεν επιθυμούμε πόλεμο με τη Ρωσία, ούτε και διένεξη, πρέπει όμως να δούμε ξεκάθαρα πως έχει η κατάσταση. Αυτός είναι ο λόγος που διατηρώ ορισμένες επιφυλάξεις απέναντι σε μια πολύ αισιόδοξη παρουσίαση μιας κατάστασης, την οποία πρέπει να δούμε όπως είναι στην πραγματικότητα. Ο κίνδυνος βρίσκεται ακόμη μπροστά μας.

<SPEAKER ID=72 LANGUAGE="SV" NAME="Cars">
Κύριε Πρόεδρε, η πολιτική της Ευρωπαϊκής Ένωσης για τη Ρωσία έχει στόχο την ενίσχυση της δημοκρατίας, της ειρήνης, του εμπορίου και την οικονομική ανάπτυξη σε αυτήν την μεγάλη και σημαντική χώρα με τα 140 εκατομμύρια κατοίκους. Αν η ανάπτυξη της Ρωσίας είναι επιτυχής, το φυσικό επόμενο βήμα πρέπει να είναι να γίνει η Ρωσία μέλος της δημοκρατικής ένωσης, της δικής μας ΕΕ. Σ' αυτό το θέμα διακρίνεται μια νευρικότητα στην, κατά τα άλλα, θαυμάσια έκθεση της κ. Lalumiθre.
<P>
Η ΕΕ δημιουργήθηκε από 6 κράτη με περίπου 200 εκατομμύρια κατοίκους. Τώρα είμαστε 15 χώρες με 370 εκατομμύρια κατοίκους. Όταν συμπεριλάβουμε τις 12 νέες χώρες που θέλουν τώρα να ενταχθούν θα είμαστε κάπου μισό δισεκατομμύριο. Μία ένωση αυτού του μεγέθους που λειτουργεί καλά μπορεί σίγουρα να ανοίξει μια μέρα τις πόρτες, και να παραχωρήσει μια θέση, σε μία επιτυχή ρωσική δημοκρατία.

<SPEAKER ID=73 LANGUAGE="FI" NAME="Seppδnen">
Αξιότιμε κύριε Πρόεδρε, στη Ρωσία ο πληθυσμός μειώνεται και η φτώχεια αυξάνεται. Τα πυρηνικά υλικά και η ρύπανση του περιβάλλοντος απειλούν όλη την Ευρώπη. Μελλοντικά, η Ευρώπη θα εξαρτηθεί από τους φυσικούς πόρους της Ρωσίας, ειδικά από το φυσικό αέριο. Δεν θα έπρεπε η Ευρώπη να δημουργήσει απειλητικές εντυπώσεις στρατιωτικής φύσεως τις οποίες να ερμηνεύει η Ρωσία ως εθνική απειλή. Μια χώρα σαν την Φινλανδία θα έπρεπε να μπορεί να παραμένει αδέσμευτη, παρ' όλη την ενδεχόμενη δημιουργία μιας κοινής εξωτερικής και αμυντικής πολιτικής για την ΕΕ.
<P>
Οι αιτιολογήσεις της έκθεσης της κυρίας Lalumiθre μου φέρνουν στο νου το βιβλίο του Καρλ Μαρξ σχετικά με την ιστορία της διπλωματίας του 18ου αιώνα. Το εν λόγω βιβλίο δεν εκδόθηκε ποτέ στη Σοβιετική Ένωση, επειδή αναφέρθηκε στις ευρασιατικές καταβολές της Ρωσίας.
<P>
Όμως, στη στάση που τηρούμε σχετικά με τα θέματα που αφορούν τη Ρωσία, δεν θα έπρεπε να χρησιμοποιήσουμε δύο μέτρα και δύο σταθμά. Στη δύση θα έπρεπε να χρησιμοποιήσουμε τα ίδια κριτήρια που ισχύουν και στις δικές μας χώρες όταν κρίνουμε την δικτατορία του Γέλτσιν ή τον απόλυτο προσηλυτισμό των μέσων ενημέρωσης. Οι Ρώσοι, όπως και εμείς, έχουν ανάγκη από την ειρήνη, την υγεία, τα ανθρώπινα δικαιώματα, την καθαρή φύση και την ελπίδα. Προκειμένου να πραγματοποιηθεί η αλληλεπίδραση και η συνεργασία επί ίσοις όροις, η ΕΕ έχει ανάγκη από μια ειδική πολιτική της βόρειας διάστασης.

<SPEAKER ID=74 LANGUAGE="FR" NAME="Fιret">
Κύριε Πρόεδρε, υποστηρίζω με ενθουσιασμό την έκθεση της κ. Lalumiθre, της οποίας χαιρετίζω την ικανότητα και την διορατικότητα.
<P>
Λυπήθηκα, πολλές φορές, κατά τις συνεδριάσεις του Σώματός μας, που η Ευρωπαϊκή Ένωση αποφάσισε να ανοίξει τις πόρτες της, στην μεν Δύση, στους ανώτερους υπερατλαντικούς οικονομικούς κύκλους, στον δε Νότο, σε ανεξέλεγκτα μεταναστευτικά ρεύματα, και φοβήθηκα ότι η Ένωση θα κλείσει τις πόρτες της στην Ανατολή, στον μόνο ακριβώς τόπο όπου το σύνορα της Ευρώπης δεν έχουν ακόμα χαραχτεί, αφού η Ρωσία εκτείνεται σε δύο διαφορετικές ηπείρους.
<P>
Εάν η διεύρυνση της Ένωσης προς όλες τις χώρες της Κεντρικής και Ανατολικής Ευρώπης πρέπει να γίνει σωστά, δεν μπορεί να γίνει εις βάρος των αδελφών χωρών που είναι τα κράτη της παλιάς ΕΣΣΔ, με τον κίνδυνο να ξαναδημιουργηθεί, λίγο ανατολικότερα, ένα νέο τείχος της ντροπής. Το να προβλέπουμε την ένταξη της Ρωσίας στην Ευρωπαϊκή Ένωση που θέλουμε να οικοδομήσουμε, στερείται, χωρίς αμφιβολία, ρεαλισμού. Αντίθετα εργάστηκα πάντα για να προωθήσω την ιδέα να ενωθεί, σε μια δομή που θα μπορούσε να πάρει την μορφή μιας συνομοσπονδίας, η διευρυμένη Ευρωπαϊκή Ένωση και τα δώδεκα κράτη μέλη της Κοινοπολιτείας των Ανεξαρτήτων Κρατών, όπου τόσο η μια όσο και η άλλη θα γίνονταν οι δύο πόλοι ενός μελλοντικού διώνυμου που θα απελευθέρωνε επιτέλους τους λαούς μας από το αμερικανικό προτεκτοράτο.
<P>
Μόνο αυτή η Ευρώπη με ηπειρωτική διάσταση, μπορεί να μας κάνει να βγούμε νικητές από τον παγκόσμιο οικονομικό πόλεμο στον οποίο έχουμε ήδη χάσει πάρα πολλές μάχες.

<SPEAKER ID=75 LANGUAGE="SV" NAME="Theorin">
Κύριε Πρόεδρε, η έκθεση για τις μελλοντικές σχέσεις με τη Ρωσία είναι μία σημαντική έκθεση. Ως εκ τούτου εκπλήσσομαι και το βρίσκω πολύ λυπηρό που υπάρχουν κάποιες περίεργες ελλείψεις στην κατά τα άλλα εμπεριστατωμένη πρόταση.
<P>
Επιτρέψτε μου να αναφερθώ πρώτα στην παράγραφο 54, όπου η εισηγήτρια καθιστά σαφές ότι η Ρωσία δεν είναι ούτε κατάλληλη ούτε επιθυμητή ως μέλος της ΕΕ, "λαμβανομένων υπόψη των διαστάσεων της Ρωσίας και των ευρασιατικών της συμφερόντων και δεδομένης της έντονης ολοκλήρωσης που χαρακτηρίζει την Ευρωπαϊκή Ένωση». Είναι ευθέως ανάρμοστο να εκφράζεται το Ευρωπαϊκό Κοινοβούλιο μονόπλευρα για την ενδεχόμενη μελλοντική ένταξη της Ρωσίας, πέραν των άλλων αν σκεφτούμε ότι η Ρωσία όντως δεν έχει κάνει αίτηση ένταξης. Θα ήταν ευθέως ανάρμοστο να εγκριθεί η παράγραφος 54 στην τωρινή της μορφή. Αν εγκρινόταν μια τέτοια αιτιολόγηση ως θέμα αρχών για τη Ρωσία, μπορεί εξίσου να επικαλεσθεί και για άλλες χώρες που θα μπορούσαν να σκεφτούν να αιτηθούν ένταξης, π.χ. η Λευκορωσία, η Ουκρανία, η Τουρκία κ. ά. Ανεξάρτητα από το αν θεωρούμε σήμερα ότι η Ρωσία θα έπρεπε, ή όχι, να γίνει μέλος της ΕΕ, μία τέτοια άποψη δεν έχει θέση στην έκθεση. Η εδραίωση ισχυρών δεσμών με τη Ρωσία που μπορούν να εξελιχθούν σε μία στενότερη συνεργασία για την ενίσχυση και την εγγύηση της ειρήνης και της ασφάλειας διεθνώς πρέπει μάλλον να είναι προς το συμφέρον της ΕΕ. Η συνεργασία για την ειρήνη στην Ευρώπη πρέπει φυσικά να συμπεριλαμβάνει την περιοχή από τον Ατλαντικό ως τα Ουράλια.
<P>
Η άλλη έλλειψη στην οποία θέλω να αναφερθώ είναι η παράγραφος 46, όπου η εισηγήτρια εκφράζει την άποψη ότι είναι δυνατόν να αναπτυχθούν με τη Ρωσία σχέσεις ασφαλείας αφού πρώτα ληφθεί η απόφαση για την ενσωμάτωση της ΔΕΕ στην ΕΕ. Πρέπει να έχει κανείς κατά νού ότι όσον αφορά την πολιτική της ασφάλειας η διεύρυνση του ΝΑΤΟ συνεπάγεται, σύμφωνα με ολόκληρο το ρωσικό κατεστημένο, αυξημένη ανησυχία για την Ρωσία. Οι Ρώσοι στρατιωτικοί απαιτούν τώρα μια αυξημένη επένδυση σε ρωσικά πυρηνικά όπλα ως επακόλουθο της διεύρυνσης του ΝΑΤΟ. Ως εκ τούτου η ΕΕ έχει ένα πολύ σημαντικό καθήκον στο να συμβάλει στην μείωση μάλλον της ανησυχίας που συνεπάγεται για τη Ρωσία η διεύρυνση του ΝΑΤΟ, παρά στην αύξησή της.
<P>
Τέλος θέλω μόνο να επισημάνω την ακατανόητη διατύπωση που υπάρχει στη παράγραφο 1α, δηλαδή ότι η ΕΕ θα πρέπει "να ευνοήσει την ανάδυση μιας μέσης τάξης επί της οποίας θα βασισθεί η δημοκρατία». Είναι μία διατύπωση που ανήκει στη νοοτροπία του 19ου αιώνα και όχι στο έτος 1998!

<SPEAKER ID=76 LANGUAGE="DE" NAME="Lenz">
Kύριε Πρόεδρε, θα ήθελα και εγώ πρώτα-πρώτα να συγχαρώ την κυρία Lalumiθre, για τη δύσκολη έκθεση της. Ακόμα αν και εγώ έχω καταθέσει μία σειρά από τροπολογίες, ξέρω ότι στις βασικές τάσεις συμφωνούμε. Πριν μερικές ημέρες ο ρώσος ειδικός περί των ανθρωπίνων δικαιωμάτων και βουλευτής της Δούμα Kowaljow εξέφρασε τις ανησυχίες του για τις αντιδημοκρατικές τάσεις που υπάρχουν ακόμα στη χώρα του. Είναι ένας άνθρωπος, ο οποίος αγαπάει τη χώρα του και όποιος διαβάσει το βιβλίο του "Το πέταγμα του άσπρου κόρακα», θα καταλάβει τον λόγο που ήτανε επτά χρόνια στις φυλακές.
<P>
Θα ήθελα όμως να παραπέμψω σε ένα σημείο, το οποίο αναφέρθηκε ελάχιστα. Καταγγέλλει και την παλιά και την καινούργια ελίτ της εξουσίας για περιφρόνηση της δημοκρατίας και του δικαίου. Για τη δημιουργία μίας μεγάλης Ευρώπης, στην οποία θα πρέπει να κυριαρχεί ειρήνη, ελευθερία, κράτος δικαίουκαι δημοκρατία, αυτές είναι αρχές οι οποίες προϋποτίθενται Η Ευρωπαϊκή ¨Ένωση πρέπει να δώσει προσοχή σε αυτά τα ζητήματα. Αντιμετωπίζει μεγάλες προκλήσεις, αφού αυτές οι σχέσεις θα έχουν ευρείες συνέπειες στις διαπραγματεύσεις με όλες τις χώρες, οι οποίες μόλις άρχισαν.
<P>
Η Ρωσία προσχώρησε στο Συμβούλιο της Ευρώπης, στο οποίο ανήκουν όλα τα κράτη μέλη της Ευρωπαϊκής ¨Ένωσης. Με αυτό τον τρόπο είπε Ναι στο κράτος δικαίου, στη δημοκρατία και στα ανθρώπινα δικαιώματα. Επίσης είπε Ναι και στην κοινότητα του δικαίου, η οποία αναπτύσσεται εδώ και δεκαετίες. Εμείς από το Ευρωπαϊκό Κοινοβούλιο θα απαντήσουμε καταφατικά στις σχέσεις μας με τη Ρωσία, θέλουμε μεν στενή συνεργασία, αλλά επίσης θα δώσουμε μεγάλη προσοχή στην συνέχιση της διαδικασίας μεταρρύθμισης στη Ρωσία με σκοπό ένα κράτος δικαίου, το οποίο σέβεται τα ανθρώπινα δικαιώματα, σε συνδυασμό με τη συγκρότηση μίας δημοκρατικά συμπεριφερόμενης αστικής κοινωνίας, και θα την νουθετήσουμε αν χρειαστεί.
<P>
(Χειροκροτήματα)

<SPEAKER ID=77 NAME="Lehne">
 Κύριε Πρόεδρε, κυρίες και κύριοι, επιτρέψτε μου με αφορμή τη συζήτηση γύρω από αυτή την έκθεση να αναφέρω μερικά πράγματα σχετικά με τις εξελίξεις της συνεργασίας μέσα στην αντιπροσωπεία ήτοι την κοινή επιτροπή, την οποία έχουμε με την Ρωσική Δούμα και το Ομοσπονδιακό Συμβούλιο. ¨Όταν παρατηρώ την εξέλιξη των τελευταίων ετών, μπορώ να αντιληφθώ ότι έχει εδώ γίνει ουσιαστική βελτίωση. Ενώ στην αρχική φάση μετά το 1994 εμπλεκόμαστε στις κοινές συνεδριάσεις πολύ συχνά σε αμοιβαίες δηλώσεις- μερικές φορές εκβιαζόμενοι ισχυρά από τη ρωσική πλευρά για συγκεκριμένα θέματα, όπως π. χ. την ιδιότητα μέλους του ΝΑΤΟ μερικών ανατολικοευρωπαϊκών χωρών, θέματα, τα οποία στην πραγματικότητα δεν είχαν τίποτα να κάνουν με τις διμερείς σχέσεις Ευρωπαϊκής Ένωσης /Ρωσίας και εμπόδιζαν έναν λογικό διάλογο-, αυτό, λοιπόν, άλλαξε ουσιαστικά.
<P>
Στο μεταξύ, συζητάμε ποικίλα θέματα αμοιβαίου ενδιαφέροντος και ταυτόχρονα μπορούμε να επιτύχουμε συμφωνία σε πολλά σημεία ή τουλάχιστον να εφαρμόσουμε μια αποτελεσματική ανταλλαγή εμπειριών. Ας πάρουμε μόνο τη συζήτηση για το ΤΑCIS, για την εξέλιξη της συμφωνίας εταιρικής σχέσης για έσω-ρωσικά και έσωευρωπαϊκά ζητήματα, όπως η αύξηση της διεθνούς εγκληματικότητας, η ανάπτυξη ενός κράτους δικαίου ή του φορολογικού συστήματος στη Ρωσία.
<P>
Πιστεύω ότι είναι καθήκον της Ευρωπαϊκής Ένωσης να προαγάγει την ανάπτυξη μίας σταθερής δημοκρατίας στη Ρωσία, αλλά και να την παρακολουθεί και να την παρατηρεί κριτικά. Η Ρωσία δεν αποτελεί λοιπόν ακόμα σταθερή δημοκρατία, επειδή δεν συγκεντρώνει με σταθερό τρόπο όλα τα στοιχεία γι' αυτό. Αυτό άλλωστε γίνεται επίσης φανερό από αντιπαραθέσεις και κινήσεις σε ζητήματα εσωτερικής πολιτικής, όπως παρατηρήσαμε πρόσφατα. Παρ' όλα αυτά πιστεύω ότι η Ρωσία, βρίσκεται συνολικά σε καλό δρόμο και εμείς ως Ευρωπαίοι θα πρέπει να παρακολουθήσουμε κριτικά αυτήν της την πορεία.

<SPEAKER ID=78 LANGUAGE="FI" NAME="Piha">
Aξιότιμε κύριε Πρόεδρε, παρ' όλη την πέραν του δέοντος θετική άποψη της έκθεσης, θέλω να ευχαριστήσω την συντάκτρια της. Το κεντρικό πρόβλημα της έκθεσης είναι η έλλειψη παραδειγμάτων. Ως έναν από τους κεντρικούς στόχους, η έκθεση της κυρίας Lalumiθre ορίζει την ενίσχυση της ασφάλειας της Ευρώπης και των κοντινών περιφερειών της, βάσει μιας ισορροπημένης συνεργασίας. Τι θα μπορούσε αυτό να σημαίνε στην πράξη;
<P>
Ο στόχος της φινλανδικής κυβέρνησης είναι να θέσει το θέμα της βόρειας διάστασης της Ένωσης στον κατάλογο θεμάτων κατά την περίοδο προεδρίας της, στο τέλος του έτους 1999. Η βόρεια διάσταση αφορά σε ένα ευρύ έργο στον τομέα της ασφάλειας, το οποίο ασχολείται για παράδειγμα με τη σύνδεση της Ρωσίας στις περιφερειακές δομές συνεργασίας, μέσω της συνεργασίας για το περιβάλλον και την πυρηνική ασφάλεια στα πλαίσια του προγράμματος TACIS και μέσω της πολύπλευρης συνεργασίας στη Βαλτική.
<P>
Η συνεργασία με τη Ρωσία μπορεί να πετύχει μόνο με μια πολιτική μικρών βημάτων όπου ο κάθε τομέας δράσης θα οριστεί χωριστά. Η σταθερότητα της Ρωσίας δεν προωθείται σ' αυτήν την αίθουσα με πομπώδη και πανηγυρικό λόγο.

<SPEAKER ID=79 NAME="Van den Broek">
Κύριε Πρόεδρε, συγχαίρω την εισηγήτρια κ. Lalumiθre για την πολύ αξιόλογη έκθεσή της. Μας ήρθε σε μια ώρα όπου είναι πολύ χρήσιμο να ξανασκευθούμε σε βάθος τις σχέσεις μας με τη Ρωσία. Αυτή είναι μια διαδικασία που δεν θα τελείωσει ούτε σήμερα, ούτε αύριο, διότι τις ημέρες που μας έρχονται θα μας απασχολήσει το θέμα αυτό όλο και περισσότερο. Βραχυπρόθεσμα το θέμα είναι πιο επίκαιρο εξ αιτίας της πρόσφατης αλλαγής κυβέρνησης στη Ρωσία. Όποια κι αν είναι η εξέλιξη, στο προσεχές μέλλον θα υπάρξουν αρκετές αβεβαιότητες. Σημασία έχει να επικεντρωθούμε περισσότερο στην πολιτική, παρά στα άτομα. Υποθέτω ότι, οποία μέτρα και να πάρει ο πρόεδρος Jeltsin, δεν θα υπάρξει λόγος να δοθεί λιγότερη σημασία στη μεταρρυθμιστική πολιτική, της οποίας η Ρωσική Ομοσπονδία έχει τόση ανάγκη.
<P>
Ως προς τις σχέσεις μας, μπορώ να είμαι αρκετά σύντομος, δίοτι η κ. Lalumiθre μας παρουσίασε μια λεπτομερή εικόνα των δρώμενων γύρω από τις σχέσεις μας με τη Ρωσία. Λίγα λόγια για το σχέδιο δράσης της Ευρωπαϊκής Ένωσης, το οποίο αποφασίστηκε στο Συμβούλιο Συνεργασίας με τη Ρωσία και εγκρίθηκε από το Συμβούλιο. Μετά από τρία χρόνια επικυρώσεων της εταιρικής σχέσης, το Συμβούλιο Συνεργασίας τέθηκε σε ισχύ στο τέλος του περασμένου έτους.
<P>
Πολύ σημαντικό μέρος του κοινού προγράμματος δράσης είναι η συμβολή στην ένταξη της ρωσικής οικονομίας στην παγκόσμια οικονομία, με την προετοιμασία και την ένταξη της Ρωσικής Ομοσπονδίας στον Παγκόσμιο Οργανισμό Εμπορίου. Να μην υποεκτιμάται η σημασία αυτής της εξέλιξης. Έχει σημασία για την πολιτική για την οικονομία, αλλά και για την ασφάλεια. Διότι έτσι αυξάνεται η οικονομική αλληλοεξάρτηση και για τη Ρωσία, πράγμα που θα λειτουργήσει σταθεροποιητικά για το εσωτερικό της χώρας.
<P>
Καταγράφηκαν επίσης μια σειρά νέοι τομείς που επιδέχονται στενή συνεργασία με τη Ρωσική Ομοσπονδία. Αναφέρω ενδεικτικά την εναρμόνιση της νομοθεσίας, ιδίως για την πνευματική ιδιοκτησία, νομοθεσία με μεγάλη σημασία για το επενδυτικό κλίμα στη Ρωσική Ομοσπονδία. Καταρτίστηκαν νέα προγράμματα για τα τελωνεία και τη διασυνοριακή συνεργασία, προγράμματα που ενδιαφέρουν πολύ τις όμορες χώρες και τα δικά μας σύνορα με τη Ρωσική Ομοσπονδια όπως η Φινλανδία και τα μελλοντικά κράτη μέλη της Βαλτικής.
<P>
Ένα δεύτερο στρόγγυλο τραπέζι βιομηχανιών από την Ευρωπαϊκή Ένωση και τη Ρωσία, θα δώσει τον προσεχή Μάϊο νέα ώθηση στη βιομηχανική συνεργασία, και μεταξύ άλλων και στους στόχους που έχουν διατυπωθεί να έλθουν σε επαφή οι επιχειρήσεις, ώστε να επεκταθεί η βιομηχανική συνεργασία.
<P>
Αλλη ενέργεια είναι η εκπαίδευση μεγάλου αριθμού νέων ρωσικών διοικητικών στελεχών στη Δύση. Θα ξεκινήσουν διαπραγματεύσεις και για μια συμφωνία για την επιστήμη και την τεχνολογία. Τέλος, θα ξεκινήσουμε διάλογο και συνεργασία στον αγώνα κατά του οργανωμένου εγκλήματος, του εμπορίου ναρκωτικών και του ξεπλύματος βρώμικου χρήματος.
<P>
Αυτά είναι μόνο μερικά από τα παραδείγματα της σταδιακής διεύρυνσης των θεμάτων συνεργασίας ανάμεσα στην Ένωση και τη Ρωσική Ομοσπονδία.
<P>
Οι πέντε κύριες γραμμές της έκθεσης της κ. Lalumiθre για τη διεύρυνση της συνεργασίας με τη Ρωσία, συμπίπτουν σε μεγάλο βαθμό με τις στρατηγικές που επεξεργάζεται η Ευρωπαϊκή Ένωση. Το ίδιο ισχύει και για τα όσα είπε για τη συμβολή μας στη σταθεροποίηση της ρωσικής κοινωνίας, και την καθιέρωση της κοινωνίας των πολιτών. Στο πλαίσιο αυτό αναφέρω τα προγραμματα TACIS - δημοκρατία.
<P>
Ως προς τις εμπορικές σχέσεις, παραπέμπτω στα όσα είπα για την ένταξη στον Παγκόσμιο Οργανισμό Εμπορίου και για την ενισχυμένη συνεργασία στον τομέα της ασφάλειας στην Ευρώπη. Φυσικά η συνεργασία με το ΝΑΤΟ θα παίξει σημαντικό ρόλο. Γίνονται πάντως επίσηςεπαφές στα πλαίσια της ΔΕΕ, και εκ μέρους της Ρωσίας, για διαβουλεύσεις και συνεργασία. Δεν θα αναφερθώ τώρα στην ευρωπαϊκή συνεργασία με τη Ρωσία μέσω του Συμβουλίου Ασφαλείας, ούτε στην συνεργασία στον ΟΑΣΕ, ούτε στη συνεργασία σε ομάδα επαφής σαν αυτή για την Γιουγκοσλαβία. Πάντως και αυτές οι επαφές δείχνουν ότι ο πολιτικός διάλογος ολοένα διευρύνεται.
<P>
Οι απόψεις της κ. Lalumiθre για τις σχέσεις Ρωσίας - ΕΕ μας δίνουν πιστεύω αξιόλογο υλικό για να προχωρήσουμε σε σκέψες ως προς τη μελλοντική ανάπτυξή τους. Όπως σωστά επισημαίνεται στην έκθεση, η ανάδειξη της Ευρωπαϊκής Ένωσης, μεταξύ άλλων μέσω της αντιπροσωπείας μας στη Μόσχα, αλλά και μέσω των πρεσβειών των κρατών μελών στη Μόσχα και διαφόρων άλλων φορέων, θα έχει μεγάλον αντίκτυπο.
<P>
Η Επιτροπή αισθάνεται ευγνωμοσύνη για το έργο της εισηγήτριας. Αποτελεί καλή βάση περαιτέρω συζητήσεων που θα έχουμε μαζί σας στην επιτροπή εξωτερικών υποθέσεων, στην ΕΕΟΣ ή σε άλλες κοινοβουλευτικές επιτροπές που ασχολούνται με τις σχέσεις με τη Ρωσία. Αναφέρω πιο συγκεκριμένα την Ομάδα του Ευρωπαϊκού Κοινοβουλίου η οποία υπό την ηγεσία της κ. Krehl είχε πολλές αποδοτικές συζητήσεις με την Επιτροπή.
<P>
Λυπάμαι ότι δεν έχουμε πολύ χρόνο για να μιλήσουμε για ένα τόσο σημαντικό θέμα και να το συζητήσουμε με το Κοινοβούλιο, αλλά αναμένουμε ευχαρίστως την επόμενη ευκαιρία. Ευχαριστώ και πάλι την εισηγήτρια κ. Lalumiθre.

<SPEAKER ID=80 NAME="Πρόεδρος">
Επίτροπε, σας ευχαριστώ που συμβάλλετε στην καταπολέμηση του θορύβου. Οφείλω να ομολογήσω ότι δεν παύει να με εντυπωσιάζει ή να με θλίβει η αδιαφορία που επιδεικνύει ορισμένες φορές το Σώμα κατά τη διάρκεια των ομιλιών. Πρόκειται για τα ίδια άτομα που σε κάθε σύνοδο λαμβάνουν το λόγο και αναφέρονται στην αξιοπρέπεια και τη σημασία του Σώματος, το οποίο μεταχειρίζονται σαν υπαίθρια αγορά. Είναι μεγάλη ντροπή.
<P>
(Χειροκροτήματα) Η συζήτηση έληξε.
<P>
Η ψηφοφορία θα διεξαχθεί κατά την ώρα των ψηφοφοριών.

<SPEAKER ID=81 LANGUAGE="DE" NAME="Grφner">
Κυρία Πρόεδρε, επικαλούμαι το άρθρο 48 του Κανονισμού. Στις 9 Μαρτίου δώσαμε το σήμα εκκίνησης. Το Ευρωπαϊκό Κοινοβούλιο ήθελε να κηρύξει το 1999 σε Ευρωπαϊκό έτος κατά της βίας ενάντια στις γυναίκες και να ξεκινήσει μία ευρωπαϊκή καμπάνια μ' αυτό το πνεύμα. Η πρωτοβουλία της Επιτροπής για τα Δικαιώματα της Γυναίκας ξεπέρασε σήμερα τον απαιτούμενο αριθμό των 314. Έχουμε 323 ψήφους.
<P>
(Χειροκροτήματα) Ποτέ στην ιστορία του Ευρωπαϊκού Κοινοβουλίου δεν έγινε κάτι τόσο γρήγορα. Ο αριθμός αυτός κατορθώθηκε να επιτευχθεί μόνο σε εξήμισυ συνεδριάσεις της ολομέλειας. Τώρα καλώ την Επιτροπή και το Συμβούλιο να προβούν το ταχύτερο δυνατό στην απαιτούμενη προπαρασκευή, έτσι ώστε οι γυναικείες οργανώσεις, οι εκκλησίες, οι σύνδεσμοι, να μπορούν να αρχίσουν τις προετοιμασίες για αυτό το Ευρωπαϊκό έτος. Οι γυναίκες στις χώρες μας περιμένουν την υποστήριξή μας. Για μία ακόμα φορά, το Ευρωπαϊκό Κοινοβούλιο διακρίθηκε ως πρωτοπόρος για τα δικαιώματα των γυναικών. Ειλικρινείς ευχαριστίες σε όλους τους συναδέλφους, οι οποίοι υπέγραψαν τη δήλωση. Αλλά μπορούν να υπογράψουν κι άλλοι!
<P>
(Χειροκροτήματα)
<SPEAKER ID=82 NAME="Πρόεδρος">
Χαίρομαι και εγώ όπως και εσείς που αυτό το ψήφισμα είχε τόση επιτυχία.

<SPEAKER ID=83 NAME="Falconer">
Κυρία Πρόεδρε, θα ήθελα επίσης να συγχαρώ τη συνάδελφο κ. Grφner που κατάφερε να συγκεντρώσει 323 υπογραφές.
<P>
Ωστόσο, ως συνήθως, θα αναφερθώ στη διαδικασία ψηφοφορίας. Σας ενημερώνω τώρα ότι θα είμαι παρών και θα ψηφίσω, ώστε να μην έχετε κανένα πρόβλημα. Παρ' όλα αυτά, επισημαίνω ότι ο κατάλογος για την ψηφοφορία που διενεμήθη στους βουλευτές, τους ενημερώνει πότε θα διεξαχθεί ψηφοφορία δι' ονομαστικής κλήσεως. Πρόκειται να διεξαχθούν δέκα ψηφοφορίες δι' ονομαστικής κλήσεως για τη συγκεκριμένη σύνοδο. Σε αυτές ενδέχεται να προστεθούν δύο ή τρεις ακόμη, γεγονός που θα κάνει τον συνολικό αριθμό να ανέλθει στις δώδεκα ή δεκατρείς. Για το λόγο αυτό, αν παραστώ σε επτά ψηφοφορίες δι' ονομαστικής κλήσεως, θα μπορέσω να αποχωρήσω, έχοντας ολοκληρώσει το 50 % των υποχρεώσεών μου. Οι κανόνες αυτοί είναι παράλογοι, ο τρόπος με τον οποίο τους αντιμετωπίζει το Προεδρείο είναι παράλογος και όσο πιο σύντομα καταργηθούν τόσο το καλύτερο.

<SPEAKER ID=84 NAME="Πρόεδρος">
Υπάρχουν περίπου δεκαπέντε ονομαστικές κλήσεις, κύριε Falconer. Σας το επισημαίνω για παν ενδεχόμενο.

<SPEAKER ID=85 NAME="Howitt">
Κυρία Πρόεδρε, μια παρατήρηση επί της εφαρμογής του Κανονισμού. Επέστησα την προσοχή των υπηρεσιών στην παρατήρηση αυτή εκ των προτέρων, σήμερα το πρωί, αλλά δεν εξετάστηκε αν και είναι σχετική με το άρθρο 19, παράγραφος 4, του Κανονισμού. Τον περασμένο μήνα, το Ευρωπαϊκό Κοινοβούλιο ψήφισε ένα ψήφισμα υπέρ των ανθρωπίνων δικαιωμάτων στη Νιγηρία. Στη συζήτηση, έκανα έκκληση για το σεβασμό των ανθρωπίνων δικαιωμάτων του κρατούμενου ακτιβιστή των Ogoni, Batom Mitee, αδελφό του σημερινού προέδρου του κινήματός τους. Τότε δεν ήταν γνωστό που βρισκόταν ο Batom, αλλά ένας κρατούμενος που απελευθερώθηκε, επιβεβαίωσε την Τρίτη της τρέχουσας εβδομάδας ότι ο Batom κρατείται στη Delta Rubber Plantation και, αφού υπέστη βασανιστήρια, συμπεριλαμβανομένων και καθημερινών ξυλοδαρμών, φοβάται πλέον για την ίδια τη ζωή του.
<P>
Σας ζητώ, κυρία Προέδρε, εκ μέρους του Κοινοβουλίου να απευθύνετε επειγόντως επιστολή στις νιγηριανές αρχές, για να πιέσετε ώστε να καταστεί σεβαστή η βούληση του Ευρωπαϊκού Κοινοβουλίου σχετικά με το δίκαιο για τα ανθρώπινα δικαιώματα και το ψήφισμά μας του Φεβρουαρίου του 1998. Ο Batom Mitee εξακολουθεί να μην έχει το δικαίωμα επισκέψεων από την οικογένειά του και παροχής ιατροφαρμακευτικής περίθαλψης, και όμως είναι παράλητος από την αριστερή πλευρά του, δεν μπορεί να σταθεί ή να φάει χωρίς βοήθεια και φορά τα ίδια λερωμένα ρούχα πάνω από τρεις μήνες.
<P>
Θα ήμουν ευγνώμων αν μπορούσατε να διαβιβάσετε στην Πρόεδρο ότι συζήτησα το θέμα αυτό με την κ. Kinnock, η οποία θα ήθελε επίσης να εκφράσει την ανησυχία της. Αν η Πρόεδρος έχει την καλοσύνη να συμφωνήσει και να απευθύνει την επιστολή, όπως της ζητήσαμε, θα την υποβάλει με τους άλλους συναδέλφους της στη Συνέλευση ΕΕ-ΑΚΕ, που αναμένεται να διεξαχθεί την προσεχή εβδομάδα. Σας ευχαριστώ για τη συνεργασία σας.

<SPEAKER ID=86 NAME="Πρόεδρος">
Σας ευχαριστώ, κύριε Howitt. Φυσικά, θα διαβιβάσω στον Πρόεδρο την παρέμβασή σας και την επιθυμία σας.

<SPEAKER ID=87 LANGUAGE="SV" NAME="Lindholm">
Κυρία Πρόεδρε, πρόκειται λοιπόν για το έγγραφο της έκθεσης Schaffner που υπάρχει μόνο στα γαλλικά. Κυρία Πρόεδρε, υποσχεθήκατε να επανέλθετε με απαντήσεις για το τι θα κάναμε με την έκθεση Schaffner. Θα ήθελα ευχαρίστως να έχω αυτήν την απάντηση.

<SPEAKER ID=88 NAME="Πρόεδρος">
Καταρχάς, έχουμε διαπιστώσει ότι τα γεγονότα είναι πραγματικά. Πράγματι, η έκθεση στην οποία αναφερόταν η έκθεση της κ. Schaffner δεν υπάρχει παρά μόνο στα γαλλικά. Πρόκειται για πραγματικό πρόβλημα.
<P>
Υπάρχει μια πιθανή λύση, που θα ήταν να γίνει η συζήτηση, αλλά να μην ψηφίσουμε παρά όταν θα έχει μεταφραστεί αυτή η έκθεση σε όλες τις γλώσσες. Η κ. Schaffner μού κάνει νόημα ότι συμφωνεί με αυτήν την πρόταση. Αγαπητοί συνάδελφοι, έχετε αντιρρήσεις ως προς αυτό; Όχι.
<P>
Σας ευχαριστώ, κυρία Lindholm, έχετε την απάντηση στην ερώτησή σας και βλέπετε ότι κάναμε ό, τι ήταν αναγκαίο.

<SPEAKER ID=89 NAME="Πρόεδρος">
Κυρία Berθs, πρόκειται για θέμα διαδικασίας;

<SPEAKER ID=90 LANGUAGE="FR" NAME="Berθs">
Θα ήθελα να επιστήσω την προσοχή σας σχετικά με μία επιστολή που λάβαμε σήμερα το πρωί και είχε την υπογραρφή του γενικού μας γραμματέα Julian Priestley.
<P>
Η επιστολή αυτή μας ενημερώνει ...
<P>
(Γέλια. Αναφωνήσεις: "Πρωταπριλιά»)

<SPEAKER ID=91 NAME="Πρόεδρος">
Αγαπητοί συνάδελφοι, να με συγχωρέσετε οι παρεμβάσεις επί τη διαδικασίας συνιστούν έκφραση της δημοκρατίας. Γνωρίζετε πολύ καλά ότι ο κάθε συνάδελφος έχει το δικαίωμα να εκφραστεί τόσο η κυρία Berθs όσο και οι άλλοι.

<SPEAKER ID=92 LANGUAGE="FR" NAME="Berθs">
Χαίρομαι που έπεσα θύμα του βρετανικού χιούμορ και ευχαριστώ το Σώμα για την κατανόησή του.

<CHAPTER ID=5>
Ψηφοφορίες
<SPEAKER ID=93 NAME="Πρόεδρος">
Περνάμε τώρα στις ψηφοφορίες.
<P>
Πρόταση οδηγίας του Ευρωπαϊκού Κοινοβουλίου και του Συμβουλίου για την προσέγγιση των νομοθεσιών των κρατών μελών σχετικά με την εκπομπή θορύβου από τεχνικό εξοπλισμό χρησιμοποιούμενο σε εξωτερικούς χώρους (COM(98)0046 - C4-0122/98-98/0029(COD))
<P>
(Το Σώμα εγκρίνει την πρόταση της Επιτροπής)

<SPEAKER ID=94 LANGUAGE="DE" NAME="Rόbig">
Κυρία Πρόεδρε, δεν θα ήθελα σήμερα να διαφημίσω τις υπογραφές κατά της εγκληματικότητας στις Βρυξέλλες, αν και χρόνος μένει μόνο μέχρι την Παρασκευή, παρά θα ήθελα σύμφωνα με το άρθρο 129 να υποβάλω μία αίτηση για αναπομπή της έκθεσης Murphy στην αρμόδια επιτροπή, διότι είναι κατατεθειμένες πάνω από 100 τροπολογίες, οι οποίες πρωτίστως είναι καθαρά τεχνικής φύσης, και να εκτελέσω εδώ μία φορά ο ίδιος μία πρωτοβουλία.SLIM. Προστίθενται δηλαδή δύο επιπλέον οδηγίες για τη μάζα, τις μετρήσεις και τεχνικά χαρακτηριστικά των λεωφορείων. Θα πρέπει λοιπόν εμείς τώρα να συμφωνήσουμε σε μία ομάδα εργασίας, για το πώς θα διεκπεραιώσουμε αυτές τις τρεις οδηγίες σύμφωνα με τον κανονισμό.

<SPEAKER ID=95 LANGUAGE="DE" NAME="von Wogau">
Κυρία Πρόεδρε, αξιότιμοι συνάδελφοι! Ως πρόεδρος της αρμόδιας επιτροπής πρέπει κατά πρώτον να ανακοινώσω, ότι η επιτροπή αποφάσισε με περιορισμένη πλειοψηφία να φέρει την έκθεση Murphy με αυτή τη μορφή στην Ολομέλεια του Ευρωπαϊκού Κοινοβουλίου. Επομένως δεν μιλάω σαν πρόεδρος της επιτροπής, αλλά σαν μέλος της ομάδας του Ευρωπαϊκού Λαϊκού Κόμματος, και σαν τέτοιος υποστηρίζω την αίτηση αναπομπής αυτής της έκθεσης στην επιτροπή.
<P>
Γιατί; Εδώ και πολλά χρόνια εκπροσωπώ την άποψη ότι εμείς ως Ευρωπαϊκό Κοινοβούλιο δεν θα μπορούμε στο μέλλον να έχουμε την πολυτέλεια να θεσπίζουμε τεχνική νομοθεσία με εκατοντάδες τροπολογίες.
<P>
(Χειροκροτήματα) Από το Μάαστριχτ έχουμε δικαίωμα συναπόφασης σε αυτά τα ζητήματα. Οι καινούργιες οδηγίες δεν είναι πλέον οδηγίες του Υπουργικού Συμβουλίου, αλλά οδηγίες του Ευρωπαϊκού Κοινοβουλίου και του Υπουργικού Συμβουλίου. Ως Κοινοβούλιο μπορούμε να συμβάλουμε ώστε να ληφθεί υπ' όψιν σ' αυτήν τη νομοθεσία η προστασία της υγείας και της ασφάλειας του πολίτη και των μειονεκτούντων ατόμων. Αυτό είναι εξαιρετικά σημαντικό. Το είχαμε επιτύχει επανειλημμένα και στο παρελθόν.
<P>
Αυτό όμως που χρειαζόμαστε εδώ δεν είναι 112 τεχνικές τροπολογίες, τις οποίες κανένας από τους παρόντες δεν καταλαβαίνει και κανένας δεν ξέρει ποια συμφέροντα βρίσκονται πίσω από την καθεμιά τους, αλλά μία τροπολογία, στην οποία θα καθορίζεται ότι πρέπει να διαμορφωθούν τα λεωφορεία έτσι ώστε να μπορούν να χρησιμοποιηθούν και από άτομα με ειδικές ανάγκες. Η εκτέλεση αυτής της νομοθετικής οδηγίας του Ευρωπαϊκού Κοινοβουλίου βαρύνει τότε τις τεχνικές επιτροπές.
<P>
(Χειροκροτήματα) Αυτό το ονομάζουμε νομοθετική διαδικασία παραπομπής σε τεχνικές προδιαγραφές, την οποία εγώ πάντα υποστήριζα και η οποία πρέπει επίσης να αποτελέσει τον τρόπο δράσης μας στο μέλλον. Γι' αυτόν τον λόγο, προσωπικά θα χαιρόμουν πολύ, αν ήταν δυνατόν να συζητήσουμε για αυτό ακόμα μία φορά στην επιτροπή, έτσι που να μπορέσουμε να βρούμε μία λογική λύση για το συγκεκριμένο θέμα. Τώρα κάνω μία προσωπική δήλωση: Σε περίπτωση που αυτή η έκθεση δεν παραπεμφθεί εκ νέου στην επιτροπή, εγώ θα παραμείνω εδώ. Όμως δεν θα λάβω μέρος στην ψηφοφορία. Παρακαλώ να το περάσετε αυτό στα πρακτικά, επειδή σαν μέλος του Κοινοβουλίου δεν είμαι προετοιμασμένος να συμπράξω σε αυτή τη παράλογη νομοθετική διαδικασία.
<P>
(Χειροκροτήματα)
<SPEAKER ID=96 NAME="Murphy">
Κυρία Πρόεδρε, ελπίζω να μην αναλώσω τόσο πολύ χρόνο όσο ο κ. von Wogau. Συμμερίζομαι μερικώς τον ισχυρισμό του ότι εκείνο που αντιμετωπίζουμε εδώ είναι ένα τεχνικό ζήτημα, αλλά θα ζητούσα από το Σώμα να εξετάσει το εξής: λέμε, άραγε, στους πολίτες της Ευρώπης ότι δεν είμαστε αρκετά ικανοί ώστε να νομοθετήσουμε σχετικά με κάτι που θα επηρεάσει ανθρώπινες ζωές; Θέτω το ερώτημα αυτά σε εσάς· η επιτροπή είχε κάθε ευκαιρία να συζητήσει την εν λόγω έκθεση. Είχαν κάθε ευκαιρία να συζητήσουν με εμένα τις τροπολογίες που επρόκειτο να υποβάλω.
<P>
Συμφωνώ ότι υπάρχουν πολλές τροπολογίες, αλλά μεγάλο μέρος από αυτές είναι απολύτως απαραίτητες. Αν είναι τόσο τεχνικό ώστε βουλευτές της άλλης πτέρυγας να μην έχουν καταλάβει τι συμβαίνει, τότε γιατί υποβλήθηκαν περίπου 20 τροπολογίες από βουλευτές της άλλης πτέρυγας του Σώματος; Θα ισχυριζόμουν ότι όντως γνώριζαν ποια ήταν τα ζητήματα που διακυβεύονταν εδώ και θα επανέλθω σε αυτό που είπε η Επιτροπή χθες το βράδυ. Ο Επίτροπος Bangemann, όταν τέθηκε το συγκεκριμένο ζήτημα σε αυτόν, υποστήριξε ότι δεν βλέπει κανένα λόγο για τον οποίο το Κοινοβούλιο δεν θα έπρεπε να πάρει θέση σχετικά με την έκθεση και, μάλιστα, έδωσε μια ένδειξη ότι η Επιτροπή ήταν έτοιμη να εγκρίνει 22 από τις τροπολογίες μας.
<P>
Επομένως, αναφέρω στους βουλευτές της άλλης πτέρυγας του Σώματος ότι είχαμε κάθε ευκαιρία να συζητήσουμε το εν λόγω ζήτημα, αν και είναι πολύπλοκο, αν και είναι τεχνικό, αλλά ας μην αποποιούμαστε τις ευθύνες μας. Έχουμε σημαντικό έργο να επιτελέσουμε εδώ· ας ασχοληθούμε με αυτό.

<SPEAKER ID=97 LANGUAGE="NL" NAME="Metten">
Κυρία Πρόεδρε, μόνο μία ερώτηση προς τον Πρόεδρο της Επιτροπής Οικονομικής, Νομισματικής και Βιομηχανικής Πολιτικής, ο οποίος μίλησε εδώ εκφράζοντας προσωπική του γνώμη. Ήταν παρών σε τρεις ή τέσσερεις συζητήσεις και είχε κάθε ευκαιρία να υποβάλει μια τροπολογία όπως τη διατύπωσε τώρα. Θα ήθελα να μάθω γιατί δεν ανέλαβε τις ευθύνες του.

<SPEAKER ID=98 LANGUAGE="DE" NAME="von Wogau">
Κυρία Πρόεδρε, θα ήθελα να απαντήσω προσωπικά πάνω σε αυτό. Ως πρόεδρος της επιτροπής παρακάλεσα τον εισηγητή να διενεργήσει έτσι, όπως είπα, δηλαδή να υποβάλει μία τροπολογία για τους ανάπηρους, κατά τα άλλα όμως να τα παραπέμψει όλα στις τεχνικές επιτροπές. Κατόπιν φάνηκε ότι υπήρχαν δυσκολίες πάνω σε αυτό. Γι' αυτόν τον λόγο πρότεινα να συγκροτήσουμε μία ομάδα εργασίας, η οποία θα έπρεπε να αναζητήσει μία λογική λύση. Υπέβαλα αυτή την πρόταση στην επιτροπή πριν ακόμη γίνει η ψηφοφορία. Κατόπιν ψηφίσαμε για αυτό, αλλά η πολιτική ομάδα που έχει την πλειοψηφία σε αυτό το κοινοβούλιο ψήφισε διαφορετικά. Κατόπιν τούτου τα πράγματα έχουν ως εξής: η έκθεση Murphy, η οποία κατά τη γνώμη μου δεν είναι έτοιμη για την ολομέλεια, έφθασε εκεί ενάντια στη θέληση μου ως προέδρου της επιτροπής. Γι' αυτό, δεν μιλάω τώρα ως πρόεδρος της επιτροπής, αλλά ως μέλος του ΕΛΚ. Αυτή είναι η απάντησή μου σε αυτό το οποίο μόλις είπε ο κύριος Metten.
<P>
(Χειροκροτήματα και παρεμβάσεις)

<SPEAKER ID=99 NAME="Donnelly, Alan">
Κυρία Πρόεδρε, θα ήθελα ιδιαίτερα να απαντήσω στα σχόλια του κ. von Wogau. Είμαι μέλος του Ευρωπαϊκού Κοινοβουλίου από το 1989 και με τον προκάτοχό του, τον κ. Beumer, αντιμετωπίσαμε σωρεία τεχνολογικής νομοθεσίας, που διήλθε μέσω του παρόντος Σώματος για να ολοκληρωθεί η εσωτερική αγορά, και είναι ανόητο ο Πρόεδρος της Επιτροπής Οικονομικής Πολιτικής να ισχυρίζεται ότι δεν είμαστε ικανοί να χειριστούμε την εν λόγω νομοθεσία στο Σώμα.
<P>
Ο λόγος για τον οποίο δεν επιθυμούν να εξετάσουν το ζήτημα αυτό σήμερα, είναι γιατί καταψήφισαν τις τροπολογίες που θα βοηθούσαν τα άτομα με ειδικές ανάγκες στο σχεδιασμό λεωφορείων και πούλμαν. Για αυτό δεν θέλουν να συζητηθεί η νομοθεσία στο Σώμα. Σας βεβαιώνω ότι τα άτομα με ειδικές ανάγκες σε όλη την Ευρώπη έχουν τώρα τα βλέμματά τους στραμμένα εδώ για να δουν πώς θα ψηφίσουν οι Χριστιανοδημοκράτες σχετικά με το συγκεκριμένο ζήτημα, γιατί είχαμε ψηφίσει τροπολογίες στην κοινοβουλευτική επιτροπή με σκοπό να υποστηρίξουμε τα άτομα με ειδικές ανάγκες, και θέλουν να αφαιρεθεί η εν λόγω έκθεση από την ημερήσια διάταξη.
<P>
(Το Σώμα αποφασίζει την εκ νέου παραπομπή στην αρμόδια επιτροπή)

<SPEAKER ID=100 NAME="Pronk">
Κυρία Πρόεδρε, χθες υπήρξε κάποια σύγχυση σχετικά με την απάντηση της Επιτροπής στο θέμα της τροπολογίας αριθ. 3. Θα μπορούσε η Επιτροπή να μας το διευκρινίσει; Αυτό είναι το πρώτο θέμα, κυρία Πρόεδρε.
<P>
Δεύτερον, μια παράκληση προς εσάς. Μήπως γίνεται να ψηφίσουμε για την τροπολογία αριθ. 20 πριν από την τροπολογία αριθ. 7; Πρόκειται για το ίδιο κείμενο, το ζήτημα είναι η θέση του. Αυτή είναι η παράκλησή μου.
<P>
Τρίτον, κυρία Πρόεδρε, στην τροπολογία αριθ. 19 χρησιμοποιείται στο αγγλικό κείμενο η λέξη evaluation . Δεν είναι σωστό. Η σωστή λέξη είναι assessment . Μήπως μπορεί να άλλάξει και να αναπροσαρμοσθούν ανάλογως οι άλλες γλωσσικές αποδόσεις; Αυτά είχα να σας ζητήσω.

<SPEAKER ID=101 NAME="Van den Broek">
Η Επιτροπή μπορεί να εγκρίνει το δεύτερο σκέλος της τρίτης τροπολογίας με την ακόλουθη διατύπωση: »το πρόγραμμα θα είναι ανοιχτό στις ΜΜΕ σε όλους τους τομείς, συμπεριλαμβανομένων των ΜΜΕ στο τρίτο σύστημα».
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=102 NAME="Megahy">
Κυρία Πρόεδρε, θα μπορούσε ο πρόεδρος της Επιτροπής Οικονομικής, Νομισματικής και Βιομηχανικής Πολιτικής να μας καθησυχάσει, εξηγώντας ότι όλες οι τροπολογίες είναι μη τεχνικού χαρακτήρα;
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=103 NAME="Schφrling">
Κυρία Πρόεδρε, πρόκειται για μία προφορική πρόταση τροπολογίας, για μία λέξη. Πρόκειται για την αντικατάσταση της λέξης - έχω ως βάση το αγγλικό κείμενο - integration με τη λέξη inclusion . Αυτοί που συνέταξαν την πρόταση τροπολογίας, ο κ. Wim van Velzen και η κ. Barbara Schmidbauer συμφωνούν μαζί μου να υποβάλουμε επίσης αυτή την πρόταση τροπολογίας.
<P>
(Η Πρόεδρος διαπιστώνει ότι δεν υπάρχει αντίρρηση στην προφορική τροπολογία)
<P>
(Το Σώμα εγκρίνει το ψήφισμα)

<SPEAKER ID=104 LANGUAGE="DE" NAME="Liese">
Κυρία Πρόεδρε, παρακαλώ τους συναδέλφους να με συγχωρήσουν, που αναγκάζομαι να ζητήσω κι εγώ τον λόγο. Νομίζω ότι θα μπορούσαμε να είχαμε προετοιμάσει εδώ στην επιτροπή καλύτερα κάποια πράγματα και να μην επιβαρύνουμε τώρα τους συναδέλφοους με τόσες μεμονωμένες ψηφοφορίες και προφορικές τροπολογίες. Είχαμε ένα πρόβλημα, το οποίο τώρα οδήγησε και σε ένα τεχνικό πρόβλημα μετάφρασης στο σημείο 60. Δεν είχαμε, δηλαδή, πριν την ψηφοφορία τη γερμανική μετάφραση των τροπολογιών. Έτσι, παρεισέφρυσε ένα κατά τη γνώμη μου βαρυσήμαντο λάθος στο σημείο 60, διότι αυτό το σημείο είναι πολύ σημαντικό, επειδή πρόκειται για την επέκταση των προτιμησιακών εμπορικών σχέσεων στις least developed countries , οι οποίες μέχρι τώρα δεν είναι κράτη της ΑΚΕ.
<P>
Η τροπολογία, την οποία υπέβαλα μαζί με τον κύριο Corrie στα αγγλικά, έλεγε ότι με την επέκταση αυτήν παραμερίζεται το καθεστώς προτιμησιακών εμπορικών σχέσεων. Στη γερμανική έκδοση, την οποία έλαβα μόνο μετά την ψηφοφορία στην επιτροπή, λέει τώρα: " κάτι που παραμερίζει κάθε διάκριση». Παρακαλώ λοιπόν να λάβουμε την αγγλική έκδοση της τροπολογίας των Corrie και Liese ως βάση για τη μετάφραση σε όλες τις άλλες γλώσσες και να τις προσαρμόσουμε αναλόγως.

<SPEAKER ID=105 LANGUAGE="FR" NAME="Rocard">
Κυρία Πρόεδρε, θέλω να πω ότι ο κ. Liese έχει δίκιο και ότι η παρατήρησή του ισχύει και για την γαλλική απόδοση. Συνεπώς, είναι πράγματι η αγγλική απόδοση που, στην προκειμένη περίπτωση, είναι η ορθή.
<P>
Σχετικά με την τροπολογία αριθ. 1
<SPEAKER ID=106 LANGUAGE="FR" NAME="Rocard">
Κυρία Πρόεδρε, αγαπητοί μου συνάδελφοι, βρισκόμαστε σε ένα σημείο κεφαλαιώδους σημασίας. Δεν σας διαφεύγει το γεγονός ότι αυτή η έκθεση δεν αναφέρεται στο δημοσιονομικό κόστος της συνεργασίας. Ο συσχετισμός των δυνάμεων, η εκτίμηση των καταστάσεων δεν εξαρτώνταν από εμάς, όπως δεν εξαρτιόταν από μας και η πραγματογνωμοσύνη. Δικαίως προκλήθηκαν διάφορα συναισθήματα στην Επιτροπή Προϋπολογισμών. Σεβόμαστε πολύ αυτήν την μεγάλη ισχύ του Κοινοβουλίου μας. Αλλά η Επιτροπή Προϋπολογισμών κατάλαβε καλά γιατί δεν θίξαμε το πρόβλημα του συνολικού καθορισμού του όγκου της ενίσχυσης: θα πρόκειται για ένα ποσό συμβολικό, που θα προκαλέσει αναταραχή σε όλες τις διπλωματικές αποστολές και θα παίξει σε πλανητική κλίμακα, για έναν τουλάχιστον χρόνο, έναν νευραλγικό ρόλο σε όλες τις συζητήσεις Βορρά-Νότου. Κατά συνέπεια, θελήσαμε να δείξουμε στην Επιτροπή Προϋπολογισμών ότι συμμεριζόμασταν όλες τις ανησυχίες της σχετικά με την διαδικασία.
<P>
Προσωπικά, δέχομαι συνεπώς έξι από τις επτά παύλες της τροπολογίας, διότι υπάρχει μία που θέτει πρόβλημα: είναι η 80Γ. Εξηγεί σαφώς ότι η χρηματοδοτική οργάνωση των νέων συμφωνιών θα έπρεπε να εντάσσεται σε ένα πλαίσιο δημοσιονομικής λιτότητας και σε ένα ενδιαφέρον για την αποτελεσματικότητα του προϋπολογισμού, κ.λπ., που επιτρέπει να υποθέσουμε ότι η ευρωπαϊκή προσπάθεια συνεργασίας με τις χώρες ΑΚΕ θα έπρεπε να πάρει μεγαλύτερο μέρος δημοσιονομικής λιτότητας από αυτό που της αντιστοιχεί. Αυτό θα αποτελέσει αντικείμενο μιας πολιτικής συζήτησης. Θα ήταν απαράδεκτο να αποφασίσουμε εδώ σχετικά με αυτό το ζήτημα.
<P>
Να τι εξηγεί το αίτημά μου για χωριστή ψηφοφορία, όπου προτείνω να ψηφίσουμε κατά του άρθρου 80Γ και να εγκρίνουμε όλα τα άλλα, διότι ενδιαφερόμαστε και για την δημοσιονομική λιτότητα.
<P>
(Το Σώμα εγκρίνει το ψήφισμα)

<SPEAKER ID=107 NAME="Des Places">
Η Ομάδα της Ευρώπης των Εθνών δεν μπορεί παρά να στηρίξει ανεπιφύλακτα όλες τις προτάσεις που αποσκοπούν στην ελάφρυνση των διοικητικών βαρών των επιχειρήσεων, και ιδιαίτερα των ΜΜΕ. Στην παρούσα περίπτωση, η Επιτροπή προτείνει την απλοποίηση, τόσο των δηλώσεων των επιχειρήσεων που πραγματοποιούν κάτω από 100.000 Ecu ενδοκοινοτικών συναλλαγών ετησίως, όσο και της Συνδυασμένης Ονοματολογίας που χρησιμεύει ως βάση στα δεδομένα που σχετίζονται με τις ενδοκοινοτικές συναλλαγές.
<P>
Η πραγμάτωση της ενιαίας αγοράς και η κατάργηση των μεθοριακών ελέγχων είχαν ως συνέπεια την κατάργηση των αντίστοιχων δηλώσεων ΦΠΑ και στατιστικών στοιχείων, των οποίων την αξιοπιστία εγγυώνταν οι τελωνειακές υπηρεσίες. Δεν έλειψαν ωστόσο οι ανάγκες πληροφόρησης, τόσο για την διοίκηση όσο και για τις επιχειρήσεις και τις επαγγελματικές ενώσεις.
<P>
Παρ' όλα αυτά, το σύστημα δηλώσεων που δημιουργήθηκε από την Ευρωπαϊκή Ένωση παρουσιάζει αδυναμίες, τις οποίες θέλουμε να υπογραμμίσουμε. Πράγματι, η κυριότερη αδυναμία του Intrastat, πέρα από το κόστος του συστήματος, έγκειται στο μέγεθος της έλλειψης συνοχής των αποτελεσμάτων, σημαντικός παράγοντας αβεβαιότητας σχετικά με την πραγματική εμπορική επίδοση ενός συγκεκριμένου κράτους μέλους. Έτσι, ο αριθμός των εισαγωγών ενός κράτους μέλους θα έπρεπε κανονικά να είναι ίσος με το ποσό των εξαγωγών των άλλων κρατών μελών που το αφορούν. Αποδεικνύεται ότι η συνολική διαφορά είναι της τάξης του 4, 6 %. Χρησιμοποιώντας τον έναν αριθμό αντί για τον άλλο, το εμπορικό πλεόνασμα της Γερμανίας, που προσεγγίζει τα 19 δισεκατομμύρια Ecu, θα έφθανε στα 4 δισεκατομύρια, ενώ το γαλλικό έλλειμμα των 6, 4 δισεκατομμυρίων Ecu, θα υπερδιπλασιαζόταν.
<P>
Σχετικά με τις δηλώσεις συναλλαγών αγαθών, τα κράτη μέλη έχουν την δυνατότητα να ζητήσουν συμπληρωματικά στοιχεία που αφορούν την χώρα προέλευσης, την περιφέρεια προέλευσης ή προορισμού, το λιμάνι ή τον αερολιμένα εκφόρτωσης και το στατιστικό καθεστώς.
<P>
Όσον αφορά την απλοποίηση της Συνδυασμένης Ονοματολογίας, η Ομάδα μας κατέθεσε μια τροπολογία. Πράγματι, είναι αναγκαίο να διατηρήσουμε μια ειδική πληροφόρηση για τα τοπικά προϊόντα και, ιδιαίτερα, τα προϊόντα ελεγχόμενης ονομασίας. Για παράδειγμα, στην περίπτωση του κρασιού, είναι απολύτως αναγκαίο οι επαγγελματικές και διεπαγγελματικές ενώσεις να κατέχουν μια καλή γνώση των ενδοκοινοτικών ανταλλαγών. Το bordeaux, το cτtes-du rhτne, το bourgogne, η champagne είναι όλα ειδικά προϊόντα που χρειάζονται τόσο μια ειδική γνώση όσο και μια ειδική διαχείριση της αγοράς που θα προφυλάσσουν ειδικές περιοχές παραγωγής και ως εκ τούτου, τον αγροτικό κόσμο. Η κοινοτική νομοθεσία δεν πρέπει συνεπώς να ισοπεδώνει τις ιδιαιτερότητες των κρατών μελών και των περιφερειών τους.
<P>
Έκθεση Pronk (Α4-0114/98)

<SPEAKER ID=108 NAME="Bιbιar">
Μετά από το έκτακτο Ευρωπαϊκό Συμβούλιο του Λουξεμβούργου, τον περασμένο Νοέμβριο, και στον δρόμο που χάραξε η νέα Συνθήκη του Αμστερνταμ, το Ευρωπαϊκό Κοινοβούλιο είχε ζητήσει την ενίσχυση και την επέκταση των μέτρων υπέρ των ΜΜΕ. Εδώ και έξι χρόνια, είναι οι μόνες που δημιουργούν πραγματικά σταθερές θέσεις εργασίας.
<P>
Σε αυτό το οικονομικό περιβάλλον, υπάρχει αυτήν την στιγμή μια κατηγορία επιχειρήσεων που παρουσιάζουν μια ιδιαίτερα ξεκάθαρη ανάπτυξη θέσεων εργασίας: πρόκειται για τις επιχειρήσεις ένταξης, που ονομάζονται επίσης ΜΜΕ με μη κερδοσκοπικές δραστηριότητες. Αποτελώντας ένα εξαίρετο μέσο για την ένταξη των ανειδίκευτων νέων στον κόσμο της εργασίας, καθώς και για την επανένταξη των ανέργων μακράς διαρκείας, έχουν ανάγκη ιδιαίτερης ενίσχυσης ώστε να αναπτυχθούν.
<P>
Ο μη κερδοσκοπικός τομέας που συγκροτούν δεν είναι πάντα εύκολο να καθοριστεί. Το γεγονός ότι βγάζουν ένα κέρδος με μοναδικό σκοπό να δημιουργήσουν και να παγιώσουν θέσεις εργασίας αξίζει, σε ευρωπαϊκό επίπεδο, ένα πρωτότυπο είδος ενίσχυσης που θα έλθει ως συμπλήρωμα των εθνικών μηχανισμών που ήδη υπάρχουν: χρηματοδοτικές ενισχύσεις, ελάφρυνση των βαρών, νέος ευνοϊκότερος υπολογισμός του φόρου επιτηδεύματος κ.λπ.
<P>
Η έκθεση Pronk προβαίνει σε μια καλή ανάλυση αυτών των νέων δεδομένων της οικονομίας και της απασχόλησης. Η λύση που θα προσφέρει στα προβλήματα λήψης τραπεζικών δανείων και στη βελτίωση του κεφαλαίου είναι ιδιαίτερα αναμενόμενη σε αυτόν τον τομέα που βρίσκεται ανάμεσα στον τομέα και στις δημόσιες υπηρεσίες.
<P>
Εγκρίνω συνεπώς αυτήν την έκθεση γιατί παρέχει τους επιπλέον χρηματοδοτικούς πόρους που προσαρμόζονται στις ειδικές ανάγκες αυτής της νέας κατηγορίας επιχειρήσεων, που είναι ιδιαίτερα ελπιδοφόρες για την δημιουργία θέσεων εργασίας και έχουν ισχυρές δυνατότητες ανάπτυξης.

<SPEAKER ID=109 NAME="Caudron">
Επιθυμώ να συγχαρώ τον συνάδελφό μας κ. Pronk για την ποιότητα της εργασίας του και χαίρομαι για αυτήν την προσπάθεια που γίνεται προς την κατεύθυνση των ΜΜΕ καινοτομίας που δημιουργούν θέσεις απασχόλησης.
<P>
Η δημιουργία μιας "θυρίδας επιχειρηματικού κεφαλαίου» είναι από μόνη της ένα αναγκαίο μέσο και μπορεί να αποδειχθεί καρποφόρα μακροπρόθεσμα, τόσο σε θέματα δημιουργίας επιχειρήσεων όσο και θέσεων απασχόλησης. Από αυτήν την άποψη, θεωρώ ότι η έννοια της διακρατικής επιχείρησης είναι ενδιαφέρουσα αφού μπορούμε επίσης να δούμε σε αυτήν μια άλλη πτυχή της έννοιας της ευρωπαϊκής ιθαγένειας. Πέρα από τα ισχυρά σύμβολα που σφυρηλατούν την ευρωπαϊκή ταυτότητα, είναι αναγκαίο να κάνουμε την έννοια αυτή πιο συγκεκριμένη μέσα στην καθημερινή ζωή κάθε Ευρωπαίου.
<P>
Λυπούμαστε που η δημοσιονομική δέσμευση δεν ανταποκρίνεται στις επιθυμίες που εξέφρασε το Ευρωπαϊκό Κοινοβούλιο, αλλά τολμώ να ελπίζω ότι βαδίζοντας προς την κατεύθυνση των δηλώσεων της Συνόδου Κορυφής του Λουξεμβούργου, η Επιτροπή θα κάνει μια συμπληρωματική προσπάθεια στις καινοτόμους δράσεις και σχέδια σχετικά με την αγορά εργασίας.
<P>
Εάν συγκατατίθεμαι στο γεγονός ότι οι ενισχύσεις πρέπει να επικεντρώνονται στις επιχειρήσεις που έχουν λιγότερους από εκατό μισθωτούς, είμαι πολύ πιο προσεκτικός σχετικά με την διαδικασία αξιολόγησης, την οποία θεωρώ λίγο μακρά, κυρίως εάν θέλουμε να προχωρήσουμε σε προσαρμογές που θα ανταποκρίνονται καλύτερα στις διατυπωμένες απαιτήσεις. Τέλος, συμφωνώ με έναν εξωτερικό έλεγχο του προγράμματος και ιδιαίτερα του καινοτόμου χαρακτήρα αυτών των θέσεων απασχόλησης.
<P>
Εκτός από κάποιες επιφυλάξεις, περισσότερο ως προς την μορφή παρά ως προς την ουσία, στηρίζω αυτήν την έκθεση και θέλω να υπενθυμίσω την προσήλωσή μου στην έρευνα όλων των πτυχών που θα μπορούσαν να βελτιώσουν την κατάσταση των συμπολιτών μας, που δεν έχει καμία ιδεολογική προκατάληψη.

<SPEAKER ID=110 NAME="Des Places">
Οι μικρομεσαίες επιχειρήσεις (ΜΜΕ) αποτελούν τον μοχλό των επιχειρήσεων της Ευρωπαϊκής Ένωσης, καθώς πάνω από το 90 % αυτών απασχολούν λιγότερα από 150 άτομα. Σύμφωνα με την 5η έκθεση Eurostat για τις επιχειρήσεις, αντιπροσωπεύουν το 66 % της συνολικής απασχόλησης της Ευρωπαϊκής Ένωσης και εξασφάλισαν, μεταξύ 1988 και 1995, το σύνολο σχεδόν της δημιουργίας καθαρών θέσεων εργασίας.
<P>
Αυτή η κατάσταση μπορεί να φαίνεται παράδοξη. Πράγματι, οι επιχειρήσεις, και ιδιαίτερα οι ΜΜΕ, υφίστανται τακτικά μία επιβάρυνση των διοικητικών τους βαρών και κανονιστικούς εξαναγκασμούς, που συνδέονται κυρίως με την κοινοτική νομοθεσία. Ωστόσο, δεν πρέπει να υποτιμούμε την επίπτωση των εθνικών νομοθεσιών, όπως, για παράδειγμα, στην Γαλλία, του νόμου για το 35ωρο.
<P>
Ποιές είναι οι ενισχύσεις που πρέπει να δώσουμε στις ΜΜΕ;
<P>
Πρέπει, πρώτα από όλα, να τονίσουμε τις χρηματοδοτικές ανάγκες των ΜΜΕ. Πράγματι, πολύ συχνά, έχουν προβλήματα που συνδέονται με την ανάπτυξή τους, και κατά συνέπεια ανάγκες σε κεφάλαια, αλλά επίσης, και δεν πρέπει να το παραμελούμε, και οικονομικά προβλήματα που συνδέονται με τις καθυστερήσεις πληρωμών των πελατών τους. Όλες οι διοικήσεις πρέπει να αποτελέσουν το παράδειγμα. Πολύ συχνά, αυτές είναι που έχουν τις πιο μακροχρόνιες καθυστερήσεις πληρωμών και πρέπει να διορθωθεί αυτή η κατάσταση.
<P>
Σχετικά με τις ανάγκες σε κεφάλαια, είναι αναγκαίο να αναπτύξουμε την αρχή του "κεφαλαίου-επιχειρησιακού κινδύνου». Αυτό το σύστημα, που είναι πολύ ανεπτυγμένο στις Ηνωμένες Πολιτείες και στην Ιαπωνία, πρέπει οπωσδήποτε να αναπτυχθεί στα κράτη μέλη της Ευρωπαϊκής Ένωσης. Ο επιχειρηματίας αφιερώνει συχνά το σύνολο των οικονομικών του μέσων στην δημιουργία της επιχείρησης και δεν του περισσεύουν τα διαθέσιμα χρήματα όταν πρέπει να χρηματοδοτήσει την ανάπτυξη της επιχείρησής του.
<P>
Σχετικά με την χρηματοδοτική συμβολή της Ευρωπαϊκής Ένωσης, είναι απολύτως λογικό αυτά τα μέσα να μην χρησιμοποιούνται αποκλειστικά από τις μεγάλες επιχειρήσεις. Οι διάφορες επιχορηγήσεις είναι ένα πράγμα αλλά θέλω να θυμίσω ότι οι ΜΜΕ υποφέρουν από το βάρος και το κόστος των διοικητικών και κανονιστικών βαρών που τους επιβάλλουμε. Πόσοι, υγειονομικοί λεγόμενοι, κανόνες, έχουν επιβραδύνει την ανάπτυξη των ΜΜΕ; Δεν είναι δυνατόν να τους καταγράψουμε λογιστικά αλλά όλοι αυτοί που ακούνε προσεκτικά τους διευθυντές επιχειρήσεων γνωρίζουν πόσο τις επιβαρύνουν.
<P>
Τέλος, η ομάδα μου τασσόμενη υπέρ της αρχής της ισότητας των φύλων, ψήφισε κατά της τροπολογίας που προβλέπει να ευνοηθούν οι επιχειρήσεις που διοικούνται από γυναίκες διευθυντές. Πρέπει να βοηθήσουμε όλες τις ΜΜΕ. Διακυβεύεται η μείωση της ανεργίας μέσω της δημιουργίας θέσεων απασχόλησης και αυτό, όποιο και αν είναι το φύλο του διευθυντή επιχείρησης.

<SPEAKER ID=111 NAME="Hyland">
Πρέπει να υποστηριχθεί σθεναρά η προτεινόμενη πρωτοβουλία υπέρ της ανάπτυξης και της απασχόλησης για τη λήψη μέτρων χρηματοδοτικής στήριξης υπέρ των μικρομεσαίων επιχειρήσεων καινοτομίας που δημιουργούν θέσεις απασχόλησης.
<P>
Στην Ομάδα μας, ανέκαθεν επισημαίναμε τον νευραλγικό ρόλο που μπορούν να διαδραματίσουν οι μικρές επιχειρήσεις στην δημιουργία απασχόλησης και οικονομικής ανάπτυξης. Για το λόγο αυτό, χαιρετίζω την έκθεση Pronk.
<P>
Οι μικρές και μεσαίες επιχειρήσεις στην Ευρωπαϊκή Ένωση μπορούν να απασχολούν έως 250 εργαζομένους. Στην Ιρλανδία, οι ΜΜΕ γενικώς απασχολούν λιγότερο από 50 εργαζομένους. Στο πλαίσιο του τρίτου στοιχείου της Πρωτοβουλίας, δηλαδή, των χορηγήσεων για την κάλυψη του κόστους των εγγυήσεων με σκοπό να προωθηθεί η αύξηση της διαθεσιμότητας δανείων στις ΜΜΕ, η οποία υποστηρίζεται από προγράμματα εγγυήσεων που εφαρμόζονται στα κράτη μέλη, η προτεραιότητα πρέπει να αποδίδεται σε επιχειρήσεις που απασχολούν λιγότερο από 100 εργαζομένους. Θα ήθελα να αποδοθεί ανάλογη προτεραιότητα για τέτοιες επιχειρήσεις στο πλαίσιο του πρώτου στοιχείου της Πρωτοβουλίας.
<P>
Πρέπει να καταβληθεί κάθε δυνατή προσπάθεια για να ενισχυθεί η δυνατότητα ανάπτυξης των ΜΜΕ. Τούτο συνεπάγεται την παροχή πρόσβασης σε επιχειρηματικό κεφάλαιο νέων και πρώιμων μικρών επιχειρήσεων μέσω επενδύσεων σε σχετικά ειδικευμένους οργανισμούς επενδύσεων σε κεφάλαια υψηλού επιχειρηματικού κινδύνου.
<P>
Παροτρύνω το Συμβούλιο να εγκρίνει γρήγορα την πρόταση, ώστε να μπορούμε να πραγματοποιήσουμε ταχεία πρόοδο στη διάνοιξη νέων δυνατοτήτων για τη δημιουργία θέσεων εργασίας, ιδίως για επιχειρήσεις που απασχολούν λιγότερο από 50 άτομα. Είναι εξίσου σημαντικό οι πληροφορίες σχετικά με τη νέα Πρωτοβουλία για τις ΜΜΕνα διατίθενται στην Ιρλανδία και σε άλλα κράτη μέλη.

<SPEAKER ID=112 NAME="Schφrling">
Η Ομάδα των Πρασίνων στο Ευρωπαϊκό Κοινοβούλιο στηρίζουν την πρόταση για χρηματοδοτική στήριξηση σε ΜΜΕ που είναι καινοτόμες και δημιουργούν θέσεις απασχόλησης. Η έλλειψη επιχειρηματικών κεφαλαίων είναι επί μακρόν ένα πρόβλημα για τις ΜΜΕ.
<P>
Θεωρούμε ότι είναι ιδιαίτερα σημαντικό να προσανατολιστεί το ταμείο των επιχειρηματικών κεφαλαίων σε επιχειρήσεις που δραστηριοποιούνται στον τρίτο τομέα, δηλαδή τη δημόσια υγεία, την εκπαίδευση και τον πολιτισμό, καθώς και το να φτάσουν οι πληροφορίες για τις ενισχύσεις στις γυναικείες ΜΜΕ που αποτελούν το 30 % όλων των εν ενεργεία επιχειρηματιών σε μικρές και μεσαίες επιχειρήσεις.

<SPEAKER ID=113 NAME="Θεωνάς">
Η υπό συζήτηση πρόταση εντάσσεται στο γενικότερο πλαίσιο που διαμορφώνει η Ευρωπαϊκή 'Ενωση για την απασχόληση, και βασίζεται στην προώθηση του λεγόμενου επιχειρηματικού πνεύματος και στην ανατροπή των μέχρι σήμερα ισχυόντων κανόνων εργατικού και ασφαλιστικού δικαίου με την προώθηση «ενεργών» μέτρων προώθησης της απασχόλησης.
<P>
Θα υποστηρίζαμε κάθε ενέργεια, έστω και μεμονωμένη, που θα μπορούσε να συμβάλει στην αντιμετώπιση των oξύτατων προβλημάτων που αντιμετωπίζουν οι ΜΜΕ, και ειδικότερα οι πιο μικρές από αυτές, και που θα ενταθούν παραπέρα με την εγκαθίδρυση της ΟΝΕ και του ενιαίου νομίσματος.
<P>
Δεν έχουμε βέβαια αυταπάτες για το εύρος των αποτελεσμάτων που θα μπορούσαν να έχουν τέτοιου είδους ενέργειες, αφενός λόγω της περιορισμένης εμβέλειας που αντικειμενικά έχουν, και αφετέρου εξ αιτίας του ότι η πολιτική που ασκεί συνολικά η Ευρωπαϊκή 'Ενωση και τα κράτη μέλη, οδηγεί σε χρεωκοπία εκατοντάδες χιλιάδες ΜΜΕ κάθε χρόνο που αδυνατούν να ανταπεξέλθουν στον ξέφρενο ανταγωνισμό. Και βέβαια οι θέσεις που χάνονται σε καμμία περίπτωση δεν μπορούν να αντισταθμιστούν από τις περιορισμένες και βραχυπρόθεσμες, κατά κανόνα, θέσεις εργασίας που συνδέονται με τις κατά καιρούς επιχορηγήσεις. 'Αλλωστε, όπως χαρακτηριστικά ορίζεται στην πρόταση της Επιτροπής, το συγκεκριμένο πρόγραμμα επιδιώκει να υποστηρίξει το πλαίσιο γενικής πολιτικής όπως αυτό καθορίζεται από τις κατευθυντήριες γραμμές για την απασχόληση και τις γενικές κατευθύνσεις των οικονομικών πολιτικών, με τις γνωστές δραματικές επιπτώσεις του στην απασχόληση και την ανεργία.
<P>
Αν και ο προβλεπόμενος προϋπολογισμός των 420 εκατομμυρίων ECU για την τριετία 1998-2000 είναι πολύ μικρό ποσό για την ουσιαστική στήριξη των ΜΜΕ, θα μπορούσε να συνεισφέρει, κύρια μέσω του μηχανισμού παροχής επιχειρηματικών κεφαλαίων και του μηχανισμού εγγύησης δανείων, δεδομένης της ιδιαίτερης δυσκολίας εξεύρεσης εξωτερικών πηγών χρηματοδότησης και πρόσβασης στο χρηματοπιστωτικό σύστημα. Το γεγονός αυτό αναδεικνύει, κατά τη γνώμη μας, το γενικότερο πρόβλημα που έχει ανακύψει από την πλήρη απελευθέρωση του τραπεζικού συστήματος και την λειτουργία των πιστωτικών ιδρυμάτων με καθαρά χρηματοοικονομικά κριτήρια και κριτήρια αγοράς, σε βάρος του ρόλου τους ως μοχλού για την ανάπτυξη και την στήριξη της παραγωγικής βάσης και της οικονομικής δραστηριότητας. Το ίδιο πρόβλημα αναδεικνύεται και από τους γενικούς περιορισμούς που αφορούν στις κρατικές ενισχύσεις και οι οποίες συρρικνώνονται, αν δεν μηδενίζονται εντελώς, με την διαδικασία έγκρισης από την Επιτροπή. Η πρόταση για κατά κατηγορία εξαίρεση των κρατικών ενισχύσεων στις ΜΜΕ, θα μπορούσε να συμβάλει στην ενίσχυση των ΜΜΕ, χωρίς βέβαια να μπορεί να αντιμετωπίσει συνολικά το πρόβλημα που είναι απόρροια των γενικότερων επιλογών της Ευρωπαϊκής 'Ενωσης.
<P>
Αναφορικά με την εκτέλεση του συγκεκριμένου προγράμματος, θεωρούμε αναγκαίο να επικεντρωθεί η χρηματοδοτική στήριξη στις ΜΜΕ που απασχολούν λιγότερους από 100 εργαζόμενους αλλά και σε ακόμα μικρότερες, που, αντικειμενικά, αντιμετωπίζουν τα περισσότερα προβλήματα επιβίωσης και εκσυγχρονισμού.
<P>
Συμφωνούμε επίσης με την πρόταση να περιληφθούν ως επιλέξιμοι στόχοι προτεραιότητας οι ΜΜΕ που δρουν στους τομείς της δημόσιας υγείας, της εκπαίδευσης και του πολιτισμού.
<P>
Θεωρούμε επίσης αναγκαίο τον έλεγχο για το αν η ενίσχυση συνοδεύεται από τη δημιουργία πραγματικών θέσεων εργασίας πλήρους απασχόλησης. Θεωρούμε απαραίτητη την επιβολή κυρώσεων στους παραβάτες.
<P>
Σε σχέση με τον αντίκτυπο που έχουν στην απασχόληση τέτοιου είδους προγράμματα, οφείλουμε να υπογραμμίσουμε ότι ήδη έχουμε παρόμοιους μηχανισμούς, είτε μέσα από τις εγγυήσεις δανείων ΕΤΕ, ή τη διευκόλυνση για τις ΜΜΕ της Ευρωπαϊκής Τράπεζας Επενδύσεων για την επιδότηση επιτοκίου, είτε μέσα απο της επιμέρους δράσεις που προβλέπονται στα πολυετή προγράμματα για ΜΜΕ, που όμως αποδείχτηκαν ανίκανοι να βελτιώσουν ουσιαστικά το άνισο περιβάλλον στο οποίο δρουν οι ΜΜΕ. Φοβούμαστε, όμως ότι, από τη στιγμή που η Ευρωπαϊκή 'Ενωση μέσω του κοινοτικού προϋπολογισμού δεν διαθέτει κονδύλια ικανά να οδηγήσουν σε αποτελεσματικές, κάθετες και οριζόντιες παρεμβάσεις, μακριά από τη λογική της λιτότητας, του πλήρους ανταγωνισμού και της παγκόσμιας απελευθέρωσης των αγορών, οποιαδήποτε τέτοιου είδους παρέμβαση θα είναι χωρίς πρακτικό αποτέλεσμα.
<P>
Έκθεση Berθs (A4-0100/98)
<SPEAKER ID=114 NAME="Caudron">
Θέλω να χαιρετίσω την εργασία της κ. Berθs, τόσο ως προς την ουσία όσο και την μορφή. Πράγματι, ένα τέτοιο θέμα μπορεί, εάν δεν προσεγγιστεί με συναινετικό πνεύμα, να καταλήξει σε μια συζήτηση όπου η σύγκρουση εθνικών απόψεων και ρευμάτων ιδεών τόσο διαφορετικών και ποικίλων κινδυνεύει να παραλύσει κάθε διαδικασία.
<P>
Εγκρίνω συνεπώς τις συστάσεις της εισηγήτριάς μας και συμμερίζομαι την ανησυχία της Επιτροπής να θέλει να περιορίσει τον χρόνο που θα αφιερωθεί στην εξέταση των οριζόντιων κρατικών ενισχύσεων.
<P>
Έτσι, υποστηρίζω τις τροπολογίες της συναδέλφου μας Pervenche Berθs, η οποία προσπαθεί να συνδέσει, σε θεσμικό πλαίσιο, το Κοινοβούλιο και την Επιτροπή κατά την εξέταση των παρεχόμενων παρεκκλίσεων.
<P>
Εάν ορισμένα απαισιόδοξα πνεύματα μπορούν να προσάψουν μια ορισμένη ατολμία σε αυτό το αίτημα για επικοινωνία, θα ήθελα να τους θυμίσω ότι μόλις πριν από μερικά χρόνια ένα τέτοιο αίτημα πολύ απλά δεν θα μπορούσε καν να προβλεφθεί.
<P>
Τέλος, πιστεύω επίσης ότι πρέπει να εισάγουμε την υποχρέωση για τα κράτη μέλη να δημοσιεύουν στην Επίσημη Εφημερίδα τις παρεχόμενες ενισχύσεις που δεν φθάνουν στο καθορισμένο κατώτατο όριο.
<P>
Αυτή η βούληση για διαφάνεια δεν είναι μόνο αξιέπαινη, αλλά και αναγκαία για να αρθεί κάθε υποψία σχετικά με την χρήση των κρατικών πόρων.
<P>
Τέλος, πιστεύω ότι αυτό το κείμενο είναι ένα σημαντικό βήμα προς την διοικητική απλοποίηση και μπορεί να επιτρέψει μια αυξημένη αποτελεσματικότητα για την στήριξη των προσπαθειών που επιχειρούνται προς αυτό που αποτελεί την μέγιστη των προτεραιοτήτων: την καταπολέμηση της ανεργίας!

<SPEAKER ID=115 NAME="Darras">
Ως μέλος της Επιτροπής Περιφερειακής Πολιτικής αυτού του Κοινοβουλίου, και παρ' ότι δεν εκφραστήκαμε ακόμη σχετικά με αυτό το θέμα, δεν μπορώ παρά να συμφωνήσω με την εισηγήτριά μας, την κ. Berθs.
<P>
Πράγματι, επειδή οι κρατικές ενισχύσεις αντιπροσωπεύουν έναν σημαντικό όγκο που αναπτύσσεται σταθερά, είναι καλό η Επιτροπή να προσπαθήσει να διευκολύνει την επεξεργασία των πιο απλών περιπτώσεων, που δεν θέτουν ιδιαίτερα προβλήματα σε θέματα ανταγωνισμού, περιπτώσεις που είναι και κατά πολύ περισσότερες. Είναι καλό αυτοί οι κανόνες απαλλαγής να είναι σαφείς και να αποτελούν αντικείμενο σημαντικών μέτρων δημοσιοποίησης μέσα στα κράτη μέλη. Αυτός είναι ο λόγος που τάσσομαι υπέρ της τροπολογίας αριθ. 3 της εισηγήτριας.
<P>
Ωστόσο, θα επιθυμούσα η Ευρωπαϊκή Επιτροπή να πληροφορήσει πλήρως το Ευρωπαϊκό Κοινοβούλιο για τις απαλλαγές ανά κατηγορία, όσον αφορά κυρίως τις ενισχύσεις που προορίζονται για την περιφέρεια. Θεωρώ απαράδεκτο η Επιτροπή Περιφερειακής Πολιτικής να μην έχει πληροφορηθεί για την συμφωνία που υπεγράφη ανάμεσα στους Επιτρόπους Wulf-Mathies και Van Miert σχετικά με την περιφερειακή πολιτική και την πολιτική ανταγωνισμού παρά μόνο μετά από τους εκπροσώπους των ομάδων πίεσης και τον Τύπο.
<P>
Επίσης, συμμερίζομαι απολύτως την γνώμη της κ. εισηγήτριας σύμφωνα με την οποία πρέπει να προστεθούν στον κατάλογο των ενισχύσεων που είναι ικανές να απολαμβάνουν απαλλαγές ανά κατηγορία οι τοπικές δημόσιες υπηρεσίες. Πράγματι, το διαπιστώνω στον νομό μου το Pas-de-Calais, αυτές οι ενισχύσεις αποτελούν αναπόσπαστο μέρος της πολιτικής οικονομικής και κοινωνικής συνοχής μέσα στην ίδια περιοχή. Δεν είναι λοιπόν κατά κανένα τρόπο ύποπτες δημιουργίας στρεβλώσεων του ανταγωνισμού.
<P>
Έκθεση Sindal (Α4-0101/98)
<SPEAKER ID=116 NAME="Ahlqvist, Andersson, Hulthιn, Lφφw, Theorin και Waidelich">
Θέλουμε να ευχαριστήσουμε τον εισηγητή για μια πολύ καλοδουλεμένη έκθεση για τις ενισχύσεις στην ναυπηγική βιομηχανία. Θέλουμε να υπογραμμίσουμε ότι για έναν αποτελεσματικό καθολικό ανταγωνισμό στον ναυπηγικό τομέα είναι υψίστης σημασίας να μπορεί αυτός ο τομέας να λειτουργεί και χωρίς κρατικές επιδοτήσεις επίσης. Έως ότου τεθεί σε ισχύ μία απαραίτητη σύμβαση του ΟΟΣΑ πρέπει να επικρατεί μία σημαντική επαγρύπνιση για τις ενισχύσεις που θα επιτρέψει η Ευρωπαϊκή Ένωση αποσκοπώντας στην αποφυγή στρεβλώσεων του ανταγωνισμού. Γι' αυτό είναι ιδιαίτερα καίριο να τύχουν οι προτάσεις τροπολογίας 25, 26, 27 και 29 της στήριξης του Ευρωπαϊκού Κοινοβουλίου. Η στάση της Κοινότητας πρέπει να είναι η επιδίωξη μιας κατάστασης υγειούς καθολικού ανταγωνισμού για τον κλάδο των ναυπηγίων.

<SPEAKER ID=117 NAME="Caudron">
Η ναυπηγική βιομηχανία είναι ένα επίκαιρο πρόβλημα εδώ και πολλά χρόνια. Βρισκόμαστε σήμερα σε μια καμπή της ιστορίας της.
<P>
Θέλω να θυμίσω, ότι κατά την διάρκεια των πέντε προηγούμενων ετών, σε κάθε θέση εργασίας που καταργείτο στην ευρωπαϊκή ναυπηγική βιομηχανία αντιστοιχούσε μια νέα θέση εργασίας στην κορεατική ναυπηγική βιομηχανία. Δεν είναι ούτε οι χαμηλοί μισθοί, ούτε η βιομηχανική οργάνωση που συνέβαλλαν στην κυριαρχία της Κορέας σε αυτόν τον τομέα αλλά οι διασταυρούμενες εγγυήσεις των ομίλων εταιριών που συνασπίζονται με την στήριξη της κορεατικής κυβέρνησης.
<P>
Στην Ευρώπη κάθε ενίσχυση που δίδεται σε ένα ναυπηγείο που αντιμετωπίζει δυσκολίες οδηγεί την Ευρωπαϊκή Επιτροπή στην επιβολή κλεισίματος της παραγωγικής ικανότητας, πράγμα που δεν συμβαίνει ούτε στην Κορέα, ούτε στην Ιαπωνία, ούτε στις Ηνωμένες Πολιτείες.
<P>
Το αποτέλεσμα όλων αυτών έγγειται σε τέσσερα σημεία: η Ευρώπη επιβάλει κανόνες που οι ανταγωνιστές της δεν επιβάλλουν, δεκάδες χιλιάδες θέσεις απασχόλησης καταργούνται και η Ευρώπη έχει χάσει μεγάλα μερίδια αγοράς. Ωστόσο, αντίθετα από ότι συνέβη στην σιδηρουργία, η διατήρηση των ικανοτήτων παραγωγής που έχουν απομείνει δεν είναι εξασφαλισμένη.
<P>
Σήμερα, προτείνεται η Ευρωπαϊκή Ένωση να επιβάλει μονομερώς τις αρχές που προβλέπονται από την συμφωνία ΟΟΣΑ. Πρέπει να είμαστε ρεαλιστές!
<P>
Εάν το έτος 2000 διαπιστώσουμε ότι η αγορά έχει εξυγιανθεί επαρκώς ώστε να μην χρειαζόμαστε ενισχύσεις προς την εκτέλεση συμβάσεων, θα ήμουν σύμφωνος να τις καταργήσουμε. Αλλά σήμερα, κανείς δεν μπορεί να πει τι θα γίνει. Η ίδια η Επιτροπή παραδέχεται την ανάγκη να ληφθούν κατάλληλα μέτρα.
<P>
Ζητώ συνεπώς, και εγώ επίσης, να μελετηθεί ακριβώς η εξέλιξη των αγορών πριν καθοριστούν τελικές ημερομηνίες και ληφθούν οριστικά μέτρα. Η ναυπηγική βιομηχανία δεν είναι μια βιομηχανία σαν τις άλλες!
<P>
Για αυτό ζητώ από την Επιτροπή να δεχθεί τις τροπολογίες που θα μας αφήσουν έως το τέλος του 2000 ένα επαρκές περιθώριο χειρισμών. Σε αυτόν τον τομέα, όπως και σε πολλούς άλλους, ας πάψουμε, μια και καλή, να είμαστε μαζοχιστές.

<SPEAKER ID=118 NAME="Darras">
Δεν είμαι φυσικά βασιλική, αλλά υπάρχει στην Γαλλία, μια παροιμία που λέει ότι δεν πρέπει να είμαστε βασιλικότεροι του βασιλέως. Πιστεύω ότι θα έπρεπε να παραπέμψουμε λίγο την Ευρωπαϊκή Επιτροπή σε αυτό.
<P>
Εάν είναι αλήθεια ότι το παρόν κρατικό καθεστώς υπέρ της ευρωπαϊκής ναυπηγικής βιομηχανίας έληξε το 1997, και περιμένουμε ακόμα την επικύρωση της συμφωνίας ΟΟΣΑ σχετικά με αυτό το σημείο (αφού οι Ηνωμένες Πολιτείες δεν την έχουν ακόμα επικυρώσει!), θεωρώ απαράδεκτο η Ευρωπαϊκή Επιτροπή να προτείνει σε μια ανακοίνωση να "προτρέξει» η Ένωση τις αρχές που θα προβλέπονται στην εν λόγω συμφωνία.
<P>
Γιατί να θέλουμε να εισάγουμε ένα αυστηρότερο καθεστώς ενισχύσεων όταν οι ανταγωνιστές μας δεν το δέχονται ακόμα και η ναυπηγική βιομηχανία παραμένει ένας ευαίσθητος τομέας της ευρωπαϊκής οικονομίας. Γιατί να ανησυχούμε κατά αυτόν τον τρόπο τους μισθωτούς αυτού του τομέα που δεν έχουν πραγματικά ανάγκη από κάτι τέτοιο αυτή τη στιγμή;
<P>
Εάν θέλουμε να στρέψουμε τους πολίτες προς την ευρωπαϊκή ιδέα, ίσως να πρέπει να τους ακούσουμε και να λάβουμε υπόψη μας τις συνθήκες της καθημερινής ζωής τους. Αυτή είναι τουλάχιστον η άποψή μου ως γυναίκα της αριστεράς και ελπίζω ότι θα την συμμεριστεί η πλειοψηφία των συναδέλφων μου.
<P>
Ελπίζω συνεπώς ότι η Επιτροπή θα επανεξετάσει την προσέγγισή της με τρόπο λιγότερο "φιλελεύθερο» και πιο σύμφωνο με το συμφέρον των εργαζομένων της Ένωσης και των πολιτών στο σύνολό τους.

<SPEAKER ID=119 NAME="Novo">
Μέσα σε ένα πλαίσιο όπου γίνεται ολοένα και περισσότερο εμφανές ότι η συμφωνία του ΟΟΣΑ σχετικά με τη ναυπηγική βιομηχανία, που υπεγράφη το 1994, δεν κυρώθηκε, και κατά πάσα πιθανότητα δεν πρόκειται να κυρωθεί από σημαντικές συμμετέχουσες χώρες (οι πιο τρανταχτές περιπτώσεις είναι οι ΗΠΑ και η Νότια Κορέα), σε ένα πλαίσιο όπου οι προαναφερθείσες χώρες αυξάνουν μάλιστα το ύψος των κρατικών ενισχύσεων προς τα ναυπηγεία τους, έχει καθοριστική σημασία να μπορέσει η Επιτροπή να παράσχει σαφή υποστήριξη στη ναυπηγική βιομηχανία όλων συνολικά και του κάθε μεμονωμένου κράτους μέλους όπου αυτή επιβιώνει, ούτως ώστε, με τον τρόπο αυτό, ο συγκεκριμένος βιομηχανικός τομέας να μπορέσει να ανταπεξέλθει και να επιβληθεί, με ισότιμους όρους, έναντι των ανταγωνιστών του στην παγκόσμια αγορά.
<P>
Δεν είναι αυτή, ωστόσο, η πολιτική προοπτική που διαφαίνεται από τον νέο κανονισμό της Επιτροπής, και ούτε διαφαίνεται, επιπλέον, μια τέτοια προοπτική από τις τροπολογίες που υποβάλλει το Κοινοβούλιο.
<P>
Το να επιδιώκουμε, με τη θέσπιση παρόμοιου κανονισμού, την ευθυγράμμιση, αργά ή γρήγορα, όλων των μονάδων της ευρωπαϊκής ναυπηγικής βιομηχανίας με τις κατευθύνσεις που προβλέπονται από τη συμφωνία του ΟΟΣΑ, ιδίως σε μια συγκυρία όπου η εν λόγω συμφωνία δεν τηρείται στους κόλπους της παγκόσμιας αγοράς, προφανώς δεν συνιστά μια μέθοδο προάσπισης της ευρωπαϊκής ναυπηγικής βιομηχανίας.
<P>
Το να θέτουμε χρονικές προθεσμίες στη συνέχιση της χορήγησης κρατικών ενισχύσεων, σε εθνικό και περιφερειακό επίπεδο, και το να διαφοροποιούμε συν τοις άλλοις το ύψος των ενισχύσεων, ευνοώντας τα μεγάλα ναυπηγεία σε βάρος των μικρών μονάδων, το να θέτουμε όρους για τη χορήγηση αυτών των ενισχύσεων (περιβαλλοντικούς, για παύση λειτουργίας των ναυπηγείων, για τον εκσυγχρονισμό τους, αποκλείοντας όμως σταθερά την αύξηση της ικανότητας), έστω και αν το ύψος τους παραμένει πολύ μικρότερο από αυτό των ενισχύσεων που κάποιες τρίτες χώρες χορηγούν και θα συνεχίσουν να χορηγούν, δεν συνιστά μια μέθοδο προάσπισης της ευρωπαϊκής ναυπηγικής βιομηχανίας.
<P>
Για το λόγο αυτό, δεν μπορούμε να ψηφίσουμε υπέρ της έκθεσης, παρ' ότι υποστηρίξαμε ορισμένες θετικές τροπολογίες του κ. Sainjon.
<P>
Γι' αυτό, διατρανώνοντας αυτή τη θέση, επωφελούμαστε της ευκαιρίας για να υπενθυμίσουμε όλες τις αρνητικές επιπτώσεις που είχε επί της ικανότητας της πορτογαλικής ναυπηγικής βιομηχανίας η εφαρμογή, έστω και τμηματική, μιας συμφωνίας η οποία ποτέ δεν κυρώθηκε, σε βάρος άλλων συμφωνιών με άλλες χώρες, συμπεριλαμβανομένων μάλιστα μερικών με χώρες της ΕΕ.
<P>
Γι' αυτό, λαμβάνοντας αυτή τη θέση, προσβλέπουμε επίσης να επισημάνουμε στην πορτογαλική κυβέρνηση και στα ενδιαφερόμενα ναυπηγεία τη δυνατότητα να διαμορφώσουν, ακόμη και στο σημερινό πλαίσιο, ευνοϊκότερους όρους για τη χρηματοδοτική και οικονομική σταθερότητα της ικανότητας της πορτογαλικής ναυπηγικής βιομηχανίας.

<SPEAKER ID=120 NAME="Rovsing">
Τα γεγονότα των τελευταίων ετών στον τομέα της ευρωπαϊκής ναυπηγικής βιομηχανίας έχουν δείξει πώς υπάρχει ανάγκη για σαφείς κανόνες που θα διέπουν τις κρατικές ενισχύσεις. Όμως μια οδηγία ΕΚ στον συγκεκριμένο τομέα θα είναι αναγκαία μόνο στο βαθμό που δεν θεσπιστούν κανόνες στα πλαίσια του ΟΟΣΑ. Γι' αυτό θα πάψει να συμβαίνει όταν οι κανόνες του ΟΟΣΑ τεθούν σε ισχύ. Μια σταθερή μείωση των υψηλότερων επιτρεπτών κρατικών ενισχύσεων προς τα ναυπηγεία είναι άκρως απαραίτητη ώστε να εξασφαλιστούν ελεύθερες συνθήκες αγοράς. Η έκθεση της επιτροπής επιχειρεί να καταστήσει τους κανόνες της οδηγίας σαφέστερους και αυστηρότερους, και συνεπώς αξίζει την πλήρη στήριξή μας.
<P>
Έκθεση Schφrling (Α4-0105/98)
<SPEAKER ID=121 NAME="Posselt">
 Κυρία Πρόεδρε, όσον αφορά την έκθεση Schφrling, αυτή αναφέρεται στην ψηφοφορία μας της 2ας Μαρτίου 1995, κατά την οποία η αριστερά αυτού του Κοινοβουλίου απέρριψε μία αίτηση της ομάδας μας, να συμπεριλάβει την πολιτική για την οικογένεια στους στόχους για την παγκόσμια κοινωνική διάσκεψη κορυφής. Λυπάμαι για αυτό και λυπάμαι ακόμη που η παγκόσμια κοινωνική διάσκεψη κορυφής δεν είδε επίσης αυτήν την προτεραιότητα και που αυτό φαίνεται και από τα μέτρα παρακολούθησης της Επιτροπής. Είμαι της άποψης ότι εδώ πρέπει να επιφέρουμε βελτιώσεις, κάτι που δυστυχώς δεν κάναμε με την έκθεση Schφrling, όπου γίνεται λόγος για γυναίκες, άντρες και παιδιά σύμφωνα με το πνεύμα μίας ακραίας εξατομίκευσης. Πιστεύω όμως ότι μία αποτελεσματική κοινωνική πολιτική δεν είναι δυνατή χωρίς την ενδυνάμωση και την υποστήριξη της οικογένειας. Ως εκ τούτου είμαι της γνώμης ότι εδώ πρέπει να επιφέρουμε βελτιώσεις εν όψει της αναφερόμενης στην έκθεση Schφrling ειδικής συνεδρίασης των Ηνωμένων Εθνών το έτος 2000. Αυτό μπορεί να ακούγεται σε μερικούς ακόμα πολύ μακρινό, αλλά το έτος 2000 δεν είναι πια τόσο μακριά.. Θα έπρεπε ως Κοινοβούλιο να θέσουμε εδώ ένα κέντρο βάρους, για να γίνουν βελτιώσεις σχετικά μ' αυτό το ζήτημα αποφασιστικής σημασίας και να επιτευχθεί να ασχοληθεί η ολομέλεια των Ηνωμένων Εθνών το έτος 2000 με αυτό το θέμα.

<SPEAKER ID=122 LANGUAGE="FI" NAME="Ojala">
Αξιότιμη κυρία Πρόεδρε, ευχαριστώ για το ότι μου δόθηκε και τώρα η ευκαιρία να προβώ σε μία προφορική εξήγηση. Κατά τη διεξαγωγή της τελικής ψηφοφορίας σχετικά με την έκθεσης της κυρίας Schφrling, πάτησα κατά λάθος το κόκκινο κουμπί, και λυπούμαι ειλικρινά γι' αυτό, επειδή η εν λόγω έκθεση ήταν εξαιρετική. Υποστηρίζω με όλη την καρδιά μου την έκθεση της, και λυπούμαι πάρα πολύ διότι στη χθεσινοβραδυνή συζήτηση σ' αυτήν την αίθουσα υπήρξαν απαράδεκτες παρεμβάσεις. Οι παρεμβάσεις αυτές ισχυρίστηκαν πως στην έκθεση της κυρίας Schφrling υπήρχαν αναφορές με αιχμές κατά της Ευρωπαϊκής Ένωσης. Αυτό σε καμμία περίπτωση δεν ισχύει. Λυπούμαι εκ μέρους της κυρίας Schφrling και φυσικά και προσωπικά για το ότι στην τελική ψηφοφορία ψήφισα από λάθος κατά, ενώ πραγματικά υποστηρίζω την έκθεση της κυρίας Schφrling.

<SPEAKER ID=123 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες του Ευρωπαϊκού Κοινοβουλίου ψήφισαν σήμερα υπέρ της παρακολούθησης της Συνόδου Κορυφής της Κοπεγχάγης για την κοινωνική ανάπτυξη. Στη σύνοδο κορυφής της Κοπεγχάγης υπογραμμίστηκε ότι 50 χρόνια μετά την παγκόσμια διακήρυξη των δικαιωμάτων του ανθρώπου το 1948 έχει γίνει μόνο μικρή πρόοδος όσον αφορά την εκρίζωση της ένδειας. Το χάσμα μεταξύ των πλουσίων και των φτωχών συνεχώς διευρύνεται από το 1960, και κάθε άλλο παρά είναι εγγυημένο ένα ικανοποιητικό βιοτικό επίπεδο. Ένα μεγάλο τμήμα του πληθυσμού της υφηλίου είναι αποκλεισμένο από τα αγαθά που εμείς κανονικά τα αντιλαμβανόμαστε ως ανθρώπινα δικαιώματα, τουτέστιν την τροφή, την κατοικία, την εκπαίδευση, την υγεία, την εργασία και την κοινωνική ασφάλιση.
<P>
Την πρωταρχική ευθύνη για την εκπλήρωση των υποχρεώσεων που έθεσε η σύνοδος κορυφής την επωμίζονται τα εθνικά κράτη. Μολαταύτα, η ΕΕ και μπορεί και πρέπει να αναλάβει κάποιες ευθύνες, μεταξύ άλλων χρησιμοποιώντας τις ρήτρες για τα ανθρώπινα δικαιώματα στις εμπορικές συμφωνίες με τρίτες χώρες, προωθώντας μια δραστήρια πολιτική απασχόλησης, και, εξίσου σημαντικό, συμπεριλαμβάνοντας την κοινωνική διάσταση σε όλες τις κοινοτικές πολιτικές.

<SPEAKER ID=124 NAME="Sandbζk, Lis Jensen, και Krarup">
Απείχαμε από την ψηφοφορία επί της έκθεσης Schorling, κυρίως λόγω της ψήφισης της τροπολογίας 2. Η έκθεση είναι σε γενικά καλή, αλλά δεν μπορούμε να δεχτούμε ένα τμήμα στο οποίο η Επιτροπή παροτρύνεται να κάνει προτάσεις για "την φορολόγηση και το καθεστώς κοινωνικής ασφάλισης στα κράτη μέλη». Πρέπει να είναι κυρίαρχο δικαίωμα των κρατών μελών να επεξεργάζονται και να ψηφίζουν τέτοιες πολιτικές. Θέλουμε επίσης να υπογραμμίσουμε ξανά το πρόβλημα της Δανίας σε σχέση με την "ελευθερία του συνεταιρίζεσθαι», διότι το συνδικαλιστικό μας σύστημα επικρίνεται - αδίκως - ότι δήθεν αντιβαίνει στις διεθνείς συνθήκες.

<SPEAKER ID=125 NAME="Seillier">
Η έκθεση Schφrling σχετικά με την συνέχεια της Παγκόσμιας Διάσκεψης Κορυφής για την κοινωνική ανάπτυξη μας θυμίζει ότι οικονομική και κοινωνική ανάπτυξη δεν θα μπορούσαν να διαχωριστούν.
<P>
Η λειτουργία της παγκόσμιας αγοράς, έτσι όπως η αδιαφορία των ελίτ την ευνόησε, έχει ως αποτέλεσμα " οι φτωχοί των πλούσιων χωρών να πλουτίζουν τους πλούσιους των φτωχών χωρών», σύμφωνα με την διαυγή ανάλυση του Jimmy Goldsmith στο βιβλίο του " Η παγίδα». Όχι περισσότερο από τον κομμουνιστικό κολεκτιβισμό, ο ατομικιστικός άκρατος φιλελευθερισμός δεν μπορεί να παράσχει μια ικανοποιητική οικονομική και κοινωνική ανάπτυξη: "η αγορά - πρόνοιας» είναι μια απάτη όπως ήταν και είναι ακόμα, σε ορισμένα κράτη, το "κράτος-πρόνοιας».
<P>
Για να μπορέσουν να επιτευχθούν οι ευγενείς στόχοι της Συνόδου Κορυφής της Κοπεγχάγης, θα έπρεπε συνεπώς να επανεξεταστούν οι αρχές και οι στόχοι των οικονομικών μας αντιλήψεων, και να θυμηθούμε ότι η οικονομία είναι μια ανθρωπιστική επιστήμη, στην υπηρεσία του ανθρώπου και της ανάπτυξής του. Όπως το διδάσκει και η ετυμολογία, οικονομία σημαίνει "διαχείριση του οίκου». Πρέπει λοιπόν να ικανοποιεί πρώτα τις βασικές ανάγκες του ατόμου (τροφή, κατοικία, υγεία, εργασία, κλπ.), καθόλη την διάρκεια της ζωής του.
<P>
Η ευημερία των ατόμων και των βασικών κοινοτήτων που είναι οι οικογένειες, αυτό είναι το πραγματικό κριτήριο μιας αληθινής οικονομικής και κοινωνικής προόδου, παρά οι αριθμοί των ακαθάριστων εγχώριων και εθνικών προϊόντων, και συμμετοχή στα κινήματα τύπου brown των διεθνών κεφαλαίων.
<P>
Στα ευρωπαϊκά μας κράτη, όπως και στον υπόλοιπο κόσμο, η φτώχεια πλήττει κυρίως τις γυναίκες που είναι μόνες με παιδιά. Η κοινωνική αποσύνθεση, και ο αποκλεισμός που απορρέουν από αυτήν, είναι έτσι πολύ συχνά η συνέπεια μιας οικογενειακής αποσύνθεσης που απομονώνει και καθιστά ευάλωτα τα άτομα. Δεν μπορούμε να απαντήσουμε στην κρίση των κοινωνιών μας χωρίς να συλλάβουμε μια πολιτική υπέρ της οικογένειας, κυριότερο παράγοντα της κοινωνικής ανάπτυξης, της σταθερότητάς της, της ικανότητάς της να προετοιμάζει για την κοινωνική ζωή, μέσω της διδασκαλίας σχετικά με το κοινό καλό, προς την κατεύθυνση των άλλων, προς την γενναιοδωρία.
<P>
Μια πραγματική κοινωνική ανάπτυξη, για όλη την ανθρώπινη οικογένεια, πρέπει να θέσει ως ένθερμη υποχρέωσή της την προώθηση, σύμφωνα με την ωραία διατύπωση του Πάπα Παύλου του IV, στο Populorum progressio , " την ανάπτυξη όλου του ανθρώπου και όλων των ανθρώπων'.

<SPEAKER ID=126 NAME="Θεωνάς">
Η Επιτροπή στην ανακοίνωσή της καθορίζει πέντε τομείς δράσης στους οποίους πρέπει να επικεντρωθεί η παρέμβαση της ΕΕ σε συνέχεια της Παγκόσμιας Διάσκεψης Κορυφής για την κοινωνική ανάπτυξη της Κοπεγχάγης του 1995. Η ανάπτυξη της κοινωνικής διάστασης στο διεθνές θεσμικό πλαίσιο, η κοινωνική ρήτρα στις διμερείς συμφωνίες της ΕΕ, η καταπολέμηση της φτώχειας και του κοινωνικού αποκλεισμού στο εσωτερικό της ΕΕ, η διατήρηση της απασχόλησης σαν προτεραιότητας στις οικονομικές και κοινωνικές πολιτικές, η καταπολέμηση του ρατσισμού και η προστασία των μεταναστών; σε επίπεδο διακηρύξεων όλα αυτά είναι θετικά. Η πρακτική όμως ανατρέπει ολοσχερώς τις μεγαλόστομες διακηρύξεις.
<P>
Όταν η ΕΕ και τα μέλη της Ομάδας των 7 μιλάνε για ανάπτυξη της κοινωνικής διάστασης στα πλαίσια μιας παγκοσμιοποιημένης οικονομίας, εννοούν την σε παγκόσμιο επίπεδο επιβολή των αντιλαϊκών επιλογών τους, όπως αυτές προσδιορίζονται στις συναντήσεις στο Χάλιφαξ, στη Λυών και την Λίλ. Η νέα τάξη πραγμάτων έχει φθάσει σε τέτοιο σημείο που να καθορίζονται τα μέτρα που θα ληφθούν σε κάποιες απρόσιτες, μακριά από κάθε δημοκρατικό έλεγχο, διασκέψεις και στη συνέχεια να έρχονται οι περιφερειακοί οργανισμοί και τα κράτη να τα υλοποιούν. Είναι χαρακτηριστικό το γεγονός ότι η Επιτροπή, αφού αναφέρει σαν παράδειγμα ολοκληρωμένης προσέγγισης της σχέσης μεταξύ οικονομικής και κοινωνικής ανάπτυξης την πολιτική της μείωσης των δημόσιων ελλειμμάτων και τα μέτρα που περιλαμβάνονται στη Λευκή Βίβλο την οποία και χαρακτηρίζει «οδηγό», ζητά την ενίσχυση της συνεργασίας μεταξύ της ΔΟΕ και του ΔΝΤ, της Παγκόσμιας Τράπεζας και του ΠΟΕ, με σκοπό τη «συμπλήρωση των κατευθύνσεων που συμφωνήθηκαν στο Χάλιφαξ και συνεχίσθηκαν στη Λυών».
<P>
Η Επιτροπή σωστά υποστηρίζει την κοινωνική ρήτρα στις διμερείς συμφωνίες που συνάπτει με τις χώρες δικαιούχους χρηματοδοτικής βοοήθειας ή εμπορικών προτιμήσεων. Το ερώτημα είναι γιατί δεν πρωτοστάτησε στην υιοθέτηση της ρήτρας σεβασμού των κοινωνικών και των άλλων ανθρώπινων δικαιωμάτων κατά τις διαπραγματεύσεις του Γύρου της Ουρουγουάης στα πλαίσια της ΓΚΑΤΤ. Επίσης, γιατί δεν προσαρμόζει τη συμπεριφορά της, έστω σε διμερές επίπεδο, στην αρχή αυτή; Μήπως για παράδειγμα θεωρεί ότι η Τουρκία σέβεται τα ανθρώπινα δικαιώματα όταν συζητά για αποδέσμευση των χρηματοδοτικών πρωτοκόλλων που συνοδεύουν τη συμφωνία σύνδεσης ή και όταν σύναπτε τη συμφωνία αυτή; Είναι προκλητικό το γεγονός να μιλά για σεβασμό των θεμελιωδών δικαιωμάτων των εργαζομένων και για εφαρμογή των συμβάσεων της ΔΟΕ, όταν η ίδια με την πολιτική που ακολουθεί στο εσωτερικό της ΕΕ ουσιαστικά ανατρέπει θεμελιώδεις συμβάσεις, όπως αυτές που αφορούν στην ελευθερία του συνεταιρίζεσθαι και των συλλογικών διαπραγματεύσεων.
<P>
Η Επιτροπή μιλά για καταπολέμηση της φτώχειας. Τα 50 και άνω εκατομμύρια άνθρωποι στην ΕΕ που ζουν κάτω από το όριο της φτώχειας και που συνεχώς αυξάνουν, αποτελούν αδιάψευστο μάρτυρα της χρεωκοπίας των συνταγών που ακολουθούνται. Το διερυνόμενο χάσμα μεταξύ των αναπτυγμένων και των αναπτυσσομένων χωρών αποδεικνύει επίσης την ακαταλληλότητα των μέσων που χρησιμοποιούνται δήθεν για την ανάπτυξη του τρίτου κόσμου. Ούτε η περίφημη εταιρική σχέση, ούτε τα δάνεια της Παγκόσμιας Τράπεζας και του ΔΝΤ που συνοδεύονται από συγκεκριμένους όρους οικονομικής πολιτικής και δρακόντειες δεσμεύσεις δεν αποτελούν, φυσικά, λύση στο πρόβλημα, ούτε τα ανεπαρκή κεφάλαια που διατίθενται στα πλαίσια της περίφημης αναπτυξιακής βοήθειας από τον κοινοτικό προϋπολογισμό και τα κράτη μέλη και που στην πραγματικότητα συνδέονται με άλλες εμπορικές ή οικονομικές δεσμεύσεις για την εισχώρηση του κεφαλαίου των χωρών αυτών στην οικονομία των δικαιούχων κρατών και την καταλήστευση του πλούτου τους.
<P>
Η Επιτροπή αναφέρει τη διατήρηση της απασχόλησης ως προτεραιότητας των οικονομικών και κοινωνικών πολιτικών, προτείνοντας ως πρότυπο προς μίμηση την «ενεργό πολιτική απασχόλησης» που προωθεί. Προφανώς, αντί να θεωρεί ότι στόχος είναι η επέκταση του ευρωπαϊκού μεταπολεμικού μοντέλου κοινωνικής προστασίας και στις άλλες χώρες, προσπαθεί να το υποσκάψει.
<P>
Η έκθεση περιλαμβάνει ορισμένες θετικές επισημάνσεις, είναι όμως ανεπαρκής. Κατ'αρχήν, αποδέχεται πλήρως το πλαίσιο που διαμορφώνουν τα ψηφίσματα της Ομάδας των 7, το ισχύον θεσμικό πλαίσιο των διεθνών οικονομικών οργανισμών, τις κατευθύνσεις της Επιτροπής για το περιεχόμενο της κοινωνικής διάστασης και πολιτικής απασχόλησης. Η φτώχεια και η ανεργία δεν καταπολεμώνται με νομικά μέσα, αλλά με πολιτικές που θα προωθούν τις επενδύσεις, θα δημιουργούν θέσεις εργασίας, θα στηρίζουν τη ζήτηση, ανοίγοντας το δρόμο για νέες θέσεις εργασίας και απορρόφηση των ανέργων. Η ανεργία δεν καταπολεμάται με τα κονδύλια του Κοινωνικού Ταμείου, που έτσι κι αλλιώς έχουν την τάση να μειώνονται, και που στην ουσία δεν κάνουν τίποτε άλλο παρά να δίνουν κάποια κατάρτιση σε ανέργους που θα ξανασταλούν στην ανεργία ελλείψει προσφοράς εργασίας. Η ανεργία δεν λύνεται με τα μέτρα που περιλαμβάνονται στις κατευθυντήριες γραμμές για την απασχόληση και με βασικό μοχλό τους καινούργιους όρους της απασχολησιμότητας και της προσαρμοστικότητας. Φοβούμαστε ότι όταν μιλάνε για εντονότερη συνεργασία της ΔΟΕ, του ΔΝΤ, του ΟΟΣΑ και του ΠΟΕ εννοούν την πρόσδεση της Διεθνούς Οργάνωσης Εργασίας στις επιλογές τους και προετοιμάζουν την αναθεώρηση των θεμελιωδών συμβάσεων που συνάφθηκαν σε εποχές που ο παγκόσμιος συσχετισμός των δυνάμεων ευνοούσε τις θέσεις του εργατικού κινήματος και την επεξεργασία νέων συμβάσεων που θα νομιμοποιούν τις σημερινές επιλογές. Συμφωνούμε με την πρόταση για καθιέρωση καθολικού φόρου στις διεθνείς νομισματικές συναλλαγές και καλούμε την ΕΕ να υιοθετήσει αυτή τη θέση, αγνοώντας τις αντιδράσεις του χρηματιστικού κεφαλαίου.
<P>
Εμείς θεωρούμε ότι, χωρίς μια νέα, διεθνή οικονομική τάξη πραγμάτων, που θα σέβεται το δικαίωμα όλων των λαών για αυτοδιάθεση, ανάπτυξη και κοινωνική προκοπή, που θα εγγυάται την ελευθερία πολιτικών επιλογών των κρατών, που θα έχει ως επίκεντρο την εξάλειψη της πείνας, της φτώχειας και της ανεργίας και όχι την απελευθέρωση των αγορών προϊόντων και υπηρεσιών και τη μεγιστοποίηση των κερδών, είναι αυταπάτη να πιστεύουμε ότι μπορεί να αλλάξει ουσιαστικά η κατάσταση. Οι τάσεις που διαμορφώνονται το επιβεβαιώνουν. Το κεφάλαιο σε διεθνές επίπεδο τείνει να καταργήσει στοιχειώδη δικαιώματα των κρατών και των λαών, όπως προκύπτει από το σχέδιο συμφωνίας του ΟΟΣΑ για την Πολυμερή Συμφωνία για τις Επενδύσεις, όπου αποδεικνύεται η υποκρισία όσων λέγονται για κοινωνικά δικαιώματα καθώς θα μπορεί να προσβληθεί οποιαδήποτε ρύθμιση κοινωνικού χαρακτήρα ή προστασίας του δημόσιου συμφέροντος. Το ίδιο προκύπτει και από περιφερειακές συμφωνίες τύπου NAFTA ή από το σχέδιο για τη δημιουργία μιας διατλαντικής ζώνης ελεύθερων ανταλλαγών. Μπροστά σε τέτοιες επιλογές, η μόνη λύση που έχουν οι λαοί είναι να δυναμώσουν την πάλη τους για την ανατροπή της σημερινής τάξης πραγμάτων, την εγκαθίδρυση μιας νέας αντίληψης στις διεθνείς σχέσεις και την αλλαγή του σημερινού συσχετισμού δυνάμεων στις μεγάλες βιομηχανικές χώρες.
<P>
Έκθεση Rocard (Α4-0085/98)
<SPEAKER ID=127 NAME="Ahlqvist, Andersson, Hulthιn, Lφφw, Theorin, Waidelich και Wibe">
Θεωρούμε ότι η έκθεση είναι πολύ καλή, αφού η επιτροπή του Κοινοβουλίου στηρίζει πλήρως τις κατευθυντήριες γραμμές της Επιτροπής αναφορικά με την ενσωμάτωση της πτυχής της ισότητας σε κάθε εργασία, την εξάλειψη της φτώχειας καθώς και τις αναλύσεις των περιβαλλοντικών επιπτώσεων. Περαιτέρω, είναι θαυμάσιο ότι επισημαίνεται η σημασία μιας ισότιμης εταιρικής σχέσης που πρέπει να βασίζεται σε δημοκρατικές αξίες και ανθρώπινα δικαιώματα.
<P>
Δεν συμφωνούμε όμως με τις παραγράφους 57 και 67, καθώς θεωρούμε ότι το υπάρχον εμπορικό σύστημα δεν μπορεί να διατηρηθεί. Κατά την άποψή μας η μοναδική μακροπρόθεσμη λύση είναι η προσαρμογή στους κανόνες του ΠΟΕ. Δεν θεωρούμε επίσης ότι η μακράς διαρκείας προστασία της γεωργίας είναι μία μακρόπνοη μόνιμη λύση. Αντίθετα, η Ευρωπαϊκή Ένωση θα έπρεπε να έχει μία μεγαλύτερη συνοχή μεταξύ της πολιτικής των επιδοτήσεων, της γεωργικής πολιτικής και της αλιευτικής πολιτικής, κάτι που επισημαίνεται στην παράγραφο 77. Θα έπρεπε ωστόσο να επισημανθεί στην παράγραφο 77 η άμεση σύνδεση μεταξύ του συντονισμού αυτών των πολιτικών τομέων με τον στόχο της οικονομικής εταιρικής σχέσης.

<SPEAKER ID=128 NAME="Caudron">
Θα ήθελα αρχικά να συγχαρώ τον Michel Rocard για την εξαίρετη εργασία του και την βαθιά προοδευτική πεποίθησή του που καθοδήγησε τις πολιτικές κατευθύνσεις του κειμένου του. Αντίθετα, δεν με ικανοποιεί η ατολμία των θέσεων που υποστήριξαν οι Συντηρητικοί και οι Φιλελεύθεροι πάσης φύσεως.
<P>
Πράγματι, εάν πρέπει να χαρούμε που επετεύχθη μια συμφωνία, πρέπει επίσης να σημειώσουμε τις αδυναμίες της.
<P>
Ωστόσο, το πλαίσιο που μας προτείνεται αντιστοιχεί σε μία αισθητή εξέλιξη, ενδιαφέρουσα, που οδεύει προς την κατεύθυνση μιας "ώριμης» εταιρικής σχέσης με τις χώρες ΑΚΕ, και αυτό τόσο από την πλευρά των χωρών ΑΚΕ όσο και της Ευρωπαϊκής Ένωσης.
<P>
Πώς, πράγματι, να μην στηρίξουμε το σχέδιο περικοπής του χρέους, μια θέση που υποστηρίζεται εδώ και πολλά χρόνια από ορισμένους και που τελικά ακούγεται από άλλους σήμερα;
<P>
Ορισμένες χώρες, και κυρίως αφρικανικές, μπορούν να ελπίζουν σε μια χειροπιαστή οικονομική και κοινωνική ανάπτυξη, αλλά έως τώρα, αυτή είχε εκμηδενιστεί εκ των προτέρων λόγω του βάρους ενός πολύ υψηλού χρέους.
<P>
Μια άλλη οδός που οδηγεί σε μια αποτελεσματικότερη συνεργασία έγγειται στην μεταφορά τεχνολογιών. Αυτή η προσέγγιση, που υποστηρίχτηκε από την πλειοψηφία των ΜΚΟ και των πολιτικών υπευθύνων, μοιάζει να συγκεκριμενοποιείται σε αυτό το κείμενο, και αυτό είναι το καλύτερο.
<P>
Θα στηρίξω συνεπώς το κείμενο του Michel Rocard και, παρά ορισμένες επιφυλάξεις που εκφράστηκαν προηγουμένως, είμαι σίγουρος ότι ο Πρόεδρος της Επιτροπής για τις χώρες ΑΚΕ θα μπορέσει να αξιοποιήσει τις απόψεις του, στο πλαίσιο της Επιτροπής και των επιτρόπων που έχουν αναλάβει αυτόν τον φάκελλο, και να τις κάνει σεβαστές.

<SPEAKER ID=129 NAME="Donnay">
Χαιρόμαστε για αυτήν την καινούργια ευκαιρία που μας δίδεται να επαναδιατυπώσουμε την προσήλωσή μας στην εταιρική σχέση ανάμεσα στις χώρες της Αφρικής, της Καραϊβικής και του Ειρηνικού και της Ευρωπαϊκής Ένωσης. Διότι η Ευρώπη παραμένει ο πρώτος εταίρος των χωρών ΑΚΕ. Η Ένωση και τα κράτη μέλη, πρέπει να το θυμίσουμε, είναι οι πρώτοι χρηματοδότες αυτών των χωρών, και προηγούνται κατά πολύ από τους άλλους δυτικούς χορηγούς βοήθειας. Πάνω από το 60 % της κρατικής βοήθειας για την ανάπτυξη που κινητοποιείται κάθε χρόνο στον κόσμο προέρχεται από την Ευρώπη.
<P>
Έτσι η Ομάδα ΕΕυρ εγκρίνει τις κατευθύνσεις που προτείνονται από την Επιτροπή καθώς αυτές θεωρούν ορθή την εταιρική σχέση ΑΚΕ-ΕΕ και εκδηλώνουν επομένως την βούληση να διαιωνιστεί και να ενδυναμωθεί αυτή η μοναδική στο είδος της συνεργασία. Χαιρόμαστε επίσης που το Συμβούλιο, πέρα από τις αρχικές επιφυλάξεις μερικών εκ των μελών του, κατέληξε στα ίδια συμπεράσματα.
<P>
Ισχυροί λόγω της προνομιακής σχέσης που διατηρούμε από τις αρχές της δημιουργίας του ευρωπαϊκού οικοδομήματος και έχοντας συνείδηση των προκλήσεων του επόμενου αιώνα και του συμφέροντος που έχουμε να τις αντιμετωπίσουμε μαζί, εναπόκειται σε εμάς από δω και πέρα να καταλήξουμε σε μια εταιρική σχέση που θα είναι πραγματικό πρότυπο την οποία η 5η Σύμβαση της Λομέ θα έχει ως αποστολή να καθιερώσει.
<P>
Κατά το πρότυπο της Επιτροπής, η Ομάδα ΕΕυρ θεωρεί ουσιαστικό να ενισχυθεί η πολιτική διάσταση της επόμενης σύμβασης και να συνάψουμε, με τους εταίρους μας, έναν πραγματικό πολιτικό συμβόλαιο που θα στηρίζεται στην προώθηση των δημοκρατικών αρχών, του σεβασμού των ανθρωπίνων δικαιωμάτων και της καλής διακυβέρνησης. Εννοείται ότι αυτές οι θεμελιώδεις αρχές είναι αλληλένδετες. Κατά συνέπεια, καλές οικονομικές επιδόσεις δεν θα μπορούσαν, για παράδειγμα, να δικαιολογήσουν ούτε να αποσοβήσουν την απουσία πολυκομματισμού, ή κάθε άλλου δημοκρατικού κενού.
<P>
Όπως και η Επιτροπή, είμαστε πεπεισμένοι για την σημασία της προώθησης των επενδύσεων, της απελευθέρωσης των ανταλλαγών και της συμμετοχής των χωρών ΑΚΕ σε μια παγκοσμιοποιημένη οικονομία. Ωστόσο, η εμπορική πτυχή που επινοήθηκε από την Επιτροπή μας εμπνέεει μεγάλες επιφυλάξεις διότι μας φαίνεται πρόωρη. Επίσης η Ομάδα ΕΕυρ τάσσεται υπέρ της προσαρμογής μιας μακράς μεταβατικής περιόδου ώστε να δοθεί η δυνατότητα στις χώρες ΑΚΕ να ενταχθούν αρμονικά στο παγκόσμιο εμπόριο.
<P>
Επίσης, θα εφιστήσουμε την προσοχή κατά της τάσης του "παντός-εμπορίου» που επιτρέπει σε ορισμένους χορηγούς βοήθειας να απαλλαγούν από τις υποχρεώσεις αλληλεγγύης που έχουν. Έχω ως απόδειξη για αυτό μια πρόσφατη έκθεση του ΟΟΣΑ. Ο οργανισμός αποκαλύπτει σε αυτήν ότι, παρά την δέσμευση που έχουν αναλάβει τα μέλη του, εδώ και περίπου 20 χρόνια, να διαθέτουν το 0, 7 % του ΑΕΠ τους στην κρατική ενίσχυση για την ανάπτυξη, ο μέσος όρος των συνεισφορών άγγιξε το χαμηλότερο επίπεδό του το 1996, πέφτοντας έως το 0, 12 % όσον αφορά την συμβολή των Ηνωμένων Πολιτειών. Δεν μπορούμε να δηλώνουμε κάτω από αυτές τις συνθήκες ότι θέλουμε να ανάγουμε σε πραγματική προτεραιότητα τον αγώνα κατά της φτώχειας στις αναπτυσσόμενες χώρες.
<P>
Να λοιπόν, σε μερικές γραμμές, οι κύριες κατευθύνσεις προς τις οποίες η ομάδα UPE εύχεται να βαδίσει η Σύμβαση της Λομέ και οι σκόπελοι που η ομάδα μας θέλει να την κάνει να αποφύγει. Θέλουμε τέλος να διαβεβαιώσουμε τους φίλους μας των χωρών ΑΚΕ για την εμπιστοσύνη μας στο μέλλον της ιδιαίτερης σχέσης που μας ενώνει. Αυτή η επιστοσύνη πηγάζει από την βαθιά πεποίθηση ότι δεν είναι μόνο συμφέρον των χωρών της Αφρικής, της Καραϊβικής και του Ειρηνικού, αλλά και της Ευρώπης να κάνουμε να καρποφορήσει και να ευημερήσει η εταιρική μας σχέση.
<P>
Αυτό είναι και το πνεύμα της έκθεσης Rocard. Έτσι, η Ομάδα μας του παρέχει όλη την απαιτούμενη στήριξη.

<SPEAKER ID=130 NAME="Souchet">
Η Ομάδα των Ανεξαρτήτων για την Ευρώπη των Εθνών στήριξε την έκθεση του κ. Michel Rocard, γιατί επαναδιατυπώνει ξεκάθαρα μια πολύ έντονη προσήλωση υπέρ της συνέχισης και της ανανέωσης μιας προνομιακής συνεργασίας μεταξύ των χωρών ΑΚΕ και των χωρών της Ευρωπαϊκής Ένωσης, στο πλαίσιο της ισομερούς διαδικασίας της Λομέ, που ξεκίνησε εδώ και τριάντα χρόνια.
<P>
Αντί να έχει εξαντλήσει τις προσπάθειές της, πιστεύουμε αντίθετα ότι η δυναμική της Λομέ καλείται να καταλήξει, κατά την διάρκεια της περιόδου που ξεκινά με την διαπραγμάτευση της Σύμβασης της Λομέ V, σε μια διαρκή γεωπολιτική εταιρική σχέση και σε μια πραγματική συνανάπτυξη, ευρωαφρικανική κυρίως.
<P>
Θα πρέπει να είμαστε ιδιαίτερα προσεκτικοί, κατά την διάρκεια αυτής της διαπραγμάτευσης, ώστε η προσήλωση που εκδήλωσαν προς την Λομέ οι ευρωπαίοι εταίροι της Γαλλίας να μην είναι καθαρά τυπική, να μην κρύβει μια επιθυμία διάλυσης ή αποδέσμευσης, και να ανταποκρίνεται αληθινά στην βούληση να δοθεί ένα ουσιαστικό περιεχόμενο στις νέες σχέσεις συνεργασίας. Πρέπει πάση θυσία να αποφύγουμε να γίνει η Λομέ ένα "άδειο κέλυφος», και για αυτό, είναι απαραίτητο να επεκτείνουμε και να ανανεώσουμε τις διατάξεις της.
<P>
Από αυτήν την άποψη, η εμπορική ανάπτυξη δεν είναι το παν της ανάπτυξης: δεν είναι παρά ένα μέρος της, ακόμα και αν πρόκειται για ένα πολύ σημαντικό μέρος.
<P>
Χαιρόμαστε λοιπόν για την έμφαση που δόθηκε, μέσα στην έκθεση Rocard, στην αναγκαία στήριξη που πρέπει να δοθεί στην ανάπτυξη της οικογενειακής οικονομίας, και ιδιαίτερα στις αγροτικές περιοχές, στην ανάπτυξη των μικρών δανείων, των τεχνολογιών πρώτης ανάγκης και στην διαφήμηση υπέρ των τοπικών παραγωγών. Έχουμε επίσης ιδιαίτερη προσήλωση στην ανάπτυξη της αποκεντρωμένης συνεργασίας. Τρεις βασικές αβεβαιότητες πρέπει να εκλείψουν.
<P>
Η πρώτη, αφορά το ποσό των πιστώσεων που η Ευρωπαϊκή Ένωση θα αποφασίασει να διαθέσει στην συνεργασία της με τις χώρες ΑΚΕ. Πρόκειται φυσικά εδώ για επιλογή πολιτικής φύσεως που υπάγεται στην κυριαρχία των διαφόρων κρατών μελών. Αλλά τα μέσα δεν είναι ουδέτερα. Αυτός είναι ο λόγος που είμαστε αρνητικοί στην εγγραφή του ΕΤΑ στον προϋπολογισμό, που θα κινδύνευε να καταργήσει τις υποχρεώσεις του κάθε κράτους, και αυτό πολύ περισσότερο μέσα στην προοπτική της διεύρυνσης, και να ευνοήσει μια μείωση των πιστώσεων που δημιουργούνται στα πλαίσια της Σύμβασης της Λομέ. Να γιατί καταθέσαμε μια τροπολογία που αρνείται την εγγραφή του ΕΤΑ στον προϋπολογισμό και την διάλυσή του μέσα στον όγκο του γενικού προϋπολογισμού.
<P>
Η δεύτερη αβεβαιότητα που πρέπει να αρθεί αφορά το μέλλον των εμπορικών σχέσεων ανάμεσα στην Ευρωπαϊκή Ένωση και τις χώρες ΑΚΕ. Αυτό το ζήτημα κατέστη δυσκολότερο εξαιτίας του γεγονότος ότι η Ευρωπαϊκή Ένωση δεν μπόρεσε, κατά την διάρκεια των διαπραγματεύσεων των συμφωνιών του ΠΟΕ, να λάβει κατάλληλα υπόψην τις ανάγκες των αναπτυσσόμενων χωρών και τις ιδιαιτερότητες των στενών συνεργασιών ανάμεσα σε χώρες με άνισο επίπεδο ανάπτυξης. Θα πρέπει λοιπόν να "χειριστούμε πονηρά» τους κανόνες του ΠΟΕ και την ερμηνεία τους, να διεξάγουμε από κοινού με τις χώρες ΑΚΕ μια αποφασιστική και επιτηδευμένη στρατηγική μέσα στον Οργανισμό για να αποφύγουμε ώστε τα κεκτημένα τριάντα χρόνων συνεργασίας, ακόμα και αν, στον εμπορικό τομέα, ήταν πιο μέτρια, από ότι ελπίζαμε, να μην ανατραπούν από μια βεβιασμένη, ξαφνική, απότομη, αδιαφοροποίητη είσοδο των χωρών ΑΚΕ στην παγκοσμιοποίηση των ελεύθερων ανταλλαγών που εύχονται ορισμένοι.
<P>
Η τρίτη αβεβαιότητα που πρέπει να αρθεί αφορά το μέλλον των σχέσεων των χωρών ΑΚΕ που ανήκουν στην νομισματική ζώνη φράγκου, όταν το φράγκο θα έχει εξαφανιστεί και αντικατασταθεί από το ευρώ. Παρά τα συστηματικά καθυσυχαστικά λόγια των γαλλικών αρχών, μια μεγάλη δυσφορία κυριαρχεί σχετικά με αυτό το θέμα μεταξύ των αφρικανών οικονομικών υπευθύνων. Τα κοινοτικά όργανα δεν έχουν ποτέ συζητήσει δημόσια για την τύχη του φράγκου των Γαλλικών Αποικιών Αφρικής. Εξαιτίας αυτών των ερωτημάτων, πολλές επενδύσεις έχουν παγώσει σήμερα και πολλές πιστώσεις έχουν τοποθετηθεί σε τράπεζες που βρίσκονται έξω από την ζώνη φράγκου.
<P>
Οι ενδιαφερόμενες χώρες, υπό το σοκ ακόμα της υποτίμησης του 1994, αναρωτιούνται σχετικά με τις διάφορες ερμηνείες που φαίνεται να εμφανίζονται σχετικά με αυτό ανάμεσα στην Γαλλία και την Γερμανία, σχετικά με το άρθρο 109 της Συνθήκης του Μάαστριχτ. Για την Γερμανία, και τις χώρες της ζώνης μάρκου, η σχέση που θα ενώσει το ευρώ με την ζώνη φράγκου υπάγεται σε αυτό το άρθρο και πρέπει συνεπώς να εξευρωπαϊστεί, ενώ οι γαλλικές αρχές θεωρούν ότι οι σχέσεις μεταξύ των κεντρικών αφρικανικών τραπεζών με την Γαλλία δεν υπάγονται παρά στο γαλλικό Δημόσιο και όχι στην Τράπεζα της Γαλλίας, και συνεπώς όχι στην μελλοντική ΕΚΤ. Αλλά η γαλλική κυβέρνηση δεν θα αναγκαζόταν έτσι να δώσει εγγυήσεις σχετικά με μια διαδικασία που δεν θα έλεγχε πια; Είναι επείγον να διαλύσουμε αυτές τις αμφιβολίες, καθώς η ζώνη φράγκου αποτελεί έναν ισχυρό παράγοντα σταθερότητας στην Αφρική.
<P>
Αυτή είναι η αιτία για την οποία καταθέσαμε μια τροπολογία, που εγκρίθηκε με πολύ μεγάλη πλειοψηφία και με την στήριξη του εισηγητή, ζητώντας από την Ευρωπαϊκή Επιτροπή να εκτελέσει μια αντικειμενική μελέτη για να υπολογίσει τις οικονομικές και κονωνικές συνέπειες που θα έχει η έναρξη εφαρμογής του ενιαίου ευρωπαϊκού νομίσματος, στις χώρες ΑΚΕ και ιδιαίτερα αυτές που ανήκουν στην ζώνη φράγκου.

<SPEAKER ID=131 NAME="Vanhecke">
Η συνεργασία των δεκαπέντε ευρωπαϊκών χωρών με τις 70 χώρες της ομάδας ΑΚΕ συμπεριλαμβάνει ένα σημαντικό χρηματικό σκέλος.
<P>
Για την περίοδο 1995-2000 πρόκειται για περίπου 13 δις. Ecu, δηλαδή πάνω-κάτω για 520 δις. Βελγικά φράγκα, · χρήματα που πρέπει να συμβάλουν, ώστε να ξεπεράσουν ιδίως οι αφρικανικές χώρες ΑΚΕ το στάδιο υπανάπτυξης.
<P>
Πρέπει να έχουμε το θάρρος να ομολογήσουμε ότι τα αποτελέσματα αυτής της χρηματικής ροής δεν είναι αυτά που έπρεπε. Οι κύριοι λόγοι είναι τρείς: το γεγονός ότι οι περισσότερες χώρες ΑΚΕ διαμόρφωσαν την οικονομία τους σε σοσιαλιστικό μοντέλο, το γεγονός ότι οικατέχοντες την εξουσία πρώτα πρώτα γέμισαν και - γεμίζουν ακόμη - τις δικές τους τσέπες, και το γεγονός ότι οι ευρωπαϊκές χώρες δεν τολμούν να στηλιτεύσουν αυτή την κατάσταση από φόβο μήπως τις κατηγορήσουν για νεοαποικισμό.
<P>
Στην έκθεση Rocard δεν δίδεται η δέουσα προσοχή σε αυτή την κατάσταση, και υποστηρίζεται κάπως τυφλά το περιβόητο 0, 7 % για την αναπτυξιακή συνεργασία. Οπότε δεν θα εγκρίνω την έκθεση.
<P>
Χαίρομαι πάντως, διότι για πρώτη φορά - στις παραγράφους 94 και 95 - υποστηρίζεται σχεδόν ανοικτά μια πολιτική επιστροφής των μεταναστών από τις χώρες ΑΚΕ - εργαζομένων ή ανέργων - στις πατρίδες τους.Τέτοια πολιτική επιστροφής, συνοδευόμενη από μέτρα υποστήριξης είναι προς το συμφέρον όλων και τη ζητά η παράταξή μου τώρα επί δύο δεκαετίες. Μέχρι τώρα το μόνο που εισπράξαμε ήταν η άδικη κατηγορία ότι κάτι τέτοιο παραπέμπει σε ρατσισμό.
<P>
Είναι θετικό ότι τώρα μπορούμε να παραπέμψουμε στην υπεράνω υποψίας έκθεση Rocard.
<P>
(Η συνεδρίαση, διακοπείσα στις 13.22, επαναλαμβάνεται στις 15.00)

<CHAPTER ID=6>
Δημοκρατικός έλεγχος κατά την τρίτη φάση της ΟΝΕ
<SPEAKER ID=132 NAME="Πρόεδρος">
Η ημερήσια διάταξη προβλέπει την έκθεση της κ. Randzio-Plath (A4-0110/98) εξ ονόματος της Επιτροπής Οικονομικής, Νομισματικής και Βιομηχανικής Πολιτικής σχετικά με τον δημοκρατικό έλεγχο κατά την τρίτη φάση της ΟΝΕ.

<SPEAKER ID=133 LANGUAGE="FR" NAME="Berthu">
Κύριε Πρόεδρε, ήθελα να κάνω μια επίκληση του Κανονισμού βάσει του άρθρου 102, που αφορά την μη-σύμπτωση των διαφόρων γλωσσικών αποδόσεων, συγκεκριμένα σχετικά με τον τίτλο αυτής της έκθεσης.
<P>
Στα γαλλικά, έχει τίτλο "Ο δημοκρατικός έλεγχος κατά την τρίτη φάση της ΟΝΕ». Στα έγγραφα εργασίας, είχε γραφεί όμως "η δημοκρατική ευθύνη». Στα ισπανικά, αυτό αποδίδεται ως: "responsabilidad democrαtica». Υπάρχει μια διαφορά ανάμεσα στην ευθύνη και στον έλεγχο. Στα αγγλικά, γίνεται λόγος για "democratic accountability», το οποίο από την πλευρά μου μεταφράζω ως την υποχρέωση να υποβάλλεται αναφορά, μια έννοια που βρίσκεται, νομίζω, ανάμεσα στον έλεγχο και την ευθύνη. Αυτές οι προσεγγίσεις, κύριε Πρόεδρε, δεν είναι επιφανειακές. Αφήνουν να διαφανεί μια αβεβαιότητα σχετικά με την πρωταρχική έννοια ανεξαρτησίας της Κεντρικής Τράπεζας.
<P>
Υπάρχουν πράγματι δύο αντιλήψεις περί ανεξαρτησίας: μια περιοριστική αντίληψη, σύμφωνα με την οποία η ΕΚΤ έχει την δυνατότητα επιλογής των μέσων για την υλοποίηση της νομισματικής πολιτικής στο πλαίσιο της στήριξης των γενικών οικονομικών πολιτικών της Κοινότητας και μια εκτατική αντίληψη, σύμφωνα με την οποία η ανεξαρτησία δεν αφορά απλώς τα μέσα αλλά και ορισμένους στόχους, όλα αυτά χωρίς έλεγχο ούτε δυνατότητα μεταρρύθμισης του εν λόγω οργάνου.
<P>
Κύριε Πρόεδρε, θα ήθελα να θέσουμε ένα τέρμα σε κάθε διφορούμενο σχετικά με αυτό το θέμα. Θεωρώ ιδιαίτερα επιζήμιο ότι κάτι τέτοιο δεν έγινε την στιγμή που ξεκίνησε η Οικονομική και Νομισματική Ένωση και θα αποτελούσε από μόνο του έναν λόγο για την εκ νέου παραπομπή της έκθεσης στην αρμόδια επιτροπή.

<SPEAKER ID=134 NAME="Πρόεδρος">
Σας ευχαριστώ κ. Berthu, διότι επισημάνατε αυτή τη γλωσσική σύγχυση. Είμαι εντελώς σίγουρος ότι η συζήτηση που τώρα θα ακολουθήσει θα αποσαφηνίσει τις όποιες ασάφειες υπάρχουν, γι' αυτό δίνω στη συνέχεια τον λόγο στην κ. RandzioPlath.

<SPEAKER ID=135 NAME="Randzio - Plath">
Κύριε Πρόεδρε, το ζήτημα της δημοκρατικής υποχρέωσης λογοδοσίας έχει να κάνει με την δημιουργία διαφάνειας και αξιοπιστίας. Δεν τίθεται θέμα ελέγχου της μελλοντικής Ευρωπαϊκής Κεντρικής Τράπεζας, αφού η συνθήκη του Μάαστριχ ρυθμίζει με σαφέστατο τρόπο την ανεξαρτησία της μελλοντικής Ευρωπαϊκής Κεντρικής Τράπεζας. Αυτό το Ευρωπαϊκό Κοινοβούλιο δεν άφησε στα ψηφίσματά του και στις εκθέσεις του κανενός είδους αμφιβολία για το ότι η μελλοντική Ευρωπαϊκή Κεντρική Τράπεζα αποτελεί, με το πνεύμα της ανεξαρτησίας, επίσης ένα συστατικό στοιχείο της Ευρωπαϊκής Νομισματικής Ένωσης, η οποία θα αρχίσει την 1. 1. 1999.
<P>
Ως εκ τούτου πρέπει να διαπιστώσει κανείς ότι η μία πλευρά του νομίσματος είναι η ανεξαρτησία της Ευρωπαϊκής Κεντρικής Τράπεζας, η άλλη πλευρά όμως είναι η διαφάνεια της απόφασης και των αιτίων της απόφασης, η οποία πρέπει να εκφράζεται στην υποχρέωση λογοδοσίας της Ευρωπαϊκής Κεντρικής Τράπεζας. Κατά τα άλλα, στη συνθήκη του Μάαστριχ καθώς και στο καταστατικό της Ευρωπαϊκής Κεντρικής Τράπεζας έχει ήδη προβλεφθεί ότι υπάρχει υποχρέωση αναφοράς από πλευράς της μελλοντικής Ευρωπαϊκής Κεντρικής Τράπεζας
<P>
Το μέρος στο οποίο πρέπει να επιτελείται αυτή η υποχρέωση αναφοράς ως έκφραση διαφάνειας είναι το Κοινοβούλιο. Αυτή η διαφάνεια είναι σε ένα δημοκρατικό σύστημα μια υποχρέωση για όλα τα θεσμικά όργανα και οργανισμούς, επομένως και για το πρώτο υπερεθνικό, ομόσπονδο, ευρωπαϊκό θεσμικό όργανο, δηλαδή την Ευρωπαϊκή Κεντρική Τράπεζα. Αυτή η διαφάνεια πρέπει να εκφράζεται μπροστά στο μοναδικό νομιμοποιημένο ευρωπαϊκό όργανο, το Ευρωπαϊκό Κοινοβούλιο. Ως εκ τούτου πρέπει να διαπιστωθεί σήμερα με ποιο τρόπο αυτό το Ευρωπαϊκό Κοινοβούλιο θέλει να διαμορφωθεί αυτός ο νομισματικός διάλογος με την Ευρωπαϊκή Κεντρική Τράπεζα.
<P>
Εγείρουμε απαιτήσεις, στηριζόμενοι επίσης στις εμπειρίες από τις συζητήσεις με την διοίκηση της Κεντρικής Τράπεζας, με το Ευρωπαϊκό Νομισματικό Ινστιτούτο στην υποεπιτροπή για το νομισματικό σύστημα και επίσης στην ολομέλεια αυτού του Ευρωπαϊκού Κοινοβουλίου, οι οποίες δείχνουν πόσο σημαντικός είναι ένας τακτικός νομισματικός διάλογος, ο οποίος θα θέτει πραγματικά, χωρίς εξάψεις τα νομισματικά ζητήματα τα οποία είναι πολύ επίκαιρα, και θα το κάνει αυτό και στο μέλλον. Ταυτόχρονα πρέπει να επιληφθούμε και των απόψεων της συνθήκης, οι οποίες δηλώνουν ξεκάθαρα ότι η Ευρωπαϊκή Κεντρική Τράπεζα πρέπει να επιδιώξει τον στόχο της σταθερότητας των τιμών και να υποστηρίξει την οικονομική πολιτική της Ευρωπαϊκής Κοινότητας, μέχρι του σημείου που δεν θίγεται ο στόχος της σταθερότητας των τιμών. Ως εκ τούτου είναι σημαντικό να γνωρίζουμε καλά τον ορισμό της σταθερότητας των τιμών, τις αποφάσεις και το υπόβαθρο τους, τους νομισματικούς στόχους καθώς και πως θα τεθούν τα όργανα σε λειτουργία.
<P>
Όλα αυτά ανήκουν στον διάλογο του Ευρωπαϊκού Κοινοβουλίου με την Ευρωπαϊκή Κεντρική Τράπεζα, όπως και η δημοσίευση των εκθέσεων της Ευρωπαϊκής Κεντρικής Τράπεζας. Μέσα από αυτές τις δημοσιεύσεις και από τον διάλογο παράγεται η διαφάνεια, όχι μόνο προς το συμφέρον του Ευρωπαϊκού Κοινοβουλίου, της λειτουργίας του δημοκρατικού συστήματος αλλά και προς το συμφέρον του ευρωπαϊκού πληθυσμού. Όχι, νομίζω ότι αυτή η διαφάνεια είναι και προς το συμφέρον της ίδιας της Ευρωπαϊκής Κεντρικής Τράπεζας, η οποία μέσα από αυτή τη διαφάνεια των αποφάσεων της δεν μπορεί παρά να κερδίσει αξιοπιστία καθώς και αποδοχή και εμπιστοσύνη. Όλοι εμείς ξέρουμε ότι ειδικά αυτήν την εποχή στα κράτη μέλη μας η αρχή της νομισματικής ένωσης αντιμετωπίζεται με μεγάλα ερωτηματικά. Επομένως θα είναι ιδιαίτερα σημαντικό το να αποκτήσει αυτή η Ευρωπαϊκή Κεντρική Τράπεζα εμπιστοσύνη, αξιοπιστία και αποδοχή.
<P>
Ακριβώς για αυτό είναι επίσης σημαντικό που εμείς σαν Ευρωπαϊκή Κοινότητα συμμετέχουμε στη διαδικασία του διορισμού. Μας ακούν. Παίρνω σαν προϋπόθεση - και αυτή είναι και η άποψη του Ευρωπαϊκού Κοινοβουλίου - ότι κανένας υποψήφιος δεν θα γίνει μέλος του συμβουλίου της Κεντρικής Τράπεζας της μελλοντικής Ευρωπαϊκής Κεντρικής Τράπεζας, αν δεν λάβει την συγκατάθεση αυτού του Ευρωπαϊκού Κοινοβουλίου, ακόμα και αν αυτό δεν έχει ρυθμιστεί με συμβάσεις. Γιατί οι υποψήφιοι θα κερδίσουν σίγουρα μέσα από την ικανότητά τους και την απόδειξη της προηγούμενης θέσης τους μπροστά στο Ευρωπαϊκό Κοινοβούλιο ακόμη περισσότερη αξιοπιστία και κύρος.
<P>
Αυτή η καινούργια Ευρωπαϊκή Κεντρική Τράπεζα μας δίνει τη δυνατότητα να αρχίσουμε έναν διάλογο με τον πρόεδρο της Ευρωπαϊκής Κεντρικής Τράπεζας. Ταυτόχρονα όμως θα είναι απαραίτητο σε όλα τα κράτη μέλην' αρχίσουν τα εθνικά τους κοινοβούλια διάλογο με τον πρόεδρο της εθνικής τους κεντρικής Τράπεζας. Θα έχει συνεπώς ιδιαίτερη σημασία να γίνει χρήση αυτού του δικαιώματος έτσι ώστε το Κοινοβούλιο να είναι ο τόπος της δημοσιότητας και ακριβώς αυτό το Ευρωπαϊκό Κοινοβούλιο να είναι ο τόπος της ευρωπαϊκής δημοσιότητας, κάτι που εξακολουθεί να μας λείπει. Αυτό είναι προς το συμφέρον του πληθυσμού και των αγορών επίσης, αφού ο μεγάλος οικονομολόγος Schumpeter είπε κάποτε ότι το νομισματικό σύστημα ενός λαού αντικατοπτρίζει όλες τις επιθυμίες, τις δράσεις, τις περιπέτειες αυτού του λαού, αλλά και την ίδια του την ταυτότητα. Ελπίζω ότι η κοινή σταθερότητα της ευρωπαϊκής νομισματικής ένωσης πράγματι προσφέρει δυνατότητες ώστε οι συνολικοί οικονομικοί όροι πλαισίου να διαμορφωθούν μέσα στην Ευρωπαϊκή Ένωση έτσι που το ευρώ να συμβάλει στην καταπολέμηση της ανεργίας.

<SPEAKER ID=136 NAME="Herman">
Κύριε Πρόεδρε, αγαπητοί συνάδελφοι, η εξουσία της κοπής ή της έκδοσης νομίσματος είναι μια σημαντική εξουσία, και η ιστορία δείχνει ότι αυτοί που την κατέχουν σπάνια άντεξαν στον πειρασμό να την καταχραστούν.
<P>
Οι λαοί που έπεσαν θύματα τέτοιων καταχρήσεων εξουσίας θέλησαν λοιπόν να δημιουργήσουν ασπίδες προστασίας. Οι Γάλλοι, που υπέστησαν τα ασινιάτα, στράφηκαν προς τον χρυσό και τον μυθοποίησαν τόσο που και ο ίδιος ο στρατηγός Ντε Γκώλλ στηρίχτηκε σε αυτόν. Οι Γερμανοί, τραυματισμενοι από δύο νομισματικούς κατακλυσμούς, βρήκαν στην ανεξαρτησία της Bundesbank, που τους επιβλήθηκε από το εξωτερικό, την ύψιστη προστασία κατά των πολιτικών παρεκλίσεων που δικαίως φοβόντουσαν. Καταλαβαίνουμε λοιπόν ότι την στιγμή που απαρνούνται την εθνική νομισματική κυριαρχία για να την εξασκήσουν από κοινού, οι κυβερνήσεις θέλησαν να λάβουν επαρκείς εγγυήσεις. Τις έλαβαν πέρα από κάθε προσδοκία. Η ανεξαρτησία της μελλοντικής Κεντρικής Τράπεζας θα είναι πιο ισχυρή από κάθα άλλο ανάλογο όργανο, όπως αποδεικνύω στην γνωμοδότηση που σας υποβάλλω.
<P>
Αλλά η ανεξαρτησία δεν υπονοεί την ανευθυνότητα. Στην δημοκρατία, κάθε κάτοχος μιας εξουσίας δίνει λόγο ενώπιον σε αυτόν που την οφείλει και εξ ονόματος του οποίου την εξασκεί, στην προκειμένη περίπτωση τους λαούς της Ευρώπης που εκπροσωπούμε εδώ. Η έκθεση Randzio-Plath όπως εγκρίθηκε φτάνει σε μια αποδεκτή ισσοροπία μεταξύ ανεξαρτησίας και ευθύνης. Στον κόσμο σήμερα, η αξιοπιστία της μελλοντικής Κεντρικής Τράπεζας θα εξαρτάται από την ορθότητα των αναλύσεων της και την αιτιολόγηση των αποφάσεων της. Είναι αυτό που οι κ.κ Lamfalussy και Duesenberg κατάλαβαν πρώτοι και για αυτό προσφέρθηκαν τόσο εύκολα στην ακρόαση και τον διάλογο με το Κοινοβούλιο, εκτιμώντας, σωστά, ότι αποκτούσαν έτσι μια νομιμότητα συμπληρωματική αυτής που τους παρέχει η συνθήκη.

<SPEAKER ID=137 NAME="Donnelly, Alan">
Κύριε Πρόεδρε, θα ήθελα να συγχαρώ την κ. Randzio-Plath για την εξαιρετική έκθεσή της και θα ήθελα επίσης να ευχαριστήσω τους συναδέλφους στις άλλες πολιτικές ομάδες για την τεράστια συνεργασία που είχαμε κατά την εκπόνηση της εν λόγω έκθεσης.
<P>
Η ΟΝΕ, όπως γνωρίζουμε, είναι η πλέον ιστορική εξέλιξη που θα συντελεστεί στην Ευρωπαϊκή Ένωση από την ίδρυση της Ευρωπαϊκής Οικονομικής Κοινότητας. Για το λόγο αυτό, πρέπει να διασφαλίσουμε ότι θα είναι σωστή. Πρέπει να διασφαλίσουμε ότι θα είναι ιδιαίτερα φιλική προς τους πολίτες. Θα ήθελα να πω στους γερμανούς συναδέλφους ειδικότερα, που φαίνεται ότι αισθάνονται πως εκείνοι που ζητούν πληροφορίες επί της δραστηριότητας της Κεντρικής Τράπεζας κατά κάποιον τρόπο θέλουν να παρεμποδίσουν τη λειτουργία της, ότι οι πολίτες στην υπόλοιπη Ευρωπαϊκή Ένωση δεν τρέφουν την ίδια εμπιστοσύνη και θέρμη προς την ΕΚΤ, που τρέφετε εσείς ενδεχομένως για την Bundesbank. Η Bundesbank υπήρξε εξαιρετικά επιτυχής. Η Ευρωπαϊκή Κεντρική Τράπεζα αποτελεί νεότευκτο θεσμικό όργανο, που πρέπει να κερδίσει την εμπιστοσύνη του κοινού. Ο τρόπος με τον οποίο μπορούμε να το επιτύχουμε, είναι να εξασφαλίσουμε ότι θα είναι υπόλογη μόνο στα δημοκρατικά εκλεγμένα όργανα που υπάρχουν μεταξύ των θεσμικών οργάνων της Ευρωπαϊκής Ένωσης.
<P>
Δεν υπάρχει καμία ασυμβατότητα στην προάσπιση της ανεξαρτησίας της τράπεζας. Η Σοσιαλιστική Ομάδα θα προασπίσει ολόψυχα την ανεξαρτησία της συγκεκριμένης τράπεζας. Αλλά θέλουμε να διασφαλίσουμε ότι το νόμισμα που δημιουργούμε, θα είναι ένα νόμισμα για τους πολίτες, κάτι για το οποίο οι ευρωπαίοι πολίτες θα αισθάνονται εμπιστοσύνη και θα είναι πεπεισμένοι ότι ενεργεί προς το συμφέρον τους. Τούτο δεν είναι απλώς ένα νόμισμα για τα μεγάλα χρηματοπιστωτικά ιδρύματα και τις πολυεθνικές. Είναι για τα 370 εκατομμύρια άτομα που ζουν στην Ευρωπαϊκή Ένωση. Επομένως, πρέπει να εφαρμόσουμε συστήματα που θα εξασφαλίσουν την εμπιστοσύνη του κοινού. Όσοι από εμάς είχαν την ευκαιρία να συνομιλήσουν ιδιαιτέρως με τον κ. Alexandre Lamfalussy και άλλα άτομα που ενδέχεται να βρεθούν στο Διοικητικό Συμβούλιο της Ευρωπαϊκής Κεντρικής Τράπεζας, ισχυρίζονταν πάντα ότι είναι σημαντικό η ΕΚΤ να μη λειτουργεί απλώς σαν ένωση λογιστών, αλλά να ενεργεί απολύτως σαν ένα θεσμικό όργανο της Ευρωπαϊκής Ένωσης, που λειτουργεί εκ μέρους των πολιτών.
<P>
Απευθύνομαι σε όλους τους βουλευτές του Σώματος, στην Επιτροπή και στους πιθανούς υποψήφιους για την ΕΚΤ: σας παρακαλώ να κατανοήσετε ότι η επιτυχία της συγκεκριμένης τράπεζας, που θα λειτουργεί στη Φρανκφούρτη, θα εξαρτηθεί από την αποδοχή που θα έχει από το κοινό και από τις δημόσιες πληροφορίες επί της δραστηριότητάς της.
<P>
Υπάρχει ένα άλλο στοιχείο που είναι σημαντικό από την άποψη των πληροφοριών επί της δραστηριότητας: θα έχουμε μια κεντρική νομισματική αρχή, αλλά θα διαθέτουμε μια αποκεντρωμένη δημοσιονομική πολιτική στην Ευρωπαϊκή Ένωση. Πρέπει να εξασφαλίσουμε ότι, όταν τα εθνικά κοινοβούλια καταρτίζουν τους εθνικούς προϋπολογισμούς τους, επικρατεί η αίσθηση ότι υπάρχει ένα δημοκρατικό όργανο σε ευρωπαϊκό επίπεδο, το οποίο επιβλέπει τη νομισματική πολιτική που έχει καθοριστεί στο όνομα των πολιτών της Ευρωπαϊκής Ένωσης, εκ μέρους όλης της Ευρωπαϊκής Ένωσης. Πρέπει να εξασφαλίσουμε ότι θα υπάρχει ένας σύνδεσμος μεταξύ της εργασίας των εθνικών κοινοβουλίων και του Ευρωπαϊκού Κοινοβουλίου, ώστε να διασφαλίσουμε ότι θα έχουμε τη δημοκρατική παροχή πληροφοριών επί της δραστηριότητας της Κεντρικής Τράπεζάς μας. Αν αποτύχουμε σε αυτό το εγχείρημα, τότε φρονώ ότι θα παρεμποδιστεί οποιαδήποτε περαιτέρω εξέλιξη θέλουμε να δούμε μελλοντικά στην ΕΕ.

<SPEAKER ID=138 NAME="Friedrich">
) Κύριε Πρόεδρε, μετά από κάποιους εκνευρισμούς για την τροποποίηση της συμφωνίας, πρόταση μομφής και λοιπά, υπάρχει η έκθεση RandzioPlath τώρα σε μία μορφή, την οποία ο καθένας μπορεί να επιδοκιμάσει σε μεγάλο μέτρο. Το Ευρωπαϊκό Κοινοβούλιο δείχνει σήμερα με πειστική πλειοψηφία- κατά την ψηφοφορία τουλάχιστον - ότι έχει συνείδηση της μεγάλης του ευθύνης για την ανεξαρτησία της Κεντρικής Τράπεζας και την διαρκή σταθερότητα του ευρώ.. Η παράταξή μου, η χριστιανοδημοκρατική παράταξη, πρέπει να δώσει σήμερα ένα μήνυμα. Αυτό λέει: Θέλουμε ένα ευρωπαϊκό νόμισμα που μέσα στην Ευρώπη και παγκοσμίως θα συνεισφέρει στο να μπορούν οι πολίτες να βασίζονται διαρκώς σε μία πολιτική και οικονομική σταθερότητα. ¨Ένα τέτοιο σύνθημα εννοείται τώρα ότι πρέπει να το απαιτήσουμε και από τους αρχηγούς κρατών και κυβερνήσεων. Είναι καθήκον τους τώρα να διορίσουν όσο το δυνατόν συντομότερα τον πρόεδρό της Κεντρικής Τράπεζας. Η εμπιστοσύνη στο ευρώ και η ευρωπαϊκή νομισματική ένωση εξαρτώνται και από τη χρονική στιγμή και την πορεία αυτής της απόφασης.
<P>
Όποιος βέβαια - και αυτό πρέπει να το πω ανοικτά - ακόμα και σήμερα χαρακτηρίζει, όπως ο υποψήφιος καγκελάριος του SPD Gerhard Schrφder, το εύρω σαν πρόωρη τερατογέννηση, δυσφημεί ο ίδιος τον εαυτό του ως πιθανό σοβαρό συνομιλητή. Πως μπορεί ένας τέτοιος άνδρας να επιβάλει με επιτυχία μία μακροπρόθεσμα εφαρμόσιμη ευρωπαϊκή πολιτική όταν λυγίζει μπροστά σε ψυχικές διαθέσεις και άγχη και, μολονότι ξέρει ότι αυτό δεν ισχύει, κακολογεί συνειδητά το μεγαλύτερο σχέδιο της μεταπολεμικής εποχής;
<P>
Κάνω έκκληση εδώ στους σοσιαλδημοκράτες αυτού του κοινοβουλίου: Χρησιμοποιήστε λοιπόν λίγ περισσότερη φαιά ουσία για να μάθετε επιτέλους στον υποψήφιο καγκελάριό σας την προπαίδεια της ευρωπαϊκής πολιτικής. Ο κύριος Schrφder μπορεί μεν να καταφέρνει να αγοράσει ένα χαλυβουργείο με έξοδα των φορολογουμένων και να κάθεται στο εποπτικό συμβούλιο της VW αλλά για μία στρατηγικά εφαρμόσιμη νομισματική πολιτική και για την αγορά της Rolls Royce δεν επαρκεί. Για αυτό απαιτούνται πολιτικοί βαρέων βαρών όπως ο Kohl, o Waigel και ο Stroiber και όχι ναυτάκια του SPD όπως ο Schrφder και ο Lafontaine.
<P>
Αν δεν καταφέρουν οι σοσιαλιστές σε αυτό το Κοινοβούλιο να στηρίξουν τους υποψήφιούς τους καγκελάριους στα πόδια τους στην ευρωπαϊκή πολιτική, τότε θα παραμείνουν γραφειοκράτες στους οποίους ο άντρας από το Ανόβερο θα σερβίρει ακόμα εντελώς διαφορετικές ιστορίες τρόμου για την Ευρώπη. Εμείς οι ευρωπαίοι χριστιανοδημοκράτες θέλουμε να συνεισφέρουμε στο να γίνει το ευρώ, μαζί με το δολάριο, το σημαντικότερο και σταθερότερο νόμισμα στον κόσμο. Αυτό το χρωστάμε στους πολίτες μας.

<SPEAKER ID=139 NAME="Randzio-Plath (PSE)">
Κύριε Πρόεδρε, ως εισηγήτρια θα ήθελα να παρακαλέσω η εκλογική αναμέτρηση σε συγκεκριμένα κράτη μέλη να παραμείνει εκτός αυτού του Κοινοβουλίου κατά την τόσο σημαντική απόφαση για το μέλλον της ευρωπαϊκής δημοκρατίας και για το ιστορικό σχέδιο της νομισματικής ένωσης.
<P>
(Χειροκροτήματα ) Αγανακτώ που αυτή η ιστορική ώρα χρησιμοποιείται έτσι, που σπαταλούμε αυτόν τον χρόνο, που προβλέπεται για τη σημαντική δημοκρατική πολιτική συζήτηση, η οποία θα έπρεπε να φέρει κυρίως αξιοπρέπεια σε αυτό το ΕΚ. Κύριε Πρόεδρε, σας παρακαλώ να φροντίσετε και για αυτό.

<SPEAKER ID=140 NAME="Πρόεδρος">
Θα ήθελα να πω στην κ. Randzio-Plath ότι αυτό δεν ήταν στη διάταξη των εργασιών.

<SPEAKER ID=141 LANGUAGE="FR" NAME="Giansily">
Κύριε Πρόεδρε, όσον αφορά τις προεκλογικές εκστρατείες, πράγματι, στην Γαλλία, έχουμε ήδη δώσει και θα προτιμούσα να ασχοληθούμε αποκλειστικά με το θέμα που μας ενδιαφέρει.
<P>
Το Κοινοβούλιό μας, που εκπροσωπεί τους πολίτες της Ένωσης, θα έχει φυσικά έναν ρόλο να παίξει στο πλαίσιο της τρίτης φάσης της οικονομικής και νομισματικής ένωσης, η οποία θα συνεπάγεται αναγκαστικά αυξημένες εξουσίες για ορισμένα όργανα. Όπως είναι προφανές, η ανεξαρτησία της Ευρωπαϊκής Κεντρικής Τράπεζας θα είναι πολύ μεγαλύτερη από αυτήν της οποιασδήποτε άλλης κεντρικής εθνικής τράπεζας και εάν μπορούμε να σκεφτούμε να ξεκινήσουμε τον δημοκρατικό έλεγχο της ΕΚΤ σε ευρωπαϊκό επίπεδο, δεν είμαι καθόλου σίγουρος ότι η Τράπεζα θα μπορέσει να αντλήσει την νομιμότητά της από έναν υπερβολικά σχολαστικό έλεγχο. Αυτή η νομιμότητα θα της δοθεί περισσότερο από τις επιτυχίες της στην διαχείριση της νομισματικής πολιτικής της Ευρωπαϊκής Ένωσης.
<P>
Ανάμεσα στις ενδιαφέρουσες προτάσεις της έκθεσης, μπορούμε να αναφέρουμε, πρώτον, αυτήν που καλεί τον πρόεδρο της ΕΚΤ να συμμετάσχει, μαζί με τον αρμόδιο επίτροπο και τον πρόεδρο του Συμβουλίου Ecofin, στην γενική συζήτηση σχετικά με τις οικονομικές και νομισματικές εξελίξεις, βάσει της ετήσιας έκθεσης της ΕΚΤ και της ετήσιας οικονομικής έκθεσης που συντάσσεται από την Επιτροπή, δεύτερον, αυτήν που ζητά από την Κεντρική Τράπεζα μια εξήγηση για τις αποφάσεις που λήφθηκαν προηγουμένως σε θέματα νομισματικής πολιτικής και, τέλος, αυτήν που ζητά την περιγραφή του τρόπου με τον οποίον η νομισματική πολιτική πρέπει να προσφέρει την στήριξή της στις οικονομικές πολιτικές της Ένωσης.
<P>
Θα ήθελα μόνο να θυμίσω ότι ορισμένες από τις αρχικές προτάσεις της εισηγήτριας δεν ήταν αποδεκτές και σύμφωνες με τις διατάξεις της Συνθήκης. Έτσι η ιδέα να ζητηθεί από την ΕΚΤ να δημοσιεύσει μια περίληψη των συζητήσεων του Συμβουλίου των διοικητών ερχόταν σε άμεση αντίθεση με το άρθρο 10, παράγραφος 4, του καταστατικού του ΕΣΚΤ, που προβλέπει ότι οι συνεδριάσεις είναι εμπιστευτικές και το Διοικητικό Συμβούλιο μπορεί να αποφασίσει εάν θα δημοσιοποιήσει το αποτέλεσμα των διαβουλεύσεών του.
<P>
Το ίδιο ίσχυε και για την ιδέα να δοθεί στο Ευρωπαϊκό Κοινοβούλιο ένα δικαίωμα μομφής και συνδιορισμού της Εκτελεστικής Επιτροπής, πράγμα που θα υπέθετε ακόμα μια αναθεώρηση της Συνθήκης, και ιδιαίτερα του άρθρου 109, παράγραφος 4.
<P>
Στις 18 Μαρτίου, η αρχική έκθεση τροποποιήθηκε ουσιαστικά στα πλαίσια της επιτροπής και η ομάδα μας χαίρεται για αυτό. Θα έλεγα ότι όλες αυτές οι τροποποιήσεις ουσίας είναι καλές γιατί επέτρεψαν να επανεστιάσουμε με πιο αντικειμενικό τρόπο την έκθεση. Όπως τροποποιήθηκε η έκθεση της κ. Randzio-Plath μας φαίνεται αποδεκτή.

<SPEAKER ID=142 LANGUAGE="ES" NAME="Gasςliba i Bφhm">
Κύριε Πρόεδρε, κυρίες και κύριοι, χαίρομαι που θα εκφράσω την υποστήριξη της Φιλελεύθερης Ομάδας προς την έκθεση Randzio-Plath, η οποία ασχολείται με ένα θέμα ιδιαίτερης σημασίας όταν θα τεθεί σε ισχύ η Οικονομική και Νομισματική Ένωση και, μαζί της, το ενιαίο ευρωπαϊκό νόμισμα. Η διαδικασία αυτή πρέπει να διεξαχθεί, όπως είναι λογικό, με σεβασμό προς την δημοκρατική ευθύνη, αυτό που στα αγγλικά λέγεται democratic accountability .
<P>
Η έκθεση της κυρίας Randzio-Plath εκφράζει την πολύ μεγάλη πλειοψηφία η οποία επετεύχθη στη συζήτηση στην Επιτροπή Οικονομικής, Νομισματικής και Βιομηχανικής Πολιτικής. Θα ήθελα να συγχαρώ την εισηγήτρια για την προσπάθεια που κατέβαλε στην κατάρτιση της έκθεσής της και για τη μεγάλη συμφωνία που λαμβάνει στην παρουσίαση που γίνεται εδώ στη συνεδρίαση της Ολομέλειας. Όλα αυτά μας οδηγούν να την υποστηρίξουμε χωρίς καμία απολύτως επιφύλαξη ή δυσκολία. Μόνο, θα ήθελα να αναπτύξω ή να τονίσω ορισμένα σημεία τα οποία μου φαίνονται ιδιαίτερα σημαντικά.
<P>
Πρώτον, με αυτήν την έκθεση προτειθέμεθα να εξασφαλίσουμε τη δημοκρατική ευθύνη και τη συμμετοχή του Ευρωπαϊκού Κοινοβουλίου χωρίς να αμφισβητήσουμε την ανεξαρτησία της Κεντρικής Ευρωπαϊκής Τράπεζας ούτε την επίτευξη του κυρίου στόχου της, ο οποίος ορίζεται στη Συνθήκη, που είναι η σταθερότητα των τιμών.
<P>
Δεύτερον, λαμβάνουμε πολύ υπόψη την ανάγκη επίτευξης μια διοργανικής συμφωνίας η οποία να μας επιτρέπει να συμμετέχουμε στην κατεύθυνση της οικονομικής και νομισματικής πολιτικής η οποία, όντως, πρέπει να περιβάλλει το ευρώ και να βασιστεί σε τρία ουσιαστικά σημεία: την ετήσια οικονομική έκθεση της ίδιας της Κεντρικής Ευρωπαϊκής Τράπεζας, της έκθεσης του Ευρωπαϊκού Νομισματικού Ιδρύματος και βεβαίως, όταν απαιτείται, την έκθεση στην περίπτωση υπερβολικού ελλείμματος. Σε όλα αυτά πρέπει να εξασφαλισθεί η δημοκρατική ευθύνη και, επομένως, ο ρόλος αυτού του Κοινοβουλίου.

<SPEAKER ID=143 LANGUAGE="PT" NAME="Ribeiro">
Κύριε Πρόεδρε, η παρούσα έκθεση επιδιώκει να καθορίσει τους κανόνες του "δημοκρατικού παιχνιδιού» για μετά την καθιέρωση του ευρώ. Απεικονίζει την εικονική πραγματικότητα που συνίσταται στην ύπαρξη ενός ενιαίου νομίσματος και μιας Κεντρικής Τράπεζας και, με βάση αυτούς τους όρους, προσδιορίζει τον δημοκρατικό έλεγχο που θα διεξάγεται κατά την τρίτη φάση της ΟΝΕ.
<P>
Δεν θα μπορούσαμε να πούμε ότι η άσκηση αυτή είναι ενθαρρυντική ενόψει της προοπτικής ενός πραγματικού δημοκρατικού ελέγχου των δραστηριοτήτων που θα αναλάβει η συγκεκριμένη τράπεζα - κεντρική και ευρωπαϊκή -, που θα δημιουργηθεί με την προϋπόθεση να είναι περισσότερο ανεξάρτητη από κάθε άλλη υπάρχουσα τράπεζα. Σύμφωνα με την έκθεση, ο εν λόγω έλεγχος πρέπει να ασκείται σε ευρωπαϊκό επίπεδο, δεδομένου ότι η Ευρωπαϊκή Κεντρική Τράπεζα θα επιφορτιστεί την προώθηση της ενιαίας νομισματικής πολιτικής σε όλα τα κράτη μέλη που θα συμμετέχουν στην ΟΝΕ. Κατά συνέπεια, επικαλούμενη τις αρμοδιότητες που διατρανώνονται στη Συνθήκη, ζητά να ανατεθεί στο Ευρωπαϊκό Κοινοβούλιο η αποκλειστική ευθύνη αυτού του ελέγχου.
<P>
Λαμβάνοντας υπόψη το κριτήριο της άσκησης ενός γνήσιου και πραγματικού ελέγχου, που θα θεμελιώνεται στη διαφάνεια της πληροφόρησης και θα διαθέτει δυνατότητα παρέμβασης, οι προτάσεις της έκθεσης είναι ανεπαρκείς. Προβάλλουν περισσότερο σαν μια τυπική, φαινομενική διαδικασία, και ίσως διατυπώνονται για λόγους αυτοπροβολής.
<P>
Ένα θεσμικό όργανο το οποίο σχεδιάζεται να διαθέτει την ισχύ και τις αρμοδιότητες της ΕΚΤ, που θα ελέγχεται από ένα Κοινοβούλιο το οποίο ψάχνει να βρει έναν ρόλο και την έμπρακτη άσκηση των αρμοδιοτήτων του ως δημοκρατικό όργανο, μάλλον φέρνει στο νου την ιδέα ενός πανίσχυρου βρέφους, ανεξάρτητου, που ακτινοβολεί δύναμη, το οποίο ελέγχεται από έναν εξαιρετικά ανίσχυρο έφηβο που προσπαθεί δειλά δειλά να κάνει τα πρώτα βήματά του ως δημοκρατικός φορέας.
<P>
Για το λόγο αυτό, αλλά επίσης διότι αντιλαμβανόμαστε τη "δημοκρατική οικοδόμηση της Ευρώπης» σαν ένα μωσαϊκό κυρίαρχων κρατών μελών, δεν μπορούμε να δεχθούμε την προσπάθεια να παραβλεφθούν οι υφιστάμενοι και δοκιμασμένοι μέσα στην πολυμορφία τους εθνικοί δημοκρατικοί φορείς, παρ' όλο που απλώς αναφέρονται στη γνωμοδότηση της Επιτροπής Θεσμικών Θεμάτων.
<P>
Τέλος, και επειδή δεν μπορεί να γίνει διαφορετικά, μια ενιαία νομισματική πολιτική η οποία θα χαράζεται από ένα τόσο ανεξάρτητο θεσμικό όργανο, πέρα από όλες τις απαιτήσεις διαφάνειας και όλη τη μέριμνα για άσκηση δημοκρατικού ελέγχου, δεν θα μπορούσε, στο βωμό της σταθερότητας των τιμών, να μετατραπεί σε μια πολιτική που θα αγνοεί ή θα στέκεται αδιάφορη μπροστά στις υπόλοιπες οικονομικές πολιτικές. Ο δημοκρατικός έλεγχος πρέπει ακόμη να φροντίσει να αποτρέψει την επιβολή της δικτατορίας μιας νομισματικής πολιτικής η οποία δεν θα χαράζεται σε συνάρτηση με το σύνολο των οικονομικών πολιτικών, που δεν θα λαμβάνει υπόψη τον κάθε ξεχωριστό εθνικό οικονομικό χώρο, αλλά και τον κοινοτικό χώρο, καθώς και τις κοινωνικές επιπτώσεις της.
<P>
Το Κοινοβούλιο διαδραματίζει, βεβαίως, έναν κεντρικό ρόλο στον δημοκρατικό έλεγχο. Όμως στην περίπτωση της Κεντρικής Τράπεζας, είτε βάσει του πνεύματος μιας πορείας ολοκλήρωσης των κρατών μελών, είτε λόγω του υπαρκτού συσχετισμού δύναμης ανάμεσα στα θεσμικά όργανα, δεν μπορεί το Κοινοβούλιο να επιφορτιστεί την αποκλειστική ευθύνη αυτού του ελέγχου.

<SPEAKER ID=144 LANGUAGE="FI" NAME="Hautala">
Αξιότιμε κύριε Πρόεδρε, κατά τη γνώμη μου υφίσταται σαφώς ο κίνδυνος, η πιό ανεξάρτητη κεντρική τράπεζα του κόσμου, η Ευρωπαϊκή Κεντρική Τράπεζα, να καταστεί ένα είδος "γυάλινου πύργου» της Φρανκφούρτης. Ο κίνδυνος που υφίσταται, είναι να απομονωθεί η τράπεζα και η εκτελεστική επιτροπή της από την κοινωνία και η υπερβολική πολιτική της σταθερότητας των τιμών να αποτελέσει τελικά απειλή για την κοινωνική ειρήνη στην Ευρωπαϊκή Ένωση.
<P>
Αυτό το ενδεχόμενο μπορεί να αποφευχθεί μόνον έαν η εκτελεστική επιτροπή διεξάγει επίσημες διαβουλεύσεις με άλλα πολιτικά θεσμικά όργανα. Οι αποφάσεις της εκτελεσικής επιτροπής επιβάλλεται να είναι διαφανείς. Απαιτείται αυτές οι αποφάσεις να μπορούν να αιτιολογηθούν δημοσίως, και είμαι απολύτως πεπεισμένη πως η κοινή γνώμη θα δεχθεί με τον καιρό τον καίριο ρόλο του Κοινοβουλίου σ' αυτήν τη διαδικασία διαλόγου και δημοκρατικού ελέγχου.
<P>
Φυσικά, δεν εννοούμε, πως η Κεντρική Τράπεζα θα έπρεπε να δεχθεί δεσμευτικές οδηγίες από θεσμικά πολιτικά όργανα. Τα κεφάλαια τα οποία εξανεμίζονται γρήγορα, απλά δεν επιτρέπουν μια παρόμοια πολιτική του παρελθόντος. Εντούτοις, είναι ξεκάθαρο γεγονός ότι το Ευρωπαϊκό Κοινοβούλιο θα έπρεπε με γενναιότητα να προτείνει τροπολογίες ακόμα και σε ιδρυτικές συμφωνίες.
<P>
Δυστυχώς, στην πολύ αξιόλογη έκθεση της κυρίας Christa Randzio-Planth έχουν παραμείνει μόνο λίγα στοιχεία από αυτή τη γενναιότητα και από τις προτάσεις που έκανε αρχικά η εισηγήτρια. Η Ομάδα των Πρασίνων υποστηρίζει ότι η εκτελεστική επιτροπή της Κεντρικής Τράπεζας θα πρέπει να εκλέγεται με τις ίδιες διαδικασίες όπως εκείνες της Ευρωπαϊκής Επιτροπής, στην εκλογή της οποίας το Κοινοβούλιο παίζει σημαντικό ρόλο. Κατά τη γνώμη μου, είναι σημαντικό κάποιος να μπορεί να υπενθυμίζει στην εκτελεστική επιτροπή της Κεντρικής Τράπεζας τον προσωρινό της χαρακτήρα. Αυτό θα μπορούσε να υλοποιηθεί έτσι ώστε το Κοινοβούλιο να είχε την δυνατότητα, για παράδειγμα να εισηγηθεί με πλειοψηφικό σύστημα στο Συμβούλιο ECOFIN ακόμα και την απαλλαγή του Προέδρου της Κεντρικής Τράπεζας, σε ακραίες περιπτώσεις.

<SPEAKER ID=145 LANGUAGE="FR" NAME="Dell'Alba">
Κύριε Πρόεδρε, αγαπητοί συνάδελφοι, η Ομάδα μας συμμερίζεται και στηρίζει την έκθεση Randzio-Plath. Πιστέυω ότι είναι ένα εξαιρετικό κείμενο που προσπαθεί να δείξει ποιός θα μπορούσε να είναι ο διάλογος της Κεντρικής Τράπεζας, της πραγματικά πιο ανεξάρτητης Τράπεζας στον κόσμο, με τα άλλα θεσμικά όργανα και κυρίως το Κοινοβούλιο.
<P>
Απευθύνομαι στην κ.Randzio-Plath για να της ζητήσω να λάβει υπόψη της τις τροπολογίες που υποβάλαμε, που κινούνται προς την ίδια κατεύθυνση με την έκθεσή της, προσπαθώντας συγχρόνως να την ενισχύσουν λίγο για να ευνοήσουν ακόμα περισσότερο τον διάλογο. Πρέπει να ενισχύσουμε την δυνατότητα για το Ευρωπαϊκό Κοινοβούλιο να γίνει πραγματικά ο τόπος ακρόασης της Κεντρικής Τράπεζας, ο τόπος όπου, με κάθε διαφάνεια, θα διεξάγουμε περιοδικές ανταλλαγές, σε πιο κοντικά διαστήματα, κατά την γνώμη μου, ο τόπος όπου ο διοικητής θα μπορεί να εκφράζεται και όπου, εξ ονόματος των λαών μας, θα μπορούμε να τον ρωτάμε διαφυλάσσοντας συγχρόνως την ανεξαρτησία του. Πιστεύω ότι αυτός ο διάλογος θα ήταν πολύ σημαντικός για να δείξουμε στην κοινή γνώμη ότι δεν έχουμε δημιουργήσει έναν γυάλινο πύργο, αλλά ένα όργανο που υποχρεούται να δίνει λογαριασμό ενώπιον ενός οργάνου όπως το Ευρωπαϊκό Κοινοβούλιο.
<P>
Η πρόταση που έκανα, εξ ονόματος της ομάδας μου, αποβλέπει λοιπόν σε ένα μηνιαίο ραντεβού για τις επαφές μας και το διάλογό μας με τον μελλοντικό διοικητή. Την αφήνω στην κρίση σας. Πιστεύω ότι θα μπορούσε να ενισχύσει τον διάλογο, έστω και στην σκέψη. Από ότι γνωρίζω ο πρόεδρος της Federal Reserve παρουσιάζεται κάθε 15 ημέρες ενώπιον του αμερικανικού Κογκρέσου. Η άλλη μας πρόταση αποβλέπει στο να μπορέσει κατά κάποιον τρόπο ο διορισμένος διοικητής, που θα πρέπει να ακούγεται τακτικά από το Κοινοβούλιό μας, να εκφραστεί σχετικά με το ψήφισμα που θα εγκρίνουμε αύριο, βάσει της έκθεσής σας.
<P>
Αυτές είναι οι προτάσεις που αφήνω στην κρίση των συναδέλφων, ελπίζοντας ότι θα λάβουν μια θετική ψήφο αύριο.

<SPEAKER ID=146 LANGUAGE="FR" NAME="Souchet">
Κύριε Πρόεδρε, μόλις ένας μήνας απομένει μέχρι να γίνει η επιλογή των χωρών που θα κληθούν να συγχωνευτούν με τρόπο αμετάκλητο, σύμφωνα με την έκφραση που τονίζει διαρκώς ο επίτροπος de Silguy, στην ευρωπαϊκή νομισματική ένωση, και μόνον τώρα το Κοινοβούλιό μας δείχνει επιτέλους ανησυχία για το ζήτημα του δημοκρατικού ελέγχου αυτής της νομισματικής ένωσης, ζήτημα που είναι ωστόσο θεμελιώδες.
<P>
Πολλοί λογικοί άνθρωποι, ακόμα και στις τάξεις των οπαδών της ευρωπαϊκής ομοσπονδίας, ακόμα και μέσα σε αυτό το Κοινοβούλιο, φαίνεται ότι αρχίζουν να ανησυχούν σοβαρά με αυτο το επικίνδυνο ελάττωμα του ευρωπαϊκού θεσμικού συστήματος. Δεν αρκεί όμως να διαπιστώνουμε αυτό το κενό της δημοκρατίας, πρέπει και να εξετάσουμε αν υπάρχει δυνατότητα να διορθωθεί.
<P>
Αυτό προσπαθούσε κυρίως να επιτύχει η έκθεση Herman, χωρίς να αποφεύγει να αναφερθεί στα προβλήματα-ταμπού, κυρίως στα προβλήματα της απουσίας πολιτικών οργάνων τα οποία θα προλάμβαναν τυχόν κατάχρηση από την ΕΚΤ της νομισματικής εξουσίας, εις βάρος του γενικού συμφέροντος και παρά τον κίνδυνο να καταλήξουμε στο σημείο να αποφασίζει όχι το Ecofin αλλά η ΕΚΤ, μέρα με την ημέρα, για την εξωτερική αξία του ευρώ, αντίθετα με τις διατάξεις της Συνθήκης.
<P>
Επομένως, θα ήταν προτιμότερο να κάνουμε δεκτή την επανεγγραφή της έκθεσης Herman στην ημερησία διάταξη αυτής της περιόδου συνόδου, όπως πρότειναν οι συνάδελφοί μου, κύριοι Berthu και van Dam, εξ ονόματος της ομάδας Ευρώπη των Εθνών, για να δώσουμε σε αυτή τη συζήτηση τις αληθινές της διαστάσεις. Κάτι τέτοιο δεν έγινε και επομένως στο τραπέζι των διαπραγματεύσεων βρίσκεται μόνον η έκθεση Ranzio-Plath. Η έκθεση περιορίζεται σε κάποιες συνετές διαπιστώσεις. Αναγνωρίζει το γεγονός ότι η ΕΚΤ θα αποτελέσει την πρώτη υπερεθνική νομισματική εξουσία στην ιστορία και ότι θα διαθέτει, επομένως, μία δύναμη χωρίς προηγούμενο στην ιστορία, πολύ μεγαλύτερη από τη δύναμη της γερμανικής Bundesbank ή της αμερικανικής Federal Reserve, καθώς και το γεγονός ότι, για πρώτη φορά, θα προβάλλει με τέτοιο τρόπο ένας τομέας που έχει σημαδευτεί από τις ομοσπονδιακές πολιτικές αποφάσεις μέσα στην Ευρωπαϊκή Ένωση.
<P>
Όμως, αν και η έκθεση δέχεται πως αυτός ο χωρίς προηγούμενο βαθμός ανεξαρτησίας απαιτεί ένα εξίσου υψηλό επίπεδο δημοκρατικού ελέγχου, δεν κάνει καμία ουσιαστική πρόταση για τον τρόπο με τον οποίο θα επιτευχθεί αυτό το επίπεδο. Η έκθεση προτιμά τη σιωπή σχετικά με τον θεμελιώδη ρόλο ελέγχου που πρέπει να ασκήσουν τα εθνικά κοινοβούλια. Περιορίζεται κυρίως στο να υπενθυμίζει τις κάποιες εξουσίες διαβούλευσης που μεταβιβάζονται στο Ευρωπαϊκό Κοινοβούλιο, και μοιάζουν μάλλον αστείες μπροστά στο κεντρικό ερώτημα που θέτει ο κύριος Herman: Ενώπιον τίνος θα λογοδοτούν αυτοί που κατέχουν αυτή τη σχεδόν απόλυτη εξουσία;
<P>
Επομένως δεν μπορούμε, κύριε Πρόεδρε, κάτω από αυτές τις συνθήκες, να υποστηρίξουμε αυτήν την έκθεση, και εκφράζουμε το φόβο ότι η γέννηση του πρώτου πραγματικού υπερεθνικού θεσμού της Ευρωπαϊκής Ένωσης θα είναι συνώνυμη με μία υποχώρηση της δημοκρατίας.

<SPEAKER ID=147 LANGUAGE="FR" NAME="Martinez">
Κύριε Πρόεδρε, το πρόβλημα που εξετάζουμε είναι συγχρόνως ζήτημα θεολογικό και τελολογικό, δηλαδή ζήτημα σκοπού. Είναι ζήτημα θεολογικό, γιατί πρόκειται για ζήτημα πίστεως, δόγματος. Πιστεύουμε ότι η ανεξαρτησία των κεντρικών τραπεζών αποτελεί παράγοντα επιτυχίας στην καταπολέμηση του πληθωρισμού. Η Τράπεζα της Αγγλίας ήταν το πρότυπο της εξαρτημένης τράπεζας. Το ίδιο και η Τράπεζα της Ιαπωνίας. Και όπως όλοι γνωρίζετε αυτές οι δύο χώρες δεν σημείωσαν επιτυχίες στην καταπολέμηση του πληθωρισμού. Εξάλλου οι οικονομικές θεωρίες δεν επιτρέπουν να αποτελεί κανείς εξαίρεση.
<P>
Παραδείγματος χάριν, η Γαλλία της δεκαετίας του '90 δεν είχε πληθωρισμό, και όμως η κεντρική τράπεζα ήταν εξαρτημένη. Ας εξετάσουμε την ιστορία της Γερμανίας: Οι Γερμανοί θέλουν να δώσουν μία λύση στις νευρώσεις τους, στη Βαϊμάρη, στην ανεξαρτησία. Μας λένε: οι Γερμανοί γνώρισαν πολύ μεγάλη ευημερία και είχαν ανεξάρτητη κεντρική τράπεζα. Αλλά οι Γερμανοί είναι και ξανθοί. Αποτελεί και αυτό παράγοντα ευημερίας; Αν ναι, ας βάψουν και οι Ισπανοί τα μαλλιά τους ξανθά και η Ισπανία δεν θα έχει πια οικονομικό πρόβλημα. Επειδή η Γερμανίδα γιαγιά είναι διαβητική, πρέπει όλοι οι Ευρωπαίοι να κόψουν τη ζάχαρη; Αραγε η κατάσταση της Γερμανίας δεν εξηγείται από το γεγονός ότι η Γερμανία δεν έκανε τον πόλεμο της Ινδοκίνας, ούτε τον πόλεμο της Αλγερίας; Η Γερμανία υπήρξε η ηττημένη του Δευτέρου Παγκοσμίου Πολέμου και ανέπτυξε ηλεκτρονική βιομηχανία οικιακών συσκευών αντί για ηλεκτρονική βιομηχανία όπλων. Αυτός δεν ήταν σημαντικός παράγοντας;
<P>
Δεν έχουμε επιλογές, παρά μόνον επιλογές ιδεολογικής φύσεως που μοιάζουν άλλωστε με εκείνες του Vincent Auriol: "Τις τράπεζες, τις κλείνω. Τους τραπεζίτες, τους κλείνω στη φυλακή». Από τότε άλλαξαν πολλά. Αλλωστε, είναι ενδεικτικό το γεγονός ότι η κυρία Ranzio-Plath μιλούσε συνεχώς για την Ευρωπαϊκή Κεντρική Τράπεζα όπως μιλούν άλλοι για τη σπογκώδη εγκεφαλοπάθεια των βοοειδών. Μετά τις τρελές αγελάδες, έρχεται το τρελό ενιαίο νόμισμα!
<P>
Τελολογικό ζήτημα: Ποια είναι η σκοπιμότητα που επιδιώκουμε; την Ευρώπη του κοινού νομίσματος, για ποιο λόγο; Την ανεξαρτησία της Κεντρικής Τράπεζας, για ποιο λόγο; Για να έχουμε νομισματική σταθερότητα; Ο σκοπός της ζωής, ο προορισμός του ανθρώπου είναι η ανεξαρτησία της Κεντρικής Τράπεζας; Το μυστήριο της ζωής πάνω στη γη, το ενιαίο νόμισμα, είναι η νομισματική σταθερότητα; Κι εγώ που νόμιζα ότι η Ευρώπη είναι αυτή η μικρή ευρασιατική ήπειρος, το πρότυπο της δημοκρατίας.
<P>
Κύριε Πρόεδρε, όταν μία εκτελεστική επιτροπή δεν δέχεται εντολές από κανέναν και αποτελείται από πολύ μικρό αριθμό ατόμων, πώς λέγεται; Η κυβέρνηση πολύ λίγων ατόμων ονομάζεται ολιγαρχία, και αυτή είναι η τραγωδία της ευρωπαϊκής ηπείρου, του προτύπου της δημοκρατίας που καταλήγει στη νομισματική ολιγαρχία, ή τουλάχιστον στην πρωσική ολιγαρχία.

<SPEAKER ID=148 LANGUAGE="FR" NAME="Lienemann">
Κύριε πρόεδρε, η συνάδελφος κυρία Ranzio-Plath ορθώς παραθέτει, στην έκθεσή της, τα λόγια του Joseph Schumpeter, ο οποίος έλεγε ότι το νομισματικό σύστημα ενός λαού αντικατοπτρίζει όλες τις επιθυμίες, τις δράσεις, τις περιπέτειες αυτού του λαού, αλλά και την ίδια την ιδιοσυγκρασία του. Επομένως, δεν υπάρχει τίποτα πιο σημαντικό από τον δημοκρατικό έλεγχο της νομισματικής πολιτικής. Είναι απαράιτητο να παρατηρήσουμε ότι στο δικό μας θεσμικό πλαίσιο - το οποίο έχει επικυρωθεί από τους λαούς μας, τα Κοινοβούλια και τα θεσμικά μας όργανα - η ισχύουσα συνθήκη δίνει στην Ευρωπαϊκή Κεντρική Τράπεζα εξουσία και ανεξαρτησία πέρα από κάθε δημοκρατικό έλεγχο.
<P>
Μέσα σε αυτό το συνολικά όχι ικανοποιητικό πλαίσιο, η αξία της έκθεσης της κυρίας Ranzio-Plath είναι ότι προσπαθεί να βρει έναν τρόπο για να μπορεί να ακούγεται η φωνή του Κοινοβουλίου μας όσο το δυνατόν περισσότερο και για να μπορέσουμε να χρησιμοποιήσουμε τις διατάξεις της συνθήκης για να επιτύχουμε σε όσο το δυνατόν μεγαλύτερο βαθμό όχι τον έλεγχο της Κεντρικής Τράπεζας, διότι δεν υπάρχει έλεγχος όταν δεν υπάρχουν κυρώσεις, αλλά τον διάλογο με το Κοινοβούλιο και τη δυνατότητα να υπάρχει διαφάνεια.
<P>
Επομένως εγκρίνω τις προτάσεις που έγιναν. Και σε αυτό το πλαίσιο, πέρα από την έκθεση της κυρίας Ranzio-Plath, είναι σημαντικό να προαγάγει το Σώμα την αποκατάσταση της ισορροπίας στη δημοκρατική λειτουργία της Ευρώπης. Πιστεύω ότι μία Κεντρική Τράπεζα - έστω και εξαρτημένη - χρειάζεται να έχει εξουσίες που θα αποτελούν αντίβαρο στην κεντρική εξουσία σε πολλούς τομείς. Δεν είναι φυσιολογικό να κατέχει την ανεξαρτησία της μόνον από μία συνθήκη. Όπως λέει και η κυρία Ranzio-Plath στην έκθεσή της, οι Κεντρικές Τράπεζες, είτε πρόκειται για την Ομοσπονδιακή Τράπεζα των Ηνωμένων Πολιτειών, είτε για τη γερμανική τράπεζα, συνήθως ελέγχονται από τα κοινοβούλια, εφόσον οι αρμοδιότητές τους ορίζονται με νομοθετικές πράξεις, οι οποίες μπορούν ανά πάσαν στιγμή να υποβληθούν σε τροποποιήσεις και τροπολογίες. Δυστυχώς δεν συμβαίνει το ίδιο και με την Ευρωπαϊκή Κεντρική Τράπεζα. Θα πρέπει επομένως, στο μέλλον, να οπλιστούμε με τα μέσα που θα επιτρέπουν στα εθνικά κοινοβούλια αλλά, κυρίως, στο Ευρωπαϊκό Κοινοβούλιο, να ασκεί πίεση προς αυτήν την κατεύθυνση.
<P>
Κατά δεύτερο λόγο, είναι σημαντικό να υπογραμμίσουμε ότι το Συμβούλιο Ecofin βρίσκεται σήμερα σε μία κατάσταση κατά την οποία έχει μεν τη δυνατότητα να παρεμβαίνει στις ανταλλαγές με νομίσματα όπως το δολλάριο ή το γιεν, αλλά με περιορισμένες εξουσίες.
<P>
Υπάρχει κάτι που με στενοχωρεί, όσον αφορά την έκθεση της κυρίας Ranzio-Plath, όταν εξηγεί, ορθώς, ότι η αρχή της νομισματικής σταθερότητας είναι μία αρχή που πρέπει να τελειοποιηθεί ανάλογα με τις περιστάσεις και την κατάσταση, αναθέτει το ρόλο του καθορισμού των κριτηρίων σταθερότητας στην Κεντρική Τράπεζα και όχι στο Συμβούλιο Ecofin, το οποίο θα μπορούσε, μέσα στα σημερινά πλαίσια του διαλόγου, να αποκαταστήσει, τουλάχιστον ως ένα βαθμό, την ισορροπία.
<P>
Το πιο βασικό, όμως, είναι ότι η Ευρώπη χρειάζεται μία οικονομική κυβέρνηση, μία πολιτική κυβέρνηση, η οποία, περίπου όπως συμβαίνει με τη γερμανική κυβέρνηση αναφορικά με την ανεξάρτητη Κεντρική Τράπεζα της Γερμανίας, θα είναι σε θέση να επιβάλλει και άλλες λογικές και όχι μόνον τη λογική της νομισματικής σταθερότητας. Εννοώ την απασχόληση, την ευημερία και την κοινωνική δικαιοσύνη, και ο καθένας έχει λόγους να είναι δυσαρεστημένος όταν βλέπει ότι το Συμβούλιο για το ευρώ είναι μόνον ένα αόριστο συμβουλευτικό όργανο.
<P>
Θα κλείσω την ομιλία μου λέγοντας ότι το πιο λυπηρό είναι ότι στο Αμστερνταμ δεν επετεύχθη η αποκατάσταση της θεσμικής ισοροπίας. Αφού κάτι τέτοιο δεν έγινε στο Αμστερνταμ, ας προχωρήσουμε γρήγορα στο επόμενο στάδιο, που είναι εντελώς ανεξάρτητο και που το εύχεται ολόψυχα το Κοινοβούλιό μας, εφόσον επιθυμεί να μπορέσει να επιτελέσει μία σημαντική μεταρρύθμιση πριν από τη διεύρυνση.

<SPEAKER ID=149 LANGUAGE="NL" NAME="Peijs">
Κύριε Πρόεδρε, η κεντρική τράπεζα πρέπει άραγε να δίνει λογαριασμό και να είναι υπόλογη για την πολιτική της στο Κοινοβούλιο; Η απάντηση είναι καταφατική. Πρέπει όμως να μπορεί το Κοινοβούλιο να επεμβαίνει διορθωτικά στις εργασίες της τράπεζας; Η απάντηση είναι οπωσδήποτε αρνητική. Προέρχομαι από μια χώρα με παραδοσιακά ανεξάρτητη κεντρική τράπεζα. Εξ όσων γνωρίζω, οι Ολλανδοί πολιτικοί δεν επιχείρησαν ποτέ να αποκτήσουν τυπικά κάποια επιρροή στην τράπεζα, και ασφαλώς δεν το επιχείρησε ποτέ ούτε η ολλανδική Βουλή. Είμαι πεπεισμένη ότι ο ευρωπαϊκός πληθυσμός δεν έχει να κερδίσει τίποτα από πολιτικές επιρροές στη νομισματική πολιτική. Οικονομικές μελέτες απέδειξαν ότι οι ανεξάρτητες κεντρικές τράπεζες επιτυγχάνουν χαμηλότερο πληθωρισμό από τις τράπεζας που επηρεάζονται από πολιτικούς παράγοντες.
<P>
Οι πολιτικοί επανεκλέγονται κάθε τέσσερα με πέντε χρόνια. Εκ των πραγμάτων, αυτό οδηγεί σε κάπως βραχυπρόθεσμες θέσεις. Για ένα νόμισμα όμως, η εμπιστοσύνη των πολιτών και της αγοράς είναι καθοριστική. Οπότε, το νόμισμα πρέπει να φυλάγεται μακροπρόθεσμα. Για αυτόν τον λόγο, ο διοικητής της ΕΚΤ διορίζεται για οκτώ έτη. Αφού δεν μπορεί να επανεκλεγεί, δεν χρειάζεται να γλυκοκοιτάξει κανέναν. Με επίκεντρο την εντολή του για σταθερότητα τιμών, αποτελεί στοιχείο συνοχής και σταθερότητας στην ευρωπαϊκή νομισματική πολιτική. Φυσικά η ΕΚΤ δεν θα λειτουργήσει σε γυάλινο πύργο. Θα ήθελα να πω στον κ. Donnelly ότι η ανεξαρτησία και η επαφή με την κοινωνία, δεν αποτελούν ασυμβίβαστα στοιχεία. Για αυτό προβλέπεται εντατικός διάλογος του διοικητού και των μελών του διοικητικού συμβουλίου με το Κοινοβούλιο για την ετήσια έκθεση ή τις τριμηναίες εκθέσεις. Και οι διοικητές των εθνικών τραπεζών θα πρέπει να βρίσκονται σε διάλογο με τις Βουλές τους. Τελικά, η τράπεζα δεν μπορεί να δέχεται πολιτικές υποδείξεις, αλλά και δεν θα μένει αδιάφορη στις ανάγκες της ευρωπαϊκής κοινωνίας - με τον διάλογο θα είναι σε επαφή με όλα τα σημαντικά κοινωνικά ρεύματα. Σε αυτή την βάση, θα αποκτήσει υποστήριξη για την νομισματική της πολιτική.

<SPEAKER ID=150 LANGUAGE="FR" NAME="Wurtz">
Κύριε Πρόεδρε, όσο εφαρμόζονται οι δομές που συνδέονται με το ενιαίο νόμισμα, τόσο βγαίνουν στο φως θεμελιώδη ερωτήματα. Σε ορισμένα από αυτά δεν θα μπορέσει να δοθεί ικανοποιητική λύση αν δεν γίνει ένας επαναπροσανατολισμός ορισμένων διατάξεων που προβλέπονται από τις σημερινές συνθήκες. Η σημερινή συζήτησή μας σχετικά με τον δημοκρατικό έλεγχο της Ευρωπαϊκής Κεντρικής Τράπεζας μάς δίνει ένα ενδεικτικό παράδειγμα.
<P>
Η πρόταση ψηφίσματος αποδεικνύει ότι στόχος της οικονομικής και νομισματικής πολιτικής της Ευρώπης πρέπει να είναι η εξασφάλιση ενός υψηλού επιπέδου ανάπτυξης και απασχόλησης. Πράγματι, αυτή είναι η ορθή λογική. Προσθέτει πως, σε μία δημοκρατία, η νομισματική πολιτική της ΕΚΤ πρέπει να υπόκειται και αυτή σε έλεγχο από αυτήν την άποψη. Κάτι τέτοιο φαίνεται αδιαμφισβήτητο. Όμως, το καταστατικό που δίδεται από τις σύγχρονες συνθήκες στην ΕΚΤ δεν είναι καθόλου σύμφωνο με αυτήν την ιδέα. Από τη μία πλευρά, ο βαθμός ανεξαρτησίας της, που δεν υπάρχει πουθενά στον κόσμο κάτι ανάλογο, την απομακρύνει από τους πολίτες και τους αιρετούς αντιπροσώπους τους σε τέτοιο βαθμό, ώστε ένας αποτελεσματικός έλεγχος στις δραστηριότητές της να μοιάζει κάτι το απατηλό. Από την άλλη πλευρά, η αποστολή που της αναθέτουν οι συνθήκες δεν είναι η εξασφάλιση υψηλού επιπέδου απασχόλησης, αλλά η διασφάλιση της σταθερότητας των τιμών, πράγμα πολύ διαφορετικό.
<P>
Όπως μας υπενθύμισαν πριν από λίγο οι εκθέσεις της Επιτροπής, του Ευρωπαϊκού Νομισματικού Ινστιτούτου και της Μπούντεσμπανκ σχετικά με τη σύγκλιση, αυτή η σταθερότητα επιτυγχάνεται με την ελάττωση των μισθών και τη μείωση του μισθολογικού κόστους της απασχόλησης. Έτσι, η ΕΚΤ είναι, από τη σύλληψή της, πιο υπερ-φιλελεύθερη από την Κεντρική Τράπεζα των Ηνωμένων Πολιτειών για την οποία, τουλάχιστον, προσδιορίζεται επίσημα ως πρωταρχικός στόχος η διασφάλιση υψηλού επιπέδου απασχόλησης. Αν κάποτε κατηγορήσετε τον πρόεδρο της ΕΚΤ ότι ασχολείται μόνον με το ισχυρό ευρώ του, αγνοώντας κάθε κοινωνικό προβληματισμό, εκείνος θα σας πει: "Απλώς κάνω τη δουλειά μου». Να γιατί είμαι μεταξύ αυτών που πιστεύουν ότι αν θέλουμε πραγματικά έναν νομισματικό οργανισμό που όχι μόνον θα μοιράζει αλλά και θα απελευθερώνει τα απαραίτητα κεφάλαια για την απασχόληση και την ανάπτυξη, καθώς και έναν νομισματικό οργανισμό που θα μπορεί να ελέγχεται αποτελεσματικά από τους αντιπροσώπους των πολιτών από αυτήν την άποψη, τότε δεν θα διστάσουμε να κάνουμε έναν επαναπροσανατολισμό του ευρωπαϊκού οικοδομήματος.
<P>
Κατά σύμπτωσιν, την ίδια ημέρα που συζητούμε αυτό το θέμα, μία επίσημη έκθεση σημαίνει συναγερμό για το μέγεθος της φτώχειας και της αστάθειας στη Γαλλία. Το ίδιο πρόβλημα υπάρχει σε όλη την Ευρώπη. Όταν διακυβεύονται οι θεμελιώδεις αξίες των κοινωνιών μας, ας μην αφήσουμε τις οικονομικές συμφωνίες να καθορίσουν τους κανόνες, ας μην αρκεστούμε σε έναν εικονικό έλεγχο σε μία παντοδύναμη ΕΚΤ. Η κατασκευή του ευρωπαϊκού οικοδομήματος πηγάζει από μια εντελώς διαφορετική φιλοδοξία!

<SPEAKER ID=151 LANGUAGE="IT" NAME="Trizza">
Kύριε Πρόεδρε, βρισκόμαστε πλέον σήμερα στο κατώφλι της θεσμοθέτησης του ευρωπαϊκού συστήματος κεντρικών τραπεζών, που προβλέπεται για το πρώτο εξάμηνο του 1998, μετά από την απόφαση για τη συμμετοχή στην τρίτη φάση της Οικονομικής και Νομισματικής Ένωσης.
<P>
H Κεντρική Ευρωπαϊκή Τράπεζα θα απολαμβάνει ευρύτατη δικαστική δικαιοδοσία και, αμέσως μετά από την ίδρυσή της, θα αναλάβει τους εναπομείνοντες ρόλους του Ευρωπαϊκού Νομισματικού Ιδρύματος. Όπως διευκρίνισε η εισηγήτρια, συγκεκριμένο καθήκον της Ευρωπαϊκής Κεντρικής Τράπεζας θα είναι ο έλεγχος της σταθερότητας των τιμών, που θα επιτευχθεί ιδίως με την επισταμένη και αμερόληπτη νομισματική πολιτική, όπως επίσης με τη διενέργεια των συναλλαγματικών μετατροπών, με τη διαχείριση των αποθεμάτων σε ξένο συνάλλαγμα των κρατών μελών, με την προώθηση των συστημάτων πληρωμής και, τέλος, με την εξουσιοδότηση της έκδοσης τραπεζογραμματίων και κερμάτων.
<P>
Η νομισματική σταθερότητα των τιμών που διασφαλίζεται σε όλη την ευρωπαϊκή επικράτεια και η ανεξαρτησία της Ευρωπαϊκής Κεντρικής Τραπέζας θα αναζωπυρώσουν την εμπιστοσύνη των αγορών και, συνεπώς, θα πρέπει να επιστευχθεί κάμψη ιδίως των μακροπρόθεσμων επιτοκίων. Αυτή η δυναμική θα είναι απολύτως θετική για τις μικρομεσαίες επιχειρήσεις, που αντιπροσωπεύουν το μεγαλύτερο ποσοστό των Ευρωπαίων οικονομικών επιχειρηματιών, κυρίως στις οικονομικά πλέον αδύναμες χώρες.
<P>
Συμμερίζομαι, ωστόσο, τις ανησυχίες της εισηγήτριας όταν επισημαίνει στην έκθεσή της ότι, όπως καθορίζεται στη συνθήκη, κατά την άσκηση των εξουσιών της και την εκπλήρωση των καθηκόντων της και των υποχρεώσεών της, η Ευρωπαϊκή Κεντρική Τράπεζα είναι τελείως ανεξάρτητη, με την έννοια ότι κανένα από τα όργανά της δεν μπορεί να δεχθεί ή να επισπεύσει οδηγίες ή υποδείξεις από κυβέρνηση ή οργανισμό.
<P>
Όπως θεσπίζεται στο άρθρο 7 του καταστατικού της, είναι αναμφισβήτητα η πλέον ανεξάρτητη κεντρική τράπεζα του κόσμου. Το καθεστώς κυριαρχίας που χαρακτηρίζει αυτό το όργανο θα πρέπει ωστόσο να εγγυάται αμερόληπτη νομισματική πολιτική για όλα τα κράτη μέλη ώστε να αποτραπεί ο κίνδυνος ότι, απαλλαγμένη από οποιοδήποτε δημοκρατικό έλεγχο, η Ευρωπαϊκή Κεντρική Τράπεζα θα έχει την ελευθερία παρέμβασης κατά βούληση σε οποιοδήποτε ζήτημα σχετικά με τις χρηματικές συναλλαγές των κρατών μελών.
<P>
Συνεπώς, θεωρώ εντελώς απαραίτητο, ενόψει της αναγκαίας λειτουργικής ανεξαρτησίας της Ευρωπαϊκής Κεντρικής Τράπεζας, να προβλεφτούν κατάλληλοι μηχανισμοί διαβούλευσης του Ευρωπαϊκού Κοινοβουλίου, ως δημοκρατικά εκλεγμένου οργάνου.

<SPEAKER ID=152 LANGUAGE="NL" NAME="Metten">
Κύριε Πρόεδρε, η Ευρωπαϊκή Κεντρική Τράπεζα που πρόκειται να ιδρυθεί σε τρεις μήνες, θα είναι πιο ανεξάρτητη από οποιαδήποτε τράπεζα στον κόσμο. Θα ήταν όμως σφάλμα να νομίζει κανείς ότι δεν έχει να υπολογίζει κανέναν. Δεν θα λειτουργεί σε κενό· θα οφείλει να αποκτήσει αξιοπιστία και κύρος. Θα το επιτύχει ευκολότερα, εφόσον η ΕΚΤ μπορέσει να παρουσιάσει αποτελέσματα, πράγμα όμως που θα πάρει καιρό. Επιπλέον, παρά το γεγονός ότι η ΕΚΤ συστάθηκε σε μια εποχή ιστορικά χαμηλού πληθωρισμού, δεν ξέρει ακόμα κανείς πώς θα λειτουργήσουν και θα αποδώσουν σε ευρωπαϊκό επίπεδο. οι νομισματικοί μηχανισμοί που έδειξαν την αξία τους σε εθνικό επίπεδο.
<P>
Ιδίως στην αρχή, η πολιτική της ΕΚΤ πρέπει να χαρακτηρίζεται από προσεκτική ψαυτική προσέγγιση. Με τέτοια στάση θα είναι εξαιρετικά δύσκολο να αποκτήσει αξιοπιστία στα μάτια του ευρέως κοινού. Θα το πετύχει μόνο με έναν τρόπο: να λογοδοτεί και να εξηγεί συνεχώς τί κάνει η ΕΚΤ και γιατί το κάνει. Είναι το παράδοξο της ΕΚΤ ότι θα γίνει η πιο ανεξάρτητη τράπεζα και συγχρόνως θα έχει μεγάλο συμφέρον να διασφαλισθεί η διαφάνεια και ο δημοκρατικός έλεγχος. Εκεί τα συμφέροντα της ΕΚΤ και του Ευρωπαϊκού Κοινοβουλίου συμπίπτουν, διότι το Ευρωπαϊκό Κοινοβούλιο είναι το μόνο δημόσιο βήμα στο οποίο βάσει της συνθήκης η ΕΚΤ είναι υποχρεωμένη να λογοδοτεί.
<P>
Μας φαίνεται λοιπόν λογικό να συμφωνήσουμε με την ΕΚΤ πώς η διαφάνεια και ο δημοκρατικός έλεγχος μπορούν να υλοποιούνται κατά τον καλύτερο τρόπο. Μιλάμε για τακτική ενημέρωση, γραπτή και προφορική, μεταξύ άλλων για τους νομισματικούς στόχους που καθορίστηκαν και γιατί, για το κατά πόσο οι στόχοι υλοποιήθηκαν και για ποιο λόγο υπήρξε απόκλιση από τους στόχους, καθώς και για τις συνέπειες της νομισματικής πολιτικής για την οικονομία και την απασχόληση.
<P>
Ιδίως στην αρχή, η διάθεση της ΕΚΤ για μέγιστη διαφάνεια και δημοκρατικό έλεγχο θα έχει μεγάλη σημασία. Υπάρχουν βάσιμοι φόβοι ότι δεν θα επιτύχει η ΕΚΤ να αποκτήσει αξιοπιστία και κύρος εάν κάνει μια εσφαλμένη αρχή.
<P>
Για αυτόν το λόγο, το Ευρωπαϊκό Κοινοβούλιο θα αποδώσει μεγάλη σημασία, κατά τις ακροάσεις των υποψηφίων διοικητικών μελών της Ευρωπαϊκής Κεντρικής Τράπεζας, στο δημοκρατικό αίσθημα και τη διάθεση για δημοκρατικό έλεγχο των υποψηφιων. Ζητάμε όχι μόνον από τους υποψήφιους που ενδεχομένως δεν αποκτήσουν την εμπιστοσύνη της πλειοψηφίας του Κοινοβουλίου, να αποσύρουν οι ίδιοι την υποψηφιότητά τους, αλλά καλούμε επίσης τις κυβερνήσεις των κρατών μελών να μη διορίσουν υποψήφιους οι οποίοι δεν θα μπορέσουν να αποκτήσουν την εμπιστοσύνη του Κοινοβουλίου.
<P>
Έχοντας υπόψη τον μεγάλο βαθμό ανεξαρτησίας της ΕΚΤ, το δημοκρατικό πνεύμα των υποψηφίων παίζει όντως μεγάλο ρόλο. Αυτό δεν ισχύει μόνο για τον υποψήφιο διοικητή. Οπότε, τον ερχόμενο μήνα, οι ακροάσεις των υποψηφιών δεν θα είναι για μας καθόλου τυπικές. Αν μπορεί να δοθεί κάποιο δημοκρατικό πλαίσιο στην ΕΚΤ, ιδού η ευκαιρία. Αυτό είναι που παίζεται τώρα.

<SPEAKER ID=153 NAME="Χριστοδούλου">
Κύριε Πρόεδρε, η καθιέρωση του ενιαίου νομίσματος αποτελεί ένα φαινόμενο ιστορικό που δεν έχει προηγούμενο. Για πρώτη φορά στην ιστορία του κόσμου, ανεξάρτητα κράτη, δημοκρατικές κοινωνίες, απεφάσισαν να εκχωρήσουν ένα σημαντικό κομμάτι της εθνικής ανεξαρτησίας τους, το νόμισμά τους, σε ένα κοινό όργανο για να το χειρίζεται για το καλό όλων.
<P>
Οι συζητήσεις, λοιπόν, οι οποίες γίνονται τώρα σχετικά με την διαφάνεια, ή με τον απόλυτο τρόπο διοικήσεως, ή οι φόβοι που εκφράζονται για το ενδεχόμενο η Κεντρική Ευρωπαϊκή Τράπεζα να προβαίνει σε αυθαιρεσίες ή να μην κινείται για το καλό των κοινωνιών που εκπροσωπεί, νομίζω ότι είναι μάλλον περιττές. Σε δημοκρατικές κοινωνίες όπως οι δικές μας, η κοινή γνώμη, η δημοκρατική διαδικασία, είναι κάτι το δεδομένο, και επειδή οι κεντρικές τράπεζες παντού, και ιδίως η Ευρωπαϊκή Κεντρική Τράπεζα, υποτίθεται ότι εργάζονται -και αυτός είναι ο λόγος για τον οποίον υπάρχουν, αλλιώς δεν θα υπήρχαν- για το καλό όλων των οικονομιών και όλων των λαών της Ευρώπης, η κοινή γνώμη θα της υποχρεώνει και διαφανείς να είναι στην λειτουργία τους και τον καλύτερο τρόπο εφαρμογής των θεμάτων τα οποία εμπίπτουν στην αρμοδιότητά τους να έχουν.
<P>
Νομίζω, λοιπόν, ότι η συζήτηση η οποία γίνεται κατά καιρούς σχετικά με την έλλειψη διαφανείας και ανησυχίες οι οποίες εκφράζονται από την μια μεριά, ή από την άλλη, -το άλλο άκρο- το να ανακοινώνονται τα πάντα και να μην μπορεί να κάνει την δουλειά της η Κεντρική Τράπεζα, είναι περιττές, και όσον πιο γρήγορα σταματήσουν τόσο καλύτερα είναι.
<P>
Η πολύ καλή έκθεση της κυρίας Randzio-Plath, η οποία, όπως εξελίχθηκε, ακριβώς προτείνει μία ισορροπία μεταξύ αυτών των δύο στοιχείων και νομίζω εκφράζει μια πολύ σωστή γνώμη, ελπίζω να υιοθετηθεί από το Κοινοβούλιο με τρόπο ώστε να προστατεύει και τα συμφέροντα των λαών της Ευρώπης αλλά και την καλύτερη δυνατή λειτουργία του νέου συστήματος.

<SPEAKER ID=154 LANGUAGE="DE" NAME="Raschhofer">
 Κύριε Πρόεδρε, δικαίως θεμελιώθηκε με συμβάσεις η απόλυτη ανεξαρτησία της ΕΚΤ. Ο ανώτατος στόχος της νομισματικής πολιτικής της είναι η διατήρηση της σταθερότητας των τιμών. Η απόφαση μέχρι ποίου σημείου η ΕΚΤ υποστηρίζει την γενική οικονομική πολιτική της κοινότητας εξαρτάται επομένως από την εκτίμησή της για μία πιθανή ζημία του στόχου της σταθερότητας των τιμών.
<P>
Σταθερότητα τιμών με κάθε τίμημα, ακόμα και με το τίμημα της αυξανόμενης ανεργίας! Αυτό είναι ο δημόσιος διάλογος, ο οποίος τελικά ένα διασαφηνίζει: η οικονομική και η νομισματική πολιτική δεν είναι ουδέτερες. Για αυτό το λόγο απαιτείται η προσάρτηση της ΕΚΤ σε ένα διάλογο με την πολιτική. Αλλωστε, δεν πιστεύω ότι η ανεξαρτησία της ΕΚΤ από τη μία πλευρά και η απαιτούμενη δημοκρατική διαφάνεια από την άλλη πρέπει να βρίσκονται μεταξύ τους οπωσδήποτε σε αντίφαση. Είμαι όμως σίγουρη ότι η νομισματική ένωση για να επιτύχει χρειάζεται την αποδοχή του πολίτη. Αυτή όμως μπορεί να επιτευχθεί μόνο μέσα από τη διαφάνεια των αποφάσεων της ΕΚΤ και της δημοκρατικής της νομιμοποίησης.

<SPEAKER ID=155 LANGUAGE="ES" NAME="Pιrez Royo">
Κύριε Πρόεδρε, η έκθεση της κυρίας Randzio-Plath ασχολείται με ένα από τα ζητήματα μεγαλύτερου ενδιαφέροντος που παρουσιάζονται σε εμάς τώρα και εμείς βρισκόμαστε στα πρόθυρα της Νομισματικής Ένωσης, της οποίας ο κεντρικός πυλώνας θα είναι, ακριβώς, η ανεξαρτησία της Κεντρικής Ευρωπαϊκής Τράπεζας όπως καθορίζεται από τη Συνθήκη και τα Καταστατικά της εν λόγω τράπεζας.
<P>
Η ανεξαρτησία του εκδίδοντος ιδρύματος δεν αποτελεί δόγμα ή αξίωμα της οικονομικής επιστήμης· δεν απορρέει από κάποιον αφηρημένο ορθολογισμό, αλλά είναι ένας τρόπος λειτουργίας βασική αρχή του οποίου είναι η πείρα της ιστορίας. Αυτή έχει δείξει τα πρακτικά πλεονεκτήματα της ανεξαρτησίας της νομισματικής αρχής για την εξασφάλιση της σταθερότητας των τιμών σε δύο παραδείγματα καλά γνωστά και στις δύο πλευρές του Ατλαντικού.
<P>
Τώρα βέβαια, ανεξαρτησία -όπως ειπώθηκε εδώ σήμερα το απόγευμα- δεν σημαίνει, επουδενί, ανευθυνότητα. Στη δημοκρατία κάθε εξουσία -και η Κεντρική Ευρωπαϊκή Τράπεζα θα είναι, όντως, μια εξουσία-, παρότι ανεξάρτητη από την πολιτική εξουσία -όπως συμβαίνει με την Κεντρική Ευρωπαϊκή Τράπεζα ή, σε άλλον τομέα, τ η δικαστική εξουσία- πρέπει να είναι σε θέση να δικαιολογήσει ενώπιον της κοινής γνώμης, ενώπιον των πολιτών, τους λόγους οι οποίοι εξηγούν τις ενέργειές της, που εξηγούν το πώς ορίζονται οι στόχοι της και ποια είναι τα μέτρα που έχουν ληφθεί για την επίτευξη αυτών των στόχων και αυτών των σκοπών. Και αυτό τόσο εκ των προτέρων όσο και εκ των υστέρων.
<P>
Ο δημοκρατικός έλεγχος απαιτεί λοιπόν, κατ' αρχάς, διάλογο με τα κοινοβουλευτικά θεσμικά όργανα -με αυτό το Κοινοβούλιο και τα εθνικά κοινοβούλια- και απαιτεί επίσης διαφάνεια ενημέρωσης. Η έκθεση της κυρίας Randzio-Plath είναι, από κάθε άποψη, μια ρεαλιστική και ισορροπημένη έκθεση.
<P>
Ολοκληρώνω, κύριε Πρόεδρε, λέγοντας πως πρέπει να συνειδητοποιήσουμε ότι βρισκόμαστε στην αρχή ενός δρόμου στον οποίο το Κοινοβούλιο θα πρέπει να δείξει πως έχει αναλάβει τα νέα καθήκοντά του που είναι αυτά του κύριου συνομιλητή της Κεντρικής Ευρωπαϊκής Τράπεζας. Και παράλληλα, πρέπει να επισημάνω επίσης πως βρισκόμαστε στην αρχή ενός δρόμου κατά μήκος του οποίου δεν μπορούμε να αποκλείσουμε απώτατες μεταρρυθμίσεις, συμπεριλαμβανομένης αυτής της Συνθήκης -όπως απαιτήθηκε εδώ απόψε-, για να δώσουμε μεγαλύτερη βαρύτητα, ακριβώς, στον δημοκρατικό έλεγχο της Κεντρικής Ευρωπαϊκής Τράπεζας.

<SPEAKER ID=156 LANGUAGE="IT" NAME="Secchi">
Κύριε Πρόεδρε, εξαντλήθηκε εντελώς η συζήτηση γύρω από το θέμα της πολύτιμης ανεξαρτησίας της Ευρωπαϊκής Κεντρικής Τράπεζας, που ως εκ τούτου δεν αμφισβητείται. Σε ομοσπονδιακό σύστημα, αυτό αντιπροσωπεύει την πρωταρχικής σημασίας εγγύηση για τα συμμετέχοντα κράτη και, επιπλέον, προσθέτει αξιοπιστία και κύρος στην τράπεζα απέναντι στις χρηματιστικές αγορές. Η accountibility που αποτελεί το θέμα της απογευματινής αυτής συζήτησης, δεν είναι μόνο δημοκρατική ανάγκη αλλά και ουσιαστικό προσόν για τη στήριξη του κύρους και της αξιοπιστίας της Τράπεζας. Συνεπώς, προς το συμφέρον της ίδιας της Ευρωπαϊκής Κεντρικής Τράπεζας, πρέπει να υιοθετηθούν ενώπιον της κοινής γνώμης κατάλληλα συστήματα αναφοράς, λαμβανομένης υπόψη της τεράστιας διαφοράς μεταξύ προγραμμάτων δράσης εκ των προτέρων, που μπορούν να εκτεθούν μόνο σε γενικές γραμμές, και απολογισμών εκ των υστέρων, σχετικά με τις κατευθύνσεις που ακολουθήθηκαν, που πρέπει να κοινοποιηθούν αναλυτικότερα.
<P>
Συνεπώς, πιστεύω ότι δεν πρόκειται για καθορισμό κανόνων, αλλά για την προώθηση συμπεριφορών, πρώτ' απ' όλα απέναντι στο Ευρωπαϊκό Κοινοβούλιο, για τη διαμόρφωση εκείνου του κλίματος εμπιστοσύνης, που είναι εφικτό με τη διαφάνεια και τη θέληση αποσαφήνισης και συζήτησης των ίδιων των συμπεριφορών, που ακριβώς αποκαλούνται στη συζήτησή μας accountability , προς το συμφέρον, επαναλαμβάνω, του κύρους και της αξιοπιστίας της ίδιας της Ευρωπαϊκής Κεντρικής Τράπεζας.

<SPEAKER ID=157 LANGUAGE="FR" NAME="Fayot">
Κύριε Πρόεδρε, αντίθετα με όλους τους άλλους συναδέλφους που παρεμβαίνουν σε αυτή τη συζήτηση, εγώ προέρχομαι από μία χώρα όπου δεν έγινε καμία πολιτική συζήτηση για το νόμισμα πριν από το ευρώ. Το Λουξεμβούργο, που ενώθηκε με το Βέλγιο σε μία νομισματική Ένωση από το 1922, ουσιαστικά δεν είχε ποτέ το δικαίωμα να εκφέρει γνώμη σε αυτήν την Ένωση. Η Οικονομική και Νομισματική Ένωση μάς δίνει το λόγο.
<P>
Οι πολίτες της χώρας μου ανακαλύπτουν με τη Νομισματική Ένωση τη σημασία όλων όσα περιβάλλουν το νόμισμα. Γι'αυτό το λόγο, ο διάλογος του Ευρωπαϊκού Κοινοβουλίου με την Κεντρική Τράπεζα έχει ως σκοπό να αφυπνίσει, στην κοινή γνώμη των χωρών μας, τη συνείδηση της σημασίας και της βαρύτητας της νομισματικής πολιτικής στην οικονομική και κοινωνική πολιτική γενικά. Η Κεντρική Τράπεζα καλείται να δείξει ενδιαφέρον πιο συγκεκριμένα για τη σταθερότητα των τιμών. Ποιες μπορεί να είναι οι συνέπειες για τις πολιτικές των κρατών μελών; Δίνω ένα σχετικό παράδειγμα. Στο Λουξεμβούργο, τα εισοδήματα δαμορφώνονται σε μεγάλο βαθμό ανάλογα με την εξέλιξη των τιμών. Αυτό αποτελεί ένα σημαντικό στοιχείο της πολιτικής ανακατανομής των αγαθών και της κοινωνικής πολιτικής στη χώρα μου. Αν, παραδείγματος χάριν, η Κεντρική Τράπεζα έπρεπε να αποφασίσει γι'αυτό το θέμα, θα έπρεπε να ήταν δυνατόν να ερωτηθεί δημοσίως γι'αυτό το ζήτημα καθώς και για τις επιλογές της. Πιστεύω επομένως πως η αποδοχή από τους πολίτες της νομισματικής πολιτικής της Κεντρικής Τράπεζας θα είναι σημαντικότατη για το νέο νόμισμα που γεννιέται, όπως θα είναι σημαντικότατη και η δημόσια παρουσίαση, από την Κεντρική Τράπεζα, των επιλογών και των παρεμβάσεών της.
<P>
Τελειώνοντας, κύριε Πρόεδρε, θα ήθελα να συγχαρώ την κυρία Ranzio-Plath για την έκθεσή της και κυρίως για το έργο που επιτέλεσε κατά τη διάρκεια αυτών των τελευταίων ετών ως επικεφαλής της νομισματικής υποεπιτροπής για να προετοιμαστεί η νομισματική ένωση και για να περιληφθεί στα θέματα που εξετάζει το Ευρωπαϊκό Κοινοβούλιο. Δεδομένης της σημασίας της μελλοντικής Κεντρικής Τράπεζας, νομίζω πως το Ευρωπαϊκό Κοινοβούλιο θα έπρεπε να σκεφτεί σοβαρά τη δημιουργία μιας νομισματικής επιτροπής, στα πλαίσια της οποίας θα μπορεί να αναπτυχθεί ο διάλογος με την Κεντρική Τράπεζα.

<SPEAKER ID=158 LANGUAGE="ES" NAME="Garcνa-Margallo y Marfil">
Κύριε Πρόεδρε, όλοι οι ομιλητές επανέλαβαν πως βρισκόμαστε μπροστά σε ένα ιστορικό γεγονός από την υπογραφή της Συνθήκης της Ρώμης. Είναι αλήθεια πως, και αυτό το Κοινοβούλιο, το οποίο ανέκαθεν αποτελεί τον κινητήρα της ευρωπαϊκής ολοκλήρωσης, πρέπει να κάνει ο, τιδήποτε δυνατό και απαραίτητο ώστε το ευρώ να είναι μια επιτυχία. Και για να αποτελέσει επιτυχία το ευρώ, έχουμε συμφωνήσει όλοι πως είναι απαραίτητο να εξασφαλισθεί η σταθερότητα των τιμών. Δεν θα το αμφισβητήσω, αλλά χαίρομαι που στην έκθεση της κυρίας Randzio-Plath γίνεται επίσης λόγος για άλλους στόχους και, ιδιαίτερα, για τον στόχο της δημιουργίας απασχόλησης.
<P>
Έχουμε επίσης συμφωνήσει πως η νομισματική πολιτική πρέπει να σχεδιαστεί και να εκτελεστεί από μια Κεντρική Ευρωπαϊκή Τράπεζα η οποία να χαίρει ανεξαρτησίας. Και δεν θα το αμφισβητήσω, επίσης χαίρομαι που στην έκθεση της κυρίας Randzio-Plath γίνεται λόγος για τον απαραίτητο συντονισμό της νομισματικής πολιτικής με τις υπόλοιπες πολιτικές ώστε να επιτευχθούν οι μεγάλοι στόχοι της Ευρωπαϊκής Ένωσης. Μου φαίνεται έξυπνη η διοργανική συμφωνία την οποία πρότεινε ο κ. Herman και πιστεύω πως αποτελεί ένα πρώτο βήμα, το οποίο πιθανώς θα πρέπει να αξιολογήσουμε στο μέλλον αναθεωρώντας τις Συνθήκες αν παραστεί ανάγκη. Η οικονομική διακυβέρνηση της Ευρώπης αποτελεί, και αυτό τονίζεται σε αυτήν την έκθεση, ένα απαραίτητο αντίβαρο.
<P>
Και για να τελειώσω, είναι κατά τη γνώμη μου σημαντικό να μην αποτελεί η Κεντρική Ευρωπαϊκή Τράπεζα μια φυσαλίδα, ένα είδος αριστοκρατικού νεοπλατωνισμού, και το Ευρωπαϊκό Κοινοβούλιο πρέπει να διαδραματίσει εδώ τον ρόλο του.

<SPEAKER ID=159 NAME="Harrison">
Κύριε Πρόεδρε, σε μερικές εβδομάδες, η Ευρωπαϊκή Ένωση θα επιλέξει το διοικητή της Ευρωπαϊκής Κεντρικής Τράπεζας και τον μελλοντικό διευθυντή τραπέζης της Βρετανίας. Ας μην απατάσθε· ο καθορισμός επιτοκίων από το διοικητή της ΕΚΤ και το συμβούλιό του/της που θα αποτελείται από πέντε διοικητές, θα επηρεάσει βαθύτατα τα επιτόκια, το επίπεδο πληθωρισμού και την ισχύ της στερλίνας του Ηνωμένου Βασιλείου. Επομένως, εμείς, οι βουλευτές του Ευρωπαϊκού Κοινοβουλίου, είναι καλύτερα να το καταλάβουμε αυτό, όταν θα κληθούμε να κυρώσουμε την επιλογή του αφεντικού της Ευρωπαϊκής Τράπεζας, ιδίως όταν θα διεξάγουμε τις μοναδικές ερευνητικές ακροάσεις στο Κοινοβούλιο στις Βρυξέλλες το Μάιο. Η αυστηρή επιλογή των υποψηφίων για την ΕΚΤ δεν συνεπάγεται με κανέναν τρόπο αμφισβήτηση της ανεξαρτησίας της ΕΚΤ. Μάλιστα, η ανεξαρτησίας της, που είναι εγγυημένη από τη Συνθήκη του Μάαστριχτ, προσδιορίζεται και περιγράφεται ακόμη σαφέστερα από την ανεξαρτησία της Bundesbank, το αρχικό πρότυπό της.
<P>
Αλλά η Ευρώπη και οι λαοί της απαιτούν πράγματι να υπαγάγουμε την ΕΚΤ σε νόμιμο και δημοκρατικό απολογισμό, να επαληθεύσουμε πως ό, τι έγινε στο όνομα της ανεξάρτητης τράπεζας, έγινε για το λαό, από το λαό και μέσω του λαού· ότι ο κεντρικός στόχος της σταθερότητας των τιμών θα οδηγήσει στο παλάτι της ευημερίας και των θέσεων εργασίας, και όχι στην τρώγλη του αποπληθωρισμού και της ύφεσης. Τέτοιος απολογισμός αξίζει, όχι μόνο για να ικανοποιηθούν οι δημοκρατικές ανάγκες της Ευρώπης, αλλά επίσης και σημαντικότερα για να υποστηρίξουμε τα διαπιστευτήρια της ίδιας της τράπεζας. Το σημείο αυτό επισημάνθηκε σε εμένα από τον υποψήφιο κ. Duisenberg την προηγούμενη εβδομάδα στην Υποεπιτροπή Νομισματικών Θεμάτων του Ευρωπαϊκού Κοινοβουλίου και η παρούσα επιτροπή, επίσης, πρέπει να εγκρίνει και να προσαρμοστεί. Ο πρωτόπειρος ρόλος της ως τραπεζικής επιτροπής για τους ευρωπαίους πολίτες πρέπει να αναπτυχθεί, και κυρίως ο διοικητής της ΕΚΤ πρέπει να υποβάλλει όχι μόνο την ετήσια έκθεση της τράπεζας, αλλά και να προσφέρει τακτικά - ενδεχομένως ανά τρίμηνο - εξηγήσεις για τις αποφάσεις που λαμβάνει σχετικά με τα επιτόκια· τα ίδια τα συνοπτικά πρακτικά θα πρέπει να δημοσιεύονται σε περιληπτική μορφή, περιλαμβάνοντας τις αποφάσεις που ελήφθησαν, παράλληλα με ερμηνευτικά σχόλια.
<P>
Μόνο με αυτό τον τρόπο το Ευρωπαϊκό Κοινοβούλιο θα επιτελέσει το έργο του ως ανεξάρτητου φύλακα της ανεξάρτητης τράπεζας, όπως ορίζεται στην ερμηνευτική και πρωτοπόρο έκθεση, που χαράχθηκε και σμιλεύθηκε τόσο περίτεχνα από τη συνάδελφο κ. Christa Randzio-Plath.

<SPEAKER ID=160 LANGUAGE="FI" NAME="Ilaskivi">
Αξιότιμε κύριε Πρόεδρε, όταν η Ευρωπαϊκή Κεντρική Τράπεζα θα ξεκινήσει την λειτουργία της, θα συγκεντρώσει πολύ μεγάλη οικονομική εξουσία. Στην πράξη, θα αποφασίζει για όλη την οικονομική πολιτική, αφού για παράδειγμα η νομισματική πολιτική δεσμεύεται από τα κριτήρια σύγκλισης.
<P>
Η οικονομική κατάσταση της Ευρώπης θα εξαρτηθεί σε μεγάλο βαθμό από την ικανότητα της εκτελεστικής επιτροπής της Κεντρικής Τράπεζας να προβαίνει, στα οκτώ χρόνια της θητείας της, σε σωστές αποφάσεις και να αποφεύγει τα λάθη. Το να γίνει εφικτό να βρεθούν στην ηγεσία της τράπεζας έξι άνδρες και γυναίκες με αντίστοιχες σχεδόν υπεράνθρωπες ικανότητες, αποτελεί ζήτημα ύψιστης σημασίας.
<P>
Η ανεξαρτησία είναι θεμιτή, αλλά θα χρειαστεί να υπάρχει και διάλογος στα πλαίσια του Κοινοβουλίου. Η εξουσία χωρίς ευθύνη οδηγεί συχνά στην παρεξήγησή της και στην κατάχρησή της. Η διοίκηση απαιτείται να έχει συνεργασία κυρίως με την Οικονομική Επιτροπή. Θα πρέπει επίσης να μπορεί να εναρμονίζει τη νομισματική πολιτική με την αναπτυξιακή πολιτική και την πολιτική της απασχόλησης. Μια υπερβολικά ορθόδοξη νομισματική πολιτική μπορεί εύκολα να έχει ως επακόλουθο ακόμα και τη στασιμότητα, τη διακοπή της ανάπτυξης.
<P>
Αξιότιμοι συνάδελφοι, το ευρώ θα πρέπει να δημιουργήσει σταθερότητα στα κράτη μέλη. Το ευρώ πρέπει να γίνει το τρίτο αποθεματικό νόμισμα, δίπλα στο δολλάριο και το γεν. Από την επιτυχία αυτού του εγχειρήματος εξαρτάται η αξιολόγηση της ηγεσίας της ΕΚΤ.

<SPEAKER ID=161 NAME="Κατηφόρης">
Κύριε Πρόεδρε, κύριε Επίτροπε, κυρίες και κύριοι συνάδελφοι, με τις εκθέσεις της Επιτροπής και του Ευρωπαϊκού Νομισματικού Ινστιτούτου έχουμε μπει στην τελική ευθεία για την καθιέρωση του ενιαίου νομίσματος, γεγονός ιστορικό για την οικοδόμηση της ενιαίας Ευρώπης.
<P>
Για την διαχείριση του ενιαίου νομίσματος η Ευρώπη αποκτά επί τέλους μία κεντρική τράπεζα που βρίσκεται στο ύψος των περιστάσεων, μία τράπεζα που θα ασκεί την νομισματική πολιτική της Ευρώπης κατά τρόπο ενιαίο, λαμβάνοντας υπ'όψη τις ανάγκες και τα συμφέροντα όλων των χωρών μελών του ενιαίου νομίσματος και, ελπίζω, και των χωρών που δεν είναι ακόμη μέλη του ενιαίου νομίσματος, αλλά φιλοδοξούν να προσχωρήσουν σε σύντομο χρόνο.
<P>
Θα ήταν πλάνη να θεωρήσουμε ότι μέχρι σήμερα δεν είχε ασκηθεί ενιαία νομισματική πολιτική στην Ευρώπη. Τέτοια πολιτική ασκήθηκε κατά καιρούς, αλλά όχι με πνεύμα συνεργασίας. Ασκήθηκε με πνεύμα επιβολής από την μία ή την άλλη ισχυρή κεντρική τράπεζα της Ευρώπης ή και από κάποια άλλη ισχυρή τράπεζα εκτός της Ευρώπης. Αυτό στο μέλλον δεν θα συμβαίνει. Αλλά για να μπορεί να ασκήσει κατά τρόπο δίκαιο και ισορροπημένο την νομισματική της πολιτική η Ευρωπαϊκή Κεντρική Τράπεζα, πρέπει να έχει εξασφαλισμένη την ανεξαρτησία της. Η ανεξαρτησία αυτή δεν απειλείται, αλλά διασφαλίζεται από τους θεσμούς της δημοκρατικής λογοδοσίας που επιδιώκει η έκθεση της κ. Randzio-Plath. Η υπεύθυνη ενημέρωση του Κοινοβουλίου θα θεμελιώσει το κύρος της τράπεζας μέσα στους λαούς της Ευρώπης και θα της επιτρέψει να εκτελεί το έργο της με οδηγό μόνον το γενικό συμφέρον και χωρίς να επηρεάζεται από ειδικά, επί μέρους, συμφέροντα.
<P>
Στην διαδικασία της δημοκρατικής λογοδοσίας που επιδιώκει η έκθεση που συζητούμε, το Κοινοβούλιο θα έχει την δυνατότητα να αναδεικνύει το γενικό συμφέρον, όπως διαμορφώνεται ανάλογα με την συγκυρία, και έτσι να δημιουργεί το κλίμα που θα πλαισιώνει την κεντρική τράπεζα για να εκτελεί κατά τρόπο άριστο τα καθήκοντά της.

<SPEAKER ID=162 LANGUAGE="FR" NAME="Fourηans">
Κύριε Πρόεδρε, αν δεν τίθεται θέμα αμφισβήτησης της ανεξαρτησίας της Κεντρικής Τράπεζας, ωστόσο, όσον αφορά εμένα, τίθεται το θέμα να μάθουμε με ποιον τρόπο θα ελέγχουμε εκείνους που εφαρμόζουν τη νομισματική πολιτική, τόσο καθοριστική είναι η δυνατότητά τους να κάνουν το καλό ή το κακό - σε οικονομικά θέματα εννοείται, γιατί δεν κάνουμε κήρυγμα περί ηθικής. Είναι φανερό ότι η δημοκρατία έχει ανάγκη να χειρίζονται τα νομισματικά θέματα υπεύθυνοι άνθρωποι που δεν θα λειτουργούν σαν ελεύθερα ηλεκτρόνια χωρίς να χρειάζεται ποτέ να δικαιολογούν τις πράξεις τους. Πρέπει οι ιθύνοντες να λογοδοτούν για την πολιτική τους και να συζητείται η τελευταία, κυρίως στο Κοινοβούλιό μας που είναι το μόνο άμεσα εκλεγμένο θεσμικό όργανο σε ευρωπαϊκό επίπεδο. Η έκθεση της κυρίας Ranzio-Plath σέβεται μάλλον επαρκώς αυτήν την ισορροπία ανάμεσα στην ανεξαρτησία και τον δημοκρατικό έλεγχο. Η ομάδα μου κι εγώ ο ίδιος είμαστε υπέρ της έκθεσης αυτής στο σύνολό της.
<P>
Ωστόσο, θα ήθελα να εκφράσω μια επιφύλαξη. Αφορά το άρθρο 3 που περιέχει την παρατήρηση ότι η νομισματική πολιτική επιδρά στην ανάπτυξη και την απασχόληση. Δεν αμφισβητώ αυτή τη θέση αλλά νομίζω ότι δεν είναι αρκετά ακριβής. Βεβαίως, το νόμισμα έχει κάποια επίδραση στην ανάπτυξη και την απασχόληση, αλλά πρόκειται για επίδραση προσωρινή και όχι μόνιμη. Αν πιστέψουμε ότι το νόμισμα έχει μόνιμες επιδράσεις στην ανάπτυξη και την απασχόληση, όπως αναφερόταν στο προσχέδιο της έκθεσης, κάτι τέτοιο θα έχει καταστροφικές επιπτώσεις για τη νομισματική πολιτική. Σε αυτήν την περίπτωση δεν θα υπήρχε κανένας λόγος να εφαρμόσουμε μια νομισματική πολιτική σταθερότητας των τιμών. Αντίθετα, θα έπρεπε να εφαρμόζουμε διαρκώς μια πολιτική απελευθέρωσης κεφαλαίων. Το μόνο που θα χρειαζόταν θα ήταν να ζητήσουμε από τον πρόεδρο της Κεντρικής Τράπεζας να πάρει το ελικόπτερό του - σίγουρα υπάρχει ελικόπτερο - και να να ρίξει τόνους χαρτονομισμάτων των 500 Ecu πάνω στα κεφάλια των κατάπληκτων και ενθουσιασμένων πληθυσμών της Ευρώπης. Ακριβώς για να αποφύγουμε τέτοιου είδους παρεξηγήσεις μου φάνηκε απαραίτητο να διευκρινίσω αυτό το σημείο, γιατί είναι σημαντικό να μην υπάρχει παρερμηνεία ταυτόχρονα στην Επιτροπή, στο Συμβούλιο, και γενικότερα στην κοινή γνώμη.

<SPEAKER ID=163 LANGUAGE="PT" NAME="Torres Marques">
Κύριε Πρόεδρε, η παρούσα έκθεση είναι θεμελιώδους σημασίας για το μέλλον του Ευρωπαϊκού Κοινοβουλίου. Η Ευρωπαϊκή Κεντρική Τράπεζα είναι μια τράπεζα που χαίρει πλήρους ανεξαρτησίας, και έτσι ακριβώς την αντιλαμβανόμαστε. Αλλά η νομιμοποίηση της λειτουργίας της και η δυνατότητα άσκησης δημοκρατικού ελέγχου είναι από τα θέματα που περισσότερο συζητήθηκαν στα διαφορετικά κράτη.
<P>
Στην Πορτογαλία, η απουσία δημοκρατικού ελέγχου της Ευρωπαϊκής Κεντρικής Τράπεζας υπήρξε ένα από τα πιο επίμαχα θέματα, ένα από τα θέματα που έδωσαν λαβή για τις περισσότερες συζητήσεις. Το Ευρωπαϊκό Κοινοβούλιο, εφόσον θα εξετάσει τον κατάλογο των υποψηφίων για τη θέση του διευθυντού της Ευρωπαϊκής Κεντρικής Τράπεζας, έχει το δικαίωμα να ζητά τακτικά λογαριασμό από τον διευθυντή της και το αντίστοιχο διευθυντήριο. Από τη στιγμή που εμείς, στο Ευρωπαϊκό Κοινοβούλιο, εκλέγουμε και εγκρίνουμε τη διεύθυνση της Ευρωπαϊκής Κεντρικής Τράπεζας, αυτή αναλαμβάνει την υποχρέωση που έχει κάθε αιρετό σώμα: την υποχρέωση να λογοδοτεί.
<P>
Το Ευρωπαϊκό Κοινοβούλιο δεν πρόκειται να παρεμβαίνει στις αποφάσεις της Ευρωπαϊκής Κεντρικής Τράπεζας, αλλά η ίδια η Τράπεζα θα πρέπει να ενδιαφέρεται και να φροντίζει να λογοδοτεί τακτικά και συστηματικά ενώπιον της Επιτροπής Οικονομικής και Νομισματικής Πολιτικής και της Υποεπιτροπής Νομισματικής Πολιτικής σχετικά με τις εν λόγω αποφάσεις, όπως ακριβώς έκαναν παλαιότερα και οι υπεύθυνοι του Ευρωπαϊκού Νομισματικού Ιδρύματος.
<P>
Στην Πορτογαλία συνηθίζουμε να λέμε: "όποιος δεν χρωστά δεν φοβάται τίποτα». Ας φροντίσει λοιπόν η Ευρωπαϊκή Κεντρική Τράπεζα να απευθύνεται τακτικά στο Ευρωπαϊκό Κοινοβούλιο και να συζητά μαζί μας τις επιλογές της. Με τον τρόπο αυτό, οι Ευρωπαίοι πολίτες θα ξέρουν ότι η Ευρωπαϊκή Κεντρική Τράπεζα θα ακούει τη γνώμη και θα λογοδοτεί ενώπιον εκείνων που τους εκπροσωπούν νομίμως στην Ευρώπη.

<SPEAKER ID=164 NAME="von Wogau">
Κύριε Πρόεδρε, αξιότιμες κυρίες και κύριοι, η συζήτηση έδειξε μέχρι τώρα ότι σε αυτό το κοινοβούλιο μία πολύ μεγάλη πλειοψηφία είναι υπέρ της ανεξαρτησίας της ΕΚΤ. Αλλά και από την άλλη μεριά ένα είναι σαφές: Αυτή η ΕΚΤ δεν πρέπει να ζει σε ένα γυάλινο πύργο, αφού οι αποφάσεις οι οποίες λαμβάνονται εκεί θα έχουν άμεση επίδραση στη ζωή πολλών πολιτών της Ευρωπαϊκής Ένωσης. Όποιος θέλει να κτίσει ένα σπίτι, να πάρει ένα δάνειο ή να αγοράσει ένα αυτοκίνητο επί πιστώσει θα επηρεάζεται στο μέλλον άμεσα από μία απόφαση της ΕΚΤ. Για αυτόν τον λόγο πρέπει ο πρόεδρος της ΕΚΤ να λογοδοτήσει, να δώσει λογαριασμό και να εξηγήσει στους πολίτες τον λόγο που εκδίδει συγκεκριμένες αποφάσεις χάριν της σταθερότητας των τιμών, και πρέπει να είναι ανοικτός στον διάλογο.
<P>
Τώρα όμως έχουμε το πρόβλημα, ότι δεν υπάρχει μία ευρωπαϊκή κοινή γνώμη με τον ίδιο τρόπο που υπάρχει μία γερμανική, μία γαλλική, μία ιταλική και μία βρετανική. Κατόπιν τούτου το ΕΚ είναι το μέρος όπου πρέπει να επικεντρωθεί πρωτίστως αυτή η συζήτηση με τους πολίτες. Για αυτόν τον λόγο απαιτούμε αυτόν τον εποικοδομητικό διάλογο με τον πρόεδρο της ΕΚΤ, ο οποίος από τη μία πλευρά θα λαμβάνει χώρα στην Ολομέλεια του ΕΚ, όταν μία φορά τον χρόνο καταθέτει την έκθεσή του και εξηγεί με ποιο τρόπο προτίθεται να διαμορφώσει στο μέλλον την πολιτική της ΕΚΤ, και από την άλλη πλευρά στην αρμόδια επιτροπή για μεμονωμένες συζητήσεις, όπου δεν πρέπει να υπάρχουν διάλογοι ειδικών. Χρειαζόμαστε έναν ευρύ διάλογο με τον Πρόεδρο της ΕΚΤ όχι μόνο για ειδικά θέματα της νομισματικής πολιτικής, αλλά και για την οικονομική πολιτική, την δημοσιονομική πολιτική στην Ευρωπαϊκή Κοινότητα, για την πολιτική του προϋπολογισμού και του ανταγωνισμού, στο μέτρο που αυτές οι πολιτικές επιδρούν στη σταθερότητα του νομίσματος.. Αυτό που θέλουμε είναι ένας ευρύς διάλογος. Η πραγματική πρόκληση που έχουμε μπροστά μας, είναι και η εξής: από τη μία πλευρά να διεξάγουμε αυτόν τον διάλογο με τον πρόεδρο της ΕΚΤ, από την άλλη πλευρά όμως και με την Ευρωπαϊκή Επιτροπή όπως ήδη κάνουμε, καθώς και με την Προεδρία του Συμβουλίου και με τους υπουργούς οικονομικών των κρατών μελών, στους οποίους βέβαια έχει γίνει συνήθεια, να καταθέτουν τακτικά τις εκθέσεις τους για τα σταθεροποιητικά τους προγράμματα στην Επιτροπή Οικονομικής, Νομισματικής και Βιομηχανικής Πολιτικής. Γιατί η πραγματική πρόκληση που έχουμε μπροστά μας είναι ως γνωστόν η αναγκαιότητα να διατυπώσουμε τώρα, αφού έχουμε μία κοινή ευρωπαϊκή νομισματική πολιτική, και μία κοινή ευρωπαϊκή οικονομική πολιτική. Ο πρόεδρος της ΕΚΤ χρειάζεται έναν ισχυρό εταίρο όταν λαμβάνει τις αποφάσεις του. Ποιος θα είναι αυτός ο εταίρος; Δεν πιστεύω στην ιδέα μίας ευρωπαϊκής οικονομικής κυβέρνησης, αφού έχουμε ευρωπαϊκά θεσμικά όργανα.. Έχουμε την Ευρωπαϊκή Επιτροπή, η οποία πρέπει να είναι ένας σημαντικός συνομιλητής. Έχουμε το Ευρωπαϊκό Συμβούλιο, τους αρχηγούς κρατών και κυβερνήσεων, οι οποίοι συναντούνται δύο φορές τον χρόνο και μπορούν να δώσουν κατευθυντήριες γραμμές για την οικονομική πολιτική. Το Ευρωπαϊκό Συμβούλιο είναι χωρίς αμφιβολία το ισχυρότερο θεσμικό όργανο της Ευρωπαϊκής Ένωσης. Έχουμε το Συμβούλιο ΕCOFIN, και έχουμε και το Ευρωπαϊκό Κοινοβούλιο, όπου αυτή η συζήτηση πρέπει να γίνει πακέτο, και όπου πρέπει να εξηγείται στους πολίτες γιατί λαμβάνονται συγκεκριμένες αποφάσεις σε ευρωπαϊκό επίπεδο. Πιστεύω ότι είναι σημαντικό να έχουμε σαφή αντίληψη, όταν συζητάμε σήμερα για την έκθεση της συναδέλφου Randzio - Plath, με την οποία εγώ συμφωνώ στην τωρινή της μορφή, ότι δεν πρόκειται για ένα θέμα της νομισματικής πολιτικής της Ευρωπαϊκής Ένωσης ή του ελέγχου της ΕΚΤ, ¨όπως λένε μερικοί, αλλά για έναν ευρύ διάλογο για την μέλλουσα νομισματική και οικονομική πολιτική της Ευρωπαϊκής Ένωσης.

<SPEAKER ID=165 NAME="de Silguy">
Κύριε Πρόεδρε, κυρίες και κύριοι, νομίζω ότι το θέμα που εξετάζουμε σήμερα, χάρη στη πολύ καλή έκθεση της κυρίας Ranzio-Plath, πρέπει να μονοπωλήσει την προσοχή μας.
<P>
Πράγματι, αν υπάρχει ένα θεμελιώδες πρόβλημα είναι αυτό του δημοκρατικού ελέγχου της Οικονομικής και Νομισματικής Ένωσης. Θα κάνουμε πραγματικότητα, όπως είπε ο κύριος Friedrich, ένα από τα μεγαλύτερα σχέδια της μεταπολεμικής περιόδου. Ζούμε σε έναν δημοκρατικό κόσμο και επομένως νομίζω ότι πρέπει να πάρουμε όλες τις προφυλάξεις για να ξεκινήσει αυτό το πρόγραμμα με όλες τις απαραίτητες δημοκρατικές εγγυήσεις και να στηρίζεται σε αυτές. Αυτό ισχύει ακόμα περισσότερο για την καλή λειτουργία της Οικονομικής και Νομισματικής Ένωσης.
<P>
Παρακολούθησα σήμερα μία συζήτηση κατά βάθος αρκετά κλασική, ανάμεσα σε δύο τύπους πολιτισμών: Έναν πολιτισμό πιο ρηνανικό, με τον κύριο Friedrich, την κυρία Peij, και τον κύριο von Wogau, και έναν πολιτισμό μάλλον γαλλικό, που αντιπροσωπευόταν από την κυρία Lienemann μέχρι τον κύριο Souchet. Ήταν μία συζήτηση σχετικά με το ρόλο της Ευρωπαϊκής Κεντρικής Τράπεζας. Θα ήθελα να διαλύσω όλες τις παρεξηγήσεις. Υπάρχει μια γενική συναίνεση στο Συμβούλιο των υπουργών και, εξ άλλου, και στην Επιτροπή, όπως είπε και η εισηγήτριά σας, ως προς το ότι ο ρόλος της Ευρωπαϊκής Κεντρικής Τράπεζας θεωρείται πρωταρχικός και ότι με κανέναν τρόπο δεν πρέπει να αμφισβητηθεί η ανεξαρτησία της. Θα ήθελα εξ άλλου να απαντήσω στην κυρία Lienemann ότι αυτή είναι, αν δεν κάνω λάθος, και η θέση της γαλλικής κυβέρνησης, τουλάχιστον όπως παρουσιάστηκε από τον υπουργό της, πολλές φορές τον τελευταίο μήνα.
<P>
Αν και ο ρόλος της Ευρωπαϊκής Κεντρικής Τράπεζας είναι πρωταρχικός, τα καθήκοντά της περιορίζονται στη νομισματική πολιτική. Λυπούμαι που έφυγε ο κύριος Souchet, διαφορετικά θα του εξηγούσα ότι ο ρόλος της Ευρωπαϊκής Κεντρικής Τράπεζας δεν είναι να διαμορφώνει όλες τις πολιτικές σε όλους τους τομείς, αλλά μόνον να διασφαλίζει ότι δεν υπάρχει πληθωρισμός και ότι επιτυγχάνεται η σταθερότητα των τιμών στην Ευρωπαϊκή Ένωση. Δεν πρέπει να έχουμε απαίτηση από την Ευρωπαϊκή Κεντρική Τράπεζα να κάνει αυτό για το οποίο δεν δημιουργήθηκε.
<P>
Ωστόσο, και ο κύριος Metten έχει δίκιο, αυτή η πολιτική της Ευρωπαϊκής Κεντρικής Τράπεζας πρέπει να εκφράζεται με τρόπο διαφανή και ελεγχόμενο. Το ίδιο ισχύει και για την εμπιστοσύνη της κοινής γνώμης. Αν θέλουμε να αποδεχτεί η ευρωπαϊκή κοινή γνώμη την κοινή νομισματική πολιτική που θα θέσει σε εφαρμογή η Ευρωπαϊκή Κεντρική Τράπεζα από την πρώτη Ιανουαρίου του 1999, πρέπει να εξηγήσουμε και να παρουσιάσουμε καλά αυτήν την πολιτική στους πολίτες.
<P>
Όσον αφορά τα σχόλια που έγιναν στο τέλος αυτής της συζήτησης, θα ήθελα, κατ'αρχάς, να πω στην κυρία Hautala, τον κύριο Ribeiro και τον κύριο Wurtz, ότι εγώ παραμένω στα πλαίσια της Συνθήκης. Δεν πρόκειται να ξανανοίξω το κουτί της Πανδώρας με τις επαναδιαπραγματεύσεις και τις τροποποιήσεις που μπορεί να γίνουν ή όχι. Ας ξεκινήσουμε εφαρμόζοντας μία συνθήκη που θα εφαρμοστεί πλήρως από την πρώτη Ιανουαρίου του 1999. Ίσως κάποια μέρα να ανοίξουμε το κουτί της Πανδώρας, αλλά ας εξαντλήσουμε πρώτα τις χάρες του περιεχομένου του εν λόγω κουτιού.
<P>
Θα ήθελα να κάνω τρεις σειρές παρατηρήσεων σχετικά με αυτήν την έκθεση: η πρώτη έχει να κάνει με την ανεξαρτησία της Ευρωπαϊκής Κεντρικής Τράπεζας, η δεύτερη με τη σχέση που υπάρχει ανάμεσα στην Ευρωπαϊκή Κεντρική Τράπεζα και τα κοινοτικά όργανα και η τρίτη με τον συντονισμό των οικονομικών πολιτικών.
<P>
Σχετικά με το πρώτο σημείο, σας υπενθυμίζω πως το άρθρο 105 προσδιορίζει ως στόχο για το ευρωπαϊκό σύστημα κεντρικών τραπεζών τη διατήρηση της σταθερότητας των τιμών. Εκφράζω τα συγχαρητήριά μου, εκ μέρους της Επιτροπής, διότι το Κοινοβούλιό σας υπενθυμίζει πως απαραίτητη προϋπόθεση για να επιτευχθεί αυτός ο στόχος είναι η ανεξαρτησία της Κεντρικής Τράπεζας. Ομοίως, το άρθρο 105 διασαφηνίζει πως, με την επιφύλαξη του στόχου της σταθερότητας των τιμών, το ΕΣΚΤ στηρίζει τις γενικές οικονομικές πολιτικές στην Κοινότητα, προκειμένου να συμβάλλει στην υλοποίηση των στόχων της Κοινότητας, που ορίζονται στο άρθρο 2. Εννοείται πως η ανάπτυξη και η απασχόληση περιλαμβάνονται σε αυτούς τους στόχους.
<P>
Όμως, όπως και η δημοσιονομική πολιτική, έτσι και η νομισματική πολιτική δεν μπορεί να απομονωθεί από το σύνολο της οικονομικής πολιτικής. Βεβαίως, κανείς δεν μπορεί να αμφισβητήσει το γεγονός ότι η ανεξαρτησία της Ευρωπαϊκής Κεντρικής Τράπεζας αποτελεί προϋπόθεση για την αξιοπιστία της δράσης της και επομένως την αποτελεσματικότητα της καταπολέμησης του πληθωρισμού. Όμως, και αυτό είναι πολύ σημαντικό, η ανεξαρτησία που δίδεται στην Τράπεζα με το άρθρο 107 της συνθήκης δεν σημαίνει την απομόνωσή της. Ο κύριος Herman μίλησε πολύ σωστά για ανευθυνότητα. Ο κύριος von Wogau και η κυρία Hautala είπαν ότι η Τράπεζα ζει στον δικό της κόσμο. Πράγματι, η Ευρωπαϊκή Κεντρική Τράπεζα δεν πρέπει να κλείνεται μέσα στον κόσμο της. Η ανεξαρτησία της πρέπει να συμβαδίζει με μία προσπάθεια ερμηνείας της πολιτικής της και μόνον ένας ειλικρινής, διαρκής, σε βάθος, διάλογος ανάμεσα στα όργανα μπορεί να καθιερώσει αυτόν τον διάλογο και να διευκολύνει την αναζήτηση μιας ικανοποιητικής ισορροπίας ανάμεσα στις διαφορετικές συνιστώσες της οικονομικής πολιτικής, και αυτό για να έχουμε μεγαλύτερη ανάπτυξη και για να δημιουργηθούν περισσότερες θέσεις εργασίας. Θα υπενθυμίσω στον κύριο Wurtz και στην κυρία Lienemann ότι τα δημόσια ελείμματα ποτέ δεν δημιούργησαν θέσεις εργασίας στην Ευρώπη, εκτός από κάποιες θέσεις στα γραφεία ευρέσεως εργασίας, και δεν νομίζω ότι αυτός είναι ο καλύτερος τρόπος δημιουργίας θέσεων εργασίας. Σε αυτό το σημείο οι απόψεις μου ταυτίζονται με εκείνες του κυρίου Fourηans.
<P>
Η δεύτερη παρατήρηση έχει να κάνει με τις σχέσεις μεταξύ της Κεντρικής Τράπεζας και των κοινοτικών οργάνων. Κατ'αρχάς, σύμφωνα με το άρθρο 109Α, θα ζητείται η γνώμη του Κοινοβουλίου σας για τον διορισμό του προέδρου και των άλλων μελών του διοικητικού συμβουλίου, εφόσον μπορούν να διοριστούν μόνον μετά από διαβούλευση με το Ευρωπαϊκό Κοινοβούλιο. Εξ άλλου, το άρθρο 109Β επιβάλλει στην Κεντρική Τράπεζα να καταρτίζει μία ετήσια έκθεση σχετικά με τις δραστηριότητες του ΕΣΚΤ και σχετικά με τη νομισματική πολιτική του περασμένου έτους και του τρέχοντος έτους και να την καταθέτει στο Ευρωπαϊκό Κοινοβούλιο. Αυτό είναι ένα σημαντικό στοιχείο. Ειδικότερα όσον αφορά το Κοινοβούλιό σας, το άρθρο 109Β διευκρινίζει πως ο πρόεδρος της Ευρωπαϊκής Κεντρικής Τράπεζας θα πρέπει να παρουσιάζει στο Ευρωπαϊκό Κοινοβούλιο μια έκθεση, πάνω στην οποία να μπορεί να γίνει μια γενική συζήτηση επί του θέματος.
<P>
Η πραγματοποίηση αυτής της συζήτησης αποδεικνύει ότι υπάρχει περιθώριο για την ανταλλαγή απόψεων σε μεγάλο βαθμό ανάμεσα στο Κοινοβούλιό σας και την Ευρωπαϊκή Κεντρική Τράπεζα, κυρίως όσον αφορά τους στόχους της σταθερότητας των τιμών και τα εργαλεία που εφαρμόζονται για να πραγματοποιηθεί αυτός ο στόχος. Ο πρόεδρος, αλλά και τα άλλα μέλη της εκταλεστικής επιτροπής, θα μπορούν να λένε τις απόψεις τους στις αρμόδιες επιτροπές του Ευρωπαϊκού Κοινοβουλίου, όπως ακριβώς γίνεται και με τις ακροάσεις του προέδρου της Ομοσπονδιακής Τράπεζας των ΗΠΑ ενώπιον του Κογκρέσου. Ο κύριος Dell'Alba αναφέρθηκε σε αυτό το σημείο, αλλά σας υπενθυμίζω ότι η Ομοσπονδιακή Τράπεζα των ΗΠΑ δίνει αναφορά στο Κογκρέσο δύο φορές το χρόνο: Μία φορά σχετικά με την κατάσταση της οικονομίας και μία φορά σχετικά με τη νομισματική πολιτική. Σας υπενθυμίζω επίσης ότι η Ομοσπονδιακή Τράπεζα των ΗΠΑ υποβάλλει μία γραπτή έκθεση στο Κογκρέσο κάθε Φεβρουάριο και ότι η Ομοσπονδιακή Τράπεζα των ΗΠΑ απαντά στα ακριβή ερωτήματα του Κογκρέσου, κυρίως στα θέματα εποπτείας των χρηματοπιστωτικών ιδρυμάτων (σε αυτήν την περίπτωση, τα τελευταία περιλαμβάνονται στις αρμοδιότητες της Ομοσπονδιακής Τράπεζας των ΗΠΑ αλλά όχι στις αρμοδιότητες της Ευρωπαϊκής Κεντρικής Τράπεζας). Οι διατάξεις της Συνθήκης αποδεικνύουν ότι η ανεξαρτησία και ο διάλογος μπορούν και πρέπει να συμβαδίζουν. Η υποχρέωση να δίνει αναφορά δεν είναι ασυμβίβαστη με την ανεξαρτησία, κύριε von Wogau.
<P>
Ο δημοκρατικός έλεγχος είναι επιθυμητός και σωτήριος - ο κύριος Giansily και ο κύριος Gasσliba επέμειναν σε αυτό το σημείο - αλλά πρέπει να γίνεται με σεβασμό στους όρους της συνθήκης. Γι'αυτό θα ήθελα να κάνω μια παρατήρηση πάνω στα ερωτήματα που απευθύνει η εισηγήτριά σας προς την Ευρωπαϊκή Κεντρική Τράπεζα. Σύμφωνα με την Επιτροπή, οι όροι του διαλόγου ανάμεσα στην Ευρωπαϊκή Κεντρική Τράπεζα και τα κοινοτικά όργανα πρέπει, σε όλες τις περιπτώσεις, να σέβονται πλήρως την ανεξαρτησία των μελών του διοικητικού συμβουλίου της ΕΚΤ. Παίρνω το θάρρος να σας επιστήσω την προσοχή σε αυτό το σημείο, καθώς η υποχρέωση δημοσίευσης πλήρων και λεπτομερών πρακτικών σε μία περίοδο κατά την οποία τα μέλη της εκτελεστικής επιτροπής εξακολουθούν να κατέχουν το αξίωμά τους, μπορεί να προκαλέσει κάποιο πρόβλημα όσον αφορά την ανεξαρτησία.
<P>
Όσο για τα υπόλοιπα, είμαι σε θέση να σας διαβεβαιώσω ότι η Επιτροπή θα φροντίσει να εξασφαλιστεί η συνοχή στον ανώτατο βαθμό στον ορισμό της οικονομικής πολιτικής της Ευρώπης. Γι'αυτό, θα επιθυμούσα, κύριε von Wogau, να κάνω κι εγώ μία πρόταση. Δεν θα ήταν χρήσιμο και επιθυμητό κάθε χρόνο, τον Ιούνιο, με την ευκαιρία της συνόδου του Ευρωπαϊκού Συμβουλίου που είναι αφιερωμένο στην καθιέρωση των μεγάλων κατευθύνσεων της οικονομικής πολιτικής, που αποτελεί βασικό στοιχείο της οικονομικής πολιτικής στην Ευρώπη, ο πρόεδρος της Ευρωπαϊκής Κεντρικής Τράπεζας να είναι προσκεκλημένος στο Ευρωπαϊκό Συμβούλιο για να παρουσιάζει τη νομισματική του πολιτική; Νομίζω ότι πράγματι οι συζητήσεις πάνω σε αυτό το θέμα που θα μπορούσαν ενδεχομένως να διεξάγονται στο Ευρωπαϊκό Κοινοβούλιο αυτήν την εποχή, θα ήταν επιθυμητές διότι αυτή είναι η εποχή κατά την οποία καθορίζονται οι μεγάλες κατευθύνσεις της ευρωπαϊκής οικονομικής πολιτικής για τους δώδεκα επόμενους μήνες. Αυτός ο διάλογος, στο πιο υψηλό επίπεδο, θα αποτελούσε μία εγγύηση για τη συνοχή των δράσεων που εφαρμόζονται με σεβασμό της ανεξαρτησίας και των ευθυνών κάθε οργάνου και κάθε κυβερνήσεως. Πιστεύω πως η διαφάνεια και ο δημόσιος χαρακτήρας αυτών των ακροάσεων ενώπιον του Κοινοβουλίου και του Ευρωπαϊκού Συμβουλίου θα αποτελούσαν εξ ίσου ένα αποτελεσματικό μέσο ενημέρωσης της κοινής γνώμης.
<P>
Η τελευταία παρατήρηση αφορά τον συντονισμό των οικονομικών πολιτικών. Κυρία εισηγήτρια, υπενθυμίσατε γι'άλλη μια φορά την ευχή του Κοινοβουλίου σας να συνάψει μία διοργανική συμφωνία. Θυμάμαι ότι αυτή ήταν η πρώτη ερώτηση που μου είχατε θέσει κατά τη διάρκεια της ακροάσεώς μου, πριν από τρία χρόνια. Επρόκειτο για μία διοργανική συμφωνία σχετικά με την εφαρμογή του συντονισμού των οικονομικών πολιτικών, όπως ανέφερε και ο κύριος Garcia-Margallo. Μπορώ να σας διαβεβαιώσω ότι η Επιτροπή είναι έτοιμη, στα πλαίσια των διατάξεων της Συνθήκης, να συζητήσει μαζί σας τις περιοριστικές διατάξεις μιας παρόμοιας συμφωνίας, αλλά εδώ δεν πρόκειται για γάμο, πρέπει να είμαστε τρεις για να συνάψουμε μια παρόμοια συμφωνία. Πρέπει και η τρίτη αρχή, δηλαδή το Συμβούλιο, να δεχτεί να αναλάβει δράση.
<P>
Εν πάση περιπτώσει γνωρίζετε ότι χωρίς να περιμένω τη σύναψη μιας παρόμοιας συμφωνίας, ποτέ δεν έκανα οικονομία στις προσπάθειές μου να ανταποκριθώ στην επιθυμία σας, ιδιαίτερα όσον αφορά την επεξεργασία των μεγάλων κατευθύνσεων της οικονομικής πολιτικής. Σε κάθε περίπτωση, είμαι σε θέση να σάς διαβεβαιώσω πως όσον αφορά την Επιτροπή, θα συνεχίσει να συνδέει πλήρως το Κοινοβούλιο με την καλή εφαρμογή της ΟΝΕ.
<P>
Κλείνοντας, θα ήθελα απλώς να υπογραμμίσω πως πέρα από τις αρχές που καθιερώθηκαν ή τις φιλοδοξίες που εκδηλώθηκαν, η πρακτική θα είναι καθοριστικής σημασίας για να επιβεβαιώσουμε την αξιοπιστία και την αναγνώριση κάθε οργάνου της κοινότητας. Είμαι πεπεισμένος ότι όλα τα όργανα θα μπορέσουν να διατηρήσουν το ρόλο και τη θέση τους, συμφώνως προς τις αποστολές που τους αναθέτει η Συνθήκη.
<P>
Η έκθεσή σας κυρία, κυρίες, κύριοι ευρωβουλευτές, θα συμβάλλει στο να δοθεί μια σημαντική ώθηση στην εκκίνηση της Οικονομικής και Νομισματικής Ένωσης. Διαθέτει επίσης και το αναντικατάστατο πλεονέκτημα να υπογραμμίζει το ρόλο της κοινοβουλευτικής εξουσίας στην καλή λειτουργία της Οικονομικής και Νομισματικής Ένωσης. Σας συγχαίρω γι'αυτό και σας ευχαριστώ για την προσοχή σας

<SPEAKER ID=166 NAME="Πρόεδρος">
Σας ευχαριστώ, κύριε Επίτροπε. Λυπάμαι που οι πολλοί ομιλητές που έφυγαν από την αίθουσα δεν άκουσαν την εξαίρετη απάντηση που δώσατε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=7>
Αποτελέσματα της Ευρωπαϊκής Διάσκεψης του Λονδίνου
<SPEAKER ID=167 NAME="Πρόεδρος">
Η ημερήσια διάταξη προβλέπει τη δήλωση του Συμβουλίου σχετικά τα αποτελέσματα της Ευρωπαϊκής Διάσκεψης του Λονδίνου.
<P>
Καλωσορίζω τον κ. Henderson, ο οποίος θα παρουσιάσει τη δήλωση του Συμβουλίου.

<SPEAKER ID=168 NAME="Henderson">
Κύριε Πρόεδρε, η πρόοδος της διεύρυνσης της Ευρώπης υπήρξε μια από τις βασικές προτεραιότητες της Προεδρίας. Είμαστε αποφασισμένοι ότι η Ευρωπαϊκή Ένωση πρέπει να αδράξει αυτή την ιστορική ευκαιρία να αποβάλει για πάντα τις διαιρέσεις που δυστυχώς άπλωναν το φόβο στην ήπειρό μας για πάρα πολλά χρόνια. Για αυτό με χαρά επιβεβαιώνω ότι το έργο του Ευρωπαϊκού Συμβουλίου του Λουξεμβούργου για τη διεύρυνση ολοκληρώθηκε επιτυχώς.
<P>
Αρχίσαμε την Ευρωπαϊκή Διάσκεψη στις 12 Μαρτίου. Εξασφαλίσαμε την έγκριση της Ευρωπαϊκής Ένωσης ως προς τους όρους των ενταξιακών εταιρικών σχέσεων. Ξεκινήσαμε επιτυχώς την ενταξιακή διαδικασία στις 30 Μαρτίου και εγκαινιάσαμε τις ενταξιακές διαπραγματεύσεις με τους Έξι στις 31 Μαρτίου. Κάθε ένα από τα σημεία αυτά αντιπροσωπεύει ένα ζωτικής σημασίας στοιχείο στις προσπάθειές μας να εξασφαλίσουμε την επιτυχή διεύρυνση. Θα ήθελα να ασχοληθώ με καθένα από αυτά ξεχωριστά.
<P>
Πρώτον, η Ευρωπαϊκή Διάσκεψη. Η πρώτη συνάντηση στο πλαίσιο της Διάσκεψης στις 12 Μαρτίου ήταν μια ιστορική συγκέντρωση. Αποτέλεσε σαφή απόδειξη ότι όλοι οι συμμετέχοντες είναι τμήμα της ευρωπαϊκής οικογένειας. Η ημέρα ήταν πλήρης συμβολισμών. Χαιρετίσαμε τη σημαντική συμβολή του προέδρου Gil-Robles εκείνη την ημέρα. Η 12η Μαρτίου απέδειξε πώς η Διάσκεψη μπορεί να προσθέσει αξία. Οι 26 χώρες συμφώνησαν με τα συμπεράσματα του προέδρου, που διαμόρφωναν το ευρύ πλαίσιο της Διάσκεψης. Η Διάσκεψη θα παράσχει στους συμμετέχοντες τη δυνατότητα να εξετάσουν τα ζητήματα κοινού ενδιαφέροντος και να καταστήσουν αποτελεσματικότερη τη συνεργασία τους στη διεθνή κοινότητα. Οι συνομιλίες θα εστιαστούν στα ναρκωτικά και την εγκληματικότητα, το περιβάλλον, την εξωτερική πολιτική και την πολιτική ασφάλειας, την περιφερειακή συνεργασία και οικονομικά ζητήματα.
<P>
Οι 26 χώρες συμφώνησαν επίσης σε μια δήλωση για το Κοσσυφοπέδιο και αποφάσισαν να συγκροτήσουν μια ομάδα εμπειρογνωμόνων για τα ναρκωτικά και την εγκληματικότητα, που πρέπει να εξεταστούν εσπευσμένα. Η επόμενη συνάντηση θα διεξαχθεί σε επίπεδο υπουργών Εξωτερικών κατά την αυστριακή Προεδρία. Είμαστε ικανοποιημένοι που καθιερώσαμε μια Διάσκεψη ως όργανο το οποίο να πραγματεύεται τα ζητήματα που έχουν άμεση επίδραση στις ανθρώπινες ζωές και το οποίο να παρέχει σε όλους τους συμμετέχοντες τη δυνατότητα να εξετάσουν τα ζητήματα από κοινή βάση. Λυπούμαστε, αλλά σεβόμαστε την απόφαση της Τουρκίας να μην παραστεί στις 12 Μαρτίου στο Λονδίνο. Αλλά η Διάσκεψη αποστέλει ένα σαφές μήνυμα ότι η πόρτα παραμένει ανοιχτή για την Τουρκία.
<P>
Δεύτερον, εκφράζουμε την ικανοποίησή μας για το γεγονός ότι οι ενταξιακές εταιρικές σχέσεις κατάφεραν να εγκριθούν στις 24 Μαρτίου. Αποτελούν ένα κρίσιμο στοιχείο της ενισχυμένης προενταξιακής στρατηγικής. Είμαστε ευγνώμονες για τη συνεργασία του Ευρωπαϊκού Κοινοβουλίου την τελευταία φορά που ήμουν μαζί σας στην ολομέλεια. Τώρα πρέπει να εξασφαλίσουμε ότι οι αιτούσες χώρες θα λάβουν τη βοήθεια που χρειάζονται γρήγορα και ότι θα την χρησιμοποιήσουν αποτελεσματικά.
<P>
Τρίτον, ολοκληρώσαμε το έργο του Ευρωπαϊκού Συμβουλίου του Λουξεμβούργου, εγκαινιάζοντας την ενταξιακή διαδικασία. Η διαδικασία ξεκίνησε επιτυχώς σε επίπεδο υπουργών Εξωτερικών στις 30 Μαρτίου στις Βρυξέλλες. Θα αποδείξει ότι η διεύρυνση περιλαμβάνει όλα τα κράτη. Η επόμενη υπουργική συνάντηση θα διεξαχθεί στις 29 και 30 Μαΐου, σε επίπεδο υπουργών Δικαιοσύνης και Εσωτερικών Υποθέσεων. Ευελπιστούμε ότι στη συνάντηση αυτή, οι 26 χώρες θα συνάψουν το προενταξιακό σύμφωνο για το οργανωμένο έγκλημα.
<P>
Τέταρτον και τελευταίο, εγκαινιάσαμε τις ενταξιακές διαπραγματεύσεις με τους Έξι: Εσθονία, Πολωνία, Τσεχική Δημοκρατία, Ουγγαρία, Σλοβενία και Κύπρο. Οι εν λόγω διαπραγματεύσεις ξεκίνησαν στις 31 Μαρτίου από τους υπουργούς Εξωτερικών. Τώρα, εξετάζονται οι λεπτομέρειες. Το έργο που πρόκειται να επιτελεστεί, είναι πολύ σημαντικό. Πρέπει να εξασφαλίσουμε την υποστήριξη του κοινού κατά την εξέλιξη της διαδικασίας. Θα είναι ιδιαίτερα σημαντικό να εξηγήσουμε τα οφέλη της διεύρυνσης στους πολίτες μας και να κερδίσουμε τις καρδιές τους για το ιστορικό σχέδιο που θα μας παράσχει τουλάχιστον τη δυνατότητα να επεκτείνουμε τα οφέλη της Ευρωπαϊκής Ένωσης στην ευρύτερη Ευρώπη. Στρεφόμαστε προς το Ευρωπαϊκό Κοινοβούλιο για να μας βοηθήσει σε αυτές τις προσπάθειές μας.

<SPEAKER ID=169 LANGUAGE="DE" NAME="Swoboda">
Κύριε Πρόεδρε του Συμβουλίου, κύριε Επίτροπε, αγαπητές κυρίες και κύριοι συνάδελφοι, πιστεύω πως αυτός ο μήνας ήταν πραγματικά ιστορικός για την Ευρώπη λόγω της Ευρωπαϊκής Διάσκεψης, των συνομιλιών για τις εταιρικές σχέσεις και του πρώτου γύρου διαπραγματεύσεων. Κύριε Προεδρεύοντα του Συμβουλίου, μιλήσατε για συμβολισμό και σύμβολα και είδαμε επίσης πολλές φωτογραφίες που τεκμηρίωσαν την εκκίνηση αυτή. Ευτυχώς όμως είπατε επίσης ότι υπήρχαν και σημαντικά περιεχόμενα. Αυτό το Κοινοβούλιο, και κυρίως η Ομάδα αυτή, είχε επισημάνει ότι η Ευρωπαϊκή Διάσκεψη θα κατέληγε σε μια παρωδία, αν αποτελούσε απλώς και μόνο ένα κοινοτικό πλαίσιο παρουσιαζόμενο από καιρού εις καιρόν σε φωτογραφίες.
<P>
Χαίρομαι πολύ που ξεκινήσαμε από την αρχή με περιεχόμενα και που ίσως ορισμένοι, που έβλεπαν το πράγμα πολύ ανοιχτά και χαλαρά, τώρα άλλαξαν την άποψή τους, και χαίρομαι που μιλάμε πραγματικά για θέματα που είναι πολύ σημαντικά για την Ευρώπη και το μέλλον της. Στον σύντομο χρόνο που διαθέτω, θέλω να αναφερθώ μόνο σε μερικά σημεία. Πρώτον, πρέπει να μεταδώσουμε μέσα σε αυτό το πλαίσιο και τις συνομιλίες στην Ευρωπαϊκή Διάσκεψη το μήνυμα ότι θέλουμε μια ευρύτερη αλλά και ισχυρότερη Ευρώπη. Η διεύρυνση και η μεγαλύτερη Ευρώπη δεν θα πρέπει να αποβεί εις βάρος της ισχύος αυτής της Ευρώπης. Βλέπουμε καθημερινά τι ελλείμματα εξακολουθούμε να έχουμε στην κοινή εξωτερική πολιτική και πολιτική ασφαλείας, καθώς και σε άλλους τομείς. Αυτό είναι σημαντικό και για τον λόγο ότι αρκετές από τις χώρες που επιθυμούν τώρα την ένταξη απέκτησαν μόλις πρόσφατα την ανεξαρτησία τους και αναρωτιούνται κατά πόσον η ένταξη σε μια νέα κοινότητα συμβαδίζει με τις επιδιώξεις τους για ανεξαρτησία. Ίσως θέλουν να εισέλθουν σε σύντομο χρονικό διάστημα στην Κοινότητα, που την φαντάζονται περισσότερο χαλαρή και λιγότερο δεσμευτική από όσο εμείς θεωρούμε σημαντικό να είναι.
<P>
Δεύτερον, καθώς οι διαπραγματεύσεις και οι προενταξιακές συνομιλίες θα διαρκέσουν αρκετό καιρό, θα πρέπει μέσα στα επόμενα χρόνια να δώσουμε κάποια μηνύματα. Κάποια μηνύματα, με τα οποία θα πρέπει να λέμε το εξής στις χώρες αυτές: Η στιγμή της ένταξης δεν έχει έρθει ακόμα, αλλά βρίσκεστε σε καλό προπαρασκευαστικό στάδιο. Βρίσκεστε στον σωστό δρόμο. Αυτά τα μηνύματα είναι αναμενόμενα. Το λέω αυτό γιατί βρισκόμουν πρόσφατα με την Pauline Green στις τρεις Βαλτικές χώρες και είδα πόσο διψούν οι άνθρωποι εκεί για μηνύματα από την Ευρώπη. Συγχρόνως η ίδια αυτή Ευρώπη καθιέρωσε πρόσφατα εν μέρει την υποχρεωτική θεώρηση ή τα τέλη θεώρησης. Είναι γελοίο - αν αναλογιστεί κανείς αυτό το παράδειγμα - να αναμένουμε χώρες και ανθρώπους σε αυτήν την Ευρώπη βάσει των ρυθμίσεων της συμφωνίας Σένγκεν και ταυτόχρονα να υποχρεώνουμε μερικές χώρες - μεταξύ αυτών και την Αυστρία - να καθιερώσουν την υποχρεωτική θεώρηση ή τα τέλη θεώρησης. Αυτό είναι ακατανόητο και απαράδεκτο, και νομίζω πως θα έπρεπε να το αλλάξουμε.
<P>
Τρίτον, θέλω να επισημάνω ότι οι συνομιλίες με τη Σλοβακία είναι πολύ σημαντικές. Λυπούμαστε πολύ που το καθεστώς Meciar ακολουθεί μια πολιτική που βλάπτει τον ίδιο τον λαό του, και πιστεύω πως ειδικά η Ευρωπαϊκή Διάσκεψη αποτελεί το πλαίσιο για να υποχρεώσουμε τη Σλοβακία να ακολουθήσει μια συμπεριφορά υπέρ της Ευρώπης. Εξάλλου έχει καθοριστική σημασία να προβληματιστούμε από τώρα σχετικά με το ποια θα πρέπει να είναι η περαιτέρω εξέλιξη της Ευρωπαϊκής Διάσκεψης, σχετικά με το ποιά είναι η σχέση με τη Ρωσία, την Ουκρανία, και ιδιαίτερα με την Τουρκία.
<P>
Κύριε Πρόεδρε του Συμβουλίου, σας ευχαριστώ για την έκθεσή σας. Πιστεύω πως ήταν μια καλή αρχή! Είναι επιδίωξη και της Αυστρίας να δοθεί μια καλή συνέχεια σε αυτή την αρχή.

<SPEAKER ID=170 LANGUAGE="DE" NAME="Brok">
Κύριε Πρόεδρε, κύριε Πρόεδρε του Συμβουλίου, αγαπητές κυρίες και κύριοι συνάδελφοι, πιστεύω πως αυτή η πρώτη Ευρωπαϊκή Διάσκεψη αποτέλεσε μια σημαντική συμβολή στη συνολική διαδικασία διεύρυνσης και αμοιβαίας προσέγγισης της Ευρώπης. Εμφανίζεται ως προπαρασκευαστικό στάδιο, τμήμα και συνδετικός κρίκος μιας νέας ευρωπαϊκής τάξης. Δημιουργήθηκε για να συμπεριλάβει μια χώρα, αλλά νομίζω πως θα πρέπει να καταστήσουμε σαφές ότι μια τέτοια Ευρωπαϊκή Διάσκεψη έχει μακροπρόθεσμα νόημα τότε μόνον, όταν είναι ανοικτή για όλους όσοι, είτε από τη δική τους σκοπιά είτε από την σκοπιά της Ευρωπαϊκής Ένωσης, δεν θέλουν να ξεκινήσουν ακόμη προενταξιακές διαπραγματεύσεις, αισθάνονται όμως πως ανήκουν μόνιμα σε αυτή την Ευρωπαϊκή Ένωση. Εάν μπορούσαν χώρες όπως η Ελβετία ή άλλες να βρουν εδώ ένα σημείο σύνδεσης, τότε σίγουρα θα ήταν πιο εύκολο και για μια άλλη χώρα, την Τουρκία, να κάνει μια ανάλογη κίνηση και να προσχωρήσει ξανά σε αυτή τη διαδικασία.
<P>
Πιστεύω πως με τα πέντε σημεία που συζητήθηκαν στο Λονδίνο επισημάνθηκαν ουσιαστικά ζητήματα. Ελπίζω πραγματικά πως η επιτροπή εμπειρογνωμόνων που συνέστησε η βρετανική Προεδρία όσον αφορά την καταπολέμηση του διασυνοριακού οργανωμένου εγκλήματος θα παρουσιάσει μέσα στους 12 επόμενους μήνες αποτελέσματα που θα έχουν έμπρακτες επιπτώσεις στην ασφάλεια των πολιτών μας. Τα ζητήματα της προστασίας του περιβάλλοντος, των ανταγωνιστικών οικονομιών, της εξωτερικής πολιτικής και πολιτικής ασφαλείας, καθώς και της περιφερειακής συνεργασίας, είναι κοινού ενδιαφέροντος, είτε είναι κανείς μέλος της Ευρωπαϊκής Ένωσης είτε βρίσκεται στο στάδιο άμεσων διαπραγματεύσεων ή σε όποια εγγύτητα και αν βρίσκεται κανείς με την Ευρωπαϊκή Ένωση. Αυτό, νομίζω, είναι αυτονόητο.
<P>
Πιστεύω πραγματικά πως η Ευρωπαϊκή Διάσκεψη υπ' αυτήν την έννοια προσφέρει μια δυνατότητα να δημιουργηθούν γέφυρες και πέρα από τα μελλοντικά όρια της Ευρωπαϊκής Ένωσης. Εύχομαι οι υπουργοί των Εξωτερικών να συνεχίσουν με ανάλογο τρόπο αυτή την πρωτοβουλία κατά την πρώτη τους διάσκεψη υπό την αυστριακή Προεδρία. Μέσα από αυτή την ευρύτερη και ουσιαστική τοποθέτηση πιστεύω πως θα μπορέσουμε να ξαναδημιουργήσουμε και τις γέφυρες με την Τουρκία που δυστυχώς - για λόγους που δεν χρειάζεται να εξετάσουμε σήμερα - κατέρρευσαν και που ελπίζω ότι σύντομα θα αποκατασταθούν και θα είναι πάλι προσβάσιμες.

<SPEAKER ID=171 NAME="Collins, Gerard">
Κύριε Πρόεδρε, θα ήθελα να αναφέρω εν συντομία την εκτίμηση και τις ευχαριστίες μου προς τον Προεδρεύοντα για την αξιόλογη συμβολή του στο Ευρωπαϊκό Κοινοβούλιο σήμερα το απόγευμα· δράττομαι, μάλιστα, της ευκαιρίας για να ευχηθώ σε εκείνον και τους συναδέλφους του να εξακολουθήσουν να ασκούν επιτυχώς τη βρετανική Προεδρία για τον υπόλοιπο χρόνο της θητείας τους.
<P>
Η έναρξη των διαπραγματεύσεων με τις έξι υποψήφιες χώρες αυτή την εβδομάδα στις Βρυξέλλες αποτελεί ένα ιστορικό βήμα στην εξέλιξη της Ευρωπαϊκής Ένωσης. Χαιρετίζω το πρώτο αυτό βήμα στη διαδικασία διεύρυνσης της ΕΕ προς την Κεντρική και Ανατολική Ευρώπη και προσβλέπω στην έναρξη των διαπραγματεύσεων με τις υπόλοιπες χώρες που έχουν υποβάλει αίτηση για ένταξη. Η διαδικασία διεύρυνσης της ΕΕ θα είναι δύσκολη, τόσο για τις υποψήφιες χώρες όσο και για τα σημερινά κράτη μέλη.
<P>
Η πρόσφατη δημοσιοποίηση της δέσμης προτάσεων Santer απέδειξε σαφώς ότι τα σημερινά κράτη μέλη θα κληθούν να λάβουν δύσκολες αποφάσεις σχετικά με το μέγεθος του ευρωπαϊκού προϋπολογισμού και τη μελλοντική λειτουργία, τόσο των διαρθρωτικών ταμείων όσο και της Κοινής Γεωργικής Πολιτικής, προκειμένου να προετοιμαστούν για τη διεύρυνση. Οι υποψήφιες χώρες θα έρθουν επίσης αντιμέτωπες με μια δυσχερή διαδικασία προσαρμογής σε πολλούς τομείς· για παράδειγμα, η δικαιοσύνη και οι εσωτερικές υποθέσεις είναι βασικές για τη διαδικασία διεύρυνσης.
<P>
Είναι σημαντικό οι υποψήφιες χώρες να θέσουν σε ισχύ το όργανο του κοινοτικού δικαίου που έχει ήδη εγκριθεί για την καταπολέμηση του οργανωμένου εγκλήματος σε όλη την Ευρώπη. Καθώς ο τομέας αυτός του κοινοτικού δικαίου διευρύνεται διαρκώς, φρονώ ότι πρέπει να του αποδοθεί ύψιστη προτεραιότητα· για να επιτευχθεί τούτο, πρέπει να πραγματοποιηθούν άμεσα βήματα για να διασφαλισθεί ότι εκείνοι που ευθύνονται στις χώρες τους για την καταπολέμηση του οργανωμένου εγκλήματος, όπως οι δικαστές, η αστυνομία, καθώς και τα τελωνεία και οι εφορίες, θα έχουν πρόσβαση στα απαραίτητα προγράμματα ώστε να βελτιώσουν τα προσόντα τους και τις μεθόδους λειτουργίας τους, στο πλαίσιο εκείνου που θα πρέπει να αποτελεί όλο και περισσότερο μια κοινή προσπάθεια για την καταπολέμηση του οργανωμένου εγκλήματος.
<P>
Οι διεθνείς εγκληματικές οργανώσεις διαθέτουν τεράστιους πόρους από άποψη οικονομικών, τεχνολογίας, δικτύων και εμπειρογνωμοσύνης και η Ευρωπαϊκή Ένωση πρέπει να συνεχίσει να αναπτύσσει τα μέσα φυλάκισης των εγκληματιών που δρουν στο πλαίσιο της ατιμωρησίας κατά μήκος όλων των συνόρων. Δεν αναμένουμε και δεν απαιτούμε τίποτα λιγότερο από τους μελλοντικούς εταίρους μας.
<P>
Το Συμβούλιο μόλις κατέληξε σε πολιτική συμφωνία για να καταστήσει αξιόποινη πράξη τη συμμετοχή σε εγκληματική οργάνωση στα κράτη μέλη της ΕΕ. Τούτο θα ενισχύσει τη θέση μας στην καταπολέμηση του οργανωμένου εγκλήματος και πράγματι ελπίζω ότι οι υποψήφιες χώρες θα ακολουθήσουν το ρυθμό μας επ' αυτού, όχι λιγότερο στον τομέα των αποτρεπτικών ποινικών κυρώσεων. Στο μέλλον, θέλω να διαπιστώσω περισσότερες κοινές ασκήσεις παρακολούθησης σε επίπεδο ΕΕ, όπως η επιχείρηση PEGASUS, που αποβλέπει στον εντοπισμό του λαθρεμπορίου κοκαΐνης και άλλων απαγορευμένων ή περιορισμένων αγαθών από επιβάτες που φθάνουν αεροπορικώς από ορισμένες χώρες της Νότιας Αμερικής και της Καραϊβικής και συνεχίζουν το ταξίδι τους με ανταποκρίσεις σε άλλους προορισμούς στο έδαφος της ΕΕ. Η διεύρυνση τέτοιων κοινών ασκήσεων παρακολούθησης στις υποψήφιες χώρες πρέπει να αποτελέσει πρωταρχικό στόχο.
<P>
Τέλος, θα ήθελα να παροτρύνω τα τρία κράτη μέλη που δεν έχουν ακόμη κυρώσει τη Σύμβαση EUROPOL, να το πράξουν χωρίς καθυστέρηση. Το πλήρες πεδίο εφαρμογής της Σύμβασης EUROPOL δεν μπορεί να τεθεί σε ισχύ, παρά μόνο αν η διαδικασία αυτή ολοκληρωθεί. Θα αποτελέσει, μάλιστα, κακό παράδειγμα προς τις υποψήφιες χώρες αν εμείς οι ίδιοι δεν μπορέσουμε να ολοκληρώσουμε τη διαδικασία κύρωσης.

<SPEAKER ID=172 LANGUAGE="NL" NAME="Bertens">
Κύριε Πρόεδρε, έξω από την αίθουσά μας είναι αναρτημένες μερικές φωτογραφίες που πάρθηκαν πριν από 30 ή 40 χρόνια και οι οποίες συμβολίζουν τη σημερινή επιτυχία της Ευρωπαϊκής Ένωσης. Τώρα πάρθηκαν και πάλι φωτογραφίες και ελπίζω ότι σε 20 χρόνια και αυτές θα συμβολίζουν την επιτυχία. Αυτό θα εξαρτηθεί κατά μεγάλο μέρος από το έργο μας κατά τα προσεχή έτη. Και η Ένωση, και οι υποψήφιες χώρες έχουν πολλή δουλειά μπροστά τους.
<P>
Η Ένωση οφείλει επιτέλους να τηρεί ενιαία στάση· ομολογώ ότι θεωρώ τον διχασμό στην Ένωση, όσον αφορά την Κύπρο για παράδειγμα, δυσφήμιση για την Ένωση και ζημιογόνο παράγοντα για τις σχέσεις μας τόσο με την Κύπρο όσο και με την Τουρκία. Οι γαλλικές απειλές ότι θα αποκλεισθεί η Κύπρος, από άποψη τακτικής, δεν είναι καθόλου σοφές, διότι ποιος καλός διαπραγματευτής αποκαλύπτει το τελευταίο του χαρτί πριν ακόμη ξεκινήσουν οι διαπραγματεύσεις;
<P>
Η Ένωση πρέπει να τηρήσει τις προηγούμενες δεσμεύσεις της, όπως έπραξε τελικά η βρετανική Προεδρία κατά την εκκίνηση των διαπραγματεύσεων. Το έργο μπορεί να ξεκινήσει τώρα. Φυσικά, μπορώ να θυμώσω με τις τουρκικές απειλές για νέο πολέμο. Φυσικά μπορώ να θυμώσω με την άρνηση των Τουρκοκυπρίων να συμμετάσχουν στις διαπραγματεύσεις και για τη σταδιακή προσάρτηση, στα λόγια τουλάχιστον, της Βόρειας Κύπρου στην Τουρκία. Ας το αποδώσουμε όμως σε προσπάθειες μπλοκαρίσματος των διαπραγματεύσεων. Η Ένωση πρέπει να αποκομίσει το δίδαγμά της και να τολμήσει να τηρήσει ενιαία στάση απέναντι στην Κύπρο.
<P>
Τέλος, η Ένωση πρέπει να αναλογιστεί τη θέση της απέναντι στην Τουρκία. Δεν πρέπει να ακολουθήσουμε την πολιτική του μαστιγίου όπως θέλει η Ελλάδα, χωρίς να σκεφθούμε και το καρότο. Και η Τουρκία είναι υποψήφια χώρα, η οποία αξίζει εντατικής συνεργασίας. Χαιρετίζω λοιπόν τη σχετική ανακοίνωση της Επιτροπής. Ποιά πολιτική θέλει το Συμβούλιο, κύριε Προεδρεύοντα του Συμβουλίου; Τελευταία ερώτηση: οι Έλληνες φίλοι μας θα εγκαταλείψουν άραγε την αντίθεσή τους στη χρηματοδοτική συνεργασία;

<SPEAKER ID=173 NAME="Αλαβάνος">
Κύριε Πρόεδρε, νομίζω ότι ο προεδρεύων του Συμβουλίου έκανε μια μετρημένη τοποθέτηση πάνω στη Συνδιάσκεψη του Λονδίνου, και πρέπει να είναι μετρημένη γιατί δεν πρέπει να ξεχνάμε ότι η Συνδιάσκεψη του Λονδίνου σε μεγάλο βαθμό είχε σχεδιασθεί για την παρουσία της Τουρκίας. Λυπούμαστε κι εμείς που η Τουρκία δεν ήταν παρούσα, πιστεύουμε ότι θα κάνει εκείνα τα βήματα που χρειάζονται, στο θέμα της δημοκρατίας και του σεβασμού των γειτόνων, που θα της επιτρέψουν μια γρήγορη αναβάθμιση των σχέσεων με την Ευρωπαϊκή 'Ενωση. Πρέπει να πούμε ότι είναι σημαντικό το γεγονός ότι έχει αρχίσει η διαδικασία ένταξης της Κυπριακής Δημοκρατίας, οι συζητήσεις για την ένταξη της Κυπριακής Δημοκρατίας, οι οποίες πρέπει να προβλέπουν αρχή, αλλά πρέπει να προβλέπουν και τέλος σ'αυτή τη διαδικασία. Υπάρχουν πολλά εμπόδια και εμφανίζεται ένας ουσιαστικός κίνδυνος διχοτόμησης του νησιού, πράγμα που βλέπουμε στις ακραίες εκδηλώσεις της 'Αγκυρας που αντιμετωπίζουν την Κύπρο σαν να είναι επαρχία τους. Με τον ίδιο τρόπο που αντιμετωπίζουν τις κουρδικές επαρχίες, αντιμετωπίζουν το τμήμα της Κυπριακής Δημοκρατίας που έχει κατακτηθεί από τα τουρκικά στρατεύματα. Νομίζω, ότι η Ευρωπαϊκή 'Ενωση έχει μια ευθύνη συνεργαζόμενη με την Κυπριακή Δημοκρατία για όλη την οντότητα της Κυπριακής Δημοκρατίας, κι αυτό πρέπει να γίνει σαφές προς την 'Αγκυρα, ταυτόχρονα βέβαια με την επιθυμία και της ίδιας της Ευρωπαϊκής 'Ενωσης και της Κυπριακής Δημοκρατίας να ενταχθεί στην αντιπροσωπεία με πλήρη δικαιώματα, αντιπροσωπεία της τουρκοκυπριακής κοινότητας, να γίνουν σεβαστά τα ειδικά της αιτήματα, τα ειδικά της προβλήματα, αλλά στα πλαίσια του ενιαίου και αδιαίρετου της Κυπριακής Δημοκρατίας.

<SPEAKER ID=174 LANGUAGE="NL" NAME="Aelvoet">
Κύριε Προεδρεύοντα του Συμβουλίου, συνάδελφοι, σε ένα λεπτό χρόνου ομιλίας είμαι υποχρεωμένη να περιορισθώ σε ένα θέμα: στην Κύπρο. Οι διαπραγματεύσεις για την ένταξη οπωσδήποτε δεν θα οδηγήσουν αυτόματα στην επίλυση της πολιτικής αντιπαράθεσης που διχάζει και σπαράζει την Κύπρο. Ίσα-ίσα, χωρίς επίλυση της αντιπαράθεσης, μια επιτυχής προσχώρηση δυσχεραίνεται πολύ. Για αυτόν τον λόγο, η Ευρωπαϊκή Ένωση πρέπει συγχρόνως και να αρχίσει διαπραγματεύσεις με την Κύπρο, και να αναζητήσει διέξοδο από το πολιτικό τέλμα. Είναι σαφές ότι κατά τις διαπραγματεύσεις η τουρκική κοινότητα πρέπει να μπορεί να συμμετάσχει βάσει ενός συγκεκριμένου καταστατικού, ώστε να μην έχει την εντύπωση ότι αποτελεί τον τελευταίο τροχό της αμάξης. Πρέπει να αποφευχθούν δύο παγίδες: Η Ένωση δεν πρέπει να υποκύψει στις απειλές της Τουρκίας, αλλά συγχρόνως πρέπει να προσφέρει στη χώρα καλύτερες και πιο συγκεκριμένες προοπτικές για την ένταξή της.
<P>
Δεύτερον, σε συνεργασία με τις Ηνωμένες Πολιτείες πρέπει να φροντίσει η Ένωση να βγάλει το φυτίλι από την υπόθεση των πυραύλων της Λευκωσίας. Εάν δεν το πράξει, θα βρεθούμε σε νέα φάση στρατιωτικής κλιμάκωσης και αυτό οπωσδήποτε δεν θα συμβάλει σε μια λύση.

<SPEAKER ID=175 LANGUAGE="FR" NAME="Dupuis">
Κύριε Πρόεδρε, κύριε Προεδρεύοντα του Συμβουλίου, υπάρχει ένα ρητό που λέει ότι όταν μπεις στο χορό θα χορέψεις. Νομίζω ότι πράγματι σε αυτήν την κατάσταση βρισκόμαστε, και όταν ακούω τον συνάδελφο Brok να λέει ότι όλα πάνε καλά, έχω την εντύπωση ότι ακούω ότι "όλα πάνε καλά, κυρία Μαρκησία».
<P>
Πιστεύω ότι η Ευρώπη που ετοιμάζουμε, η Ευρώπη των Δεκαπέντε, των Δεκαεννέα, των Εικοσιπέντε, σίγουρα δεν είναι αυτή που θα ήθελαν οι ιδρυτές πατέρες. Δεν έχει φιλοδοξίες. Θέλει να απορροφήσει τις χώρες της Ανατολικής Ευρώπης με το 1, 27 % του προϋπολογισμού, ενώ γνωρίζουμε πόσες θυσίες έγιναν, πόσο φιλόδοξο ήταν το αμερικανικό σχέδιο Μάρσαλ. Αυτό πρέπει όλοι να το καταλάβουμε πολύ καλά. Νομίζω ότι πρέπει να εξετάσουμε πολύ γρήγορα το ενδεχόμενο μίας ομοσπονδίας που θα περιλαμβάνει μερικά κράτη και να συνεχίσουμε να εργαζόμαστε σε αυτή τη μεγάλη αγορά. Πρέπει επειγόντως κάποια κράτη μέλη, και οπωσδήποτε όχι αυτό που ασκεί την Προεδρία της Κοινότητας αυτή τη στιγμή, να συμφωνήσουν και να περάσουν όσο το δυνατόν πιο γρήγορα σε μία ομοσπονδιακή Ευρώπη.
<P>
Θα ήθελα να πω κάτι ακόμα απευθυνόμενος στον κύριο Brok. Είναι υπερβολικά αισιόδοξη θεώρηση η άποψη σύμφωνα με την οποία μετά από αυτή τη Διάσκεψη του Λονδίνου θα μπορέσουμε να επιλύσουμε σε δώδεκα μήνες το πρόβλημα των ναρκωτικών, τη στιγμή που ματά από τριάντα χρόνια απαγορεύσεων το μόνο που πετύχαμε ήταν να επιδεινώσουμε το φαινόμενο. Είναι καιρός να ξεφύγουμε από αυτήν την κάπως μακάρια αισιοδοξία.

<SPEAKER ID=176 NAME="Nicholson">
Κύριε Πρόεδρε, κατ' αρχάς θα ήθελα να πω ότι χαιρετίζω τη δήλωση που έκανε ο Προεδρεύων σήμερα το απόγευμα, στην οποία επεσήμανε τη δέσμευση της βρετανικής Προεδρίας για ένα επιτυχές πρόγραμμα διεύρυνσης.
<P>
Την τελευταία φορά που έκανα λόγο για τη διεύρυνση σε αυτό το Κοινοβούλιο, ανέφερα ότι καταλάβαινα τη δυσαρέσκεια που αισθάνονταν οι χώρες που δεν είχαν καταφέρει να ενταχθούν στον κατάλογο των νέων κρατών μελών. Για το λόγο αυτό ήμουν ικανοποιημένος που η Διάσκεψη του Λονδίνου έφερε κοντά τα σημερινά κράτη μέλη, τις αιτούσες χώρες της πρώτης ταχύτητας και εκείνες που βραδυπορούν κάπως. Η ίδια η Διάσκεψη ίσως φάνηκε περισσότερο επιφανειακή παρά ουσιαστική ως προς τα επιτεύγματά της, αλλά φρονώ ότι η αξία της Διάσκεψης θα καταστεί περισσότερο εμφανής με την πάροδο του χρόνου. Από την πλευρά των αιτουσών χωρών, πρέπει να είναι ενθαρρυντικό για εκείνες να διαπιστώνουν ότι οι αρχηγοί κρατών και κυβερνήσεών τους, καθώς και οι υπουργοί Εξωτερικών τους έχουν πλέον υψηλό προφίλ και έχουν τη δυνατότητα να συνομιλούν απευθείας με τους αρχηγούς κρατών και κυβερνήσεων και τους υπουργούς εξωτερικών των σημερινών 15 κρατών μελών.
<P>
Δεν θεωρώ ότι η τελική δήλωση της Διάσκεψης, σύμφωνα με την οποία η ευρωπαϊκή συνεργασία έχει εισέλθει σε μια νέα εποχή, αποτελεί υπερβολή. Όσο περισσότερο ασχολούνται μαζί μας οι εκπρόσωποι των αιτουσών χωρών, τόσο μεγαλύτερες πιθανότητες έχουμε να επιτύχουμε το στόχο μιας σταθερής δημοκρατίας και του σεβασμού των ανθρωπίνων δικαιωμάτων και την οικονομική ανάπτυξη σε όλη την Ευρώπη.
<P>
Οι περισσότεροι από εμάς στο Κοινοβούλιο υποστηρίζουμε τη διεύρυνση. Το δυσκολότερο ερώτημα είναι το κατά πόσον είμαστε προετοιμασμένοι να καταβάλουμε το τίμημα που συνεπάγεται η επίτευξή του. Ακούσαμε αυτή την εβδομάδα ότι οι 10 χώρες της Ανατολικής και Κεντρικής Ευρώπης θα λάβουν 1, 8 δισεκατομμύρια το χρόνο με τη μορφή νέων χορηγήσεων, για να βοηθηθούν στην προετοιμασία τους για την ένταξή τους στην Ένωση. Εκφράζω την ικανοποίησή μου για το γεγονός ότι η προσφορά αυτή πρόκειται να εξαρτηθεί από τον όρο ότι οι δικαιούχες χώρες θα πρέπει να τηρούν ένα συμφωνημένο χρονοδιάγραμμα για την πολιτική και οικονομική μεταρρύθμιση. Θα πρέπει ασφαλώς να ενθυμούμαστε ότι η δημοκρατία αποκαταστήθηκε μόλις πρόσφατα σε ορισμένες από αυτές τις χώρες και ότι το χρονοδιάγραμμα θα πρέπει να αντικατοπτρίζει την ανάγκη προσεκτικών κινήσεων. Τούτο ενδέχεται να έχει επιπτώσεις στις μη επιστρεπτέες ενισχύσεις βραχυπρόθεσμα, αν πρόκειται να επιτύχουμε μόνιμη σταθερότητα στην Ευρώπη μακροπρόθεσμα και πρέπει να ακολουθηθεί προσεκτική προσέγγιση.
<P>
Βρισκόμαστε στο μέσο της βρετανικής Προεδρίας, μιας Προεδρίας που ενέκρινε ένα εξαιρετικά φιλόδοξο πρόγραμμα για τη διεξαγωγή της Ευρωπαϊκής Διάσκεψης· οφείλω να ομολογήσω ότι πιστεύω πως η φιλοδοξία αυτή εκπληρώθηκε. Διατηρώ μόνο μια μικρή επιφύλαξη και αυτή είναι η στάση έναντι της Κύπρου. Πρέπει να αμφισβητήσω τη σύνεση της προσέγγισης και ανησυχώ για τις ενέργειές σας· είναι πολύ πιθανό να καταστήσατε ακόμη δυσχερέστερη την επίλυση ενός παρατεινόμενου προβλήματος.

<SPEAKER ID=177 LANGUAGE="IT" NAME="Muscardini">
Κύριε Πρόεδρε, η έμφαση που δόθηκε εδώ στα συμπεράσματα της Διάσκεψης του Λονδίνου, δείχνει αντίστροφα ανάλογη με την προσοχή των πολιτών απέναντι στο ιστορικό αυτό, κατά τη γνώμη του Συμβουλίου, γεγονός.
<P>
Η απόφαση έναρξης της καθολικής διαδικασίας διεύρυνσης μπορεί βέβαια να θεωρηθεί ιστορικά βαρυσήμαντο γεγονός, καθώς η συμφιλίωση μεταξύ εχθρικών στο παρελθόν κρατών και η παγίωση της σταθερότητας στην ελευθερία είναι εξαιρετικής σημασίας παράγοντες για το μέλλον και τη συνέχιση της πορείας της ευρωπαϊκής συνεργασίας.
<P>
Αναρωτιέμαι, ωστόσο, για ποιό λόγο οι Ευρωπαίοι πολίτες δεν αντιλαμβάνονται τη σημασία αυτή. Εξαρτάται ίσως από την ανικανότητα των ΜΜΕ να μεταδώσουν το θετικό μήνυμα ή ίσως το συναίσθημα αδιαφορίας μπορεί να πηγάζει από την κρίση στον τομέα της απασχόλησης και από τους φόβους που η νομισματική Ένωση εμπνέει στους πολίτες, εξ αιτίας των μέτρων λιτότητας που επιβάλλονται από τις κυβερνήσεις.
<P>
Είναι δεδομένο ότι η διεύρυνση, παρά την ιστορική εμβέλεια του γεγονότος, δεν διασπείρει ενθουσιασμούς αλλά μάλλον φόβους, για διαφόρους λόγους, μεταξύ των οποίων και για την ανησυχία που αναδύεται από το γεγονός ότι, ο κατά μέσο όρο μισθός στα νέα κράτη υποψήφια για την προσχώρηση στην Ένωση, είναι μικρότερος τουλάχιστον κατά το ένα τρίτο ή ακόμη και κατά ένα έκτο σε σχέση με τους κατά μέσο όρο μισθούς των 15 κρατών μελών της Ένωσης, που θα διαδραματίσει δίχως άλλο καθοριστικό ρόλο στο πρόβλημα της απασχόλησης/ανεργίας και στην αποκέντρωση των επιχειρήσεων.
<P>
Η υλοποίηση της πολιτικής Ένωσης των 15, που δεν πραγματοποιήθηκε ακόμη, θα είναι περισσότερο δύσκολη με 21 κράτη, λαμβανομένης επίσης υπόψη της ανεκπλήρωτης ακόμη ανάγκης προσδιορισμού του νέου θεσμικού πλαισίου της Ένωσης και των ζητημάτων συνυφασμένων με την κοινή άμυνα και την εξωτερική πολιτική.
<P>
Οι πρόσφατες δηλώσεις του Πρέσβυ της Σλοβενίας στη Ρώμη αποδεικνύουν ότι, στη χώρα του, υπάρχει ένα ρεύμα αντίληψης που απέχει αφάνταστα από το πνεύμα που θα έπρεπε να εμπνεύσει τις κυβερνήσεις και τους λαούς μέλη της Ευρωπαϊκής Ένωσης. Συνεπώς, η Εθνική Συμμαχία τονίζει την ανάγκη προσδιορισμού, πριν από την ένταξη της Σλοβενίας στην Ένωση, του προβλήματος της αποζημίωσης στους Ιταλούς των κατασχεθέντων αγαθών, όπως επίσης της οριστικής καταδίκης, με όλες τις συνέπειές της, της σφαγής που πραγματοποιήθηκε στις κακόφημες φόιντες.
<P>
Η προσχώρηση της Κύπρου, κατά τη γνώμη μας εξαιρετικά θετική, της οποίας το έδαφος είναι ακόμη διχοτομημένο, και το πρόβλημα του ισλαμικού ολοκληρωτισμού επιβάλλουν στην Ένωση μεγαλύτερη δέσμευση για περαιτέρω ένθερμες προσπάθειες εκ νέου σύσφιγξης των σχέσεων με την Τουρκία, υποχρεωτικό πέρασμα για την επίτευξη μεγαλύτερης προστασίας των ανθρωπίνων δικαιωμάτων και για την είσοδο της Τουρκίας στην Ένωση, που χρειάζεται επανισορρόπηση μεταξύ των βορειοανατολικών και των νότιων περιοχών.
<P>
Τέλος, το ζήτημα των Κούρδων δεν μπορεί να θεωρηθεί πρόβλημα των μεμονωμένων κρατών σχετικά με τον έλεγχο της μετανάστευσης, αλλά κοινοτικό πρόβλημα. Συνεπώς, η Εθνική Συμμαχία υπενθυμίζει σε όλους την ανάγκη υλοποίησης της πολιτικής Ένωσης.

<SPEAKER ID=178 LANGUAGE="ES" NAME="Barσn Crespo">
Κύριε Πρόεδρε, κατ' αρχάς ο Πρόεδρος του Συμβουλίου παρουσίασε μια έκθεση σχετικά με τη Σύνοδο του Λονδίνου η οποία δείχνει πως το Ευρωπαϊκό Συμβούλιο -και δεν πρόκειται για προηγούμενο-, κατά κάποιο βαθμό, έχει λάβει υπόψη κάποιες από τις προτάσεις που είχε κάνει το Κοινοβούλιο τότε. Έκανε μια κοινή πράξη με όλες τις χώρες, με κάποιο σχετικά πανηγυρικό χαρακτήρα και αυτό έχει τη σπουδαιότητά του, κυρίως σε μια στιγμή που έχει ιστορική διάσταση. Δέχθηκε τον σφαιρικό χαρακτήρα, τον ενωτικό χαρακτήρα, που δόθηκε σε όλες τις χώρες σε αυτήν τη διαδικασία, σπάζοντας κατά κάποιον τρόπο τον διαχωρισμό σε δύο ομάδες που υπήρχε, και δέχθηκε πως αυτή είναι μια διαδικασία επίσης ανοιχτή στην άμιλλα και τον ανταγωνισμό ανάμεσα στις χώρες.
<P>
Η σκέψη μου, ξεκινώντας από αυτήν τη βάση, βασίζεται σε μια εμπειρία που είχα ως μέλος της αντιπροσωπείας του Ευρωπαϊκού Κοινοβουλίου, υπό την προεδρία του Προέδρου Gil-Robles, στην Σύνοδο που διεξήχθη στο Βουκουρέστι με τους πρόεδρους των κοινοβουλίων των υποψηφίων για προσχώρηση χωρών. Γιατί μιλάμε πολύ για την κοινή γνώμη και τη συμμετοχή της κοινωνίας των πολιτών, αλλά βασικά αυτό πρέπει να αρχίζει με μια αποφασιστική συμμετοχή των κοινοβουλίων.
<P>
Και πρέπει να επισημάνω, κύριε Πρόεδρε, πως σε αυτές τις χώρες υπάρχει μια βαθειά ιστορική φιλοδοξία -την οποία πιστεύω πως πρέπει να λάβουμε υπόψη- να μπορέσουν να ενσωματωθούν σε μια διαδικασία από την οποία αποκλείσθηκαν ως συνέπεια του βάναυσου κατακερματισμού της Ευρώπης και πως αυτό απαιτεί από εμάς, εκ μέρους μας, να έχουμε μια ώθηση και ένα πολιτικό όραμα το οποίο να πηγαίνει πέρα από τη λογιστική συζήτηση και από αυτό που μπορούμε να ονομάσουμε "λογαριασμοί του μπακάλη». Δηλαδή, είναι σημαντικό να υπολογίσουμε τις θυσίες που πρέπει να κάνουμε, αλλά επίσης πρέπει να λάβουμε υπόψη τα πλεονεκτήματα τα οποία ήδη έχουμε.
<P>
Και θα ήθελα επίσης να επισημάνω, σχετικά με αυτό το γεγονός, την ανησυχία που παρατηρείται σε κάποιες από αυτές τις χώρες λόγω του ότι τοποθετούνται σε μια κατάσταση, κατά κάποιο τρόπο, "δεύτερης διαλογής». Και πιστεύω πως είναι σημαντικό, εκ μέρους μας, να ξέρουμε, επίσης με αυτήν την πολιτική ώθηση, να παραδεχόμαστε πως πολλές από αυτές τις χώρες μπορούν ακόμη να επιταχύνουν τη διαδικασία τους μέσα σε αυτόν τον μαραθώνιο που θα είναι η ενσωμάτωση.
<P>
Και τέλος, κύριε Πρόεδρε, μια σκέψη σχετικά με την περίπτωση της Τουρκίας. Πιστεύω πως καταβάλλονται προσπάθειες, εκ μέρους της βρετανικής Προεδρίας και της Επιτροπής, ώστε να επανενταχθεί η Τουρκία σε αυτήν τη διαδικασία, αλλά επίσης πιστεύω πως πρέπει να θυμίσουμε, στους εαυτούς μας και τους εταίρους και φίλους μας τους Τούρκους, πως, αυτήν τη στιγμή, υπάρχει μια Τελωνειακή Ένωση μαζί τους, και πως το να κάνουμε μια λεκτική αναρρίχηση με κάποιο από τα κράτη μέλη, δεν είναι ο καλύτερος τρόπος για να συνάψουμε σχέσεις. Πιστεύω πως αυτό είναι ένα μήνυμα το οποίο -επαναλαμβάνω- οι τούρκοι εταίροι και σύμμαχοί μας μπορούν και πρέπει να δεχτούν.

<SPEAKER ID=179 LANGUAGE="NL" NAME="Oostlander">
Κύριε Πρόεδρε, η βρεταννική προεδρία ξεκίνησε καλά μια διττή πολιτική η οποία οδήγησε αυτό τον μήνα σε γεγονότα που δυνατόν να αποτελέσουν σταθμό ως προς το ζήτημα αυτό. Το ένα σκέλος ήταν η ενισχυμένη εταιρική σχέση ένταξης με έντονη καθοδηγητική μορφή· το άλλο σκέλος το οποίο λογικά είναι πολύ συναφές αλλά δεν αποτελεί μέρος της διαδικασίας ένταξης, είναι οι πολυμερείς διαβουλεύσεις και η ευρωπαϊκή διάσκεψη, όπου όλοι συμμετέχουν ισότιμα. Πρόκειται για πολύ καλή υπόθεση, η οποία διοργανώθηκε σωστά.
<P>
Η προεδρία τόνισε την προτεραιότητα της σωστής διοίκησης, της δημοκρατίας, των ανθρωπίνων δικαιωμάτων. Δεν περιορίστηκε σε οικονομικά θέματα. Ανέφερε θέματα περιβάλλοντος και άλλα παρόμοια. Το θεωρώ πολύ σημαντικό. Ο τρίτος πυλώνας γίνεται για την Ευρωπαϊκή Ένωση όλο και πιο σημαντικός, διότι χαρακτηριστικό μας είναι ότι είμαστε σύνδεσμος δημοκρατικών κρατών δικαίου. Η πολιτιστική αλλαγή στις υποψηφίες χώρες θα είναι καθοριστική για την επίτευξη του ιδανικού τούτου.
<P>
Εδώ μου προκαλεί έκπληξη τα όσα λένε καμιά φορά για την Τουρκία. Ερωτώ τον προεδρεύοντα του Συμβουλίου: Έκανε η Τουρκία σαφή βήματα ως προς την ουσιαστική πολιτική της ώστε να μας δείξει ότι κάναμε λάθος; Ή μήπως η Τουρκία δεν χρειάζεται να κάνει τίποτα απολύτως και όσο πιο υπεροπτικά φέρεται, τόσο πιο ένδοξη υποδοχή θα τύχει στις διαβουλεύσεις στα πλαίσια της ευρωπαϊκής διάσκεψης; Είναι λίγο περίεργο να φερόμαστε σαν να εξαρτώνται το νόημα και η αξία της ευρωπαϊκής διάσκεψης από την παρουσία ή μη μιας χώρας που δεν είναι κράτος δικαίου. Θα είναι αντίθετα πολύ πιο απλό να μιλήσουμε για τον τρίτο πυλώνα με χώρες που όντως είναι δημοκρατίες και κράτη δικαίου. Ερωτώ λοιπόν τον Προεδρεύοντα ποιές είναι οι απόψεις του και αν έχει ενδείξεις ότι η Τουρκία κάνει βήματα για να μας προσεγγίσει, και ότι δεν είμαστε δήθεν υποχρεωμένοι να κάνουμε βήματα προς εκείνη.
<P>
Δεύτερο θέμα είναι η σύγκλιση της εξωτερικής πολιτικής για την οποία μίλησε ο Προεδρεύων. Καταρτίζεται άραγε κάποιο σχέδιο ώστε κατά την βρεταννική προεδρία να επιτευχθεί αυτή η σύγκλιση της εξωτερικής πολιτικής; Διότι δεν αρκεί να κερδίσει κανείς ως Ευρωπαίος πολιτικός την εμπιστοσύνη στη δική του χώρα, αλλά όλοι οι Ευρωπαίοι πολίτες πρέπει να μπορούν να διαπιστώσουν ότι οι ευρωπαϊκές αρχές ανταποκρίνονται σωστά στις ευρωπαϊκές ευθύνες.

<SPEAKER ID=180 LANGUAGE="FI" NAME="Myller">
Αξιότιμε κύριε Πρόεδρε, η έναρξη της Ευρωπαϊκής Διάσκεψης αποτέλεσε ενα σημαντικό γεγονός, που θα βοηθήσει στην προώθηση της ενοποιήσης της Ευρώπης ενα βήμα μπρος.
<P>
Στην ημερήσια διάταξη της Ευρωπαϊκής Διάσκεψης περιλαμβάνονταν τα περιβαλλοντικά ζητήματα και τα θέματα σχετικά με την περιφερειακή συνεργασία. Είναι πολύ σημαντικό να ξεκινήσει η εξέταση των περιβαλλοντικών θεμάτων ευθύς εξ αρχής, με όλες τις υποψήφιες πρός ένταξη χώρες. Σε περίπτωση που στο σχετικό θέμα δεν δοθεί η δέουσα ιδιαίτερη προσοχή, υπάρχει ο κίνδυνος τα περιβαλλοντικά θέματα να καλυφθούν από την οικονομική και εμπορική ενοποιήση, δεδομένου ότι η διεύρυνση της Ένωσης προχωράει με ενα ταχύ χρονοδιάγραμμα. Το περιβάλλον αποτελεί ενα ζήτημα το οποίο πρέπει να ληφθεί υπόψη σε όλους τους τομείς, χωρίς να ξεχάσουμε τις συγκοινωνίες και τη γεωργία.
<P>
Η μοναδική στην πληρότητά της διαδικασία διεύρυνσης της Ευρωπαϊκής Ένωσης κάνει όλο και πιό επίκαιρο το αίτημα να συμπεριληφθεί μια ευρεία έννοια της ασφάλειας στις διαδικασίες λήψης αποφάσεων και στους τομείς δράσης της Ευρωπαϊκής Ένωσης. Απαιτείται η διεύρυνση της Ευρωπαϊκής Ένωσης να διεξαχθεί με το ανάλογο βάρος στην αειφόρο ανάπτυξη, τόσο στον τομέα του περιβάλλοντος όσο και στον τομέα της κοινωνικής προστασίας. Η συνεργασία στα ζητήματα περιβάλλοντος πρέπει να συμπεριληφθεί ως κεντρικό θέμα και στην προ-ενταξιακή στρατηγική. Έδώ θα πρέπει να επιτευχθεί η μεγαλύτερη δυνατή εκμετάλλευση του νέου χρηματοδοτικού μέσου, του ISPA, και να γίνει επεξεργασία του έτσι ώστε να λειτουργήσει ώς εργαλείο ικανό να λύσει περιβαλλοντικά προβλήματα στο μέτρο του δυνατού ακόμα και κατά την διάρκεια των διαπραγματεύσεων ένταξης, προκειμένου τα μεταβατικά στάδια να διαρκούν όσο γίνεται λιγότερο.
<P>
Ενα άλλο ζήτημα που εξετάστηκε στην Διάσκεψη, ήταν το ζήτημα της περιφερειακής συνεργασίας και η σχέση του με τα περιβαλλοντικά θέματα είναι σημαντική. Ας σκεφτούμε για παράδειγα ότι η Βαλτική θάλασσα, μετά τη διεύρυνση, θα γίνει μια κλειστή θάλασσα της Ευρωπαϊκής Ένωσης. Γνωρίζουμε τα προβλήματα που σχετίζονται με την προστασία της Βαλτικής θάλασσας. Χωρίς την συμμετοχή της Ρωσίας σε αυτό το έργο, δεν μπορούμε να πετύχουμε την αειφόρο ανάπτυξη και βιώσιμη βελτίωση της κατάστασης του περιβάλλοντος στην περιοχή της Βαλτικής.

<SPEAKER ID=181 LANGUAGE="DE" NAME="Langen">
Κύριε Πρόεδρε, όλοι οι ομιλητές εδώ είπαν ότι η Διάσκεψη ήταν πολύ σημαντική και επιτυχημένη, παρόλο που δεν συμμετείχε η Τουρκία. Στην πραγματικότητα αυτή η Διάσκεψη είχε σχεδιαστεί για την ενσωμάτωση της Τουρκίας. Συμφωνώ απόλυτα με αυτή την κρίση και δεν καταλαβαίνω γιατί επικρατεί μια προφανής διάσταση απόψεων σε αυτό το θέμα εντός της Σοσιαλιστικής Ομάδας, καθώς ο τέως πρόεδρος και νυν αντιπρόεδρος κύριος Hδnsch δήλωσε χθες σε μια συνέντευξη ότι θα μπορούσε να διαλυθεί η Ευρωπαϊκή Διάσκεψη και ότι θα πρέπει να καταστήσουμε σαφές στην Τουρκία μια και καλή ότι δεν είναι δυνατή η ένταξή της. Έτσι, ο σκοπός της Ευρωπαϊκής Διάσκεψης δεν μπορεί πλέον να εκπληρωθεί, σύμφωνα με τον ίδιο. Αυτό δεν εκφράζεται εδώ και διερωτώμαι γιατί οι πρώην πρόεδροι δεν εκφράζουν αυτήν την άποψη εδώ στην Ολομέλεια, παρά σε συνεντεύξεις τύπου.
<P>
Μετά την απόφαση της συνόδου κορυφής του Λουξεμβούργου, οι σχέσεις μεταξύ Ευρώπης και Τουρκίας διανύουν μια δύσκολη φάση, όπως και οι σχέσεις Γερμανίας και Τουρκίας. Δεν θέλω να αναφερθώ στους λόγους που συμβαίνει αυτό, αλλά όταν σκεπτόμαστε πώς θα εξέλθουμε από αυτή την κατάσταση θα πρέπει να συζητήσουμε και τις προϋποθέσεις που διατυπώθηκαν στη σύνοδο κορυφής του Λουξεμβούργου. Θεωρώ πως αυτές οι προϋποθέσεις ήταν εν μέρει τέτοιες ώστε να μην μπορεί η Τουρκία να γίνει από την αρχή μέλος χωρίς κάποια απώλεια γοήτρου, καθώς ανήγαγαν σε κριτήριο το επίμαχο ζήτημα των συνόρων μεταξύ Ελλάδας και Τουρκίας και όχι, κύριε συνάδελφε Oostlander, το ζήτημα του κράτους δικαίου ή των ανθρωπίνων δικαιωμάτων. Θέλω επίσης να αντικρούσω κατηγορηματικά τον ισχυρισμό σας ότι αρνούμαστε την ύπαρξη κάθε κράτους δικαίου στην Τουρκία. Δεν ακούει, αλλά διαδίδει κάθε τόσο τέτοιες λανθασμένες απόψεις. Πρέπει να επισημάνω ρητά ότι στην Τουρκία έχει καθιερωθεί το δικαίωμα ψήφου των γυναικών από το 1923 καθώς και πολλά άλλα σημεία του δημοκρατικού συντάγματος.
<P>
Ζητώ να αρθεί από την Επιτροπή, το Συμβούλιο και το Κοινοβούλιο η έλλειψη διαλόγου με την Τουρκία και να διατυπώσουμε προϋποθέσεις που θα επιτρέπουν στην Τουρκία να συμμετάσχει στην επόμενη Ευρωπαϊκή Διάσκεψη. Η αλήθεια είναι ότι πρέπει να μας ενδιαφέρει πολύ να βρούμε μια λογική βάση με την Τουρκία. Δεν είναι οι υπέρμαχοι της χριστιανικής Δύσης, όπως είπε ο κύριος Yilmaz, που στερούν από την Τουρκία την ένταξη, αλλά κυρίως οι μη εκπληρωθείσες ακόμα προϋποθέσεις ένταξης. Αλλά ειδικά επειδή δεν έχουν εκπληρωθεί ακόμα συστήθηκε η Ευρωπαϊκή Διάσκεψη, και θα ήταν μεγάλο σφάλμα να διαμορφώσουμε τώρα τόσο δύσκολα εμπόδια για την επόμενη Ευρωπαϊκή Διάσκεψη, ώστε να καθίσταται αδύνατη η συμμετοχή της Τουρκίας. Γι'αυτό απευθύνω την παράκληση προς το Συμβούλιο και την Τουρκία να διεξαγάγουν διαπραγματεύσεις προκειμένου να αλλάξει αυτό!

<SPEAKER ID=182 LANGUAGE="DE" NAME="Posselt">
Κύριε Πρόεδρε, ειπώθηκαν πολλά σήμερα για την ένταξη, παρόλο που η Ευρωπαϊκή Διάσκεψη σαφώς δεν θα πρέπει να θεωρείται όργανο προενταξιακής στρατηγικής. Γι'αυτό άλλωστε συμπεριλήφθηκε σε αυτήν τη Διάσκεψη και η Τουρκία, την οποία δεν θεωρώ υποψήφια προς ένταξη, παρόλο που συμμερίζομαι τις πολιτικές εκτιμήσεις του συναδέλφου Langen σε όλα τα σημεία. Είμαι όμως της γνώμης ότι αυτή η Ευρωπαϊκή Διάσκεψη, εκτός της ένταξης, έχει να εκπληρώσει μια σημαντική αποστολή και ότι γι'αυτόν τον λόγο - όπως είπε ο Elmar Brok - θα πρέπει να ανοίξει τις πόρτες της και για άλλα κράτη. Κράτη που δεν βρίσκονται ακόμα προ των πυλών ως υποψήφια προς ένταξη, είτε γιατί είναι αντικείμενα διεθνούς δυσφήμησης - όπως η Κροατία που είναι τουλάχιστον το ίδιο ικανή προς ένταξη όσο και η Σλοβακία ή η Κύπρος - είτε γιατί δεν είναι ακόμα σε θέση - όπως για παράδειγμα η Ουκρανία που έχει να διανύσει ακόμα μια δύσκολη περίοδο - και στην οποία πρέπει να προσφέρουμε σημαντική βοήθεια προκειμένου να προσεγγίσει την Ευρώπη ή την Ευρωπαϊκή Ένωση.
<P>
Η Διάσκεψη του Λονδίνου όμως, παρά τη δύσκολη και ασαφή κατάσταση στην οποία βρισκόταν, έκανε και μια συγκεκριμένη δήλωση. Ήταν η δήλωσή της για τους τομείς της δικαιοσύνης και των εσωτερικών υποθέσεων. Αύριο θα κατατεθεί η έκθεσή μου για τη διεύρυνση προς ανατολάς και την εσωτερική ασφάλεια. Πέρα από αυτό όμως, η Ευρωπαϊκή Διάσκεψη μπορεί να πραγματώσει έναν πανευρωπαϊκό χώρο δικαίου και εσωτερικής ασφάλειας προτού λυθεί το τελευταίο αγροτικό πρόβλημα στην Ευρωπαϊκή Ένωση.
<P>
Ο κόσμος θα δεχθεί μια μεγαλύτερη Ευρώπη μόνο εφόσον αυτό θα συνεπάγεται όχι λιγότερη, αλλά περισσότερη ασφάλεια. Γι'αυτό πρέπει να επικροτηθεί η προσπάθεια της επικέντρωσης αυτής της Διάσκεψης στην εσωτερική ασφάλεια. Επίσης πρέπει να χαιρετίσουμε την ενασχόληση με το Κοσσυφοπέδιο, ένα από τα σημαντικότερα πανευρωπαϊκά προβλήματα που θα έχουμε να αντιμετωπίσουμε μέσα στα επόμενα χρόνια - και σε αυτό το σημείο είναι σημαντικό να ενσωματωθεί και η Τουρκία ως εν μέρει ευρωπαϊκό και μουσουλμανικό κράτος, λόγω της ιδιαίτερης ιστορικής σύνδεσής της με την συγκεκριμένη περιοχή. Πρέπει να αποκαταστήσουμε την αυτονομία του Κοσσυφοπεδίου υπό διεθνή έλεγχο με διεθνείς ειρηνευτικές δυνάμεις. Σε αυτό το σημείο έχει ήδη πάει σχεδόν δώδεκα και πέντε η ώρα. Γι'αυτό χαίρομαι που η Ευρωπαϊκή Διάσκεψη ασχολήθηκε με αυτό το θέμα, ακόμα κι αν το έκανε ανεπαρκώς όσον αφορά την ουσία.

<SPEAKER ID=183 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 12.00.

<CHAPTER ID=8>
Βοήθεια προς τη Βοσνία-Ερζεγοβίνη, την Κροατία, την Ομοσπονδιακή Δημοκρατία της Γιουγκοσλαβίας  και την πρώην Γιουγκοσλαβική Δημοκρατία της Μακεδονίας -Στρατηγική μετά - SFOR
<SPEAKER ID=184 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων εκθέσεων:
<P>
Α4-0123/98, του κ. Schwaiger, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την πρόταση κανονισμού του Συμβουλίου που τροποποιεί τον κανονισμό 1628/96 του Συμβουλίου όσον αφορά τη βοήθεια για τη Βοσνία και Ερζεγοβίνη, την Κροατία, την Ομοσπονδιακή Δημοκρατία της Γιουγκοσλαβίας και την πρώην Γιουγκοσλαβική Δημοκρατία της Μακεδονίας (COM(98)0018 - C4-0105/98-98/0023(CNS))·-Α4-0106/98, της κ. Δασκαλάκη, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με μια στρατηγική μετά-SFOR στη Βοσνία και Ερζεγοβίνη (που περιέχει πρόταση σύστασης του Ευρωπαϊκού Κοινοβουλίου προς το Συμβούλιο).
<SPEAKER ID=185 NAME="Schwaiger">
Κύριε Πρόεδρε, κύριε Επίτροπε, αγαπητές κυρίες και κύριοι συνάδελφοι, εάν βάλει κανείς μαζί όλα τα προγράμματα και τις χρηματοδοτήσεις από τον προϋπολογισμό, διατίθενται ετησίως από την Ευρωπαϊκή Ένωση περισσότερα από 350 εκατομμύρια Ecu για την ανασυγκρότηση της ΒοσνίαςΕρζεγοβίνης και των άλλων χωρών που ενεπλάκησαν στον πόλεμο. Η δραστηριοποίησή μας δεν είναι λοιπόν μόνο ηθική και πολιτική, αλλά σε μεγάλο βαθμό και οικονομική. Εάν όμως υπολογίσει κανείς τα κονδύλια που χρησιμοποιούνται στην πραγματικότητα, θα δει πως κατά τα έτη 1996 και 1997 δεν εκταμιεύθηκαν ούτε καν 100 εκατομμύρια Ecu, δηλαδή το 15 % περίπου.
<P>
Οι Ηνωμένες Πολιτείες με τη λαμπρά οργανωμένη ομάδα τους που βρίσκεται επί τόπου φθάνουν το 95 % των 200 εκατομμυρίων δολαρίων που διατίθενται ετησίως. Πού οφείλεται λοιπόν το χάσμα μεταξύ των προθέσεών μας και της πραγματικότητας που εκφράζεται σε αριθμούς; Οι ενέργειες της Ευρωπαϊκής Ένωσης, με την εξαίρεση μερικών μεταχειρισμένων τραμ με την επιγραφή «Ευρωπαϊκή Ένωση», μόλις που είναι επί τόπου ορατές. Οι λόγοι για αυτό είναι ποικίλοι και διακρίνονται σε αντικειμενικές δυσκολίες που συναντώνται επί τόπου και στη συμπεριφορά της Επιτροπής και του Συμβουλίου Υπουργών.
<P>
Κατ' αρχάς όσον αφορά τις επιτόπιες δυσκολίες: ναι μεν σιωπούν τα όπλα μετά τη συμφωνία του Ντέιτον, στη Βοσνία-Ερζεγοβίνη δεν επικρατεί όμως ακόμα ειρήνη. Εξακολουθούν να υποβόσκουν πολιτικές διαμάχες και επικρατεί αμοιβαίος φανατισμός μεταξύ των διαφόρων πληθυσμιακών ομάδων. Για αυτή την κατάσταση είναι υπεύθυνοι κυρίως οι άνθρωποι του περιβάλλοντος του Karadzic και του Mladic. Ο εκφοβισμός και οι απειλές κατά των προσφύγων που θέλουν να επιστρέψουν εξακολουθούν να επικρατούν σε ορισμένες περιοχές, ιδιαίτερα εκεί όπου οι επαναπατρισθέντες αποτελούν μειονότητα. Η κεντρική κυβέρνηση της Βοσνίας δεν διαθέτει ακόμα ικανότητα δράσης. Τα θεσμικά όργανα των επί μέρους δημοκρατιών, όπως της κυβέρνησης της Ομοσπονδίας της Βοσνίας-Ερζεγοβίνης και της Σερβικής Δημοκρατίας αρχίζουν σιγά-σιγά να ενεργοποιούνται. Το 1996 και το 1997 ήταν είτε ανύπαρκτα είτε ανίσχυρα. Παρόλα αυτά συνεχίζεται η αποφασιστική διαδικασία ειρήνευσης της χώρας υπό την αποφασιστική διοίκηση του «Υπατου Αντιπροσώπου Carlos Westendorp και του αναπληρωτή του Jacques Klein, με τη βοήθεια των δυνάμεων SFOR. Έχουν αναλάβει, εκτός από μια πληθώρα βοηθητικών λειτουργιών για τη συγκρότηση των επιτόπιων υπηρεσιών, και καθήκοντα σχετικά με τη διασφάλιση της ειρήνης, και αυτά τα εκπληρώνουν πραγματικά καλά. Οι εκλογές στο τέλος του έτους θα μπορούσαν να επιφέρουν περαιτέρω σταθεροποίηση υπό την έννοια της επικέντρωσης στην ανασυγκρότηση και της μεγαλύτερης συνεργασίας μεταξύ των επί μέρους δημοκρατιών.
<P>
Η κυβέρνηση Dodik στη Σερβική Δημοκρατία αποκτά σταδιακά μεγαλύτερη ικανότητα ανάληψης δράσης. Είναι πρόθυμη να επιτρέψει στους πρόσφυγές της να επιστρέψουν και να συνεργαστεί στενά με την Ευρωπαϊκή Ένωση. Η μέχρι τώρα ευρεία διοικητική και οικονομική παράλυση της Επιτροπής και του Συμβουλίου Υπουργών μπορεί όμως τώρα να διορθωθεί σε ουσιώδη σημεία μέσω της επικείμενης τροποποίησης του κανονισμού 1628/96. Στην ουσία λοιπόν υποστηρίζουμε τις προτάσεις της Επιτροπής. Απλώς δεν προχωρούν τόσο μακριά όσο θα θέλαμε.
<P>
Μια νέα αρχή, κατά την οποία τα όργανα της Ευρωπαϊκής Ένωσης - το Συμβούλιο, η Επιτροπή και το Ευρωπαϊκό Κοινοβούλιο - θα συνεργάζονται στενά, είναι δυνατή. Η προϋπόθεση για αυτήν είναι όμως η εις βάθος τροποποίηση του κανονισμού. Αυτή είναι η άποψή μας στην Επιτροπή Εξωτερικών Υποθέσεων, Ασφάλειας και Αμυντικής Πολιτικής, αλλά και η άποψη της ad-hoc αντιπροσωπείας που επισκέφθηκε τη Βοσνία από τις 21 έως τις 24 Φεβρουαρίου. Όσον αφορά τη συμπεριφορά - την ατυχή συμπεριφορά, πρέπει να πω - της Επιτροπής και του Συμβουλίου Υπουργών: ούτε το Συμβούλιο ούτε η Επιτροπή δημιούργησαν μέσα από την αναγκαία συνεργασία τα κατάλληλα όργανα και τη νομική βάση για να αντεπεξέλθουν στην ιδιαίτερη πρόκληση της ανασυγκρότησης και να ανταποκριθούν στις επί τόπου δυσκολίες.
<P>
Ανακεφαλαιώνοντας σε μια φράση: η βοήθεια για την ανασυγκρότηση της Βοσνίας με μια ανύπαρκτη ή μη λειτουργούσα διοίκηση ολόκληρου του κράτους ή των επί μέρους κρατών είναι κάτι το διαφορετικό από τις ευρωπαϊκές νομοθετικές διαδικασίες ή την κλασική αναπτυξιακή βοήθεια προς εταίρους που ενεργούν και μπορούν να λειτουργήσουν κανονικά σε διοικητικό επίπεδο. Το Συμβούλιο και η Επιτροπή δεν προσαρμόστηκαν σε αυτό. Γι'αυτό έλειπε σε μεγάλο βαθμό η συντονισμένη επί τόπου χρησιμοποίηση των οικονομικών, τεχνικών και υλικών μέσων με συγκεκριμένο προσανατολισμό. Δεν είναι ακόμα αρκετά ορατή μια επιτυχής επιτόπια διαχείριση.
<P>
Το Συμβούλιο Υπουργών έθεσε σε ισχύ έναν περίπλοκο και αναποτελεσματικό κανονισμό. Ανάγκασε την Επιτροπή να προβεί σε διάφορα ταχυδακτυλουργικά κόλπα με τρεις διαφορετικές θέσεις του προϋπολογισμού: την "ανασυγκρότηση», τον "επαναπατρισμό των προσφύγων» και την "Ευρώπη για το Σεράγεβο». Είναι γνωστές και με τον βοσνιακό τίτλο OBNOVA και εμπεριέχονται τυπικά μόνο σε έναν τίτλο. Το ίδιο το Συμβούλιο έπεσε στην παγίδα του αυτομπλοκαρίσματος αφού ενέταξε όλα τα προγράμματα άνω των 2 εκατομ μυρίων Ecu - αυτό είναι το άρθρο 12 του κανονισμού - σε μια πολύπλοκη διαδικασία μιας κυβερνητικής επιτροπής που είχε σαν αποτέλεσμα σχεδόν πάντα να καθυστερούν οι εκάστοτε απαιτούμενες αποφάσεις για αρκετούς μήνες.
<P>
Εμείς στο Ευρωπαϊκό Κοινοβούλιο δεν προτιθέμεθα πια να ανεχθούμε μια τέτοια κατάσταση. Είναι αναγκαία μια νέα αρχή. Εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής δεν προτείνω σήμερα στο Συμβούλιο και στην Επιτροπή τίποτε άλλο από μια νέα αρχή. Η Επιτροπή πρέπει να έχει επί τόπου μια αποτελεσματική ηγεσία για την ανάληψη δράσεων και τη λήψη αποφάσεων με έναν γενικό αντιπρόσωπο, ο οποίος θα φέρει την ευθύνη, θα είναι επιφορτισμένος με τις ευρύτερες δυνατές αρμοδιότητες για την αυτόνομη ανάληψη ενεργειών και τη λήψη αποφάσεων και θα έχει στη διάθεσή του μια ισχυρή ομάδα διαχείρισης. Αυτό θα μπορεί να κοστίσει μέχρι 10 % των λειτουργικών δαπανών. Οι Αμερικανοί χρειάζονται 15 % για αυτόν τον σκοπό. Για να βελτιωθεί η συνεργασία της Ευρωπαϊκής Ένωσης με τα κράτη μέλη και τους οργανισμούς παροχής βοηθείας πρέπει να πραγματοποιούνται τακτικές, εάν είναι δυνατό μηνιαίες συντονιστικές συναντήσεις.. Θέλω λοιπόν να απευθύνω το ερώτημα προς εσάς, κύριε Προεδρεύοντα του Συμβουλίου, εάν προτίθεστε να δεχθείτε τις τροπολογίες όπως αυτές συνοψίζονται στα σημεία 1 έως 23. Εάν προς το παρόν θεωρείτε πως δεν είστε σε θέση για κάτι τέτοιο, τότε ποιά διαδικασία θα προβλέπατε; Έχουμε μια διαδικασία συννενόησης από το 1975 και υπάρχουν και άλλες διαδικασίες που μας δίνουν τη δυνατότητα για δρομολόγηση μιας συνεργασίας με το Συμβούλιο, όπως συνέβη σε μεγάλο βαθμό με την Επιτροπή η οποία μας υποστήριξε στις τροπολογίες μας.

<SPEAKER ID=186 NAME="Δασκαλάκη">
Κύριε Πρόεδρε, δύο χρόνια πέρασαν από την Συμφωνία του Ντέϊτον και όλα δείχνουν ότι παρά το γεγονός ότι έχουν γίνει σημαντικά βήματα, εν τούτοις η εφαρμογή της Συμφωνίας σε πολλά σημεία είναι αργή. Παρατηρούνται καθυστερήσεις, π.χ. στην λειτουργία των πολιτικών θεσμών, υπάρχουν ακόμα προβλήματα στην ελευθερία της κυκλοφορίας και στην επιστροφή των προσφύγων. Από τις αρχές του 1998 υπήρξαν, βεβαίως, θετικές ενδείξεις ότι η ανασυγκρότηση θα μπορούσε να είναι πιο εντατική. Ο 'Υπατος Εκπρόσωπος είναι ιδιαίτερα προσηλωμένος στην εφαρμογή της Συμφωνίας, υπάρχει ένας μετριοπαθής πρωθυπουργός στην Ρεπούμπλικα Σέρβικα, που είχαμε ήδη την ευκαιρία να τον δεχθούμε στο Ευρωπαϊκό Κοινοβούλιο στα πλαίσια της Αρμόδιας Μικτής Κοινοβουλευτικής Επιτροπής, και, γενικότερα, είναι πιο βάσιμες οι ελπίδες για επιτάχυνση της διαδικασίας ανασυγκρότησης και για τον επαναπατρισμό των εκτοπισμένων εν όψει και των εκλογών του Σεπτεμβρίου.
<P>
Αυτά είναι τα αισιόδοξα σημεία. Είναι όμως γνωστό και φανερό ότι η ειρήνη είναι ακόμη εύθραυστη και μάλιστα σε μία ευρύτερη περιοχή όπου, καθώς δείχνουν και τα γεγονότα στο Κόσσοβο, οι εστίες έντασης διατηρούνται. Στην Βοσνία-Ερζεγοβίνη παρατηρείται έλλειψη εμπιστοσύνης μεταξύ των διαφόρων μερών. Ειδικότερα, υπάρχει πάντοτε πρόβλημα λειτουργίας των κοινών θεσμών. Υπάρχουν σε σημεία, όπως το Μόσταρ π.χ., σημαντικά τοπικά προβλήματα διοίκησης. Σε ορισμένους δήμους το πνεύμα είναι αντίθετο από τις δημοτικές εκλογές. Δεν υπάρχει νομοθεσία για τις νάρκες και το θέμα των εξοπλισμών δεν έχει λυθεί; υπάρχει ζήτημα ανθρωπίνων δικαιωμάτων; υπάρχει νομισματικοοικονομικό πρόβλημα σε μία οικονομία πολύ ευαίσθητη, εάν όχι εύθραυστη.
<P>
Είναι κοινή διαπίστωση λοιπόν ότι πρέπει να εξασφαλισθεί ένα σταθερό και ασφαλές περιβάλλον προκειμένου να εφαρμοσθεί πλήρως η ειρηνευτική συμφωνία και να ανασυγκροτηθεί η χώρα. Το Συμβούλιο Αποκαταστάσεως της Ειρήνης αναγνώρισε και υποστήριξε την υπάρχουσα συναίνεση για να συνεχισθεί η στρατιωτική παρουσία και μετά το 1998. Την επιθυμία και συναίνεση αυτή είχαμε την ευκαιρία να διαπιστώσουμε και επί τόπου και όσοι πήγαμε στην Βοσνία, ως παρατηρητές του Ευρωπαϊκού Κοινοβουλίου στις εκλογές που έγιναν εκεί.
<P>
Η παρουσία αυτή κρίνεται αναγκαία για την διατήρηση ενός σταθερού περιβάλλοντος ασφαλείας και για να υπάρξουν οι προϋποθέσεις για την δράση, τόσο του 'Υπατου Εκπροσώπου όσο και των διεθνών οργανισμών, προκειμένου να εφαρμοσθεί η ειρηνευτική συμφωνία. Το ΝΑΤΟ εξετάζει από τον Δεκέμβριο τις εναλλακτικές λύσεις για την αποστολή πολυεθνικής δύναμης μετά την SFOR που η θητεία της λήγει τον Ιούνιο. Η Ευρωπαϊκή 'Ενωση επικροτεί. Αλλά, πέρα από αυτό, καθώς είναι τεράστιες οι πολιτικές και οικονομικές δεσμεύσεις της 'Ενωσης στην Βοσνία-Ερζεγοβίνη, όπως και η στρατιωτική δέσμευση των χωρών μελών της, θα ήταν καλύτερα να υπήρχε και μία πιο συνεπής και ορατή κοινή δράση για ενεργό κοινοτική συμμετοχή στην πολυεθνική δύναμη που θα διαδεχθεί την SFOR. Για τον λόγο αυτό, η Επιτροπή Εξωτερικών Υποθέσεων πιστεύει με την έκθεση αυτή ότι θα ήταν έργο της ΔΕΕ να συντονίσει τις προσπάθειες των κρατών μελών της 'Ενωσης στα πλαίσια μιας επιχείρησης του ΝΑΤΟ και υπό την ηγεσία του ΝΑΤΟ, πράγμα που θα σηματοδοτούσε και τις προσπάθειες για την οικοδόμηση της ΚΕΠΠΑ.
<P>
Μία τέτοια ευρωπαϊκή δέσμευση θα βελτίωνε και την μη στρατιωτική συνεργασία στην περιοχή, με στόχο να γίνεται βαθμιαία λιγότερο αναγκαία η στρατιωτική παρουσία όσο προχωρεί η ανασυγκρότηση. Αυτή η κοινοτική συμμετοχή θα πρέπει να συνδεθεί με την συμμόρφωση όλων των μερών προς την συμφωνία και τον έλεγχο των εξοπλισμών, και πρέπει η Ευρωπαϊκή 'Ενωση να επιμείνει ώστε να μην υπάρξει επανεξοπλισμός των αντιμαχόμενων μερών. Επίσης, πρέπει να σταματήσει η παραγωγή και εξαγωγή ναρκών στην χώρα.
<P>
Παράλληλα με όσα ήδη εξετέθησαν, θα ήταν καλό να δεσμευθούν οι χώρες μέλη για την διατήρηση και την ενίσχυση της Αποστολής Επιτήρησης της Ευρωπαϊκής Κοινότητας, της ECMM, όπως ονομάζεται. Τα μέλη της, που έχουν προσφέρει πολλά, είναι και τα μόνα τα οποία, προς το παρόν τουλάχιστον, κάνουν εκεί ορατή την παρουσία της Ευρωπαϊκής 'Ενωσης, και ετόνισε ο κ. Schwaiger πόσο δεν είναι η παρουσία αυτή έντονη στην περιοχή. Γιατί είναι και αυτό ένα από τα πολλά παράδοξα που υπάρχουν. Παρ'όλο τον πακτωλό χρημάτων που έχει δαπανήσει η 'Ενωση εκεί, παρ'όλες τις αληθινές και ανθρώπινες θυσίες που έχουν υπάρξει από την πλευρά της 'Ενωσης, η Ευρώπη μοιάζει σαν να μην είναι παρούσα.
<P>
Με τις σκέψεις αυτές ζητούμε μία κοινή δράση για την ευρωπαϊκή συμμετοχή στην μετά-SFOR δύναμη, μαζί με τις άλλες προσπάθειες που ήδη καταβάλλονται, όπως π.χ. για την εκπαίδευση τοπικών αστυνομικών δυνάμεων στα πλαίσια της αποστολής της αστυνομίας του ΟΗΕ.
<P>
Η έκθεση αυτή έχει στόχο, ως σύσταση προς το Συμβούλιο, να συμβάλει ώστε με τις θέσεις αυτές να υπογραμμισθεί η Ευρωπαϊκή ανάμιξη και παρουσία υπέρ της ειρήνης και υπέρ της ανασυγκρότησης της Βοσνίας-Ερζεγοβίνης με βάση τις Συνθήκες του Ντέϊτον.

<SPEAKER ID=187 NAME="Giansily">
Κύριε Πρόεδρε, αγαπητοί συνάδελφοι, μου δόθηκε η ευκαιρία, στις 19 Ιουνίου 1996, κατά τη διάρκεια της συζήτησης σχετικά με τον προϋπολογισμό για την ανοικοδόμηση της πρώην Γιουγκοσλαβίας, να υπογραμμίσω τη μη καταλληλότητα του κανονισμού PHARE σε αυτό το πρόβλημα. Κατά τη διάρκεια της ίδιας συνόδου - και σας παρακαλώ να με συγχωρήσετε γιατί θα παραθέσω απόσπασμα από την ομιλία μου - είχα ζητήσει έναν "κανονισμό εξ ολοκλήρου προσαρμοσμένο στην εξαιρετική κατάσταση που επικρατεί στην πρώην Γιουγκοσλαβία». Χρειάστηκαν πάνω από είκοσι ένας μήνες για να ανακαλύψουμε ότι η Επιτροπή Προϋπολογισμών, που εξέφραζε τις απόψεις της μέσω εμού, είχε δίκιο.
<P>
Θα ήθελα σε αυτό το σημείο να σας υπενθυμίσω μία αρχή της διοικητικής πολιτικής που μαθαίνει κάθε δημοτικός σύμβουλος το πρώτο έτος της θητείας του: καλή διοίκηση γίνεται μόνο από κοντά. Σε ένα πλαίσιο διαχείρισης εξόδου από κρίση, όπου ήταν απαραίτητο να επιδείξουμε μία παρουσία κοντινή, πολυάριθμη, που θα έχει τις απαραίτητες γνώσεις και θα λαμβάνει υπ'όψιν τα συμφέροντα των πρώην εμπολέμων, η Επιτροπή επέλεξε μία διοίκηση απομακρυσμένη, παγιδευμένη στους κανονισμούς της, μία διοίκηση που δεν ήταν προσαρμοσμένη στην κατάσταση. Βεβαίως, αυτοί οι κανονισμοί είναι χρήσιμοι όταν πρόκειται για τη συμμετοχή όλων των χωρών της Ευρώπης σε συμφωνίες που πραγματοποιούνται σε συνθήκες πλήρους ασφαλείας, είναι όμως εντελώς ακατάλληλοι όταν πρέπει να κάνουμε τις απαραίτητες ενέργειες για να μπορέσουμε να παράσχουμε στέγη και ιατρική περίθαλψη στα θύματα της τελευταίας συρράξεως στην ήπειρό μας και να τα βοηθήσουμε να περάσουν από το στάδιο της αστάθειας και του αποκλεισμού σε εκείνο της επανένταξης, μέσα σε μία Ευρώπη που ντρέπεται διότι για έξι χρόνια επέτρεπε να οξύνεται η διαμάχη και να φτάσει στο σημείο να προκαλέσει 200.000 νεκρούς και πάνω από ενάμισυ εκατομμύριο πρόσφυγες και εκτοπισθέντες.
<P>
Όχι, κύριε Επίτροπε, η ανοικοδόμηση της πρώην Γιουγκοσλαβίας δεν είναι απλώς ένα θέμα όπως όλα τα άλλα. Δεν νομίζω, εφόσον κανείς δεν διαθέτει το χάρισμα να είναι πανταχού παρών, ότι μπορείτε να παίζετε συγχρόνως το ρόλο του προσεκτικού και σχολαστικού εξεταστή των υποψηφίων για τη διεύρυνση της Ένωσης και εκείνον του αποτελεσματικού αναδιοργανωτή της πρώην Γιουγκοσλαβίας. Είναι, τόσο η μια όσο και η άλλη, δύο δραστηριότητες που απορροφούν όλο τον χρόνο εκείνου ο οποίος θα ασχοληθεί με αυτές, αν θέλει να τις εκτελέσει σχολαστικά, και δεν ακούστηκε σε αυτήν την αίθουσα εχτές, την ώρα της εξέτασης της έκθεσης Elles, ούτε μία φωνή να προσπαθεί να δικαιολογήσει μία λειτουργία που φαινόταν ακατάληπτη στους περισσότερους από τους βουλευτές που ήταν παρόντες στο αμφιθέατρο.
<P>
Η εξαιρετική έκθεση του Konrad Schwaiger, η οποία ακολούθησε τόσο το αίτημά σας για τροποποίηση του κανονισμού όσο και την επίσκεψη στο Σεράγιεβο, στις 21 Φεβρουαρίου, της αντιπροσωπείας με επικεφαλής τον Tom Spencer, θα επιτρέψει αναμφίβολα να επιταχυνθεί η διαδικασία ανασυγκρότησης, ωστόσο, παραμένει, κατά την άποψή μου, εξαιρετικά ανεπαρκής. Δεχτείτε, κύριε Επίτροπε, να ακούσετε τη φωνή των βουλευτών που συχνά είναι εκλεγμένοι στις διάφορες περιφέρειες, και που γνωρίζουν ορθώς ότι, όσο δεν υπάρχει στο Σεράγιεβο ένας "κύριος Ανασυγκρότηση» που θα είναι υπεύθυνος ενώπιον του Συμβουλίου, την Επιτροπής και αυτού του Κοινοβουλίου, πολλά από τα προβλήματα που συναντήσαμε αυτά τα δύο τελευταία χρόνια θα διαιωνίζονται.
<P>
Κύριε Επίτροπε, ας κάνετε μία πραγματική χειρονομία καλής θέλησης προς το Κοινοβούλιο: Δεχτείτε τον διορισμό ενός "υπευθύνου για την Ανοικοδόμηση», ρόλος του οποίου θα είναι να παράσχει τη δυνατότητα στους Ευρωπαίους να χρησιμοποιήσουν στ' αλήθεια τους οικονομικούς πόρους που ψηφίστηκαν ομόφωνα στις 20 Ιουνίου του 1996.
<P>
Με την ιδιότητά μου του συντάκτη γνωμοδότησης εξ ονόματος της Επιτροπής Προϋπολογισμών, δεν είμαι αποφασισμένος να συμβουλεύσω, προς το παρόν, την απελευθέρωση των κεφαλαίων που έχει αποταμιεύσει το Κοινοβούλιο. Θα ήθελα να πω στο Συμβούλιο: πρόκειται να γίνει ένα Συμβούλιο Γενικών Υποθέσεων στις 27 και 28 Απριλίου. Επωφεληθείτε από αυτή τη συνάντηση και ενδιαφερθείτε σοβαρά γι'αυτό το ζήτημα. Ακούστε τη φωνή της λογικής, δηλαδή αυτούς που μιλούν εξ ονόματος των λαών της Ευρώπης και δεν παρασύρονται από στενά εθνικά συμφέροντα.. Επωφεληθείτε από αυτή τη συνάντηση για να υπολογίσετε τις δυσκολίες που προκαλεί η προσθήκη, σε επίπεδο Συμβουλίου, του παραρτήματος VII στον κανονισμό αριθ. 1628 του 1996, που θέλω να πιστεύω ότι δεν αποτελούσε, για κάποιους υψηλόβαθμους αξιωματούχους, που έχουν ζυμωθεί με τον υπερφιλελευθερισμό, παρά μία πίτα για να τη μοιραστούν, την ίδια στιγμή που χρειαζόταν να επιδείξουμε ευστροφία και γενναιοδωρία μετά το αίμα και τα δάκρυα. Λέγεται συχνά πως η Ευρώπη της εξωτερικής πολιτικής δεν έχει εικόνες. Στο Σεράγιεβο, κύριοι του Συμβουλίου και της Επιτροπής, δώστε της ένα πρόσωπο.
<P>
(Χειροκροτήματα)

<SPEAKER ID=188 NAME="Henderson">
Κύριε Πρόεδρε, η παρούσα συζήτηση είναι πολή σημαντική και άτομα από όλη την Ευρώπη και σε ευρύτερο πεδίο θα παρακολουθούν πώς χειριζόμαστε τις υποθέσεις μας στο πλαίσιο του συγκεκριμένου ζητήματος. Θα θέλουν να επιβεβαιώσουν ότι είμαστε σοβαροί στις προθέσεις μας και ότι, όπου πιστεύουμε ότι μπορούμε να βελτιώσουμε τον τρόπο αντιμετώπισης των πραγμάτων, θα αναλάβουμε τις απαραίτητες ενέργειες εγκαίρως για να διασφαλίσουμε ότι θα πραγματοποιηθούν οι αλλαγές.
<P>
Έχουμε επενδύσει πολύ χρόνο και χρήμα στη Βοσνία, αλλά οι μοναδικές συνθήκες που επικρατούν, απέδειξαν σαφώς ότι οι προσπάθειες που καταβάλλει η Ευρωπαϊκή Κοινότητα είναι λιγότερο από ιδανικές για να παράσχουν βοήθεια όσο αποτελεσματικά και γρήγορα απαιτείται, ώστε να υποστηριχθεί η ειρήνη και η συμφιλίωση. Συμφωνώ απολύτως με τον κ. Schwaiger ότι χρειαζόμααστε τη μεγαλύτερη δυνατή συνεργασία μεταξύ της Επιτροπής, του Συμβουλίου και του Κοινοβουλίου, για να ξεπεράσουμε τα προβλήματα που αντιμετωπίζουμε.
<P>
Τον περασμένο Οκτώβριο, το Συμβούλιο κάλεσε την Επιτροπή να επανεξετάσει τη βοήθεια της Ευρωπαϊκής Κοινότητας στη Βοσνία. Τούτο είχε ως αποτέλεσμα η Επιτροπή να υποβάλει μια πρόταση για την παροχή των απαιτούμενων μέσων, ώστε η βοήθεια να φθάσει γρήγορα σε εκείνους που την χρειάζονται περισσότερο. Το Συμβούλιο υποστηρίζει την πρόταση της Επιτροπής. Εφόσον η Επιτροπή υπέβαλε την πρότασή της τον Ιανουάριο, το Συμβούλιο εργάστηκε με ταχύ ρυθμό, ώστε να τεθούν σε εφαρμογή τα μέτρα, όταν είναι απαραίτητα, κατά την έναρξη της περιόδου ανασυγκρότησης της Βοσνίας τον Απρίλιο, γεγονός που είμαι βέβαιος ότι θα αναγνωρίσει οποιοσδήποτε γνωρίζει κάτι σχετικά με τη γεωγραφία της Βοσνίας.
<P>
Δεδομένου του αυστηρού χρονοδιαγράμματος, το Συμβούλιο Γενικών Υποθέσεων που διεξήχθη το Φεβρουάριο, θέλησε να εκθέσει μια προκαταρκτική άποψη, εν αναμονή μιας προκαταρκτικής γνωμοδότησης. Οι υπουργοί ομοφώνως επέδειξαν την πολιτική βούληση να υποστηρίξουν το σκεπτικό της Επιτροπής. Το Συμβούλιο θα επανεξετάσει, αναμφίβολα, την πρόταση υπό το φως της σημαντικής έκθεσης του κ. Schwaiger και της επιτροπής του, που επισημαίνει ορισμένους τομείς όπου η αποτελεσματικότητα θα μπορούσε να αυξηθεί. Το Συμβούλιο θα μελετήσει εποικοδομητικά τις προτεινόμενες τροπολογίες και μπορώ να πω στον κ. Schwaiger, προς απάντηση στην παρατήρηση που έκανε σχετικά με τη διαδικασία συμφιλίωσης, ότι δεν μπορώ να δεσμεύσω το Συμβούλιο σε αυτή την τυπική μέθοδο. Εκείνο που μπορώ να πω, είναι ότι η Προεδρία θα διασφαλίσει ότι θα είμαστε σε στενή επαφή μαζί του, ως εισηγητή της εν λόγω επιτροπής, για τις απόψεις μας σχετικά με τα χρονοδιαγράμματα και τις εξελίξεις.
<P>
Το Συμβούλιο συμμερίζεται την επιθυμία του Κοινοβουλίου να βελτιώσει τη βοήθεια της Ευρωπαϊκής Κοινότητας στη Βοσνία, ώστε να ικανοποιεί καλύτερα τις ανάγκες του βοσνιακού λαού. Η πρόταση της Επιτροπής αναγνωρίζει ήδη και πραγματεύεται πολλούς από τους σημαντικούς τομείς που εντόπισε η αντιπροσωπεία του Κοινοβουλίου, η οποία επισκέφθηκε τη Βοσνία το Φεβρουάριο. Ειδικότερα, το Συμβούλιο και η Επιτροπή έχουν ήδη συμφωνήσει ότι είναι ανάγκη να υπάρξει καλύτερος συντονισμός, με τακτικό και διαρθρωμένο τρόπο, χρησιμοποιώντας όσο το δυνατό καλύτερα τη συσσωρευμένη εμπειρία.
<P>
Η Προεδρία και η Επιτροπή θα πραγματοποιήσουν βήματα για να εφαρμόσουν την εμπειρία αυτή άμεσα. Η αποκεντρωμένη λειτουργία της Επτροπής και η ικανότητα συνδιαλλαγής με τις τοπικές αρχές, θα προσδώσει τη μεγαλύτερη ευελιξία που χρειάζεται, για να αντιμετωπιστούν καλύτερα οι πραγματικές ανάγκες στη Βοσνία. Η άμεση επαφή με τις τοπικές αρχές θα παράσχει επίσης στον ίδιο το βοσνιακό λαό αμεσότερο μερίδιο σε προγράμματα παροχής βοήθειας και στην υλοποίησή τους.
<P>
Θα ήθελα να αναφερθώ εν συντομία στις τροπολογίες που περιλαμβάνονται στην έκθεση του κ. Schwaiger. Δεν πιστεύω ότι το Συμβούλιο θα αντιμετωπίσει μεγάλη δυσκολία με ορισμένες από αυτές τις τροπολογίες. Ας πάρουμε για παράδειγμα την τροπολογία αριθ. 6, όπου το Κοινοβούλιο προτείνει στην Επιτροπή να εργαστεί με τον Ύπατο Αντιπρόσωπο· δεν διαπιστώνω κανένα μεγάλο πρόβλημα με τη συγκεκριμένη πρόταση. Τροπολογία αριθ. 11: το Κοινοβούλιο εντοπίζει τομείς όπου θα πρέπει να ισχύουν οι περιορισμένες πρόσκλήσεις για την υποβολή προσφορών. Και πάλι, δεν θεωρώ ότι υπάρχει κάποια μεγάλη δυσκολία με το ζήτημα αυτό.
<P>
Τροπολογία αριθ. 15: το Κοινοβούλιο προτείνει τακτικές συναντήσεις μεταξύ των επικεφαλής της αποστολής και την Επιτροπή. Ομοίως, δεν παρατηρώ καμιά μεγάλη δυσκολία στην αντιμετώπιση του συγκεκριμένου ζητήματος.
<P>
Θα αναφερθώ τώρα στην τροπολογία αριθ. 12, όπου το Κοινοβούλιο ζητεί την πρόσληψη ειδικού προσωπικού. Τούτο προτείνεται τη στιγμή όπου ένας από τους βασικούς λόγους για τους οποίους η βοήθεια δεν μπορεί να διανεμηθεί αποτελεσματικά, είναι το γεγονός ότι το σημερινό επίπεδο του προσωπικού είναι ακατάλληλο. Κατανοώ ότι επικρατούν ειδικές συνθήκες σε περιοχές όπως η Βοσνία, και ότι το επίπεδο του κατάλληλου προσωπικού για την περίσταση, δεν θα είναι αναγκαστικά το ίδιο υπό διαφορετικές συνθήκες.
<P>
Μπορώ επίσης να καταλάβω ότι αφ' ης στιγμής καταρτιστεί ο προϋπολογισμός, οι δαπάνες πρέπει να χορηγηθούν στο πλαίσιο του εν λόγω προϋπολογισμού, ο οποίος πρέπει να ικανοποιήσεις όλες τις διάφορες απαιτήσεις έναντι των πόρων, συμπεριλαμβανομένων ορισμένων από τους πόρους του προσωπικού που απαιτούνται για τη χορήγηση του κυρίου όγκου της εν λόγω βοήθειας. Επομένως, συμμερίζομαι σε μεγάλο βαθμό τις απόψεις της Επιτροπής σχετικά με την ανάγκη αλλαγής. Μάλιστα, το Ελεγκτικό Συνέδριο προέβη στις ίδιες παρατηρήσεις.
<P>
Σαφώς, το κοινό δεν θέλει να δει να χάνεται η βοήθεια, λόγω υπερβολικού γραφειοκρατικού κόστους· πρέπει να επιτευχθεί ισορροπία για την αποτελεσματική διανομή της βοήθειας και, ταυτόχρονα, πρέπει να εφαρμοστεί ένα αποτελεσματικό σύστημα διαχείρισης.
<P>
Αν η Επιτροπή επρόκειτο να το επανεξετάσει στο πλαίσιο μιας αναθεωρημένης έκθεσης σε υστερότερο στάδιο, τότε το Συμβούλιο θα ήθελε να απαντήσει. Επομένως συμμερίζομαι ιδιαίτερα τις σχετικές απόψεις. Θα σας υπενθύμιζα ότι το Κοινοβούλιο μπορεί να έχει, σε τελευταία ανάλυση, να πει κάτι περισσότερο για το ζήτημα αυτό, γιατί το Κοινοβούλιο είναι εκείνο που οριστικοποιεί τη δημοσιονομική διαδικασία για διαδοχικές περιόδους.
<P>
Σε ό, τι αφορά την τροπολογία αριθ. 14, δεν τρέφω την ίδια κατονόηση ή ελπίδα. Τα προγράμματα άνω των 2 εκατ. ECU πρέπει επί του παρόντος να εγκριθούν από την επιτροπή των κρατών μελών. Η πρόταση που έχει υποβληθεί ενώπιόν μας, προτείνει ότι το ποσό αυτό πρέπει να ανέλθει στα 5 εκατ. ECU και το Συμβούλιο συμφώνησε. Θα ανακύψουν δυσκολίες, αν το Κοινοβούλιο συνεχίσει να πιέζει για περικοπές, ύψους 10 εκατ. ECU, γιατί, όπως το αντιλαμβάνομαι, τούτο θα έχει σημαντικότατες συνέπειες στον αριθμό των προγραμμάτων επί των οποίων η επιτροπή των κρατών μελών θα γνωμοδοτήσει. Πολλά κράτη μέλη θα ισχυριστούν σθεναρώς ότι πιστεύουν πως πρέπει να υπάρξει εισροή στη συγκεκριμένη διαδικασία.
<P>
Οι τροπολογίες αριθ. 13 και 18 αποτελούν πράγματι ζητήματα της Επιτροπής παρά του Συμβουλίου, και πρέπει να τεθούν άμεσα υπόψη των συναδέλφων στην Επιτροπή.
<P>
Δικαιολογημένα ερωτάται γιατί το Συμβούλιο κατέληξε σε μια άποψη, πριν ζητηθεί από το Κοινοβούλιο να γνωμοδοτήσει. Τούτο δεν οφείλεται σε κάποια ιδεολογικής φύσης αποφασιστικότητα να αποφευχθεί η συζήτηση με το Κοινοβούλιο. Το Συμβούλιο έλαβε την απόφασή του για πολύ πρακτικούς λόγους: η κατάσταση ήταν επείγουσα. Η ειρήνη και η σταθερότητα στη Βοσνία είναι άρρηκτα συνδεδεμένες με την επιτυχία και την ανασυγκρότηση της κοινωνίας. Για αυτό, ουσιαστικά, πρόκειται όλο το πρόγραμμα βοήθειας. Όλοι θα συμφωνήσουμε ότι η άνοιξη αποτελεί μια βασική περίοδο για την έναρξη εργασιών και, αν η περίοδος αυτή χαθεί, θα προκληθεί σημαντική καθυστέρηση σε οποιαδήποτε διαδικασία ανασυγκρότησης που περιλαμβάνει τον κατασκευαστικό τομέα. Δεν μπορούμε να ανεχθούμε καμία άλλη καθυστέρηση και ελπίζω ότι το Κοινοβούλιο θα αναγνωρίσει ότι αυτό είναι ένα σημαντικό πολιτικό και πρακτικό σημείο. Αν το Κοινοβούλιο δεν το αναγνωρίσει, τότε το Κοινοβούλιο μπορεί να διαδραματίσει έναν σημαντικό ρόλο στην επίτευξη εκείνων που θεωρώ κοινούς στόχους μας. Το Κοινοβούλιο θα αναγνωρίσει ότι πρέπει να εξεταστούν ορισμένες τροπολογίες στο Συμβούλιο - δεν είμαι εξουσιοδοτημένος να λάβω αποφάσεις επ' αυτών σήμερα. Εν τω μεταξύ, το Κοινοβούλιο θα μπορούσε να εγκρίνει την πρόταση της Επιτροπής και η Επιτροπή θα μπορούσε στη συνέχεια να επανέλθει σε υστερότερη στιγμή, αν χρειαστεί, με τροποποιήσεις βάσει των παρατηρήσεων του Κοινοβουλίου, οι οποίες σκιαγραφήθηκαν στο έγγραφο.
<P>
Εκείνο που πρέπει να πω στο Κοινοβούλιο, είναι ότι η αποτυχία στην επίτευξη συμφωνίας ως προς την προσέγγιση αυτή, θα προκαλέσει καθυστέρηση, θα βλάψει τη διαδικασία ανασυγκρότησης στη Βοσνία, θα καθυστερήσει την επιστροφή των προσφύγων και θα υπονομεύσει τη σταθερότητα, την ειρήνη και τη συμφιλίωση.

<SPEAKER ID=189 NAME="Van den Broek">
Μετά την ομιλία του Προεδρεύοντα του Συμβουλίου, θα είμαι σύντομος.
<P>
Πρώτον, ευχαριστώ ειλικρινά το Κοινοβούλιο και τις εμπλεκόμενες επιτροπές που εξέτασαν τόσο γρήγορα τις προτάσεις μας, ιδίως το γεγονός ότι ειδική κοινοβουλευτική αποστολή με επικεφαλής τον κ. Spencer μετέβη στο Σαράγιεβο για να γνωρίσει από κοντά την κατάσταση που επικρατεί εκεί. Ειδικότερα, θα ήθελα να ευχαριστήσω τον κ. Schwaiger για την μεγάλη προσπάθεια που κατέβαλε να δημοσιεύσει την, κατά τη γνώμη μας, πολύ ισορροπημένη έκθεση, η οποία αποδεικνύει σαφώς ότι γνωρίζει την εν λόγω κατάσταση.
<P>
Δεν χρειάζεται να μιλήσουμε εκτενώς για το παρελθόν. Ένα είναι σίγουρο: τα πράγματα μπορούν να βελτιωθούν από την πλευρά μας. Την προηγούμενη διετία, αντιμετωπίσαμε καταστάσεις που κανείς δεν θα μπορούσε να προβλέψει· είτε επρόκειτο για την έλλειψη συντονισμού στις κεντρικές αρχές, τη μη συμμόρφωση προς τη συμφωνία Dayton, η οποία, στην Σερβική Δημοκρατία, είχε ως αποτέλεσμα να χορηγηθεί μόνο το 2 % επί της συνολικής βοήθειας προς τη συγκεκριμένη περιοχή, ή άλλες μορφές μη διαφανών υποδομών στη χώρα που ήταν ο τελικός αποδέκτης, γεγονός που κατέστησε την κατανομή της βοήθειας και των χρημάτων επικίνδυνη και συχνά ανέφικτη υπόθεση.
<P>
Τούτο είχε επίσης ως αποτέλεσμα να υπάρξει αυστηρή επικέντρωση στις Βρυξέλλες την τελευταία διετία, για τον απλό λόγο ότι η αποσυμφόρηση και η αποστολή αντιπροσωπείας υπό αυτές τις συνθήκες, δεν ήταν εφικτές.
<P>
Η έκθεση του κ. Schwaiger, σε συνδυασμό με τα μέτρα που σχεδιάσαμε πριν από δυο μήνες και τα οποία αλληλοσυμπληρώνονται σε μεγάλο βαθμό - η έκθεση Schwaiger και τα μέτρα υπό εκπόνηση - αποδεικνύουν ότι υπάρχει σαφής, κοινή κατανόηση μεταξύ του Κοινοβουλίου, της Επιτροπής και του Συμβουλίου σχετικά με εκείνο που πρέπει να γίνει. Έχουμε ήδη αρχίσει να ενισχύουμε το προσωπικό μας στο Σαράγιεβο. Η μετακίνηση στρατευμάτων πραγματοποιείται από τις Βρυξέλλες. Διάγουμε περίοδο αποσυμφόρησης και αποκέντρωσης. Όλα αυτά ικανοποιούν τις επιθυμίες του Κοινοβουλίου, σύμφωνα με τις συστάσεις στην έκθεση Schwaiger.
<P>
Σε ό, τι αφορά τις προτάσεις για την αλλαγή των κανονισμών, θα ήθελα να πω τα ίδια πράγματα: περισσότερη ευελιξία, ιδίως αυξάνοντας τα κατώφλια άνω των οποίων τα κράτη μέλη πρέπει να παράσχουν την έγκρισή τους για προγράμματα από 2, 5 έως 5 εκατομμύρια. Συμφωνώ με τον Προεδρεύοντα ότι υπάρχει πολύ μικρή πιθανότητα - μιλώ εκ πείρας - να συμφωνήσει το Συμβούλιο με την περαιτέρω αύξηση από 5 εκατομμύρια σε 10 εκατομμύρια. Η εξάλειψη της επιρροής των κρατών μελών σε προγράμματα μέχρι 10 εκατομμύρια είναι πολύ μακρινός στόχος προς το παρόν.
<P>
Αναφορικά με το λειτουργικό κόστος - το περίφημο ζήτημα του 10 % - με την προεδρία του Συμβουλίου, είναι - σε τελευταία ανάλυση - το Κοινοβούλιο που το αποφασίζει. Προτείνω να μιλήσω στον συνάδελφο κ. Liikanen, και να αναλάβουμε να εκπονήσουμε μια πρόταση προς το Συμβούλιο για μια σημαντική αύξηση του σημερινού ποσοστού, που ανέρχεται στο 3, 5 %. Πρέπει να υπάρξει συμφωνία μεταξύ μας επ' αυτού. Και πάλι, το Κοινοβούλιο είναι εκείνο που θα το αποφασίσει προφανώς. Αυτό ικανοποιεί τις επιθυμίες του Κοινοβουλίου.
<P>
Στις πολύ εποικοδομητικές προπαρασκευαστικές συνομιλίες μας για την παρούσα συζήτηση σήμερα, είχαμε συμφωνήσει ότι, βάσει περαιτέρω εκτιμήσεων, η Επιτροπή θα είναι έτοιμη, κατά το τρέχον έτος, να υποβάλει άλλες προτάσεις, που ενδέχεται να αυξήσουν την ευελιξία και την αποτελεσματικότητα των συνολικών επιχειρήσεών μας. Μπορούμε να το εξετάσουμε, με την προϋπόθεση ότι το Κοινοβούλιο θα είναι έτοιμο να αποδεχθεί το γεγονός ότι δεν θα καταπατήσουμε τους ισχύοντες κανονισμούς, που εκπνέουν στο τέλος του 1999, ώστε να μην κινδυνεύσουμε να δημιουργήσουμε οποιοδήποτε είδος νομικού κενού.
<P>
Είμαστε έτοιμοι να παραμείνουμε σε επαφή, προκειμένου να παρακολουθήσουμε κατά πόσο και τι είδους περαιτέρω προτάσεις μπορούν να εκπονηθούν σε υστερότερο στάδιο. Συμφωνώντας με τον Προεδρεύοντα, δηλώνω τα εξής: μην επιτρέψετε στην κατάσταση αυτή να καθυστερήσει, με οποιονδήποτε τρόπο, τις παρούσες προτάσεις που έχουν υποβληθεί. Αν αναπεμφθεί στην Επιτροπή στα τέλη Απριλίου - το λέω με τον απαιτούμενο σεβασμό προς τον κ. Spencer - τούτο θα υπερβαίνει το σημείο όπου το επόμενο Συμβούλιο Γενικών Υποθέσεων θα μπορεί να επισημοποιήσει τον τροποποιημένο αυτό κανονισμό. Θα χάσουμε περισσότερο χρόνο, ενώ εδώ πρόκειται για ένα ζήτημα υψίστης προτεραιότητας. Υπό αυτή την έννοια, δεν υπάρχει καμία διαφορά μεταξύ Κοινοβουλίου και Επιτροπής.
<P>
Και τα τρία θεσμικά όργανα βρίσκονται πολύ κοντά στις προτάσεις τους και την κατανόηση των απαιτούμενων ενεργειών. Ευελπιστώ ότι, σε τελευταία ανάλυση, η ανασυγκρότηση και, όχι λιγότερο, η επιστροφή των προσφύγων στη Βοσνία και Ερζεγοβίνη θα επωφεληθούν από τα αποτελέσματα της παρούσας συζήτησης.

<SPEAKER ID=190 NAME="Πρόεδρος">
Ευχαριστώ πολύ, κύριε Επίτροπε.
<P>
Κυρίες και κύριοι, διακόπτεται η συζήτηση και θα συνεχισθεί στις 21.00.

<CHAPTER ID=9>
Ώρα των Ερωτήσεων (Συμβούλιο)
<SPEAKER ID=191 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β4-0272/98).
<P>
Θα ξεκινήσουμε την Ώρα των Ερωτήσουμε προς το Συμβούλιο με 15 λεπτά καθυστέρηση, εξαιτίας αυτού θα την παρατείνουμε για τον ανάλογο χρόνο και για αυτό ζητώ την καλή θέληση των υπηρεσιών της Συνέλευσης, και ιδιαίτερα των θαλάμων διερμηνείας ώστε να λάβουν τα κατάλληλα μέτρα, γιατί σήμερα θα τελειώσουμε την Ώρα των Ερωτήσεων προς το Συμβούλιο στις 19.15.
<P>
Ο κ. Truscott μου ζητά τον λόγο για ένα διαδικαστικό θέμα. Ο Κανονισμός με υποχρεώνει να του τον παραχωρήσω αλλά, παράλληλα, πρέπει να σας ζητήσω, κύριε Truscott, να περιοριστείτε στο ένα λεπτό που σας αντιστοιχεί γιατί πρέπει να ξεκινήσουμε την Ώρα των Ερωτήσεων.

<SPEAKER ID=192 NAME="Truscott">
Κύριε Πρόεδρε, έχω πλήρη συναίσθηση της ώρας, αλλά πρέπει να προβώ σε μια παρατήρηση επί της εφαρμογής του Κανονισμού, δυνάμει του άρθρου 41 που αφορά την Ώρα των Ερωτήσεων. Το πρόβλημα είναι ότι οι δέκα πρώτες ερωτήσεις αφορούν ένα ζήτημα που δεν εμπίπτει στην αρμοδιότητα του Συμβουλίου, δηλ. τα Ελγίνεια Μάρμαρα, και για αυτό σας ζητώ να διαγράψετε τις δέκα πρώτες ερωτήσεις από την ημερήσια διάταξη, καθώς αποτελούν σαφώς ένα ζήτημα διμερών συνομιλιών μεταξύ των ενδιαφερομένων κρατών μελών και όχι μια υπόθεση για το Συμβούλιο.

<SPEAKER ID=193 NAME="Πρόεδρος">
Κύριε Truscott, η γνώμη σας είναι πολύ σεβαστή αλλά αυτή η ερώτηση έγινε αποδεκτή σύμφωνα με όλους τους ισχύοντες κανόνες και είναι το Συμβούλιο αυτό που έχει την δυνατότητα να απαντήσει ή όχι.
<P>
Δεν θα δώσω πλέον τον λόγο για διαδικαστικά θέματα. Ο κ. Henderson μου ζήτησε τον λόγο. Έχετε τον λόγο, κύριε Henderson. Σας καλωσορίζω. Καλησπέρα. Έχετε τον λόγο πριν αρχίσουμε των Ώρα των Ερωτήσεων, ακριβώς σχετικά με αυτό το τμήμα των 10 ερωτήσεων στις οποίες αναφέρθηκε ο κ. Truscott.

<SPEAKER ID=194 NAME="Henderson">
Κύριε Πρόεδρε, θα ήθελα να θέσω ένα διαδικαστικό ζήτημα πριν απαντήσω στην πρώτη ερώτηση. Φοβούμαι ότι πρέπει να αποχωρήσω στις 7 μ.μ. Ευχαρίστως να παρατείνουμε την Ώρα των Ερωτήσεων μια άλλα φορά. Δεν ευθυνόμουν εγώ για τη σημερινή καθυστέρηση. Αν την επόμενη φορά επιθυμείτε να παρατείνουμε για λίγο την Ώρα των Ερωτήσεων κατά την ώρα του γεύματος, πολύ ευχαρίστως θα συνεργαζόμουν, ξεκινώντας ενδεχομένως την ημερήσια διάταξη στις 2.30 μ.μ., αλλά σήμερα δεν μπορώ να περιμένω. Πρέπει να φύγω στις 7 μ.μ.

<SPEAKER ID=195 NAME="Πρόεδρος">
Κύριε Henderson, η παρουσία σας εδώ μου δίνει μεγάλη χαρά, αλλά δεν θα σας κρατήσω, δεν θα σας απαγάγω, όχι, όχι. Μπορείτε να εγκαταλείψετε αυτήν την αίθουσα όταν το κρίνετε σκόπιμο με απόλυτη ελευθερία, αυτός είναι ένας ελεύθερος χώρος. Τώρα λοιπόν, ως προεδρεύων αυτής της συνεδρίασης, θέλω να πω ότι η ημερήσια διάταξη προβλέπει μιάμιση ώρα για τις ερωτήσεις. Αν κατά τη διάρκεια αυτής της μιάμισης ώρας δεν έχουμε την ανεκτίμητη και πολύτιμη παρουσία του Συμβουλίου, δεν θα μπορέσουμε να έχουμε αυτήν τη μιάμιση ώρα, αλλά εγώ επιθυμώ να την έχουμε. Εσείς, τη στιγμή που θεωρείτε ως κατάλληλη, μπορείτε να φύγετε. Αλλά σε κάθε περίπτωση, πρέπει να πω πως, δεδομένου ότι άρχισε αργότερα, εγώ θα ήθελα, ως προεδρεύων αυτής της συνεδρίασης, να τελειώσει έπειτα από μιάμιση ώρα. Εν πάση περιπτώσει, η πρόσκλησή σας να παρατείνουμε τη συζήτηση κατά την ώρα του γεύματος μου φαίνεται πάρα πολύ καλή, ιδιαίτερα αν το γεύμα αποτελείται από εδέσματα της μεσογειακής κουζίνας. Αλλά προτιμώ τα γεύματα για να μιλώ χαλαρά και ήρεμα και όχι για να κάνω ερωτήσεις στο Συμβούλιο, πράγμα που δεν είναι τόσο χαλαρό· μερικές φορές, όπως στην προκείμενη περίπτωση, υπάρχει κάποια ένταση.
<P>
Τον λόγο έχει ο κ. David για ένα διαδικαστικό θέμα. Αλλά, σας παρακαλώ, κύριε David, βοηθείστε με να αρχίσουμε την Ώρα των καθαυτών Ερωτήσεων. Αν μου ζητήσετε τον λόγο για ένα διαδικαστικό θέμα, δεν θα αρνηθώ αυτό το αίτημα σε κανέναν, και ακόμη λιγότερο σε εσάς. Έχετε τον λόγο για ένα διαδικαστικό θέμα αλλά πρόκειται για χρόνο που θα αφαιρέσουμε από τις ανεκτίμητες απαντήσεις του κυρίου Henderson.

<SPEAKER ID=196 NAME="David">
Κύριε Πρόεδρε, θα είμαι ιδιαίτερα σύντομος. Ήθελα απλώς να πω ότι πιστεύω πως θα πρέπει να συμφωνήσουμε με την πολύ ευγενική προσφορά του υπουργού - να παραχωρήσουμε, δηλαδή, μέρος από το μεσημεριανό μας διάλειμμα σε μελλοντική σύνοδο Ολομελείας. Είμαι σίγουρος ότι πολλοί συνάδελφοι στο Κοινοβούλιο το εκτιμούν και, αν δεν μπορεί να πραγματοποιηθεί επισήμως, ίσως ορισμένοι από εμάς θα μπορούσαν να τον συναντήσουν ατύπως για μια σύνοδο ερωτήσεων.

<SPEAKER ID=197 NAME="Πρόεδρος">
Θα το εξετάσουμε. Αλλά, τουλάχιστον εγώ, ως καλοφαγάς, αυτό που θέλω κατ' αρχάς είναι να μάθω πρώτα τι περιλαμβάνει το μενού.
<P>
Κυρίες και κύριοι, θα ασχοληθούμε τώρα με το τμήμα των 10 ερωτήσεων, για τις οποίες παρευρίσκονται στην αίθουσα οι κ.κ. Αλαβάνος, Lomas, Sanz Fernαndez, Gillis, η κυρία Castellina και ο κ. Bertens. Επομένως, σε αυτά τα μέλη του Κοινοβουλίου και συντάκτες των ερωτήσεων θα δώσω τη δυνατότητα να κάνουν μια συμπληρωματική ερώτηση.
<P>
Έχετε, κύριε Henderson, τη δυνατότητα να απαντήσετε σε αυτό το τμήμα των 10 ερωτήσεων και των 7 ερωτούντων.
<P>
Δεδομένου ότι αναφέρονται στο ίδιο θέμα, οι ερωτήσεις αριθ. 1 έως 10 θα εξεταστούν από κοινού.
<P>
Ερώτηση αριθ. 1 του κ. Αλέξανδρου Αλαβάνου (Η-0251/98):
<P>
Θέμα: Συνεργασία Ευρωπαοκής Ένωσης -Unesco
<P>
Σύμφωνα με το άρθρο 128, παρ. 3 της Συνθήκης της Ευρωπαϊκής Ένωσης «η Κοινότητα και τα κράτη μέλη ευνοούν τη συνεργασία με τις τρίτες χώρες και τους αρμόδιους διεθνείς οργανισμούς στον πολιτιστικό τομέα, και ειδικότερα στο Συμβούλιο της Ευρώπης.» Στα πλαίσια των Ηνωμένων Εθνών λετουργεί η Unesco, στην Συνδιάσκεψη των Υπουργών Πολιτισμού στο Μεξικό, τον Αύγουστο του 1982, πήρε απόφαση υπέρ του επαναπατρισμού των Μαρμάρων που βρίσκονται σήμερα στο Βρετανικό Μουσείο, αφού αφαιρέθηκαν από τον Παρθενώνα των Αθηνών, ο οποίος χαρακτηρίζεται από την Unesco ως μνημείο της οικουμενικής κληρονομιάς.
<P>
Τι πρωτοβουλίες πρόκειται να πάρει η Βρετανική Προεδρία του Συμβουλίου για την υλοποίηση της απόφασης της Unesco στα πλαίσια ακριβώς του άρθρου 128, παρ. 3 της Συνθήκης που προβλέπει τη συνεργασία ΕΕ - διεθνών οργανισμών στον πολιτισμό; Ερώτηση αριθ. 2 του κ. Alfred Lomas (H-0327/98):
<P>
Θέμα: Επιστροφή των ελγινείων μαρμάρων στην Ελλάδα
<P>
Το έτος 2001 θα σημάνει τη 200η επέτειο από της αφαιρέσεως των μαρμάρων του Παρθενώνα από την Αθήνα. Θα είναι επίσης το πρώτο έτος της νέας εκατονταετηρίδας.
<P>
Συμφωνεί το Συμβούλιο ότι ως χειρονομία η επιστροφή των ελγινείων μαρμάρων από τη Βρετανία στην Ελλάδα θα αποδείκνυε φαντασία προς την πολιτιστική ενοποίηση της Ευρώπης, θα αποτελούσε δε κίνηση την οποία θα χειροκροτήσει ολόκληρη η Ευρώπη και ο κόσμος; Ερώτηση αριθ. 3 του κ. Francisco Sanz Fernαndez (H-0334/98):
<P>
Θέμα: Το συμβατό της πολιτικής της ΕΕ επί θεμάτων πολιτισμού με τα ψηφίσματα της UNESCO με θέμα τα μάρμαρα του Παρθενώνα
<P>
Είναι μεγάλο το χάσμα ανάμεσα στις πραγματικότητες της UNESCO και της ΕΕ όσον αφορά τα μάρμαρα του Παρθενώνα.
<P>
Ποία μέτρα θα λάβει το Συμβούλιο ώστε η πολιτική της ΕΕ επί θεμάτων πολιτισμού να είναι συμβατή με τα ψηφίσματα της UNESCO; Ερώτηση αριθ. 4 του κ. Jans Bertens (H-0336/98):
<P>
Θέμα: Επαναπατρισμός των μαρμάρων του Παρθενώνα
<P>
Η Διάσκεψη των Υπουργών Πολιτισμού που πραγματοποιήθηκε στο Μεξικό τάχθηκε με μεγάλη πλειοψηφία υπέρ του επαναπατρισμού όλων των μαρμάρων που είχαν αφαιρεθεί από τον Παρθενώνα της Ακρόπολης των Αθηνών και τα οποία αποτελούν αναπόσπαστο μέρος αυτού του μοναδικού κτίσματος, το ύψιστο σύμβολο της ελληνικής πολιτιστικής κληρονομιάς. Ποια είναι η απάντηση της προεδρίας του Συμβουλίου επί αυτού του θέματος; Ερώτηση αριθ. 5 της κ. Hιlθne Carrθre d'Encausse (H-0337/98):
<P>
Θέμα: Η επιστροφή των μαρμάρων του Παρθενώνα δεν είναι επιζήμια για τα μουσεία της Ευρώπης
<P>
Η Ελλάδα έχει αναγνωρίσει επίσημα ότι η διεκδίκηση της αφορά μόνον τα μάρμαρα που κάποτε κοσμούσαν τον Παρθενώνα, την Καρυάτιδα και τον κίωνα του Ερεχθείου, και ότι δεν έχει άλλες διεκδικήσεις για την επιστροφή αρχαίων έργων τέχνης που σήμερα βρίσκονται σε οποιοδήποτε άλλο μουσείο ή οποιαδήποτε άλλη συλλογή στο Ηνωμένο Βασίλειο ή σε άλλη ευρωπαϊκή χώρα.
<P>
Συμφωνεί το Συμβούλιο ότι η επιστροφή των μαρμάρων του Παρθενώνα θα αποτελέσει σημαντική έκφραση ευρωπαϊκής ενότητας και φιλίας χωρίς να ζημιώνονται καθόλου τα μουσεία της Ευρώπης; Ερώτηση αριθ. 6 του κ. Friedrich Wolf (H-0338/98):
<P>
Θέμα: Συντονισμός μεταξύ UNESCO και ΕΕ για την επιστροφή των μαρμάρων του Παρθενώνα
<P>
Υπάρχει συντονισμός μεταξύ ΕΕ και UNESCO σχετικά με τις επιστήμες, την παιδεία και τον πολιτισμό και ειδικά σχετικά με το θέμα της επιστροφής των μαρμάρων του Παρθενώνα σύμφωνα με το ψήφισμα της UNESCO του 1982; Ερώτηση αριθ. 7 του κ. Fernand Herman (H-0345/98):
<P>
Θέμα: Το νέο Μουσείο της Ακροπόλεως για τα μάρμαρα του Παρθενώνα
<P>
Συμφωνεί το Συμβούλιο ότι η Ευρωπαϊκή Ένωση πρέπει να υποστηρίξει την κατασκευή του νέου Μουσείου της Ακροπόλεως στην Αθήνα, ούτως ώστε να δημιουργηθεί κατάλληλος και τεχνολογικά άρτιος χώρος για να στεγάσει τα μάρμαρα του Παρθενώνα που σήμερα φυλάσσονται στο Βρετανικό Μουσείο; Ερώτηση αριθ. 8 του κ. Alan Gillis (H-0350/98):
<P>
Θέμα: Μη αγνόηση των συναισθημάτων των ευρωπαοκών λαών στην πολιτιστική πολιτική της ΕΕ
<P>
Η ευρωπαϊκή κοινή γνώμη είναι υπέρ της επιστροφής των μαρμάρων του Παρθενώνα. Ακόμη και η κοινή γνώμη στο ίδιο το Ηνωμένο Βασίλειο είναι κατά συντριπτική πλειοψηφία υπέρ, όπως εκφράσθηκε σε εκπομπή του τηλεοπτικού σταθμού Chanel 4 στις 16 Απριλίου 1996 όταν 91.822 θεατές υποστήριξαν την πρόταση για την επιστροφή των μαρμάρων και μόνον 7.516 ψήφισαν κατά.
<P>
Συμφωνεί το Συμβούλιο ότι η πολιτιστική πολιτική της ΕΕ πρέπει να αντικατοπτρίζει τα συναισθήματα των ευρωπαϊκών λαών; Ερώτηση αριθ. 9 του κ. Joaquim Miranda (H-0360/98):
<P>
Θέμα: Το πρόβλημα των Μαρμάρων του Παρθενώνα
<P>
Το πρόβλημα των Μαρμάρων του Παρθενώνα, τα οποία βρίσκονται στο Βρετανικό Μουσείο μολονότι ανήκουν στην Ακρόπολη των Αθηνών, δηλητηριάζει τις σχέσεις μεταξύ κρατών μελών της ΕΕ, του ΗΒ και της Ελλάδας. Θα μπορούσε το Συμβούλιο να αναλάβει πρωτοβουλίες προκειμένου να υπάρξει συμφωνία για τα Μάρμαρα του Παρθενώνα, πράγμα που είναι πολύ σημαντικό και σε ευρωπαϊκό επίπεδο; Ερώτηση αριθ. 10 της κ. Luciana Castellina (H-0361/98):
<P>
Θέμα: Αποκατάσταση του Παρθενώνα
<P>
Κατά την ψηφοφορία της ΟΥΝΕΣΚΟ για το ψήφισμα σχετικά με τα Μάρμαρα του Παρθενώνα, η τότε Ελληνίδα Υπουργός Πολιτισμού, Μελίνα Μερκούρη, είχε δηλώσει: » Δεν ζητούμε όλους του θησαυρούς μας πίσω, θέλουμε μόνο το αφαιρεθέν τμήμα του πιο ιερού ενθικού μας μνημείου, του Παρθενώνα». Δεν συμφωνεί το Συμβούλιο πως η επιστροφή των Μαρμάρων του Παρθενώνα θα αποτελέσει ένα σημαντικό πολιτιστικό και ψυχολογικό βήμα προς την ενοποίηση της Ευρώπης;
<SPEAKER ID=198 NAME="Henderson">
Όπως είπα σε προηγούμενη παρέμβασή μου, πρέπει να φύγω στις 7 ακριβώς και θα ήθελα να το πράξω με τις ευλογίες του Σώματος. Ευχαρίστως θα παρέτεινα την παρουσία μου σε μελλοντική συνεδρίαση, νωρίτερα κατά τη διάρκεια της ημέρας, αν αυτό θα βοηθούσε.
<P>
Σε ό, τι αφορά την ερώτηση αριθ. 1, όπως αναμφισβήτητα θα γνωρίζουν οι βουλευτές, αν και η σύσταση της UNESCO το 1982 όριζε ότι τα γλυπτά θα πρέπει να επιστραφούν στην Ελλάδα, η σύσταση συνέχιζε, ορίζοντας ότι θα έπρεπε να επιστραφούν για να ενσωματωθούν στον Παρθενώνα. Τα γλυπτά του Παρθενώνα δεν είναι ένα ζήτημα που αφορά το Συμβούλιο, εφόσον η Ευρωπαϊκή Κοινότητα δεν είναι αρμόδια επί του συγκεκριμένου θέματος. Αποτελεί εξ ολοκλήρου ένα ζήτημα μεταξύ του Ηνωμένου Βασιλείου και της Ελλάδας.

<SPEAKER ID=199 NAME="Αλαβάνος">
Κύριε Πρόεδρε, η Ευρώπη ενώνεται, τα νομίσματα ενώνονται, το Βερολίνο έχει ενωθεί εδώ και χρόνια, και ο Παρθενώνας που αποτελεί την πολιτιστική ταυτότητα μιας χώρας της Ευρώπης, και είναι ένα μοναδικό οικουμενικό πολιτιστικό μνημείο, χωρίζεται από ένα «τείχος του αίσχους».
<P>
Η απάντηση του κυρίου Υπουργού δεν είναι σωστή.
<P>
Στο πρώτο σημείο, ναι σ'αυτή τη βάση: να συνεργασθεί η Ευρωπαϊκή Ένωση για την υλοποίησή της όποιας απόφασης της UNESCO.-Στο δεύτερο σημείο, που λέει ότι δεν είναι θέμα αρμοδιότητας της Ευρωπαϊκής 'Ενωσης: το άρθρο 128, παράγραφος 2, σημείο 3 της Συνθήκης λέει ότι «η δράση της Κοινότητας κατευθύνεται για να ενδυναμώσει τη συνεργασία ανάμεσα σε χώρες μέλη», -στην περίπτωση μας Ελλάδα και Ηνωμένο Βασίλειο-, »εάν είναι αναγκαίο, για να στηρίξει και να συμπληρώσει την δράση τους στη διατήρηση και την επιβίωση της πολιτιστικής κληρονομιάς ευρωπαϊκής σημασίας».Με αυτή την έννοια, επειδή δεν ισχύει η απάντηση όπως δόθηκε από τον κύριο Υπουργό, και επειδή η Συνθήκη απαιτεί τη συνεργασία, θέλω να ερωτήσω σε ποιά κατεύθυνση μπορεί να κινηθεί το Συμβούλιο Υπουργών, και τί πρωτοβουλίες επιτέλους θα πάρει η κυβέρνηση που βρίσκεται σήμερα στην Προεδρία;

<SPEAKER ID=200 NAME="Henderson">
Δηλώνω στον κ. Αλαβάνο ότι δεν συμφωνώ με την άποψή του σχετικά με την αρμοδιότητα του Συμβουλίου· ακόμη και αν συμφωνούσα, εξ όσων γνωρίζω, δεν υπήρξε καμία παραπομπή στο Συμβούλιο είτε από τη βρετανική κυβέρνηση είτε από την ελληνική κυβέρνηση για συνδρομή στη συνδιαλλαγή. Για το λόγο αυτό, εξακολουθώ να πιστεύω ότι αποτελεί ένα ζήτημα που εναπόκειται στις κυβερνήσεις των δύο αυτών κρατών να το διευθετήσουν.

<SPEAKER ID=201 NAME="Lomas">
Κύριε Πρόεδρε, θα αναφερθώ σε ένα διαδικαστικό ζήτημα. Ειδοποιηθήκαμε ότι ο υπουργός θα απαντούσε και στις δέκα ερωτήσεις μαζί. Απάντησε, όμως, μόνο στην ερώτηση αριθ. 1. Πριν κάνω χρήση του ενός λεπτού που μου αναλογεί, θα μπορούσατε να μου πείτε αν ο υπουργός προτίθεται να απαντήσει σε όλες τις ερωτήσεις μεμονωμένα ή αν αυτή αποτελεί την απάντηση και στις δέκα ερωτήσεις;

<SPEAKER ID=202 NAME="Πρόεδρος">
Εγώ πίστευα, κύριε Lomas, πως αυτή η Προεδρία είχε εξηγηθεί με τη μέγιστη σαφήνεια. Ο κ. Henderson απαντά σφαιρικά στις 10 ερωτήσεις, δηλαδή, η αρχική του παρέμβαση ήταν μια απάντηση σε 10 ερωτήσεις.
<P>
Κύριε Lomas, κατόπιν τούτου, μετά από αυτή τη διευκρίνηση, έχετε τώρα στη διάθεσή σας το πολύ 60 δευτερόλεπτα.

<SPEAKER ID=203 NAME="Lomas">
Αν το Συμβούλιο ήθελε να αποφύγει να σχολιάσει ζητήματα που δεν ενέπιπταν στην αρμοδιότητά του, θα ήταν ελάχιστα τα θέματα που θα μπορούσε να σχολιάσει. Αραγε, δεν εκτιμά το Συμβούλιο ότι, εφόσον τα γλυπτά αυτά απομακρύνθηκαν από την Ελλάδα κατά την τουρκική κατοχή, δεν συνιστούν κάτι απομονωμένο, όπως είναι ένας πίνακας, αλλά αποτελούν τμήμα του Παρθενώνα, ένα κτίσμα, και πρέπει να επιστραφούν; Επιπλέον, δεδομένου ότι υπάρχει τόσο εντυπωσιακή, μαζική υποστήριξη στο Ηνωμένο Βασίλειο, όπως αποδεικνύουν οι δημοσκοπήσεις, συμπεριλαμβανομένης μιας τηλεοπτικής δημοσκόπησης, σύμφωνα με την οποία το 94 % των ατόμων τάσσονταν υπέρ της επιστροφής των μαρμάρων, θα ήθελε το Συμβούλιο να εκφέρει μια άποψη σχετικά με το κατά πόσον τούτο θα ήταν πρακτική και καλή ενέργεια, εφόσον το Συμβούλιο σχολιάζει ζητήματα σε όλο τον κόσμο, στα οποία δεν ασκεί την παραμικρή επιρροή;

<SPEAKER ID=204 NAME="Henderson">
Όπως ανέφερα αδρομερώς, η συνταγματική θέση είναι ότι το Συμβούλιο δεν είναι αρμόδιο για το συγκεκριμένο ζήτημα. Αν επιθυμεί ο κ. Lomas να ανακινήσει το ζήτημα με τη βρετανική κυβέρνηση, τότε είμαι βέβαιος ότι ο καθ' ύλην αρμόδιος υπουργός θα του απαντήσει ευχαρίστως.

<SPEAKER ID=205 LANGUAGE="ES" NAME="Sanz Fernαndez">
Εφόσον εγώ δεν έχω την ευκαιρία, όπως ο κ. Lomas, να υποβάλω ερώτηση στη Βουλή των Κοινοτήτων, πρέπει να εκμεταλλευτώ την τόσο καλή ευκαιρία που η Προεδρία του Συμβουλίου ανήκει ακριβώς στη βρετανική κυβέρνηση για να θυμίσω πως πρόκειται για ένα θέμα για το οποίο το Κοινοβούλιο εκφράσθηκε με πάρα πολύ μεγάλη προσοχή. Εγώ θυμάμαι, επ' ευκαιρία της γνωμοδότησης για το πρόγραμμα RAPHAEL της οποίας ήμουν συντάκτης, ότι απέρριψα τις τροπολογίες που είχαν ως στόχο να τοποθετήσουν στο κείμενο του προγράμματος RAPHAEL την προβληματική της επιστροφής των μαρμάρων του Παρθενώνα. Ωστόσο, συμφωνώ πλήρως πως πρέπει να κάνουμε ό, τι περνάει από το χέρι μας ώστε να υπάρξει κάποια πρόοδος και λύση σε αυτό το διμερές πρόβλημα. Και πιστεύω ότι, ως μέλη του Κοινοβουλίου, έχουμε το δικαίωμα να υποβάλλουμε ερωτήσεις και η Προεδρία του Συμβουλίου, εφόσον είναι βρετανική, θα μπορούσε να μας δώσει κάποια δείγματα ελπίδας ότι θα προβεί σε κάθε ενέργεια ώστε να κινηθεί αυτό το θέμα προς μια λογική κατεύθυνση και προς μια κατεύθυνση σύμφωνη με τον ευρωπαϊκό πολιτισμό.

<SPEAKER ID=206 NAME="Henderson">
Εκ νέου θα πω στον κ. Sanz Fernαndez ότι μπορεί, αν πράγματι το επιθυμεί, μπορεί να επικοινωνήσει με τη βρετανική κυβέρνηση. Δεν θα μπορέσει να το πράξει με το βρετανικό κοινοβούλιο, αλλά θα έχει την ευκαιρία να έρθει σε επαφή με τη βρετανική κυβέρνηση και να εκφράσει τις απόψεις του και να ζητήσει μια απάντηση εκ μέρους τους και, όπως είπα στον κ. Lomas, αν το έπραττε τότε, είμαι σίγουρος ότι ο αρμόδιος υπουργός θα ήταν σε θέση να του απαντήσει.

<SPEAKER ID=207 LANGUAGE="NL" NAME="Bertens">
Συμφωνώ απόλυτα με τις ερωτήσεις σχετικά με την επιστροφή στην Αθήνα των έργων τέχνης του Παρθενώνα, αλλά ας το δούμε από ευρύτερη σκοπιά. Δεν είναι η μόνη ληστρική εκστρατεία που έγινε. Θα ήταν ίσως καλή ιδέα να δούμε την Ώρα των Ερωτήσεων σε γενικότερα πλαίσια. Διότι υπάρχουν διάφορες χώρες που έχουν διμερή προβλήματα. Στην εποχή του Ναπολέοντα, οι Γάλλοι πήραν την πρώτη κεφαλή μοσασαύρου, η οποία βρίσκεται τώρα στο Παρίσι. Προσπαθήσαμε να τη φέρουμε πίσω στο Λιμβούργο, στο Μάαστριχτ. Γνωρίζετε την πολη. Μέχρι τώρα, οι Γάλλοι δεν έδωσαν κανένα σημείο ζωής. Πιστεύω ότι μια αληθινή ευρωπαϊκή ενοποίηση, μια αληθινή ευρωπαϊκή συνεργασία μπορεί να διαμορφωθεί μόνον εφόσον τέτοιες πολιτιστικές αδικίες διορθωθούν. Μήπως μπορούν να βοηθήσουν ο Προεδρέυων του Συμβουλίου και οι μελλοντικοί διάδοχοί του; Ελπίζω πάντως να επιστραφούν τουλάχιστον οι μετώπες του Παρθενώνα.

<SPEAKER ID=208 NAME="Henderson">
Θα ήθελα να πω στον κ. Bertens ότι ορισμένα από τα ζητήματα αυτά συζητήθηκαν θεωρητικώς, όταν ασχολούμασταν με τη Συνθήκη του Αμστερνταμ. Το Συμβούλιο έχει αναλάβει ένα σαφές έργο, που του έχει αναγνωριστεί από προηγούμενες Συνθήκες. Προβλέπονται ανάλογες εγκρίσεις στη Συνθήκη του Αμστερνταμ. Αν το αντιλαμβάνομαι σωστά, δεν πιστεύω ότι όταν κυρωθεί η Συνθήκη, θα διαφοροποιηθεί η αρμοδιότητα σχετικά με το εν λόγω ζήτημα ή με τα ζητήματα στα οποία αναφέρεται, και πράγματι δεν μπορώ να προχωρήσω περαιτέρω. Εναπόκειται σε κάθε κράτος να εκφέρει τις απόψεις του επί του θέματος και πρέπει να απευθύνετε τις ερωτήσεις σας σε αυτούς.

<SPEAKER ID=209 NAME="Gillis">
Είμαι κάτι περισσότερο από ελαφρώς απογοητευμένος με την απάντηση του Προεδρεύοντα, αλλά ενδέχεται πράγματι να εκφεύγει της αρμοδιότητας της ΕΕ, όπως ισχυρίστηκε. Ωστόσο, έθεσα μια κάπως διαφορετική ερώτηση και φρονώ πως ίσως να υπάρχει ακόμη η δυνατότητα να απαντηθεί. Συμφωνεί το Συμβούλιο ότι η πολιτική για τον πολιτισμό στην ΕΕ πρέπει ή θα έπρεπε να αντικατοπτρίζει τα συναισθήματα του ευρωπαϊκού λαού; Πιστεύω ότι πρόκειται για ελαφρώς διαφορετική ερώτηση από εκείνη που μόλις απαντήσατε.

<SPEAKER ID=210 NAME="Henderson">
Ευχαριστώ τον κ. Gillis για τη συμπληρωματική ερώτησή του, αλλά πράγματι προσπαθεί να θέσει το ίδιο ζήτημα με τον κ.Bertens, από μια διαφορετική σκοπιά. Το ζήτημα των πολιτιστικών προτύπων και της πολιτιστικής πολιτικής στο πλαίσιο της Ευρωπαϊκής Ένωσης συνιστά, σε μεγάλο βαθμό, ζήτημα για τα κράτη μέλη. Όταν πρόκειται για ζήτημα του Συμβουλίου, τούτο προβλέπεται ήδη στις Συνθήκες και υπέστη μερική τροποποίηση στη Συνθήκη του Αμστερνταμ. Αλλά, όπως ανέφερα στον κ. Bertens, αν το έχω αντιληφθεί σωστά, δεν πιστεύω πως η Συνθήκη του Αμστερνταμ θα αναγνώριζε στο Συμβούλιο τη δικαιοδοσία να πραγματευθεί ένα τέτοιο ζήτημα.

<SPEAKER ID=211 LANGUAGE="PT" NAME="Miranda">
Κύριε Πρόεδρε, θα είμαι πάρα πολύ σύντομος. Πρόκειται για μια κατάσταση στην οποία εμπλέκονται δύο κράτη μέλη, και η συγκεκριμένη ερώτηση που απευθύνω στον κ. Προεδρεύοντα του Συμβουλίου είναι η εξής: χρειάζεται πολιτική βούληση για να διευθετηθεί αυτό το πρόβλημα στο οποίο εμπλέκονται τα δύο συγκεκριμένα κράτη μέλη. Η βρετανική Προεδρία έχει ή δεν έχει την πολιτική βούληση ώστε να συμβάλει στην οριστική διευθέτηση αυτού του προβλήματος;

<SPEAKER ID=212 NAME="Henderson">
Θα επαναλάβω στον κ. Miranda ότι δεν βρίσκομαι εδώ για να εκφράσω τις απόψεις της βρετανικής κυβέρνησης, αλλά για να εκφράσω τις απόψεις του Συμβουλίου, και αν επιθυμεί να υποβάλει μια ερώτηση στη βρετανική κυβέρνηση, όπως έχω ήδη πει σε δύο συναδέλφους του, τότε είμαι σίγουρος ότι ο αρμόδιος υπουργός θα είναι σε θέση να του απαντήσει στα ζητήματα που θα θέσει.

<SPEAKER ID=213 LANGUAGE="IT" NAME="Castellina">
Κύριε Πρόεδρε, θα ήθελα να υπενθυμίσω στη Βρετανική Προεδρία ότι η Συνθήκη του Αμστερνταμ έχει διευρύνει κατά κάποιο τρόπο τις αρμοδιότητες της Ευρωπαϊκής Ένωσης σε θέματα πολιτισμού, στην παράγραφο όπου ορίζεται ότι ο πολιτισμός πρέπει να είναι διάσταση παρούσα σε όλες τις πτυχές των πολιτικών της Ένωσης.
<P>
Τώρα, είναι ολοφάνερο ότι στην πολιτική της εναρμόνισης και της συνοχής της Ευρωπαϊκής Ένωσης, η πολιτισμική διάσταση δεν μπορεί να λείπει και το γεγονός ότι τόσο ευαίσθητο πολιτιστικό ζήτημα διεισδύει στις εσωτερικές σχέσεις της Ένωσης, - αναφέρομαι στην άρνηση επιστροφής του διαζώματος του Παρθενώνα - δεν μπορεί παρά να αμφισβητήσει την υπόλοιπη ευρωπαϊκή πολιτική. Δεν πιστεύει, λοιπόν, το Συβμούλιο ότι η Συνθήκη του Αμστερνταμ έχει εγκαινιάσει καινοτομία και από την άποψη αυτή;

<SPEAKER ID=214 NAME="Henderson">
Δηλώνω στην κ. Castellina ότι, και πάλι, πρόκειται για ζήτημα ερμηνείας του τι αναφέρει σχετικά η Συνθήκη του Αμστερνταμ. Κατά την αντίληψή μου, δεν θα υπάρξει διαφορά ως προς την αρμοδιότητα για το συγκεκριμένο ζήτημα, και οποιεσδήποτε απόψεις επιθυμεί να θέσει επ' αυτού, θα πρέπει να τις θέσει στη βρετανική ή την ελληνική κυβέρνηση.

<SPEAKER ID=215 NAME="Ewing">
Με την ιδιότητά μου ως βουλευτή προερχόμενη από το Elgin - όπου ντρεπόμαστε πολύ για το παρελθόν του Λόρδου Έλγιν - θα ήθελα να πω στον Προεδρεύοντα ότι, συνεχίζοντας - κατά κάποιον τρόπο - τη θέση της κ. Castellina, που είναι πρόεδρος της Επιτροπής Πολιτισμού, Νεότητας, Παιδείας και Μέσων Ενημέρωσης, ότι ήμουν πρόεδρος της επιτροπής αυτής το 1985, όταν ψήφισε μια έκθεση που περιελάμβανε την επιστροφή των έργων τέχνης, με την ευρύτερη έννοια που χρησιμοποιεί ο κ. Bertens. Η έκθεση εκείνη εγκρίθηκε από το Κοινοβούλιο. Κανένας δεν αμφισβήτησε την αρμοδιότητά μας τότε.
<P>
Όταν η Ελλάδα έγινε μέλος, υπέβαλα ψήφισμα για την επιστροφή των Ελγινείων Μαρμάρων. Θα ήθελα να υπενθυμίσω σε όλους το εξαιρετικό προηγούμενο που δημιουργήθηκε προσφάτως από την Αγγλία, όταν επέστρεψε την Πέτρα του Πεπρωμένου της Σκωτίας στη Σκωτία.

<SPEAKER ID=216 NAME="Henderson">
Χαίρομαι που η κ. Ewing έθεσε το ζήτημα εκ μέρους της πόλης της εκλογικής περιφέρειάς της, που έχει το ίδιο όνομα με το διπλωμάτη από τον οποίο πήραν το ονομά τους τα μάρμαρα. Δεν θα το γνωρίζει, αλλά ήμουν εκλογικός αντιπρόσωπος στην εκλογική της περιφέρεια το 1970, αφού είχα αποσταλεί εκεί από το Εργατικό Κόμμα της Γλασκώβης για να βοηθήσω. Επομένως, γνωρίζω τις απόψεις του λαού του Elgin σχετικά με τα σημαντικά αυτά ζητήματα. Οφείλω να πω στην εκπρόσωπό τους ότι, αν έχει πολύ σθεναρές απόψεις, τις οποίες επιθυμεί ωστόσο να επισημάνει, θα πρέπει να θέσει το ζήτημα αυτό ενώπιον της βρετανικής κυβέρνησης.

<SPEAKER ID=217 NAME="Πρόεδρος">
Δεδομένου ότι αναφέρονται στο ίδιο θέμα, οι ερωτήσεις αριθ. 11 και 12 θα εξεταστούν από κοινού.
<P>
Ερώτηση αριθ. 11 του κ. John Cushnahan, τον οποίο αναπληρώνει ο κ. Gillis (H-0273/98):
<P>
Θέμα: Αποτελέσματα της καταργήσεως των πωλήσεων αφορολογήτων ειδών
<P>
Τι μέτρα προτίθενται να λάβουν τα κράτη μέλη για να αντιμετωπίσουν τις κοινωνικές και οικονομικές επιπτώσεις της καταργήσεως των ενδοκοινοτικών πωλήσεων αφορολογήτων ειδών σε συμφωνία με τις διατάξεις της 13ης αιτιολογικής σκέψης της οδηγίας 91/680/ΕΟΚ και της 23ης αιτιολογικής σκέψης της οδηγίας 92/12/ΕΟΚ ; Ερώτηση αριθ. 12 του κ. Pat Gallagher (H-0368/98):
<P>
Θέμα: Αίτημα του Συμβουλίου Υπουργών Μεταφορών για την εκπόνηση μελέτης όσον αφορά τις κοινωνικές συνέπειες της κατάργησης των καταστημάτων αφορολογήτων ειδών
<P>
Έχοντας υπόψη την απόφαση του Συμβουλίου Υπουργών Μεταφορών, της 17ης Μαρτίου, να ζητήσει από τους Υπουργούς Οικονομικών να καλέσουν την Επιτροπή να αναλάβει την εκπόνηση μελέτης όσον αφορά τις κοινωνικές συνέπειες της κατάργησης των καταστημάτων αφορολογήτων ειδών, θα μπορούσε η Προεδρία να επιβεβαιώσει ότι το θέμα αυτό θα βρίσκεται στην ημερήσια διάταξη του επομένου Συμβουλίου Υπουργών Οικονομίας και Οικονομικών;
<SPEAKER ID=218 NAME="Henderson">
Στις οδηγίες στις οποίες αναφέρθηκε ο κ. Cushnahan, το Συμβούλιο συμφώνησε ότι οι αδασμολόγητες και αφορολόγητες πωλήσεις στα ενδοκοινοτικά ταξίδια θα μπορούσαν να συνεχιστούν για μια μεταβατική περίοδο μέχρι τις 30 Ιουνίου 1999. Η πρόθεση ήταν να ελαχιστοποιηθούν οι κοινωνικές και περιφερειακές δυσκολίες, που ενδεχομένως να δημιουργούνταν από την κατάργηση, παρέχοντας στους φορείς εκμετάλλευσης το χρόνο προσαρμογής. Εναπόκειται στα μεμονωμένα κράτη μέλη να αποφασίσουν αν απαιτείται οποιαδήποτε περαιτέρω ενέργεια για να αντιμετωπιστούν οι ειδικές κοινωνικές ή οικονομικές συνέπειες.
<P>
Σε ό, τι αφορά την ερώτηση του κ. Gallagher, ο πρόεδρος του Συμβουλίου Υπουργών Μεταφορών απηύθυνε επιστολή στον πρόεδρο του Ecofin, εκθέτοντας τις απόψεις των υπουργών Μεταφορών σχετικά με την ανάγκη για εκπόνηση μελέτης από την Επιτροπή. Δεν έχει ακόμη ληφθεί καμία απόφαση για το αν θα πρέπει να περιληφθεί το εν λόγω ζήτημα σε μια μελλοντική ημερήσια διάταξη του Ecofin.

<SPEAKER ID=219 NAME="Gillis">
Η απάντηση ήταν εκ νέου λίγο ως πολύ αναμενόμενη, γιατί την ακούγαμε επί μακρόν. Ωστόσο, δεν ασχολείται με το ζήτημα της ανεργίας ή με τις αρνητικές πτυχές της κατάργησης των καταστημάτων αφορολόγητων πωλήσεων στα αεροδρόμια, τις αεροπορικές εταιρείες και, μάλιστα, στις ναυτιλιακές εταιρείας που έχουν ήδη δεχθεί έντονη πίεση. Θα ήταν χρήσιμο να είχαμε ενώπιόν μας την εν λόγω μελέτη το συντομότερο δυνατό, ίσως με ένα ευρύτερο πνεύμα, για να διαπιστώσουμε αν είναι δυνατό να διατηρηθούν οι αφορολόγητες πωλήσεις.

<SPEAKER ID=220 NAME="Henderson">
Πολύ λίγα στοιχεία θα ήθελα να προσθέσω στην αρχική μου απάντηση στις ερωτήσεις. Όπως προείπα, το ζήτημα έχει τεθεί από τους υπουργούς Μεταφορών, αλλά το Ecofin δεν έχει ακόμη αποφασίσει αν θα το εντάξει στην ημερήσια διάταξη. Είναι μια παλαιόθεν υπάρχουσα απόφαση. Η αλλαγή της απόφασης θα απαιτούσε ομοφωνία. Εναπόκειται στην Επιτροπή να αποφασίσει αν θα εκπονήσει έκθεση. Όπως είπα στην τελευταία σύνοδο ολομέλειας, όταν ασχολήθηκα με το συγκεκριμένο ζήτημα, υπάρχει μεγάλη εικοτολογία σχετικά με το ποια θα είναι η επίπτωση που θα έχει η κατάργηση των αφορολόγητων πωλήσεων στην Ευρωπαϊκή Ένωση. Υπάρχει η θεωρία ότι θα χαθούν θέσεις εργασίας και θεωρία ότι θα δημιουργηθούν νέες θέσεις εργασίας, θεωρία ότι οι καταναλωτές θα επωφεληθούν συνολικώς και θεωρία ότι ορισμένοι καταναλωτές θα χάσουν. Τα μεμονωμένα κράτη μέλη θα πρέπει να κάνουν τους δικούς τους υπολογισμούς. Είχαν στη διάθεσή τους σημαντικό χρονικό διάστημα για να προβούν σε εκτιμήσεις. Δεν μπορώ να προσθέσω τίποτα επί του παρόντος.

<SPEAKER ID=221 NAME="Gallagher">
Χαίρομαι που το Συμβούλιο Υπουργών Μεταφορών επικοινώνησε με το Συμβούλιο Ecofin. Εύχομαι ειλικρινά οι υπουργοί Ecofin να σεβαστούν τις επιθυμίες του Συμβουλίου Υπουργών Μεταφορών και να εντείλουν την εκπόνηση μελέτης.
<P>
Ωστόσο, με θλίβει ιδιαίτερα το γεγονός ότι ο προεδρεύων έκανε λόγο, σήμερα το απόγευμα, για θεωρίες. Δεν θα έπρεπε να υπάρχει καμία αναφορά σε θεωρίες. Θα έπρεπε να πρόκειται για γεγονός. Ο μόνος τρόπος για να το καθιερώσουμε, είναι να εκπονήσουμε μια μελέτη επιπτώσεων για τα κοινωνικοοικονομικά αποτελέσματα. Τότε δεν θα πρόκειται για θεωρία, αλλά για γεγονός. Σύμφωνα με μελέτες που εκπονήθηκαν στη χώρα μου, αποδείχθηκε - δεν θεωρήθηκε - ότι δεκάδες χιλιάδες θέσεις εργασίας θα χαθούν σε όλη την ΕΕ, χωρίς εναλλακτική πηγή απασχόλησης για τα άτομα αυτά. Θα υπάρξει ένα επιπλέον ποσό, ύψους 17 £, ανά μερίδιο για τους πολλούς καταπιεσμένους πολίτες στην Ένωση.
<P>
Θα ήθελα ο Προεδρεύων να επιβεβαιώσει ότι δεν απαιτείται ομοφωνία για να καλέσει το Συμβούλιο την Επιτροπή να εκπονήσει μια μελέτη επιπτώσεων για τις κοινωνικοοικονομικές συνέπειες που απορρέουν από την προτεινόμενη κατάργηση. Θα μπορούσε να μου το επιβεβαιώσει αυτό;

<SPEAKER ID=222 NAME="Henderson">
Μπορώ να επιβεβαιώσω ότι το Συμβούλιο θα είχε τη δυνατότητα να απαιτήσει μια μελέτη χωρίς ομόφωνη απόφαση, αλλά η αλλαγή της απόφασης που ελήφθη προηγουμένως, θα απαιτούσε ομοφωνία.
<P>
Θα ήταν ενδιαφέρον αν κάθε μελέτη που εκπονείτο ποτέ, εγγυάτο ότι θα έρχονταν στην επιφάνεια τα γεγονότα. Δεν είμαι τόσο αισιόδοξος ως προς αυτό. Θα υπήρχαν πολλές εκτιμήσεις σχετικά με το ποια θα ήταν η επίπτωση. Το λέω ως βουλευτής του οποίου η εκλογική περιφέρεια διαθέτει αεροδρόμιο και, συνεπώς, έχει έννομο συμφέρον στα εν λόγω ζητήματα. Υπάρχουν, όμως, άλλοι ευρύτεροι προβληματισμοί, τους οποίους το Συμβούλιο Ecofin και το Συμβούλιο Υπουργών πρέπει να λάβουν υπόψη. Εύχομαι ο κ. Gallagher να το κατανοεί.

<SPEAKER ID=223 NAME="Cassidy">
Θα ήθελα να συγχαρώ τον Προεδρεύοντα και να τον ενθαρρύνω να εμμείνει στις απόψεις του έναντι όλων των αστεϊσμών που προέρχονται από εκείνους που ισχυρίζονται ότι ενδιαφέρονται για τις αφορολόγητες πωλήσεις. Πίστεψαν αβασάνιστα τα επιχειρήματα του τομέα των αφορολόγητων πωλήσεων. Ο Προεδρεύων έχει απόλυτο δίκιο να αμφισβητεί ορισμένες προβλέψεις σχετικά με τις απώλειες θέσεων εργασίας, για τις οποίες αμφιβάλλω εξαιρετικά. Ωστόσο, ανησύχησα ελαφρώς, γιατί η απάντησή του στην προηγούμενη ερώτηση φάνηκε να είναι λιγότερο ευθεία και σταθερή από ό, τι ήταν την τελευταία φορά που προσήλθε στο Σώμα, όταν επανέλαβε - και τον υποστήριξα - ότι δεν υπήρχε κανένα σχέδιο στο Ecofin να επανέλθει στο συγκεκριμένο θέμα. Δεν το έθεσε εξίσου σθεναρά αυτή τη φορά. Μπορούμε, άραγε, να έχουμε μια σαφή δέσμευση ότι δεν υπάρχει κανένα - επαναλαμβάνω, κανένα - σχέδιο να ξαναρχίσει η όλη συζήτηση;

<SPEAKER ID=224 NAME="Henderson">
Τα σχόλια του κ. Cassidy αποδεικνύουν ότι υπάρχουν πολλές απόψεις για το θέμα αυτό, οι οποίες καλύπτουν το πολιτικό φάσμα του Σώματος και, αναμφισβήτητα, άλλα πολιτικά θεσμικά όργανα σε όλη την Ευρωπαϊκή Ένωση. Δήλωσα στην τελευταία σύνοδο ολομέλειας ότι δεν υπήρχε κανένα σχέδιο από το Συμβούλιο Ecofin να τεθεί ένα τέτοιο θέμα στην ημερήσια διάταξη. Αυτή ήταν η θέση τότε. Ακολούθως, ελήφθη μια απόφαση από το Συμβούλιο Υπουργών Μεταφορών και η διατύπωση που επέλεξα σήμερα - ότι, δηλαδή, δεν ελήφθη καμία απόφαση για το κατά πόσο θα τεθεί τέτοιο ζήτημα στην ημερήσια διάταξη - αποτελεί καλύτερο τρόπο παρουσίασης του είδους της απάντησης που ενδέχεται να δώσει το Ecofin σε αίτημα αδελφού Συμβουλίου.

<SPEAKER ID=225 NAME="Evans">
Θα είμαι πολύ σύντομος. Θα ήθελα να ευχαριστήσω τον Προεδρεύοντα για τις σαφείς απαντήσεις του, αλλά οι ερωτήσεις αφορούν επίσης τις κοινωνικές συνέπειες και τα κοινωνικά οφέλη που θα προκύψουν από τη συγκεκριμένη υπόθεση, και διερωτώμαι αν θα συμφωνούσε μαζί μου ότι η κατάργηση των αφορολόγητων πωλήσεων θα μείωνε παράλληλα τα επίπεδα κατανάλωσης, τόσο του αλκοόλ όσο και του καπνού, και ότι οι συνέπειες αυτού θα ήταν ωφέλιμες μόνο για τη δημόσια υγεία στην Ευρώπη. Θα συμφωνούσε ότι η κατάργηση των αφορολόγητων πωλήσεων, που αποτελεί, όπως ισχυρίζεται, παλαιόθεν απόφαση, θα έδινε τη δυνατότητα, τόσο στους θαλάσσιους λιμένες όσο και στα αεροδρόμια, να αναλάβουν τον πρωταρχικό ρόλο τους, που είναι η μεταφορά ατόμων από το ένα μέρος στο άλλο;

<SPEAKER ID=226 NAME="Henderson">
Πιστεύω πως ο καθηγητής μου στην οικονομία θα μου είχε πει ότι η οριακή τάση για κατανάλωση ενδέχεται να επηρεαστεί από τις τιμές και ότι, πριν απαντήσει κανείς το ερώτημα αυτό, θα πρέπει να διενεργήσει έρευνες για το κατά πόσον ισχύει αυτό.

<SPEAKER ID=227 NAME="Barton">
Συγκεκριμένα στο τελευταίο σημείο που έθεσε ο Προεδρεύων, πιστεύω ότι απάντησε στο θέμα που έπρεπε να θέσει το Ecofin προς το Συμβούλιο των Υπουργών Μεταφορών: χρειάζονται ορισμένες περισσότερο αντικειμενικές μελέτες. Αραγε γνωρίζει ο Πρόεδρος ότι το Κοινοβούλιο ήρθε σε σύγκρουση με το Συμβούλιο και την Επιτροπή για ένα παρόμοιο ζήτημα, όταν επιμέναμε για την εκπόνηση μιας αντικειμενικής μελέτης σχετικά με την ασφάλεια των χρηστών υπερποδηλάτων (superbikes). Όταν επιτύχαμε, εκείνοι που αντιτίθεντο στη θέση του Κοινοβουλίου, πίστεψαν ότι τα συμπεράσματα αψηφούσαν τη βαρύτητα και ότι, ουσιαστικά, τα superbikes αποδεικνύονταν ασφαλέστερα από άλλες μηχανές, για το οποίο η Επιτροπή και το Συμβούλιο δεν είχαν καμία αντίρρηση. Στην περίπτωση εκείνη, η απόφαση της Ευρωπαϊκής Ένωσης - ή της Ευρωπαϊκής Κοινότητας, όπως λεγόταν τότε - ελήφθη με πολύ διαφορετικές διαδικασίες, οι οποίες δεν περιελάμβαναν τη συναπόφαση. Αραγε το Συμβούλιο αποδέχεται ότι ενδέχεται να υπάρχει λόγος να εξετάσει κατά πόσο η νομοθεσία είναι ικανοποιητική ή αν μια πολύ βιαστική απόφαση ελήφθη στο πλαίσιο των παλαιών διαδικασιών, και άραγε αποδέχεται ομοίως ότι μια μελέτη θα μας βοηθούσε να καταλήξουμε σε μια λογική απόφαση τώρα;

<SPEAKER ID=228 NAME="Henderson">
Είναι πάντα επιφανειακά ελκυστικό να ισχυριζόμαστε ότι μια νομοθεσία που είχε συμφωνηθεί σε προηγούμενες συνθήκες, δεν θα εγκρινόταν, αν ετίθετο ενώπιον ενός πολιτικού θεσμικού οργάνου τώρα. Δεν διαφωνώ με την παρατήρηση του κ. Barton στο σύνολό της. Αλλά τούτο δεν σημαίνει ότι μπορούμε να ανατρέψουμε όλη τη νομοθεσία πουτέθηκε σε ισχύ κατά το παρελθόν. Δεν έχει παρέλθει μεγάλο χρονικό διάστημα από τότε που ελήφθη μια απόφαση σχετικά με αυτό, αλλά τούτο έγινε ήδη επτά ή οκτώ χρόνια πριν, και έδωσε στις αγορές που κερδίζουν από τις αφορολόγητες πωλήσεις, την ευκαιρία να εξετάσουν τις συνέπειες στις συναλλαγές τους και να εκπονήσουν εναλλακτικές διατάξεις. Υπήρχε αυτή η δυνατότητα στο παρελθόν. Δεν έχει ακόμη ληφθεί καμία απόφαση από το ECOFIN. Δεν μπορώ να πω τίποτα περισσότερο προς το παρόν.

<SPEAKER ID=229 LANGUAGE="SV" NAME="Andersson">
Δεν πιστεύω ότι είναι πολύ να ελπίζουμε ότι οι Υπουργοί Οικονομικών θα αλλάξουν γνώμη. Αντίθετα, θα έπρεπε να είναι δυνατόν να ανταποκριθούν σ' αυτό που ζήτησαν οι Υπουργοί Μεταφορών, δηλαδή μία μελέτη επιπτώσεων αφενός για την απασχόληση, αφετέρου όσον αφορά τους φόρους, καθώς το σκεπτικό ήταν ότι οι φόροι θα είχαν εναρμονιστεί στη διάρκεια αυτής της περιόδου, κάτι που δεν έγινε, και το οποίο με τη σειρά του μπορεί να έχει επιπτώσεις για τα ταξίδια μεταξύ διαφόρων χωρών, καθώς και επιπτώσεις για τις χώρες στην περιφέρεια. Σ·αυτό θα έπρεπε επομένως να είναι δυνατόν να ανταποκριθούν.
<P>
Δεν είναι έτσι όπως ανέφερε ο κ. Cassidy, ότι σ' αυτόν τον τομέα έχει κάνει έρευνες μόνον η βιομηχανία. Αυτό έγινε πρώτα στη Σουηδία, και εκεί έχει παρουσιαστεί μία κρατική έρευνα η οποία υπογραμμίζει ακριβώς αυτό όπως και οι έρευνες της βιομηχανίας έκαναν νωρίτερα, δηλαδή ότι αυτό έχει επιπτώσεις επί της απασχόλησης στη χώρα μου με περίπου 2 000 θέσεις εργασίας.

<SPEAKER ID=230 NAME="Henderson">
Σας παραπέμπω στις προηγούμενες απαντήσεις μου, ότι κάποιος μπορεί να εικάζει τι θα μπορούσε να αποδείξει μια μελέτη και, μάλιστα, με πόση ακρίβεια η μελέτη θα μπορεί να προβλέπει τις συνέπειες. Προς το παρόν, αν και το Συμβούλιο Υπουργών Μεταφορών έχει λάβει μια απόφαση, καμία απόφαση δεν έχει ληφθεί από το Συμβούλιο ECOFIN για το αν θα πρέπει ή όχι να εξετάσουμε περαιτέρω το εν λόγω ζήτημα.

<SPEAKER ID=231 NAME="Πρόεδρος">
Ερώτηση αριθ. 13 του κ. Jens-Peter Bonde, τον οποίον αναπληρώνει η κ. Ulla Sandbζk (H-0275/98):
<P>
Θέμα: Ισότητα για τους ομοφυλόφιλους και τις λεσβίες
<P>
Προτίθεται το Συμβούλιο να τροποποιήσει τη νομοθεσία ώστε να επέλθει πλήρης ισότητα για τους ομοφυλόφιλους και τις λεσβίες, αίροντας έτσι de facto την μεροληπτική απόφαση του Δικαστηρίου στην υπόθεση Lisa Grant;

<SPEAKER ID=232 NAME="Henderson">
Το αξιότιμο μέλος που υπέβαλε αρχικώς την ερώτηση και η κ. Sandbζk θα γνωρίζουν ότι η Συνθήκη της Ρώμης δεν αναγνωρίζει τώρα στο Συμβούλιο αρμοδιότητα στον τομέα των σεξουαλικών προτιμήσεων. Ωστόσο, η Συνθήκη του Αμστερνταμ, όταν θα κυρωθεί, θα παρέχει στην Επιτροπή τη νομική βάση για περαιτέρω δράση. Το Συμβούλιο θα εξακολουθήσει να εργάζεται με την Επιτροπή για την εφαρμογή μέτρων που να οφελούν όλους τους πολίτες της Ευρωπαϊκής Ένωσης.

<SPEAKER ID=233 LANGUAGE="DA" NAME="Sandbζk">
Έχω φυσικά απόλυτη επίγνωση ότι η Συνθήκη της Ρώμης δεν χορηγεί αυτές τις αρμοδιότητες, χαίρομαι πάντως ιδιαίτερα για την απάντηση και θα ήθελα να πω ευχαριστώ που την έλαβα. Όμως μήπως θα μπορούσατε να εμβαθύνετε και να απαντήσετε μια ιδέα πιο συγκεκριμένα; Η απάντησή σας ανέφερε ότι θέλετε να προσπαθήσετε να κάνετε κάτι. Αυτό μου φαίνεται διατυπωμένο ελαφρώς υπερβολικά αόριστα. Θέλω πραγματικά να μάθω τι ακριβώς σκέφτεστε να κάνετε.

<SPEAKER ID=234 NAME="Henderson">
Νομίζω ότι η κ. Sandbζk μου ζητεί να επιτύχω το ανέφικτο. Αν η αξιότιμη βουλευτής ήθελε να θέσει μια συγκεκριμένη ερώτηση, τότε θα έκανα το καλύτερο δυνατό για να την απαντήσω. Αλλά, βεβαίως, δεν είναι δυνατόν να μου ζητείται να προβλέψω ένα φάσμα πιθανών ερωτήσεων, τις οποίες ενδεχομένως θα επιθυμούσα να απαντήσω. Για αυτό, δεν μπορώ να βοηθήσω πράγματι την αξιότιμη βουλευτή.

<SPEAKER ID=235 LANGUAGE="DE" NAME="von Habsburg">
Κύριε Πρόεδρε, κατανοώ απόλυτα πως αντιμετωπίζετε δυσκολίες στο να προβλέψετε το μέλλον. Θέλω μόνο να σας ρωτήσω εάν ίσως κατά την προπαρασκευή του μέλλοντος, για την οποία είστε υπεύθυνος, θα είσασταν διατεθειμένος να λάβετε υπόψη ότι η πραγμάτωση αυτής της ισότητας θα επέφερε μια απόλυτη οικονομική ανισότητα, όπου οι κοινότητες χωρίς παιδιά θα απολάμβαναν σημαντικά οικονομικά πλεονεκτήματα έναντι αυτών με παιδιά. Εκτός αυτού, άλλωστε, θα συνέβαλλαν στη σταδιακή εξαφάνιση αυτής της ηπείρου!

<SPEAKER ID=236 NAME="Henderson">
Τα ζητήματα αυτά είναι πολύ ευαίσθητα και το κατανοώ, αλλά δεν καταλαβαίνω τι ζητά ο αξιότιμος βουλευτής. Ισχυρίζεται, άραγε, ότι, όπου είναι παράνομη η διάκριση μεταξύ ατέκνων, υπάρχει πλεονέκτημα έναντι εκείνων που έχουν παιδιά και οι οποίοι δεν υφίστανται διακρίσεις για ένα συγκεκριμένο θέμα; Δεν μπορώ να συλλάβω τη λογική.

<SPEAKER ID=237 NAME="Πρόεδρος">
Ερώτηση αριθ. 14 του κ. Ιωάννη Θεωνά (Η-0278/98):
<P>
Θέμα: Ισχυρές παρενέργειες στις ασθενέστερες οικονομίες από την εισαγωγή του ευρώ
<P>
Εντείνονται οι αντιδράσεις των εργαζομένων καθώς και μεγάλου τμήματος επιστημόνων σχετικών με τα οικονομικά θέματα στην επικείμενη εισαγωγή του ευρώ. Ιδιαίτερα σημαντικό ζήτημα αποτελεί το καθεστώς των νομισμάτων που δεν θα εισαχθούν στη ζώνη ευρώ, οι επιπτώσεις στις οικονομίες των χωρών αυτών και η αντιμετώπιση των κερδοσκοπικών και άλλων πιέσεων, και οι συνέπειες στο βιοτικό επίπεδο και τα κοινωνικά δικαιώματα των εργαζομένων.
<P>
Ερωτάται το Συμβούλιο αν έχει εξετάσει το ζήτημα, στη βάση ποιων μελετών ή ανακοινώσεων της Επιτροπής -η οποία δεν έχει γνωστοποιήσει τίποτα σχετικά στο Ευρωπαϊκό Κοινοβούλιο- και τι πολιτικές αποφάσεις σκοπεύει να πάρει για την αναστροφή της υποθήκευσης του μέλλοντος των εργαζομένων στο όνομα του ευρώ και της αντιμετώπισης των ισχυρών παρενεργειών που θα υπάρξουν ιδιαίτερα για τις ασθενέστερες οικονομίες.

<SPEAKER ID=238 NAME="Henderson">
Πόρρω απέχοντας από την επίταση της αντίθεσης στην έλευση του ευρώ, η πλέον πρόσφατη έρευνα του Ευρωβαρόμετρου εμφανίζει μια αύξηση της υποστήριξης, αν και αναγνωρίζω ότι τούτο δεν ίσχυε για τη γενέθλια χώρα του αξιότιμου μέλους, που αποτελεί ζήτημα ανησυχίας. Το Συμβούλιο είχε πλήρη συναίσθηση της ανάγκης να διασφαλίσει μια κοινωνική διάσταση στο έργο του. Το Ευρωπαϊκό Συμβούλιο του Αμστερνταμ επισήμανε ότι ο οικονομικός και ο κοινωνικός συνυπολογισμός αποτελούν συμπληρωματικές πτυχές της πιο συνεκτικής ευρωπαϊκής κοινωνίας, που όλοι αναζητούμε. Οι αλλαγές της πολιτικής που απαίτησε η προετοιμασία για το ευρώ, προσλαμβάνουν νόημα από μόνες τους και θα ωφελήσουν τους εργαζόμενους. Συμβάλλουν στην εξασφάλιση του σωστού μακροοικονομικού κλίματος για σταθερότητα και ανάπτυξη. Σε πολλά μέρη της ΕΕ, αναζητούμε τα οφέλη αυτών των πολιτικών τώρα. Τα εν λόγω οφέλη δεν αποκτήθηκαν εις βάρος των εργαζομένων σε άλλα μέρη της ΕΕ. Η ανάπτυξη στην ΕΕ είναι προς το συμφέρον των πολιτών όλων των χωρών μας.

<SPEAKER ID=239 NAME="Θεωνάς">
Κύριε Πρόεδρε, θα ήθελα να ευχαριστήσω και τον προεδρεύοντα, αλλά μου έδωσε μία πάρα πολύ γενική απάντηση και θα ήθελα να τον βοηθήσω με ορισμένα συγκεκριμένα στοιχεία να δούμε τις αντιδράσεις που δημιουργούνται. Πρόσφατα, η Ελλάδα αποφάσισε την είσοδο της δραχμής στον μηχανισμό συναλλαγματικών ισοτιμιών. Κι αυτή η είσοδος συνοδεύθηκε με υποτίμηση του εθνικού νομίσματος κατά 14 %. 'Ηδη αυτή η υποτίμηση χειροτερεύει όλους τους δείκτες του Μάαστριχτ για την οικονομική και νομισματική ενοποίηση. Το δημόσιο χρέος, η εξυπηρέτησή του, απαιτεί ένα πρόσθετο ποσό ίσο με το 1 % του ΑΕΠ, δηλαδή από 4 % του ΑΕΠ έλλειμμα, θα φθάσουμε στο 5 %. Οικονομολόγοι λένε ότι σε κάθε τρεις μονάδες υποτίμησης αντιστοιχεί μια μονάδα αύξηση του πληθωρισμού. Εδώ, και αν ακόμη το 3 είναι πολύ, εάν έχουμε 4 ή 5 μονάδες υποτίμηση, ανά μία μονάδα πληθωρισμού, θα έχουμε 2 με 3 μονάδες αύξηση του πληθωρισμού στην Ελλάδα. Το δημόσιο χρέος αυξάνει κατά 5 % του ΑΕΠ. Οι εργαζόμενοι δεν είναι δικαιολογημένοι να περιμένουν ότι η συμφωνία Συμβουλίου και Ελληνικής Κυβέρνησης θα ξεσπάσει στις πλάτες τους, όταν ευελπιστούν ότι μέσα στο '99 θα έχει ικανοποιήσει η Ελλάδα τα κριτήρια σύγκλισης;

<SPEAKER ID=240 NAME="Henderson">
Απαντώ στον κ. Θεωνά ότι αυτό είναι ζήτημα εκτίμησης από τις διάφορες χώρες της Ευρωπαϊκής Ένωσης του πώς μπορούν να διαχειρίζονται καλύτερα τις οικονομίες τους. Φαίνεται σαν έντεκα χώρες να ήθελαν να τις διοικούν από νομισματική άποψη μέσω της ένταξής τους στο ευρώ. Η Ελλάδα δήλωσε ότι προτίθεται να συνταχθεί με τους Έντεκα. Εντάχθηκε στον ΜΣΙ. Υπάρχουν συνέπειες από τις αποφάσεις αυτές, και ο προγραμματισμός των θεμάτων αυτών απασχολεί τις ενδιαφερόμενες κυβερνήσεις.
<P>
Η γενική αρχή είναι ότι συμφέρει όλους τους πολίτες της Ευρωπαϊκής Ένωσης να διαθέτουν μια σταθερή οικονομική κατάσταση. Το Συμβούλιο πιστεύει ότι για να επιτευχθεί μια σταθερή οικονομική κατάσταση, πρέπει να υπάρχει σταθερή νομισματική κατάσταση, και αυτός είναι ο λόγος για τον οποίο πολλά κράτη μέλη της ΕΕ προσπάθησαν να θέσουν τις οικονομίες τους σε μια θέση, απ' όπου να μπορούν να συμβάλουν σε αυτή τη σταθερή νομισματική κατάσταση και να επωφεληθούν από αυτή.
<P>
Το μακροπρόθεσμο σήμα κινδύνου για όλους μας είναι ότι, αν έχουμε αστάθεια και νομισματική διάσπαση, τότε είναι πιθανό να υπάρχουν σημαντικές πληθωριστικές συνέπειες βραχυπρόθεσμα, μεσοπρόθεσμα και μακροπρόθεσμα. Αυτές είναι συνέπειες που μια οικονομία που ανταγωνίζεται σε ένα παγκόσμιο πλαίσιο, δεν μπορεί να ανεχθεί, και για αυτό οι πολιτικές της ΕΕ στρέφονται προς την επίτευξη νομισματικής σταθερότητας. Ενδέχεται πράγματι να συμβαίνει αυτό, αν και βραχυπρόθεσμα, η πορεία της ελληνικής οικονομίας είναι επώδυνη, καθώς η οικονομία αρχίζει να ανασυγκροτείται και τα οφέλη αυξάνουν με περισσότερο μακροπρόθεσμη προοπτική.

<SPEAKER ID=241 NAME="Kerr">
Θα ήθελα να συγχαρώ τον Προεδρεύοντα για την τελευταία απάντησή του. Συμφωνώ απόλυτα μαζί του και, για αυτό, εντείνονται τα προβλήματα που αντιμετωπίζουν οι χώρες που δεν εντάσονται στο ευρώ. Αποκλείω εδώ τη βρετανική οικονομία και το ΗΒ. Αραγε, δεν θα συμφωνήσει πως η κατάσταση στη Βρετανία είναι η εξής: το γεγονός πως δεν συμμετέχει στο ευρώ, βλάπτει τη βρετανική βιομηχανία; Διαπιστώνουμε ότι υπάρχουν υψηλά επιτόκια στο ΗΒ, τα οποία έχουν καταστρεπτικές συνέπειες· παρατηρούμε ότι η στερλίνα είναι υπερτιμημένη, γεγονός που θα οδηγήσει πιθανώς στην απώλεια εκατοντάδων χιλιάδων θέσεων εργασίας στη βρετανική οικονομία το επόμενο έτος. Δεν θα ήταν καλύτερο για τον Προεδρεύοντα να συμβουλεύσει τη βρετανική κυβέρνηση ότι ο καλύτερος τρόπος που μπορεί να επιφέρει σταθερότητα στην Ευρώπη και σταθερότητα στη Βρετανία, είναι να δηλώσει γρήγορη ένταξη στον ΜΣΙ και μια σύντομη ημερομηνία ένταξης στο ευρώ; Ίσως να έπρεπε να πει στο κ. Blair να αντισταθεί στον κ. Murdoch και την εφημερίδα Sun και να ταχθεί υπέρ του στόχου αυτού. Τούτο θα ήταν το καλύτερο πράγμα που θα βοηθούσε τη βρετανική οικονομία και θα συνέβαλλε στη σταθεροποίηση της Ευρώπης.

<SPEAKER ID=242 NAME="Henderson">
Οφείλω να ομολογήσω ότι ο κ. Kerr σπανιότατα χάνει την ευκαιρία να επικρίνει αβάσιμα τη βρετανική κυβέρνηση. Ωστόσο, βρίσκομαι εδώ για να απαντώ εκ μέρους του Συμβουλίου και το Συμβούλιο αναγνώρισε συνοχή στην προσέγγιση της βρετανικής κυβέρνησης στο ευρώ.
<P>
Το Συμβούλιο παραδέχθηκε ότι ο βρετανός υπουργός Οικονομικών, μιλώντας στη Βουλή των Κοινοτήτων, δήλωσε ότι στο διάστημα μεταξύ Νοεμβρίου του 1997 και κάποιου χρόνου μετά τις προσεχείς γενικές εκλογές, θα μπορούσε να υλοποιηθεί μια διαδικασία σύγκλισης και, τότε, η βρετανική κυβέρνηση θα μπορούσε να αποφασίσει αν θα είναι προς το οικονομικό συμφέρον της χώρας ή όχι η ένταξή της στο ευρώ εκείνη την ημερομηνία. Το Συμβούλιο αναγνώρισε ότι οι άλλοι εταίροι στην Ευρωπαϊκή Ένωσης και η βιομηχανία και το εμπόριο στη Βρετανία και αλλού - και, μάλιστα, οι εργαζόμενοι και οι οργανώσεις τους σε αυτές τις χώρες - κατανοούν καλύτερα τη θέση της Βρετανίας. Η σταθερότητα που προσέφερε στη βρετανική οικονομία η σχέση αυτή με την ευρωπαϊκή οικονομία και το ευρώ, αναγνωρίστηκαν. Για το λόγο αυτό, δεν μπορώ να συμφωνήσω ότι το Συμβούλιο θα πρέπει να προσεγγίσει τη βρετανική κυβέρνηση για να παράσχει τη συμβουλή που επιθυμεί ο κ. Kerr, αν και γνωρίζει ο ίδιος ότι αν επιθυμεί να παράσχει τη συμβουλή αυτή στον υπουργό Οικονομικών, είναι ελεύθερος να το πράξει.

<SPEAKER ID=243 NAME="Donnelly, Alan">
Θα ήθελε ο Προεδρεύων να σχολιάσει το γεγονός ότι ακόμη και αν δεν επρόκειτο για το ενιαίο νόμισμα, θα υπήρχε η ανάγκη παγίωσης των ευρωπαϊκών οικονομιών, δεδομένου ότι σήμερα ανταγωνιζόμαστε σε ένα παγκόσμιο περιβάλλον, ειδικότερα οι χώρες εκείνες που έχουν ασθενέστερες οικονομίες και θα μπορούσαν να διατρέχουν σημαντικό κίνδυνο ως αποτέλεσμα της παγκοσμιοποίησης;
<P>
Δεύτερον, θα ήθελε να σχολιάσει το γεγονός ότι πρέπει να διασφαλίσουμε ότι όλες οι χώρες της Ευρωπαϊκής Ένωσης, όχι μόνο εκείνες που θα ενταχθούν την 1η Ιανουαρίου 1999, πρέπει να αρχίσουν να προετοιμάζονται, γιατί όλες οι συναλλαγές τους θα επηρεαστούν; Δεδομένης της ερώτησης του κ. Θεωνά, δεν αληθεύει ότι οι εν λόγω ασθενέστερες οικονομίες πρέπει να διασφαλίσουν ότι θα έχουν προετοιμαστεί πλήρως για το ενιαίο νόμισμα, ώστε οι μικρές και μεσαίες επιχειρήσεις τους να μπορούν να επωφελούνται πλήρως από τη σταθερή και ευρύτατη ζώνη ευρώ, που θα δημιουργηθεί το επόμενο έτος;

<SPEAKER ID=244 NAME="Henderson">
Ο κ. Donnelly εκθέτει μια πολύ αξιόλογη άποψη: όλες οι οικονομίες της Ευρώπης πρέπει να προβούν στις απαραίτητες αλλαγές, ώστε να αποκτήσουν μια πιο ανταγωνιστική θέση στην παγκόσμια οικονομία. Υπάρχει μια σημαντική άποψη, την οποία απεδέχθη η Επιτροπή, ότι δηλαδή η καθιέρωση του ευρώ θα συμβάλει τα μέγιστα για την επίτευξη του εν λόγω στόχου. Ορισμένες χώρες που θα προσπαθήσουν να ενταχθούν στο ευρώ σε πρώιμο στάδιο, θα κατανοούν ότι πρέπει να αναλάβουν περαιτέρω δράση για να εδραιώσουν την απόφαση αυτή, ώστε να μπορούν να αποκομίζουν ό, τι καλύτερο τους προσφέρει η οικονομία τους από την άποψη του ανταγωνισμού.
<P>
Αλλες οικονομίες που θα επιλέξουν να μην ενταχθούν στο ευρώ ή δεν θα είναι επιλέξιμες να ενταχθούν στο ευρώ κατά την κυκλοφορία του, θα κατανοούν επίσης ότι πρέπει να προβούν σε αλλαγές και στις οικονομίες τους, είτε ενταχθούν στο ευρώ σε υστερότερο στάδιο είτε όχι.
<P>
Για εκείνους που προσπαθούν να ενταχθούν, το ζήτημα της σύγκλισης και της προετοιμασίας είναι ζωτικής σημασίας για τις οικονομίες τους. Αλλά ακόμη και αν μια χώρα στην ΕΕ δεν ζητήσει να ενταχθεί στο ευρώ σε υστερότερο στάδιο, είναι σαφές ότι οι επαγγελματικές συναλλαγές στις οικονομίες τους θα χρειάζονταν πιθανώς να συνδεθούν οι υπολογισμοί τους με τους υπολογισμούς σε ευρώ. Μάλιστα, υπάρχουν ήδη αποδείξεις ότι αυτό συμβαίνει. Είναι πολύ σημαντικό για τις κυβερνήσεις των χωρών αυτών να καταβάλουν κάθε δυνατή προσπάθεια για να υποστηρίξουν τη βιομηχανία τους και το εμπόριό τους, ώστε να υλοποιηθούν οι απαραίτητες αλλαγές.

<SPEAKER ID=245 NAME="Πρόεδρος">
Ερώτηση αριθ. 15 της κ. Marνa Izquierdo Rojo (H-0279/98):
<P>
Θέμα: Ευρωμεσογειακές σχέσεις με την Αλγερία
<P>
Στο πλαίσιο της ευρωμεσογειακής διαδικασίας συνεργασίας με την Αλγερία, με ποιόν τρόπο υλοποιείται στην πράξη η βούληση σύνδεσης που εκφράζει το Συμβούλιο; Ποιά προγράμματα και σχέδια έχουν τεθεί σε εφαρμογή κατά τα δύο τελευταία έτη; Ποιές είναι οι προβλέψεις για το άμεσο μέλλον; Ποιά οφέλη προσφέρει η ΕΕ σε έναν νέο Αλγερινό; Έχει αντίκρυσμα στη γυναίκα της Αλγερίας η πρόθεσή μας να την προστατεύσουμε; Θα τεθούν άραγε σε εφαρμογή ενέργειες και προγράμματα για την καταπολέμηση της διαφθοράς;

<SPEAKER ID=246 NAME="Henderson">
Η Ευρωπαϊκή Ένωση αναπτύσσει συνεργασία και με τους 12 μεσογειακούς εταίρους, συμπεριλαμβανομένης της Αλγερίας, στο πλαίσιο της ευρωμεσογειακής διαδικασίας που εγκαινιάστηκε στη Βαρκελώνη το Νοέμβριο του 1995. Ένα ευρύ φάσμα πρωτοβουλιών υλοποιήθηκαν σε τόσο διαφορετικά πεδία, όπως είναι το περιβάλλον, οι επενδύσεις, η πολιτιστική κληρονομιά και η βιομηχανία. Οι ανάγκες των γυναικών και των νέων, καθώς και η αναγκαιότητα να καταπολεμηθεί η διαφθορά, λαμβάνονται υπόψη κατά το σχεδιασμό πρωτοβουλιών στο πλαίσιο της διαδικασίας που υποστηρίζεται από 4, 7 δισ. ECU ως χρηματοδοτική βοήθεια της Ευρωπαϊκής Κοινότητας για την οικονομική μετάβαση μέσω του προγράμματος MEDA.
<P>
Δρομολογούνται επίσης διαπραγματεύσεις για την υπογραφή μιας νέας συμφωνίας σύνδεσης με την Αλγερία. Η Προεδρία ελπίζει ότι μπορεί να πραγματοποιηθεί σημαντική πρόοδος στις διαπραγματεύσεις αυτές κατά το τρέχον έτος.

<SPEAKER ID=247 LANGUAGE="ES" NAME="Izquierdo Rojo">
Ο κ. Προεδρεύων του Συμβουλίου απαντά σε αυτήν την ερώτηση δίχως να συγκεκριμενοποιεί τίποτα· απάντησε σχεδόν σαν να ήταν εξαναγκασμένος να το κάνει και με πολλές υπεκφυγές. Ωστόσο, σας θυμίζω πως οι Ευρωπαίοι, αυτήν τη στιγμή, θέλουν να συμμετάσχουν και να δράσουν προς υποστήριξη του λαού της Αλγερίας. Συγκεκριμενοποιήστε μου την απάντηση, σας παρακαλώ, γιατί δεν είπατε απολύτως τίποτα, μόνο γενικολογίες.
<P>
Δεν πιστεύετε, κύριε Προεδρεύοντα του Συμβουλίου, πως θα ήταν πολύ κατάλληλο να προβλέπεται ένα ειδικό πρόγραμμα υπέρ της Αλγερίας, αυτήν τη στιγμή, με άμεσο χαρακτήρα και πριν από τη διαπραγμάτευση της συμφωνίας σύνδεσης; Πρέπει, λόγω του βαθμού σας, να γνωρίζετε πως η συμφωνία σύνδεσης, παρότι έχουν αρχίσει οι διαπραγματεύσεις, θα τραβήξει πολύ, και η αλήθεια είναι πως οι νέοι αυτής της χώρας δεν θα επωφεληθούν καθόλου, καθόλου απολύτως, από την Ευρωπαϊκή Ένωση. Ούτε και οι γυναίκες της Αλγερίας.

<SPEAKER ID=248 NAME="Henderson">
Δεν μπορώ να προσθέσω κάτι περισσότερο σε ό, τι ανέφερα στην αρχική απάντησή μου. Εκείνο που μπορώ να πω στην κ. Mrs Izquierdo Rojo είναι ότι θα διεξαχθεί διάσκεψη μεταξύ των μεσογειακών χωρών και της ΕΕ στο Παλέρμο, τον Ιούνιο. Αυτή θα είναι μία επιπλέον ευκαιρία να συζητηθούν πολλά από τα ανωτέρω ζητήματα. Στόχος, όμως, της Ένωσης είναι να αναζητήσει να οικοδομήσει δεσμούς με την Αλγερία. Οι οικονομικοί δεσμοί είναι σημαντικοί και πρέπει να συνοδεύονται από μία δέσμευση στα άλλα στοιχεία που θα ενσωματωθούν σε οποιαδήποτε συμφωνία σύνδεσης, όπως οι δημοκρατικές διαδικασίες και τα ανθρώπινα δικαιώματα.

<SPEAKER ID=249 NAME="Πρόεδρος">
Ερώτηση αριθ. 16 του κ. Jonas Sjφstedt (H-0285/98):
<P>
Θέμα: Η πολιτική της ΕΤΕπ στον τομέα της ενημέρωσης
<P>
Η Ευρωπαϊκή Τράπεζα Επενδύσεων χορηγεί δάνεια για μια σειρά έργα τόσο στην ΕΕ όσο και στις υποψήφιες προς ένταξη χώρες. Σε σύγκριση με άλλες τράπεζες, όπως η ΕΤΑΑ και η Διεθνής Τράπεζα, που επίσης χορηγούν δάνεια για παρόμοια έργα, η ΕΤΕπ παρέχει λίγες πληροφορίες όσον αφορά τις περιβαλλοντικές επιπτώσεις των έργων. Και τούτο τόσο πριν από την έγκριση των έργων όσο και μετά τη λήψη της σχετικής απόφασης. Για παράδειγμα, η ΕΤΑΑ, σε αντίθεση με την ΕΤΕπ, πριν λάβει απόφαση σχετικά με κάποιο έργο δημοσιεύει ανάλυση περιβαλλοντικών επιπτώσεων. Και η Διεθνής Τράπεζα, πριν λάβει απόφαση σχετικά με κάποιο έργο, δίνει στη δημοσιότητα διάφορα έγγραφα σχετικά με τις περιβαλλοντικές του επιπτώσεις.
<P>
Θεωρεί το Συμβούλιο ότι είναι επαρκείς οι πληροφορίες που δίνει η ΕΤΕπ σχετικά με τις περιβαλλοντικές επιπτώσεις των έργων; Αν όχι, τι θεωρεί το Συμβούλιο ότι πρέπει να βελτιώσει η ΕΤΕπ στο συγκεκριμένο τομέα;

<SPEAKER ID=250 NAME="Henderson">
Εφόσον το έργο της Ευρωπαϊκής Τράπεζας Επενδύσεων είναι να συμβάλλει στην ισόρροπη και σταθερή ανάπτυξη της Κοινότητας, είναι αναγκασμένη να ενεργεί σεβόμενη τις διατάξεις της Συνθήκης για την Ευρωπαϊκή Ένωση σχετικά με το περιβάλλον και, ειδικότερα το άρθρο 130Ρ, όπου ορίζεται ότι «οι ανάγκες στον τομέα της προστασίας του περιβάλλοντος πρέπει να λαμβάνονται υπόψη στον καθορισμό και την εφαρμογή των άλλων πολιτικών της Κοινότητας».
<P>
Το Συμβούλιο δεν εξέφρασε την άποψή του για το κατά πόσον οι πληροφορίες που παρέχονται από την Ευρωπαϊκή Τράπεζα Επενδύσεων σχετικά με τις επιπτώσεις που έχουν στο περιβάλλον συγκεκριμένα προγράμματα, είναι οι ενδεικνυόμενες. Γενικώς, εναπόκειται στην Επιτροπή να κρίνει και το αξιότιμο μέλος ενδέχεται να θέλει να στρέψει την ερώτησή του προς αυτή την πηγή.

<SPEAKER ID=251 LANGUAGE="SV" NAME="Sjφstedt">
Ο λόγος για τον οποίον έθεσα αυτήν την ερώτηση είναι ότι έχω έλθει σε επαφή με μία σειρά ανατολικοευρωπαϊκών περιβαλλοντικών οργανώσεων οι οποίες διάκεινται πολύ αρνητικά απέναντι στον τρόπο με τον οποίον η Ευρωπαϊκή Τράπεζα Επενδύσεων ενήργησε σε ορισμένα προγράμματα στην Ανατολική Ευρώπη, δηλαδή όταν δεν γίνονται αναλύσεις περιβαλλοντικών επιπτώσεων πριν εγκριθούν κονδύλια για προγράμματα που είναι αρκετά αμφισβητούμενα από περιβαλλοντικής άποψης.
<P>
Θεωρώ ότι και το Συμβούλιο επίσης πρέπει να έχει μία συνολική ευθύνη, εφόσον αυτό επηρεάζει την περιβαλλοντική κατάσταση στις υποψήφιες χώρες. Περιμένουν αρκετά μεγάλες αναδιαρθρώσεις, που μπορούν να επηρεάσουν, επί παραδείγματι, την βιοποικιλότητα που επίσης επηρεάζεται απ' αυτά τα προγράμματα. Θεωρώ ότι και το Συμβούλιο επίσης πρέπει να έχει μια συνολική οπτική για το πως ενεργεί η Ευρωπαϊκή Τράπεζα Επενδύσεων στην Ανατολική Ευρώπη, και για το ότι έχει όντως μία σημαντικά χειρότερη πολιτική από π.χ. την Παγκόσμια Τράπεζα ή από την Ευρωπαϊκή Τράπεζα Αναδόμησης και Ανάπτυξης.
<P>
Διερωτώμαι λοιπόν αν όντως δεν το βλέπετε αυτό σαν μέρος της αρμοδιότητάς σας, καθώς είναι ένα μέρος της καθολικής πολιτικής της Ένωσης στον περιβαλλοντικό τομέα έναντι των υποψηφίων χωρών.

<SPEAKER ID=252 NAME="Henderson">
Συμφωνώ ιδιαίτερα με τον κ. Sjφstedt ότι η περιβαλλοντική πολιτική είναι μια πολύ σημαντική πολιτική στην ΕΕ και ότι οι κοινοτικές πολιτικές γενικώς θα έπρεπε να λάμβαναν πολύ περισσότερο υπόψη τα περιβαλλοντικά ζητήματα. Μάλιστα, στη Συνθήκη του Αμστερνταμ, που δεν έχει ακόμη κυρωθεί, βεβαίως, υπάρχει μια επιπλέον υποχρέωση της Ένωσης να αποδίδει στους περιβαλλοντικούς προβληματισμούς υψηλότερη προτεραιότητα. Σήμερα, δυνάμει των ισχυουσών διατάξεων των Συνθηκών, η ΕΤΕπ δημοσιεύει μια δήλωση για την περιβαλλοντική πολιτική, όπου σκιαγραφείται η γενική προσέγγισή της. Ως προς τις χώρες που επιθυμούν να ενταχθούν στην Ευρωπαϊκή Ένωση, τα περιβαλλοντικά ζητήματα είναι σημαντικά για εκείνες και από τις συνομιλίες που είχα μαζί τους, όλες φάνηκε να το αναγνωρίζουν. Ένα από τα πράγματα που μπορούν να εντοπιστούν στις ενταξιακές εταιρικές σχέσεις, είναι η ανάγκη να αναληφθεί δράση για το περιβάλλον. Είμαι σίγουρος ότι, όταν θα εντοπιστούν τα ζητήματα αυτά από τις χώρες που επιθυμούν να ενταχθούν στην Ευρωπαϊκή Ένωση, η Επιτροπή θα απαντήσει με την κατάλληλη χρηματοδότηση, στο πλαίσιο των αρμοδιοτήτων της.
<P>
Πιστεύω πως όλες οι χώρες που θέλουν να τεθούν στη γραμμή των διαπραγματεύσεων για ένταξη στην ΕΕ - προς το παρόν είναι έξι - αναγνωρίζουν ότι πρέπει να πραγματοποιήσουν πολλές περιβαλλοντικές αλλαγές, πριν μπορέσουν να ενταχθούν, και τούτο περιλαμβάνει πάρα πολλά θέματα. Ένα από τα βασικά ζητήματα, είναι να υπάρχει η απαραίτητη ρυθμιστική ικανότητα, ώστε να είναι εφικτή η παρακολούθηση των περιβαλλοντικών προβληματισμών και να πραγματοποιηθούν οποιεσδήποτε απαραίτητες συστάσεις για αλλαγή: από τα ζητήματα που αφορούν σταθμούς παραγωγής ηλεκτρικής ενέργειας, σε ζητήματα που αφορούν περιβαλλοντικά πρότυπα σε δημόσια πάρκα, περνώντας από ένα ευρύ φάσμα διαφόρων θεμάτων, συμφωνώ με τον κ. Sjφstedt ότι πρέπει να αποδίδεται υψηλότερη προτεραιότητα και είμαι βέβαιος ότι η ΕΤΕπ γνωρίζει τις σχετικές υποχρεώσεις της και μπορώ να πω πως το Συμβούλιο θα καταβάλει κάθε δυνατή προσπάθεια για να στηρίξει αυτή τη διαδικασία.

<SPEAKER ID=253 LANGUAGE="SV" NAME="Lindqvist">
Ακριβώς σήμερα επεξεργαστήκαμε στο Κοινοβούλιο ένα θέμα, που αφορά την παρακολούθηση της συνέχειας της Διάσκεψης της Κοπεγχάγης για την κοινωνική ανάπτυξη, στις αναπτυσσόμενες κυρίως χώρες και τις χώρες με ισχνή ανάπτυξη. Υπήρξαν τότε προτάσεις, που εγκρίθηκαν σήμερα από το Κοινοβούλιο, για την εισαγωγή ηθικών κανόνων στις εμπορικές συμφωνίες, κανόνων που οδηγούν προς τη σωστή κατεύθυνση, όσον αφορά, μεταξύ άλλων, την κοινωνική ανάπτυξη και την παιδική εργασία, αλλά επίσης και περιβαλλοντικές προϋποθέσεις. Μας χαροποιεί πολύ που το Κοινοβούλιο στήριξε αυτές τιςς προϋποθέσεις.
<P>
Αντιλαμβάνομαι την απάντηση του Συμβουλίου ως πολύ θετική και θα ήθελα μόνο να θέσω μία συμπληρωματική επερώτηση. Λέτε ότι οι κανόνες είναι τέτοιοι ώστε δεν μπορείτε πάντοτε να ικανοποιήσετε τις επιθυμίες μας γιας τις αναλύσεις των περιβαλλοντικών επιπτώσεων. Είναι έτοιμο τότε το Συμβούλιο να συμβάλει στην τροποποίηση των κανόνων για την ΕΤΕπ, και άλλων θεσμικών οργάνων της ΕΕ, προς την σωστή κατεύθυνση, ώστε να μπορούν να γίνονται αναλύσεις περιβαλλοντικών επιπτώσεων;

<SPEAKER ID=254 NAME="Henderson">
Η ΕΤΕ γενικώς πρέπει να ακολουθήσει τις πολιτικές της Ένωσης, αλλά διαθέτει τη δική της διάρθρωση για τη λήψη αποφάσεων και το Συμβούλιο των Διοικητών αποτελείται από υπουργούς Οικονομικών των κρατών μελών, οι οποίοι είναι επιφορτισμένοι με την εφαρμογή των πολιτικών της ΕΕ στην εκτέλεση των καθηκόντων τους. Φρονώ, σε σχέση με τις συμφωνίες με χώρες του τρίτου κόσμου, ότι πρέπει να επιτυγχάνεται ισορροπία. Δεν μπορούμε να αναμένουμε από τις φτωχές τριτοκοσμικές χώρες να ικανοποιήσουν αμέσως τα περιβαλλοντικά πρότυπα που θα αναμέναμε να ισχύσουν στις πλούσιες χώρες της Ευρωπαϊκής Ένωσης· τούτο όμως δεν σημαίνει ότι αγνοούμε τα περιβαλλοντικά ζητήματα. Είμαι σίγουρος ότι οι πρώτοι που θα το αναγνώριζαν αυτό, θα ήταν οι κυβερνήσεις και οι λαοί των ίδιων αυτών των τριτοκοσμικών χωρών που θέλουν να αναπτύξουν αποτελεσματικά τις οικονομίες τους, αλλά θέλουν να το επιτύχουν σε μια λογική βάση. Δεν θέλουν να καταστρέψουν το περιβάλλον τους και το θεωρώ σώφρον να συμφωνήσουν σε προγράμματα μακράς διαρκείας, τα οποία θα πρέπει δικαίως να περιλαμβάνουν περιβαλλοντικές ανησυχίες, αλλά όχι αποκλειστικά.

<SPEAKER ID=255 LANGUAGE="DE" NAME="Rόbig">
Κύριε Πρόεδρε, θα με ενδιέφερε να μάθω αν το πρότυπο best practice θα ήταν δυνατό και για την πολιτική πληροφόρησης της ΕΤΕπ, καθώς η κατάρτιση μιας κατάστασης με τα προγράμματα που είναι τα πιο επιτυχημένα θα είχε μεγάλη επίδραση στο μέλλον των άλλων προγραμμάτων.

<SPEAKER ID=256 NAME="Henderson">
Θα ήθελα να πω στον κ. Rόbig ότι όσα ανέφερε είναι λογικά. Ευελπιστώ ότι η τράπεζα θα εγκρίνει την πολιτική αυτή.

<SPEAKER ID=257 NAME="Πρόεδρος">
Ερώτηση αριθ. 17 της κ. Veronica Hardstaff (H-0288/98):
<P>
Θέμα: Ρυθμίσεις για τη μορφή των αγρονομισματικών συστημάτων των κρατών που δεν θα συμπεριληφθούν στην ΟΝΕ
<P>
Πρόκειται το Συμβούλιο να διατυπώσει συστάσεις όσον αφορά τις ρυθμίσεις για ένα αγρονομισματικό σύστημα των χωρών που θα μείνουν εκτός της «ζώνης ευρώ» όταν θα ληφθεί απόφαση, το Μάϊο, σχετικά με το ποιές θα είναι οι χώρες που θα αποτελέσουν τα ιδρυτικά μέλη της ΟΝΕ;

<SPEAKER ID=258 NAME="Henderson">
Η Επιτροπή δήλωσε ότι θα υποβάλει σχέδια προτάσεων προς το Συμβούλιο για γεωργονομισματικές συμφωνίες, οι οποίες θα τεθούν σε ισχύ μετά την 1η Ιανουαρίου 1999, αμέσως μετά την απόφαση που θα ληφθεί το Μάιο σχετικά με τις χώρες που θα συμμετάσχουν στο ενιαίο νόμισμα. Η Προεδρία θα διασφαλίσει ότι το Συμβούλιο θα αναλάβει να εξετάσει τις προτάσεις της Επιτροπής όσο το δυνατό νωρίτερα, κατόπιν δέουσας διαβούλευσης με το Ευρωπαϊκό Κοινοβούλιο.

<SPEAKER ID=259 NAME="Hardstaff">
Ευχαριστώ τον Προεδρεύοντα για την απάντησή του. Πρόκειται για ένα ζήτημα υψίστης προτεραιότητας και μεγάλης αγωνίας στη γεωργική κοινότητα των χωρών εκείνων που δεν πρόκειται να συμμετάσχουν στο πρώτο κύμα της ΟΝΕ, γιατί υπόκεινται, όχι απλώς στις απρόβλεπτες καιρικές και κλιματικές συνθήκες, καθώς και στις αλλαγές στη μεταρρύθμιση της ΚΓΠ, στον ΠΟΕ και στη ΓΣΔΕ, αλλά θα εξακολουθήσουν να έχουν σημαντικές ανησυχίες για τις απρόβλεπτες μεταπτώσεις του συναλλάγματος. Θα συνιστούσα, λοιπόν, να παρασχεθούν οι πληροφορίες αυτές το συντομότερο δυνατό στις γεωργικές κοινότητές μας, ώστε να μπορούν να σχεδιάσουν για το μέλλον, γνωρίζοντας ότι τουλάχιστον ένας τομέας δεν θα είναι τόσο ανασφαλής όσο πολλοί άλλοι τα προσεχή έτη.

<SPEAKER ID=260 NAME="Henderson">
Μπορώ να δώσω στην κ. Hardstaff τη δέσμευση που επιθυμεί: η Προεδρία αναγνωρίζει τη σημασία του συγκεκριμένου ζητήματος, και θα δοθεί ταχεία απάντηση το συντομότερο δυνατό μετά την ημερομηνία στην οποία αναφέρθηκα προηγουμένως.

<SPEAKER ID=261 NAME="Θεωνάς">
Κύριε Πρόεδρε, ενδιαφέρει και τις χώρες εντός ενιαίου νομίσματος αλλά και αυτές που θα μείνουν απ'έξω. Μπορεί ο κύριος Henderson να μας πει εάν υπάρχει τάση εξίσωσης των πράσινων ισοτιμιών με τις εμπορικές ισοτιμίες των νομισμάτων;

<SPEAKER ID=262 NAME="Henderson">
Σας ευχαριστώ για την συμπληρωματική σας ερώτηση. Τούτο αποτελεί μάλλον ζήτημα που θα πρέπει να εξετάσει η Επιτροπή, και το Συμβούλιο θα έρθει σε επαφή με την Επιτροπή για το ζήτημα αυτό.

<SPEAKER ID=263 NAME="Πρόεδρος">
Ευχαριστώ πολύ, κύριε Henderson. Φοβούμαι πως πρέπει να μας αφήσετε. Όταν ξεκινήσαμε την Ώρα των Ερωτήσεων, εγώ πρότεινα την παράταση αυτής της περιόδου μέχρι τις 19.15 και εσείς με προειδοποιήσατε πως το αεροπλάνο σας δεν θα σας περίμενε και πως, επομένως, θα έπρεπε να φύγετε στις 19.00. Στην Προεδρία αυτή αρέσει πολύ η συντροφιά σας, βελτιώνεται με τις απαντήσεις που δίνετε στους κυρίους και τις κυρίες βουλευτές του Σώματος, αλλά δεν μπορώ να σας κρατήσω άλλο παρά τη θέλησή σας και πέρα από τις δυνατότητές σας. Ελπίζουμε να μπορέσουμε στο μέλλον να τηρήσουμε το ακριβές χρονικό όριο για το οποίο δεσμευτήκαμε από κοινού διατάσσοντας καλύτερα τις εργασίες του Σώματος. Σας ευχαριστώ για την παρουσία και τις απαντήσεις σας.
<P>
Οι ερωτήσεις αριθ. 18 έως 40 θα απαντηθούν γραπτώς.
<P>
Η Ώρα των Ερωτήσεων προς το Συμβούλιο έληξε.
<P>
(Η συνεδρίαση, διακοπείσα στις 19.05, συνεχίζεται στις 21.00)

<CHAPTER ID=10>
Bοήθεια προς τη Βοσνία-Ερζεγοβίνη, την Κροατία, την Ομοσπονδιακή Δημοκρατία της Γιουγκοσλαβίας και την πρώην Γιουγκοσλαβική Δημοκρατία της Μακεδονίας -Στρατηγική μετά -SFOR (συνέχεια)
<SPEAKER ID=264 NAME="Πρόεδρος">
Η ημερήσια διάταξη προβλέπει τη συνέχιση της κοινής συζήτησης των ακόλουθων εκθέσεων:
<P>
A4-0123/98 του κ. Schwaiger, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής σχετικά με την πρόταση του κανονισμού του Συμβουλίου για την τροποποίηση του κανονισμού (ΕΚ) αριθ. 1628/96σχετικά με τη βοήθεια για τη Βοσνία και Ερζεγοβίνη, την Κροατία, την Ομοσπονδιακή Δημοκρατία της Γιουγκοσλαβίας και την πρώην Γιουγκοσλαβική Δημοκρατία της Μακεδονίας (COM(98)0018 - C4-0105/98-98/0023(CNS))-A4-0106/98 της κ. Δασκαλάκη, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής σχετικά με μια στρατηγική μετά-SFOR στη Βοσνία και Ερζεγοβίνη (που περιέχει πρόταση σύστασης του Ευρωπαϊκού Κοινοβουλίου προς το Συμβούλιο)
<SPEAKER ID=265 LANGUAGE="DE" NAME="Swoboda">
Κυρία Πρόεδρε, κύριε Επίτροπε αξιότιμες κυρίες και κύριοι, κατ' αρχάς θέλω να συγχαρώ την κ. Δασκαλάκη και τον κ. Schwaiger για τις εκθέσεις τους. Απουσιάζουν μεν και οι δύο, αλλά ελπίζω πως δεν εγκατέλειψαν ήδη τις ελπίδες τους ότι παρ· όλα αυτά θα συζητηθούν και θα ψηφισθούν τελικά οι εκθέσεις τους.
<P>
Είναι δύο πολύ καλές εκθέσεις, δύο σύντομες, αλλά με ακρίβεια διατυπωμένες εκθέσεις που ακολουθούν επίσης τη σωστή πολιτική κατεύθυνση. Εκτός αυτού, τόσο η κ. Δασκαλάκη όσο και ο κ. Schwaiger έκαναν στην επιτροπή πολύ εποικοδομητική δουλειά με τις υπόλοιπες ομάδες.
<P>
Εάν κοιτάξουμε τη σημερινή κατάσταση, ειδικά στη Βοσνία Ερζεγοβίνη, θα πρέπει να σταθμίσουμε τις θετικές και τις αρνητικές εξελίξεις, ή καλύτερα τις "μη - εξελίξεις» στην περιοχή αυτή. Από την μια πλευρά, οφείλουμε να ομολογήσουμε ότι η πορεία των εξελίξεων στη Δημοκρατία Srpska ανήκει οπωσδήποτε στις θετικές εξελίξεις. Υπάρχει εκεί μία Πρόεδρος, που πραγματικά δεν είναι και κανένα αγγελούδι στην πολιτική σκηνή, αλλά τουλάχιστον έχει αρχίσει να συνεργάζεται με την Ευρώπη και τις Ηνωμένες Πολιτείες της Αμερικής.
<P>
Υπάρχει και ένας πρωθυπουργός τον οποίο υποδεχθήκαμε πριν από λίγο καιρό στο Ευρωπαϊκό Κοινοβούλιο, ο πρωθυπουργός Dodik, ο οποίος οπωσδήποτε εργάζεται πολύ εποικοδομητικά. Τούτο αποτελεί ασφαλώς μία από τις θετικές εξελίξεις που μπορέσαμε να εντοπίσουμε στη Δημοκρατία Srpska. Αλλά ακόμα δεν έχουν τελειώσει όλα και θα πρέπει να είμαστε προσεκτικοί, δεδομένου ότι οι εθνικιστές έχουν ακόμη τη δυνατότητα να πάρουν το πάνω χέρι.
<P>
Δεύτερον: σημειώνονται πρόοδοι στις οικονομικές εξελίξεις και στις εξελίξεις της υποδομής. Ήμουν πριν από λίγο καιρό στο Σαράγιεβο και η σημερινή του εικόνα είναι σαφώς διαφορετική, όχι μόνο σε σύγκριση με την εικόνα του στη διάρκεια του πολέμου - εκείνη την εποχή είχα ξαναεπισκεφτεί την πόλη - αλλά και σε σύγκριση με την εικόνα του πριν από 9 περίπου μήνες, όταν είχα πάει εκεί για τελευταία φορά. Και τούτο δεν αφορά μόνο την υποδομή, αλλά και τη ζωή των ανθρώπων καθώς και την επαναεμφανιζόμενη θετική τους στάση απέναντι στη ζωή.
<P>
Όσον αφορά τα αρνητικά: η επιστροφή των προσφύγων εξακολουθεί να καθυστερεί. Δεν λέω ότι δεν γίνεται τίποτα, αλλά γίνονται πολύ λίγα πράγματα. Είναι όπως ένας μύλος που κανένας δεν τον θέτει πραγματικά σε κίνηση. Ο ένας περιμένει τον άλλο. Οι Κροάτες περιμένουν τους Βοσνίους, οι Βόσνιοι τους Σέρβους, οι Σέρβοι τους Κροάτες, και να δούμε ποιος θα σύρει τους άλλους στο χορό. Πάντως εξακολουθούν να μην είναι ικανοποιητικά τα πράγματα και πιστεύω ότι θα πρέπει να κάνουμε το παν και να υποστηρίξουμε όλοι τον Ύπατο Εκπρόσωπο να συνεχίσει προς την κατεύθυνση αυτή.
<P>
Το δεύτερο πολύ σοβαρό σημείο που έρχεται να προστεθεί, αφορά αυτή καθεαυτή την κατάσταση στο Κοσσυφοπέδιο, στην Αλβανία, στη Μακεδονία και στη Σερβία. Έχει κανείς την αίσθηση, και οι Βόσνιοι αποτκούν και πάλι την αίσθηση, ότι εξακολουθούν να βρίσκονται σε πολύ κακή κατάσταση. Είναι οι μόνοι που δεν έχουν στο άμεσο γειτονικό τους περιβάλλον μία προστάτιδα δύναμη. Για τους Κροάτες υπάρχει μια τέτοια δύναμη, για τους Σέρβους επίσης. Τώρα έρχεται να προστεθεί και το πρόβλημα του Κοσσυφοπεδίου, το οποίο τουλάχιστον ερμηνεύεται ως ένα πρόβλημα της ισλαμικής μειονότητας σε ένα χριστιανικό περιβάλλον. Για τον λόγο αυτόν, είμαι της γνώμης ότι είναι αναγκαίο να εξακολουθούν να υπάρχουν επί τόπου στρατεύματα ακόμα και με μειωμένη ισχύ, αλλά ίσως με εντονότερη ευρωπαϊκή δέσμευση. Σε αυτό υποστηρίζω, οπωσδήποτε, την κ. Δασκαλάκη - που έρχεται αυτή τη στιγμή - σε ότι αφορά την έκθεσή της καθώς και την έκθεση Schwaiger. Χρειαζόμαστε επί τόπου μεγαλύτερη αποτελεσματικότητα, μεγαλύτερη αποκέντρωση και περισσότερο συντονισμό. Αυτά είναι και μερικά από εκείνα τα σημεία στα οποία παρέπεμψε σωστά και η Επιτροπή υπό τις οδηγίες του Tom Spencer. Για αυτές τις ελλείψεις πείσθηκα τα τελευταία χρόνια προσωπικά, ο ίδιος, κατά τη διάσκεψη Donus και την παραμονή μου στο Σαράγιεβο και σε άλλα μέρη
<P>
Έχουμε δαπανήσει πολλά χρήματα, αλλά όχι με αρκετά αποτελεσματικό τρόπο. Αυτό πρέπει να σταματήσει! Οι δαπάνες μας θα πρέπει να είναι αποτελεσματικότερες. Πρέπει να υπάρξει περισσότερος συντονισμός και θα πρέπει να λαμβάνονται περισσότερες αποφάσεις επί τόπου. Πιστεύω ότι δεν είναι δυνατόν να ελέγξουμε σε τέτοιο βαθμό τα πράγματα, κεντρικά, από τις Βρυξέλλες, πιστεύοντας ότι είμαστε κύριοι της κατάστασης. Δεν είμαστε κύριοι της κατάστασης λόγω της συγκεντρωτικότητας της λήψης αποφάσεων στις Βρυξέλλες. Για τον λόγο αυτόν χαίρομαι που η Επιτροπή υπέβαλε τις προτάσεις και που η Προεδρία του Συμβουλίου ακολουθεί την ίδια κατεύθυνση. Αυτό το οφείλουμε πρώτα απ· όλα στην πρωτοβουλία αυτού του Κοινοβουλίου. Ελπίζω ότι έτσι θα μπορούσαμε να φθάσουμε σε ένα αίσιο τέλος, και όσο το ταχύτερο τόσο το καλύτερο.

<SPEAKER ID=266 LANGUAGE="EN" NAME="Spencer">
Κυρία Πρόεδρε, θα ήθελα και εγώ να συγχαρώ και τον κύριο Schwaiger και την κυρία Δασκαλάκη για τις εξαίρετες εκθέσεις τους. Είχα την τιμή να ηγηθώ της ad hoc αντιπροσωπείας στη Βοσνία πριν από μερικές εβδομάδες. Πρέπει να πω ότι επέστρεψα πολύ θυμωμένος και ντρεπόμουν που η Ευρωπαϊκή Ένωση είχε μια τέτοια εκπροσώπηση, τόσο αναποτελεσματική, σε μια κρίση ασυνήθιστων διαστάσεων. ·Ημουν θυμωμένος με την Επιτροπή. Όμως απόψε θα ήθελα να αποτίσω φόρο τιμής για τον τρόπο με τον οποίο ανταποκρίθηκε η Επιτροπή τις τελευταίες τρεις εβδομάδες στις πιέσεις του Κοινοβουλίου και να αποτίσω ιδιαίτερα φόρο τιμής στον κ. Hans van der Broek και σε όλα τα μέλη της Επιτροπής για τη συμφωνία στην οποία κατέληξαν με το Κοινοβούλιο τη Δευτέρα το βράδυ στην ψηφοφορία στην Επιτροπή Εξωτερικών Υποθέσεων, Ασφάλειας και Αμυντικής Πολιτικής.
<P>
Πρέπει να πω ότι περίπου μέχρι τις 5.25 σήμερα το απόγευμα, ήμουν επίσης πάρα πολύ θυμωμένος με το Συμβούλιο γιατί το Κοινοβούλιο ήταν πολύ επικριτικό -η αντιπροσωπεία ήταν πολύ επικριτική όχι μόνο ως προς την Επιτροπή, αλλά και ως προς το Συμβούλιο για την αποτυχία στον επιτόπιο συντονισμό, για την επιμονή σε απερίσκεπτες ρυθμίσεις. Θα ήθελα ωστόσο, με μια σπάνια διάθεση ευθύτητας να συγχαρώ τον Προεδρεύοντα, κ.Doug Henderson, για την εξαιρετικά εποικοδομητκή ομιλία του νωρίτερα απόψε. Εντυπωσιάστηκα από τον τρόπο με τον οποίο σχολίασε τις τροπολογίες του Κοινοβουλίου και εντυπωσιάστηκα από τον τρόπο με τον οποίο πρότεινε συνομιλίες με το Κοινοβούλιο ώστε να επιλυθεί το ζήτημα μέχρι το τέλος Απριλίου.
<P>
Πρότεινα λοιπόν ανεπίσημα στους συναδέλφους, ένα χρονοδιάγραμμα το οποίο θα ανταποκρινόταν στις απαιτήσεις του και το έδωσα στους συναδέλφους ώστε οι Ομάδες να μπορέσουν να το συζητήσουν αύριο το πρωΐ. Αυτό το χρονοδιάγραμμα, το οποίο θα καταλήξει σε κοινοβουλευτική ψηφοφορία στην αρχή της επόμενης συνεδρίασης της ολομέλειας, θα μας επιτρέψει να έχουμε χρόνο για συζητήσεις με το Συμβούλιο και με την Επιτροπή Προϋπολογισμών ώστε να μπορέσουμε να τηρήσουμε την δική μας πλευρά της συμφωνίας, διαθέτοντας 30 εκατομμύρια ECU τα οποία θα μπορούσαν να χρησιμοποιηθούν στη Βοσνία. Πιστεύω ότι βρισκόμαστε πολύ κόντα στο θέμα αυτό. Υπόσχομαι καλή θέληση, πληροφορίες και ευελιξία από την επιτροπή μου. Πρόκειται για ένα ζήτημα όπου η συνεργασία των τριών θεσμικών οργάνων εδώ στις Βρυξέλλες και στο Στρασβούργο, στο τέλος της ημέρας, θα συμβάλλουν στη συνεργασία των τριών θεσμικών οργάνων και στη σωστή αντιπροσώπευση της Ευρωπαϊκής ·Ενωσης στη Βοσνία, όπου έχει και σημασία.

<SPEAKER ID=267 LANGUAGE="IT" NAME="Caccavale">
Κυρία Πρόεδρε, αγαπητοί συνάδελφοι, επιτρέψτε μου πρώτα απ' όλα να εκφράσω τα παράπονά μου για τη διεξαγωγή της παρούσας συζήτησης σε δυο φάσεις, όπως δυστυχώς συμβαίνει συχνά στο Κοινοβούλιο, με την παρουσία του Επιτρόπου Van der Brook στην πρώτη φάση και, στη συνέχεια, του Επιτρόπου Flynn, έξοχου εκπροσώπου της Επιτροπής αλλά με λιγότερο ενδιαφέρον για τις υποθέσεις της Βοσνίας και Ερζεγοβίνης, γεγονός, ομολογουμένως, επικριτέο. Επιπλέον, η απουσία του Συμβουλίου συνεπάγεται απόλυτη αδιαφορία απέναντι στις αγορεύσεις των πολιτικών Ομάδων.
<P>
Τώρα, θά ήθελα με τη σειρά μου να συγχαρώ την κ. Δασκαλάκη και τον κ. Schwaiger για την εξαιρετική τους εργασία. Στο σημείο αυτό πρέπει να επισημανθεί το δεδομένο της ευτελέστερης παρουσίας της Ευρώπης στο ζήτημα της Βοσνίας και Ερζεγοβίνης κατά τα τελευταία σαράντα χρόνια, από τον δεύτερο παγκόσμιο πόλεμο μέχρι σήμερα. Ενώ παρακολουθούσαμε σφαγές και αιματοχυσίες λίγα βήματα από το σπίτι μας, η Ευρωπαϊκή Ένωση δεν μπόρεσε να αρθρώσει λέξη. Μετά από αυτό τον κραυγαλέο εξευτελισμό, που ανάγκασε τους Αμερικανούς επέμβουν για να βρεθεί λύση, ακόμη και στην ανοικοδόμηση πιστεύω ότι η Ευρωπαϊκή Ένωση φανερώνει τις δικές της ανεπάρκειες και ανικανότητες. Είναι εύστοχη, συνεπώς, η εστίαση της προσοχής στις εξελίξεις της ανοικοδόμησης.
<P>
Απλούστατα, παρατηρείται τη στιγμή αυτή η διαιώνιση της ίδιας της πολιτικής αστάθειας στη Βοσνία και Ερζεγοβίνη, παρά τις άφθονες χρηματοοικονομικές ενισχύσεις εκ μέρους των ευρωπαϊκών χωρών και της Ευρωπαϊκής Ένωσης. Τα κεντρικά θεσμικά όργανα αποδείχθηκαν ανύπαρκτα σε τέτοιο βαθμό που δεν εντοπίστηκε ούτε ο αρμόδιος φορέας για την υπογραφή δεσμεύσεων. Η συγκεντροποίηση στις Βρυξέλλες, που επιδιώχθηκε από τις ίδιες και από την Ευρωπαϊκή Επιτροπή σχετικά με τον έλεγχο και τη διαφάνεια, απέφερε αντίθετα και επιζήμια αποτελέσματα καθώς, όσο μεγαλύτερη ήταν η απαίτηση ελέγχου και διαφάνειας στις Βρυξέλλες, φυσικά πολλαπλασιάζονταν ανάλογα οι δολοπλοκίες και οι καταχρήσεις.
<P>
Συνάγεται, λοιπόν, το συμπέρασμα ότι, εξ αιτίας των ήδη πενιχρών χρηματοδοτήσεων και της προσοχής της κοινής γνώμης της Ευρώπης καρφωμένης στο Κοινοβούλιο για τις περικοπές του προϋπολογισμού που υιοθετήθηκαν σε όλες τις χώρες, δεν επιτρέπεται πια να συνεχίσουμε να προβάλουμε παρόμοιο γνώμονα συμπεριφοράς. Πρέπει να παραδειγματιστούμε από τη Βοσνία και Ερζεγοβίνη για να χαραχθεί καινοτόμα διατύπωση των κοινοτικών ενισχύσεων, με την εξάλειψη των ανεπίστρεπτων επιδοτήσεων και την ταυτόχρονη σύναψη εταιρικών σχέσεων και επιστρεπτών δανείων.
<P>
Πιστεύω ότι μόνο ο εξουσιοδοτημένος Αντιπρόσωπος, επιφορτισμένος με ειδικές εξουσίες, αυτονομία και συγκεκριμένες αρμοδιότητες για τη λήψη αποφάσεων, θα συνεισφέρει στον σκοπό αυτό. Η Ευρώπη έχει τα μάτια της στραμμένα σ' εμάς!

<SPEAKER ID=268 LANGUAGE="SV" NAME="Cars">
Κυρία Πρόεδρε, επιτρέψτε μου να τονίσω πρώτα την σημασία που δίνει η Ομάδα μου, η Ομάδα ΦΙΛ, και εγώ προσωπικά, στο να καταστεί αποτελεσματική η βοήθεια προς την πρώην Γιουγκοσλαβία, ώστε να συντελεστεί γρήγορα η ανασυγκρότηση και να μπορούν να επιστρέψουν οι άνθρωποι στα σπίτια τους. Μ' αυτό το υπόβαθρο ήμασταν αρκετά προβληματισμένοι όταν λάβαμε την έκθεση της κοινοβουλευτικής αντιπροσωπείας που επισκέφθηκε πρόσφατα την πρώην Γιουγκοσλαβία, η οποία επέστρεψε και ανέφερε ότι ο χειρισμός της κατάστασης εκεί, όσον αφορά την βοήθεια, δεν γινόταν με έναν καλό και αποτελεσματικό τρόπο. Κατέθεσαν επίσης έναν μεγάλο αριθμό προτάσεων για τη βελτίωση των αποστολών βοηθείας και της διοίκησης ώστε να φτάνει πραγματικά η βοήθεια στον προορισμό της.
<P>
Εξ όσων έχω καταλάβει, η Επιτροπή ακολουθεί την γραμμή που πρότεινε το Κοινοβούλιο, και είναι έτοιμη να φροντίσει να δημιουργηθεί τώρα μια αποτελεσματικότερη οργάνωση απ' αυτήν που υπήρχε πριν, ώστε να αναλάβει αυτές τις αποστολές βοήθειας στην πρώην Γιουγκοσλαβία. Θεωρούμε ότι αυτό είναι καλό.
<P>
Νομίζω επίσης ότι αυτό που είπε ο κ. Hendersson σήμερα, μας δίνει αφορμή να πιστέψουμε ότι και το Συμβούλιο επίσης θα φροντίσει να κάνει ότι περνάει από το χέρι του για να γίνουν αποτελεσματικές οι αποστολές. Μ' αυτό το υπόβαθρο πρότεινα στην Ομάδα μου απόψε να στηρίξουμε αύριο την πρόταση του κ. Schwaiger και να υπερψηφίσουμε την έκθεση, κάτι με το οποίο συμφώνησε ομόφωνα η Ομάδα.
<P>
Επιτρέψτε μου τέλος να πω ότι αν μπορεί να εξαχθεί κάποιο συμπέρασμα απ' αυτό είναι ότι το Κοινοβούλιο εκπλήρωσε μια πολύ σημαντική λειτουργία, αυτήν ακριβώς τη λειτουργία που έχει ανατεθεί στο Κοινοβούλιο, δηλαδή να φροντίσει εκ των υστέρων, ως μία ελεγκτική αρχή, όταν υπάρχουν λόγοι για να ασκηθεί κριτική, να ασκηθεί αυτή η κριτική καθώς και να ληφθούν μέτρα για να διορθωθεί αυτό που έγινε λάθος.

<SPEAKER ID=269 NAME="Εφραιμίδης">
Κυρία Πρόεδρε, Manu military, με επιβλητική στρατιωτική παρέμβαση και επέμβαση έγινε η Συνθήκη του Dayton.
<P>
Δύο χρόνια μετά, οι εισηγητές μας έκαναν τον απολογισμό, -και οι δύο, και αρκετοί συνάδελφοι-, και διαπιστώνουν ότι στρατιωτικά μεν μπορεί να έχει επιτευχθεί κάτι, αλλά τίποτα το μη στρατιωτικό δεν έχει επιτευχθεί. Οι πρόσφυγες δεν αποκαταστάθηκαν, τα όπλα εσίγησαν αλλά η ειρήνη είναι εύθραστη, εκατομμύρια ECU μένουν αναπορρόφητα, η Κεντρική Διοίκηση δεν λειτουργεί, το σύστημα δημοκρατικών ελευθεριών, ανθρωπίνων δικαιωμάτων δεν λειτουργεί ομαλά, ποίο είναι το αποτέλεσμα λοιπόν, αυτής της στρατιωτικά επιβληθείσης Συνθήκης; 'Εκαναν τον απολογισμό, συμφωνώ στον απολογισμό μαζί τους. Διαφωνώ όμως στο δια ταύτα, διότι τί ζητάνε; Παράταση της στρατιωτικής παρουσίας και όχι μόνο αυτό, ενίσχυση της, κάνουν σύσταση η Ευρωπαϊκή 'Ενωση, για να κάνει αισθητή την παρουσία της, να γυρίσει ένα δίσκο επαιτώντας κινητές στρατιωτικές δυνάμεις, παρεμβάσεις της Δυτικοευρωπαϊκής 'Ενωσης, υπό την αιγίδα του ΝΑΤΟ, ολοένα και περισσότερο στρατιωτική επέμβαση για να έχουμε τί; Το ίδιο αποτέλεσμα, δεν θεραπεύεται με στρατιωτικές παρουσίες και επεμβάσεις; ιδού το αυταπόδεικτο αποτέλεσμα, από το δίχρονο απολογισμό του Dayton.
<P>
Ποίο είναι το ζήτημα; Αφήστε τους Βόσνιους, τους Ερζεγοβίνιους, τους Κορσοβάρους, τους Σέρβους να θάψουν τους νεκρούς που προκαλέσατε με τις συγκρούσεις που δημιουργήσατε. Να θάψουν τα μίση και τα πάθη τους, να βρουν μόνοι τους τη διαδικασία της ειρηνικής συνεργασίας, για να προχωρήσει και η οικονομικήκοινωνική ανασυγκρότηση και η ανάπτυξή τους και έτσι μπορεί να είναι παρούσα - απούσα, δηλαδή, η Ευρωπαϊκή 'Ενωση. Αφήστε αυτούς τους λαούς ήσυχους πριν σκορπίσετε γενικότερο πόλεμο στα Βαλκάνια.

<SPEAKER ID=270 LANGUAGE="NL" NAME="Aelvoet">
Κυρία Πρόεδρε, για να πω την αλήθεια, όπως ο κ. Caccavale θεωρώ κι εγώ κοροϊδία την κοινοβουλευτική συζήτηση, όταν οι ομάδες παίρνουν τον λόγο τη στιγμή που η προεδρία δεν είναι πια παρούσα και βρέθηκε εν τω μεταξύ κάποιος άλλος Επίτροπος να παρακολουθήσει τα πράγματα. Δώδεκα χρόνια είμαι μέλος του Κοινοβουλίου αλλά δεν ξανάζησα κάτι παρόμοιο. Έστω, φαίνεται ότι αυτό παει να πει Ευρωπαϊκό Κοινοβούλιο.
<P>
Ουσιαστικά η ομάδα των πρασίνων υποστηρίζει τις δύο εκθέσεις, καί την έκθεση του κ. Schwaiger καί την έκθεση της κ. Δασκαλάκη. Ας σχολιάσω πρώτα την έκθεση της κ. Δασκαλάκη, διότι είναι προφανές ότι, εφόσον δεν είναι εγγυημένη συνέχιση της SFOR στη Βοσνία-Ερζεγοβίνη, τα πάντα είναι πάλι δυνατά. Έχει λοιπόν ουσιαστική σημασία να παραμείνει εκεί. Είναι επίσης σαφές ότι οι Ηνωμένες Πολιτείες θέλουν τώρα να μειώσουν το μεριδιό τους. Θεωρώ φυσικό να αναλάβουν οι ευρωπαϊκές χώρες τις ευθύνες τους για ειρηνευτικές επιχειρήσεις σε μια ευρωπαϊκή χώρα. Θεωρώ σημαντικό στην έκθεση Δασκαλάκη ότι για τη νέα ειρηνευτική δύναμη δεν αρκεί να προβλεφθεί μόνο μια μετατόπιση προς την Ευρώπη και να αναλάβει η Ευρώπη επιτέλους τις ευθύνες της, αλλά πρέπει επίσης να αλλάξουν οι αναλογίες στρατιωτικής παρουσίας και αστυνομικής παρουσίας. Περισσότερη σημασία θα έχει λοιπόν η ομάδα του ΟΗΕ που θα χρησιμοποιηθεί για αστυνομικά καθήκοντα· οι δραστηριότητές της πρέπει να στοχεύουν ιδίως στην κατάρτιση της τοπικής αστυνομίας. Όλοι όσοι γνωρίζουν τη Βοσνία-Ερζεγοβίνη, ξέρουν πόση σημασία έχει κάτι τέτοιο.
<P>
Ολοκληρώνω με λίγα λόγια για την έκθεση Schwaiger. Ομολογώ, συνάδελφε κύριε Spencer, ότι δεν συμμερίζομαι την αισιοδοξία σας, διότι πριν από δύο και πλέον χρόνια, το Κοινοβούλιο έκανε την ίδια ακριβώς ανάλυση που έγινε και τώρα στην έκθεση Schwaiger. Αρα γνωρίζουμε δύο χρόνια τώρα ότι δεν λειτουργεί, ότι δεν γίνεται. Ήξεραν επίσης τί πρέπει να αλλάξει, αλλά δεν το έκαναν. Εδώ καί η Επιτροπή καί το Συμβούλιο φέρουν σοβαρές ευθύνες και πρέπει να το πούμε απερίφραστα. Έχω πάντως ελπίδες για το μέλλον. Είμαι πάντα αισιόδοξη και διατίθεμαι να παραμείνω αισιόδοξη. Είναι όμως ουσιαστικό να κρατήσει το Κοινοβούλιο ένα ατού. Να μην δεχθεί βεβιασμένα τα όσα μας υποσχέθηκαν, αλλά να δούμε πρώτα ποιες αποφάσεις θα ληφθούν κατά τις συνεδριάσεις του Συμβουλίου στις 27 και 28 Απριλίου. Να δώσουμε την τελική μας έγκριση μόνον όταν αποκτήσουμε πράγματι τα όσα πρέπει να αποκτήσουμε. Αν μπορέσουμε να το επιτύχουμε όλοι μαζί, συνάδελφοι, θα έχουμε πράγματι κάνει κάτι για τη ΒοσνίαΕρζεγοβίνη.

<SPEAKER ID=271 NAME="Πρόεδρος">
Συνάδελφοι, η ημερήσια διάταξη ορίζεται από τους προέδρους των πολιτικών ομάδων και αυτή τη φορά γνώριζαν ότι την Τετάρτη το απόγευμα δεν μπορούν να είναι παρόντες ούτε η Επιτροπή ούτε το Συμβούλιο. Ήθελα μόνο να σας το γνωστοποιήσω. Έτσι είχε ορισθεί. Λυπάμαι μεν που δεν ήταν δυνατόν να γίνει αλλιώς, αλλά δεν ήταν κάτι ξαφνικό. Δεν υπήρχε λοιπόν δόλια πρόθεση από την πλευρά της Επιτροπής, παρά έτσι είχε συμφωνηθεί.

<SPEAKER ID=272 LANGUAGE="DE" NAME="Zimmermann">
Κυρία Πρόεδρε, ως μέλος της Ad-hoc αντιπροσωπείας, μπόρεσα να αποκτήσω μια εικόνα για το πόσο δύσκολη είναι η κατάσταση των ανθρώπων στη Βοσνία αυτήν την εποχή. Στην έκθεσή του, ο κ. Schwaiger παρέπεμψε σε πολλές από τις προτάσεις του στα μέτρα που πρέπει να ληφθούν, προκειμένου να επιτευχθούν βελτιώσεις. Εγώ, προσωπικά, ως μέλος της Επιτροπής Πολιτικών Ελευθεριών και Εσωτερικών Υποθέσεων, θεωρώ όμως πολύ σημαντικό, φέτος, να αποκτήσει απόλυτη προτεραιότητα ο συντονισμός και η εκπόνηση συγκεκριμένων σχεδίων στο πλαίσιο ενός εκτεταμένου προγράμματος για την παλιννόστηση. Για να επιτευχθεί αυτό, θα πρέπει η Επιτροπή να ενισχύσει περισσότερο και να συντονίσει καλύτερα τις επί τόπου προσπάθειες των μη κυβερνητικών οργανισμών και άλλων οργανώσεων.
<P>
Καθώς η απομάκρυνση των ναρκών δεν έχει ολοκληρωθεί, καθυστερεί και η ανοικοδόμηση. Εκτός αυτού, θα πρέπει να ενισχυθεί περισσότερο η αποκατάσταση της συνολικής υποδομής όπως η παροχή αερίου, νερού και ηλεκτρικού ρεύματος, οι συγκοινωνίες, τα σχολεία και η υγειονομική περίθαλψη. Για τους λόγους αυτούς, δεν είναι φέτος ακόμα δυνατή η επάνοδος των προσφύγων σε μερικές περιοχές. Πρέπει να γίνουν οι ανάλογες προετοιμασίες, ώστε οι πρόσφυγες να έχουν τη δυνατότητα να επιλέξουν την επιστροφή τους. Αν σταλεί πρόωρα ένας μεγάλος αριθμός προσφύγων στην πατρίδα του, τούτο θα οδηγούσε ενδεχομένως σε μια αποσταθεροποίηση της περιοχής που θα ήταν ένα διαρκές εμπόδιο στα μέτρα για την τελική επιστροφή των προσφύγων.

<SPEAKER ID=273 LANGUAGE="NL" NAME="Oostlander">
Κυρία Πρόεδρε, πριν από καιρό ήμουν στο Σαράγιεβο και άκουσα την ιστορία του κτιρίου του κοινοβουλίου, που θα αποκαθίστατο με ευρωπαϊκή βοήθεια, σαν σύμβολο της αποτελεσματικής λήψης αποφάσεων και των καλών τρόπων μας. Τα χαλάσματα είναι πάντα εκεί και συμβολίζουν πλέον την αναποτελεσματικότητα της Ευρωπαϊκής Ένωσης. Είναι πολύ λυπηρό ότι και ο πρέσβυς της Ευρωπαϊκής Ένωσης είχε να μου πεί: "Ιδού τα χρήματα από την Ευρωπαϊκή Ένωση και ιδού οι αποφάσεις των ΗΠΑ».
<P>
Κυρία Πρόεδρε, λίγο μετά από τον πόλεμο, λέγονταν στις Κάτω Χώρες για τους Αμερικανούς κάπως υπεροπτικά αστειάκια του είδους: Εσείς τα λεφτά, εμείς το μυαλό. Τώρα τα πράγματα αντιστράφηκαν. Τώρα οι Ευρωπαίοι έχουν κατά κάποιον τρόπο τα λεφτά και οι Αμερικανοί παίρνουν τις έξυπνες και αποτελεσματικές αποφάσεις. Αυτό οφείλεται φυσικά στο γεγονός ότι η Ευρωπαϊκή Ένωση συντίθεται από έναν αριθμό κρατών μελών τα οποία κηνηγούν τα δικά τους μικροσυμφέροντα για τα έργα ανοικοδόμησης, και δεν αποτελείται η Ένωση από μέλη που μπορούν να ξεπεράσουν τις μικροπρέπειές τους και να αναλάβουν τις ευθύνες τους. Αυτή είναι η οδυνηρή διαφορά εξ αιτίας της οποίας μείναμε πίσω από τους Αμερικανούς και φερόμαστε σαν δορυφόροι τους. Δεν είμαστε τίποτα περισσότερο. Επιδοκιμάζω ολόψυχα την έκθεση του κ. Schwaiger - είναι έξοχο και θεμελιωμένο κείμενο. Συμφωνώ μαζί του ότι πρέπει να γίνουμε πιο ορατοί με αποκέντρωση στη λήψη αποφάσεων και μια πιο σαφή παρουσία ενός εκπροσώπου με καλό και ευρύ επιτελείο και αρκετές αρμοδιότητες για να λαμβάνει αποφάσεις και να συντονίζει τις δραστηριότητες. Το θεωρώ πολύ σημαντικό και χαίρομαι, διότι στην έκθεση δόθηκε πολλή έμφαση στο θέμα. Είναι μεγάλο κέρδος για την Ευρώπη να επιστρέψουν οι πρόσφυγες και να αποκατασταθεί η τάξη σε μια στρατηγική περιοχή της Ευρώπης. Για να επιτευχθεί, πρέπει να παραμείνει η SFOR, διότι όταν οι πρόσφυγες αρχίσουν να επιστρέφουν στην περιοχή, χρειάζεται η SFOR για τη γεφύρωση του χάσματος ανάμεσα στον στρατιωτικό και τον πολιτικό παράγοντα. Πρέπει η SFOR να έχει τη δυνατότητα να επεμβαίνει σε περίπτωση ταραχών και να προβαίνει ενδεχομένως σε συλλήψεις. Πρόκειται για πολύ θετικό στοιχείο της έκθεσης της κ. Δασκαλάκη. Συγχαίρω και τους δύο εισηγητές με το έξοχο αποτέλεσμα που επέτυχαν για λογαριασμό του Κοινοβουλίου.

<SPEAKER ID=274 LANGUAGE="DE" NAME="Frischenschlager">
Κυρία Πρόεδρε, στο σύντομο χρονικό διάστημα που έχω στη διάθεσή μου θα ήθελα να επικεντρωθώ στη έκθεση της κ. Δασκαλάκη, την οποία θεωρώ εξαιρετική. Επιθυμώ να τονίσω μερικά σημεία από το περιεχόμενό της. Πρώτο, καθιστά απόλυτα σαφές ότι, μετά από έναν τέτοιο φοβερό πόλεμο, η ειρηνική ανασυγκρότηση είναι το κύριο θέμα, αλλά και ότι, δυστυχώς, ίσως να χρειαστεί η διασφάλιση αυτής της ανασυγκρότησης με στρατιωτικά μέσα, όπως το βλέπουμε να γίνεται στην περίπτωση της Βοσνίας. Πιστεύω ότι είναι πολύ σημαντικό, να διατυπωθεί αυτό και γραπτά.
<P>
Δεύτερον: η έκθεση αυτή κάνει έκκληση στην υπευθυνότητα της Ε.Ε., όσον αφορά τα θέματα διασφάλισης της ειρήνης και της ανασυγκρότησης αυτών των περιοχών που έχουν θιγεί από τον πόλεμο. Το θεωρώ τόσο σημαντικό, επειδή η συνέπεια της έκκλησης αυτής, δηλαδή η ενεργοποίηση της Δυτικοευρωπαϊκής Ένωσης, αποτελεί άριστη εξέλιξη. Και τούτο, διότι γνωρίζουμε πόσο δύσκολο είναι να αναπτύξουμε περαιτέρω στην Ευρωπαϊκή Ένωση την κοινή εξωτερική πολιτική και την πολιτική ασφαλείας. Έχει σχεδόν ξεχασθεί το γεγονός, ότι ουσιαστικά ήταν οι Ηνωμένες Πολιτείες, εκείνες που ανέλαβαν την ευθύνη για την αποτυχία της ευρωπαϊκής πολιτικής σε θέματα ασφαλείας. Δεν θέλω ούτε καν να σκεφτώ τι θα είχε συμβεί, εάν αν οι Ηνωμένες Πολιτείες είχαν αναιρέσει την δέσμευσή τους. Τότε, εμείς, θα είχαμε μάλλον εγκαταλείψει τη χώρα και πάλι στο χάος. Γι' αυτό και κάνω έκκληση να εργασθούμε επιτέλους με συνέπεια για την οικοδόμηση μιας κοινής εξωτερικής πολιτικής και μίας κοινής πολιτικής σε θέματα ασφαλείας στο πλαίσιο της Ευρωπαϊκής Ένωσης, μιας κοινής εξωτερικής πολιτικής και μίας κοινής πολιτικής ασφαλείας που θα αξίζουν πραγματικά τον χαρακτηρισμό αυτόν.

<SPEAKER ID=275 LANGUAGE="DE" NAME="Stenzel">
Κυρία Πρόεδρε, κύριε Επίτροπε, αξιότιμες κυρίες και κύριοι, δυστυχώς η συμφωνία ειρήνης του Dayton εξακολουθεί να χρειάζεται μία διασφάλιση με στρατιωτικά μέσα. Η έκθεση Δασκαλάκη, σχετικά με μια στρατηγική για την περίοδο μετά τη λήξη της εντολής SFOR τον επόμενο Ιούνιο, έρχεται συνεπώς έγκαιρα, πριν από την απόφαση που θα ληφθεί από το Συμβούλιο του ΝΑΤΟ, σχετικά με το νέο προσωρινό πρόγραμμα δράσης που θα επικυρωθεί από τους υπουργούς εξωτερικών του ΝΑΤΟ τον Μάιο του 1998. Η διασφάλιση της ειρήνης, ίσως θα έπρεπε να πει κανείς καλύτερα της μη εμπόλεμης κατάστασης, θα πρέπει όλο και περισσότερο να αποτελεί ευθύνη της Ε.Ε.. Θα ήταν ένα σαφές μήνυμα για την ύπαρξη ευρωπαϊκής πολιτικής σε θέματα ασφαλείας στη Βαλκανική το αίτημα να αναλάβει η Δυτικοευρωπαϊκή Ένωση στρατιωτικές πρωτοβουλίες στο πλαίσιο μιας δράσης υπό την αιγίδα του ΝΑΤΟ, η οποία θα διαδεχθεί το έργο της SFOR και στην οποία θα συμμετέχει και πάλι η Αυστρία.
<P>
Δυστυχώς, η πορεία της ανασυγκρότησης της Βοσνίας δεν είναι καθόλου ικανοποιητική. Όχι επειδή ήταν ελάχιστη η οικονομική ενίσχυση που παρείχε η Ευρωπαϊκή Ένωση - αντιθέτως, με το ποσό των 408 εκ. ECU, η Ε.Ε. ήταν πέρσι ο μεγαλύτερος χρηματοδότης - αλλά διότι, όπως αναλύει η έκθεση Schwaiger, δεν γίνεται σωστή διαχείριση και μεταβίβαση των πιστώσεων αυτών επί τόπου. Ένας αντιπρόσωπος με ειδικές εξουσίες, επιφορτισμένος με ευρύτατες αρμοδιότητες για την ανάληψη ενεργειών και τη λήψη αποφάσεων, θα μπορούσε και θα έπρεπε να συμβάλει ουσιαστικά στην επίλυση των προβλημάτων. Η Βοσνία - Ερζεγοβίνη ήταν και είναι μια δοκιμασία για την επιρροή που μπορεί να ασκήσει η Ε.Ε στην περιοχή αυτή. Μία επιρροή που θα έπρεπε ουσιαστικά να γίνει πολύ περισσότερο αισθητή, ιδιαίτερα ενόψει της νέας κρίσης στο Κοσσυφοπέδιο.

<SPEAKER ID=276 LANGUAGE="DE" NAME="Pack">
Κυρία Πρόεδρε, αγαπητοί συνάδελφοι, οι δύο εκθέσεις που συζητάμε σήμερα είναι στενά συνδεδεμένες μεταξύ τους. Ο καθένας που, όπως εγώ και πολλοί άλλοι, παρακολουθεί εδώ και χρόνια το γίγνεσθαι επιτόπου, διαπιστώνει ότι, χωρίς την παρουσία των στρατιωτών της SFOR, η διαδικασία ειρήνευσης δεν έχει καμία δυνατότητα επιτυχίας. Θα συνιστούσα στον συνάδελφο κ. Εφραιμίδη να επισκεφθεί μια φορά το Σαράγιεβο και τα περίχωρά του. Όταν θα γύριζε, θα είχε την ίδια αντίληψη που έχουμε και εμείς. Δεν είναι δυνατόν να είχε μία διαφορετική αντίληψη. Αλλά όποιος αρνείται να δει, ακολουθεί πάντα τον παλαιό του στόχο.
<P>
Οι στρατιώτες παρεμποδίζουν ανοικτές εχθροπραξίες. Μερικές φορές βοηθούν στη σύλληψη εγκληματιών πολέμου και συμβάλλουν κυριολεκτικά με τα χέρια τους στην ανοικοδόμηση, π.χ. στην κατασκευή γεφυρών. Εμπλέκονται ενεργά - τουλάχιστον η γαλλογερμανική ταξιαρχία - στη διαδικασία για την επιστροφή των προσφύγων, αφού συλλέγουν σε κάθε τόπο συστηματικά τα στοιχεία και τα δεδομένα που αποτελούν τις απαραίτητες προϋποθέσεις για την παλιννόστηση και τα μεταβιβάζουν στις αντίστοιχες γερμανικές υπηρεσίες. Προκειμένου να διοχετευθεί η οικονομική ενίσχυση που παρέχουμε και να μπορεί να αρχίσει πραγματικά η ανασυγκρότηση, χρειαζόμαστε διαφορετικά μέσα από το πρόγραμμα PHARE. Και τούτο επειδή για την υλοποίηση του προγράμματος αυτού απαιτούνται από τον παραλήπτη δομές που ακόμα δεν υπάρχουν και ούτε πρόκειται να υπάρξουν για αρκετό χρονικό διάστημα. Για φαντασθείτε να έπρεπε μετά τον Β' Παγκόσμιο Πόλεμο να λειτουργήσει το σχέδιο Marshall κάτω από αυτές τις συνθήκες! Θα περιμέναμε ακόμα να εμφανισθούν οι ευεργετικές του επιδράσεις.
<P>
Ευτυχώς, η Επιτροπή είναι πρόθυμη να υιοθετήσει τις γνώσεις που απέκτησε η αντιπροσωπεία η οποία επισκέφθηκε τη Βοσνία. και έτσι η δημοσιονομική ενίσχυση θα φθάσει επιτέλους στον στόχο της. Για εγωιστικούς, εθνικούς λόγους το Συμβούλιο ήταν συνυπαίτιο στην μέχρι τώρα κακή διαχείριση των πιστώσεων, αλλά, τις περισσότερες φορές, έριχνε όλη την ευθύνη στην Επιτροπή. Το Συμβούλιο πρέπει να αποδεχθεί επιτέλους τις προτάσεις του συναδέλφου κ. Schwaiger προς το συμφέρον της αξιοπιστίας της Ε.Ε.. Χρειαζόμαστε έναν πραγματικά υπεύθυνο εντεταλμένο της Ευρώπης επιτόπου, διαφορετικά θα χάσουμε προς όφελος των Αμερικάνων και τα τελευταία κατάλοιπα αξιοπιστίας, επιρροής και σεβασμού!

<SPEAKER ID=277 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 12.00

<CHAPTER ID=11>
Εκπομπές μεθανίου
<SPEAKER ID=278 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0120/98) του κ. Marset Campos, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο που αφορά τη στρατηγική για τη μείωση των εκπομπών μεθανίου (COM(96)0557 - C4-0001/97)

<SPEAKER ID=279 NAME="Marset Campos">
Κυρία Πρόεδρε, κύριε Επίτροπε, η πρωτοβουλία της Επιτροπής σχετικά με τη μείωση των εκπομπών μεθανίου σε πανευρωπαϊκή κλίμακα είναι βασικά ορθή και θετική. Ωστόσο, αφενός, έρχεται λίγο καθυστερημένα σχετικά με τις ανηλειμμένες δεσμεύσεις και με την υποστήριξή μας, που εκφράσθηκε στο Μάαστριχτ και το Αμστερνταμ, προς την πορεία της κοινωνίας μας προς ένα αειφόρο πρότυπο. Και αφετέρου, είναι ανεπαρκής όσον αφορά τις λεπτομερείς μελέτες από πρώτο χέρι σχετικά με την κατάσταση του ζητήματος στην Ευρώπη, οι οποίες να μπορούν να στηρίξουν σφαιρικές και συγκεκριμένες προτάσεις οι οποίες να είναι προσαρμοσμένες στην πραγματικότητα. Τέλος -και από ότι έχει ειπωθεί- παρουσιάζει ελλείψεις στο σύνολο των κατευθύνσεων που προσφέρονται για την τήρησή της.
<P>
Εμείς, στην Επιτροπή Περιβάλλοντος, Δημόσιας Υγείας και Προστασίας των Καταναλωτών, εγκρίναμε αυτήν την έκθεση με την πολύ θετική ενσωμάτωση των γνωμοδοτήσεων της Επιτροπής Έρευνας, Τεχνολογικής Ανάπτυξης και Ενέργειας καθώς και της Επιτροπής Γεωργίας και Ανάπτυξης της Υπαίθρου. Η πρωτοβουλία κατά τη γνώμη μας είναι ορθή και θετική εφόσον το μεθάνιο αποτελεί το σημαντικότερο συστατικό, έπειτα από το διοξείδιο του άνθρακα, στη διαδικασία του "φαινομένου του θερμοκηπίου», με αποτελεσματικότητα μεγαλύτερη κατά 62 φορές από εκείνη του διοξειδίου του άνθρακα· επειδή, επίσης, παρεμβαίνει στη διαμόρφωση του στρώματος του όζοντος δεδομένης της αντιδραστικότητάς του με τα ελεύθερα μόρια υδροξυλίου· επειδή διαθέτει έναν ρυθμό αύξησης 1 % ετησίως των εκπομπών -περίπου 500 τεραγραμμάρια ετησίως- και λόγω του ότι για τη μείωσή του είναι αποτελεσματικότερη η συνδυασμένη καταπολέμηση, είτε μέσω της μείωσης των εκπομπών είτε μέσω της καύσης του, όντας η ημιζωή του -σχετικά μικρή- μεταξύ 8 και 17 ετών.
<P>
Η πρωτοβουλία αυτή έρχεται λίγο καθυστερημένα, δεδομένου ότι άλλες βιομηχανικές χώρες -όπως οι Ηνωμένες Πολιτείες, η Αυστραλία, ο Καναδάς ή άλλες- έχουν ήδη υιοθετήσει αποτελεσματικώς σφαιρικές στρατηγικές με σκοπό τη μείωσή τους.
<P>
Ωστόσο, πιστεύουμε πως η πρωτοβουλία παρουσιάζει επίσης ελλείψεις διότι δεν διαθέτουμε μια ευρωπαϊκή λεπτομερή μελέτη σχετικά με αυτό το ζήτημα -ελήφθη η πρωτοβουλία βάση εθνικών μελετών αλλά όχι μιας ειδικής μελέτης- και παρουσιάζει ελλείψεις στις προτάσεις. Ας δούμε κάποιες από αυτές.
<P>
Οι προτάσεις, γενικά, είναι ορθές, δεδομένου ότι λαμβάνουν υπόψη τις δεσμεύσεις που ανέλαβε η ΕΕ στη Σύμβαση Πλαίσιο του ΟΗΕ σχετικά με τις κλιματολογικές μεταβολές, με τη Σύνοδο του Κιότο, με τα όσα συμπεριλαμβάνονται στο 5ο Πρόγραμμα Πλαίσιο της Δράσης "Προς την αειφορία» όσον αφορά το περιβάλλον· επίσης με το Συμβούλιο Περιβάλλοντος του 1994 και, από όσα επισημάνθηκαν, με την ομάδα ad hoc του Συμβουλίου του Κλίματος στα πλαίσια της εντολής του Βερολίνου. Αλλά θα πρέπει να προσθέσουμε κάποια σημεία τα οποία, πιστεύουμε, πως είναι σημαντικά.
<P>
Κατ' αρχάς, χρειάζεται να ληφθεί επειγόντως ένα σύνολο φιλόδοξων νομοθετικών, οικονομικών και κοινωνικών συστάσεων.
<P>
Δεύτερον, πιστεύουμε πως είναι συμφέρουσα η δημιουργία μιας ευρωπαϊκής υπηρεσίας για το κλίμα για τον συντονισμό κάθε είδους μέτρων, ανάμεσα τους και αυτά που προτείνονται εδώ.
<P>
Τρίτον, θεωρούμε συμφέρουσα την παροχή πρόσβασης στους αεριαγωγούς των σημαντικότερων πηγών μεθανίου που ήδη αναφέρονται.
<P>
Τέταρτον, θα ήταν συμφέρον να ενσωματωθούν στην πρόταση τρία συγκεκριμένα ζητήματα: σχετικά με τη γεωργία, αυτό που αφορά την διεξοδική μελέτη των ορυζώνων της Ευρώπης· επίσης πρέπει να εστιάσουμε στην κτηνοτροφία μας κατά τρόπο που να πλησιάζει στην πραγματικότητα ώστε αυτή να μην υστερεί συγκριτικά με την κτηνοτροφία άλλων χωρών· και αυτό θα απαιτούσε επίσης μια καλύτερη μελέτη της ΚΓΠ όσον αφορά τις περιβαλλοντικές επιπτώσεις. Σχετικά με τους χώρους υγειονομικής ταφής, θα ήταν απαραίτητο να εισαχθεί η πρόταση της ευρωπαϊκής ενεργειακής πολιτικής. Και όσον αφορά τη χρήση της ενέργειας, θα ήταν αναγκαίο να βελτιωθεί ο έλεγχος των διαρροών σε κάθε είδους αεριαγωγούς, καθώς επίσης και στα ανθρακωρυχεία.
<P>
Υπάρχει επίσης και άλλη μια πτυχή την οποία αξίζει τον κόπο να αναφέρουμε εν συντομία. Είναι εκείνη που αναφέρεται στη βελτίωση της έρευνας, γιατί πιστεύουμε πως χάνουμε το τρένο όταν όσον αφορά την προμήθεια εργαλείων και υλικών σε μια αυξανόμενη αγορά, ακριβώς λόγω αυτού του ελέγχου του μεθανίου.
<P>
Θα ήταν επίσης αναγκαίο να θέσουμε σε εφαρμογή οικονομικές ενισχύσεις, φορολογικές ελαφρύνσεις και κάθε είδους επιδόματα για εκείνες τις ευρωπαϊκές επιχειρήσεις οι οποίες, στο εξωτερικό, επιτυγχάνουν τη μείωση του μεθανίου.
<P>
Και τέλος επίσης, θα ήταν απαραίτητο να αυξηθεί η συνείδηση του πληθυσμού σχετικά με αυτά τα ζητήματα προκειμένου επίσης να συμμετάσχει και να συνεργαστεί ενεργά και να μην μείνουν όλα αυτά στα νομοθετικά μέτρα.

<SPEAKER ID=280 NAME="Linkohr">
Κυρία Πρόεδρε, κατ· αρχάς θα ήθελα να ευχαριστήσω τον κ. Marset Campos για την πραγματικά εξαιρετική του έκθεση, αλλά και για τις συστάσεις που υπέβαλε στο Κοινοβούλιο. Όμως, θέλω να απευθύνω και στην Επιτροπή έναν έπαινο, καθότι η ανακοίνωση που μας υπέβαλε είναι εξαίρετη και θα αποτελέσει ουσιαστική συμβολή στη συζήτησή μας. Τρίτον, εάν μου επιτρέπετε, θα ήθελα να δικαιολογήσω την απουσία του συναδέλφου κ. Ulrich Stockmann, ο οποίος εκπόνησε μια γνωμοδότηση για την Επιτροπή Έρευνας Τεχνολογικής Ανάπτυξης και Ενέργειας. Θα μιλήσω εξ ονόματος του. Δυστυχώς, έπρεπε να εγχειρισθεί και δεν μπορεί σήμερα να είναι παρών.
<P>
Όσον αφορά το ίδιο το θέμα: το πρώτο πράγμα που έχει πέσει στην αντίληψή μου, είναι ότι ζούμε σε μια εποχή μεγάλων εκπλήξεων, γιατί ποιος θα μπορούσε να φαντασθεί πριν από δέκα ή είκοσι χρόνια ότι ένα τόσο ευτελές μόριο όπως το μεθάνιο θα γίνει θέμα μιας απογευματινής συνεδρίασης του Ευρωπαϊκού Κοινοβουλίου; Τούτο με βάζει σε σκέψεις, διότι θα ήταν απόλυτα δυνατό το ενδεχόμενο να ανακαλύψουμε στο μέλλον ότι και άλλα ευτελή πράγματα έχουν ζωτική σημασία για μας.
<P>
Η έρευνα υπάρχει, βέβαια, για να ανακαλύπτει πράγματα που δεν γνωρίζουμε. Πιθανόν να κάνουμε στο μέλλον αρκετές δυσάρεστες ανακαλύψεις, που θα μας αναγκάσουν να σκεφτούμε καλύτερα.
<P>
Δεύτερον: μια και αναφέρω την έρευνα, θα ήθελα να σημειώσω ότι η έρευνα δεν θα πρέπει να έχει την επίλυση προβλημάτων ως μοναδικό της στόχο, όσο σημαντικό κι αν είναι αυτό, αλλά θα πρέπει να στοχεύει και στην ανακάλυψη του αγνώστου. Και το σημερινό μας θέμα ήταν κάτι το άγνωστο που πραγματικά ανακαλύψαμε. Το πρόβλημα που τίθεται εδώ είναι ότι το μεθάνιο, όπως και άλλα αέρια που προκαλούν το φαινόμενο του θερμοκηπίου, έχει επιπτώσεις σε παγκόσμιο επίπεδο, εμείς όμως δεν διαθέτουμε ένα παγκοσμίου επιπέδου κέντρο λήψης αποφάσεων. Για τον λόγο αυτόν, είμαι ιδιαίτερα ευγνώμων για το γεγονός ότι συζητείται πραγματικά η ιδέα δημιουργίας μίας ευρωπαϊκής, και ίσως μάλιστα να ήταν καλύτερα μιας διεθνούς υπηρεσίας για το κλίμα. Γνωρίζω καλά ότι κάτι τέτοιο, εγείρει αμέσως το φόβο μιας νέας γραφειοκρατίας. Ρωτώ όμως, πως μπορεί να επιτευχθεί μία οικουμενική διαχείριση, τη στιγμή που δεν υπάρχει ένα σωστό κέντρο λήψης αποφάσεων, εάν δεν γίνει στις αντίστοιχες νέες υπηρεσίες που θα εφεύρουμε; Είναι απαραίτητη η διεξαγωγή μετρήσεων. Πρέπει να υποβάλουμε μία έκθεση που να θέτει οικουμενικά το πρόβλημα, πρέπει να συζητήσουμε στο πλαίσιο των κοινοβουλίων και των κυβερνήσεων, και πρέπει να υιοθετήσουμε μέτρα παγκόσμιας εμβέλειας.
<P>
Ταυτόχρονα, και τούτο είναι το παράδοξο, δεν πρόκειται μόνο για ένα θέμα οικουμενικής σημασίας αλλά και για ένα ζήτημα που αφορά επιλεκτικά διάφορες περιοχές, επειδή οι πηγές εκπομπής μεθανίου είναι διάσπαρτες σε όλη την υφήλιο. Ο κ. Marset Campos μας υπέδειξε μάλιστα ποιες είναι οι πηγές αυτές. Ταυτόχρονα, χρειαζόμαστε και αποκεντρωμένες δράσεις, διαφώτιση και εκπαίδευση εκείνων που συμμετέχουν άμεσα ή έμμεσα στην παραγωγή μεθανίου που προέρχεται από ανθρώπινες δραστηριότητες..
<P>
Υπάρχουν πολλά παραδείγματα τα οποία αναφέρονται και στην ανακοίνωση της Επιτροπής. Κατά την άποψή μου τίθεται το ερώτημα πώς είναι δυνατόν να πραγματωθούν τα παραδείγματα αυτά. Ποιο είναι το κίνητρο που ωθεί τους ανθρώπους να υλοποιήσουν μια τέτοια δράση ή να επενδύσουν σε αυτήν τα χρήματά τους; Δεν διαβάζει ο καθένας τις ανακοινώσεις της Επιτροπής. Δεν διαβάζει ο καθένας τα ψηφίσματα του Ευρωπαϊκού Κοινοβουλίου, αλλά ακόμα και αν τα διαβάζει, δεν είμαι σίγουρος ότι τούτο θα γίνει αφορμή για την προσωπική του κινητοποίηση. Τί είναι εκείνο που κινητοποιεί τους ανθρώπους; Θα πρέπει να υπάρχει και μια υλική αφορμή για να κάνουν κάτι τέτοιο.
<P>
Έτσι οδηγούμεθα στο ερώτημα: πώς θα χρηματοδοτηθεί το όλο ζήτημα; Ποιό είναι το προσωπικό κέρδος του καθενός, εάν στη γεωργία, στους χώρους υγειονομικής ταφής κλπ. χρησιμοποιηθούν μέθοδοι διαφορετικές από εκείνες που χρησιμοποιούνταν μέχρι σήμερα; Θέλω, μελλοντικά, να επικεντρώσουμε τη συζήτηση σχετικά με τις κλιματολογικές συνθήκες στο ακόλουθο ερώτημα. Πώς μπορούν να υλοποιηθούν στην πράξη οι καλές συμβουλές που δίνουμε και οι καλές αναλύσεις που γίνονται; Αυτό είναι ουσιαστικά το κεντρικό ερώτημα, το οποίο βασικά έχει παραμείνει μέχρι τώρα αναπάντητο. Και τότε λέμε πάντα: η Επιτροπή πρέπει να μας υποβάλει μια πρόταση, η Επιτροπή είναι εκείνη που έχει το δικαίωμα υποβολής προτάσεων. Βέβαια είναι ένα σπουδαίο δικαίωμα, αλλά μερικές φορές είναι και ένα δυσάρεστο καθήκον, επειδή δεν έχει κανείς πάντα έτοιμες τις απαντήσεις.
<P>
Ωστόσο, ελπίζουμε ότι η Επιτροπή δεν θα μας υποβάλλει στο μέλλον μόνο προτάσεις του τύπου: θα έπρεπε και θα μπορούσε κανείς κλπ., αλλά του τύπου: πρέπει. Ελπίζουμε επίσης ότι ταυτόχρονα θα μας παρουσιάζει τις δυνατότητες χρηματοδότησης των λύσεων. Αυτή είναι και η παράκλησή μου προς την Επιτροπή, μια παράκληση που εκφράζεται και στο ψήφισμα. Σας ευχαριστώ που με ακούσατε

<SPEAKER ID=281 LANGUAGE="EN" NAME="Jackson">
Κυρία Πρόεδρε, θα ήθελα να συγχαρώ τον εισηγητή για την έκθεσή του και να τον ευχαριστήσω για το έργο του. Εξ ονόματος της Ομάδας μου, θα ήθελα να καλωσορίσω την έκθεση παρόλο που έχουμε επιφυλάξεις σε μία δύο παραγράφους, ιδιαίτερα στη σύσταση για την Ευρωπαϊκή Υπηρεσία για το Κλίμα και τη παράγραφο 5. Δεν πιστεύω να το υποστηρίξουμε. Δεν θεωρούμε ότι υπάρχει λόγος να δημιουργηθεί μια ξεχωριστή υπηρεσία και δεν φαντάζομαι να το υποστηρίζει η Επιτροπή, αν και παρατηρήσαμε ότι η κυρία Bjerregaard δεν μας τίμησε δια της παρουσίας της.
<P>
Η έκθεση και το έγγραφο της Επιτροπής ορίζουν τα ζώντα ζώα και τα απόβλητα ως τις κυριότερες πηγές μεθανίου. Εύχομαι στον κύριo Flynn κάθε επιτυχία στην Agenda 2000, η οποία είναι, νομίζω, η μοναδική λύση, για τη μείωση των εκπομπών μεθανίου από τα ζώντα ζώα. Θα ήθελα πολύ σύντομα να τον συγχαρώ για το ζήτημα των αποβλήτων. Η έκθεση τονίζει τη δυνατότητα υψηλού επιπέδου μείωσης του μεθανίου. Θα ήθελα ωστόσο η Επιτροπή να είχε κάποιες συνομιλίες με όποιον συνέταξε την έκθεση για τα απόβλητα.
<P>
Όταν η Επιτροπή Περιβάλλοντος εξέτασε το σημείο αυτό και εγώ ήμουν εισηγήτρια, πολλοί υπάλληλοι της Επιτροπής μου ανέφεραν ότι η μείωση κατά 90 % ή 100 % των εκπομπών μεθανίου, μέσω συστημάτων αξιοποίησης της ενέργειας ή καύσης ήταν πρακτικά αδύνατη. Η καύση ίσως να παρουσίαζε πολύ υψηλό ποσοστό δέσμευσης μεθανίου αλλά, όπως είπαν δεν θα μπορούσε να ξεπεράσει το 70 %. Ήταν πάρα πολύ απαισιόδοξοι.Τώρα διαβάζω στο έγγραφο της Επιτροπής, σελίδες 12 και 13 του αγγλικού κειμένου "Πολλές επιλογές μπορούν να μειώσουν τις εκπομπές μεθανίου από τα απόβλητα, μερικές μάλιστα και σε ποσοστό μέχρι 90 %.» Αυτό το αρνήθηκε η Επιτροπή επανειλημμένα στην Επιτροπή Περιβάλλοντος και πιστεύω ότι αυτό είναι θλιβερό.
<P>
Αυτό που συμβαίνει τώρα είναι ότι δύο θεσμικά όργανα της Κοινότητας αγωνίζονται το ένα εναντίον του άλλου. Η οδηγία για τα απόβλητα θα καταστήσει πολύ δύσκολο για τους φορείς των αποβλήτων να επενδύσουν σε συστήματα επαναχρησιμοποίησης του μεθανίου γιατί το ίδιο το μέσο της Επιτροπής τους ζητά σταδιακή μείωση των βιοαποικοδομήσιμων αποβλήτων μέχρι το 2010. Μια πρόταση της Επιτροπής αντιμάχεται τους στόχους της στρατηγικής αυτής. Πιστεύω ότι αυτό είναι θλιβερό και δεν πιστεύω ο κύριος Flynn να έχει κάτι εποικοδομητικό να δηλώσει, αλλά θα ήθελα να καταγραφεί στα πρακτικά.

<SPEAKER ID=282 NAME="Flynn">
Θα ήθελα να ευχαριστήσω τον κύριο Marset Campos και όλους όσοι συνέβαλαν στη συζήτηση.
<P>
Ο στόχος της ανακοίνωσης της Επιτροπής ήταν η εξέταση των προβλημάτων από την εκπομπή μεθανίου στην ατμόσφαιρα, ο προσδιορισμός των πηγών και των αποδεκτών, η αναθεώρηση ορισμένων αποτελεσματικών από άποψη κόστους μηχανισμών για τη μείωση των εκπομπών αυτών και η παροχή ορισμένων επιλογών σχετικά με τη στρατηγική της Ευρωπαϊκής Κοινότητας για τη μείωση των αερίων που προκαλούν το φαινόμενο του θερμοκηπίου.
<P>
Οι επιλογές επικεντρώνονται σε τρεις τομείς: τη γεωργία, τα απόβλητα και την ενέργεια. Η ανακοίνωση παρέχει επίσης μια πρώτη ανταπόκριση. Υπό το φως της Συμφωνίας του Κυότο, η οποία είχε ως στόχο την μείωση, κατά 8 % κατά 2008-2012, των έξι αερίων του φαινομένου του θερμοκηπίου, συμπεριλαμβανομένου και του μεθανίου, θα είναι απαραίτητο να επανεξετάσουμε περαιτέρω τη συμβολή της μείωσης της εκπομπής μεθανίου στο συνολικό στόχο της Κοινότητας.
<P>
Η έκθεση του κ.Marset Campos και η συνοδευτική πρόταση ψηφίσματος δείχνουν ότι συμφωνεί πλήρως με τις ανησυχίες οι οποίες εκφράσθηκαν στην ανακοίνωση της Επιτροπής. Επιπλέον, η συζήτηση για την ανακοίνωση αυτή δεν μπορούσε να έλθει σε καταλληλότερη στιγμή, αφού μετά από την υπογραφή του πρωτοκόλλου του Κυότο, η Επιτροπή ασχολείται τώρα ενεργά με τρόπους για την καλύτερη υλοποίηση των δεσμεύσεων για τη μείωση των εκπομπών. Η μείωση του μεθανίου, το οποίο είναι το δεύτερο σε σειρά υπεύθυνο αέριο για το φαινόμενο του θερμοκηπίου, θα είναι σίγουρα ένα πολύ σημαντικό στοιχείο στη στρατηγική της Επιτροπής μετά το Κυότο.
<P>
Το μεθάνιο είναι το δεύτερο σε σειρά υπεύθυνο για το φαινόμενο του θερμοκηπίου αέριο, μετά από το CO2 . Δεδομένου ότι το μεγαλύτερο ποσοστό μεθανίου προέρχεται από ανθρώπινες δραστηριότητες, είναι ζωτικής σημασίας οι εκπομπές αυτές να περιορισθούν και να μειωθούν. Όλοι τόνισαν ιδιαίτερα το σημείο αυτό.
<P>
Το 1990, η γεωργία ήταν υπεύθυνη για το 45 %, τα απόβλητα για το 32 % και η ενέργεια για το 23 % των εκπομπών μεθανίου στην Ευρωπαϊκή Ένωση. Οι υπολογισμοί στην έκθεση δείχνουν ότι μια μείωση έως 15 % μέχρι το 2010, σε σχέση με το 1990, είναι εφικτή με βάση την τρέχουσα πολιτική. Όμως μια μείωση έως περίπου 40 % ή παραπάνω για την ίδια χρονική περίοδο, θεωρείται ότι είναι το μέγιστο δυνατό από τεχνικής άποψης, αν θεωρήσουμε ότι θα πραγματοποιηθούν σημαντικές αλλαγές στη πολιτική. Η Επιτροπή συνεπώς συμφωνεί σε σημαντικό βαθμό με τις απόψεις που παρουσιάσατε, κύριε Marset Campos, σχετικά με τις εκπομπές μεθανίου.
<P>
Ως προς την πρόταση ψηφίσματος, θα ήθελα να κάνω μερικές επισημάνσεις. Στην παράγραφο 2 αναφέρεται: η Επιτροπή διεξήγαγε περαιτέρω μελέτες, προκειμένου να έχει πιο λεπτομερείς πληροφορίες σχετικά με τις εκπομπές μεθανίου. Ιδιαίτερα όσον αφορά τους υδρατμούς μεθανίου, μπορώ να σας πληροφορήσω ότι η Γενική Διεύθυνση Έρευνας έχει σε εξέλιξη ένα σχέδιο για αυτό το συγκεκριμένο ζήτημα. Αυτό είναι πολύ ευχάριστο νέο για εσάς.
<P>
Στη παράγραφο 3: Η Επιτροπή εξετάζει μια στρατηγική προκειμένου να ανταποκριθεί στη δέσμευση του Κυότο για τη μείωση των εκπομπών των έξι αεριών που ευθύνονται για το φαινόμενο του θερμοκηπίου κατά 8 % μέχρι το 2008-2021 σε σχέση με τις τιμές που παρουσίασαν το 1990. Ο κ. Linkohr ανυπομονεί να δει την εφαρμογή αυτώ των μέτρων. Αυτός είναι ο στόχος μας. Η προοπτική της μείωσης των εκπομπών μεθανίου θα ληφθεί σοβαρά υπόψη στη στρατηγική αυτή. Αυτό το έχετε επισημάνει εσείς.
<P>
Στη παράγραφο 5: η Επιτροπή λαμβάνει υπόψη την επιθυμία του Κοινοβουλίου για μια Ευρωπαϊκή Υπηρεσία Κλίματος ως ένα μέσο για το συντονισμό της ιδιωτικής και δημόσιας προστασίας του περιβάλλοντος. Σημειώνω τη διαφορά απόψεων ανάμεσα στις δύο πλευρές όσον αφορά τη σύσταση αυτή. Θα ήθελα να πω στην κύρια Jackson η οποία πολύ σωστά το επισήμανε ότι υπάρχει μια σειρά από επιπτώσεις οι οποίες απαιτούν περαιτέρω μελέτη.
<P>
Στη παράγραφο 9: η Επιτροπή αναγνωρίζει τη διαρροή αερίων από παλαιούς αγωγούς - ένα σημείο το οποίο πολύσωστά επεσήμανε ο εισηγητής - στα κράτη της πρώην Σοβιετικής Ένωσης, ως μια σημαντική πηγή εκπομπής μεθανίου. Η διάθεση πόρων της Ευρωπαϊκής Ένωσης για επισκευές στους αγωγούς αυτούς θα ήταν σαφώς προς όφελος του περιβάλλοντος. Τέτοιες δράσεις θα πρέπει να εξετασθούν σε συνολικό πλαίσιο ως προς τις συνολικές προτεραιότητες και τη διάθεση πόρων.
<P>
Στη παράγραφο 21: η Επιτροπή και βέβαια συμφωνεί με την άποψη ότι η μεγαλύτερη πληροφόρηση του κοινού είναι ουσιώδους σημασίας αν επιθυμούμε να υπάρξει μείωση. Η προσπάθεια αυτή πρέπει να πραγματοποιηθεί όχι μόνο σε κοινοτικό επίπεδο αλλά και σε εθνικό και σε τοπικό επίπεδο προκειμένου να είναι πραγματικά αποτελεσματική.
<P>
Καλωσορίζω τις συμβολές οι οποίες έγιναν. Αν και η συνάδελφος κυρία Bjerregaard δεν είναι παρούσα, θα της παρουσιάσω τα θέματα τα οποία θέσατε.

<SPEAKER ID=283 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00

<CHAPTER ID=12>
Καταλληλότητα των δοτών αίματος
<SPEAKER ID=284 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0112/98) του κ. Cabrol εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών σχετικά με την πρόταση σύστασης του Συμβουλίου που αφορά την καταλληλότητα των δοτών αίματος και πλάσματος και τον έλεγχο της αιμοδοσίας στην Ευρωπαϊκή Κοινότητα (COM(97)0605 - C4-0027/98-97/0315(CNS))

<SPEAKER ID=285 NAME="Cabrol">
Κυρία Πρόεδρε, αγαπητοί συνάδελφοι, η παρούσα σύσταση του Συμβουλίου έχει ως θέμα κυρίως την πρώτη πτυχή της προηγούμενης ανακοίνωσης της Επιτροπής, η οποία αφορούσε την ασφάλεια της μετάγγισης και την αυτάρκεια αίματος στην Ένωση, για την οποία είχα ορισθεί εισηγητής. Αυτή η πρώτη πτυχή είναι αφιερωμένη στην ασφάλεια της μετάγγισης και πιο συγκεκριμένα στις δύο πρώτες προϋποθέσεις αυτής της ασφάλειας: Την επιλογή των δοτών και τις δοκιμές ελέγχου επί του συλλεχθέντος αίματος. Η αυτάρκεια αναφέρεται παρεμπιπτώντως στα σημεία όπου γίνεται λόγος για τις ποσότητες αίματος που λαμβάνονται.
<P>
Κατ' αρχάς, στο θέμα της επιλογής των δοτών, το Συμβούλιο επιθυμεί μία εξαντλητική πληροφόρηση γι' αυτούς τους δότες, η προσφορά των οποίων είναι σίγουρα γενναιόδωρη - πράγμα που πρέπει να υπογραμμιστεί, διότι ζητούμε, με τις τροπολογίες 14 και 18, την εφαρμογή της αρχής της μη αμειβόμενης αιμοδοσίας - αλλά δεν είναι χωρίς επιπτώσεις, τόσο για τον δότη όσο και για τους μελλοντικούς πιθανούς δέκτες. Πρέπει να ενθαρρύνουμε αυτήν την πληροφόρηση - αυτό είναι το αντικείμενο των τροπολογιών μας 1 έως 5 - για την καλύτερη κατανόηση και συνεργασία εκ μέρους των υποψηφίων δοτών.
<P>
Είναι πολύ σημαντικό επίσης, για να βρούμε τον δότη από τον οποίο προήλθε μολυσμένο αίμα, να ιδρύσουμε ένα μητρώο που θα περιλαμβάνει το όνομα του κέντρου αιμοληψίας και τα ακριβή στοιχεία ταυτότητος του δότη, υπό μορφήν ενός κωδικού αριθμού που θα εγγυάται τον εμπιστευτικό χαρακτήρα των πληροφοριών. Κατά τη γνώμη μας είναι πολύ σημαντικό να συγκεντρώσουμε όλα τα δεδομένα σε ένα μοναδικό μητρώο στην Ένωση, με έναν μοναδικό κωδικό αριθμό που θα επιτρέπει τον ακριβή εντοπισμό. Πρόκειται για τις τροπολογίες 8 και 11.
<P>
Για να μειώσουμε στο ελάχιστο τις νοσηρές επιπτώσεις που θα μπορούσε να έχει η δωρεά στον ίδιο τον δότη ή στους πιθανούς δέκτες, το Συμβούλιο προτείνει ένα λεπτομερές ερωτηματολόγιο που αφορά τα κριτήρια που καθορίζουν την καταλληλότητα ενός δότη. Αυτό το ερωτηματολόγιο ανταποκρίνεται στις απαιτήσεις που διατύπωσε το ίδιο το Κοινοβούλιό μας στο προηγούμενο ψήφισμά του σχετικά με την ασφάλεια της μετάγγισης. Τρία σημεία αυτού του ερωτηματολογίου χρήζουν προσοχής. Το πρώτο αφορά τους κινδύνους που συνδέονται με τα ταξίδια έξω από την Ευρωπαϊκή Ένωση. Είναι βέβαιο ότι ορισμένες ασθένειες υπάρχουν και μπορεί να μεταδοθούν μόνον σε ορισμένες χώρες, όπως παραδείγματος χάριν η ελονοσία. Παρ' όλα αυτά, θα ήταν ανώφελο να κάνουμε διακρίσεις σε αυτό το θέμα και να αποκλείσουμε κάποιες τρίτες χώρες, όπως η Βόρειος Αμερική, όπου ωστόσο ορισμένες ασθένειες είναι ενδημικές. Αυτό είναι το αντικείμενο της τροπολογίας 20 που διορθώνει το πρωτότυπο κείμενο από αυτήν την άποψη.
<P>
Το δεύτερο σημείο αφορά τη σεξουαλική δραστηριότητα. Η σεξουαλική δραστηριότητα συνοδεύεται παντού, σε όλες ανεξαιρέτως τις χώρες, ακόμα και στην Ευρωπαϊκή Ένωση, από τον κίνδυνο να κολλήσει κανείς σεξουαλικώς μεταδιδόμενα νοσήματα. Γι'αυτόν τον λόγο, προτείνουμε την καταψήφιση των δύο σημείων του ερωτηματολογίου του Συμβουλίου που αναφέρουν την σεξουαλική δραστηριότητα. Το πρώτο έχει ως στόχο την Αφρική, αυτό δεν το θέλουμε, και το δεύτερο έχει ως στόχο άλλες χώρες εκτός από τις χώρες της Αφρικής, και αυτό δεν το θέλουμε, για τον ίδιο λόγο. Η κατάργηση αυτών των δύο σημείων θα καθιστούσε περιττή την τροπολογία 21.
<P>
Το τρίτο σημείο αφορά τις ανδρικές ομοφυλοφιλικές σχέσεις. Αυτές οι σχέσεις παρουσιάζουν παντού πολύ μεγάλους κινδύνους, καθώς το παχύ έντερο δεν έχει τόσο καλή άμυνα όσο άλλοι βλεννογόνοι απέναντι σε ορισμένους ιούς. Απορρίπτουμε λοιπόν την τροπολογία 29, η οποία περιορίζει τον κίνδυνο μόνον στις επικίνδυνες ανδρικές ομοφυλοφιλικές σχέσεις, σαν να υπήρχαν και ακίνδυνες. Επαναλαμβάνω, από ιατρική άποψη, όλες οι ανδρικές ομοφυλοφιλικές σχέσεις παρουσιάζουν κινδύνους και μάλιστα κινδύνους πολύ σημαντικούς. Ο αποκλεισμός κάποιων δοτών με βάση αυτά τα κριτήρια μπορεί να είναι, αναλόγως με την περίπτωση και την ασθένεια, μόνιμος ή προσωρινός. Όμως, όπως και να έχει το πράγμα, πρέπει να εγγυηθούμε μία απόλυτη εμπιστευτικότητα για να γίνονται σεβαστά τα δικαιώματα των δοτών και για να διατηρηθεί η γενναιοδωρία του πληθυσμού. Αυτό είναι το νόημα της τροπολογίας 10.
<P>
Οι δοκιμές ελέγχου πάνω στο αίμα και το πλάσμα που συλλέγεται πρέπει να είναι πλήρεις και ακριβείς και πρέπει να είμαστε διαρκώς ενήμεροι για την παρουσία και την τιμή νέων δεικτών ιογενών νόσων. Αυτό είναι το νόημα των τροπολογιών 7, 9 και 13. Αλλά αυτές οι δοκιμές ελέγχου βγαίνουν θετικές μόνον μετά από μία ορισμένη λευκή περίοδο στον μολυσμένο δότη, περίοδο κατά την οποία ο οργανισμός του κατασκευάζει αντισώματα και κατά την οποία τα αντισώματα δεν είναι ακόμα αρκετά για να τα ανιχνεύσουν οι δοκιμές. Εξ ου και το ενδιαφέρον που παρουσιάζει το ερωτηματολόγιο που είναι το μοναδικό μέσον για να απομακρύνουμε τους επικίνδυνους δότες αυτή τη λευκή περίοδο. Τέλος, το Συμβούλιο κάνει συστάσεις σχετικά με την ποσότητα του αίματος που πρέπει να λαμβάνεται από τον δότη και τη συχνότητα της αιμοδοσίας. Κατά τη γνώμη μας, τα πρότυπα που προτείνει το Συμβούλιο είναι κάπως υπερβολικά αυστηρά και εμείς προτείνουμε μάλλον τα πρότυπα του Συμβουλίου της Ευρώπης. Πρόκειται για τις τροπολογίες 24 και 25.
<P>
Τελειώνοντας, κυρία Πρόεδρε, κύριε Επίτροπε, αγαπητοί συνάδελφοι, πέρα από κάποιες σημαντικές επιφυλάξεις που εκφράζουμε, προτείνουμε την ψήφιση αυτής της σύστασης και των τροπολογιών μας. Αυτό το κείμενο θα συμβάλλει αναμφίβολα στη μεγαλύτερη ασφάλεια των μεταγγίσεων η οποία δεν θα καταλήξει βέβαια σε μηδενικό κίνδυνο αλλά θα επιτρέψει στους ασθενείς της Ευρωπαϊκής Ένωσης που το έχουν ανάγκη να επωφεληθούν από τη σωτήρια δωρεά μίας μετάγγισης αίματος.

<SPEAKER ID=286 LANGUAGE="EN" NAME="Whitehead">
Κυρία Πρόεδρε, υποστηρίζω και μάλιστα χαιρετίζω τον κύριο Cabrol για τη μεγάλη πείρα του, τις γνώσεις και τη συμπόνια με την οποία πάντα είχε ως προς το θέμα αυτό.
<P>
Μιλώ εξ ονόματος του σκιώδους εισηγητή της Ομάδας του Ευρωπαϊκού Σοσιαλιστικού Κόμματος, του κ. Needle, ο οποίος δεν μπορεί να παρευρίσκεται, χάρις στην Air France η οποία έπραξε αυτή την εβδομάδα ό, τι ήταν δυνατό για να μετατραπούμε σε σκιώδες Κοινοβούλιο.
<P>
Όλοι οι παρευρισκόμενοι θα θέλαμε να περάσει γρήγορα η πρόταση σύστασης του Συμβουλίου. Η Ομάδα μου ανησυχεί γιατί η πρόταση που έχουμε μπροστά μας δεν έχει δεσμευτική ισχύ. Αναμένουμε το Συμβούλιο των Υπουργών Υγείας στις 30 Απριλίου. Στη τροπολογία αριθ. 17 καλούμε τα κράτη μέλη να συνεργασθούν μεταξύ τους και με την Επιτροπή ώστε να υπάρξει δεσμευτική νομοθεσία μέχρι το τέλος του χρόνου και σίγουρα νωρίτερα από το 1999.
<P>
Ο Επίτροπος θα γνωρίζει την ανησυχία στη χώρα μου, και πιθανώς και στη δική του, όσο απόμακρος και αν είναι ο κίνδυνος μιας νέας μορφής της ασθένειας CreutzfeldtJakob όσον αφορά τα προϊόντα πλάσματος. Ενδιαφερόμαστε ιδιαίτερα να υπάρξει ένας τομέας ασφάλειας και κοινής πρακτικής σε ολόκληρη την Ευρωπαϊκή Ένωση ως προς τα προϊόντα αίματος και την ασφάλεια τους. Κατά την άποψη μου και την άποψη της Ομάδας μου, ενώ έχει δοθεί επαρκής έμφαση στην επιλογή του δότη και στον κατάλληλο έλεγχο των προσφορών - και αυτό έχει παρουσιασθεί από τις παρατηρήσεις του κ.Carol - είναι ακόμη απαραίτητο να παρακολουθούμε πολύ προσεκτικά τους λήπτες των μεταγγίσεων αίματος. Πρέπει να εξασφαλίσουμε ότι σε ολόκληρη την Κοινότητα εφαρμόζονται τα ίδια μέτρα, υπάρχουν τα ίδια σημεια επικοινωνίας και οι πληροφορίες εκτιμούνται, εξετάζονται και μεταδίδονται με πολύ σύνεση.
<P>
Την Ομάδα μου ενδιαφέρει ιδιαίτερα το ζήτημα της εθελοντικής προσφοράς αίματος και εδώ συμφωνώ με τον κ.Cabrol. Θεωρώ ότι είναι λάθος εδώ να νομοθετούμε στη βάση ότι δεν υπάρχει διάκριση ανάμεσα στην εθελοντική δωρεά και στη δωρεά επί πληρωμή. Μπορεί να είναι ενιαία αγορά αλλά δεν υπάρχει αγορά στο αίμα: υπάρχει μια κοινότητα στο αίμα. Είμαστε επί λέξη αδελφοποιητοί αδελφοί και αδελφές.
<P>
Το βιβλίο το οποίο επηρέασε περισσότερο τη ζωή μου είναι αυτό του καθηγητή Richard Titmus με τίτλο "Σχέση δώρου»το οποίο παρουσιάζει πόσο μεγάλη σχέση έχει η αρχή του αλτρουϊσμού με την προσφορά αίματος. Δεν θα πρέπει κατά τη νομοθετική διαδικασία να πράξουμε κάτι το οποίο θα δυσκολεύει περισσότερο τον κόσμο να προσφέρει αυτή την εξαιρετικά πολύτιμη δωρεά. Όμως δεν θα πρέπει να κάνουμε κάτι το οποίο θα μας δυσκολεύει περισσότερο να εντοπίσουμε αυτούς, οι οποίοι για οποιοδήποτε λόγο, μπορεί να μεταδώσουν μια μόλυνση και να θέσουν άλλους σε κίνδυνο. Υποστηρίζουμε πλήρως τις Τροπολογίες αριθ. 1, 3 και 18 που παρουσίασε ο κ. Cabrol και τις τροπολογίες σχετικά με τη εθελοντική προσφορά που παρουσίασε η ομάδα μου.
<P>
Μια τελευταία λέξη για την τροπολογία αριθ. 29: πρέπει να γίνει διάκριση ανάμεσα στις επικίνδυνες συνήθειες των ανδρών και τις επικίνδυνες συνήθειες μεταξύ ανδρών. Υπάρχουν πολλές επικίνδυνες συνήθειες στα δύο φύλα, όπως και μεταξύ ανδρών και δεν θα πρέπει να στιγματίζουμε τους ομοφυλόφιλους με τα λεγόμενα μας απόψε.

<SPEAKER ID=287 LANGUAGE="ES" NAME="Valverde Lσpez">
Κυρία Πρόεδρε, πιστεύω πως όλοι συμφωνούμε πως αυτή η πρόταση έχει ως σκοπό τη θέσπιση μιας κοινοτικής στρατηγικής για τη βελτίωση της εμπιστοσύνης στην ασφάλεια της αλυσίδας μεταγγίσεων αίματος. Και δεν πρόκειται για καινούρια πρόταση, δεδομένου ότι διαθέτουμε ήδη μια εξαιρετική οδηγία από το 1989, η οποία προσέδωσε ποιότητα, ασφάλεια και αποτελεσματικότητα στα φάρμακα τα οποία προέρχονται από το πλάσμα. Από την άλλη, δεν πρέπει να ξεχνάμε πως επίσης είχε κυρωθεί η Σύμβαση για την ευρωπαϊκή φαρμακοποιΐα με μια εξαιρετική τεχνική διατριβή. Επομένως, αυτή η πρόταση προστίθεται στη διαδικασία παροχής ασφάλειας σε όλη την αλυσίδα· για αυτό υποστηρίζουμε ένθερμα την έκθεση του Καθηγητή Cabrol, ο οποίος προσέφερε τις καλύτερες γνώσεις του και την επαγγελματική του αυθεντία. Εν τούτοις, στην Επιτροπή Περιβάλλοντος, Δημόσιας Υγείας και Προστασίας των Καταναλωτών έχουν εγκριθεί κάποιες τροπολογίες στις οποίες θέλω να εφιστήσω την προσοχή της Ευρωπαϊκής Επιτροπής γιατί, αν εγκριθούν, θα διαστρεβλώσουν πραγματικά την πρόταση και το ήδη ισχύον κοινοτικό δίκαιο.
<P>
Θα αναφερθώ, κατ' αρχάς, στην αναφορά στη σύσταση του Συμβουλίου της Ευρώπης. Δεν είναι ότι διαφωνώ με αυτή, αλλά υπάρχει θεωρία η οποία έχει εγκριθεί από το Ευρωπαϊκό Δικαστήριο ότι δεν πρέπει να γίνονται διασταυρώσεις δεδομένου ότι προέρχονται από διαφορετικές νομοθεσίες και, επομένως, θα χάναμε την νομική ασφάλεια.
<P>
Κατά δεύτερον, όσον αφορά την τροπολογία αριθ. 14, γίνεται λόγος για την καθιέρωση της νομικής αρχής να είναι εθελοντικές και μην ανταμοίψιμες οι δωρεές αίματος και πλάσματος. Αλλά κατά τη γνώμη μου είναι μεγάλη ανοησία να μιλάμε για νομική αρχή. Ως πολιτικό στόχο, μπορούμε να κατευθυνθούμε προς την αυτάρκεια, αλλά η καθιέρωση νομικής αρχής, αν ξέρουμε για τί μιλάμε, είναι απαράδεκτη. Ίσως θα έπρεπε να εξηγήσουμε σε αυτό το Κοινοβούλιο πως τα κοινοτικά θεσμικά όργανα συμφωνούν όλα στον προσανατολισμό όλων των πολιτικών προς την πλήρη απασχόληση, αλλά η καθιέρωση στην Ευρωπαϊκή Ένωση της νομικής αρχής της πλήρους απασχόλησης θα ήταν πραγματική ανοησία, παρότι όλοι επιθυμούμε αυτόν τον στόχο. Η σύγχυση μιας πολιτικής κατεύθυνσης ηθικού χαρακτήρα με μια νομική αρχή αποτελεί νομική παρέκκλιση στην οποία δεν πρέπει να προβαίνει καμία έκθεση αυτού του Κοινοβουλίου. Εφιστώ την προσοχή της Ευρωπαϊκής Επιτροπής σε αυτό το ζήτημα ώστε, παρότι προτείνεται εδώ, να δράσει λίγο ως φίλτρο, να πράξει λογικά -όπως συνηθίζεται να κάνει η Ευρωπαϊκή Επιτροπή- και να αφαιρέσει αυτήν την αναφορά.
<P>
Επίσης, δεν μπορεί ακόμη να γίνει δεκτή η προσπάθεια εφαρμογής των ίδιων αρχών και αξιώσεων επί των βασικών και των παραγόμενων από άλλα προϊόντων. Εδώ δεν θα χρειαζόταν να δοθεί κανένα παράδειγμα αλλά, πραγματικά, τα βασικά υλικά έχουν μια συγκεκριμένη επεξεργασία και τα παραγόμενα άλλη ριζικά διαφορετική. Επίσης έχω εμπιστοσύνη στην ορθή κρίση της Ευρωπαϊκής Επιτροπής ώστε οι τροπολογίες αυτές που έχει υποβάλλει η Επιτροπή Περιβάλλοντος να εξυγιανθούν επαρκώς, να μην ληφθούν υπόψη και έτσι θα είναι πολύ καλύτερη η αρχική πρόταση με τις, επίσης αρχικές, τροπολογίες του Καθηγητή Cabrol.

<SPEAKER ID=288 LANGUAGE="NL" NAME="Kestelijn-Sierens">
Κυρία Πρόεδρε, συνάδελφοι, κύριε Επίτροπε, η ασφάλεια των αιμοδοσιών είναι ζήτημα ζωής. Η φιλελεύθερη ομάδα υποστηρίζει λοιπόν το αίτημα του εισηγητή να θεσπισθεί μέχρι το τέλος του επομένου έτους δεσμευτική νομοθεσία για τα προϊόντα αίματος, για την αιμοδοσία και για το πλάσμα. Εξ ονόματος της ομάδας μου και για λογαριασμό του συναδέλφου μου κ. Eisma, ο οποίος δεν μπόρεσε να παραβρεθεί απόψε, επισημαίνω τα ακόλουθα: Πρώτον, οι αιμοδοσίες να γίνονται πάντα εθελοντικά και χωρίς πληρωμή. Σε οποιεσδήποτε επεμβάσεις στο ανθρώπινο σώμα, τα κράτη μέλη οφείλουν να σέβονται τις αρχές του Παγκοσμίου Οργανισμού Υγείας, δηλαδή ανιδιοτέλεια, εθελοντική συμμετοχή και ανωνυμία. Στο σχέδιο σύστασης, αυτές οι αρχές δεν αποσαφηνισθηκαν επαρκώς· υποστηρίζουμε επομένως πλήρως τις τροπολογίες αριθ. 14 και 18.
<P>
Για λόγους δημόσιας υγείας θεωρούμε επίσης σημαντικό ότι η μεγίστη ποσότητα αίματος που επιτρέπεται να δώσει κανείς κάθε φορά, μειώνεται από 800 γραμμάρια σε 650 γραμμάρια.
<P>
Τέλος, δεν είμαστε υπέρ του να απορρίπτονται αιμοδότες αποκλειστικά εξ αιτίας της σεξουαλικής τους κλίσης. Σημασία έχει να συνειδητοποιήσουν καλά όλοι οι υποψήφιοι αιματοδότες τον κίνδυνο ότι με την αιμοδοσία και με το πλάσμα αίματος μπορούν να μεταγγισθούν και λοιμώδεις ασθένειες. Αποτελεί όμως διάκριση να αποκλεισθούν εκ των προτέρων όλοι οι ομοφυλόφιλοι. Αποτελούν κίνδυνο μόνον εφόσον δεν έχουν ασφαλείς σεξουαλικές σχέσεις. Ζητώ λοιπόν να υποστηρίξετε τη σχετική τροπολογία αριθ. 29 των φιλελευθέρων και να μην θεωρηθεί στο παράρτημα αριθ. 5 αυτή η κατηγορία ανθρώπων ως αποκλεισμένη.

<SPEAKER ID=289 LANGUAGE="ES" NAME="Marset Campos">
Κυρία Πρόεδρε, κύριε Επίτροπε η ομάδα μας συμφωνεί πλήρως με την έκθεση του Καθηγητή Cabrol, σχετικά με την πρόταση του Συμβουλίου σχετικά με την καταλληλότητα των αιμοδοσιών. Και επίσης κατά τη γνώμη μας είναι επαρκείς και κατάλληλες οι τροπολογίες που υπέβαλλε η Επιτροπή Περιβάλλοντος, Δημόσιας Υγείας και Προστασίας των Καταναλωτών.
<P>
Και θέλουμε να τονίσουμε τρία ζητήματα τα οποία έχουν συζητηθεί επαρκώς: την εμπιστευτικότητα και τον σεβασμό προς του δότες, χωρίς κανενός είδους στιγματισμό· την ανάγκη για την ύπαρξη μιας κεντρικής ευρωπαϊκής υπηρεσίας αναγνώρισης -η οποία έχει επισημανθεί σε άλλες επιδημιολογικές εκθέσεις- και η λήψη όλων των απαραίτητων προφυλάξεων για την αποφυγή της μετάδοσης νέων νόσων ή κινδύνων.
<P>
Ωστόσο, υπάρχουν επίσης άλλες πτυχές τις οποίες θα θέλαμε να επισημάνουμε: αφενός, πως η μέγιστη ποσότητα αίματος να είναι μοναδική, ανεξάρτητα από το βάρος, δεδομένου ότι άλλο είναι ο όγκος αίματος και άλλο η σωματική μάζα· και δεν υπάρχει άμεση σχέση ανάμεσα στα δύο μεγέθη. Κατά δεύτερον, είναι κατά τη γνώμη μας πολύ σημαντικό να είναι εθελοντική η αιμοδοσία γιατί πρέπει να θυμόμαστε πως, ακριβώς, το AIDS ξεκίνησε στη βορειοαμερικανική ήπειρο λόγω της κατάχρησης στο εμπόριο αίματος με προέλευση από την Αϊτή.

<SPEAKER ID=290 LANGUAGE="FR" NAME="Pradier">
Κυρία Πρόεδρε, απέναντι στον κίνδυνο που συνδέεται με την χρησιμοποίηση του αίματος και των προϊόντων αίματος, μία μόνο ηθική επιταγή πρέπει να υπαγορεύει όλες τις πράξεις μας και όλες τις στάσεις μας, και αυτή είναι η ασφάλεια των ασθενών και των τραυματιών. Η τελευταία βασίζεται σε δύο στοιχεία: στην ικανότητα του γιατρού που πραγματοποιεί τη μετάγγιση και στην ποιότητα των προϊόντων αίματος που μεταγγίζονται.
<P>
Το να επιδείξουμε επιπολαιότητα ή να αρκεστούμε σε μία κατά προσέγγισιν αντιμετώπιση του θέματος είναι μια εγκληματική στάση που κόστισε ήδη δεκάδες και δεκάδες ζωές, και όχι μόνο στη Γαλλία, όπως πιστεύουν πολλοί.
<P>
Ωστόσο, το κείμενο που μας προτείνει προς ψήφισιν η Επιτροπή νομίζω ότι περιέχει, μαζί με κάποια πολύ συνετά αιτήματα, και κάποιες υπερβολές που μου κάνει εντύπωση πώς πέρασαν μέχρι τώρα απαρατήρητες. Το γεγονός ότι θεωρείται πολύ πιο επικίνδυνο το να έχει κανείς σεξουαλικές σχέσεις στην Πρετώρια απ'ότι στην Μπανγκόκ είναι κάτι που δεν μπορώ καθόλου να το καταλάβω. Από την άλλη πλευρά, είναι κάπως αστείο να μην γίνεται λόγος για τη λήψη ή όχι προστατευτικών μέτρων κατά τις σεξουαλικές σχέσεις, ενώ η ανδρική ομοφυλοφιλία απορρίπτεται στο σύνολό της όποιες και να είναι οι σχέσεις, όταν πρόκειται για δωρεά αίματος.
<P>
Αντίθετα, μου φαίνεται άτοπο να παίρνουμε τρομαγμένο ύφος όταν γίνεται λόγος για την πιθανότητα να κλείσουν τα εθνικά κέντρα αιμοδοσίας ή να προσαρτηθούν σε έναν κεντρικό οργανισμό, διότι, σε κάθε μία πό τις χώρες μας, τα εθνικά κέντρα μετάγγισης αίματος συλλέγουν δεδομένα που είναι απολύτως εμπιστευτικά, απολύτως κωδικοποιημένα και επιτρέπουν τον εντοπισμό.
<P>
Με αυτήν την ευκαιρία, παίρνω επιτέλους το θάρρος, κυρία Πρόεδρε, να τονίσω ότι η συγκέντρωση αυτών των πληροφοριών σε ευρωπαϊκό επίπεδο είναι τουλάχιστον το ίδιο σίγουρη με τη συγκέντρωση πληροφοριων σε εθνικό επίπεδο - το λέω αυτό για τους φοβιτσιάρηδες, ιδιαίτερα στη χώρα μου, όπου αναπτύσσονται οι νοσηρές πολιτικές δυνάμεις που όλοι γνωρίζετε.

<SPEAKER ID=291 LANGUAGE="NL" NAME="Blokland">
Κυρία Πρόεδρε, η αιμοδοσία αποτελεί αναπόσπαστο μέρος της σημερινής ιατρικής περίθαλψης. Σώζει ζωές. Εν τούτοις, οι μεταγγίσεις αίματος δεν είναι χωρίς κινδύνους. Πρέπει να περιορισθούν αυτοί οι κίνδυνοι, και αυτός είναι ο σκοπός της παρούσας σύστασης. Ευτυχώς, για τον έλεγχο των αιμοδοσιών, δεν χρειάζεται να ξεκίνησουμε από το μηδέν στην Ευρώπη. Το Συμβούλιο της Ευρώπης διεκπεραίωσε ήδη σημαντικό έργο. Ταιριάζει λοιπόν μια παραπομπή στις συστάσεις του Συμβουλίου της Ευρώπης. Υποστηρίζω επομένως θερμά την τροπολογία αριθ. 1 της έκθεσης. Θα ήθελα να επιστήσω την προσοχή σας σε δύο σημεία ακόμη. Πρώτον, αφετηρία μας πρέπει να είναι η εθελοντική αιμοδοσία. Μια αμειβόμενη προσφορά δεν είναι αληθινή προσφορά, διότι αποβλέπει σε χρηματική αμοιβή. Αποτελεί οπωσδήποτε μειονέκτημα. Δεν είναι επιθυμητό ούτε για τον αιμοδότη, ούτε για την ασφάλεια να δοθούν χρήματα για αίμα ή για προϊόντα αίματος. Αυξάνει την πιθανότητα ακαταλλήλων αιμοδοτών και η αλληλεγγύη προς τον συνάνθρωπο χάνεται.
<P>
Δεύτερον, θέλω να διευκρινίσω τις τροπολογίας που υπέβαλα. Στις τροπολογίες μου αναφέρω το σύστημα ISBT 128 για την επισήμανση του αίματος. ΙSBT σημαίνει International Society for Blood Transfusion . Στον κόσμο των μεταγγίσεων αίματος, αποτελεί αναγνωρισμένο επιστημονικό σύνδεσμο. Πρόκειται για τυποποιημένο σύστημα καταγραφής με την χορήγηση ειδικού κώδικα για κάθε αιμοδοσία. Το σύστημα αναγνωρίζεται στις ΗΠΑ, στον Καναδα και σε μερικές ευρωπαϊκές χώρες. Είναι λογικό να το επιλέξουμε σαν γενική προδιαγραφή για όλη την Ευρώπη.
<P>
Λίγα λόγια ακόμη για την ασφάλεια. Θεωρώ το ερωτηματολόγιο στο παράρτημα σημαντική μέθοδο επιλογής αιμοδοτών. Οι ερωτήσεις για τις σεξουαλικές σχέσεις μπορούν να φανούν κάπως ανάρμοστες, αλλά όλοι γνωρίζουμε ότι ορισμένες μορφές σεξουαλικών επαφών είναι πιο επικίνδυνες από άλλες. Εφόσον προστατεύεται καλά το απόρρητο των απαντήσεων, δεν πρέπει να υπάρχει πρόβλημα. Η ασφάλεια των ληπτών αίματος είναι εν πάσει περιπτώση πιο σπουδαία.
<P>
Τέλος, ευχαριστώ τον εισηγητή, καθηγητή κ. Cabrol για την εξαιρετική του έκθεση.

<SPEAKER ID=292 NAME="Flynn">
Κυρία Πρόεδρε, ζητώ εκ των προτέρων την επιείκεια σας γιατί θα ήθελα λίγα λεπτά παραπάνω από το προβλεπόμενο καθώς επιθυμώ να ασχοληθώ με πολλές από τις τροπολογίες οι οποίες είναι εξαιρετικά σημαντικές για το αίμα και την ασφάλεια του αίματος στην Κοινότητα.
<P>
Το Κοινοβούλιο, σε πολλές εκθέσεις και ψηφίσματα έχει εκφράσει την ανησυχία του για την ασφάλεια του αίματος και των προϊόντων αίματος και την επίτευξη αυτάρκειας στην Κοινότητα και η Επιτροπή καλωσορίζει απόψε την έκθεση της επιτροπής. Το Κοινοβούλιο σημείωσε ότι η σύσταση είναι λογικό επακόλουθο της ανακοίνωσης της Επιτροπής σχετικά με την ασφάλεια του αίματος και την αυτάρκεια. Σωστά επεσήμανε ότι εξετάζονται μόνο δύο δραστηριότητες, η καταλληλότητα του δότη και η εξέταση των προσφορών. Αυτές είναι οι πρώτες δύο φάσεις της αλυσίδας των μεταγγίσεων. Η Επιτροπή θεωρεί ότι είναι κατ'αρχήν συνετό να επικεντρωθούμε σε αυτές. Όμως μπορώ να διαβεβαιώσω τα αξιότιμα μέλη του Κοινοβουλίου ότι γίνονται ήδη βήματα για να εξετασθούν και οι άλλες δραστηριότητες οι οποίες έχουν εντοπισθεί στην ανάπτυξη στρατηγικής για το αίμα.
<P>
Θα ήθελα να ευχαριστήσω τον κ.Cabrol για τη συμβολή του και όλους όσοι πήραν το λόγο απόψε.
<P>
Ως προς τις τροπολογίες που προτείνει το Κοινοβούλιο, η Επιτροπή είναι έτοιμη να αποδεχθεί πλήρως τις Τροπολογίες αριθ. 5, 13 τμήμα β και 23 και να αποδεχθεί εν μέρει την Τροπολογία αριθ. 2 η οποία χρειάζεται κάποια επιμέλεια, την τροπολογία αριθ. 9, της οποίας ο στόχος είναι αποδεκτός αλλά απαιτεί το καθορισμό κοινών κριτηρίων ως προς τις παραμέτρους οι οποίες πρέπει να είναι κοινές σε όλη τη Κοινότητα. Στην Τροπολογία αριθ. 10, η διατύπωση θα πρέπει να αντανακλά το γεγονός ότι η τρέχουσα πρακτική βασίζεται περισσότερο στην εμπειρία παρά σε αποδείξεις - και πρέπει να ενθαρρυνθούν οι προσπάθειες ώστε να υπάρχουν επιστημονικές αποδείξεις. Στην τροπολογία αριθ. 11: εδώ πρόθεση πρέπει να είναι ένα ενιαίο σύστημα μετάδοσης των σχετικών πληροφοριών σε όλα τα κράτη μέλη και στην Επιτροπή και όχι ένας μοναδικός και κοινός κώδικας. Σε τμήμα της Τροπολογίας 15: η επιμέλεια του κειμένου εδώ θα πρέπει να αντανακλά ότι παρόλο που ο κίνδυνος είναι ακόμη θεωρητικός πρέπει να ληφθούν τα κατάλληλα μέτρα για την μείωση του κινδύνου πιθανής μετάδοσης μιας νέας μορφής της ασθένειας Creutzfeldt-Jakob μέσω της μετάδοσης συστατικών και προϊόντων αίματος. Η Επιτροπή πρότεινε αυτά τα μέτρα σχετικά με τα κριτήρια αποδοχής για πιθανούς δότες. Τμήμα της Τροπολογίας αριθ. 16: πρέπει να παρουσιάσουμε την ανάγκη για κοινή παράμετρο σε κοινοτικό επίπεδο και για τη συλλογή επιδημιολογικών δεδομένων. Τμήμα της Τροπολογίας αριθ. 19: η αναδιατύπωση είναι απαραίτητη λόγω των πιθανών νομικών δυσκολιών, με τον όρο "σύντροφος», ο οποίος πρέπει να συνδεθεί με τις νομικές και διοικητικές προβλέψεις στα κράτη μέλη. Τμήμα της Τροπολογίας αριθ. 20: αν και είναι αποδεκτό ως προς τα ταξίδια εκτός Ευρωπαϊκής Ένωσης, προχωρεί πέρα από την πρόθεση της Επιτροπής να συστήσει στα κράτη μέλη να θέσουν ορισμένα ερωτήματα και συνεπώς θα πρέπει να επαναδιατυπωθεί. Τμήμα της Τροπολογίας 21, η οποία υπερβαίνει την πρόθεση της Επιτροπής να συστήσει στα κράτη μέλη να θέσουν ερωτήσεις αν το επιθυμούν. Υπάρχουν επίσης ορισμένες συμπληρωματικές τροπολογίες - οι τροπολογίες αριθ. 27 και 28- και αυτό αντιμετωπίζεται στην τροπολογία αριθ. 11. Η τροπολογία αριθ. 29 είναι αποδεκτή. Θα πρέπει να εξετάσουμε λίγο περισσότερο τη διατύπωση στο σημείο αυτό.
<P>
Η Επιτροπή θεωρεί τις παρακάτω τροπολογίες απαράδεκτες. Θα τις παρουσιάσω εν συντομία. Η τροπολογία αριθ. 1: είναι σημαντικό να θυμόμαστε ότι στην υιοθέτηση της Οδηγίας 89/381/ΕΟΚ, η οποία ρυθμίζει την τοποθέτηση στην αγορά ιατρικών προϊόντων αίματος και πλάσματος, το Συμβούλιο συμφώνησε ότι τα κράτη μέλη θα πρέπει να ενθαρρύνουν τις εθελοντικές και μη αμοιβόμενες δωρεές αίματος και πλάσματος για την κατασκευή ιατρικών προϊόντων. Δεν υπάρχει ωστόσο ορισμός των δωρεών αυτών στην οδηγία και υπάρχουν σημαντικές διαφορές στα κράτη μέλη ως προς το τι ισχύει πρακτικά. Ο ορισμός της μη αμοιβόμενης εθελοντικής προσφοράς αίματος την οπoία υιοθέτησε τo Συμβούλιο της Ευρώπης είναι πολύ πιο περιοριστική σε σχέση με όσα ισχύουν στα περισσότερα κράτη μέλη και η αυστηρή προσχώρηση στον ορισμό αυτό στην Κοινότητα μπορεί να έχει δυσμενείς συνέπειες στις προμήθειες.
<P>
Τροπολογία Αριθ.3. Επειδή η Επιτροπή θεωρεί ότι τα μέτρα που θα εισαχθούν σε κοινοτικό επίπεδο θα πρέπει να λαμβάνουν υπόψη, εκτός από τα πρότυπα του Συμβουλίου της Ευρώπης, τα εθνικά και διεθνή πρότυπα και οι κατευθυντήριες γραμμές και συστάσεις συμπεριλαμβανομένων και αυτών της Παγκόσμιας Οργάνωσης Υγείας και των κυριοτέρων εταίρων μας όπως η Υπηρεσία Τροφίμων και Φαρμάκων των Ηνωμένων Πολιτειών. Η Επιτροπή θεωρεί λοιπόν ότι κάθε αναφορά σε διεθνή πρότυπα θα πρέπει να είναι όσο το δυνατό γενικότερη.
<P>
Η Τροπολογία αριθ. 4 δεν είναι αποδεκτή γιατί η ανησυχία δεν αφορά τον κίνδυνο μιας νέας μορφής Creutzfeld-Jakob στα προϊόντα αίματος, αλλά τον ακόμη σε θεωρητικό επίπεδο κίνδυνο, ο οποίος δεν έχει ακόμη επιβεβαιωθεί επιστημονικά, ότι μπορούν τα προϊόντα αίματος να τη μεταδίδουν. Η χρήση πλάσματος ως έκδοχο σε ιατρικά προίόντα που προέρχονται από χώρες όπου δεν υπάρχουν επιβεβαιωμένα περιστατικά της νέας μορφής Creutzfeld-Jakob συνιστάται ως προληπτικό μέτρο και νομίζω ότι η διατύπωση "εισαγόμενου αίματος μεταξύ των κρατών μελών» είναι εντελώς ασαφής.
<P>
Η Τροπολογία αριθ. 6 θα δημιουργήσει μόνο σύγχυση και τα τελικά ιατρικά προϊόντα όπως τα προϊόντα πλάσματος, που προέρχονται από αίμα και πλάσμα μπορούν να διακινούνται ήδη ελεύθερα στην εσωτερική αγορά αρκεί να τηρούν τις απαιτήσεις ασφάλειας και αποτελεσματικότητας και μπορούν να δοθούν και σε άλλα κράτη μέλη. Όμως η δυσκολία προκύπτει όταν τα ευμετάβλητα προϊόντα, όπως παραδείγματος χάριν τα ερυθρά αιμοσφαίρια, τα αιμοπετάλια ή το πλάσμα πριν από τον δαιχωρισμό, δεν μπορούν να δοθούν σε άλλες χώρες.
<P>
Η Τροπολογία αριθ. 7 δεν γίνεται αποδεκτή καθώς υπονοείται ότι τα κράτη μέλη δεν είναι υπεύθυνα για τη συλλογή αίματος και πλάσματος, το οποίο φυσικά δεν ισχύει στην πραγματικότητα. Η δεύτερη τροπολογία δεν γίνεται επίσης αποδεκτή γιατί πολλοί δότες δεν θέλουν την καταγραφή τους σε καταλόγους και θα πρέπει να το έχουμε αυτό υπόψη.
<P>
Η Τροπολογία αριθ. 8 είναι παρόμοια με την τροπολογία αριθ. 7 και ενώ ένα κοινό σύστημα αναγνώρισης και καταγραφής για τους δότες θα ήταν ιδανικό, οι ίδιοι οι δότες από τους οποίους εξαρτάται ολόκληρη η αλυσίδα των μεταμοσχεύσεων είναι απρόθυμοι να καταγραφούν ακόμη και σε εθνικούς καταλόγους και ένα ενιαίο σύστημα αναγνώρισης και καταγραφής σε όλα τα κράτη μέλη έρχεται σε αντίθεση με την πρόταση της Επιτροπής για ένα αμοιβαία συμβατό σύστημα.
<P>
Η Τροπολογία αριθ.13 δεν γίνεται αποδεκτή γιατί η Επιτροπή χρησιμοποιεί τον όρο "αίμα»με τη γενική έννοια του όρου. Ως προς το 9γ, είτε το πλάσμα προέρχεται από το σύνολο της αιμοδοσίας είτε συγκεντρώνεται μέσω πλασμαφαίρεσης, λαμβάνεται δείγμα αίματος του δότη τη στιγμή της αιμοδοσίας και ελέγχεται, δεν ελέγχεται το πλάσμα.
<P>
Ως προς την Τροπολογία αριθ. 14, η Οδηγία 89/381 ζητεί απότα κράτη να προωθήσουν την εθελοντική, μη αμοιβόμενη δωρεά αίματος ως κύρια πηγή ιατρικών προϊόντων. Η ακριβής διατύπωση πρέπει να διατηρηθεί εδώ.
<P>
Η Τροπολογία αριθ. 17. Κατ'αρχήν αντιτιθέμεθα στην τροπολογία αυτή γιατί είναι απαραίτητο να διευκρινήσουμε τι σημαίνει " προϊόντα με βάση το αίμα». Τα έκδοχα τα οποία δεν υπάγονται στην κοινοτική νομοθεσία και τα προϊόντα πλάσματος πρέπει να συμπεριληφθούν στην υπάρχουσα φαρμακευτική νομοθεσία ως προς την ποιότητα, την ασφάλεια και την αποτελεσματικότητα.
<P>
Ως προς τα έκδοχα, δεν υπάρχει νομική βάση στην Κοινότητα για την εισαγωγή δεσμευτικής νομοθεσίας και το Αρθρο 129 παρέχει μόνο συστάσεις ή μέτρα ενθάρρυνσης, αλλά αποκλείει φυσικά την εναρμόνιση και η μελλοντική νομοθεσία εναρμόνισης ίσως να είναι δυνατή αν και όταν επικυρωθεί η Συνθήκη του Αμστερνταμ.
<P>
Η Τροπολογία αριθ. 18. Ο ορισμός της εθελοντικής, μη αμοιβόμενης αιμοδοσίας από το Συμβούλιο της Ευρώπης είναι περισσότερο περιοριστικός από τον όρο " μη αμοιβόμενη» όπως χρησιμοποιείται στην Οδηγία 89/ 381 και υπάρχουν σημαντικές διαφορές ανάμεσα στα κράτη μέλη ως προς τι ακριβώς είναι οι δωρεές αυτές.
<P>
Η Τροπολογία αριθ. 24 σχετικά με τη προτεινόμενη συχνότητα αιμοδοσίας προέρχεται από την σιωπηρή υπόθεση των συντακτών ότι σε κάθε αιμοδοσία γίνεται η μέγιστη δυνατή λήψη αίματος.
<P>
Στην Τροπολογία αριθ 25, ο συνολικός στόχος της αυτοματοποιημένης πλασμαφαίρεσης είναι να προσεγγίσουμε όγκο που μπορεί να είνα ικαι μεγαλύτερος από 15 λίτρα, με ασφαλή όμως για τον δότη τρόπο.
<P>
Τέλος θα ήθελα με την ευκαιρία αυτή να κάνω ένα σχόλιο για τη νέα μορφή της Creutzfeldt-Jakob γιατί ο κ.Whitehead έθιξε ειδικά το θέμα. Ως προς τα προϊόντα πλάσματος, το ζήτημα του κινδύνου από τη νέα μορφή της Creutzfeldt-Jakob εξετάζεται λεπτομερώς από την Επιτροπή Ιδιόκτητων Ιατρικών Προϊόντων η οποία έχει συμβουλευτικό ρόλο στον Ευρωπαϊκό οργανισμό για την αξιολόγηση των φαρμακευτικών προϊόντων σε συνεργασία με την Συμβουλευτική Επιτροπή για την σπογγώδη εγκεφαλοπάθεια.
<P>
Το ζήτημα συζητείται επίσης στην Επιστημονική Συμβουλευτική Επιτροπή για τα ιατρικά προϊόντα. Τώρα αναμένουμε την πληροφόρηση από τα όργανα αυτά.
<P>
Ως προς τις μεταγγίσεις αίματος δεν υπάρχει νομική βάση, σύμφωνα με το Αρθρο 129, ώστε να λάβουμε μέτρα πέρα από μη δεσμευτικές συστάσεις. Όπως ανέφερα νωρίτερα, το έχουμε ήδη πράξει. Όπως γνωρίζουν τα μέλη, αυτή είναι η πρώτη πρόταση για σύσταση του Συμβουλίου από την Επιτροπή του Αρθρου 129 της Συνθήκης. Η Επιτροπή αποφάσισε ότι λαμβάνεται υπόψη η άποψη σας παρόλο που ορισμένα κράτη μέλη είχαν ορισμένους δισταγμούς αρχικά, δεδομένου ότι δεν υπάρχει επίσημη υποχρέωση σύμφωνα με το Αρθρο 129. Η έκθεση του κυρίου Cabrol επιβεβαιώνει ότι σωστά έπραξε η Επιτροπή. Επιθυμώ να καταγραφεί στα πρακτικά για εσάς και τους συναδέλφους σας, κύριε Cabrol, ότι θα επιμείνω να έχετε συμβουλευτικό ρόλο για μελλοντικές συστάσεις σύμφωνα με το Αρθρο 129. Το Κοινοβούλιο θα πρέπει να έχει την ευκαιρία να συμβάλλει ενεργά στις συστάσεις σχετικά με τη δημόσια υγεία.
<P>
Η Επιτροπή θεωρεί ότι ή σύσταση αυτή είναι σημαντικό βήμα στην υλοποίηση κοινοτικής στρατηγικής για το αίμα και ότι η Επιτροπή, το Συμβούλιο και το Ευρωπαϊκό Κοινοβούλιο βοήθησαν στην στρατηγική αυτή από το 1994 έως το 1996.
<P>
Λυπούμαι για την έκταση της απάντησης μου, αλλά είναι ένα ζήτημα ζωτικής σημασίας για όλους τους πολίτες της Ευρωπαϊκής Ένωσης.

<SPEAKER ID=293 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Διαδικασία επί του προϋπολογισμού 1999 - Προσαρμογή τωνδημοσιονομικών προοπτικών
<SPEAKER ID=294 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων τριών εκθέσεων:
<P>
A4-0103/98 της κ. Dόhrkop Dόhrkop εξ ονόματος της Επιτροπής Προϋπολογισμών σχετικά με τις κατευθυντήριες γραμμές για τη διαδικασία προϋπολογισμού 1999 - τμήμα ΙΙΙ: Επιτροπή-A4-0099/98 του κ. Viola εξ ονόματος της Επιτροπής Προϋπολογισμών σχετικά με τις κατευθύνσεις για τη διαδικασία προϋπολογισμού του 1999Τμήμα Ι - Ευρωπαϊκό Κοινοβούλιο - παράρτημα: Διαμεσολαβητής
<P>
Τμήμα ΙΙ - Συμβούλιο
<P>
Τμήμα IV - Δικαστήριο
<P>
Τμήμα V - Ελεγκτικό Συνέδριο
<P>
Τμήμα VI - Οικονομική και Κοινωνική Επιτροπή και Επιτροπή Περιφερειών
<P>
A4-0124/98 της κ. Dόhrkop Dόhrkop εξ ονόματος της Επιτροπής Προϋπολογισμών σχετικά με την πρόταση απόφασης του Ευρωπαϊκού Κοινοβουλίου και του Συμβουλίου της Ευρωπαϊκής Ένωσης για την προσαρμογή των δημοσιονομικών προοπτικών στους όρους εκτέλεσης (που υποβλήθηκε από την Επιτροπή βάσει της παραγράφου 10 της Διοργανικής Συμφωνίας της 29.10.93) (SΕC(98)0307 - C4-0192/98)
<SPEAKER ID=295 NAME="Dόhrkop Dόhrkop">
Κυρία Πρόεδρε, θα μιλήσουμε κατ' αρχάς, δεδομένου ότι πρόκειται για μια κοινή συζήτηση τριών εκθέσεων -όντας εγώ εισηγήτρια μιας εξ αυτών-, για την πρόταση ψηφίσματος η οποία, εκ πρώτης όψεως, έχει περισσότερο τεχνικό χαρακτήρα, δηλαδή, αφορά στην προσαρμογή των δημοσιονομικών προοπτικών, έπειτα από την τεχνική προσαρμογή, στις συνθήκες εκτέλεσης. Έπειτα, θα μιλήσω σχετικά με τις δημοσιονομικές κατευθύνσεις για το 1999 σε έναν τόνο -επιτρέψτε μου- περισσότερο λυρικό, για να κάνω πιο ανάλαφρη την τόσο προχωρημένη ώρα.
<P>
Η διαδικασία προσαρμογής των δημοσιονομικών προοπτικών στις συνθήκες εκτέλεσης αναφέρεται στην μεταφορά των μη χρησιμοποιημένων πιστώσεων αναλήψεως υποχρεώσεων, του προηγούμενου έτους, των Διαρθρωτικών Ταμείων και του Ταμείου Συνοχής στο νέο δημοσιονομικό έτος και επίσης στο σύνολο των πιστώσεων πληρωμών για την εξασφάλιση, καθώς λέει η Διοργανική Συμφωνία, σε περίπτωση ανάγκης, μιας τακτικής προόδου σχετικά με τις πιστώσεις αναλήψεως υποχρεώσεων.
<P>
Εφέτος, πρέπει να λάβουμε υπόψη πως η προσαρμογή θα είναι διαφορετική από εκείνη άλλων ετών, δεδομένου ότι το 1999 είναι ο τελευταίος χρόνος των δημοσιονομικών προοπτικών και της σημερινής περιόδου προγραμματισμού των Διαρθρωτικών Ταμείων. Και αυτό οδήγησε την Επιτροπή να μεταφέρει όλες τις μη δεσμευμένες πιστώσεις του 1997 στο 1999.
<P>
Λαμβάνοντας υπόψη τα όσα έχουν αναφερθεί, και εξετάζοντας τις συνθήκες εκτέλεσης σύμφωνα με το άρθρο 10 της Διοργανικής Συμφωνίας, η Επιτροπή υποβάλλει την πρόταση μεταφοράς στον προϋπολογισμό του 1999 1, 433 δις ecu από τα Διαρθρωτικά Ταμεία τα οποία δεν χρησιμοποιήθηκαν το 1997, και 101 εκατ. ecu από τις πιστώσεις αναλήψεως υποχρεώσεων που ακυρώθηκαν στο Ταμείο Συνοχής κατά τον ίδιο χρόνο. Δηλαδή, συνολικά 1, 534 δις ecu.
<P>
Λαμβάνοντας υπόψη προηγούμενες αποφάσεις προσαρμογής, έχουμε αύξηση του ανώτατου ορίου της κατηγορίας 2 κατά περίπου 18 % συγκριτικά με τον προϋπολογισμό για το 1998.
<P>
Μέχρι εδώ η πρόταση της Επιτροπής τηρεί αυστηρά το άρθρο 10 της Διοργανικής Συμφωνίας. Ωστόσο, δεν συμβαίνει το ίδιο όσον αφορά την πρόταση προσαρμογής των πιστώσεων πληρωμών, όπου η Επιτροπή υιοθετεί μια θέση αντίθετη με την αυστηρή εφαρμογή των δημοσιονομικών προοπτικών σύμφωνα με το άρθρο 10 της Διοργανικής Συμφωνίας, με το να μην προτείνει καμία αύξηση του ανώτατου ορίου για τις πιστώσεις πληρωμών, επικαλούμενη πως θα είναι πλήρως εφικτή η αντιμετώπιση των αναγκών.
<P>
Ακόμη γνωρίζοντας πως μια προσαρμογή όσον αφορά τις πιστώσεις πληρωμών δεν περιορίζεται στην κατηγορία 2, η εισηγήτρια είναι της άποψης πως το ανώτατο όριο στις πιστώσεις πληρωμών υποτιμάται και πως η αύξηση στην κατηγορία 2 για το 1999 μεγαλώνει ακόμη περισσότερο την δυσαναλογία ανάμεσα στις πιστώσεις αναλήψεως υποχρεώσεων και στις πιστώσεις πληρωμών.
<P>
Η Επιτροπή αναφέρεται επανειλημμένως, στην επιχειρηματολογία της για τις πιστώσεις πληρωμών, στη Διοργανική Συμφωνία. Διατύπωνει ακόμη, κάποια στιγμή, πως θα μπορούσε να προχωρήσει σε επιπρόσθετες πληρωμές ύψους 1 δις ecu περαιτέρω των προβλεπόμενων για το 1997 πιστώσεων πληρωμών.
<P>
Προκαλεί, λοιπόν, έκπληξη ότι η Επιτροπή δεν προτείνει την αύξηση του ανώτατου ορίου των πιστώσεων πληρωμών.
<P>
Η εισηγήτρια είναι της άποψης πως η Επιτροπή αναμειγνύει δύο διαδικασίες: αφενός, τις δημοσιονομικές προοπτικές, που αποτελούν αυτές καθαυτές πλαίσιο· και αφετέρου, τον προϋπολογισμό για το 1999, ο οποίος εκφράζει πραγματικές εκτιμούμενες ανάγκες.
<P>
Η εισηγήτρια επιμένει πως πρέπει να διατηρηθούν χωριστά αμφότερες οι διαδικασίες και, κατά συνέπεια, ζητά να αυξηθεί το γενικό ανώτατο όριο των πιστώσεων πληρωμών σε 300 εκατ. ecu. Εκκρεμεί η αποδοχή του από το Συμβούλιο. Σε αντίθετη περίπτωση, θα προχωρήσουμε σε νέον τριμελή διάλογο πριν από την υποβολή του προσχεδίου του προϋπολογισμού.
<P>
Και εφόσον έχουν ειπωθεί αυτά, ας περάσουμε στο λυρικό κομμάτι των δημοσιονομικών κατευθύνσεων για το 1999. Δεδομένου ότι υπήρξα μέλος της Επιτροπής Πολιτισμού, έχω αυτήν την ποιητική αδεία.
<P>
Δεν πιστεύω επίσης πως θα είμαι πολύ πρωτότυπη λέγοντας πως η πολιτική είναι η τέχνη του δυνατού. Ο προϋπολογισμός, όντως, είναι η συγκεκριμενοποίηση στην πράξη των αρχών κάθε κοινοτικής πολιτικής, που συζητούμε και εγκρίνουμε σε αυτήν τη Συνέλευση. Το να ασκεί κανείς πολιτική σημαίνει να επιλέγει.
<P>
Σε αυτές τις κατευθύνσεις, που θα εγκρίνουμε, θα πρέπει να δώσουμε προσοχή καθ' όλη τη διάρκεια της διαδικασίας του προϋπολογισμού, η οποία εύχομαι να είναι - λόγω της άνοιξης- ένας δρόμος ανθόσπαρτος και όχι, παρότι βρισκόμαστε λίγο πριν από την Μεγάλη Εβδομάδα, ένας γολγοθάς.
<P>
Θα εγκρίνουμε, επομένως, κάποιες κατευθυντήριες γραμμές, χωρίς να περάσουμε σε αυτήν τη φάση στο δημοσιονομικό μέρος. Αργότερα, εφόσον έχει διεξαχθεί η πρώτη ανάγνωση από το Συμβούλιο, θα πρέπει να καθορισθεί ένα ποσό για κάθε κεφάλαιο και κονδύλιο.
<P>
Προσπάθησα η παρούσα έκθεση να είναι όσο γίνεται σύντομη ώστε να εκτιμήσετε σαφώς τις πολιτικές πρωτοβουλίες. Αντιλαμβάνομαι, και λυπάμαι για αυτό, πως κάποιες επιτροπές δεν βλέπουν να εκφράζονται σε αυτήν όλες οι θέσεις τους, αλλά σας ευχαριστώ όλους που καταστήσατε δυνατές κάποιες σαφείς και συγκεριμένες κατευθύνσεις. Ειδάλλως, θα βρισκόμαστε τώρα με έναν τηλεφωνικό κατάλογο ο οποίος θα μας εμπόδιζε να ξεχωρίσουμε το άχυρο από το σιτάρι. Ως εισηγήτρια, δέχομαι όλες τις γνωμοδοτήσεις των επιτροπών, εκτός, βέβαια, από ο, τιδήποτε θα μπορούσε να εμποδίσει την έγκριση του ψηφίσματος.
<P>
Η έκθεση θέλει να παρουσιάσει τον προϋπολογισμό του 1999 ως έναν προϋπολογισμό γέφυρα ανάμεσα στις δημοσιονομικές προοπτικές που τελειώνουν και σε άλλες που συζητούμε. Δεδομένου ότι στο εν λόγω έτος λήγουν οι σημερινές δημοσιονομικές προοπτικές και αρχίζει η συζήτηση των καινούριων, με τη συζήτηση της Ατζέντας 2000, αυτός ο προϋπολογισμός όχι μόνο αποτελεί το τέλος μιας εποχής αλλά πρέπει να εκληφθεί ως "προϋπολογισμός γέφυρα» προς το μέλλον. Τελειώνει η χιλιετηρίδα και έχουμε το προνόμιο να παρακολουθούμε μια ιστορική αλλαγή στην ήπειρό μας. Αυτός θα είναι επίσης ο πρώτος προϋπολογισμός στον οποίον τα ποσά θα εκφράζονται σε ευρώ, το κοινό μας νόμισμα, το οποίο θα ενώσει ακόμη περισσότερο τους Ευρωπαίους και θα ωθήσει την οικονομική ανάπτυξη. Μεσοπρόθεσμα θα λειτουργήσει η διεύρυνση της Ευρωπαϊκής Ένωσης προς χώρες που ανέκαθεν ήταν ευρωπαϊκές.
<P>
Από την άλλη, η Ένωση θα πρέπει να συνεχίσει με τον στόχο της οικονομικής και κοινωνικής συνοχής, γιατί η αλληλεγγύη ανάμεσα στις περιφέρειες είναι απαραίτητη, ώστε η οικονομική ανάπτυξη και οι νέες τεχνολογίες να μην επιφέρουν την αύξηση των διαφορών ανάμεσα σε πλούσιους και φτωχούς.
<P>
Θέλουμε έναν προϋπολογισμό με ιδία κατεύθυνση για το 1999. Έναν προϋπολογισμό για τους πολίτες και που να γνωρίζει να ανταποκρίνεται σε αυτό που εκείνοι προσδοκούν από την Ευρωπαϊκή Ένωση. Δεν πρόκειται απλώς για την καταγραφή εσόδων και δαπανών, αλλά πρέπει να ξέρει να παίρνει τον παλμό μιας πολιτικής ένωσης σε έναν συνεχώς μεταβαλλόμενο κόσμο.
<P>
Οι ευρωπαίοι πολίτες, μέσω των κρατών μελών, μετέφεραν στην Ένωση αρμοδιότητες, ακόμη και μέρος της κυριαρχίας τους, ώστε, με αυτόν τον τρόπο, να εξυπηρετούμε καλύτερα τις ανάγκες τους.
<P>
Από αυτήν την άποψη, η έκθεση θυμίζει την παράγραφο 3 του άρθρου F της Συνθήκης, που λέει πως "η Ένωση θα διαθέτει τα απαραίτητα μέσα για την επίτευξη των στόχων της και για την διεκπεραίωση των πολιτικών της».
<P>
Επομένως, ο προϋπολογισμός της Ένωσης τοποθετείται σε ένα διαφορετικό και συμπληρωματικό επίπεδο προς τους προϋπολογισμούς των κρατών μελών. Δεν είναι συγκρίσιμοι οι προϋπολογισμοί της ΕΕ με αυτούς των κρατών μελών γιατί τα καθήκοντα και οι προοπτικές του καθενός είναι διαφορετικές. Και επίσης διαφορετικός είναι ο τρόπος αντιμετώπισης των κοινών προκλήσεων και των προβλημάτων των πολιτών.
<P>
Η Ένωση για να πληρώσει το καθήκον της, πρέπει να αγγίξει περισσότερο εκείνες τις πτυχές όπου υπάρχει μια, ας την καλέσουμε, "επιπρόσθετη ευρωπαϊκή αξία» η οποία δικαιολογεί μια ενισχυμένη δράση της Ένωσης.
<P>
Πρέπει να πούμε, από την άλλη, πως το Ευρωπαϊκό Κοινοβούλιο έχει ενεργήσει και συνεργαστεί υπεύθυνα στις τελευταίες δημοσιονομικές χρήσεις για να ελαφρύνει τον δρόμο προς την σύγκλιση των κρατών μελών. Και θα συνεχίζει να το κάνει, παρότι χωρίς να αγνοεί την πολιτική έννοια του προϋπολογισμού.
<P>
Το Κοινοβούλιο υπερασπίζεται τη λιτότητα, από την άποψη μιας αποτελασματικότερης και ορθολογικότερης χρήσης των δημοσιονομικών πόρων.
<P>
Δεν θα ήθελα να πιάσω τον χάρακα και να κάνω τη δασκάλα, αλλά πρέπει να το κάνω για να μαλώσω το Συμβούλιο και τα κράτη μέλη που δεν έκαναν την εργασία τους, γιατί για να τηρηθούν οι δεσμεύσεις του Εδιμβούργου, σχετικά με το πακέτο των Διαρθρωτικών Ταμείων, και των Καννών, σχετικά με το πρόγραμμα PHARE, αυτός ο προϋπολογισμός του 1999 πρέπει να αντιμετωπίσει κάποιες αυξήσεις του ύψους του 18 % για τις πιστώσεις της κατηγορίας 2 και 36 % για την κατηγορία 4.
<P>
Επιπλέον, πρέπει να καταγγείλουμε πως η αναποτελεσματική εκτέλεση των Διαρθρωτικών Ταμείων σε κάποια κράτη μέλη είναι σκανδαλώδης. Αυτό δεν αποτελεί αποταμίευση για την Ευρωπαϊκή Ένωση, αλλά απάτη προς τους πολίτες, από τους οποίους στερείται μια ευρωπαϊκή παρέμβαση για την επίλυση των προβλημάτων τους.
<P>
Εν τούτοις, πρέπει να είναι σαφές σε αυτό το Κοινοβούλιο πως, στην διαδικασία του προϋπολογισμού, το Συμβούλιο δεν είναι ούτε εχθρός, ούτε αντίπαλος, ούτε αντίζηλος. Ας μην κάνουμε λάθος στον πόλεμο. Το Κοινοβούλιο και το Συμβούλιο κάθονται στο ίδιο σκαμπό και στο ίδιο πιάνο για να παίξουν ένα κομμάτι "τεσσάρων χεριών». Χρειαζόμαστε πίστη σε έναν διοργανικό διάλογο στον οποίο και οι δύο κλάδοι της εξουσίας του προϋπολογισμού να συμφωνούμε όσον αφορά την παρτιτούρα.
<P>
Ανάμεσα στα κύρια καθήκοντα της μελωδίας που θα ερμηνευθεί βρίσκονται οι προτεραιότητες που ορίζονται στο σημείο 3 της έκθεσης: η δημιουργία απασχόλησης μέσω των επενδύσεων σε υποδομές, έρευνα και ανάπτυξη· η στήριξη των ΜΜΕ· και τα μέτρα για την καταπολέμηση της ανεργίας των νέων.
<P>
Θέλουμε επίσης να αναπτύξουμε μια έννοια της Ευρώπης της γνώσης που να περιλαμβάνει την εκπαίδευση και την κατάρτιση, καθώς επίσης και την έρευνα και την ανάπτυξη. Το κύριο δυναμικό της Ευρώπης -κανείς δεν αμφιβάλλει για αυτόβρίσκεται στους λαούς της, στην ανθρώπινη αξία των Ευρωπαίων η οποία βασίζεται σε έναν πολιτισμό χιλιετηρίδων.
<P>
Κατά τον ίδιο τρόπο, ο προϋπολογισμός για το 1999 πρέπει να διαφυλάττει το περιβάλλον, σύμφωνα με τις δεσμεύσεις που αναλάβαμε στη Σύνοδο του Κιότο.
<P>
Και τελειώνω, κυρίες και κύριοι. Η μουσική ένωνε πάντα τις χώρες μας, ξεπερνώντας όλα τα σύνορα και υπερβαίνοντας όλα τα εμπόδια. Ας μας φωτίσει η αυθεντία των μεγάλων μας συνθετών και ας μπορέσουν το Κοινοβούλιο και το Συμβούλιο να μιμηθούν τον Arthur Rubinstein στην ερμηνεία αυτής της σουίτας που αρχίζει τώρα.

<SPEAKER ID=296 NAME="Viola">
Κυρία Πρόεδρε, θα ήθελα, ξεκινώντας την παρέμβασή μου σχετικά με τα τμήματα που αφορούν τα λοιπά θεσμικά όργανα, να εκφράσω την ικανοποίησή μου για την απόφαση του Γραφείου της Προεδρίας, που ενέκρινε χθες το προκαταρκτικό σχέδιο προϋπολογισμού. Το γεγονός αυτό μας επιτρέπει να τηρήσουμε το χρονοδιάγραμμα που είχε ορισθεί στα πλαίσια της επιτροπής, προσαρμοσμένο στις εσπευσμένες προθεσμίες της φετινής χρονιάς και που, σύμφωνα με τις προβλέψεις, μπορεί να οδηγήσει στις 17 Ιουλίου στην έναρξη της διαδικασίας διαβούλευσης με το Συμβούλιο.
<P>
Εύχομαι, επίσης, η φετινή διαβούλευση με το Συμβούλιο να διεξαχθεί υπό εκείνο το πνεύμα αμοιβαίας συνεργασίας χάρη στο οποίο αποφύγαμε πέρυσι τη δεύτερη ανάγνωση.
<P>
Θα εξετάσω στη συνέχεια τα ποσά της κατηγορίας 5, τις διοικητικές δαπάνες. Οι προβλέψεις καθορίζουν αύξηση της τάξης του 4 τοις εκατό, δηλαδή κατά 182 εκατομμύρια Εcu σε σχέση με το προηγούμενο έτος. Για το Ευρωπαϊκό Κοινοβούλιο συνεπάγεται, παραδείγματος χάριν, καθώς στο ίδιο προορίζεται το ποσοστό του 20 τοις εκατό, ένα περιθώριο της τάξης των 36 εκατομμυρίων Εcu. Είναι, συνεπώς, εμφανές ότι αυτό το περιθώριο, τόσο για το Κοινοβούλιο όσο και για τα λοιπά θεσμικά όργανα, δεν αποτελεί βέβαια στόχο δαπάνης αλλά ανώτατο όριο δαπάνης, καθώς δεν μπορούμε να απαιτήσουμε από εμάς τους ίδιους ελαστικότερη συμπεριφορά σε σχέση με εκείνη που τα κράτη μέλη εφαρμόζουν τη συγκεκριμένη στιγμή.
<P>
Μία από τις κατευθύνσεις που υπέδειξα, με τη συγκατάθεση της Επιτροπής Προϋπολογισμών, στους προσανατολισμούς αυτούς είναι, πρώτα απ' όλα, η τροποποίηση της ονοματολογίας. Πρόκειται για υποχρέωση που εκπορεύεται από το άρθρο 19 του δημοσιονομικού κανονισμού όπου θίγεται το ζήτημα της εναρμόνισης της ονοματολογίας. Θα οδηγηθούμε με τον τρόπο αυτό σε ευκολότερη ανάγνωση του προϋπολογισμού και στη μεγαλύτερη διαφάνεια του ιδίου. Οφείλω να επισημάνω, και στην περίπτωση αυτή, τη συμμόρφωση της Διοίκησης του Κοινοβουλίου προς την απόφαση της Επιτροπής Προϋπολογισμών, που χρονολογείται από την προηγούμενη χρήση, δεδομένης της εισαγωγής στον χθεσινό προϋπολογισμό της νέας αυτής εκ μέρους μας επιδιωκώμενης ονοματολογίας.
<P>
Ο άλλος προσανατολισμός αφορά την αύξηση του οργανογράμματος, που βασικά οφείλει να ενστερνιστεί τον γνώμονα την αυστηρότητας που προωθούσαμε και που ισχύει για όλα τα θεσμικά όργανα. Εξαιρούνται, φυσικά, οι περιπτώσεις υποχρεωτικής μέριμνας απαραίτητων και αιτιολογημένων αναγκών που μπορούν να προκύψουν στα διάφορα θεσμικά όργανα, όπως, επί παραδείγματι, οι ανάγκες συνυφασμένες με τις διαπραγματεύσεις για τη διεύρυνση.
<P>
Παρόμοια δικαιολογητικά απαιτούνται για την αναβάθμιση των θέσεων και, προς το σκοπό αυτό, ζήτησα από όλα τα θεσμικά όργανα να διαβιβάσουν τόσο τις πληροφορίες γύρω από τα μέτρα σε θέματα αναδιοργάνωσης της εργασίας και κινητικότητας, γύρω από τις θέσεις που παραμένουν κενές λόγω συντάξεως γήρατος, συντάξεως αναπηρίας ή λόγω ασθενείας, γύρω από την αξιοποίηση βοηθητικών υπαλλήλων και γύρω από την προκήρυξη διοργανικών διαγωνισμών, όσο επίσης την κατάσταση των κενών θέσεων στη διάρκεια του 1999.
<P>
Επιβεβαίωσα, επίσης, τις αποφάσεις του Ευρωπαϊκού Κοινοβουλίου σχετικά με το πρόγραμμα στέγασης και την άσκηση της επιλογής αγοράς, με τη μεταφορά σχετικά με το κτίριο του Δικαστηρίου που ασχολείται με τα προβλήματα της εξάλειψης του αμιάντου από τις δομές του κτιρίου του και τη στέγαση της Επιτροπής Περιφερειών και της Οικονομικής και Κοινωνικής Επιτροπής.
<P>
Επί του προκειμένου, θα ήθελα να εκφράσω την πεποίθησή μου σχετικά με την ανάγκη επίτευξης, πριν από την ολοκλήρωση της παρούσας διαδικασίας του προϋπολογισμού, οριστικής διευθέτησης για τα δυο αυτά θεσμικά όργανα, με καθορισμό των προθεσμιών, των δαπανών και της οριστικής τους έδρας. Οφείλω επί του θέματος να εκφράσω την επιδοκιμασία μου για την απόφαση του Γραφείου της Προεδρίας να απορριφθεί το δαπανηρό αίτημα ανέγερσης νέου ημικύκλιου στο κτίριο της οδού Belliard, που θα στοίχιζε 16 εκατομμύρια Ecu. Το Γραφείο της Προεδρίας αποφάσισε να διαθέσει στις επιτροπές, με την ευκαιρία της μετακόμισής τους, την αίθουσα του Κοινοβουλίου, που μπορεί να χρησιμοποιηθεί σαν ημικύκλιο.
<P>
Η πρώτη ανάγνωση θα προσανατολιστεί, φυσικά, στα αποτελέσματα της εκτέλεσης του προηγούμενου προϋπολογισμού. Τέλος, περαιτέρω προσανατολισμός κατεύθυνσης για όλα τα θεσμικά όργανα είναι η εκπόνηση λεπτομερούς έκθεσης, με συνημμένο χρονοδιάγραμμα για τις επιπτώσεις της καθιέρωσης του ευρώ για το κάθε θεσμικό όργανο, και τα προβλήματα μηχανοργάνωσης σχετικά με το πέρασμα στο κατώφλι του 2000.
<P>
Τέλος, κύριε Πρόεδρε, εύχομαι ότι, στη συνέχεια των εργασιών, όλα τα θεσμικά όργανα θα επιδείξουν αίσθημα ευθύνης για τη συγκεκριμένη στιγμή που διανύουν τόσο η Ευρωπαϊκή Ένωση όσο και τα κράτη μέλη της, συμβαδίζοντας με το πνεύμα της χθεσινής συμπεριφοράς του Γραφείου της Προεδρίας του Κοινοβουλίου, που συγκράτησε την αύξηση στο 0, 64 τοις εκατό σε σχέση με πέρυσι, συνεπώς σε πολύ χαμηλότερα επίπεδα συγκριτικά με τον στόχο αύξησης του 2, 50 τοις εκατό, που είχε καθοριστεί από την Επιτροπή για τις διοικητικές δαπάνες.

<SPEAKER ID=297 NAME="Sonneveld">
Κυρία Πρόεδρε, ως συντάκτης γνωμοδότησης της Επιτροπής Γεωργίας και Ανάπτυξης της Υπαίθρου για τον προϋπολογισμό του 1999, εκτίμησα πολύ το γεγονός ότι η γενική εισηγήτρια κ. Dόhrkop ξεκίνησε έγκαιρα τις διαβουλεύσεις της με άλλους τόμεις όπως η γεωργία. Τόσο η Επιτροπή Προϋπολογισμών όσο και η Επιτροπή Γεωργίας και Ανάπτυξης της Υπαίθρου είναι αποφασισμένες να ακολουθήσουν για τις γεωργικές δαπάνες τη διαδικασία που ακολουθήθηκε και για τον προϋπολογισμό του 1998. Βαφτίστηκε εν τω μεταξύ διαδικασία Tillich-Mulder, και έχει σημασία να την αποδεχθούν η Επιτροπή και το Συμβούλιο το ίδιο θετικά όπως εμείς. Η ακριβής περιγραφή της διαδικασίας βρίσκεται σε ένα έγγραφο εργασίας της Επιτροπής Προϋπολογισμών, στο έγγραφο αριθ. 14 της 2ας του παρελθόντος Φεβρουαρίου.
<P>
Ως προς την παρούσα έκθεση, εξ ονόματος της Επιτροπής Γεωργίας και Ανάπτυξης της Υπαίθρου συνεργάστηκα στη διευκρίνιση της παραγράφου 13, στην οποία τονίζονται τρία θέματα. Στο προσχέδιο προϋπολογισμού της, η Επιτροπή καθόρισε ένα συνολικό ποσόν για την κατηγορία 1, αλλά αυτό το ποσόν δεν πρέπει να λειτουργήσει σαν μέγιστο όριο. Το ποσόν βασίζεται σε όσο γίνεται καλύτερες εκτιμήσεις, αλλά αυτές δεν έχουν χαρακτήρα προδιαγραφής. Το τελικό ποσόν για αυτή την κατηγορία του προϋπολογισμού, πρέπει να μπορεί να διορθωθεί για όσο γίνεται περισσότερο χρόνο, βάσει των πιο πρόσφατων εκτιμήσεων των δαπανών, άρα μέχρι τις παραμονές της δεύτερης ανάγνωσης. Οπότε ένα ενδεχόμενο υπόμνημα τροποποίησης θα είναι για το Συμβούλιο και το Κοινοβούλιο αρκετά δεσμευτική κατευθυντήρια γραμμή. Σε περίπτωση που χρειάζονται εν τω μεταξύ περικοπές, αυτές πρέπει να γίνουν επιλεκτικά για ορισμένες πιστώσεις του προϋπολογισμού που πρέπει να επανεκτιμηθούν, αλλά όχι γραμμικά..
<P>
Τέλος, πρέπει να διευκρινισθεί ακόμη το θέμα των αποθεμάτων. Στη γεωργία θα γίνουν μεν στο εξής πιο ακριβείς εκτιμήσεις, αλλά παρά ταύτα χρειάζεται ένα απόθεμα πόρων. Εν μέρει μπορούμε ίσως να καταφύγουμε στο γενικό σύστημα αποθεμάτων που βρίσκεται στα σκαριά, αλλά μια απόλυτη ομοιομορφία δεν θα δικαίωνε τον ειδικό χαρακτήρα του γεωργικού προϋπολογισμού. Μια σαφής προσέγγιση εγγυάται την καλή βάση για μια αποτελεσματική αγροτική δημοσιονομική πολιτική και διασφαλίζει μεγαλύτερη συμμετοχή του Κοινοβουλίου στις γεωργικές δαπάνες απ' ό, τι γινόταν χρόνια τώρα. Η εμπειρία θα εκτιμηθεί δεόντως από την Επιτροπή και εύχομαι και από το Συμβούλιο.

<SPEAKER ID=298 NAME="Rόbig">
Κυρία Πρόεδρε, με τον προϋπολογισμό για το έτος 1999 δεν προετοιμαζόμαστε μόνο για την επόμενη χιλιετηρίδα, αλλά επιπλέον θέτουμε και τα θεμέλια για την αντιμετώπιση των μεγαλύτερων προκλήσεων που έχει συναντήσει η ευρωπαϊκή ολοκλήρωση εδώ και χρόνια. Από τότε που γνωστοποιήθηκαν οι αποφάσεις της Επιτροπής και του ΕΝΙ, όσον αφορά τη συμμετοχή στη νομισματική ένωση, γνωρίζουμε με σχετική ακρίβεια το πρόγραμμα πορείας, τις ευκαιρίες και τους κίνδυνους που συνεπάγεται ένα κοινό νόμισμα.
<P>
Η συνέχιση της ενημερωτικής εκστρατείας για την καθιέρωση του ευρώ παραμένει ένα πολύ σημαντικό ζήτημα για την εκτεταμένη προετοιμασία του ευρωπαϊκού πληθυσμού για τη μετάβαση στο ενιαίο νόμισμα, δεδομένου ότι στον τομέα αυτό μπορούμε να ατενίζουμε πολύ θετικά το μέλλον. Από την άλλη πλευρά, δρομολογούμε ήδη σήμερα το φιλόδοξο πρόγραμμα της διεύρυνσης προς ανατολάς την επόμενη χιλιετηρίδα. Σχετικά με το θέμα αυτό έχουμε να κάνουμε ακόμα πολλά πράγματα. Θα πρέπει να προσβλέπουμε σε μία επιπλέον επιτάχυνση της ολοκλήρωσης της ενιαίας αγοράς, προκειμένου να παραμερισθούν τα υφιστάμενα εμπόδια. Για τον λόγο αυτόν, θα πρέπει να στρέψουμε την προσοχή μας ιδιαίτερα στη λήψη κατάλληλων μέτρων, όπως το πρόγραμμα δράσης για την ενιαία αγορά.
<P>
Επίσης, πρέπει να ενισχύσουμε την εμπιστοσύνη των πολιτών στην ικανότητα της Ευρωπαϊκής Ένωσης να επιλύει προβλήματα. Εδώ ανήκει προπάντων η φιλόδοξη προώθηση της πρωτοβουλίας για την απασχόληση, την οποία αποφασίσαμε τον περασμένο χρόνο. Θέλω να τονίσω και πάλι τον ρόλο που διαδραματίζουν οι ΜΜΕ στη δημιουργία θέσεων εργασίας. Αυτήν την εβδομάδα ακούσαμε ήδη ότι εντωμεταξύ υπάρχει ένας σχεδόν αχανής αριθμός ενισχυτικών μέτρων για τις ΜΜΕ. Φαίνεται, ωστόσο, ότι η απορρόφηση αυτών των πόρων δεν γίνεται στον ίδιο βαθμό σε όλους τους τομείς.
<P>
Συνεπώς, χρειαζόμαστε μία περιεκτική, ακριβή, αξιολόγηση από την πλευρά της Επιτροπής, προκειμένου να μπορέσουμε να λάβουμε τα κατάλληλα μέτρα στο πλαίσιο του επόμενου προϋπολογισμού, ώστε να αυξηθεί ουσιαστικά η αποτελεσματικότητα της ενίσχυσης των ΜΜΕ. Κάτι ακόμα πρέπει να καταλάβουμε σε συνάρτηση με αυτά: Η πιο αποτελεσματική υποστήριξη των επιχειρήσεων είναι εκείνη που αφήνει εξαρχής στη δικαιοδοσία των επιχειρήσεων τη διαχείριση των πόρων και τους τρόπους χρήσης των. Για τον λόγο αυτόν, θα πρέπει και κατά τη διαδικασία προϋπολογισμού να δώσουμε μεγάλη προσοχή στις αρχές μιας λεπτής νομοθεσίας, δηλαδή σε μία πρωτοβουλία SLIM, για την οποία ψηφίσαμε ήδη σήμερα στο Σώμα, ή ακόμα και σε ένα γενικό benchmarking

<SPEAKER ID=299 NAME="Ferber">
Κυρία Πρόεδρε, κύριε Επίτροπε, αγαπητοί συνάδελφοι, η επιτροπή ·Ερευνας Τεχνολογικής Ανάπτυξης και Ενέργειας ασχολήθηκε φυσικά και αυτή εντατικά με τις κατευθυντήριες γραμμές για τον προϋπολογισμό για το έτος 1999. Δύο είναι τα θέματα που μας καίνε περισσότερο. Το πρώτο είναι η μετάβαση απ'το τέταρτο στο πέμπτο ερευνητικό πρόγραμμα πλαίσιο και το δεύτερο η μετατροπή των αποφάσεων του Κυότο σε μια σαφή πολιτική της Ευρωπαϊκής Ένωσης στον τομέα της ενεργειακής πολιτικής.
<P>
Πρώτα απ'όλα θα ήθελα να ευχαριστήσω την εισηγήτρια της έκθεσης για την εμφάνιση και των δύο θεμάτων στις κατευθυντήριες γραμμές.·Εχουμε επίγνωση της τιμής που μας γίνεται, εφόσον οι επιτροπές που καταφέρνουν να περιληφθούν τα θέματά τους στην έκθεση είναι λίγες. Απ'την άλλη πλευρά η εισηγήτρια της έκθεσης μας διαβεβαίωσε ότι όλες οι γνωμοδοτήσεις των επιτροπών θα συμπεριληφθούν στη διαδικασία λήψης αποφάσεων σ'ένα είδος νέας διαδικασίας DόhrkopDόhrkop. Δυστυχώς όμως αυτό απορρίφθηκε από την επιτροπή προϋπολογισμού. Αγαπητή κυρία Mόller, λυπούμαστε πολύ γι'αυτό, διότι έχουμε ήδη συνειδητοποιήσει τα προβλήματα αναφορικά με την εξεύρεση των μέσων για το πέμπτο ερευνητικό πρόγραμμα πλαίσιο και διότι γνωρίζουμε πως είναι ιδιαίτερα δύσκολο να βρεθεί απάντηση στο ερώτημα της πολιτικής που πρέπει ν'ακολουθηθεί κατά την διεκπεραίωση του προϋπολογισμού για το έτος 1999. Στο σημείο αυτό θα ήταν λοιπόν σκόπιμο η επιτροπή για τον προϋπολογισμό να είχε υιοθετήσει τις προτάσεις της εξεταστικής επιτροπής, ώστε να είμαστε σε θέση να ολοκληρώσουμε με μια τακτική διαδικασία τη μετάβαση ειδικά στο επόμενο έτος. Ελπίζουμε στο πλαίσιο της πρώτης ανάγνωσης να τεθούν στη διάθεσή μας ακριβέστεροι αριθμοί και εκ μέρους του Συμβουλίου, ούτως ώστε να σημειώσουμε πρόοδο κατά την εξεύρεση των μέσων για τα ειδικά προγράμματα.
<P>
Όσον αφορά την ενεργειακή πολιτική, υφίσταται επείγουσα η ανάγκη για την ανάληψη δράσης σε ευρωπαϊκό επίπεδο. Νομίζω πως οι δηλώσεις στις κατευθυντήριες γραμμές δεν ανταποκρίνονται στον προβληματισμό αυτό. Ελπίζουμε πως θα περάσουμε τα θέματα που μας ενδιαφέρουν και ενώπιον της επιτροπής για τον προϋπολογισμό κατά την πρώτη ανάγνωση, την οποία ασφαλώς και θα παρακολουθήσουμε από κοντά ως επιτροπή.

<SPEAKER ID=300 NAME="Liikanen">
Κύριε Πρόεδρε, η διαδικασία του προϋπολογισμού για το 1999 εξελίσσεται σε ατμόσφαιρα ηρεμίας και διοργανικής συνεργασίας. Υπάρχουν ενθαρρυντικά σημεία που θα ανταποκριθούν στις μεγάλες προκλήσεις της Ένωσης: δημιουργία θέσεων εργασίας, Οικονομική και Νομισματική Ένωση και προετοιμασία για τη διεύρυνση.
<P>
Το 1999, η Οικονομική και Νομισματική Ένωση θα εισέλθει στο τρίτο στάδιο. Οι πρόσφατες εκθέσεις και οι αντιδράσεις έχουν υπογραμμίσει τη συνεχή αποφασιστικότητα των κρατών μελών να βελτιώσουν την υγεία της δημόσιας οικονομίας. Αυτό το κλίμα δημοσιονομικής λιτότητας δεν μπορεί να αγνοηθεί ούτε σε επίπεδο Κοινότητας. Οι κατευθυντήριες γραμμές του προϋπολογισμού της Κοινότητας για το 1999 δείχνουν ότι τα θεσμικά όργανα είναι έτοιμα να αναλάβουν τις ευθύνες τους ως προς αυτό. Η κατά προσέγγιση ευθυγράμμιση της αύξησης των πιστώσεων του προϋπολογισμού με την ανάπτυξη των εθνικών προϋπολογισμών - όπως προτείνει η κ. Barbara Dόhrkop Dόhrkop - είναι ένδειξη μιας πολύ υπεύθυνης στάσης του Ευρωπαϊκού Κοινοβουλίου.
<P>
Σε ένα αυστηρό πλαίσιο, ο προϋπολογισμός του 1999 θα πρέπει να καλύψει τις υποχρεώσεις της Ένωσης και να επικεντρωθεί στην ανάπτυξη και στη δημιουργία θέσεων εργασίας.
<P>
Ως προς τις δαπάνες για τη γεωργία, η Επιτροπή αναμένει- προς το παρόν - απαιτήσεις πιστώσεων στα επίπεδα του προϋπολογισμού του 1998. Αν οι προβλέψεις αυτές παρουσιάσουν σημαντικές αλλαγές κατά τη διάρκεια του έτους, η Επιτροπή θα ακολουθήσει την επιτυχή διαδικασία του προηγούμενου έτους και θα καταθέσει μια μεταγενέστερη διορθωτική επιστολή. Σημειώνω τη διαδικασία αυτή, η οποία ονομάζεται Tillich-Mulder στην έκθεσή σας.
<P>
Ως προς τις διαρθρωτικές δράσεις, το 1999 σηματοδοτεί το τέλος της τρέχουσας περιόδου προγραμματισμού. Η προσπάθεια συμφωνίας στην τριμερή κατάρτιση του προϋπολογισμού χθες, αύξησε το ανώτατο επίπεδο της κατηγορίας 2 κατά 1534 εκατομμύρια ευρώ ως προς τις υποχρεώσεις, το συνολικό ανώτατο όριο των πληρωμών κατά 300 εκατομμύρια ευρώ και ανοίγει το δρόμο για τη σωστή ολοκλήρωση του προγράμματος.
<P>
Ως προς την εσωτερική πολιτική, θα πρέπει από κοινού τα θεσμικά όργανα να ενισχύσουν τις προσπάθειες συμβολής στην ανάπτυξη και στη δημιουργία θέσεων εργασίας: το πρόγραμμα του πέμπτου πλαισίου έρευνας - για το οποίο θα πρέπει να υπάρξει ικανοποιητική συμφωνία πριν από το τέλος του έτους - η ενίσχυση των διευρωπαϊκών δικτύων και η "πρωτοβουλία για την την ανάπτυξη και την απασχόληση» είναι οι κύριες προτεραιότητες. Η "πρωτοβουλία για την ανάπτυξη και την απασχόληση» είναι κοινή επιτυχία για το Ευρωπαϊκό Κοινοβούλιο και το Συμβούλιο.Πρόκειται για ένα τριετές πρόγραμμα και θα πρέπει να εξακολουθήσει να βρίσκεται στο επίκεντρο των προϋπολογισμών για το 1999 και το 2000.
<P>
Ως προς τις εξωτερικές πολιτικές, θα δοθεί ιδιαίτερη έμφαση στην μετατροπή του PHARE σε αποτελεσματικό προενταξιακό μέσο. Η Επιτροπή θα προτείνει την ενίσχυση του PHARE με 150 εκατομμύρια Ecu σε διορθωτικό και συμπληρωματικό προϋπολογισμό του 1998 ώστε ο πολυετής αυτός φάκελος να ευθυγραμμισθεί με τις αποφάσεις της Συνόδου Κορυφής των Καννών. Φυσικά η πρόταση αυτή θα πρέπει να συνοδεύεται από μια αναλυτική εκτίμηση του πεδίου εφαρμογής.
<P>
Φαίνεται ότι υπάρχει σύγκλιση απόψεων ως προς τα σημεία αυτά ανάμεσα στα θεσμικά όργανα. Είναι επίσης ενθαρρυντικό ότι στον χθεσινό τριμερές διάλογο για τον προϋπολογισμό υπήρχε συμφωνία για επανέναρξη των συζητήσεων στο ζήτημα της "νομικής βάσης» σε τεχνικό επίπεδο.
<P>
Σε αυτά τα πλαίσια η Επιτροπή θα συζητήσει και θα υιοθετήσει το προσχέδιο του προϋπολογισμού για το 1999 μέχρι το τέλος του μήνα. Έχω κάθε λόγο να ελπίζω ότι η ενισχυμένη συνεργασία των θεσμικών οργάνων, η οποία επέτρεψε την επιτυχημένη διαδικασία του προϋπολογισμού για το 1998, θα αποφέρει καρπούς και τον επόμενο χρόνο. Αυτό θα δώσει το ρυθμό για μια επόμενη συμφωνία μεταξύ των θεσμικών οργάνων την οποία θα συζητήσουμε τους επόμενους μήνες.

<SPEAKER ID=301 LANGUAGE="EN" NAME="Wynn">
Κυρία Πρόεδρε, αν η κ. Dόhrkop Dόhrkop μπορεί να έχει ενθουσιώδεις παροξυσμούς τόσο αργά, είμαι σίγουρος ότι θα μου επιτρέψετε με κάποια επιπολαιότητα να πω αρχικά ότι ο Επίτροπος Liikanen έκλεψε πραγματικά την ομιλία μου. Είπε πράγματα τα οποία θα έλεγα εγώ, και όταν άρχισε να λέει ότι ο προϋπολογισμός αυτός περικλείεται από ηρεμία μετά από την αντιστοιχία της κ. Barbara Dόhrkop Dόhrkop με το πιάνο, εγώ θυμήθηκα τον Eric Morecambe, έναν μεγάλο Βρετανό κωμικό, ο οποίος δεν ζει πια.
<P>
Υπάρχει ένα σκετς όπου ο Eric Morecambe παίζει πιάνο και κάνει απαίσιο θόρυβο. Ακούγεται πραγματικά απαίσια, ο Andrι Previn λέει, " παίζεις λάθος νότες» και ο Eric λέει "παίζω τις σωστές νότες, όχι όμως απαραίτητα με τη σωστή σειρά». Κατ' αυτόν τον τρόπο καταρτίζαμε τον προϋπολογισμό στο παρελθόν, και η παρομοίωση της Barbara με το πιάνο δεν είναι πολύ ανορθόδοξη, γιατί η χρονιά αυτή είναι διαφορετική.
<P>
Το ανέφερα αυτό όταν ήλθε για πρώτη φορά η Helen Liddell στη συνεδρίαση για το προϋπολογισμό. Δεν αντιμετωπίζουμε με τον τρόπο αυτό την Επιτροπή - είχαμε ακόμη και διερμηνέα από τη Σκωτία, μετέφραζε σε σκωτσέζικη προφορά την Helen Liddell. Φαίνεται ότι όλα πηγαίνουν πολύ καλά και αυτό είναι καλό. Πιστεύω ότι αυτό δείχνει ότι αναπτύσσεται μια εταιρική σχέση και μια ωριμότητα των εμπλεκόμενων θεσμικών οργάνων ως προς τον προϋπολογισμό.
<P>
Ως προς την έκθεση του κ.Viola, πιστεύω ότι πρέπει να πούμε ότι δεν έχουν γίνει τροπολογίες και πέρασε από την επιτροπή χωρίς τροπολογίες και αυτό δείχνει τη συναίνεση από όλες τις πολιτικές ομάδες ως προς τις κατευθυντήριες γραμμές, και αυτό αναμένουμε από τους προϋπολογισμούς των άλλων θεσμικών οργάνων. Συγχαίρουμε τον κ.Viola για το έργο του και ελπίζουμε ότι αυτή η συνέπεια θα συνεχισθεί στο πέρασμα του χρόνου.
<P>
Ως προς την έκθεση Dόhrkop για την προσαρμογή των δημοσιονομικών προοπτικών, ο τριμερής διάλογος ο οποίος πραγματοποιήθηκε νωρίτερα την εβδομάδα αυτή, όπως και ο Επίτροπος Liikanen ανέφερε, υπήρξε πραγματικά αποδοτικός, διεξήχθει σε ατμόσφαιρα συνεργασίας ανάμεσα στα τρία θεσμικά όργανα τα οποία θέλουν να καταλήξουν σε συμφωνία. Δεν πρόκειται για αντιπαράθεση όπου προσπαθούμε να σημειώσουμε πόντους ο ένας εναντίον του άλλου: αντίθετα προσπαθούμε να έχουμε ένα προϋπολογισμό, και προσαρμογή των δημοσιονομικών προοπτικών, όπου θα συμφωνούμε όλοι. Όλοι ελπίζουν ότι όταν η κυρία Liddell πηγαίνει στο Συμβούλιο να μπορεί επιστρέφοντας να ανακοινώσει στο Κοινοβούλιο ότι έγιναν συνολικά αποδεκτοί οι συμπληρωματικοί πόροι οι οποίοι είχαν υπό όρους συμφωνηθεί.Θα ήταν ένα πολύ μεγάλο επίτευγμα αν μπορούσαμε να το κατανοήσουμε αυτό.
<P>
Ως προς την κύρια έκθεση, η πολιτική ομάδα την οποία εκπροσωπώ ως συντονιστής, την υποστηρίζει στο σύνολο της - στο βαθμό που επιθυμούσαμε να είναι, όπως η έκθεση της κ.Dόhrkop όσο πιό σύντομη γίνεται. Ως προς τις τροπολογίες που προτείναμε, συμφωνήσαμε την προηγούμενη εβδομάδα να μην υποστηρίξουμε τροπολογίες και το αναφέρω αυτό κυρίως για συναδέλφους όπως ο κ. Brinkhorst. Δεν θεωρούμε ότι υπάρχει πρόβλημα στην τροπολογία αριθ. 1, αλλά πιστεύουμε ότι έχει καλύτερη θέση στην πρώτη ανάγνωση. Δεν θα την υποστηρίξουμε. Πολλοί από τους συναδέλφους μου δεν βρίσκουν το λόγο να μην την υποστηρίξουμε και είμαι πεπεισμένος ότι θα πρέπει να την υποστηρίξουμε μέχρι την ψηφοφορία αύριο. Μην χάνετε τις ελπίδες σας λοιπόν, κύριε Brinkhorst. Αν ψηφίσουμε κατά, επιτρέψτε μου να διευκρινήσω ότι δεν πρόκειται για διαφωνία με το περιεχόμενο της έκθεσης, αλλά γιατί αποφασίσαμε να είναι η έκθεση αυτή όσο πιό σύντομη γίνεται. Αυτό μπορούμε να το εφαρμόσουμε σε πολλές άλλες τροπολογίες, αλλά σας παρακαλώ να κατανοήσετε ότι δεν πρόκειται για δογματικούς λόγους, αλλά για λόγους απλότητας.
<P>
Πρόκειται για ένα προϋπολογισμό σύνεσης, όπως ανέφερε ο Επίτροπος Liikanen: χρησιμοποιούμε τους όρους "προϋπολογισμός των πολιτών» και "προϋπολογισμός των φορολογουμένων» στην ίδια πρόταση και πιστεύω ότι αυτός είναι ο στόχος μας στις κατευθυντήριες αυτές γραμμές. Εξετάζοντας τις προτεραιότητες, η κύρια προτεραιότητα για την ομάδα μου είναι η δημιουργία θέσεων εργασίας. Ανεξάρτητα από τον τρόπο που θα το επιτύχουμε, είτε μέσω της υποδομής, είτε μέσω της έρευνας και της ανάπτυξης, είτε μέσω της στήριξης των μικρομεσαίων επιχιρήσεων. Αυτή είναι η προσέγγιση μας στον προϋπολογισμό.
<P>
Υποστηρίζουμε επίσης της έκφραση "Ευρώπη της γνώσης» που εισήγαγε η κ.Dόhrkop - και γνωρίζοντάς την εδώ και χρόνια, θα ανέμενε κανείς να δώσει προτεραιότητα στην εκπαίδευση και στην κατάρτιση. Θα επιθυμούσαμε να διατεθούν ευρωπαϊκοί πόροι στον τομέα της εκπαίδευσης, της κατάρτισης, της έρευνας και της ανάπτυξης. Η ουσία της έκθεσης βρίσκεται στην παράγραφο 8 και πιστεύω ότι μπορούμε να δώσουμε πλήρη υποστήριξη σε ότι αναφέρεται. Στο τέλος πρόκειται για συμφωνία, να συμφωνήσουμε ότι τα τρία θεσμικά όργανα συνεργάζονται. Μπορεί να φτάσουμε μόνο σε μια ανάγνωση του προϋπολογισμού. Ας ήταν έτσι!

<SPEAKER ID=302 LANGUAGE="ES" NAME="Fabra Vallιs">
Κυρία Πρόεδρε, θέλω να εκφράσω τη συμφωνία μου με τις δημοσιονομικές κατευθύνσεις που συμπεριλαμβάνονται στην έκθεση της κυρίας Dόhrkop Dόhrkop.
<P>
Η συμφωνία μου αυτή δηλώνει πως, πάνω από τις ασυμφωνίες όσον αφορά την οικονομική πολιτική, υπάρχει ανάμεσα στις ομάδες της Συνέλευσης μια κοινή ανησυχία σχετικά με τα ευρωπαϊκά προβλήματα καταπολέμησης της ανεργίας και της ενίσχυσης της ευρωπαϊκής διάστασης του κοινοτικού προϋπολογισμού.
<P>
Στην διαδικασία του προϋπολογισμού για το 1999 είναι αναμενόμενη η διατήρηση του υπόβαθρου και του τρόπου της διαδικασίας, όπως έγινε και το 1998, όταν το Ευρωπαϊκό Κοινοβούλιο ήξερε να υπερασπίσει ενώπιον του Συμβουλίου τις ίδιες του τις προτεραιότητες, αρχίζοντας έτσι λοιπόν μια διεύρυνση της διαδικασίας ad hoc όπως είναι η διαδικασία της καθυστερημένης διορθωτικής επιστολής στην ΑΡΡ· δίχως να αναφέρουμε τη σχεδόν ομόφωνη δέσμευση αυτής της Συνέλευσης να υπερασπίσει χορηγίες που είχαν γίνει στην ΑΡΡ για την κατηγορία 2 - Διαρθρωτικά Ταμεία.
<P>
Είναι βέβαιο πως εφέτος η διαδικασία είναι ακόμη πιο περίπλοκη εφόσον συμπίπτει με το τέλος των ισχυουσών δημοσιονομικών προοπτικών με την έναρξη της Ατζέντας 2000 και το πρόβλημα της απορρόφησης των πιστώσεων αναλήψεως υποχρεώσεων που εκκρεμούν. Η άποψή μας είναι πως πρέπει να γίνει αυστηρά σεβαστή η χορηγία που προεβλέφθη στο Εδιμβούργο για το 1999, και να γίνει επιλογή από τις υπάρχουσες εναλλακτικές λύσεις για την εύρεση εκείνης που εξασφαλίζει την πλήρη δέσμευση μέχρι το τελευταίο ecu που είναι διαθέσιμο στα Διαρθρωτικά Ταμεία για την κατηγορία 2.
<P>
Και συνεχίζουμε να δηλώνουμε πως οι ισχύουσες δημοσιονομικές προοπτικές θα πρέπει να αποτελούν τη βάση των επόμενων προοπτικών, ιδιαίτερα όσον αφορά το ποσοστό των ιδίων πόρων: να θεωρηθεί το 1, 27 % ως βάση και όχι ως ανώτατο όριο θα ήταν η δημοσιονομική έκφραση της ευρωπαϊκής προσπάθειας για τη διεύρυνση.

<SPEAKER ID=303 LANGUAGE="FR" NAME="Giansily">
Αγαπητοί συνάδελφοι, υπάρχει ένα κοινό σημείο ανάμεσα στην αποψινή συζήτηση σχετικά με τις κατευθύνσεις του προϋπολογισμού του Ευρωπαϊκού Κοινοβουλίου για το 1999 και τη χτεσινή συζήτηση σχετικά με τη διαδικασία χορήγησης απαλλαγής για την εκτέλεση του προϋπολογισμού για το 1996, και αυτό το κοινό σημείο ασφαλώς έγινε αντιληπτό. Αυτό το κοινό σημείο είναι η σημασία που αποδίδεται στο πρόβλημα της εκτέλεσης του προϋπολογισμού και στην καταπολέμηση της απάτης, με την πρόταση να κάνουμε τον προϋπολογισμό του 1999 προϋπολογισμό των φορολογουμένων και των πολιτών.
<P>
Πράγματι, τώρα που βρίσκεται σε ένα κρίσιμο και αποφασιστικό στάδιο της ανάπτυξής της με τη δημιουργία του ευρώ και την έναρξη των διαπραγματεύσεων για τη διεύρυνση, η Ευρώπη έχει ανάγκη περισσότερο από ποτέ να γίνει κατανοητή και αντιληπτή από τον πολίτη. Η Ευρώπη μπορεί να είναι αξιόπιστη και θα μπορέσει να εμπνεύσει εμπιστοσύνη μόνον όταν γίνεται υγιής διαχείρηση των χρημάτων των φορολογουμένων.
<P>
Η δεύτερη φροντίδα της εισηγήτριας είναι να κάνει τον προϋπολογισμό του 1999 προϋπολογισμό των πολιτών και, σε αυτό το σημείο επίσης, το ποιηματάκι της μου αρέσει πολύ. Ο πολίτης πρέπει να είναι πεπεισμένος για το γεγονός ότι η Ευρώπη έχει φτιαχτεί γι'αυτόν και μου φαίνεται εξαιρετικά σημαντικό να ενισχύσουμε την οικονομική και κοινωνική συνοχή. Αν δεν υπάρξει αυτή η κατανόηση, ας μην αμφιβάλλουμε, ο πολίτης θα καταλήξει να μας επιβάλλει κυρώσεις.
<P>
Ο προϋπολογισμός του 1999 μπορεί να είναι όχι απλώς ένας προϋπολογισμός διαχείρισης ή απλής μετάβασης αλλά ένας προϋπολογισμός γεφύρωσης που θα καθορίσει τις μελλοντικές συνθήκες της οικονομίας της Ευρωπαϊκής Ένωσης. Με νέες οικονομικές προοπτικές, με νέα διοργανική συμφωνία που τοποθετείται στην αρχή του τρίτου σταδίου της οικονομικής και νομισματικής ένωσης, στο πλαίσιο των διαπραγματεύσεων για την Ατζέντα 2000, ο προϋπολογισμός για τη χρήση του 1999 θα παρουσιαστεί ως ένας προϋπολογισμός ανανέωσης, περιλαμβάνοντας παράλληλα τις γνωστές προτεραιότητες που πρέπει να συνεχιστούν: τη δημοσιονομική δράση για την απασχόληση που ξεκίνησε στον προϋπολογισμό του 1998 και υποστηρίχτηκε από το Ευρωπαϊκό Συμβούλιο του Λουξεμβούργου του Νοεμβρίου 1997, την προτεραιότητα που δίδεται στη δημιουργία θέσεων εργασίας χάρις στην επένδυση στις υποδομές, την έρευνα και την ανάπτυξη, την υποστήριξη στις μικρές και μεσαίες επιχειρήσεις, τα μέτρα για την καταπολέμηση της ανεργίας των νέων, την εκπαίδευση και την επαγγελματική κατάρτιση για μία Ευρώπη της γνώσης.
<P>
Προϋπολογισμός γεφύρωσης, προϋπολογισμός ανανέωσης, αλλά και ρεαλιστικός προϋπολογισμός, που αναγνωρίζει ότι η αύξηση των πιστώσεων του 1999 δεν πρέπει να ξεπεράσει τη μέση αύξηση των προϋπολογισμών των κρατών μελών σε σχέση με τον προϋπολογισμό του 1998, αλλά κάτω από ορισμένες αποδεκτές συνθήκες, όπως ο σεβασμός στους στόχους του Εδιμβούργου για τα διαρθρωτικά ταμεία.
<P>
Κυρία Πρόεδρε, αγαπητοί συνάδελφοι, η Ομάδα Ένωση για την Ευρώπη και εγώ προσωπικά θα υποστηρίξουμε το διάβημα της εισηγήτριας, καθώς είμαστε πεπεισμένοι ότι η διαδικασία του προϋπολογισμού αρχίζει με καλούς οιωνούς.

<SPEAKER ID=304 LANGUAGE="EN" NAME="Brinkhorst">
Κυρία Πρόεδρε, η σημασία της συζήτησης για τον προϋπολογισμό στο στάδιο αυτό, όπως ανέφερε ο Επίτροπος Liikanen, είναι ότι δίνει κοινές κατευθυντήριες γραμμές στην Επιτροπή, στο προσεχές προκαταρκτικό σχέδιο του προϋπολογισμού. Ακούγοντας τη συζήτηση φαίνεται ότι δεν θα υπάρχουν δυσκολίες στην πορεία. Ο Επίτροπος ασχολήθηκε αμέσως με τα θέματα αυτά αναφερόμενος στην έκθεση της κυρίας Dόhrkop. Κατά την πορεία του Κοινοβουλίου διαπιστώσαμε σημαντική πρόοδο.Όταν το Κοινοβούλιο δίνει σαφείς και συγκεκριμένες κατευθυντήριες γραμμές, θα έχει αντίκτυπο στο προσχέδιο προϋπολογισμού.
<P>
Θα ήθελα να συγχαρώ την κυρία Dόhrkop για την περιεκτικότητα και το θάρρος με το οποίο παρουσίασε χρήσιμες αλλά περιορισμένες κατευθυντήριες γραμμές σε ορισμένα σημεία. Αντιστάθηκε στον πειρασμό δημιουργίας ενός τηλεφωνικού καταλόγου, όπως και η ίδια ανέφερε. Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών συμμερίζεται τις προτεραιότητες που εξέφρασαν πολλοί άλλοι στο Σώμα.
<P>
Επιτρέψτε μου να επικεντρωθώ στο σημείο που έθεσε ο κ.Wynn, ο οποίος είχε την ευγένεια να πει ότι η Ομάδα του Ευρωπαϊκού Σοσιαλιστικού Κόμματος, δεν έχει οριστικοποιήσει την άποψη της, αν και για λόγους αρχής δεν θα πρέπει να ψηφίσει για συγκεκριμένες τροπολογίες που η Ομάδα μας κατέθεσε. Ελπίζω ο κ.Wynn να εξετάσει το σημείο αυτό. Αφορά τη Συνθήκη του Αμστερνταμ. Η Συνθήκη αυτή θα τεθεί σε ισχύ μέχρι το 1999. Θα είναι πολύ χρήσιμο για την Επιτροπή να κατανοήσει τα μηνύματα του Κοινοβουλίου το οποίο έχει ήδη την άποψη ότι το σύστημα πληροφοριών του Σένγκεν και το Eurodac, τα οποία είναι τα σημεία κλειδιά για τον μετασχηματισμό του πρώτου πυλώνα σε τομέα ελευθερίας, ασφάλειας και της δικαιοσύνης, θα ενσωματωθούν.
<P>
Ελπίζουμε, ότι θα μπορέσετε να προχωρήσετε ένα βήμα παραπέρα ώστε να μπορέσει η Επιτροπή να εισάγει την κατευθυντήρια αυτή γραμμή στο προσχέδιο του προϋπολογισμού.

<SPEAKER ID=305 LANGUAGE="PT" NAME="Miranda">
Κύριε Πρόεδρε, παρά το κλίμα ηρεμίας που επεσήμανε ο κ. Επίτροπος Liikanen, θεωρούμε ότι η παρούσα διαδικασία του προϋπολογισμού είναι εξαιρετικά σημαντική και πολύπλοκη. Είναι η τελευταία που διεξάγεται μέσα στο τρέχον δημοσιονομικό πλαίσιο, θα λέγαμε ότι αποτελεί ένα είδος γέφυρας για το επόμενο και, κατά τη γνώμη ορισμένων, θα μπορούσε να σηματοδοτεί την κατάληξη ενός κύκλου. Οπότε, η συνάδελφος Bαrbara Dόhrkop έχει να αντεπεξέλθει σε ένα ακανθώδες καθήκον. Και εύχομαι ειλικρινά να μη βρισκόμαστε τώρα στην αρχή του γολγοθά για τον οποίο μίλησε στην παρέμβασή της.
<P>
Όσον αφορά την έκθεση, θα ήθελα κατ' αρχάς να δηλώσω ότι συμμεριζόμαστε πολλές από τις απόψεις που περιλαμβάνονται σ' αυτήν. Πρώτα απ' όλα, συμφωνούμε με τις προβαλλόμενες προτεραιότητες: απασχόληση, εκπαίδευση και επαγγελματική κατάρτιση, περιβάλλον, μεγαλύτερος έλεγχος των προγραμμάτων, αναπτυξιακή πολιτική. Εκφράζουμε την ικανοποίησή μας για τον σαφέστατο τρόπο με τον οποίο γίνεται επίκληση στο σεβασμό των αποφάσεων του Εδιμβούργου σε ό, τι αφορά τα διαρθρωτικά ταμεία και τονίζουμε τη σημασία που προσδίδεται στο θέμα του ελέγχου της εκτέλεσης και στην αποτελεσματική χρησιμοποίηση των πόρων.
<P>
Υπάρχουν, ωστόσο, κάποια ζητήματα τα οποία επίσης θεωρούμε σημαντικά, αλλά όπου οι γνώμες μας διίστανται. Κατά πρώτον, φρονούμε ότι η υλοποίηση των προαναφερόμενων προτεραιοτήτων θα καταστεί ανέφικτη εάν συνεχίσουν να προωθούνται η δημοσιονομική λιτότητα. και οι περικοπές. Μια λιτότητα που, με τη σειρά της, και παρ' ότι δεν λέγεται ανοιχτά, αποτελεί την αληθινή προτεραιότητα τόσο του παρόντος όσο και προγενέστερων προϋπολογισμών.
<P>
Όμως δεν είναι δυνατόν, κατά τη γνώμη μας, να ανταποκριθούμε στις φιλόδοξες προτεραιότητες που εξαγγέλλονται με τους ισχνούς δημοσιονομικούς πόρους που διατίθενται για την Ένωση. Από την άλλη, δεν συμφωνούμε με όσα προτείνονται στο σημείο 10 της έκθεσης. Και συνεχίζουμε να μη συμφωνούμε παρά τη θετική τροπολογία που ήδη ενσωματώθηκε κατόπιν προτάσεως της εισηγήτριας, και σύμφωνα με την οποία ο προϋπολογισμός αυτός δεν θα είναι πλέον η βάση, αλλά μία από τις βάσεις των μελλοντικών δημοσιονομικών προοπτικών.
<P>
Επί του συγκεκριμένου θέματος, θεωρούμε περισσότερο λογική την πρόταση της Επιτροπής Περιφερειακής Πολιτικής, που υποβάλλει τροπολογία σε αυτό το σημείο. Πράγματι, δεν κατανοούμε γιατί ο προϋπολογισμός αυτός θα μπορούσε έστω και να αποτελέσει μια βάση των μελλοντικών δημοσιονομικών προοπτικών. Θα μπορούσε να είναι - όπως αναφέρεται στην έκθεση - μια γέφυρα, αλλά όχι μια βάση. Η βάση για τις μελλοντικές δημοσιονομικές προοπτικές δεν μπορεί και δεν πρέπει να είναι άλλη από τις τρέχουσες δημοσιονομικές προοπτικές. Κάτι τέτοιο άλλωστε βρίσκεται σε συμφωνία με αυτό που εγκρίναμε όταν ψηφίσαμε την έκθεση Colom I Naval, συγκεκριμένα σχετικά με το ανώτατο όριο του 1, 27 % - ή καλύτερα, του 1, 13 % - του ΑΕΠ για τις πληρωμές κατά τη λήξη της χρήσης, σύμφωνα με την πρόταση της Επιτροπής.
<P>
Εντούτοις, και σχετικά με το ίδιο αυτό σημείο, επίσης η σύσταση του προδιατιθέμενου αποθεματικού μάς δημιουργεί πάμπολλες επιφυλάξεις. Δεν αμφιβάλλουμε για την πρόθεση συγκράτησης των δαπανών, μιας και η σύσταση αυτού του αποθεματικού φαίνεται να συνδέεται ρητά με τη μείωση της λεγόμενης "επιβάρυνσης των φορολογουμένων». Αλλά το κείμενο δεν αποσαφηνίζει ούτε ποιον μηχανισμό προτιθέμεθα να καθιερώσουμε για την επίτευξη του παραπάνω στόχου, ούτε ακόμη ποιες θα είναι οι πρακτικές συνέπειες αυτού του μηχανισμού. Εν πάση περιπτώσει, εκφράζουμε φόβους πως αυτό θα οδηγήσει, εν τέλει, στην άρνηση της έννοιας των κοινοτικών πόρων έτσι όπως την αντιλαμβανόμαστε σήμερα. Ιδού οι λόγοι για τους οποίους θα υπερψηφίσουμε την παρούσα έκθεση, υπό τον όρο ότι θα γίνει αποδεκτή η τροπολογία της Επιτροπής Περιφερειακής Πολιτικής.

<SPEAKER ID=306 NAME="Mόller">
) Κυρία Πρόεδρε, κατ' αρχάς θα ήθελα να ευχαριστήσω θερμά την κυρία Dόhrkop καθώς και τον κύριο Viola για τις εκθέσεις, διότι πιστεύω πως πρόκειται για καλά εξισορροπημένες κατευθυντήριες γραμμές. Ειδικότερα θεωρώ σημαντικό να κατασκευάσουμε έναν λεγόμενο προϋπολογισμό γέφυρα που θα σημάνει και την έναρξη της οριοθέτησης του οράματος για τη διεύρυνση στη χρονική περίοδο μεταξύ του 2000 και του 2006.
<P>
Ιδιαίτερα με χαροποίησε ο καθορισμός των αξόνων προτεραιότητας, όπως επίσης και η τόσο συνεπής τήρηση από την εισηγήτρια της έκθεσης του κανόνα για τους άξονες προτεραιότητας με σκοπό να τονίσει τη σημασία του. Και φυσικά χαίρομαι ιδιαίτερα για τον άξονα προτεραιότητας που δόθηκε στη διαδικασία μετά το Κυότο με το νέο προϋπολογισμό για το 1999. Έτσι θα υπάρξει μια κρίσιμη συμβολή στο θέμα αυτό. Εδώ θα ήθελα να αναγγείλω στην εισηγήτρια της έκθεσης πως η πολιτική μου ομάδα έχει να προτείνει πολλά και εντυπωσιακά πράγματα, ένα αληθινό πυροτέχνημα, αυτή τη φορά όμως άνευ παραγωγής διοξειδίου του άνθρακα.
<P>
Εξ ονόματος της πολιτικής μου ομάδας θα καταθέσω προτάσεις που ν'αναφέρονται σε εκστρατείες πληροφόρησης για τη χρησιμοποίηση προϊόντων που παράχθηκαν με χαμηλή ενέργεια. Θα παρουσιάσω τα προτερήματα που μπορεί να έχουν οι μεταβολές στον προϋπολογισμό για την έρευνα και οι σύγχρονες τεχνολογίες με χαμηλή κατανάλωση ενέργειας, οι οποίες φέρνουν μια πραγματική επανάσταση. Μαζί με την εισηγήτρια της έκθεσης θα επιδιώξω να κάνω διαφήμιση στον προϋπολογισμό για πιλοτικά προγράμματα, για θερμομόνωση, για ιδιωτικές κατοικίες, για χώρους γραφείου και για ενεργειακά δυναμικές βιομηχανίες. Στρέφοντας μάλιστα το βλέμμα στους νεοαφιχθέντες στην Ευρωπαϊκή Ένωση, θα προσπαθήσω φυσικά να πετύχω μια αναδιοργάνωση των προγραμμάτων SAVE και ALTENER.
<P>
Ως τελευταίο αλλά μη αμελητέο, θα ήθελα να προτείνω και ένα εκατομμύριο στέγες με ηλιακές εγκαταστάσεις που θα αποτελέσουν ένα πρόγραμμα με στόχο την επικράτηση της φωτοβολταϊκής ενέργειας. Πιστεύω πως αν η εισηγήτρια της έκθεσης συνεχίσει να τηρεί τη θετική στάση που επέδειξε μέχρι σήμερα απέναντι στην προσπάθεια συνταιριασμού των αταίριαστων και υλοποιήσει τους άξονες προτεραιότητας, τότε θα μπορέσουμε να συνδράμουμε σημαντικά στην διαδικασία μετά το Κυότο κατά τον επόμενο προϋπολογισμό. Το εύχομαι, όπως επίσης εύχομαι και τη συνέχιση μιας καλής συνεργασίας στο ίδιο πνεύμα.

<SPEAKER ID=307 LANGUAGE="FR" NAME="Fabre-Aubrespy">
Κυρία Πρόεδρε, οι συζητήσεις για τον προϋπολογισμό συνεχίζονται και θα ήθελα να εκφράσω κατ' αρχάς τα συγχαρητήριά μου διότι αυτή η συζήτηση γίνεται στο Στρασβούργο και όχι, όπως πέρυσι, στις Βρυξέλλες. Θέλω να πιστεύω ότι υπάρχει σε αυτό το γεγονός η βούληση να γίνουν σεβαστές οι αποφάσεις του Δικαστηρίου και ότι δεν πρόκειται για απλή σύμπτωση.
<P>
Ο τρόπος όμως που διεξάγονται αυτές οι συζητήσεις τις κάνει να μοιάζουν με παρωδία συζητήσεων, και μάλιστα σε τέτοιο βαθμό, ώστε αναρωτιέται κανείς αν ορισμένοι θέλουν να γιορτάσουν με τον τρόπο τους την Πρωταπριλιά. Πράγματι, εδώ και 24 ώρες, αρνούμεθα την χορήγηση απαλλαγής διότι το Ελεγκτικό Συνέδριο δεν μπορούσε να εγγυηθεί για την κανονικότητα όλων των πληρωμών του προϋπολογισμού του 1996. Σήμερα, παρατηρούμε γι'άλλη μια φορά την πάντα ανεύθυνη βούληση να ξοδεύουμε περισσότερα. Σύμφωνα με το Κοινοβούλιό μας πρέπει, ότι και να γίνει, να ξοδεύουμε περισσότερα και να ξοδεύουμε όλα όσα έχουν προβλεφθεί. Απότελεί κατά κάποιον τρόπο ζήτημα τιμής το να αρνηθούμε, με κάθε τρόπο, να δώσουμε πίσω αυτές τις πιστώσεις δηλαδή να αμφισβητήσουμε ορισμένες πολιτικές.
<P>
Το πιο εύγλωττο παράδειγμα αυτής της διαστροφής αφορά τα διαρθρωτικά ταμεία. Η Επιτροπή Προϋπολογισμών, πιστή στον εαυτό της, εξακολουθεί να διακηρύσσει ότι οι σχετικές αποφάσεις που ελήφθησαν στο Εδιμβούργο πρέπει να εφαρμόζονται κατά γράμμα και ότι ο ακόμα και ο φάκελος από τον οποίο έβγαλαν αυτές τις αποφάσεις αποτελεί στόχο δαπανών. Όχι, οι αποφάσεις που ελήφθησαν στο παρελθόν δεν πρέπει απαραίτητα να απαγορεύουν οποιαδήποτε πολιτική σκέψη στο παρόν. Αρνούμαι να τοποθετηθώ στην κατάσταση στην οποία θέλουν να μάς παρασύρουν, επιεικώς θα την χαρακτηρίσω σκανδαλώδη, μία κατάσταση στην οποία θα είμαστε υποχρεωμένοι να ψάχνουμε απελπισμένα να βρούμε ένα μέσον, ένα τέχνασμα, να αυτοσχεδιάσουμε κάτι, για να ξοδέψουμε τα χρήματα των φορολογουμένων των κρατών μελών.
<P>
Εξάλλου, και όπως συμβαίνει με κάθε διαδικασία προϋπολογισμού, δεν θα ξεφύγουμε και αυτή τη φορά από τη λιτανεία των ακραίων διεκδικήσεων. Μία από τις κύριες προτεραιότητες που αναγγέλλει η εισηγήτριά μας είναι να εξακολουθήσει να είναι αυτός ο προϋπολογισμός ένας προϋπολογισμός για την απασχόληση. Θα είναι μάλλον ένας προϋπολογισμός για την αρχιτεκτονική. Εν έτει 1998, το Κοινοβούλιό μας αφιερώνει στην αγορά του φαραωνικού κτιρίου D3 στις Βρυξέλλες το ίδιο ποσό που αφιερώνει και στην περιβόητη πρωτοβουλία για την απασχόληση.
<P>
Τέλος, αν και η συνθήκη του Αμστερνταμ δεν έχει ακόμα επικυρωθεί από τα κράτη μέλη, εφαρμόζονται ήδη οι οικονομικές διατάξεις της. Τι ωραίο παράδειγμα σεβασμού της δημοκρατίας. Αυτός είναι ένας επιπλέον λόγος για να μην ψηφίσει η Ομάδα μας την έκθεση αυτή.

<SPEAKER ID=308 NAME="Samland">
Κυρία Πρόεδρε, κύριε Fabre-Aubrespy, τα νέα κτίρια στις Βρυξέλλες δημιούργησαν επίσης θέσεις εργασίας, τουλάχιστον μέσα στην πόλη. Βασικά όμως ήθελα να αναφέρω κάτι πάνω στον προϋπολογισμό. Κύριε Επίτροπε, η ομιλία σας δεν ήταν άσχημη, όμως εκείνη που κάνατε με θέμα τη χορήγηση απαλλαγής του προϋπολογισμού ήταν καλύτερη, διότι έγινε στα γαλλικά! Εδώ εσείς ο ίδιος τη χαρακτηρίσατε πιο σέξυ.
<P>
Όσον αφορά τον προϋπολογισμό για το 1999 θα ήθελα να αναφέρω πέντε σημεία. Πρώτον: ο προϋπολογισμός για το 1999 είναι ένας προϋπολογισμός γέφυρα, όπως ήδη ανέφερε η κυρία Μόller. Διότι κανέναςδεν μπορεί να σχηματίσει πλέον την εντύπωση πως θα είμαστε σε θέση να συζητάμε για τον προϋπολογισμό του 1999 παραβλέποντας το γεγονός, ότι θα εξετάζεται ας πούμε παράλληλα και η νέα προοπτική 2000/2006 στα οικονομικά.
<P>
Δεύτερον: αυτό σημαίνει πως πρέπει να εξετάσουμε τις δυσκολίες που θα προκαλέσει ο προϋπολογισμός για το έτος 1999. Κανείς δεν μπορεί να καταρρίψει με συζητήσεις το γεγονός ότι ένα ποσοστό αύξησης της τάξεως του 18 % στις πιστώσεις για τα διαρθρωτικά ταμεία αποτελεί μία τιμή που βρίσκεται πέραν των διαβουλεύσεων και των δυνατοτήτων μιας σύσκεψης για τον προϋπολογισμό. Πάνω σ' αυτό θα ήθελα να παραθέσω μια φράση: "αυτό δεν είναι του κόσμου τούτου.» Η φράση αυτή θίγει εύστοχα την κατάσταση, εάν πιστέψει κανείς πως θα μπορούσε απλά να το επεκείνει, όπως καταγράφηκε κάποτε στο Εδιμβούργο.
<P>
Τρίτον: στα προγράμματα εξωτερικής πολιτικής και στον τομέα των δαπανών επικρατεί επίσης μία κατάσταση που βρίσκεται πέραν του καλού και του κακού. Όταν δεν έχουν αναληφθεί πιστώσεις ύψους 2, 3 δισεκατομμυρίων Ecu και δεν έχουν πληρωθεί 3, 2 δισεκατομμύρια Ecu στα πλαίσια του προγράμματος PHARE και μόνο, τότε - κι ας το πούμε καθαρά - δεν έχει λοιπόν κανένα νόημα η αύξηση κατά 36 % των κονδυλίων για το πρόγραμμα PHARE για το 1999 με μοναδικό σκοπό την κατάθεση χρημάτων στο ταμείο προϋπολογισμού, τα οποία αφαιρέθηκαν από άλλα προγράμματα εξωτερικής πολιτικής με περικοπές της τάξεως του 10 %. Έτσι όμως δεν διατίθενται επαρκή κονδύλια για τα προγράμματα στη Νότια Αφρική, τη Νότια Αμερική και την Ασία, καθώς επίσης και ποικίλα προγράμματα ΜΚΟ. Κι αυτό γίνεται απλά και μόνο για να παρουσιαστεί κάτι που δεν πρόκειται στην πραγματικότητα να συντελεσθεί κατά το οικονομικό έτος. Αυτά είναι τα προβλήματα, με τα οποία βρισκόμαστε αντιμέτωποι στις διαβουλεύσεις για τον προϋπολογισμό για το έτος 1999.
<P>
Ανακαλύψαμε, ή μάλλον η κυρία Dόhrkop Dόhrkop ήταν αυτή που βρήκε μία διατύπωση στην παράγραφο 8 των κατευθυντηρίων γραμμών που συνέταξε η ίδια, όπου ορίζει όπως ποτέ άλλοτε δεν έχει συμβεί στο Σώμα αυτό - κύριε Fabre Aubrespy - , ότι το Κοινοβούλιο είναι διατεθειμένο να συμφωνήσει σε ένα ποσοστό αύξησης του προϋπολογισμού για το 1999, μόνον εφόσον αυτό βρίσκεται στο επίπεδο των αυξήσεων στους προϋπολογισμούς των κρατών μελών. Εμείς δεν έχουμε δεσμευθεί ποτέ μέχρι τώρα μ'έναν παρόμοιο όρο. Αν όμως κάποιος το επιθυμεί, τότε θα πρέπει να λύσει τα προαναφερθέντα προβλήματα. Κι αν θέλει κάποιος να τα λύσει, θα πρέπει να βρει τρόπους, στους οποίους και ν'αναφέρεται ταυτόχρονα η εικόνα που θα παρουσιάζει η μελλοντική προοπτική χρηματοδότησης. Τούτο πρέπει να γίνει με κατεύθυνση μια μεγαλύτερη ευελιξία και τον όρο, ότι κανένα κράτος μέλος δεν μπορεί να εξαναγκαστεί να πραγματοποιήσει δαπάνες, να πάρει δηλαδή χρήματα απ'τον προϋπολογισμό της Κοινότητας, αν δεν είναι διατεθειμένο να το κάνει.
<P>
Στον άτυπο τριμερή διάλογο, όπως σ' αυτόν της Τρίτης, είπα πως ο προϋπολογισμός για το 1999 - και το τονίζω εδώ με μεγάλη σαφήνεια, προπάντων για να καταχωρηθεί στα πρακτικά, απευθυνόμενο στο Συμβούλιο - θα πραγματοποιηθεί μόνον εφόσον υπάρξει μια διοργανική συμφωνία μεταξύ των τριων θεσμικών οργάνων στα θέματα νομικής βάσης. Θα παρακαλέσω πολύ να μην κρυφτεί κανείς πίσω από τη δικαστική διαδικασία που κίνησαν κάποιοι ενώπιον του Ευρωπαϊκού Δικαστηρίου. Αυτό που χρειάζεται είναι να βρεθεί μια λύση σύμφωνη με τις αρχές στο πρόβλημα αυτό. Το Κοινοβούλιο είναι έτοιμο να προβεί σ'αυτό κι έχω την εντύπωση πως το ίδιο θα πράξουν και τα άλλα δύο κοινοτικά όργανα.. Να είσαστε όμως προετοιμασμένοι για το γεγονός - κι αυτό δεν είναι παίξε-γέλασε - ότι δεν θα υπάρξει προϋπολογισμός για το 1999, αν δεν επιλυθεί πρώτα το πρόβλημα αυτό.

<SPEAKER ID=309 LANGUAGE="DE" NAME="Tillich">
Κυρία Πρόεδρε, κυρίες και κύριοι, αγαπητοί συνάδελφοι, κύριε Επίτροπε, τη διαδικασία εκτελέσεως του προϋπολογισμού για το 98 την αρχίσαμε στο πλαίσιο, ή καλύτερα στο περιθώριο του ποδοσφαιρικού αγώνα της ομάδας Αγιαξ του Αμστερνταμ. Κι απόψε θα γίνει ένας αγώνας μεταξύ των ομάδων της Ρεάλ Μαδρίτης και της Μπορούσια Ντόρτμουντ. Θα επανέλθω σ' αυτό στο τέλος.
<P>
Ο κύριος Fabre-Aubrespy ανέφερε την Πρωταπριλιά. Ασφαλώς και θα προτιμούσαμε να παρακολουθήσουμε τον ποδοσφαιρικό αγώνα, μόνο που η σοβαρότητα της κατάστασης, δηλαδή η συνεδρίαση για τον προϋπολογισμό του 1999, μας κρατά την ώρα αυτή καθηλωμένους σε τούτη εδώ την αίθουσα.
<P>
Για πρώτη φορά δεν θεμελιώνεται στις κατευθυντήριες γραμμές η πολιτική πληροφόρησης. Εμείς ξεκινήσαμε με την προϋπόθεση ότι θα είχαμε στα χέρια μας ένα πραγματοποιήσιμο σχέδιο ανάμεσα στην Επιτροπή και το Ευρωπαϊκό Κοινοβούλιο με στόχο την τελική ρύθμιση της πολιτικής πληροφόρησης κατά το έτος 1998. Δυστυχώς όμως τα πράγματα έχουν κάπως αλλιώς. Θάθελα λοιπόν να παροτρύνω τουλάχιστον όσους έχουν εκλεγεί ως εκπρόσωποι στο Προεδρείο ή στη Διάσκεψη των Προέδρων από την ολομέλεια αυτή να ξανακοιτάξουν τις αποφάσεις για τον προϋπολογισμό για τα έτη 1996, 1997 και 1998 στα σημεία 18 των κατευθυντηρίων γραμμών 1998, 30, 31, 32 της πρώτης ανάγνωσης του 1998 και 11 της δεύτερης ανάγνωσης του 1998, καθώς και στο σημείο 9 των κατευθυντηρίων γραμμών 1997 17, 48, 49, 50 της πρώτης ανάγνωσης 1997, για τον λόγο ότι αυτό σίγουρα δεν μπορεί να θεωρηθεί ασήμαντο ούτε για το Προεδρείο, αλλά ούτε για τη Διάσκεψη των Προέδρων, και μάλιστα ενόψει της σημερινής πρωινής συζήτησης.
<P>
Τώρα όμως ας έρθουμε στο περιεχόμενο των κατευθυντηρίων γραμμών που έχουμε μπροστά μας. Κυρίες και κύριοι, κυρία Dόhrkop, κυρία εισηγήτρια της έκθεσης, στο σημείο 2 έχετε, νομίζω, ένα λάθος που δεν προέρχεται παρά από τη μετάφραση του κειμένου στα γερμανικά, όπου γίνεται πάλι λόγος για κάποιον προϋπολογισμό για την απασχόληση. Αυτό πιθανόν να αποτελούσε πρόβλημα για την πολιτική μας Ομάδα, εγώ όμως ξέρω πως αναφέρεστε σ' έναν προϋπολογισμό που θα παρέχει τις δυνατότητες για περισσότερη απασχόληση. Για τον λόγο αυτόν σας παρακαλώ να το αλλάξετε, έστω κι αύριο πριν τη ψηφοφορία.
<P>
Στον τέταρτο αστερίσκο του σημείου 8, και πάλι στη γερμανική τουλάχιστον απόδοση, υπάρχει μια τόσο ατυχής διατύπωση που μου είναι ακατανόητη. Στο σημείο 9 θεωρώ εξαιρετική τη δική σας διατύπωση, διότι πιστεύω πως θίγει ακριβώς το βασικό πρόβλημα. Για τον λόγο αυτόν, η πολιτική μας ομάδα θα προτείνει ένα split vote, μια χωριστή ψηφοφορία δηλαδή, κυρίως για το ζήτημα μιας ψηφοφορίας για την κρίσιμη μάζα και την πολιτική που ακολουθεί η Επιτροπή στο θέμα αυτό. Και θα το προτείνουμε, διότι είμαστε της γνώμης πως αυτό δεν ανήκει εδώ κατ'αρχήν. Βρίσκουμε καλύτερη τη δική σας διατύπωση.
<P>
Στο σημείο 15, όπου γίνεται λόγος περί της πρωτοβουλίας για την απασχόληση που καθορίστηκε και ψηφίστηκε κατά τη διαδικασία του 98, είναι τουλάχιστον ασαφές αν όχι και λανθασμένο το δεύτερο μέρος. Εμείς υποστηρίξαμε σαφώς και ψηφίσαμε τρεις κύριους στόχους της πρωτοβουλίας αυτής για την απασχόληση. Σήμερα το μεσημέρι διενεργήσαμε τελικά την ψηφοφορία για την έκθεση Pronk ως νομική βάση, οπότε κι είπαμε να ληφθούν υπόψη και οι μικρομεσαίες επιχειρήσεις στο πλαίσιο του τρίτου συστήματος. Αλλά έτσι όπως έχει συνταχθεί τώρα το κείμενο, θα πρέπει αυτές να εξετασθούν κατά προτεραιότητα. Όμως αυτό δεν είχε ψηφιστεί έτσι.
<P>
Όσον αφορά τις υπάρχουσες τροπολογίες, πρέπει να πούμε ότι συμφωνούμε πλήρως με τον καταθέτη της πρώτης, τον κύριο Brinkhorst, τουλάχιστον στο σημείο των επιδιωκόμενων στόχων, αν και δεν έχουμε σχηματίσει ακόμη την τελική μας γνώμη.
<P>
Και για να επανέλθουμε στον ποδοσφαιρικό αγώνα: στην Ισπανία και συγκεκριμένα στη Μαδρίτη καθυστέρησε σήμερα ο αγώνας για μία ώρα, επειδή έπεσε το τέρμα. Μια και η κυρία Dόhrkop κατάγεται από την περιοχή της Βαρκελώνης, όπου ποτέ δεν συμβαίνει κάτι ανάλογο, εύχομαι τόσο στην εισηγήτρια όσο και στον εισηγητή της έκθεσης, τον κύριο Viola, καλή δύναμη και "ευστάθεια» κατά τις διαβουλεύσεις για τον προϋπολογισμό του1999.

<SPEAKER ID=310 LANGUAGE="EN" NAME="Tomlinson">
Κυρία Πρόεδρε, θα ήθελα αρχικά να συγχαρώ τους δύο εισηγητές, την κυρία Dόhrkop Dόhrkop και τον κ.Viola, για τις κατευθυντήριες γραμμές, οι οποίες είναι ακριβώς αυτό. Είναι κατευθυντήριες γραμμές και αντιτάχθηκαν με σθένος σε αυτό που τόσο συχνά συμβαίνει όταν προσπαθεί κανείς να μετατρέψει τις κατευθυντήριες γραμμές σε προκαταβολική και πρώϊμη πρώτη ανάγνωση. Εδώ πρόκειται σαφώς για θέση αρχής.
<P>
Θα ήθελα να αναφερθώ σε ορισμένες παραγράφους της εξαιρετικής έκθεσης της κυρίας Dόhrkop Dόhrkop και να τις υπογραμμίσω, ιδιαίτερα στο σημείο Δ όπου τονίζει ότι στη διαδιακασία του προϋπολογισμού θα πρέπει να επικεντρωθούμε στο συνολικό ζήτημα της συγκέντρωσης των εσόδων ώστε να αποφευχθούν οι σπατάλες. Πρέπει να ασχοληθούμε με τις δαπάνες ώστε να δώσουμε προτεραιότητα τις ίδιους πόρους ως κύριο, ουσιαστικό και ενσωματωμένο τμήμα της διαδικασίας του προϋπολογισμού.
<P>
Το άλλο σημείο που θα ήθελα πάρα πολύ να σχολιάσω είναι η ενσωμάτωση της παραγράφου 9 της έκθεσης της όπου ανταποκρίνεται στη πρόσκληση που έθεσε πριν από δύο χρόνια ο Επίτροπος Liikanen για την κρίσιμη μάζα. Σήμερα έχει την απάντηση του Κοινοβουλίου στις κατευθυντήριες γραμμές και ελπίζουμε όταν έχοντας την απάντηση του Κοινοβουλίου, θα έχουμε προκαταρκτικές εκτιμήσεις που θα αντικατοπτρίζουν την απάντηση αυτή με ορατό τρόπο. Αν έχετε διαβάσει προσεκτικά την παράγραφο 9, η κυρία Dόhrkop αποδέχεται την πρόκληση, το οποίο σημαίνει ότι εξετάζονται αυτές οι πολιτικές οι οποίες πρέπει να συνεχισθούν και ακόμη και να ενισχυθούν, αλλά επίσης και αυτές οι οποίες δεν θα πρέπει πιά να εξετάζονται με τον τρόπο αυτό. Έσφιξε λοιπόν τα δόντια, είναι σημαντική απάντηση και τη σχολιάζω.
<P>
Το υπόλοιπο χρονικό διάστημα που έχω στη διάθεση μου, θα ήθελα να επιστρέψω στην έκθεση του κ. Viola, λέγοντας για μια ακόμη φορά ότι είναι εξαιρετική. Τα σημεία τα οποία θα ήθελα να σχολιάσω είναι τα εξής: στην παράγραφο 4 επισημαίνει ένα πολύ σημαντικό σημείο για τους υπαλλήλους των ευρωπαϊκών θεσμικών οργάνων. Ελπίζω καθώς προχωρούμε σε λεπτομέρειες του προϋπολογισμού, όταν μιλούμε για τους υπαλλήλους των ευρωπαϊκών θεσμικών οργάνων, ίσως να επεκταθούμε σε ορισμένες σκέψεις που παρουσιάσθηκαν και να μιλήσουμε για το διορισμό και τις προαγωγές ως διαδικασίες που πρέπει να βασίζονται μόνο στην αξία. Αυτό θα πρέπει να είναι το μοναδικό κριτήριο για το διορισμό και την προαγωγή των υπαλλήλων των ευρωπαϊκών θεσμικών οργάνων. Σημειώνω και καλωσορίζω στην παράγραφο 5 την άποψη ότι δεν θα πρέπει να δημιουργηθεί καμία νέα θέση εργασίας για το 1999 και ελπίζω, ότι θα σημειώσουμε πρόοδο στη διαδικασία του προϋπολογισμού και ότι η αντίθεση θα σταματήσει.
<P>
Σχολιάζω όλα τα σημεία που παρουσιάζονται με χρονολογική σειρά στην παράγραφο 8 της έκθεσης, όπου υπάρχει μια σειρά από ζητήματα, για τα οποία το Κοινοβούλιο ως αρμόδια επί του προϋπολογισμού αρχή, χρειάζεται περαιτέρω πληροφορίες.
<P>
Επιστρέφω ιδιαίτερα στην παράγραφο 9 - για το πρόγραμμα ακινήτων. Σήμερα όπως έχει ήδη αναφερθεί είναι 1η Απριλίου. Νομίζω, ότι η πιο πολύπλοκη φάρσα που μου έγινε είναι αυτό που φιλοδοξεί να είναι η έκθεση της Επιτροπής Οικονομικής Πολιτικής και της Επιτροπής Περιφερειακής Πολιτικής του Κοινοβουλίου, μια έκθεση που θα μας έκανε να πιστέψουμε ότι περίπου 36 εκατομμύρια Ecu θα δαπανηθούν για τη μετατροπή των κτιρίων Belliard I και ΙΙ ώστε να ανταποκρίνονται στις λειτουργίες τους. Τους απαντώ: καλή προσπάθεια για πρωταπριλιάτικη φάρσα αλλά αναμένουμε την αυθεντική έκθεση ως προς τι απαιτείται για τη μετατροπή των κτιρίων αυτών.
<P>
Υπάρχουν ακόμη σοβαρές προκλήσεις μπροστά μας στον κτιριακό τομέα και είμαι βέβαιος ότι ο κύριος Viola θα συνεχίσει τον ίδιο λεπτομερή έλεγχο όπως και στο παρελθόν.
<P>
Ο μοναδικός τομέας στον οποίο υπάρχει σοβαρή έλλειψη στην έκθεση του κ.Viola - όμως νομίζω ότι μπορούμε να τον θεωρήσουμε δεδομένο - αφορά την επικοινωνιακή πολιτική. Αναμένουμε πολλλές συζητήσεις για την επικοινωνιακή πολιτική. Θα ήθελα απλά να προσθέσω μια σκέψη, την παρουσιάσω με σεβασμό προς εσάς, κύρια Πρόεδρε, ως κάτι που μπορείτε να μεταφέρετε στο Προεδρείο. Είμαι όλο και περισσότερο της άποψης ότι προκειμένου να κατανοήσει κανείς τι πράττει το Πρεδρείο, θα πρέπει να είναι ειδικός στο Κρεμλίνο, προκειμένου διαβάσει τα πρακτικά και να κατανοήσει το νόημά τους. Έτσι, τη στιγμή αυτή, όταν μιλούμε για επικοινωνιακή πολιτική, ίσως να μπορείτε να μεταφράσετε στα πρακτικά του Προεδρείου με τον ίδιο βαθμό σαφήνειας, διαύγειας και διαφάνειας που το Κοινοβούλιο προσπαθεί να μεταβιβάσει στην Ευρωπαϊκή Κεντρική Τράπεζα. Θα ήταν σημαντική υπηρεσία στην κοινοβουλευτική δημοκρατία.

<SPEAKER ID=311 LANGUAGE="EN" NAME="Tappin">
Κυρία Πρόεδρε, θα ήθελα να συγχαρώ την εισηγήτρια Dόhrkop, για την εξαιρετική έκθεση στις κατευθυντήριες γραμμές. Όπως θα αναμένατε όπως και ο εισηγητής της Επιτροπής Προϋπολογισμών για τους περιφερειακούς οργανισμούς, θα ήθελα ιδιαίτερα να επικεντρωθώ στην παράγραφο 18 της έκθεσής της. Αυτό εμφανίστηκε και πάλι στις κατευθυντήριες γραμμές του έτους.
<P>
Το ερώτημα είναι γιατί θα πρέπει να έχουμε μια παράγραφο για τους περιφερειακούς οργανισμούς. Πολλά μέλη του Σώματος και μέλη της Επιτροπής Προϋπολογισμών, θα θεωρήσουν ότι με την αποδοχή της έκθεσης Kellett-Bowman σχετικά με τους περιφερειακούς οργανισμούς το ζήτημα εξετάσθηκε. Αυτό δεν ισχύει. Ο κ.Liikanen χρησιμοποίησε τη λέξη "ηρεμία» αλλά ως αμερικανολόγος, θα ήθελα πάντοτε να πω ότι η "συνεχής επαγρύπνηση» είναι το κλειδί. Με τους περιφερειακούς οργανισμούς η συνεχής επαγρύπνιση είναι σαφώς το κλειδί.
<P>
Ενώ θα θέλαμε να ακλουθήσουμε την παράγραφο μας στις κατευθυντήριες γραμμές, υπάρχει το ζήτημα της ενιαυσιότητας του προϋπολογισμού. Τα τελευταία τρία χρόνια, έχουν πραγματοποιηθεί σημαντικά βήματα στην παρουσίαση των γραμμών του προϋπολογισμού για τους περιφερειακούς οργανισμούς. Επιμείναμε σε μια σειρά από κατευθυντήριες αρχές και χαίρομαι γιατί τις ακολούθησαν οι περιφερειακοί οργανισμοί. Οι αρχές αυτές έχουν ακολουθηθεί με τη βοήθεια του κ. Liikanen και των συναδέλφων του στην Επιτροπή.
<P>
Ποιές είναι οι κατευθυντήριες αυτές γραμμές; Πρώτον, υπάρχει προγενέστερη πληροφόρηση και πρότυπα δαπανών. Εξετάζουμε τον τρόπο με τον οποίο οι πόροι αυτοί χρησιμοποιήθηκαν στο παρελθόν π.χ. την ανάληψη ή τη χρήση του προϋπολογισμού του κάθε οργανισμού. Αυτό θα διαδραματίσει ρόλο στην μελλοντική χορήγηση της χρηματοδότησης στην Ευρωπαϊκή Ένωση. Όταν εξετάζουμε την φετινή έκθεση Kellett-Bowman για την απαλλαγή, διαπιστώνουμε ότι για το Δουβλίνο οι δαπάνες ήταν μικρότερες κατά 140.000 ECU. Για τη Θεσσαλονίκη οι δαπάνες ήταν μικρότερες κατά 1, 28 εκατομμύρια ECU. Υπάρχουν λόγοι που συνέβει αυτό, αλλά επεισέρχονται όταν εξετάζουμε τις μελλοντικές δαπάνες. Είμαι βέβαιος ότι ο Επίτροπος τα γνωρίζει. Ωστόσο, και αυτό είναι σημαντικότερο, θα επιθυμούσαμε να δούμε το πρόγραμμα εργασίας το οποίο ετοιμάσθηκε και εκτιμήθηκε. Οι διάφορες επιτροπές πολιτικής θα πρέπει να συμφωνήσουν στο πρόγραμμα εργασίας.
<P>
Το δεύτερο ζήτημα είναι η διαφάνεια.. Προσπαθήσαμε να εξασφαλίσουμε ότι οι υπηρεσίες αυτές θα παρουσιάσούν οργανόγραμμα προσωπικού. Πρέπει να κατορθώσουμε να πείσουμε τις υπηρεσίες να το πράξουν, αλλά τα προγράμματα εργασιών έχουν εκτιμηθεί και μπορούμε να δούμε οριζόντια στον Τίτλο Ι, ΙΙ και ΙΙΙ της έκθεσης δαπανών των υπηρεσιών πόσο θα κοστίσει κάθε έργο. Αυτό είναι πολύ σημαντικό για μας στην Επιτροπή Προϋπολογισμών, πολύ σημαντικό για τις επιτροπές συλλογικών διαπραγματεύσεων και θα είναι είναι σημαντικό για τον εισηγητή της Επιτροπής Ελέγχου του Προϋπολογισμού όταν θα εξετάσουμε αργότερα την απαλλαγή. Σημειώνουμε πρόοδο.
<P>
Το τελευταίο σημείο αφορά την απόδοση. Το ζήτημα κλειδί είναι πως θα χορηγήσουμε τους πόρους. Όπως η κυρία Dόhrkop και οι κύριοι Tomlinson και Wynn ανέφεραν, χρησιμοποιούμε χρήματα των πολιτών της ΕΕ. Αυτό θα πρέπει να γίνει με διαφάνεια, όχι μόνο προς το Κοινοβούλιο, αλλά και προς τους πελάτες του περιφερειακού οργανισμού και τους πολίτες. Προκειμένου να επιτύχουμε τους στόχους αυτούς, έχουμε καθιερώσει και θα συνεχίσουμε να έχουμε τακτικές συναντήσεις με τους επικεφαλής των οργανισμών και τους εισηγητές των μισθολογικών επιτροπών. Η διαδικασία αυτή θα συνεχισθεί και τη χρονιά αυτή.
<P>
Ποιό είναι το συμπέρασμα; Ο κ. Liikanen επεσήμανε την "ηρεμία». Ανέφερε ότι υπάρχει ειρήνη στις υπηρεσίες. Έχει ξεκινήσει μια νέα διαδικασία, αλλά η εγρήγορση είναι σημαντική. Γνωρίζω ότι ένας από τους συναδέλφους του, ο κ.Bangemann, ανέφερε ότι πρέπει να υπάρχει εγρήγορση ως προς το Αλικάντε. Η Επιτροπή Προϋπολογισμών του Αλικάντε δαπανά 24 εκατομμύρια ECU για ένα νέο κτίριο για το οποίο η Επιτροπή γνώριζε ελάχιστα και για το οποίο το Κοινοβούλιο δεν είχε καν πληροφορηθεί. Πρέπει οι διαδικασίες να είναι αυστηρότερες και θα τις παρακολουθούμε και μέσω της Επιτροπής Προϋπολογισμών και μέσω της Επιτροπής Ελέγχου του Προϋπολογισμού.

<SPEAKER ID=312 LANGUAGE="IT" NAME="Ghilardotti">
Κυρία Πρόεδρε, θα ήθελα να εκφράσω και εγώ τα συγχαρητήριά μου στην κ. Dόhrkop για την επισταμένη και ουσιαστική έκθεσή της και να υπενθυμίσω ότι, στα πλαίσια της λιτότητας που χαρακτηρίζει και στην τρέχουσα χρήση τον προϋπολογισμό της Ένωσης και των κρατών μελών για το 1999, όπως αναφέρει η εισηγήτρια, πρέπει να είναι ο πρώτος προϋπολογισμός υλοποίησης της Συνθήκης του Αμστερνταμ και συνεπώς οφείλει να εμπεριέχει επιλογές που ανταποκρίνονται στην καινοτομία της ίδιας της Συνθήκης. Αυτό συνεπάγεται προϋπολογισμό υπερ της απασχόλησης, όπως αναφέρθηκε, μέσω διαρθρωτικών επενδύσεων, υπερ της στήριξης των μικρομεσαίων επιχειρήσεων, των επενδύσεων για την έρευνα και την ανάπτυξη, αλλά και της στήριξης των μέτρων στα πλαίσια τοπικών πρωτοβουλιών για την απασχόληση και τοπικών συμφωνιών για το τρίτο σύστημα, προς ευθυγράμμιση - σε αντίθεση με τους ισχυρισμούς του κ. Tillich - με τη δέσμευση του Ευρωπαϊκού Κοινοβουλίου κατά τον περασμένο μήνα Οκτώβριο, όπως ισχυρίζεται εύστοχα η κ. Dόhrkop στην έκθεσή της.
<P>
Η κατάρτιση και η εκ νέου εξειδίκευση θεωρούνται νευραλγικής σημασίας μέσα για την ανάπτυξη της προσαρμοστικότητας και της επιχειρηματικότητας, για την παροχή ευκαιριών, κυρίως στους νέους και στις γυναίκες, ευρέσεως απασχόλησης. Αυτές είναι οι κατευθυντήριες γραμμές, που ανέφερε και το έκτακτο Συμβούλιο του Λουξεμβούργου. Συνεπώς, τα προγράμματα LEONARDO, ΣΩΚΡΑΤΗΣ και, γενικότερα, τα προγράμματα εκπαίδευσης και κατάρτισης πρέπει να χρηματοδοτηθούν ανάλογα.
<P>
Ο κοινωνικός διάλογος, που διαδραματίζει όλο και σημαντικότερο ρόλο στην ίδια τη συνθήκη, πρέπει να αντιμετωπιστεί στον προϋπολογισμό με την απαραίτητη ανταπόκριση και ενίσχυση. Η κ. Dόhrkop θεωρεί δίκαια ότι ο προϋπολογισμός του 1999 πρέπει να είναι ο προϋπολογισμός των πολιτών, στραμμένος στην κατεύθυνση της ενίσχυσης και της βελτίωσης της οικονομικής και κοινωνικής συνοχής. Σε αυτά τα πλαίσια πρέπει να συνεχίσουν να βρουν κατάλληλη στήριξη οι δραστηριότητες και τα δίκτυα των μη κυβερνητικών οργανώσεων, που συμβάλλουν καθοριστικά στην ανάπτυξη της ευρωπαϊκής κοινωνικής πολιτικής υπέρ των ηλικιωμένων, των μειονεκτούντων ατόμων και της καταπολέμησης του κοινωνικού αποκλεισμού, που αντιπροσωπεύουν ζωτικής σημασίας πρωτοβουλίες συμμετοχής των πολιτών στην ευρωπαϊκή οικοδόμηση.
<P>
Θα ήθελα να ολοκληρώσω με την υπογράμμιση ενός ιδιαίτερης κατά τη γνώμη μου σημασίας σημείου στο οποίο αναφέρθηκε και ο Πρόεδρος Samland: απαραίτητη προϋπόθεση για τον ευτυχή τερματισμό της διαδικασίας είναι η υπογραφή εκ μέρους του Συμβουλίου της συμφωνίας επί των νομικών βάσεων. Πιστεύω ότι είναι πια αστήρικτες οιεσδήποτε δικαιολογίες του Συμβουλίου επί του προκειμένου και συνεπώς θέλω να ολοκληρώσω τη συζήτηση, δεδομένου ότι είμαι η τελευταία ομιλήτρια, με την ακόλουθη δέσμευση: τα πρακτικά της παρούσας συνεδρίασης πρέπει να διαβιβαστούν στο Συμβούλιο, ώστε να ενημερωθεί για την πάγια πρόθεση του Κοινοβουλίου να επιτευχθεί συμφωνία επί του θέματος κατά το τρέχον έτος.

<SPEAKER ID=313 NAME="Dόhrkop Dόhrkop">
Κυρία Πρόεδρε, παρότι ίσως αυτό είναι λίγο αντίθετο προς τη διαδικασία, θα ήθελα να πω στον κ. Tillich -γιατί είναι σημαντικό- πως είμαι από το Σαν Σεμπαστιάν και είμαι με τη Real Madrid δεδομένου ότι, ειδάλλως, θα είχα προβλήματα με τους δύο γιούς μου γυρνώντας στο σπίτι.

<SPEAKER ID=314 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
Όμως θα ήθελα να επιστήσω την προσοχή σας σε κάτι ακόμα. Έχετε άλλα 24 λεπτά της ώρας για να ξεγελάσετε κάποιον ή για να αφήσετε να σας ξεγελάσουν - Πρωταπριλιά βλέπετε. Να φυλάγεστε!
<P>
(Η συνεδρίαση λήγει στις 23.35)

