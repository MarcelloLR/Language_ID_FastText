<CHAPTER ID=1>
Επιστημονική και τεχνική συνεργασία ΕΕ/Ισραήλ
<SPEAKER ID=1 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0035/99) της κ. Quisthoudt-Rowohl, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την πρόταση απόφασης του Συμβουλίου που αφορά τη σύναψη συμφωνίας επιστημονικής και τεχνικής συνεργασίας μεταξύ της Ευρωπαϊκής Κοινότητας και του κράτους του Ισραήλ (COM(98)0457 - C4-0555/98-98/0241(CNS)).

<SPEAKER ID=2 NAME="Quisthoudt-Rowohl">
Κύριε Πρόεδρε, κυρίες και κύριοι, το Ισραήλ συμμετείχε ήδη το 1996 πλήρως ως πρώτη και μοναδική μη ευρωπαϊκή χώρα στο πρόγραμμα πλαίσιο για την έρευνα. Η συμφωνία αυτή στηρίζεται στο ότι η συνεργασία στον τομέα της έρευνας έχει βασικά διεθνή χαρακτήρα και δεν είναι σκόπιμος ο περιορισμός της στην επικράτεια της ΕΕ, όταν είναι δεδομένα τα αμοιβαία πλεονεκτήματα των συμβαλλομένων και δεν υπάρχουν άλλοι ενδοιασμοί πολιτικής φύσεως. Το Ισραήλ πληρώνει και αντιμετωπίζεται σαν κράτος μέλος. Η συνεισφορά των άλλων κρατών δεν μειώνεται και το συνολικό πρόγραμμα μεγαλώνει με τη συμμετοχή του Ισραήλ.
<P>
Στο 4ο πρόγραμμα πλαίσιο που εφαρμόστηκε ήδη το 1994, ο αριθμός των προσφορών για τα διάφορα προγράμματα κατά τα έτη 1995 και 1996 ήταν μεγαλύτερος από ό, τι κατά το τέλος του χρόνου του προγράμματος. Μολονότι το Ισραήλ ήδη συμμετείχε οικονομικά από το 1996, πριν συναφθεί η συμφωνία, και είχε λάβει μέρος υπό επιφύλαξη σε προσκλήσεις υποβολής προτάσεων, σε ορισμένα προγράμματα οι πιστώσεις είχαν ήδη στο μεγαλύτερό τους μέρος διατεθεί εκείνη τη χρονική στιγμή. Ως εκ τούτου, από πλευράς του Ισραήλ υπάρχει μεγάλο ενδιαφέρον για την πλήρη ένταξή του από την αρχή στο 5ο πρόγραμμα πλαίσιο. Ξέρουμε όλοι ότι για τα πολυετή προγράμματα είναι σημαντικό το χρονικό σημείο της έναρξης και γι' αυτό η πρώτη μου παράκληση είναι, για καθαρά χρονικούς λόγους, να ψηφίσουμε σήμερα γι' αυτή τη συμφωνία.
<P>
Βέβαια, είναι αναγκαίο να συνυπολογιστεί ακόμη και σε μια τεχνικής φύσεως συμφωνία το γενικό πολιτικό πεδίο. Σχετικά με αυτό έχω να πω τα εξής: Πρώτον, μεταξύ του Ισραήλ και της Ευρωπαϊκής Ένωσης υπάρχουν στενές σχέσεις. Οι εμπορικές συναλλαγές είναι διπλάσιες από εκείνες μεταξύ Ισραήλ και Ηνωμένων Πολιτειών. Είναι σημαντικό να παραμείνουν οι σχέσεις και η επιρροή της Ευρωπαϊκής Ένωσης στη Μέση Ανατολή σταθερές και έντονες. Γι' αυτό, η συγκεκριμένη συμφωνία είναι μια από πολλές που ρυθμίζουν τις σχέσεις αυτές και με τις οποίες θα ασχοληθεί το Κοινοβούλιο τον Μάρτιο ακόμη πιο διεξοδικά. Οι σχέσεις ΕΕ - Ισραήλ κατά την εκτίμησή μου είναι στο σύνολό τους τόσο σταθερές, ώστε μπορούν να αντέξουν μια - ομολογουμένως σημαντική - διαφορά κατά την αξιολόγηση ως προς την πρόοδο της ειρηνευτικής διαδικασίας.
<P>
Δεύτερον, ήδη κατά τη διάρκεια του 4ου προγράμματος πλαισίου είχαμε ασκήσει πίεση για να συνεργαστούν και να συμμετάσχουν στα σχέδια παλαιστινιακές ερευνητικές ομάδες και επιχειρήσεις. Έτσι, και αυτή η συμφωνία έμμεσα εξυπηρετεί τη συνεννόηση. Θα επιμείνουμε σ' αυτό και θα εξετάσουμε κατόπιν ως Κοινοβούλιο κατά την εκτέλεση του προγράμματος την περαιτέρω εντατικοποίηση αυτής της συνεργασίας.
<P>
Τρίτον, κατά την εκτέλεση της συμφωνίας δημιουργούνται σύμφωνα με το άρθρο 6 δίκτυα πληροφοριών. Από την ισραηλινή πλευρά υπάρχει η επιθυμία για μεγαλύτερη μελλοντική συμμετοχή σε μέτρα αξιολόγησης. Το Ευρωπαϊκό Κοινοβούλιο θέλει να υποστηρίξει την επιθυμία αυτήν.
<P>
Τέταρτον, για την παρακολούθηση αυτής της συνεργασίας και την ένταξή της στο πλαίσιο των άλλων συμφωνιών και σχεδίων συνεργασίας πρέπει να δημιουργηθούν τακτικές επαφές μεταξύ του Ευρωπαϊκού και του Ισραηλινού Κοινοβουλίου με σκοπό την παρακολούθηση και την προώθηση σε κοινοβουλευτικό επίπεδο της συνεργασίας σε θέματα πολιτικής για την έρευνα.
<P>
Ορισμένες Ομάδες στο Σώμα θεωρούν ότι με το να εγκρίνουμε και να μην αναβάλλουμε αυτή τη συμφωνία επεμβαίνουμε στον εσωπολιτικό διάλογο του Ισραήλ - όλοι γνωρίζουμε ότι εκεί σύντομα θα προκηρυχθούν εκλογές. Σε όλους αυτούς θέλω μόνο να πω το εξής: αν δεν δώσουμε σήμερα την έγκρισή μας, η επέμβασή μας στην εσωτερική πολιτική του Ισραήλ θα είναι πολύ μεγαλύτερη και δεν είναι στην αρμοδιότητά μας να ασκούμε μαζική επιρροή σε άλλες κυβερνήσεις ή στην εσωτερική πολιτική άλλων χωρών.
<P>
Το τελευταίο που έχω να παρατηρήσω ως εισηγήτρια είναι το εξής: οι σχέσεις μεταξύ Επιτροπής και Κοινοβουλίου είναι αυτόν τον καιρό κάπως τεταμένες. Αυτή είναι και η αιτία της ακόλουθης επιθυμίας μου, κυρία Επίτροπε, που δεν είναι απλώς ευσεβής πόθος: η Επιτροπή καλείται να ενημερώνει από την αρχή αναλυτικά το Κοινοβούλιο σε μελλοντικές διαπραγματεύσεις και να το κρατά διαρκώς ενήμερο για τις διαπραγματεύσεις.
<P>
Χειροκροτήματα

<SPEAKER ID=3 LANGUAGE="DE" NAME="Stockmann">
Κύριε Πρόεδρε, κυρία Επίτροπε, αγαπητοί συνάδελφοι, η Ομάδα μου συμφωνεί με την έκθεση και συμφωνεί επίσης κατά πολύ με την ανάλυση της εισηγήτριας κ. Quisthoudt-Rowohl. Η συμφωνία επιστημονικής και τεχνικής συνεργασίας ΕΕ/Ισραήλ καθιστά δυνατή τη συνέχιση μιας ιστορίας επιτυχίας που άρχισε, τουλάχιστον στο σημερινό υψηλό επίπεδο, το 1996. Τότε το Ισραήλ μπόρεσε να συμμετάσχει ως συνδεδεμένο κράτος σε όλα τα μη πυρηνικά προγράμματα του 4ου προγράμματος πλαισίου.
<P>
Μέσα σε τρία μόνο χρόνια εκτελέστηκαν με επιτυχία 369 κοινά σχέδια ύψους 53 εκατ. Ecu. Όμως η προστιθέμενη αξία που πραγματοποιήθηκε με τις συμφωνηθείσες συνεργασίες πρέπει να εκτιμηθεί πολύ περισσότερο από αυτά. Υλοποιήθηκαν περίπου 1000 κοινές αιτήσεις συμμετοχής. Η συνέχιση αυτής της συνεργασίας και κατά το 5ο πρόγραμμα πλαίσιο για την έρευνα είναι προς το συμφέρον και των δύο πλευρών. Το δικό μας ενδιαφέρον γι' αυτό δεν αντικατοπτρίζει μόνο το υψηλό επίπεδο της ισραηλινής έρευνας, αλλά και τη δημιουργούμενη σύνδεση προς ευρωπαϊκά πρότυπα και διαδικασίες και το άνοιγμα περαιτέρω προοπτικών μελλοντικής διάθεσης προϊόντων στην περιοχή.
<P>
Το Ισραήλ από την πλευρά του έχει συμφέρον να συμμετέχει στον διάλογο για στρατηγικές εξελίξεις της έρευνας που μόνο του δεν θα μπορούσε να τις πραγματοποιήσει. Επίσης, στο μέλλον το έλλειμμα στο εμπορικό μας ισοζύγιο, δηλαδή το έλλειμμα του Ισραήλ, μπορεί να αρθεί μόνο μέσω προϊόντων υψηλής τεχνολογίας. Η συνεργασία μας για χάρη του αμοιβαίου συμφέροντος έχει συνεπώς μακροπρόθεσμο προσανατολισμό. Γι' αυτό, είναι αυτονόητο ότι τόσο το Ισραήλ όσο και η Επιτροπή Έρευνας, Τεχνολογικής Ανάπτυξης και Ενέργειας, καθώς και η μεγάλη πλειοψηφία της Ομάδας μου, εγκρίνουν μια μετάβαση από το 4ο στο 5ο πρόγραμμα πλαίσιο για την έρευνα με όσο το δυνατόν μεγαλύτερη συνέχεια.
<P>
Μια αναβολή της απόφασής μας, αδιάφορο με ποια δικαιολογία, θα είχε ως συνέπεια - πράγμα που ήδη αναλύθηκε - να μη μπορεί να επικυρώσει τη σύμβαση η Διάσκεψη των Υπουργών Εξωτερικών στις 22 Φεβρουαρίου και έτσι το Ισραήλ δεν θα μπορούσε να λάβει μέρος στις πρώτες προσκλήσεις υποβολής προτάσεων που θα γίνουν τον Μάρτιο και θα περιερχόταν σε μειονεκτική οικονομικά θέση όπως στο 4ο πρόγραμμα πλαίσιο για την έρευνα.
<P>
Το Ισραήλ, ανάλογα με το ΑΕΠ του, θα συμμετάσχει στην επιτυχία του 5ου ερευνητικού προγράμματος πλαισίου με ποσόν περίπου 30 εκατ. ευρώ. Διάφορα μέλη της επιτροπής μας μπόρεσαν να πεισθούν τα προηγούμενα χρόνια για την υψηλή ποιότητα της κοινής ερευνητικής συνεργασίας. Η επιμονή μας για τη συμμετοχή παλαιστινιακών επιχειρήσεων και ερευνητικών ιδρυμάτων σε κοινά σχέδια βρήκε ανταπόκριση. Φυσικά, όπως εξήγησε η συνάδελφός μου, στον τομέα αυτόν μπορούν να αναμένονται περαιτέρω προσπάθειες στο μέλλον, τις προωθούμε μάλιστα.
<P>
Κατά την προσωπική μου άποψη, η περαιτέρω αναπτυξιακή συνεργασία μακροπρόθεσμα μπορεί επίσης να βοηθήσει στη σταθεροποίηση της ειρηνευτικής διαδικασίας που, βέβαια, αυτή τη στιγμή έχει περιέλθει σε στασιμότητα. Η επιστήμη έχει ως στόχο την ευρεία κατανόηση και την επιτυχή επικοινωνία. Η παγκόσμιου χαρακτήρα προσέγγισή της προσφέρει ταυτόχρονα και τον τύπο για την επίλυση διαφορών που δημιουργούνται από επιμέρους συμφέροντα. Όμως ισχύει και το αντίστροφο, δηλαδή μόνο σε ένα ειρηνικό περιβάλλον μπορεί να αναπτυχθεί κατά βιώσιμο τρόπο η επιστημονική συνεργασία. Ακόμη κι αν η διαδικασία που εφαρμόζεται εδώ δεν είναι παρά μία απλή ακρόαση, παρακαλώ την Ολομέλεια να εγκρίνει την έκθεση.

<SPEAKER ID=4 LANGUAGE="DA" NAME="Rovsing">
Κύριε Πρόεδρε, και η Ομάδα μας θέλει να συνταχθεί με την έκθεση και επιθυμεί τη τάχιστη δυνατή εφαρμογή της. Εκφράζουμε την ικανοποίησή μας για τη μέχρι τώρα συμμετοχή του Ισραήλ στα ερευνητικά προγράμματα της Κοινότητας και προσδοκούμε με χαρά τα αποτελέσματα της συνεργασίας μεταξύ της Ευρωπαϊκής Κοινότητας και του κράτους του Ισραήλ στα πλαίσια του πέμπτου προγράμματος πλαισίου. Το Ισραήλ έχει δημιουργηθεί κατά μεγάλο μέρος από μετανάστες, πρόσφυγες, άτομα με ιδιαίτερα δυνατό χαρακτήρα, που άντεξαν δικτατορίες και καταπίεση και που σε πολλές περιπτώσεις έχουν να προσφέρουν πολύ υψηλό μορφωτικό επίπεδο. Αυτό αντανακλάται στα ερευνητικά προγράμματα. Υπάρχει λοιπόν ένας σεβαστός αριθμός ατόμων με μεγάλες ικανότητες, με υψηλή μόρφωση, με εργατικότητα και φιλοπονία που προσφέρεται για συνεργασία μεταξύ της Ευρωπαϊκής Κοινότητας και του κράτους του Ισραήλ.
<P>
Προσδοκούμε με χαρά τη συνεργασία και ελπίζουμε η έκθεση να υλοποιηθεί το ταχύτερο δυνατόν.

<SPEAKER ID=5 LANGUAGE="ES" NAME="Marset Campos">
Κύριε Πρόεδρε, η Ομάδα μας θεωρεί πολύ θετική την έκθεση που κατήρτισε η κυρία Quisthoudt-Rowohl, τη θεωρεί μια σοβαρή έκθεση με ευρείς στόχους. Ωστόσο, δεν συμφωνούμε με την έγκρισή της αυτή τη στιγμή διότι θα αποτελούσαμε - η Ευρωπαϊκή Ένωση, το Ευρωπαϊκό Κοινοβούλιο - εργαλείο στα χέρια ενός προέδρου κυβέρνησης, ο οποίος έχει επιδείξει παντελή έλλειψη εκτίμησης για τις ειρηνευτικές συμφωνίες και τη διαδικασία ειρηνικής συμβίωσης στην περιοχή.
<P>
Και αποκλειστικά για αυτόν τον λόγο, για να μην χρησιμοποιηθούμε από έναν πρόεδρο κυβέρνησης, η συμπεριφορά του οποίου πλησιάζει τον ναζισμό, μια συμπεριφορά ρατσιστική προς έναν άλλον λαό, όπως ο παλαιστινιακός λαός γενικά, για αυτό λοιπόν τον λόγο πιστεύουμε πως θα ήταν συμφέρον να αναβάλουμε την εφαρμογή αυτής της συμφωνίας και να περιμένουμε, μετά τις εκλογές, μια νέα κυβέρνηση να δείξει στάση και συμπεριφορά ευνοϊκή όσον αφορά την συνύπαρξη, τα ψηφίσματα των Ηνωμένων Εθνών, τις Συμφωνίες του Όσλο και τις συμφωνίες του Wye Plantation, και να μπορέσει, ουσιαστικά, να αποδείξει πως υπάρχουν εγγυήσεις.
<P>
Από την άλλη, εμείς, κατανοώντας την κατάσταση στην περιοχή, πιστεύουμε πως θα ήταν επίσης συμφέρον, για να αντιμετωπίσουμε ισότιμα και τις δύο πλευρές, όχι να δοθεί η δυνατότητα σε παλαιστινιακές επιχειρήσεις και πανεπιστήμια να συνεργάζονται στο κράτος του Ισραήλ, αλλά να συνάψει το ίδιο το Ευρωπαϊκό Κοινοβούλιο συμφωνία με τον παλαιστινιακό λαό, με ερευνητικούς φορείς, με το πανεπιστήμιο και τις επιχειρήσεις της Παλαιστίνης· ας μην ξεχνάμε ότι εκκρεμεί, από το τέλος του Δευτέρου Παγκοσμίου Πολέμου, όταν δημιουργήθηκε ο ΟΗΕ, η ίδρυση, κατόπιν ψηφίσματος του ΟΗΕ, του παλαιστινιακού κράτους. Κατ' αυτόν τον τρόπο, η Ευρωπαϊκή Ένωση θα αντιμετώπιζε ισότιμα, τηρώντας ίσες αποστάσεις, με πνεύμα ισότητας και τις δύο αντιμαχόμενες πλευρές, αποδεικνύοντας πως δεν παρασύρεται από καμία από αυτές.
<P>
Για αυτούς τους λόγους, όταν φτάσει η στιγμή της ψηφοφορίας, η Ομάδα μας θα ζητήσει την αναπομπή σε επιτροπή, ούτως ώστε να μπορέσει να εγκριθεί κατά τρόπο κατάλληλο σε κάποια καλύτερη στιγμή.

<SPEAKER ID=6 LANGUAGE="SV" NAME="Holm">
Κύριε Πρόεδρε, όσον αφορά αυτήν την έκθεση για τη συμφωνία μεταξύ ΕΕ και Ισραήλ στον τομέα της έρευνας το θέμα δεν είναι τόσο απλό. Μπορώ να συμφωνήσω με ένα μέρος των απόψεων που διετύπωσε εδώ ο κ. Marset Campos, ότι δηλαδή αυτή η έκθεση η οποία θεωρούσαμε ότι θα στήριζε την ειρηνευτική διαδικασία, θα μπορούσε εξίσου να θεωρηθεί ως απειλή κατά της ειρηνευτικής διαδικασίας, αν αυτά τα θέματα χρησιμοποιηθούν για λάθος σκοπούς στο πολιτικό παιχνίδι. Όσον αφορά, δε, το περιεχόμενο αυτής της συμφωνίας, από το πρόγραμμα έχει αποκλειστεί το θέμα της πυρηνικής ασφάλειας και της σύντηξης που δεν συμπεριλαμβάνεται σ' αυτήν τη συμφωνία για την έρευνα, γεγονός που με ευχαριστεί. Ταυτόχρονα, όμως, είμαι ανήσυχος, διότι πρέπει να γνωρίζουμε ότι το Ισραήλ κατέχει πυρηνικά όπλα, έστω κι αν η χώρα το αρνείται. Φοβάμαι λίγο ότι, παρ' όλα αυτά, πόροι από τα άλλα προγράμματα θα διοχετευτούν με πλάγιο τρόπο ακριβώς στην έρευνα για την σύντηξη που συνδέεται με τα πυρηνικά όπλα και την πυρηνική δραστηριότητα. Αυτό είναι κάτι που δεν μπορώ επ' ουδενί να υποστηρίξω.
<P>
Σ' αυτό το πλαίσιο, πρέπει να γίνει επίσης αναφορά στον κ.Vanunu, τον Ισραηλινό ευρευνητή που αποκάλυψε λεπτομέρειες για τα πυρηνικά όπλα και την έρευνα σχετικά με την πυρηνική ενέργεια στο Ισραήλ. Πέρασαν σχεδόν 10 χρόνια από τότε που φυλακίστηκε. Τώρα ήρθε η ώρα να τον αποφυλακίσει η κυβέρνηση το συντομότερο δυνατόν. Είχε κατατεθεί αίτηση αποφυλάκισής του, η οποία όμως απορρίφθηκε. Θέλω να ρωτήσω την Επίτροπο, κ. Cresson, ποιές είναι οι ενέργειες που καταβάλλονται για την απελευθέρωση του κ. Vanunu. Η διαφάνεια δεν συγκαταλέγεται, ίσως, μεταξύ των προσόντων της κ. Cresson, παρ' όλα αυτά, όμως, εγώ θέλω να κάνω έκκληση να καταβληθούν προσπάθειες να επηρεαστεί το Ισραήλ ώστε να καταστεί δυνατή η απελευθέρωση του κ. Vanunu.
<P>
Δεν διάκειμαι, ίσως, τόσο θετικά, όπως η εισηγήτρια σε κάποια άλλα σκέλη αυτής της έκθεσης. Αναφέρομαι, μεταξύ άλλων, στην έρευνα στον τομέα του διαστήματος. Εμείς, οι Πράσινοι, θεωρούμε ότι η ΕΕ δεν θα πρέπει να ασχολείται με την έρευνα στον τομέα του διαστήματος. Γι' αυτόν τον λόγο, θεωρούμε επίσης ότι η ΕΕ και το Ισραήλ δεν θα πρέπει να έχουν συνεργασία σε θέματα έρευνας του διαστήματος. Αφού δεν επιθυμούμε να διεξάγεται αυτή η έρευνα στην ΕΕ, με την ίδια λογική δεν επιθυμούμε να διεξάγεται στο πλαίσιο συμφωνιών με άλλες χώρες.

<SPEAKER ID=7 LANGUAGE="FR" NAME="Pradier">
Κύριε Πρόεδρε, το υπό συζήτηση σήμερα θέμα περιέχει μια απολύτως εμφανή πολιτική πτυχή. Η ανανέωση ενός δεσμού μεταξύ του Ισραήλ και της Ευρωπαϊκής Ένωσης εν μέσω προεκλογικής περιόδου μπορεί να ερμηνευτεί, τουλάχιστον σε τοπικό επίπεδο, ως υποστήριξη της πολιτικής εξουσίας και να διευκολύνει την επανεκλογή των ταραχοποιών και εκείνων που προξένησαν την καταστροφή στην οποία έχει βυθιστεί η ειρηνευτική διαδικασία. Κάτι τέτοιο θα ήταν πράγματι εξαιρετικά δυσάρεστο. Αυτός εξάλλου είναι και ο λόγος που ορισμένες χώρες δεν έχουν επικυρώσει ακόμη τη συμφωνία σύνδεσης με το Κράτος του Ισραήλ. Ωστόσο, η κατάσταση είναι, στην προκείμενη περίπτωση, εντελώς διαφορετική.
<P>
Η αναβολή μιας συμφωνίας επιστημονικής και τεχνικής συνεργασίας αξίζει μια προσεκτικότερη εξέταση εκ μέρους μας, ιδίως επειδή πολλές παλαιστιανιακές επιχειρήσεις ή πανεπιστήμια (αναφέρομαι, συγκεκριμένα, στο πανεπιστήμιο της Ιερουσαλήμ, το Al Qods, ή στο πανεπιστήμιο της Βηθλεέμ) είναι συμβαλλόμενα μέρη της συμφωνίας αυτής και θα ωφεληθούν - πρέπει εξάλλου να μεριμνήσουμε για αυτό - από αυτή τη συμμετοχή.
<P>
Από την άλλη πλευρά, το να «τιμωρήσουμε» με τον τρόπο αυτόν τους πανεπιστημιακούς κύκλους ή τον τομέα της υψηλής τεχνολογίας - που, στο σύνολό τους, είναι μάλλον ένθερμοι υπέρμαχοι της ειρήνης - θα έδειχνε πιθανώς ότι συγχέουμε τους αντιπάλους μας.
<P>
Τέλος, μια τέτοια συμφωνία δεν είναι μόνο μια συμφωνία, μια πράξη χάριτος. Πρέπει να παραδεχτούμε ότι αποτελεί επίσης ένα μέσο αποκατάστασης της ευημερίας των συναλλαγών. Για όλους αυτούς τους λόγους, οι απόψεις διίστανται εντός της Ομάδας της Ευρωπαϊκής Ριζοσπαστικής Συμμαχίας. Πολλοί από μας ίσως απόσχουν ή, εν πάση περιπτώσει, θελήσουν ή μπουν στον πειρασμό να ψηφίσουν υπέρ.

<SPEAKER ID=8 LANGUAGE="NL" NAME="Plooij-van Gorsel">
Κύριε Πρόεδρε, συγχαίρω την κ. Quisthoudt τόσο για την καλή της έκθεση όσο και την παρέμβασή της. Συμφωνώ απόλυτα μαζί της και η Ομάδα μου θα υποστηρίξει τη θέση της. Σε μια οικονομία που συνεχώς παγκοσμιοποιείται και στην οποία ο ανταγωνισμός ολοένα και εντείνεται, η συνεργασία μόνο με ευρωπαίους εταίρους στον τομέα της έρευνας και της τεχνολογίας δεν αρκεί πλέον. Η επιστημονική και τεχνική συνεργασία ανάμεσα στην Ευρωπαϊκή Ένωση και τρίτες χώρες, καθώς και η συμμετοχή τρίτων χωρών στο πρόγραμμα-πλαίσιο, συμβάλλει στη μεταβίβαση γνώσεων, τεχνολογίας και στην καινοτομία στην Ευρωπαϊκή Ένωση. Ωφελεί την απασχόληση και ενισχύει τους δεσμούς μεταξύ των πολιτών των εταιρικών χωρών και της Ένωσης. Επιπλέον, αυτή η συνεργασία μπορεί να συμβάλει στην εξεύρεση λύσεων σε τυχόν εμπορικές αντιπαραθέσεις της Ένωσης με τις εταιρικές χώρες.
<P>
Η Ομάδα των Φιλελευθέρων υποστηρίζει λοιπόν θερμά τη συνέχιση της επιστημονικής και τεχνικής συνεργασίας με το Ισραήλ. Εν τούτοις, κύριε Πρόεδρε, η Ομάδα μου δεν θέλει να χρησιμοποιήσει το Ισραήλ τη συμμετοχή του στο πρόγραμμα-πλαίσιο σαν πολιτικό μέσον στη Μέση Ανατολή. Δεν υπάρχει κανένας λόγος να μπλοκάρουμε τη βοήθεια προς τις γειτονικές χώρες. Και με αυτές τις χώρες η Ένωση διατηρεί καλές σχέσεις. Ιδίως η βοήθεια προς την Παλαιστίνη δεν οδηγεί στην επιθυμητή οικονομική ανάπτυξη της περιοχής, επειδή το Ισραήλ ενίοτε κοντράρει τα ευρωπαϊκά προγράμματα βοήθειας.
<P>
Η Ομάδα μου ελπίζει και περιμένει ότι με τη θετική γνωμοδότηση του Κοινοβουλίου για την επιστημονική και τεχνική συνεργασία, το Ισραήλ θα βελτιώσει τη στάση του. Εύχομαι μια καλή έκβαση στη Μέση Ανατολή.

<SPEAKER ID=9 LANGUAGE="FR" NAME="Antony">
Κύριε Πρόεδρε, αξιότιμοι συνάδελφοι, νιώθουμε αναμφίβολα ικανοποιημένοι με τη σύναψη των συμφωνιών επιστημονικής και τεχνικής συνεργασίας μεταξύ της Ευρωπαϊκής Κοινότητας και του Κράτους του Ισραήλ. Ωστόσο, θα θέλαμε, με την ευκαιρία αυτής της συζήτησης, να εκφράσουμε και την ανησυχία μας.
<P>
Ανησυχία επειδή, παρόλο που μεγάλο μέρος της ισραηλινής έρευνας εστιάζεται στον πολιτικό τομέα, ένα άλλο μέρος - που ίσως δεν γνωρίζουμε ακριβώς το μέγεθός του - αφορά τον στρατιωτικό τομέα. Εν προκειμένω, πώς να μην μας έρχεται στο νου εκείνο το αεροπορικό ατύχημα, ατύχημα ενός αεροπλάνου γεμάτου με χημικά και βακτηριολογικά όπλα, που προκάλεσε τόσα θύματα στην Ολλανδία; Το γεγονός αυτό επαναφέρει στο προσκήνιο μια ερώτηση που είχα θέσει εδώ, σε αυτό το Κοινοβούλιο - νόμιζα ότι επρόκειτο για ψευδή είδηση - σχετικά με άρθρο που δημοσιεύτηκε στην εφημερίδα Sunday Times, σύμφωνα με το οποίο οι ισραηλινοί ερευνητές είχαν προσπαθήσει να απομονώσουν γονίδια που υπάρχουν μόνο σε αραβικούς πληθυσμούς για να επιχειρήσουν στη συνέχεια να χρησιμοποιήσουν κατά των πληθυσμών αυτών βακτηριολογικά όπλα.
<P>
Καμία απάντηση δεν δόθηκε σε εκείνη την ερώτησή μου, αντίθετα, όμως, οι ισραηλινές εφημερίδες Haretz και Maariv μετέδωσαν και εκείνες την πληροφορία, που ακόμα δεν έχει διαψευστεί. Σε μια τέτοια περίπτωση θα εμπλακούμε στον πιο απόλυτο και αποκρουστικό ρατσισμό που υπάρχει.
<P>
Θα θέλαμε συνεπώς να πειστούμε ότι αυτές οι συμφωνίες συνεργασίας δεν θα συμβάλουν στην υλοποίηση εξαιρετικά επικίνδυνων ερευνών. Είμαστε υπέρμαχοι της ασφάλειας του Κράτους του Ισραήλ, έχουμε επίγνωση των απειλών που αιωρήθηκαν πάνω από αυτό το νέο έθνος, όμως αυτό το νέο έθνος πρέπει με τη σειρά του να κατανοήσει την επιθυμία των Παλαιστινίων να ανακτήσουν τα εδάφη τους, την κυριαρχία τους. Συνεπώς, ζητούμε από την Ευρώπη να κάνει τα πάντα, προκειμένου να καταστεί εν τέλει δυνατή η σύναψη μίας οριστικής ειρηνευτικής συμφωνίας, βασισμένης στην αναγνώριση των δικαιωμάτων του παλαιστινιακού λαού. Αυτό αποτελεί προϋπόθεση για την ειρήνη στην περιοχή.

<SPEAKER ID=10 LANGUAGE="DE" NAME="Swoboda">
Κύριε Πρόεδρε, κυρία Επίτροπε, από τη συζήτηση των εκπροσώπων των Ομάδων κατέστη ήδη σαφές ότι δεν πρόκειται εδώ μόνο για μια συμφωνία καθαρά τεχνικής φύσεως παρά υπεισέρχονται πάρα πολλές πολιτικές πτυχές, πράγμα που άλλωστε η κ. εισηγήτρια κατέστησε ήδη εξαιρετικά σαφές. Πράγματι ακούστηκαν σε όλες τις Ομάδες - και στη δική μου - φωνές εναντίον της σύναψης μιας τέτοιας συμφωνίας την παρούσα στιγμή. Παρ' όλ' αυτά, νομίζω - ιδίως και ως ασχολούμενος με την εξωτερική πολιτική - ότι οι λόγοι που συνηγορούν υπέρ της άρνησης σύναψης της συμφωνίας είναι πολύ ασθενέστεροι από εκείνους που συνηγορούν υπέρ της σύναψής της.
<P>
Μπορώ να συμφωνήσω όταν λέγεται ότι πρέπει να διαθέτουμε και όργανα άσκησης εξωτερικής πολιτικής και πρέπει να χρησιμοποιούμε ως τέτοια τις παρόμοιες συμβάσεις. Αν όμως θέλουμε να ακούγεται πιο δυνατά η φωνή μας και ως Ευρωπαϊκή Ένωση - πράγμα που αποτελεί ειδικά στο Ισραήλ κοινό μας στόχο - αν θέλουμε να έχουμε μεγαλύτερη επιρροή στις αποφάσεις του κράτους του Ισραήλ, είναι ακόμη πιο επιβεβλημένο να εγκρίνουμε τη συγκεκριμένη συμφωνία. Θα χάναμε κάθε αξιοπιστία στις συνομιλίες και κάθε βάση άσκησης επιρροής στο Ισραήλ αν δεν εγκρίναμε τώρα τη συγκεκριμένη συμφωνία.
<P>
Αλλωστε, με τον τρόπο αυτόν δεν επικυρώνουμε καμία κυβέρνηση. Ο λαός του Ισραήλ αποφασίζει ο ίδιος για την κυβέρνησή του. Αποφασίζει για τον Πρόεδρο της Κυβέρνησης και ασφαλώς και για τη σύνθεση του Κοινοβουλίου του. Η συμφωνία δεν θα παίξει σχεδόν κανένα ρόλο σ' αυτά. Ενδεχομένως, η παρούσα κυβέρνηση θα μπορούσε να χρησιμοποιήσει την άρνηση έγκρισης της συμφωνίας για να δείξει πόσο αξιωματικά αρνητική ή εχθρική είναι η αντιμετώπιση του Ισραήλ από την Ευρώπη, πράγμα που όμως δεν ισχύει. Απλώς επικρίνουμε έντονα αυτήν την κυβέρνηση επειδή δεν έκανε τίποτα για την προώθηση της ειρήνης και παρέλειψε πολλά που θα μπορούσε να είχε κάνει γι' αυτήν.
<P>
Δεν ξέρουμε ποιος θα είναι ο επόμενος πρωθυπουργός, αυτό κανείς δεν το ξέρει σήμερα. Κυρίως όμως δεν ξέρουμε τη μελλοντική σύνθεση του ισραηλινού Κοινοβουλίου. Ως εκ τούτου, μια αναβολή δεν θα έχει σημαντικά αποτελέσματα, γιατί μπορεί να δημιουργηθεί η ίδια κατάσταση ή να γίνει πολύ πιο δύσκολη. Καλύτερη δεν πρόκειται να γίνει με τόσο πολλά κόμματα και υποψηφίους. Ως εκ τούτου, ασφαλώς είναι λογικό να αποφασίσουμε τώρα. Θέλω να πω από δω στους Παλαιστίνιους φίλους μου - και δηλώνω ότι έχω πάρα πολλούς και βρίσκομαι σε στενή επαφή μαζί τους: ακριβώς επειδή επεξεργαζόμαστε συμβουλές στο Ισραήλ, με το Ισραήλ και για το Ισραήλ, επειδή δομούμε συνεργασίες για μια διαφορετική στάση στο ζήτημα της ειρήνης, πρέπει η σύμβαση αυτή να επικυρωθεί εδώ και να εγκριθεί από το Κοινοβούλιο, προκειμένου να διατηρήσουμε αυτήν τη βάση για συνομιλίες και τη δυνατότητα διεξαγωγής διαλόγου με το Ισραήλ. Συνεπώς, είναι ιδιαίτερα προς το συμφέρον του παλαιστινιακού λαού να εγκριθεί η σύμβαση αυτή και με αυτό το πνεύμα το συνιστώ αυτό, ειδικά και ως πολιτικός που ασχολείται με τα εξωτερικά ζητήματα.

<SPEAKER ID=11 LANGUAGE="FR" NAME="Nordmann">
Κύριε Πρόεδρε, θα ήθελα καταρχάς να συγχαρώ την κ. Ouisthoudt-Rowohl για την εξαιρετικά αξιόλογη έκθεσή της και για την παρουσίασή της που αποτελεί πρότυπο ισορροπίας και σύνθεσης.
<P>
Είναι σίγουρο ότι αυτή η συμφωνία πρέπει να επικυρωθεί. Οι προτάσεις που έγιναν για την αναβολή της είναι πολύ λυπηρές επειδή φυσικά η αναβολή της συμφωνίας θα ισοδυναμούσε με εκφυλισμό της συμφωνίας. Ο αποκλεισμός του Ισραήλ από την πρώτη δέσμη των προσκλήσεων προς υποβολή προσφορών θα επιδείνωνε με σχεδόν μη αντιστρέψιμο τρόπο τη θέση του και θα μετέτρεπε στην πραγματικότητα το Ισραήλ σε μειονεκτούντα εταίρο στα πλαίσια μιας συνεργασίας, η οποία πρέπει να είναι υποδειγματική από όλες τις απόψεις και η οποία είναι κεφαλαιώδους σημασίας, τόσο σε επίπεδο επιστημονικών ανταλλαγών όσο και για την ανάπτυξη της συνεργασίας μας με το σύνολο των χωρών της περιοχής. Η αποδοχή της συμμετοχής Παλαιστινίων Αράβων στην επιχείρηση αυτή εκ μέρους του Ισραήλ αποτελεί σίγουρα τον καλύτερο οιωνό.
<P>
Θα ήθελα να ολοκληρώσω λέγοντας ότι είναι πολύ ανησυχητικές αυτές οι απόπειρες αναβολής πίσω από τις οποίες κρύβεται αναμφίβολα - το γεγονός ότι η άκρα δεξιά και η άκρα αριστερά τηρούν την ίδια στάση είναι ενδεικτικό από την άποψη αυτήν - η αναβίωση παλιών αισθημάτων μίσους που δεν θα θέλαμε να ξαναδούμε εδώ.

<SPEAKER ID=12 LANGUAGE="FR" NAME="Elmalan">
Κύριε Πρόεδρε, δεν θα απαντήσω στις επιθέσεις που εξαπολύθηκαν. Είμαι και εγώ φίλη του Ισραήλ. Μάλιστα έχω και συγγενείς στο Ισραήλ.
<P>
Πιστεύω όμως ότι η συμφωνία επιστημονικής συνεργασίας με το Ισραήλ πραγματικά μοιάζει, εκ πρώτης όψεως, με τεχνικό βασικά φάκελο που θα μπορούσε να παρεμποδίσει την ανάπτυξη της συνεργασίας μεταξύ πανεπιστημίων και ερευνητικών ιδρυμάτων εκατέρωθεν της Μεσογείου. Η έγκριση αυτής της συμφωνίας κινδυνεύει να θεωρηθεί προεκλογικό επιχείρημα και θετικό σημάδι για την ισραηλινή κυβέρνηση που θα την ενθάρρυνε να συνεχίσει να μπλοκάρει την ειρηνευτική διαδικασία. Ήδη, οι Παλαιστίνιοι υφίστανται πολυάριθμες πιέσεις, εκ των οποίων ορισμένες προέρχονται και από το Σώμα μας - το ακούμε εξάλλου - που έχουν στόχο να τους αναγκάσουν να παραιτηθούν από την ανακήρυξη παλαιστινιακού κράτους, στις 4 Μαΐου 1999.
<P>
Πρέπει να χρησιμοποιήσουμε όλα τα μέσα που έχουμε στη διάθεσή μας για να ασκήσουμε πίεση στο Ισραήλ, στην κυβέρνηση Νετανιάχου, προκειμένου να τηρήσει τις δεσμεύσεις της. Και αυτή η ευκαιρία μας δίνεται με την αναβολή της ψήφισης αυτής της συμφωνίας επιστημονικής συνεργασίας για μετά τις ισραηλινές εκλογές. Δεν θα ήταν εξάλλου η πρώτη φορά, αφού τον Ιανουάριο του 1990 το Σώμα μας είχε ήδη μπλοκάρει τη συμφωνία επιστημονικής συνεργασίας για να επιτύχει, τον καιρό εκείνο, την επανέναρξη λειτουργίας των παλαιστινιακών πανεπιστημίων, που ήταν κλειστά για περισσότερο από δύο χρόνια. Χάρη ουσιαστικά στην ψηφοφορία αυτή είχε αποφασίσει η ισραηλινή κυβέρνηση να επιτρέψει τη λειτουργία τους. Γιατί να μην επαναλάβουμε αυτό το διάβημα προκειμένου να δοθεί πραγματική ώθηση στην ειρηνευτική διαδικασία;

<SPEAKER ID=13 LANGUAGE="EN" NAME="Ford">
Κύριε Πρόεδρε, συγχαίρω την εισηγήτρια για την εργασία της. Αυτή η έκθεση έχει δύο πτυχές. Πρώτον, την τεχνολογική πτυχή και σε αυτό το σημείο η συμφωνία είναι ευχάριστη: αμοιβαίο όφελος για την Ευρωπαϊκή Ένωση και το Ισραήλ. Το Ισραήλ παρουσιάζει ένα τεχνολογικό πλεονέκτημα σε αρκετούς τομείς: βιοτεχνολογία, οπτικο-ηλεκτρονική, τεχνολογία των ιατρικών πληροφοριών και ανάπτυξη λογισμικού. Η Ευρωπαϊκή Ένωση μπορεί να αποκομίσει οφέλη από τη γνώση που είναι διαθέσιμη εκεί.
<P>
Οι Ισραηλινοί έχουν επίσης ικανότητες στη διαστημική τεχνολογία και τον πυρηνικό τομέα, τομείς για τους οποίους θα είχα σοβαρές επιφυλάξεις όσον αφορά τη συνεργασία. Αυτό ισχύει κυρίως για τον πυρηνικό τομέα: πριν από δέκα χρόνια, πέρασα κάποιο χρονικό διάστημα έξω από τη φυλακή του Mordechai Vanunu στη Γάζα, προσπαθώντας να τον επισκεφτώ. Ο άνθρωπος αυτός, βεβαίως, είναι ακόμα στη φυλακή. Θα εξέφραζα την ικανοποίηση μου προς την Επιτροπή αν ασκούσε πιέσεις στο Ισραήλ, για να επιληφθεί του θέματος. Θα ήθελα να καθησυχάσω τον κ. Anthony, που έφυγε τώρα, λέγοντας ότι αν κάποιος στο Ισραήλ ή εν προκειμένω στον αραβικό κόσμο ήταν τόσο ανόητος ώστε να προσπαθήσει να αναπτύξει εθνικιστικά όπλα, αυτά θα ήταν αυτοκαταστροφικά με την έννοια ότι τα γονίδια των Αράβων και των Ισραηλινών είναι αρκετά κοντά, ώστε να είναι πολύ δύσκολη η αναγνώριση τους ή η παραγωγή όπλων που δεν θα έβλαπταν τους ανθρώπους και από τις δύο πλευρές της διαχωριστικής γραμμής.
<P>
Ελπίζω κάτι τέτοιο να μπορέσει να αποτελέσει δύναμη προόδου. Σίγουρα θα ψηφίσω υπέρ της έκθεσης, αρκεί να υπάρξει δέσμευση ότι δεν θα συνεργαστούμε στον πυρηνικό τομέα. Δεν θα ήθελα βεβαίως να έχω οποιαδήποτε συνεργασία στον τομέα του διαστήματος και συμφωνώ απολύτως ότι θα πρέπει να ενθαρρύνουμε το Ισραήλ και να ασκώντας πίεση στους Ισραηλινούς να συνεργαστούν με τους Παλαιστίνιους στα ερευνητικά τους προγράμματα.
<P>
Τέλος, ελπίζω να σιγουρευτούμε ότι κάνενα μέρος από τα χρήματα αυτά δεν θα καταλήξουν σε μέρη της Κατεχόμενης Παλαιστίνης. Κάτι τέτοιο θα αποτελούσε πρόκληση και η Ευρωπαϊκή Ένωση θα είχε κάποια ευθύνη για αυτό.

<SPEAKER ID=14 LANGUAGE="SV" NAME="Eriksson">
Κύριε Πρόεδρε, θέλω και εγώ να εκφράσω τις ευχαριστίες μου γι' αυτήν την έκθεση, ιδιαιτέρως για τα συμπεράσματα που υπάρχουν εκεί και, κυρίως, για το ό, τι υπάρχει η θέληση να υποστηριχθεί η ειρηνευτική διαδικασία μέσω της συνεργασίας ισραηλινών και παλαιστινιακών ερευνητικών μονάδων. Το πρόβλημα με αυτήν τη συμφωνία είναι ότι δεν γίνεται αναφορά σε συνεργασία μεταξύ παλαιστινιακών ερευνητικών μονάδων. Η εισηγήτρια αναφέρει στον πρόλογό της έκθεσης ότι, αφού τεθεί σε ισχύ η συμφωνία, αφού λειτουργήσει στην πράξη η συμφωνία, τότε θα κάνουμε μία αξιολόγηση για το κατά πόσον δόθηκε σε διάφορα παλαιστινιακά κέντρα η δυνατότητα συμμετοχής. Αν επιδιώκουμε την επίτευξη ενός στόχου, τότε, κατά τη γνώμη μου, αυτή είναι μάλλον μία ανεστραμμένη διατύπωση συμφωνίας· κανονικά, σε μία συμφωνία διατυπώνεται αυτό που επιδιώκεται να επιτευχθεί με αυτήν.
<P>
Κατά τα άλλα, συμφωνώ με το αίτημα του κ. Holm ότι πρέπει να κάνουμε κάτι για τον κ. Vanunu. Θεωρώ και εγώ ότι πρέπει να εξετάσουμε το θέμα της υπογραφής από το Ισραήλ ενός συμφώνου μη διάδοσης για τα πυρηνικά όπλα.

<SPEAKER ID=15 LANGUAGE="FR" NAME="Caudron">
Κύριε Πρόεδρε, κυρία Επίτροπε, κυρία εισηγήτρια, αξιότιμοι συνάδελφοι, ως πρόεδρος της Αντιπροσωπείας για τις σχέσεις με το Ισραήλ, θα ήθελα να εκφράσω την ικανοποίησή μου για το γεγονός ότι η συνάδελφός μας Ouisthoudt-Rowohl προτείνει την έγκριση της νέας συμφωνίας επιστημονικής και τεχνικής συνεργασίας μεταξύ της Ευρωπαϊκής Ένωσης και του Κράτους του Ισραήλ.
<P>
Πράγματι, πρόκειται καταρχάς - πολλοί το είπαν σήμερα το πρωί - για το αποτέλεσμα ενός κοινού έργου ιδιαίτερα αποτελεσματικού: από το 1996, 369 κοινά σχέδια έλαβαν, στο πλαίσιο αυτό, επιδοτήσεις συνολικού ύψους μεγαλύτερου από 59 εκατομμύρια Ecu. Αποτελεί επίσης απόδειξη πραγματικής συνεργασίας μεταξύ της Ευρωπαϊκής Ένωσης και του Ισραήλ από την οποία αμφότερα τα μέρη - το ξέρουμε καλά - αντλούν σημαντικά τεχνολογικά και πνευματικά οφέλη. Αποτελεί αναμφίβολα ένα πρότυπο σωστής και ισόρροπης εταιρικής σχέσης.
<P>
Τέλος, είναι - ας μην το κρύβουμε - παράγοντας ειρήνης στη Μέση Ανατολή, δεδομένου ότι η συμφωνία θα επιτρέψει μια ακόμη σημαντικότερη συνεργασία με τους ερευνητές, τα εργαστήρια και τα πανεπιστήμια της Παλαιστίνης. Οι ισραηλινές αρχές ανέλαβαν δεσμεύσεις ως προς αυτό.
<P>
Θα ήθελα ειλικρινά να συγχαρώ την κ. εισηγήτρια, να ευχαριστήσω όλους τους συναδέλφους της Επιτροπής Έρευνας, Τεχνολογικής Ανάπτυξης και Ενέργειας και να εκφράσω φυσικά τη συμφωνία μου με τις εύστοχες παρατηρήσεις του κ. Stockmann.
<P>
Λίγες βδομάδες πριν από τις ισραηλινές εκλογές, θα ήθελα προσωπικά να πιστεύω ότι η απόφασή μας - που ελπίζω ότι θα είναι θετική - θα αποτελέσει ισχυρό μήνυμα προς τις δυνάμεις της διανόησης και του πνεύματος της περιοχής υπέρ μιας ειρήνης που θα βασίζεται στην ανάπτυξη, την πρόοδο, τον αμοιβαίο σεβασμό και την εταιρική σχέση.

<SPEAKER ID=16 NAME="Cresson">
Κύριε Πρόεδρε, κυρίες και κύριοι βουλευτές, θα ήθελα καταρχάς να εκφράσω την ευγνωμοσύνη μου προς την εισηγήτρια και την Επιτροπή Έρευνας, Τεχνολογικής Ανάπτυξης και Ενέργειας που επιλήφθηκαν του θέματος ταχύτατα και που σχεδόν ομόφωνα υποστηρίζουν τη σύναψη της συμφωνίας επιστημονικής και τεχνικής συνεργασίας μεταξύ της Ευρωπαϊκής Κοινότητας και του Κράτους του Ισραήλ.
<P>
Η Επιτροπή εκφράζει την ικανοποίησή της για το γεγονός ότι το Ευρωπαϊκό Κοινοβούλιο είναι σε θέση, ήδη σήμερα, να αποφανθεί επί του θέματος. Το 1996, η Ένωση και το Ισραήλ υπέγραψαν συμφωνία επιστημονικής και τεχνικής συνεργασίας για όλη τη διάρκεια του 4ου προγράμματος-πλαισίου. Το Ισραήλ έγινε με τον τρόπο αυτόν η πρώτη και, έως σήμερα, η μοναδική μη ευρωπαϊκή χώρα που συμμετέχει πλήρως στις ερευνητικές δραστηριότητες της Ένωσης.
<P>
Σε ποιο στάδιο βρίσκεται αυτή η συνεργασία σήμερα; Έχει μεταφραστεί - όπως μόλις επισημάνθηκε - σε πολυάριθμα κοινά σχέδια - περίπου 350 - τα οποία έδωσαν ήδη ορατά αποτελέσματα. Αναπτύχθηκαν νέα προϊόντα και διεργασίες, λ.χ. ένας αποδοτικότατος εικονολήπτης ιατρικής απεικόνισης ή ένα μηχάνημα ταχείας φωτοεκτύπωσης, για να αναφέρω μόνο δύο παραδείγματα. Όλα αυτά τα σχέδια βασίζονται σε εταιρικές σχέσεις που συγκεντρώνουν συμπληρωματικές δεξιότητες και τα ιδρύματα των δύο μερών άντλησαν σημαντικά οφέλη, από άποψη γνώσεων αλλά και σε οικονομικό και εμπορικό επίπεδο.
<P>
Πράγματι, η σύνδεση Ισραήλ και Ένωσης βασίζεται κυρίως στην αρχή του αμοιβαίου οφέλους που εφαρμόζεται στο επίπεδο κάθε σχεδίου. Με έναν πληθυσμό από τους πιο μορφωμένους του κόσμου, με εξαιρετικά υψηλή τεχνολογική τεχνογνωσία, με το δυναμισμό των μικρομεσαίων επιχειρήσεών του και την πολιτική καινοτομίας του, που του δίνει τη θέση της δεύτερης χώρας στον κόσμο ως προς τον αριθμό των νέων επιχειρήσεων που δημιουργήθηκαν από τη συνεργασία μεταξύ των πανεπιστημίων, των εργαστηρίων και των επιχειρήσεων και επίσης των χρηματοοικονομικών παραγόντων, πιστεύω ότι μπορούμε να θεωρήσουμε ότι αποτελεί ένα πρότυπο που θα μπορούσε να μας εμπνεύσει σε μεγάλο βαθμό. Επανειλλημμένως άλλωστε μετέβην επιτόπου για να δω πώς εξελισσόταν η κατάσταση. Το Ισραήλ είναι πλέον περιζήτητος εταίρος που απολαμβάνει την υψηλή εκτίμηση των ευρωπαϊκών κοινοπραξιών.
<P>
Η συμμετοχή των ισραηλινών ιδρυμάτων δίνει αναμφισβήτητα σημαντική προστιθέμενη αξία στα προγράμματά μας. Θα ήθελα να προσθέσω ότι, στο μέτρο που η συμφωνία διασφαλίζει την αμοιβαιότητα, οι ευρωπαίοι ερευνητές έχουν επίσης πρόσβαση στα ισραηλινά προγράμματα. Η συμφωνία τήρησε όλες τις υποσχέσεις της. Κατά συνέπεια, τα δύο μέρη εξέφρασαν τη βούληση να συνεχίσουν και να ενισχύσουν τη συνεργασία τους και για τη διάρκεια του 5ου προγράμματος-πλαισίου. Οι ισραηλινές αρχές θα ήθελαν να τεθεί σε εφαρμογή αυτή η συμφωνία το συντομότερο δυνατόν. Πράγματι, μια καθυστέρηση στην έναρξη ισχύος της θα έθετε σε μειονεκτική θέση το Ισραήλ, όπως συνέβη άλλωστε και με την προηγούμενη συμφωνία.
<P>
Για το λόγο αυτόν, η Επιτροπή και οι ισραηλινές αρχές ολοκλήρωσαν τις διαπραγματεύσεις στο χρόνο ρεκόρ των τριών εβδομάδων. Ωστόσο, ορισμένα κράτη μέλη εκφράζουν επιφυλάξεις ως προς την ιδέα μιας ταχείας σύναψης της συμφωνίας και συνδέουν την έγκρισή της με την πρόοδο της ειρηνευτικής διαδικασίας στη Εγγύς Ανατολή. Εγώ αντίθετα πιστεύω ότι η ανάπτυξη της επιστημονικής και τεχνικής συνεργασίας μπορεί να συμβάλει σημαντικά στην ειρηνευτική διαδικασία. Όπως υπογραμμίζει και η εισηγήτρια, είναι σημαντικό, από αυτή την άποψη, να μπορέσουν τα ισραηλινά και τα παλαιστινιακά ερευνητικά ιδρύματα να ενισχύσουν τη συνεργασία τους και θα ήθελα να καθησυχάσω τους ομιλητές που εκφράστηκαν επί του θέματος. Η δράση αυτή αναλήφθηκε ήδη. Η εν λόγω συνεργασία θα ενθαρρυνθεί ιδιαίτερα στο πλαίσιο του διεθνούς σκέλους του 5ου προγράμματος-πλαισίου που δίνει προτεραιότητα στις δράσεις υπέρ της περιοχής της Μεσογείου.
<P>
Πέρα από το εγγενές ενδιαφέρον που παρουσιάζει, η συνεργασία της Ένωσης και του Ισραήλ στον τομέα της έρευνας εντάσσεται σε μια ευρεία πολιτική προοπτική. Αυτό αποτελεί έναν ακόμη λόγο για τη σύναψη της συμφωνίας σύνδεσης του Ισραήλ στο 5ο πρόγραμμα-πλαίσιο το συντομότερο δυνατόν. Τέλος, η Επιτροπή θα συνεχίσει να κρατά ενήμερες τις αρμόδιες επιτροπές σχετικά με την πρόοδο των διαπραγματεύσεων.
<P>
Για να απαντήσω σε ορισμένους ομιλητές, θα ήθελα να πω ότι, κατά την άποψη της Επιτροπής, η ανανέωση της συμφωνίας επιστημονικής και τεχνικής συνεργασίας, που δεν αποτελεί, σε καμία περίπτωση, ενθάρρυνση λυπηρών καταχρήσεων, στοχεύει στη διατήρηση του διαλόγου σε έναν τομέα και έναντι ενός πληθυσμού που πρέπει να συνοδεύει. Δεν πρέπει να μετατρέψουμε αυτή τη συμφωνία σε πολιτική πρόκληση με αντιπαραγωγικά ως επί το πλείστον αποτελέσματα. Προσθέτω ότι η συμφωνία δεν αφορά τον πυρηνικό τομέα, ούτε καν για μη στρατιωτικούς σκοπούς, ούτε φυσικά τον στρατιωτικό τομέα.
<P>
Η Επιτροπή έχει τη θέληση να ενθαρρύνει τη συνεργασία, όπως ήδη ανέφερα, μεταξύ των ισραηλινών και των παλαιστινιακών ερευνητικών ιδρυμάτων και θα χρησιμοποιήσει για τον σκοπό αυτόν όλες τις δυνατότητες δράσης που προβλέπονται στο 5ο πρόγραμμα-πλαίσιο για τις χώρες της λεκάνης της Μεσογείου, λ.χ. σε έναν τομέα που μου έρχεται στο νου, εντελώς ιδιαίτερο, δηλαδή τη διαχείριση των υδάτων. Πρόκειται για ένα εξαιρετικά σημαντικό τομέα που μπορεί, λόγω της ζωτικής σημασίας του, να φέρει κοντά πληθυσμούς που πιθανόν να βρίσκονται σε κατάσταση σύγκρουσης.
<P>
Λαμβανομένων υπόψη των προφυλάξεων που παίρνουμε με τη συμφωνία αυτή και ακόμη κι αν η πρόσφατη πολιτική του Ισραήλ σε ορισμένους τομείς παρουσιάζει λυπηρές παρεκκλίσεις, εάν η ειρηνευτική διαδικασία προσκρούσει σε ορισμένα εμπόδια, νομίζω ότι εμείς δεν επιτρέπεται να αυξήσουμε ακόμη περισσότερο τις δυσκολίες αυτές με το να αναστείλουμε τη συνεργασία με μια επιστημονική κοινότητα από τις πιο λαμπρές στον κόσμο, της οποίας τα μέλη είναι - όπως ήδη είπαμε - ως επί το πλείστον με το μέρος εκείνων που επιζητούν την ειρήνη και ορισμένα εκ των οποίων συμμετέχουν ιδιαίτερα μαχητικά στην ειρηνευτική διαδικασία.
<P>
Δεν πρέπει να τιμωρήσουμε τους ανθρώπους αυτούς. Πρέπει αντίθετα να προσπαθήσουμε να τους βοηθήσουμε, να τους υποστηρίξουμε και να συνεχίσουμε το διάλογο μαζί τους, προς το συμφέρον των πληθυσμών που διαφορετικά θα ζημιώνονταν άμεσα από τις επιφυλάξεις μας.
<P>
Πρέπει να είμαστε ανοικτοί και γενναιόδωροι, χωρίς αυτό να μας εμποδίζει να διαθέτουμε διαύγεια πνεύματος ως προς τις ενδεχόμενες παρεκκλίσεις της ισραηλινής πολιτικής· δεν πρέπει όμως, κατά τη γνώμη μου, να συνδέουμε αυτά τα δύο στοιχεία και να χρησιμοποιούμε ως νόμισμα συναλλαγής αυτή τη συμφωνία επιστημονικής και τεχνικής συνεργασίας, που είναι μια ωραία συμφωνία, που διαθέτει κάποιον συμβολισμό και που έχει σημαντική πολιτική ισχύ. Η εν λόγω συμφωνία προσπαθεί να πάρει το καλύτερο που υπάρχει στις δύο επιστημονικές κοινότητες, προκειμένου να διευκολύνει αυτόν το λαό που γνωρίζει δυσκολίες και του οποίου πρέπει να μάθουμε να εκτιμούμε καλύτερα τις ικανότητες, το θάρρος, τις ψυχικές διαθέσεις και τη μεγάλη ευφυία και με τον οποίο έχουμε τόσα κοινά.

<SPEAKER ID=17 NAME="Πρόεδρος">
Σας ευχαριστώ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 11.00.

<CHAPTER ID=2>
Απόβλητα πλοίων και κατάλοιπα φορτίου
<SPEAKER ID=18 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0023/99) του κ. Lagendijk, εξ ονόματος της Επιτροπής Μεταφορών και Τουρισμού, σχετικά με την πρόταση οδηγίας του Συμβουλίου που αφορά τις λιμενικές εγκαταστάσεις υποδοχής αποβλήτων πλοίων και καταλοίπων φορτίου (COM(98)0452 - C4-0484/98-98/0249 (SYN)).

<SPEAKER ID=19 NAME="Lagendijk">
Κύριε Πρόεδρε, συγχαίρω την Επιτροπή για την επιτυχημένη, νομίζω, πρότασή της για να καταπολεμήσουμε τη ρύπανση που προκαλείται επειδή τα πλοία απορρίπτουν τα απόβλητά τους στη θάλασσα. Τόσο η Επιτροπή Μεταφορών όσο κι εγώ προσωπικά θεωρούμε ότι αυτό έγινε κατά τρόπο ισορροπημένο, επειδή υποχρεώνονται τόσο τα πλοία να παραδίδουν τα απόβλητά τους, όσο και οι λιμένες να χτίσουν τις απαραίτητες εγκαταστάσεις. Ως εδώ καλά, θα έλεγα. Πάντως δεν θα σας παραξενεύει το γεγονός ότι η επιτροπή έκρινε σκόπιμο να βελτιώσει ή να διευκρινίσει την πρόταση σε ορισμένα σημεία.
<P>
Το πρώτο και σημαντικότερο θέμα, για το οποίο έγιναν και μάλλον θα γίνουν και στο μέλλον οι περισσότερες συζητήσεις, είναι το ποιος πληρώνει. Η Επιτροπή προτείνει να επωμίζονται όλοι οι χρήστες των λιμένων ένα ουσιαστικό μέρος του κόστους παραλαβής και επεξεργασίας των αποβλήτων. Θεωρώ αυτη την πρόταση μάλλον ασαφή, και για αυτόν τον λόγο υπέβαλα μια τροπολογία να συμπληρωθεί η λέξη «ουσιαστικά» με τις λέξεις «δηλαδή τουλάχιστον κατά 90 %» στις δαπάνες. Ο λόγος είναι ότι θεωρώ ιδιαίτερα σημαντικό να μην έχουν τα πλοία οικονομικούς λόγους να απορρίπτουν τα απόβλητά τους ή τα κατάλοιπα φορτίου τους έξω από τους λιμένες, στην ανοικτή θάλασσα. Εάν μόνον ένα μικρό μέρος του κόστους καλύπτεται από τους πόρους του λιμένα, τα πλοία έχουν και θα έχουν συμφέρον να απορρίπτουν τα απόβλητά τους στη θάλασσα. Επομένως επιθυμούμε να αντικατασταθεί η λέξη «ουσιαστικά» με τις λέξεις «δηλαδή τουλάχιστον κατά 90 %» - το ακριβές νούμερο δεν έχει σημασία. Θέλουμε απλώς να καταστήσουμε σαφές ότι το κόστος επεξεργασίας των αποβλήτων θα το πληρώνουν όλα τα πλοία, είτε χρησιμοποιούν είτε όχι τις εγκαταστάσεις υποδοχής αποβλήτων.
<P>
Δεύτερο σημείο στο οποίο η πρόταση μπορεί να διευκρινισθεί περισσότερο, είναι ο έλεγχος της τήρησής της. Υπάρχουν δύο επίπεδα. Πρώτον, οι επιθεωρήσεις στους ενδιάμεσους λιμένες. Δεν γίνεται ένα πλοίο που σε κάποιο λιμάνι για κάποιο λόγο δεν είχε το χρόνο ή τη δυνατότητα να παραδώσει τα απόβλητά του, να έχει την ευχέρεια να μην τα παραδώσει ούτε στο επόμενο λιμάνι. Πρέπει - και ήδη υπάρχει αυτή η δυνατότητα - να ενημερώνονται οι λιμένες μεταξύ τους για το τι γίνεται με τα πλοία που κάνουν διαδρομή μεταξύ τους ή προχωρούν σε επόμενο λιμένα. Τα συστήματα υπάρχουν αλλά μέχρι σήμερα δεν έχουν αναπτυχθεί επαρκώς· καλούμε λοιπόν την Επιτροπή να υποστηρίξει αυτές τις προσπάθειες.
<P>
Αλλο θέμα είναι οι επιθεωρήσεις μέσα στους λιμένες. Και εδώ η κάπως ασαφής διατύπωση της Επιτροπής, ότι η συχνότητα των επιθεωρήσεων πρέπει να είναι επαρκής προκάλεσε κάποια δυσαρέσκεια. Εμείς θέλουμε να διαγραφεί αυτή η λέξη «επαρκής», να αντικατασταθεί από ένα ποσοστό που έχει χρησιμοποιηθεί από την ίδια την Επιτροπή σε κανονισμούς που είχε θέσει σε ισχύ στο παρελθόν, δηλαδή θέλουμε να επιθεωρείται τουλάχιστον το 25 % των πλοίων. Το αναφέρουν ήδη μερικοί κανονισμοί. Η Επιτροπή δήλωσε ότι ίσως θα διαγραφεί. Για την ώρα δεν βλέπουμε γιατί να διαγραφεί, άρα για μας αυτό το 25 % πρέπει να μπεί στην οδηγία.
<P>
Η τρίτη διευκρίνιση της πρότασης της Επιτροπής έχει σχέσει με τους λιμένες αλιείας. Η Επιτροπή παραδέχθηκε ότι αποτελεί κάποια παράβλεψη η πρότασή της να εξαιρούνται όλοι οι λιμένες αλιείας. Δεν έχουμε καμία πρόθεση να δημιουργήσουμε περιττή γραφειοκρατία, άρα δεν υποστηρίζουμε ότι όλοι οι λιμένες αλιείας πρέπει να εμπίπτουν στην οδηγία. Πάντως μας φαίνεται παράλογο τα πολύ μεγάλα πλοία, τα λεγόμενα σκάφη βιομηχανών ιχθυοπαραγωγής, που παράγουν τεράστιες ποσότητες αποβλήτων, να εξαιρούνται από τους ελέγχους. Έτσι διατυπώθηκε η πρόταση να εξαιρούνται από την οδηγία τα πλοία μήκους κάτω από δεκαπέντε μέτρα και να εμπίπτουν σε αυτήν τα πλοία μήκους πάνω από δεκαπέντε μέτρα.
<P>
Η τέταρτη και τελευταία διευκρίνιση αφορά την ανταμοιβή της οικολογικής συμπεριφοράς. Την θεωρούμε σημαντικό στοιχείο για όλες τις πολιτικές στον τομέα του περιβάλλοντος και των μεταφορών. Υποστηρίζουμε ότι ένα πλοίο που προσπαθεί να δουλέψει φιλικά προς το περιβάλλον είτε εν πλω, είτε κατά την παράδοση αποβλήτων, πρέπει να ανταμοίβεται. Εδώ χρειάζεται όμως να διευκρινισθεί τί σημαίνει «φιλικά προς το περιβάλλον». Έτσι καλούμε την Επιτροπή να υποστηρίξει τις προσπάθειες να διευκρινισθεί αυτό καλύτερα.
<P>
Το συμπέρασμα στο οποίο κατέληξα - και ίσως πρόκειται για μία διαπίστωση η οποία ισχύει γενικά για όλες τις προτάσεις της Ευρωπαϊκής Ένωσης - είναι το εξής: πολύ συχνά, οι προτάσεις της Επιτροπής, και καμία φορά και οι προτάσεις του Κοινοβουλίου, δεν μπορούν να εφαρμοστούν στην πραγματικότητα, επειδή δεν λαμβάνουν υπόψη την καθημερινή πρακτική. Είμαι πεπεισμένος ότι η πρόταση της Επιτροπής, όπως συμπληρώθηκε με τις τροπολογίες του Κοινοβουλίου, αποδίδει ένα κείμενο που όντως έχει επαφή με την πραγματικότητα. Υπάρχουν λιμένες που διαθέτουν ήδη εγκαταστάσεις αποδοχής αποβλήτων ή λιμένες που προγραμματίζουν να κατασκευάσουν τέτοιες εγκαταστάσεις. Υπάρχει διάθεση εκ μέρους των πλοίων να παραδίνουν τα απόβλητά τους. Υπάρχουν σχέδια για έναν καλύτερο προσδιορισμό του τι είναι φιλικά προς το περιβάλλον πλοία. Ακριβώς επειδή υπάρχουν αυτά τα σχέδια και επειδή η πρόταση συμβαδίζει με αυτά, θεωρώ την πρόταση της Επιτροπής αναγκαία και σωστή· αποτελεί καλή προσπάθεια για την καταπολέμηση της απόρριψης αποβλήτων στη θάλασσα.

<SPEAKER ID=20 LANGUAGE="DA" NAME="Sindal">
Κύριε Πρόεδρε, κ. Επίτροπε, αγαπητοί συνάδελφοι, όταν η βρετανική Προεδρία έθεσε τη θαλάσσια ρύπανση στην ημερήσια διάταξη και δεδομένων των πολλαπλών συστάσεων από την Επιτροπή Μεταφορών μεταξύ άλλων, ήμασταν πολλοί που είπαμε: Επιτέλους! Το εννοώ με όλη μου την καρδιά αυτό. Έχουμε σταθεί μάρτυρες πολλών ατυχημάτων διαρροής πετρελαίου στα ευρωπαϊκά ύδατα. Έχουμε σταθεί μάρτυρες πλοίων που απορρίπτουν πετρέλαιο στα χωρικά μας ύδατα. Αυτή η οδηγία επιβάλλει υποχρεώσεις στα πλοία. Μεταβαίνουμε από μια συνθήκη, τη συνθήκη του ΔΝΟ, η οποία ήταν απλώς μια σύσταση, σε νομοθεσία με την οποία το πλοίο και ο καπετάνιος υποχρεώνονται να λογοδοτούν για τα κατάλοιπα των αποβλήτων υγρών καυσίμων.
<P>
Έπειτα υποχρεώνουμε τους λιμένες, όχι υποχρεωτικά όλους τους λιμένες, να δέχονται στο μέλλον απόβλητα πετρελαίου. Κατ' εμέ, είναι ουσιαστικό η οδηγία αυτή να γίνει όσο το δυνατόν πιο λειτουργική. Δεν πρέπει να είναι άκαμπτη ή γραφειοκρατική. Ελπίζω ότι η Επιτροπή και το Συμβούλιο θα βρουν στην τελική διατύπωση μια μορφή που θα κάνει την οδηγία εύχρηστη και ελκυστική για τα πλοία και τους λιμένες.
<P>
Υπάρχουν δύο προβλήματα. Ο εισηγητής ανέφερε το ένα. Είναι δύο προβλήματα στα οποία θα ήθελα να αναφερθώ. Πρέπει να πληρώνουν. Δεν είναι βέβαια τζάμπα. Ελπίζω ότι το σχετικό κόστος δεν θα μετατραπεί σε άλλο ένα περιοριστικό εμπόδιο για τη ναυτιλία. Η έκθεση Shortsea έδειξε πασιφανώς ότι το κόστος στους λιμένες είναι ένας από τους λόγους που συντελούν στο να επιλέγει άλλα μεταφορικά μέσα ο κόσμος. Όμως εδώ το μικρό πλοίο ακτοπλοΐας, αλλά και το μεγάλο πλοίο ακτοπλοΐας εδώ που τα λέμε, επιβαρύνονται με ένα κόστος, κι αυτό εγώ το θεωρώ πρόβλημα. Εάν το θεωρούσαμε υποδομή τότε θα μπορούσαμε να το κάνουμε δωρεάν. Μπορούμε επίσης να το δούμε και από την άποψη των αποβλήτων πετρελαίου που δέχεται μια χώρα, που μπορούν βέβαια να ανακυκλωθούν και να χρησιμοποιηθούν. Εάν τα εξαιρέσουμε από τους φόρους επί του πετρελαίου και τον ΦΠΑ τότε θα μπορούσαν να χρηματοδοτήσουν το σύστημα. Πιστεύω ότι πρέπει τα κράτη μέλη να βρουν κάποιες καλές ιδέες όσον αφορά το θέμα της χρηματοδότησης.
<P>
Ένα άλλο θέμα είναι τα πλοία σε διαμετακόμιση σε διεθνή ύδατα που δεν καταπλέουν σε ευρωπαϊκούς λιμένες. Αυτά δεν τα πιάνει η οδηγία. Πιστεύω ότι πρέπει να θυμηθούμε λιγάκι τι έγινε το με το Pallas Athene . Τυλίγεται στις φλόγες, σε διεθνή ύδατα, παρασύρεται σε δανικά χωρικά ύδατα και καταλήγει σε γερμανικό έδαφος κι εμείς απλώς καθόμαστε όλοι μας και παίζουμε αγαλματάκια ακούνητα αγέλαστα σαν δημόσιοι υπάλληλοι· ο πρώτος που θα κουνηθεί χάνει. Χάνει επειδή θα πληρώσει εκείνος το λογαριασμό. Θα μπορούσαμε, αν είχαμε ένα σύστημα παρακολούθησης στη Βόρεια Θάλασσα, να επεμβαίναμε συλλογικά, η Δανία, η Μεγάλη Βρετανία και η Γερμανία, αλλά δεν το κάναμε. Αφήσαμε τον λογαριασμό να πέσει στο κεφάλι της χώρας όπου κατέληξε το πλοίο. Οπότε πιστεύω ότι είναι ένα από τα καθήκοντά μας να βρούμε έναν τρόπο τα κράτη μέλη στο μέλλον να λαμβάνουν υπόψη τους στις εκτιμήσεις τους και τα πλοία σε διαμετακόμιση. Γνωρίζω καλά ότι δεν καλύπτονται από τη συγκεκριμένη οδηγία.

<SPEAKER ID=21 LANGUAGE="DE" NAME="Jarzembowski">
Κύριε Πρόεδρε, ευχαριστώ για τις εξηγήσεις σας. Χαιρετίζω ρητά τον αξιότιμο συνάδελφο, τον Επίτροπο για θέματα μεταφορών, και χαίρομαι που το συζητούμε αυτό μια φορά πρωί και όχι το βράδυ της Τρίτης στις 23.00.
<P>
Τώρα όμως μπαίνω στο θέμα. Πιστεύω ότι η προσέγγιση της Επιτροπής στην οδηγία είναι εξαιρετική. Ως καταγόμενος από το Αμβούργο, χαίρομαι που συμπεριλήφθηκαν όλα τα συμπεράσματα μιας διεθνούς ευρωπαϊκής διάσκεψης που έγινε στο Αμβούργο για το ζήτημα των εγκαταστάσεων υποδοχής αποβλήτων. Εκ των πραγμάτων γνωρίζουμε ότι η Διεθνής Σύμβαση MARPOL με την υποχρέωση διάθεσης των αποβλήτων των πλοίων και απόθεσης των καταλοίπων φορτίου δεν επαρκεί. Τα πλοία πρέπει πραγματικά να αποθέτουν τα απόβλητά τους. Aν τώρα πούμε ότι οι λιμένες πρέπει να διαθέτουν επαρκείς εγκαταστάσεις υποδοχής των αποβλήτων πλοίων και των καταλοίπων φορτίου - άλλωστε ο καθένας πρέπει να πληρώνει μέσω ενός συστήματος τελών σταθερού ύψους - τότε πιστεύω ότι περισσότεροι πλοίαρχοι θα πουν: αφού το πλήρωσα άμεσα, τότε θα αποθέσω τα απόβλητά μου στον λιμένα. Πρόκειται για ένα πολύ σημαντικό έργο, διαφορετικά οι παραλίες μας, ιδιαίτερα στη Βόρεια Θάλασσα και στη Βαλτική, δεν πρόκειται να καθαρίσουν. Εκεί έχουμε ακόμη πολλά να κάνουμε, το ίδιο όμως ισχύει και για τη Μεσόγειο και άλλα σημεία της Ευρωπαϊκής Ένωσης.
<P>
Επομένως, η προσέγγιση είναι απόλυτα σωστή. Ευχαριστώ επίσης τον συνάδελφο Lagendijk, ο οποίος είναι νέος στην Επιτροπή Μεταφορών, για την εξαίρετη συνεργασία του. Νομίζω ότι η Επιτροπή Μεταφορών έκανε ομόφωνα δεκτή τη σύσταση και είναι καλό και πρέπει να επαινεθεί το γεγονός ότι όλες οι Ομάδες του Σώματος βαδίζουν σε κοινή κατεύθυνση, δηλαδή την προστασία του περιβάλλοντος, αλλά και τον συνυπολογισμό των οικονομικών συμφερόντων.
<P>
Επιτρέψτε μου να αναφερθώ σε δύο ακόμη σημεία. Έχουμε υποβάλει μια σειρά τροπολογιών και ελπίζω ότι η Επιτροπή κατόπιν θα τις υποστηρίξει όλες, κύριε Kinnock. Πάντως, θέλω να τονίσω ιδιαίτερα δύο πράγματα: πρώτον, η Επιτροπή πρέπει να κληθεί να προσέξει να μην οδηγήσουν τα συστήματα επιβολής τελών που θεσπίζονται τώρα σε στρέβλωση του ανταγωνισμού μεταξύ των λιμένων. Είναι αναμενόμενο κάποιοι λιμένες να επιχειρήσουν, με ιδιαίτερα ευνοϊκούς ή δυσμενείς κανονισμούς για τα τέλη, να αποκομίσουν κατά κάποιον τρόπο ανταγωνιστικά πλεονεκτήματα στο πλαίσιο της συνήθους σύγκρουσης μεταξύ των λιμένων σχετικά με το φορτίο. Αυτό πρέπει να το παρακολουθεί η Επιτροπή και, αν είναι ανάγκη, να συμπληρωθεί εκ των υστέρων η νομοθεσία. Επίσης πιστεύω, όπως ήδη είπε ο εισηγητής, ότι πρέπει να υποχρεώσουμε τα κράτη μέλη και τους λιμένες να ελέγχουν πραγματικά το 25 % όλων των πλοίων ετησίως. Γιατί αυτά που λέγονται περί επαρκούς ελέγχου τα ξέρουμε από τις ώρες ανάπαυσης στην κυκλοφορία των φορτηγών αυτοκινήτων, κι εκεί αναγκαστήκαμε να συμπληρώσουμε τη νομοθεσία, επειδή οι κανόνες των κρατών μελών δεν τηρούνταν.
<P>
Κύριε Επίτροπε, ούτε αυτό δεν θα πρέπει να είναι πρόβλημα, γιατί στην οδηγία για τον έλεγχο του κράτους ελλιμενισμού έχουμε το ίδιο ποσοστό, 25 %. Ενδεχομένως μπορεί να τα κάνει ο ίδιος υπάλληλος. Χρειαζόμαστε έναν αποτελεσματικό έλεγχο της απόθεσης αποβλήτων, για το καλό της θάλασσας, των ζώων και των ανθρώπων.

<SPEAKER ID=22 LANGUAGE="FR" NAME="Donnay">
Κύριε Πρόεδρε, αγαπητοί συνάδελφοι, η υποβληθείσα πρόταση οδηγίας αφορά έναν καθ' όλα αξιέπαινο στόχο, δεδομένου ότι πρόκειται για τη διασφάλιση της καλύτερης προστασίας του θαλάσσιου περιβάλλοντος.
<P>
Βέβαια, διεθνή πρότυπα υπάρχουν ήδη, όλοι όμως συμφωνούν και αναγνωρίζουν ότι δεν γίνονται πάντα σεβαστά, το αντίθετο μάλιστα. Μεταξύ των προτύπων αυτών είναι και η Σύμβαση Marpol, της οποίας τους κανόνες η πρόταση οδηγίας μεταφέρει στο κοινοτικό δίκαιο, δηλαδή: μείωση της απόρριψης αποβλήτων στη θάλασσα, βελτίωση των εγκαταστάσεων υποδοχής στην ξηρά, ενίσχυση των ελέγχων προκειμένου να υποχρεώνονται τα πλοία να παραδίδουν τα απόβλητά τους, θέσπιση συστήματος χρηματοδότησης αυτών των εγκαταστάσεων.
<P>
Σε γενικές γραμμές συμφωνούμε με την πρόταση οδηγίας, ωστόσο οι όροι εκπλήρωσης αυτών των στόχων γεννούν ανησυχίες σε ορισμένους από μας, που προστίθενται άλλωστε στις ανησυχίες που ήδη εκφράσαμε κατά την εξέταση της Πράσινης Βίβλου σχετικά με τους θαλάσσιους λιμένες και τις λιμενικές υποδομές. Θα ήθελα να αναφερθώ εδώ στην αρχή της επικουρικότητας. Υπενθυμίζω ότι η Συνθήκη του Μάαστριχτ δεν δίνει συγκεκριμένη αρμοδιότητα στην Ευρωπαϊκή Ένωση στον τομέα της οργάνωσης του λιμενικού συστήματος και των κανόνων διαχείρισης των θαλάσσιων λιμένων. Θα ήταν λυπηρό εάν η Ένωση επιχειρούσε να αναμιχθεί στη διαχείριση αυτή με το τέχνασμα των θεμάτων σχετικών με το περιβάλλον. Γι' αυτό, ας προσέξουμε ώστε να μην τεθεί υπό αμφισβήτηση, με τέτοια τεχνάσματα, η αρχή της επικουρικότητας στην οποία η Ομάδα μου αποδίδει μεγάλη σημασία.
<P>
Υπό τις επιφυλάξεις αυτές, η πρόταση οδηγίας, όπως τροποποιήθηκε από την Επιτροπή Μεταφορών και Τουρισμού, μάς ικανοποιεί και θα τύχει της υποστήριξής μας.
<P>
Εν κατακλείδι, θα ήθελα να εκφράσω την ικανοποίησή μου για το εξαιρετικό έργο του εισηγητή και να τον συγχαρώ για την ποιότητα της έκθεσής του.

<SPEAKER ID=23 LANGUAGE="DE" NAME="Wolf">
Κύριε Πρόεδρε, αγαπητοί συνάδελφοι, σε πολιτισμένες κοινωνίες δεν κάνει ο καθένας την ανάγκη του οπουδήποτε. Η υποχρέωση των πλοίων να αποθέτουν τα απόβλητα στον λιμένα είναι με αυτό το πνεύμα στοιχειώδης. Πιστεύω ότι η έκθεση του κ. Lagendijk το καθιστά αυτό πραγματικά σαφές. Δεν πρέπει να δίδεται κίνητρο, μέσω των τελών, να το αποφεύγουν τα πλοία αυτό. Πρέπει να θεσπιστεί έλεγχος της τάξεως του 50 %. Όλα τα άλλα οδηγούν σε γελοίες ή επικίνδυνες καταστάσεις και πρέπει να προτιμηθούν τα φιλικά προς το περιβάλλον πλοία.
<P>
Η έκθεση αυτή ουσιαστικά θίγει έμμεσα με πολύ μικρά και διστακτικά βήματα τρία βασικά σημεία. Πρώτον: το ζήτημα ενός ευρωπαϊκού θαλάσσιου χώρου που διέπεται από κανόνες. Οι ΗΠΑ τον έχουν από καιρό. Η Ευρωπαϊκή Ένωση εξακολουθεί να κάνει σαν να είναι ένα σύνολο μικρών κρατών, μεταξύ των οποίων ισχύουν μόνο οι κανόνες του Διεθνούς Ναυτιλιακού Οργανισμού. Αυτή η κατάσταση δεν μπορεί να συνεχιστεί.
<P>
Δεύτερον: την αναγκαιότητα ενός ελέγχου του κράτους ελλιμενισμού. Εν όψει της εξέλιξης της αλλαγής σημαίας και του δεύτερου μητρώου, αυτό καθίσταται απόλυτα αναγκαίο.
<P>
Τρίτον: την προτεραιότητα της οικολογίας, γιατί η καταστροφή των θεμελίων της ζωής μας πραγματικά δεν μπορεί να αποτελεί τη βάση ενός κλάδου της οικονομίας.

<SPEAKER ID=24 LANGUAGE="NL" NAME="Van Dam">
Κύριε Πρόεδρε, η εμπορική ροή από και προς την Ευρωπαϊκή Ένωση διογκώνεται συνεχώς. Οι μεταφορές γίνονται κατά μεγάλο μέρος δια της θαλάσσης. Αυτό είναι καλό, διότι ανά μεταφερόμενη μονάδα οι θαλάσσιες μεταφορές είναι αυτές που μολύνουν λιγότερο το περιβάλλον. Κι όμως, και αυτός ο τρόπος μεταφοράς έχει μειονεκτήματα. Κατά μήκος των θαλασσίων διαδρομών με μεγάλη κίνηση, συναντάμε συχνά απόβλητα πλοίων.
<P>
Και αυτή είναι μόνο μια από τις συνέπειες της απόρριψης αποβλήτων πλοίων. Εννοιείται οτι τέτοιες απορρίψεις αποτελούν επίθεση στο θαλάσσιο περιβάλλον και επηρεάζουν σοβαρά αυτό το τμήμα της Δημιουργίας.
<P>
Η προτεινόμενη οδηγία αποσκοπεί στη λύση παρομοίων προβλημάτων. Δεν είναι απλό. Όπως είπε ο εισηγητής, από τη μια μεριά πρέπει να πληρώνει ο ρυπαίνων, όπως ισχύει και σε άλλους τομείς. Από την άλλη μεριά, το ύψος της πληρωμής δεν πρέπει να αποτελεί κίνητρο για την αποφυγή της νομοθεσίας.
<P>
Η λύση που επελέγη είναι η εξής: μεγάλο μέρος του κόστους θα μοιράζεται, ενώ το υπόλοιπο θα πρέπει να πληρώνεται μόνο σε εξαιρετικές συνθήκες. Κάτι τέτοιο συμβαδίζει με τη θέση αρχής. Η δυνατότητα μείωση της συνεισφοράς για «οικολογικά» πλοία αποτελεί επίσης θετικό στοιχείο.
<P>
Κατά τα άλλα, η επιτυχία της οδηγίας θα εξαρτηθεί απόλυτα από τον τρόπο τήρησης και ελέγχου της. Το προτεινόμενο σύστημα αναφοράς και η υποχρεωτική παράδοση μού φαίνονται καλή μέθοδος για να αποθαρρύνεται η διαφυγή.
<P>
Εν κατακλέιδι, η έκθεση αποτελεί θετική προσφορά στην προστασία του περιβάλλοντος και θα την υποστηρίξουμε.

<SPEAKER ID=25 LANGUAGE="ES" NAME="Camisσn Asensio">
Κύριε Πρόεδρε, κι εγώ θα ήθελα να συγχαρώ τον εισηγητή, κ. Lagendijk, για το σημαντικό του έργο το οποίο, και πρέπει δικαίως να το αναφέρουμε, ήταν όντως άξιο της ομόφωνης έγκρισης της Επιτροπής Μεταφορών. Συμφωνώ πολύ με τα όσα είπε εδώ ο κ. Jarzembowski αλλά, εκτός από την υποστήριξή μου, θα ήθελα να χρωματίσω κάπως τα λεγόμενά του.
<P>
Όπως ειπώθηκε, ο στόχος της πρότασης, σχετικά με τις λιμενικές εγκαταστάσεις υποδοχής αποβλήτων πλοίων και καταλοίπων φορτίου, είναι η μείωση της ρύπανσης και, συνεπώς, η προστασία του περιβάλλοντος, κυρίως η παρακολούθηση των νόμιμων απορρίψεων και άλλων βλαβερών ουσιών στη θάλασσα. Σε αυτήν την περίπτωση, η πρόταση της Επιτροπής ήταν, κύριε Επίτροπε, ένα απαραίτητο και πολύ κατάλληλο συμπλήρωμα προς τον σημερινό κανονισμό για την προστασία του θαλασσίου περιβάλλοντος και τη δημιουργία δίκαιων ανταγωνιστικών προϋποθέσεων μεταξύ των λιμένων της Κοινότητας. Επομένως, κύριε Επίτροπε, πρέπει να επιδείξουμε ακόμη την ικανοποίησή μας για αυτήν την ευκαιρία, ιδιαίτερα όσον αφορά την υποχρέωση της αρχής να παραδίδουν όλα τα πλοία για επεξεργασία τα απόβλητά τους και τα κατάλοιπα φορτίου των λιμένων.
<P>
Μας ικανοποιεί επίσης η έγκριση, σε γενικές γραμμές, του προτεινόμενου συστήματος τελών, το οποίο, όπως επίσης ειπώθηκε, πλησιάζει το ελεύθερο σύστημα ειδικών τελών αποφεύγοντας όμως να καταλήξει να γίνει ένα σύστημα που ευνοεί την πτώση του ύψους των τελών.
<P>
Σε αυτήν την πρόταση προβλέπεται μια επεξεργασία σε διαφορετικά μέρη, των αποβλήτων των πλοίων και των καταλοίπων φορτίου εφόσον τα πλοία υποχρεούνται να εκφορτώνουν και τα δύο στους λιμένες· στην περίπτωση των καταλοίπων η παράδοση πρέπει να διενεργείται σύμφωνα με τις διατάξεις της MARPOL 73/78, πράγμα που σημαίνει ότι η επεξεργασία και η εξάλειψη των καταλοίπων φορτίου δεν καλύπτονται από τα λιμενικά τέλη αλλά αποτελούν αντικείμενο επιπλέον τελών.
<P>
Τελειώνω, κύριε Πρόεδρε, λέγοντας πως είναι φυσικό να εξαιρούνται από την εφαρμογή της οδηγίας τα πολεμικά πλοία και δηλώνω πως, σε γενικές γραμμές, συμφωνούμε με την πρόταση.

<SPEAKER ID=26 LANGUAGE="DA" NAME="Sandbζk">
Κύριε Πρόεδρε, έχουμε όλοι μας δει εικόνες πουλιών και ψαριών που δίνουν μια τελευταία άνιση μάχη ενάντια σε διαρροές πετρελαίου και άλλες μορφές αποβλήτων των πλοίων μας κατά μήκος των ακτών μας διότι οι διεθνείς συνθήκες, που απαγορεύουν την απόρριψη στη θάλασσα, δεν τηρούνται. Αυτή η κατάσταση ευελπιστούμε θα διορθωθεί από τη συγκεκριμένη οδηγία με τις τροπολογίες της επιτροπής, όταν τα πλοία, ανεξαρτήτως συνθηκών και ανεξαρτήτως όγκου των αποβλήτων, θα πληρώνουν λιμενικά τέλη για απομάκρυνση των αποβλήτων τους. Το Κίνημα του Ιουνίου κατά κανόνα χαιρετίζει όπως και ο εισηγητής την αρχή «ο ρυπαίνων πληρώνει'. Όμως συμφωνούμε μαζί του ότι στην προκειμένη περίπτωση πρέπει να φτιάξουμε εξαιρέσεις από την αρχή, δεδομένου ότι ένα τέλος που αντιστοιχεί στον όγκο των αποβλήτων θα κάνει ελκυστική την απόρριψη των αποβλήτων στη θάλασσα. Ο έλεγχος αποτελεί τον ακρογωνιαίο λίθο αυτής της οδηγίας. Όμως για να γίνει αποτελεσματικός το Κίνημα του Ιουνίου συνιστά να υποστηρίξουμε τις τροπολογίες του εισηγητή ειδικά στα ακόλουθα σημεία: να καθοριστεί επακριβώς ο όρος «φιλικά προς το περιβάλλον σκάφη', ο έλεγχος να αποκτήσει συγκεκριμένο περιεχόμενο, η έκφραση «συνεισφέρει ουσιαστικά' να αποκτήσει και αυτή συγκεκριμένο περιεχόμενο ώστε να είναι αρκετά περιεκτική για να μην συμφέρει να αδειάζουν τα απόβλητα στη θάλασσα, και τέλος τα κατάλοιπα φορτίου να καλύπτονται από τα λιμενικά τέλη.

<SPEAKER ID=27 LANGUAGE="SV" NAME="Stenmarck">
Κύριε Πρόεδρε, το γεγονός ότι δεν υπάρχει σωστή διαχείρηση των αποβλήτων των πλοίων είναι, σε πολλές περιπτώσεις, ένα πολύ μεγάλο πρόβλημα. Σ' αυτό το πλαίσιο, οι πλόες των πλοίων στη Βαλτική Θάλασσα είναι ένα ιδιαίτερο πρόβλημα, το οποίο, πέραν των άλλων, οφείλεται και στην πολύ μεγάλη ευαισθησία αυτής της θάλασσας. Κάθε χρόνο διοχετεύονται πολύ μεγάλες ποσότητες πετρελαίου κατευθείαν στη Βαλτική. Στα σουηδικά ύδατα μόνο, εκατοντάδες τέτοιες διαρροές λαμβάνουν χώρα ετησίως. Σχεδόν ποτέ δεν είναι δυνατόν να προσδιοριστεί το πλοίο από το οποίο προέρχεται το πετρέλαιο.
<P>
Με αυτά τα δεδομένα, στη Σουηδία υπάρχει ένας νόμος που παρέχει σε κάθε διερχόμενο πλοίο τη δυνατότητα να εισέλθει σε οποιοδήποτε λιμάνι και να αποθέσει το πλεόνασμά του σε πετρέλαιο εκεί. Ένα τέτοιο σύστημα έχει βέβαια και πλεονεκτήματα και μειονεκτήματα. Φυσικά, είναι εξαιρετικά θετικό το γεγονός ότι έτσι κανείς δεν θα αναγκαστεί, για αποκλειστικά οικονομικούς λόγους, να αδειάσει τα υπολείμματα πετρελαίου κατευθείαν στη θάλασσα. Ταυτόχρονα όμως, ένα σύστημα σαν αυτό είναι πολύ δαπανηρό, κυρίως όταν το εφαρμόζουν λίγες μόνο χώρες.
<P>
Με αυτά τα δεδομένα, η υλοποίηση ίδιου τύπου μέτρων, με μία ευρωπαϊκή προοπτική, είναι μία φυσική και αυτονόητη εξέλιξη, ενώ θα έπρεπε, κατά την άποψή μου, να διατυπωθεί το ίδιο αίτημα προς όλες τις υποψήφιες για ένταξη στην ΕΕ χώρες. Αυτό θα σήμαινε ότι ουσιαστικά όλες οι περί τη Βαλτική Θάλασσα χώρες θα αποκτούσαν στο άμεσο μέλλον τις ίδιες προϋποθέσεις να δεχτούν, μεταξύ άλλων, κατάλοιπα πετρελαίου.
<P>
Επί αυτή τη βάσει, επιτρέψτε μου να θέσω μία ερώτηση στον αρμόδιο Επίτροπο, συγκεκριμένα ποιες πρωτοβουλίες είναι διατεθειμένος να αναλάβει ώστε να συμπεριληφθούν στη σημερινή απόφαση και οι διάφορες υποψήφιες χώρες.

<SPEAKER ID=28 NAME="Kinnock, Neil">
Κύριε Πρόεδρε, επιθυμώ να αρχίσω, εκφράζοντας την ικανοποίησή μου για την έκθεση του κ. Lagendijk, όχι μόνο γιατί υποστηρίζει τις προσπάθειες της Επιτροπής να εξασφαλίσει μία σημαντική μείωση της ρύπανσης των θαλασσών, αλλά και επειδή είναι η πρώτη του έκθεση, ως μέλος της Επιτροπής Μεταφορών και Τουρισμού. Τον συγχαίρω για αυτό. Ας μου επιτραπεί να πω ότι πρόκειται για μία ολοκληρωμένη εργασία και σε αντάλλαγμα για την υποστήριξη και την ποιότητα της εργασίας, με μεγάλη μου χαρά λέω ότι η Επιτροπή είναι σε θέση να εγκρίνει πολλές από τις τροπολογίες που κατέθεσε ο εισηγητής.
<P>
Συγκεκριμένα, η Επιτροπή μπορεί να κάνει δεκτές τουλάχιστον καταρχήν τις τροπολογίες αριθ. 1, 3, 4, 5, 12, 16, 17 και 18 (Αγγλία 0, Γαλλία 2 - σκέφτηκα να το βάλω και αυτό μέσα). Ωστόσο, υπάρχει ακόμα μία σειρά τροπολογιών που η Επιτροπή πρέπει να απορρίψει, κυρίως επειδή πιστεύει ότι οι ανησυχίες που εκφράστηκαν έχουν ήδη αντιμετωπιστεί σε άλλα μέρη του υπάρχοντος κειμένου. Είμαι σίγουρος ότι, με μία περαιτέρω εξέταση, οι αξιότιμοι βουλευτές θα το καταλάβουν και ελπίζω ότι θα το αποδεχτούν αυτό. Αναφέρομαι συγκεκριμένα στις τροπολογίες αριθ. 6, 10, 14 και 15. Έτσι μένουν μόλις 6 από τις 18 τροπολογίες όπου η διαφωνία με το Κοινοβούλιο είναι πιο έντονη και πιο ουσιαστική, αλλά οφείλω να πω ότι, ακόμα και σε αυτές τις περιπτώσεις, οι αποκλίσεις δεν είναι θεμελιώδεις.
<P>
Οι τροπολογίες αριθ. 2 και 7 προτείνουν να επεκταθεί στα αλιευτικά σκάφη άνω των 15 μέτρων η υποχρέωση γραπτής γνωστοποίησης της κατάστασης των αποβλήτων επί του πλοίου. Ο κ. Lagendijk αναφέρθηκε σε αυτό συγκεκριμένα κατά την ομιλία του προηγουμένως. Η Επιτροπή ανησυχεί ότι αυτό θα μπορούσε πολύ εύκολα να οδηγήσει σε ένα υπερβολικά γραφειοκρατικό σύστημα χωρίς να αποφέρει κάποιο ουσιώδες όφελος για το περιβάλλον. Βεβαίως, θα πρέπει να έχουμε υπόψη μας ότι τα αλιευτικά σκάφη δεν εξαιρούνται από την απαίτηση να παραδίδουν τα απόβλητά τους στους λιμένες και να συνεισφέρουν στο κόστος των εγκατάστασεων. Απαλλάσσονται μόνο - αυτό το τονίζω - από την υποχρέωση να δίνουν μία γραπτή ειδοποίηση πριν από κάθε λιμένα κατάπλου. Ο λόγος για αυτό είναι ότι, απλούστατα, τα περισσότερα αλιευτικά σκάφη έχουν προφανώς έναν ή περισσότερους συγκεκριμένους λιμένες όπου συνήθως εκφορτώνουν στην ξηρά τα αλιεύματά τους. Η πρόταση για εκ των προτέρων γνωστοποίηση υφίσταται προκειμένου ο λιμένας να μπορεί να κάνει τις απαραίτητες ρυθμίσεις, για να δεχτεί τα απόβλητα των πλοίων. Στην περίπτωση των αλιευτικών σκαφών, ο λιμένας συνήθως γνωρίζει πολύ καλά τις ανάγκες των σκαφών, ακόμα και χωρίς γραπτή γνωστοποίηση.
<P>
Πιστεύουμε επίσης ότι το όριο μήκους των 15 μέτρων, όπως και οποιοδήποτε άλλο όριο, είναι βέβαιο ότι θα είναι κάπως αυθαίρετο και συνεπώς δύσκολο να αιτιολογηθεί. Για αυτούς τους λόγους - ελπίζουμε ότι το Ευρωκοινοβούλιο θα αποδεχτεί πρακτικούς λόγους - δεν μπορούμε να δεχτούμε ούτε την τροπολογία αριθ. 13. Παρ' όλα αυτά, συμμερίζομαι ωστόσο την ανησυχία του Κοινοβουλίου ότι η ενδεχομένη εξαίρεση των μεγάλων σκαφών των βιομηχανιών ιχθυοπαραγωγής από την θεσπισμένη διά νόμου υποχρέωση θα αποτελούσε ένα μεγάλο βήμα προς τα πίσω. Θα ήθελα να διαβεβαιώσω το Σώμα ότι αυτά τα σκάφη υπόκεινται οριστικά στις υποχρεώσεις γνωστοποίησης και ελέγχου, αφού τα σκάφη βιομηχανιών ιχθοπαραγωγής, που δεν συμμετέχουν στην αλίευση ιχθύων, δεν θεωρούνται αλιευτικά σκάφη σύμφωνα με τους όρους της εν λόγω προτεινόμενης οδηγίας.
<P>
Η πλέον αμφιλεγόμενη τροπολογία, όπως είπε μάλιστα ο κ. Lagendijk, είναι πιθανότητα η αριθ. 8 για το σύστημα κάλυψης κόστους σχετικά με την παράδοση των αποβλήτων που δημιουργούνται στα πλοία. Σε αυτό το σημείο οι στόχοι του Κοινοβουλίου και της Επιτροπής ταυτίζονται: όλοι μας θέλουμε να επιτύχουμε ένα σύστημα κάλυψης κόστους που δεν θα χορηγεί κίνητρα στα πλοία να απορρίπτουν τα απόβλητα στη θάλασσα. Ωστόσο, διαφέρουν οι μέθοδοί μας για την εξασφάλιση αυτού του στόχου. Η πρόταση της Επιτροπής επιζητεί να επιτύχει μία ισορροπία μεταξύ της ανάγκης να σημειωθεί η καλύτερη δυνατή πρόοδος ως προς την ενθάρρυνση παράδοσης των αποβλήτων στους λιμένες και της απλής πολιτικής πραγματικότητας να λαμβάνονται υπόψη οι πολύ διαφορετικές απόψεις των κρατών μελών επί του θέματος. Το τελικό αποτέλεσμα της προσέγγισης τόσο του Κοινοβουλίου όσο και της Επιτροπής είναι ότι η επιβολή τελών δεν μπορεί να βασίζεται μόνο στην παράδοση αυτή καθαυτή. Κανένας από μας δεν πιστεύει ότι τα πλοία που δεν παραδίδουν απόβλητα θα πρέπει να απαλλάσσονται από τα τέλη που συνδέονται με τη διαχείριση των αποβλήτων. Επομένως, η διαφορά στις απόψεις μας οφείλεται μόνο στο γεγονός ότι η πρόταση της Επιτροπής διατηρεί μία μεγαλύτερη ευελιξία, ώστε τα κράτη μέλη να αποφασίζουν το εύρος εφαρμογής του λεγόμενου συστήματος χωρίς ειδική επιβάρυνση.
<P>
Επιπλέον, θα πρέπει να έχουμε υπόψη μας ότι προφανώς υπάρχουν μεγάλες διαφορές όχι μόνον ανάμεσα στους λιμένες, τις μαρίνες και τους λιμένες αλιείας διαφορετικών κρατών μελών, αλλά και ανάμεσα στους λιμένες, τις μαρίνες και τους λιμένες αλιείας του ίδιου κράτους μέλους. Ωστόσο, όπως έχω ήδη πει, έχει ζωτική σημασία ο θεμελιώδης στόχος της συμμετοχής στο κόστος των χρηστών και των μη χρηστών, αν θέλουμε και να ενθαρρύνουμε την παράδοση αποβλήτων στους λιμένες και να μειώσουμε και, βεβαίως, να αποτρέψουμε τη ρύπανση των θαλασσών.
<P>
Η τροπολογία αριθ. 9 είναι απαράδεκτη γιατί η Επιτροπή μπορεί να ασχοληθεί επαρκώς με ζητήματα ανταγωνισμού σύμφωνα με τις εξουσίες που έχει ήδη στο πλαίσιο της Συνθήκης. Η προτεινόμενη τροπολογία θα έχει ως συνέπεια τη μείωση των απαραίτητων εξουσιών απλά και μόνο στο επίπεδο της δυνατότητας υποβολής προτάσεων, και σαφώς αυτό δεν θα είναι εντάξει. Ελπίζω και πάλι, όπως το σκέφτομαι, να αποσυρθεί αυτή η τροπολογία.
<P>
Τέλος, δεν μπορούμε να αποδεχτούμε την τροπολογία αριθ. 11, που έχει σχέση με τον αριθμό επιτόπιων επιθεωρήσεων που διενεργούνται με σκοπό τον έλεγχο. Η Επιτροπή θεωρεί ότι απαιτείται μία ορισμένη ευελιξία, εν μέρει λόγω του ότι ενδέχεται να συμπεριληφθεί στο μέλλον το καθεστώς ελέγχου αποβλήτων στην υφιστάμενη οδηγία για τον έλεγχο του κράτους του λιμένα, που προφανώς θα έχει ακριβώς τις συνέπειες που πολύ σωστά προέβλεψε ο κ. Jarzembowski. Και το πιστεύουμε αυτό μεταξύ άλλων και λόγω του γεγονότος ότι τα κύρια στοιχεία για την αυξημένη συμμόρφωση σε αυτή την οδηγία δεν ορίζονται μόνο στο μέρος της οδηγίας που αφορά τον έλεγχο. Επομένως, η Επιτροπή θεωρεί ότι ένα κάπως λιγότερο συστηματικό σύστημα επιτόπιων ελέγχων επαρκεί για τους σκοπούς της οδηγίας και επιτυγχάνει τους σκοπούς που αφορόυν την καταπολέμηση της ρύπανσης των θαλασσών, τουλάχιστον σε ό, τι αφορά τους ελέγχους εκτός του καθεστώτος ελέγχου του κράτους του λιμένα. Σαφώς, όπως είπε ο κ. Jarzembowski και όπως επεσήμαναν άλλοι βουλευτές, κατά τη διενέργεια του κανονικού κρατικού ελέγχου του λιμένα, θα ήταν απίθανο ο επιθεωρητής, που λαμβάνει ποσοστό 25 %, σύμφωνα με το ισχύον σύστημα, να μην προσέξει την κατάσταση διάθεσης των αποβλήτων πάνω στο σκάφος. Θα ανέμενε κανείς ότι θα την αναλάμβανε αμέσως - πρόκειται για έναν απλό σχετικά έλεγχο.
<P>
Οι αξιότιμοι κύριοι βουλευτές έθεσαν μία ή δύο ερωτήσεις στις οποίες θα ήθελα να απαντήσω εν συντομία. Ο κ. Sindal έθεσε το ζήτημα των ναυαγίων σε διεθνή ύδατα. Το Σώμα θυμάται ότι ασχολήθηκε σχολαστικά με τα ζητήματα που προκάλεσε το καταστροφικό ναυάγιο του Pallas σε διεθνή ύδατα. Σήμερα, όπως γνωρίζει το Σώμα και ο κ. Sindal, μόνο τα πλοία αποτελούν ευθύνη του κράτους της σημαίας, αλλά όλοι είμαστε ενήμεροι των ελλείψεων του εν λόγω συστήματος και τα παράκτια κράτη θα πρέπει να συμμετέχουν προκείμενου να προστατεύσουν το περιβάλλον τους. Σαφώς επιθυμούμε να σημειωθεί κάποια εξέλιξη όσον αφορά στη χρήση και αυτών των εξουσιών. Το Σώμα θα χαρεί να μαθεί ότι η Επιτροπή υποστηρίζει συζητήσεις στον Διεθνή Ναυτιλιακό Οργανισμό σχετικά με την ανάθεση στον πλοιοκτήτη της υποχρεωτικής ευθύνης για την προστασία από την ρύπανση και άλλες συνέπειες από τα ναυάγια. Κατά τη γνώμη μου, αυτό θα αποτελούσε μία πραγματική καινοτομία στις προσπάθειές μας να επιτύχουμε μία ποιοτική ναυτιλία σε όλα τα ύδατα, κυρίως στα ευρωπαϊκά ύδατα. Ελπίζω ότι η πρόοδος στον ΔΝΟ μπορεί να επιτευχθεί χωρίς μεγάλη καθυστέρηση. Φυσικά, θα προτιμούσαμε τα πρότυπα να είναι παγκόσμια, αν αυτό είναι δυνατόν, και στη συνέχεια να θεσπιστεί ένα νομικό καθεστώς για τη δική μας θαλάσσια περιοχή. Ελπίζω ότι μπορούμε να ασχοληθούμε με αυτό χωρίς μεγάλη καθυστέρηση, όταν ολοκληρωθούν οι συζητήσεις στον ΔΝΟ.
<P>
Επιπλέον, ο κ Sindal ρώτησε για τον ΦΠΑ επί των τελών διάθεσης των αποβλήτων. Πρόκειτα για ένα πολύ σημαντικό ζήτημα, γι' αυτό ακριβώς συνεχίζονται ακόμα οι συζητήσεις επί του θέματος. Ωστόσο, κατά την περαιτέρω πορεία ανάπτυξης αυτής της νομοθεσίας, θα είμαι σε θέση να δώσω μία πιο συγκεκριμένη απάντηση.
<P>
Όσον αφορά την επισήμανση του κ. Jarzembowski, την οποία καταλαβαίνω πολύ καλά, ότι έχει ουσιώδη σημασία τα τέλη που επιβάλλονται να μην οδηγούν σε στρέβλωση του ανταγωνισμού μεταξύ των λιμένων, γιατί η αντιπαλότητά τους είναι, το λιγότερο, πολύ ενδιαφέρουσα. Όταν συνταξιοδοτηθώ, προτείνω να γράψω εν προκειμένω ένα μυθιστόρημα για να παρουσιάσω την κατάσταση όπως πραγματικά είναι - ίσως ένα παραμύθι, ποιος ξέρει! Θα υπάρχουν διαφορές στο ύψος των επιβαρύνσεων, οι οποίες προκύπτουν κυρίως εξαιτίας της σχετικής αποτελεσματικότητας ή αναποτελεσματικότητας του συστήματος. Αν ένας λιμένας, χάρη σε αυτήν την αποτελεσματικότητα στη διαχείριση αποβλήτων, μπορεί να χρεώνει χαμηλότερα τέλη, τότε καλή τύχη σε αυτόν τον λιμένα. Σε αυτή την περίπτωση, αυτό που θα έχουμε θα είναι ένας αποτελεσματικός ανταγωνισμός και όχι στρέβλωση του ανταγωνισμού, και είμαι σίγουρος ότι θα συμφωνήσει ο κ. Jarzembowski.
<P>
Ολοκληρώνω εκφράζοντας την ευγνωμοσύνη μου στην Επιτροπή Μεταφορών και Τουρισμού και ιδιαίτερα στον εισηγητή της, τον κ. Lagendijk, για την ταχεία εργασία του και την εξαίρετη έκθεσή του σχετικά με αυτήν την αναλυτική και σημαντική πρόταση.

<SPEAKER ID=29 NAME="Πρόεδρος">
Σας ευχαριστώ, κ. Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί σε λίγα λεπτά.

<CHAPTER ID=3>
Συνδυασμένες μεταφορές/επιτρεπόμενες διαστάσεις και βάρη οχημάτων
<SPEAKER ID=30 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0031/99) του κ. van Dam, εξ ονόματος της Επιτροπής Μεταφορών και Τουρισμού, σχετικά με
<P>
I. την πρόταση οδηγίας του Συμβουλίου περί τροποποίησης της οδηγίας 92/106/ΕΟΚ του Συμβουλίου σχετικά με τη θέσπιση κοινών κανόνων για ορισμένες συνδυασμένες εμπορευματικές μεταφορές μεταξύ των κρατών μελών (COM(98)0414-C4-0485/98-98/0226(SYN))II.την πρόταση οδηγίας του Συμβουλίου περί τροποποίησης της οδηγίας 96/53/ΕΚ του Συμβουλίου σχετικά με τον καθορισμό για ορισμένα οδικά οχήματα που κυκλοφορούν στην Κοινότητα, των μέγιστων επιτρεπόμενων διαστάσεων στις εθνικές και διεθνείς μεταφορές και των μέγιστων επιτρεπόμενων βαρών στις διεθνείς μεταφορές (COM(98)0414-C4-0486/98-98/0227(SYN)).
<SPEAKER ID=31 NAME="Van Dam">
Κύριε Πρόεδρε, οι συνδυασμένες μεταφορές αποτελούν ένα από τα μέσα καταπολέμησης των βλαβερών συνεπειών των οδικών μεταφορών. Ο σκοπός είναι να αντικατασταθεί μεγάλο μέρος των οδικών μεταφορών από πλωτές ή σιδηροδρομικές μεταφορές. Εν τούτοις, η κατάσταση στις συνδυασμένες μεταφορές είναι απογοητευτική. Το μερίδιο των συνδυασμένων μεταφορών στις συνολικές οδικές ροές εμπορευμάτων αποτελεί μόνον το 5 %, παρά τα κίνητρα του Κοινοβουλίου. Συμπεραίνω ότι οι μέχρι τώρα προσπάθειες δεν απέδωσαν καθόλου ή μόνο λίγα αποτελέσματα. Οπότε πρέπει να καλωσορίσουμε την πρωτοβουλία της Επιτροπής για τη βελτίωση της θέσης των συνδυασμένων μεταφορών. Αναγνωρίζει ότι η υπάρχουσα πολιτική δεν οδήγησε στο επιθυμητό αποτέλεσμα και προτείνει τέσσερα μέτρα για την βελτίωση της κατάστασης.
<P>
Πρώτον, διευρύνεται ο ορισμός των συνδυασμένων μεταφορών. Δεν μιλάμε πλέον για συνδυασμένες μεταφορές μόνον όταν γίνονται μεταξύ των κρατών μελών, αλλα ακόμη και όταν γίνονται μέσα σε ένα κράτος μέλος.
<P>
Δεύτερον, η Επιτροπή προτείνει έκπτωση στα σταθερά έξοδα της χρήσης του οδικού δικτύου. Οι συνδυασμένες οδικές μεταφορές δεν επιβαρύνουν την υποδομή όπως οι άλλες οδικές μεταφορές. Είναι λοιπόν λογικό να δοθεί μια φορολογική έκπτωση.
<P>
Τρίτον, προτείνει την απαλλαγή από την απαγόρευση κυκλοφορίας τα Σαββατοκύριακα για την αρχή και το τέλος της διαδρομής. Με αυτόν τον τρόπο επιδιώκεται η μείωση της συνολικής διάρκειας μιας συνδυασμένης διαδρομής.
<P>
Τέλος, προτείνει να αυξηθεί σε 44 τόννους το μέγιστο επιτρεπόμενο βάρος των φορτηγών οχημάτων που συμμετέχουν στη συνδυασμένη μεταφορά, ώστε να αξιοποιηθεί στο έπακρο η χωρητικότητα ορισμένων οχημάτων.
<P>
Για αυτή την πρόταση της Επιτροπής, η Επιτροπή Μεταφορών και Τουρισμού διατυπώνει την ακόλουθη παρατήρηση: Συμφωνούμε με έναν ευρύτερο ορισμό των συνδυασμένων μεταφορών. Εν τούτοις, ο νέος ορισμός πρέπει να είναι σαφής και να μην αφήνει περιθώριο για αποκλίνουσες ερμηνείες. Για αυτόν τον λόγο, η Επιτροπή Μεταφορών προτείνει ένα μέγιστο όριο 40 % για το οδικό μερίδιο των συνδυασμένων μεταφορών στη συνολική διαδρομή.
<P>
Ως προς τα άλλα στοιχεία της πρότασης της Επιτροπής, επισημαίνω ότι τα προβλήματα των συνδυασμένων μεταφορών οφείλονται κατά μεγάλο μέρος στις διακυμάνσεις στην απόδοση των σιδηροδρόμων και τα μεγάλα έξοδα μεταφόρτωσης που αποτελούν αναπόσπαστο μέρος των συνδυασμένων μεταφορών. Πολύ αμφιβάλλω αν μπορούμε να επιτύχουμε βιώσιμη λύση χωρίς μια διαρθρωτική αντιμετώπιση αυτών των δύο παραγόντων. Μια νέα πολιτική πρέπει να καταπιασθεί με αυτά τα δύο στοιχεία. Η Επιτροπή Μεταφορών και Τουρισμού υποστηρίζει λοιπόν την πρόθεση να αντισταθμισθούν, έστω και εν μέρει, τα υψηλά έξοδα μεταφόρτωσης από μια έκπτωση ή επιστροφή της φορολογίας των φορτηγών.
<P>
Η πρόταση να απαλλαγούν οι οδικές μεταφορές που αποτελούν μέρος συνδυασμένων μεταφορών από την απαγόρευση κυκλοφορίας τα Σαββατοκύριακα, δεν βρίσκει σύμφωνη την Επιτροπή Μεταφορών. Αυτό το μέτρο προκαλεί στρέβλωση του ανταγωνισμού μεταξύ των συνδυασμένων και των άλλων οδικών μεταφορών. Έχοντας υπόψη τον στόχο του Κοινοβουλίου για ισότιμη αντιμετώπιση των διαφόρων μέσων, δεν θεωρούμε κάτι τέτοιο αρμόζον.
<P>
Το μέτρο θα έχει άλλωστε αρνητικές συνέπειες για τους πολίτες, εφόσον τα Σαββατακύριακα θα αυξηθεί η κυκλοφορία φορτηγών στις κύριες οδικές αρτηρίες. Το μέτρο θα συναντήσει ακόμα τις ίδιες δυσκολίες που αντιμετωπίζουμε σχετικά με την εναρμόνιση της απαγόρευσης οδήγησης τα Σαββατοκύριακα.
<P>
Η Επιτροπή Μεταφορών και Τουρισμού δεν υποστηρίζει ούτε την πρόταση αλλαγής των μέγιστων επιτρεπομένων διαστάσεων και βαρών. Κάτι τέτοιο θα σήμαινε υπονόμευση του γενικά απόδεκτού μεγίστου ορίου των 40 τόννων. Το όριο καθορίστηκε με κριτήριο και την φθορά των υποδομών. Εάν επιτρεπόταν ένα μέγιστο όριο 44 τόννων φορτηγών οχημάτων, θα έπρεπε να αυξήσουμε τις απαιτήσεις μας για την ποιότητα των υποδομών. Έχοντας υπόψη το τεράστιο κόστος - ίδιως έχοντας υπόψη την προσχώρηση των χωρών της Κεντρικής και της Ανατολικής Ευρώπης - δεν γίνεται να αποδεχθούμε κάτι τέτοιο. Το μέτρο θα αποτελούσε ένα πρώτο βήμα προς τη γενίκευση του ορίου των 44 τόννων, και παραπέμποντας στις προαναφερόμενες αντιρρήσεις, κάτι τέτοιο θα αποτελούσε ανεπιθύμητη εξέλιξη. Επιπλέον τίθεται το ερώτημα αν οι άνθρωποι και το περιβάλλον θα ωφελούντο από την αύξηση του μεγίστου επιτρεπόμενου βάρους.
<P>
Ολοκληρώνοντας ευχαριστώ ως σημερινός εισηγητής τον συνάδελφο κ. Wijsenbeek για την εργασία του ως εισηγητής σε προηγούμενη φάση. Θεωρώ ότι για τη σωστή λειτουργία της κοινωνίας μας, χρειάζεται μια μέρα ανάπαυσης για όλους. Έμεινα λοιπόν ικανοποιημένος καθώς, με τη διατήρηση της απαγόρευσης οδήγησης τα Σαββατοκύριακα, δεν χάνει μια ακόμη επαγγελματική ομάδα την τόσο απαραίτητη κυριακάτικη ανάπαυση.
<P>
Κύριε Πρόεδρε, συνιστώ θερμά στο Σώμα να εγκρίνει τις τροπολογίες της Επιτροπής Μεταφορών και Τουρισμού.

<SPEAKER ID=32 LANGUAGE="DE" NAME="Piecyk">
Κύριε Πρόεδρε, αγαπητοί συνάδελφοι, πρώτα ευχαριστώ θερμά τον συνάδελφο van Dam που αντικατέστησε τον Florenz Wijsenbeek, ο οποίος επέστρεψε, ως γνωστόν, για σεβαστούς λόγους την έκθεση. Κατά την εκτίμησή μου, η Ολομέλεια θα απορρίψει αργότερα τη συγκεκριμένη έκθεση, και μάλιστα ευλόγως. Γιατί; Συμφωνούμε ως προς τον στόχο της προώθησης των συνδυασμένων μεταφορών, γιατί θέλουμε να διοχετευθεί η μεταφορά εμπορευμάτων στους σιδηροδρόμους και στις θαλάσσιες μεταφορές. Συμφωνούμε, συνεπώς, ως προς τον στόχο. Το ερώτημα είναι αν το μέσο που προτείνει εδώ η Επιτροπή είναι το κατάλληλο. Εγώ πιστεύω ότι δεν είναι, ότι είναι αντιπαραγωγικό.
<P>
Όταν η Επιτροπή προτείνει στο άρθρο 9α να εξαιρούνται τα οχήματα που μεταφέρουν εμπορεύματα από τους ισχύοντες περιορισμούς κυκλοφορίας κυρίως τα Σαββατοκύριακα, τη νύχτα, κατά τις νόμιμες αργίες και όταν υπάρχει μεγάλη ατμοσφαιρική ρύπανση εφ' όσον χρησιμοποιούνται για συνδυασμένες μεταφορές σύμφωνα με το άρθρο 1, ανοίγονται εδώ οι ασκοί του Αιόλου, πράγμα με το οποίο δεν μπορεί κανείς να συμφωνήσει με την παρούσα μορφή. Μαζί, δηλαδή, με τη διάταξη για τους 44 τόνους που επανειλημμένα απορρίψαμε στο Κοινοβούλιο, γίνεται εδώ δυνατή μια αρνητική εξέλιξη που ουσιαστικά επιτρέπει τα πάντα στους δρόμους, αρκεί να γίνονται στο όνομα των συνδυασμένων μεταφορών. Δεν μπορεί να είναι αυτή η γραμμή μας. Γι' αυτό, μπορούμε να συζητήσουμε για καθορισμένους χρόνους και διαδρομές, και εδώ στο Κοινοβούλιο, αλλά αυτή η γενική ρήτρα, αυτή η απόλυτη άδεια δεν μπορεί να είναι σύμφωνη με το πνεύμα μας. Αυτός είναι ο εσφαλμένος δρόμος. Για τον λόγο αυτόν, η Επιτροπή πρέπει να ξανασκεφτεί το ζήτημα προκειμένου να υποβάλει μια καλύτερη πρόταση.

<SPEAKER ID=33 LANGUAGE="DE" NAME="Jarzembowski">
Κύριε Πρόεδρε, κυρίες και κύριοι, εξ αιτίας έλλειψης χρόνου μπορώ μόνο να υπογραμμίσω ότι ουσιαστικά συμφωνούμε με τους Σοσιαλιστές και κυρίως με τον εισηγητή. Δεν θέλουμε την προώθηση των συνδυασμένων μεταφορών. Υποστηρίζουμε την προώθηση μέσω φορολογικών διευκολύνσεων. Όμως η κατάργηση της απαγόρευσης της νυχτερινής κυκλοφορίας, της κυκλοφορίας τα Σαββατοκύριακα, η αύξηση του ορίου επιτρεπομένου βάρους, είναι ακατάλληλα μέσα που πρέπει να τα απορρίψουμε προς το συμφέρον των πολιτών.

<SPEAKER ID=34 LANGUAGE="NL" NAME="Wijsenbeek">
Κύριε Πρόεδρε, κι εγώ μπορώ να είμαι σύντομος. Σπανίως άκουσα μεγαλύτερη υποκρισία απ' ό, τι ακούσαμε εδώ σήμερα. Πώς θα επιτύχουμε τη μετατόπιση της μεταφοράς των εμπορευμάτων, εάν δεν δοθούν πλεονεκτήματα στις συνδυασμένες μεταφορές; Πώς να ανταγωνισθούν οι σιδηρόδρομοι τις οδικές μεταφορές, εφόσον δεν μπορούμε να φορτώσουμε στο τρένο μεγάλα εμπορευματοκιβώτια, μια που δεν επιτρέπεται το όριο των 44 τόννων; Τα τρένα, κύριε Πρόεδρε, κυκλοφορούν κάθε μέρα, και τα Σαββατοκύριακα, και στις αργίες. Οπότε πρέπει να μπορούμε να τους φέρνουμε τα εμπορεύματα, πράγμα που οπωσδήποτε δεν γίνεται αν αφήσουμε ανέπαφη την απαγόρευση κυκλοφορίας τα Σαββατοκύριακα.
<P>
Κύριε Πρόεδρε, προσθέτω ακόμη ότι τι όριο 44 τόννων, τι όριο 40 τόννων, δεν έχει καμία σημασία για τις υποδομές. Ο εισηγητής κύριος Van Dam που ισχυρίστηκε κάτι τέτοιο, λέει λοιπόν ασυναρτησίες.

<SPEAKER ID=35 LANGUAGE="IT" NAME="Tamino">
Κύριε Πρόεδρε, θα ήθελα και εγώ να επιβεβαιώσω τη θέση της Ομάδας των Πρασίνων, που είναι αντίθετη με την πρόταση της Επιτροπής. Σε συμφωνία με τις απόψεις των προηγούμενων ομιλητών, εκτός του κ. Wijsenbeek, θεωρούμε ουσιώδες να επιβεβαιώσουμε ότι η οδική διαδρομή δεν μπορεί να υπερβαίνει το 40 % και ότι δεν είναι δυνατό να γίνουν αποδεκτοί εντελώς ειδικοί όροι υπέρ των οδικών μεταφορών, όπως να καταστεί δυνατή η οδήγηση τα Σαββατοκύριακα. Κατ' ανώτατο όριο, εκτιμούμε ότι είναι δυνατό να ολοκληρώνεται η μεταφορά σε ακτίνα 200 χιλιομέτρων, αλλά ότι είναι απαράδεκτο να προβλεφθεί η αύξηση του μέγιστου βάρους στους 44 τόνους.
<P>
Από το σύνολο αυτών των συλλογισμών προκύπτει ότι αυτή η προσέγγιση, παρόλο που ευνοεί εμφανώς τις συνδυασμένες μεταφορές, αντιπροσωπεύει απλώς ένα μέσο ιδιαίτερης ενθάρρυνσης των οδικών μεταφορών.

<SPEAKER ID=36 NAME="Πρόεδρος">
Διακόπτουμε τη συζήτηση για την ψηφοφορία. Η συζήτηση θα συνεχιστεί απόψε.

<SPEAKER ID=37 LANGUAGE="FI" NAME="Seppδnen">
Αξιότιμε κύριε Πρόεδρε, με την ευκαιρία, θα ήθελα να λάβω τον λόγο για να αναφερθώ σε ένα θέμα στο οποίο το Ευρωπαϊκό Κοινοβούλιο έχει παραπλανηθεί. Απαντώντας στην ερώτηση του βουλευτή του Κοινοβουλίου κ. Donelly, ο Πρόεδρος της Ευρωπαϊκής Κεντρικής Τράπεζας, κ. Wim Duisenberg είπε ότι οι μισθοί που λαμβάνουν τα μέλη του Διοικητικού Συμβουλίου της Ευρωπαϊκής Κεντρικής Τράπεζας είναι κατά 10 % υψηλότεροι από τους μισθούς των μελών της Επιτροπής. Χθες αποκαλύφθηκε στη Φινλανδία, ότι η Κεντρική Τράπεζα της Φινλανδίας, που υπάγεται στο σύστημα της Ευρωπαϊκής Κεντρικής Τράπεζας, καταβάλλει επιπλέον στην κυρία Sirkka Hδmδlδinen, η οποία είναι μέλος του Διοικητικού Συμβουλίου της Ευρωπαϊκής Κεντρικής Τράπεζας, σύνταξη ύψους περίπου 10 000 ευρώ μηνιαίως. Κατά τη γνώμη μου, υπάρχει η βάσιμη υποψία ότι και στα άλλα μέλη του Διοικητικού Συμβουλίου της Ευρωπαϊκής Κεντρικής Τράπεζας καταβάλλονται επίσης παρόμοιες έκτακτες αμοιβές. Ελπίζω, η αρμόδια κοινοβουλευτική επιτροπή να ερευνήσει το εν λόγω θέμα και να μην επιτρέψει τέτοιες ανήθικες ενέργειες.

<SPEAKER ID=38 NAME="Πρόεδρος">
Λυπάμαι, κ. Seppδnen, αλλά δεν πρόκειται για παρατήρηση επί της εφαρμογής του Κνονισμού, συνεπώς δεν μπορώ να σας επιτρέψω να συνεχίσετε.

<SPEAKER ID=39 NAME="Εφραιμίδης">
Κύριε Πρόεδρε, χθες προ ημερησίας διατάξεως, όταν στην έδρα ήταν ο Πρόεδρος του Κοινοβουλίου μας, έθεσα ένα ζήτημα με αφορμή την κινητοποίηση, την πολιορκία του Κοινοβουλίου από αγρότες, και ρώτησα αν ο Πρόεδρος, χθες ή σήμερα, θα μας ενημέρωνε, γιατί είχε επαφή μαζί τους, καθώς επίσης αν θα ζητούσε να είναι παρών ο κ. Santer και ο αρμόδιος Επίτροπος για τα αγροτικά, ώστε να μας ενημερώσουν τί διεμείφθη μεταξύ αυτών και των διαμαρτυρόμενων αγροτών.
<P>
Το φαινόμενο είναι οξύτατο και υπάρχουν διαμαρτυρίες των αγροτών και στην Ελλάδα. Να ξέρουμε πού βρισκόμαστε. Ερωτώ λοιπόν: θα έχουμε αυτήν την ενημέρωση σήμερα, ναι ή όχι;

<SPEAKER ID=40 NAME="Πρόεδρος">
Καλώς, θα σημειώσουμε την παρατήρησή σας. Η Επιτροπή επίσης άκουσε σίγουρα την παρατήρησή σας. Προχωρούμε τώρα στις ψηφοφορίες.

<CHAPTER ID=4>
Ψηφοφορίες
<SPEAKER ID=41 NAME="Martin, Philippe">
Κύριε Πρόεδρε, όσον αφορά το ψήφισμα νομοθετικού περιεχομένου, ζητώ να μην ψηφιστεί, προκειμένου να τηρηθεί η διαδικασία που εγκρίθηκε για το σύνολο των εκθέσεων που αφορούν την Ατζέντα 2000.
<P>
Με την ευκαιρία αυτή και αφού έχω έναν μικρό χρόνο αγόρευσης, θα ήθελα να ευχαριστήσω όλους τους συναδέλφους για την ψήφο τους και να τους ενημερώσω ότι ανέλυσα τη θέση της Επιτροπής για κάθε μεμονωμένη τροπολογία που κατατέθηκε και εγκρίθηκε. Με μεγάλη ικανοποίηση διαπίστωσα ότι η Επιτροπή δέχεται ευνοϊκά το ήμισυ των τροπολογιών που ενέκρινε η Επιτροπή Γεωργίας.
<P>
Ωστόσο, υπάρχουν φυσικά διαφωνίες επί ορισμένων σημείων που κρίθηκαν ουσιώδη από την πλειοψηφία των μελών της Επιτροπής Γεωργίας. Θα υπερασπίσω τα σημεία αυτά στο πλαίσιο των συνεδριάσεων που θα έχουμε με το Συμβούλιο και την Επιτροπή που θα διεξαχθούν έως την ψηφοφορία επί του ψηφίσματος νομοθετικού περιεχομένου.
<P>
Χειροκροτήματα

<SPEAKER ID=42 NAME="Πρόεδρος">
Θέτω συνεπώς σε ψηφοφορία την πρόταση αναπομπής δυνάμει του άρθρου 60, παράγραφος 2, του Κανονισμού, που μόλις πρότεινε ο κ. Martin.
<P>
Το θέμα αναπέμπεται στην αρμόδια επιτροπή

<SPEAKER ID=43 LANGUAGE="FR" NAME="Striby">
Κύριε Πρόεδρε, θα ήθελα απλώς να σας ενημερώσω ότι στα θεωρεία βρίσκεται αντιπροσωπεία του κοινοβουλίου της Ταϊβάν, υπό την ηγεσία του κ. Lee και της κ. Song.
<P>
Ζωηρά χειροκροτήματα

<SPEAKER ID=44 NAME="Πρόεδρος">
Έχω λοιπόν την τιμή να καλωσορίσω την αντιπροσωπεία της Ταϊβάν.
<P>
Έκθεση (Α4-0030/99) του κ. Barros Moura, εξ ονόματος της Επιτροπής Θεσμικών Θεμάτων, σχετικά με τις θεσμικές συνέπειες της ΟΝΕ στο πλαίσιο της διεύρυνσης
<P>
(Το Σώμα εγκρίνει το ψήφισμα)

<SPEAKER ID=45 LANGUAGE="ES" NAME="Aparicio Sαnchez">
Κύριε Πρόεδρε, η έκθεση που ακολουθεί, η έκθεση White, είναι κατά τη γνώμη μου η σημαντικότερη σε υλικό επίπεδο για πολλές χώρες της Νότιας Ευρώπης και ακόμα και για την ευρωπαϊκή γεωργία. Προβλέποντας μικρότερο ποσοστό παρουσίας στην αποψινή ψηφοφορία, ζητώ από εσάς, κύριε Πρόεδρε, καθώς και από τον εισηγητή και τις κυρίες και τους κυρίους συναδέλφους, να αναβληθεί η ψηφοφορία αυτής της έκθεσης μέχρι την επόμενη περίοδο συνόδου των Βρυξελών, η οποία θα διεξαχθεί εντός 12 ημερών.

<SPEAKER ID=46 LANGUAGE="EN" NAME="White">
Κύριε Πρόεδρε, γνωρίζω πολύ καλά τα προβλήματα που προκαλεί στην Ιβηρική Χερσόνησο το ζήτημα των υδάτων. Με βάση αυτά που μόλις ειπώθηκαν, δεν έχω αντίρρηση για αυτά που προτείνονται.

<SPEAKER ID=47 NAME="Πρόεδρος">
Κύριε White και κύριε Aparicio, η απόφαση προβλέπεται να ληφθεί σύντομα, στην αρχή της ψηφοφορίας. Μπορείτε ενδεχομένως να ζητήσετε τότε την αναπομπή, υπό τις παρούσες όμως συνθήκες, η ψηφοφορία προβλέπεται να διεξαχθεί σε λίγο, στις 17.30.

<SPEAKER ID=48 NAME="Andersson, Hulthιn, Lφφw, Palm, Theorin και Wibe">
Λαμβάνοντας υπόψη την παράμετρο της υγείας, η Σουηδική Σοσιαλδημοκρατική Ομάδα θεωρεί ότι ο οίνος δεν συγκαταλέγεται στα προϊόντα που πρέπει να ενισχυθούν από την κοινή αγροτική πολιτική της Ένωσης. Γι' αυτόν το λόγο, η άποψή μας, η οποία κινείται σε επίπεδο αρχών, είναι ότι πρέπει να αρθεί αυτή η ενίσχυση.

<SPEAKER ID=49 NAME="Barros Moura, Campos, Correia, Damiγo, Lage και Torres Couto">
Ψηφίσαμε κατά της ΚΟΑ στον αμπελοοινικό τομέα επειδή αυτή δεν συμβαδίζει με το υφιστάμενο πλαίσιο της Κοινής Γεωργικής Πολιτικής. Το ύψος της χρηματοδότησης, που διατίθεται για τη συγκεκριμένη ΚΟΑ, είναι αμελητέο σε σύγκριση με τις αντίστοιχες χρηματοδοτήσεις που διατίθενται για το κρέας, τα σιτηρά, το γάλα και τον καπνό.
<P>
Οι παραγωγοί δεν θα δικαιούνται να λάβουν οποιαδήποτε άμεση ενίσχυση, σε αντίθεση με ό, τι συμβαίνει στο πλαίσιο των προαναφερθέντων ΚΟΑ.
<P>
Η έκταση των ζωνών όπου επιτρέπεται η φύτευση δεν επαρκεί για την εφαρμογή μίας πολιτικής για αυτονομία εφοδιασμού της Ευρωπαϊκής Ένωσης, ενώ ήδη σήμερα το 14 % των εμπορικών συναλλαγών βρίσκεται στα χέρια τρίτων χωρών.
<P>
Παρά την εκστρατεία της Ένωσης με σκοπό την επίτευξη διαφάνειας για τους καταναλωτές, η ΚΟΑ δεν καθιστά υποχρεωτική την επισήμανση των προϊόντων με τα οποία παράγεται ο οίνος, οδηγώντας έτσι σε αθέμιτο ανταγωνισμό μεταξύ του οίνου που παράγεται από σταφύλια και αυτού όπου προστίθενται σάκχαρα.
<P>
Επιδιώκει να διακρίνει τους ηδύποτους οίνους από τους φυσιολογικώς γλυκείς οίνους, ώστε να επιβάλει στους πρώτους μεγαλύτερο φόρο, διαμορφώνοντας προϋποθέσεις για αθέμιτο ανταγωνισμό μεταξύ των οίνων του Πόρτο και της Μαδέρας.

<SPEAKER ID=50 NAME="Blak, Iversen, Kirsten Jensen και Sindal">
Οι Δανοί σοσιαλδημοκράτες ψήφισαν σήμερα κατά της έκθεσης του P. Martin, διότι ακυρώνει μεγάλα τμήματα της πρότασης της Επιτροπής για μεταρρύθμιση της κοινής οργάνωσης αγοράς στον αμπελοοινικό τομέα. Η πρόταση της Επιτροπής έχει την υποστήριξή μας, δεδομένου ότι η μεταρρύθμιση συμβαδίζει με το σκεπτικό της Ατζέντας 2000.
<P>
Η Επιτροπή υπέβαλε πρόταση σύμφωνα με την οποία ο αμπελοοινικός τομέας θα προσαρμοστεί στις επιταγές της αγοράς, ώστε να υπάρχει στο μέλλον καλύτερη ισορροπία μεταξύ ζήτησης και προσφοράς. Ως εκ τούτου, τα μέτρα συνεπάγονται μια προσαρμογή της αγοράς, που σημαίνει μετατροπή και απαγόρευση των αναφυτεύσεων σε οινοπαραγωγικές περιοχές των οποίων τα προϊόντα δεν μπορούν να διατεθούν στην αγορά. Κατ' αυτόν τον τρόπο αποφεύγεται η υπερπαραγωγή που μειώνει τις τιμές, οι οποίες είναι πολύ χαμηλότερες από το κόστος παραγωγής και την απόσταξη.
<P>
Η έκθεση Martin έχει ως στόχο την αποδυνάμωση της πρότασης της Επιτροπής, διατηρώντας μέρος των κανονισμών απόσταξης που η Επιτροπή προτείνει να καταργηθούν και καθορίζοντας μεγαλύτερα χρονικά περιθώρια για τους στόχους απ' ό, τι εμείς μπορούμε να δεχτούμε.

<SPEAKER ID=51 NAME="Chesa">
Η Ομάδα των Ανεξαρτήτων για την Ευρώπη των Εθνών ψήφισε υπέρ όλων σχεδόν των τροπολογιών που εγκρίθηκαν από την Επιτροπή Γεωργίας και Ανάπτυξης της Υπαίθρου δεδομένου ότι συμφωνούν με τη θέση μας.
<P>
Κατά την παρουσίαση της έκθεσης Martin στην Ολομέλεια, ο Επίτροπος Fischler παρενέβη και εξέφρασε απόψεις αντίθετες με τα συμφέροντα της γαλλικής και της ευρωπαϊκής αμπελουργίας.
<P>
Όσον αφορά την απαγόρευση εισαγωγών γλευκών προερχόμενων από τρίτες χώρες και προοριζόμενων για οινοποίηση, ο Επίτροπος Fischler διευκρίνισε ότι είναι αντίθετος με τη θέση του Ευρωπαϊκού Κοινοβουλίου, προβάλλοντας ως επιχείρημα τις συμφωνίες του ΠΟΕ και διευκρινίζοντας ότι θα θέσπιζε κατάλληλες κανονιστικές διατάξεις «επισήμανσης». Η τροπολογία, όπως εγκρίθηκε στην έκθεση, επαναλαμβάνει αυτούσια την ισχύουσα νομοθεσία που εδραιώθηκε στη GATT. Κατά συνέπεια, η Ομάδα μας δεν καταλαβαίνει τη θέση του Επιτρόπου Fischler και είναι αντίθετη με τη θέσπιση ειδικής επισήμανσης για τους οίνους που παράγονται από γλεύκη εισαγόμενα από τρίτες χώρες. Πράγματι, η πρόσθετη αξιοποίηση θα γίνει στο χώρο της οινοποίησης και συνεπώς το τελικό προϊόν θα λάβει την ονομασία προέλευσης του τόπου οινοποίησης, σύμφωνα με τους κανόνες της GATT.
<P>
Όσον αφορά το δικαίωμα στην ανάπτυξη, ο Επίτροπος διευκρινίζει ότι εμμένει στη θέση του η ανάπτυξη του ευρωπαϊκού αμπελώνα να περιορίζεται στο 1 % για την περίοδο 2000-2010. Από την πλευρά του, το Ευρωπαϊκό Κοινοβούλιο θα ήθελε ποσοστό ανάπτυξης 3 % προκειμένου να μπορέσουν οι αμπελώνες που έχουν διαρθρωτικά ελλείμματα να προσαρμοστούν στην αγορά τους, χωρίς να χαθεί ο τοπικός χαρακτήρας των ζωνών παραγωγής στις οποίες το προϊόν αξιοποιείται λιγότερο.
<P>
Όσον αφορά την ανανέωση των αμπελώνων, ο Επίτροπος διευκρίνισε ότι είναι υπέρ αυτού του μέτρου, δεδομένου ότι ανταποκρίνεται στο στόχο ποιότητας. Ωστόσο, παραμένει αντίθετος με τις προτάσεις μας σχετικά με την ανανέωση των αμπελώνων και τη βελτίωση του μέσου οινοποίησης. Για άλλη μία φορά, η προσέγγιση της Επιτροπής είναι υπερβολικά περιοριστική και δεν λαμβάνει υπόψη την οικονομική πραγματικότητα του αμπελοοινικού τομέα. Πράγματι, σε τι χρησιμεύει η ποσοτική τροποποίηση των ποικιλιών οίνου μιας περιοχής εάν δεν τροποποιηθούν τα μέσα οινοποίησης; Από πού κι ως πού πιστεύουμε ότι μπορούμε να τροποποιήσουμε τις ποικιλίες οίνου μιας ζώνης ελεγχόμενης ονομασίας προέλευσης; Η πρόταση της Επιτροπής θα περιορίσει συνεπώς τις ποιοτικές βελτιώσεις των VQPRD και των τοπικών οίνων που αποτελούν, το υπενθυμίζω, προϊόντα που η Ευρωπαϊκή Ένωση εξάγει και που, επομένως, συμβάλουν συγχρόνως στην ανάπτυξη αγροτικών περιοχών και στην εξισορρόπηση του εμπορικού ισοζυγίου των οινοπαραγωγών κρατών μελών.
<P>
Όσον αφορά τα μέτρα σχετικά με την προώθηση, ο Επίτροπος διευκρίνισε ότι θα αποτελέσουν αντικείμενο οριζόντιου κανονισμού, που θα ισχύει δηλαδή για το σύνολο των γεωργικών προϊόντων και των ειδών διατροφής «ποιότητας». Πρέπει να υπενθυμίσω ότι μόνο οκτώ από τα δεκαπέντε κράτη μέλη της Ευρωπαϊκής Ένωσης παράγουν οίνο. Είναι πολύ πιθανό το σύνολο των χρηματοδοτικών μέσων που προορίζονται για αυτή την οριζόντια νομοθεσία να διατεθεί κατά προτεραιότητα στα γεωργικά και διατροφικά προϊόντα που παράγονται στο σύνολο των κρατών μελών της Ευρωπαϊκής Ένωσης (γαλακτοκομικά προϊόντα, προϊόντα κρέατος...).
<P>
Ωστόσο, με ικανοποίηση διαπίστωσα ότι ο Επίτροπος λαμβάνει υπόψη το σύνολο των τροπολογιών που πρότεινε το Ευρωπαϊκό Κοινοβούλιο σχετικά με τις οργανώσεις του κλάδου. Εμείς στη Γαλλία γνωρίζουμε τον ουσιώδη ρόλο των διεπαγγελματικών ενώσεων και είναι απαραίτητο να απολαύουν συγκεκριμένου νομικού καθεστώτος στο κοινοτικό δίκαιο, προκειμένου να αποφευχθεί η αμφισβήτησή τους από τα κράτη μέλη που δεν παράγουν οίνο, εξ ονόματος της ενιαίας αγοράς και του ανταγωνισμού.
<P>
Ως βουλευτής προερχόμενος από την περιοχή Languedoc-Roussillon, δεν μπορώ να μην εκφράσω την ικανοποίησή μου για το γεγονός ότι μπορέσαμε να συμπεριλάβουμε εκ νέου στην πρόταση της Επιτροπής τον ορισμό των φυσικών γλυκών οίνων. Επί του σημείου αυτού, εκφράζω τη λύπη μου που ορισμένες γαλλικές ομάδες πίεσης θέλησαν να διαγράψουν αυτόν τον ορισμό, απλώς και μόνον για φορολογικούς λόγους.
<P>
Εν κατακλείδι, κύριε Πρόεδρε, με ικανοποίηση διαπίστωσα ότι ορισμένες από τις προτάσεις μας βρήκαν απήχηση στον Επίτροπο, για ακόμη μία φορά όμως όλα τα μέτρα που προβλέπαμε σχετικά με την αναζωογόνηση της προσφοράς και της ζήτησης, τόσο σε επίπεδο εσωτερικής αγοράς, όσο και προς τις τρίτες χώρες, απορρίφθηκαν από την Ευρωπαϊκή Επιτροπή. Η Ευρωπαϊκή Ένωση είναι, και το υπενθυμίζω, η πρώτη παγκόσμια δύναμη στον αμπελοοινικό τομέα και διασφαλίζει, από μόνη της, το 80 % των παγκόσμιων συναλλαγών στον τομέα αυτόν. Αντί να διατηρήσει αυτή την ηγετική θέση στην παγκόσμια αγορά, η Επιτροπή ακολουθεί μια περιοριστική προσέγγιση για τον ευρωπαϊκό αμπελουργικό τομέα.

<SPEAKER ID=52 NAME="Escolα Hernando">
Με την παρούσα αιτιολόγηση ψήφου θέλω να διατυπώσω την υποστήριξή μου προς την έκθεση του κυρίου Martin σχετικά με τη μεταρρύθμιση της Κοινής Οργάνωσης Αγοράς στον αμπελοοινικό τομέα, μια πλήρως απαραίτητη μεταρρύθμιση με σκοπό την προσαρμογή του τομέα στις σημερινές συγκυρίες και στον ισχυρό ανταγωνισμό της παγκόσμιας αγοράς.
<P>
Είναι απαραίτητο να εξοπλίσουμε με ένα καλύτερο και πληρέστερο καθεστώς ενισχύσεων και κοινοτικής υποστήριξης τόσο εκείνες τις αμπελουργικές περιοχές που βρίσκονται σε κρίση όσο και εκείνες που τείνουν να εξαφανιστούν, κυρίως εξαιτίας του ολοένα και μεγαλύτερου ανταγωνισμού από τρίτες χώρες.
<P>
Από αυτήν την άποψη, η Επιτροπή πρέπει να ενοσχύσει την προστασία του οίνου ποιότητας, μέσω της ονομασίας προέλευσης, τόσο εντός της ίδιας της ΕΕ όσο και ενώπιον διεθνών συμφωνιών με τρίτες χώρες.
<P>
Μια φιλόδοξη πολιτική για την καταπολέμησητης κρίσης του αμπελοοινικού τομέα πρέπει να ακολουθεί την εξής κατεύθυνση: να αποτραπεί η μεταφορά των αμπελώνων προς τις περιοχές που επιδοτούνται από την ΕΕ. Από αυτήν την άποψη, η Επιτροπή πρέπει να επιτρέψει την εθνική συγχρηματοδότηση του τομέα και να μην θεωρεί ως κοινοτικό οίνο και συνεπώς ως επιδοτούμενο, όπως προτείνει η Επιτροπή, αυτόν που προέρχεται από την επεξεργασία μούστου από τρίτες χώρες. Πρέπει επίσης να ανεβάσουμε στο 3 % τις νέες καλλιέργειες μέχρι το 2010.

<SPEAKER ID=53 NAME="Gahrton, Holm, Lindholm και Schφrling">
Η ρύθμιση της αγοράς του αμπελοοινικού τομέα είναι εξ ολοκλήρου ένας παραλογισμός που θα έκανε τις σοβιετικές υπηρεσίες οικονομικού σχεδιασμού, του πάλαι ποτέ Gosplan, να αλλάξουν χρώμα από τη ζήλεια τους. Πέραν αυτού, η οικονομική ενίσχυση του αμπελοοινικού τομέα σημαίνει μία ανεύθυνη σπατάλη των χρημάτων των φορολογουμένων τα οποία, όχι σπανίως, διασπαθίζονται. Εν τούτοις, προτείνεται να αυξηθεί η ενίσχυση από 1, 1 δισεκατομμύρια ευρώ ανά έτος σε, περίπου, 1, 3 δισεκατομμύρια ευρώ ανά έτος, δηλ. από 10, περίπου, δισεκατομμύρια κορώνες σε 12, περόπου, δισεκατομμύρια κορώνες ανά έτος!
<P>
Θεωρούμε ότι αυτή η μορφή οργανωμένης απάτης με τους κοινοτικούς πόρους πρέπει να καταργηθεί το συντομότερο δυνατόν. Ο οίνος δεν συγκαταλέγεται στα είδη διατροφής, αλλά είναι ένα είδος πολυτελείας που πρέπει να υπόκειται στους νόμους της αγοράς χωρίς άλλες παρεμβάσεις των κεντρικών υπηρεσιών, πέραν αυτών που μπορεί να αιτιολογηθούν από λόγους που άπτονται της πολιτικής για το αλκοόλ, που εν προκειμένω, όμως, πρέπει να γίνονται σε διακρατικό και όχι σε κοινοτικό επίπεδο.
<P>
Αν οι χώρες στις οποίες υπάρχουν αμπελοοινικές καλλιέργειες θέλουν, για κοινωνικούς λόγους, να ενισχύσουν οικονομικά τους καλλιεργητές τους έχουν, φυσικά, κάθε δικαίωμα να το κάνουν, όμως, το να συνεισφέρουν κατ' αυτόν τον τρόπο οι φορολογούμενοι, πέραν των χρημάτων που καταβάλλουν για την αγορά του οίνου, είναι ούτε λίγο ούτε πολύ τερατώδες. Δύσκολα μπορεί να φανταστεί κανείς ένα πιο χτυπητό παράδειγμα αποπροσανατολισμένης, υποτιθέμενης αλληλεγγύης από την ενίσχυση του αμπελοοινικού τομέα. Είμαστε υπέρμαχοι της σοβαρής διεθνούς αλληλεγγύης, μεταξύ άλλων της αύξησης της εξωτερικής βοήθειας. Γι' αυτό το λόγο, μεταξύ άλλων, καταψηφίσαμε την έκθεση στο σύνολό της.

<SPEAKER ID=54 NAME="Lindqvist">
Οι οινοπαραγωγοί είναι αγρότες και, συνεπώς, θα πρέπει να έχουν δικαίωμα κοινοτικής ενίσχυσης όπως οι άλλοι αγρότες. Ωστόσο, η κοινοτική ενίσχυση πρέπει να τροποποιηθεί προς μία περισσότερο περιβαλλοντική ενίσχυση και να προσανατολιστεί περισσότερο στις μικρές αγροτικές επιχειρήσεις. Η κοινοτική ενίσχυση πρέπει να μειωθεί μακροπρόθεσμα.
<P>
Είναι λάθος να εξετάζεται στην έκθεση ένας τόσο μεγάλος αριθμός λεπτομερών κανονισμών. Απείχα από την τελική ψηφοφορία.

<SPEAKER ID=55 NAME="Reding">
Η Επιτροπή Γεωργίας και Ανάπτυξης της Υπαίθρου του Ευρωπαϊκού Κοινοβουλίου δεν ακολούθησε τις προτάσεις της Επιτροπής. Κατά κάποιον τρόπο, επεξεργάσθηκε ένα αντίθετο σχέδιο και έτσι εξάλειψε προφανείς αδυναμίες του κειμένου της Επιτροπής και υπέβαλε μια συμβιβαστική πρόταση.
<P>
Το σημαντικό είναι να διατηρηθεί και μελλοντικά η παραγωγή οίνου στην Ευρώπη, και εδώ πρέπει να δοθεί ιδιαίτερη σημασία στα προϊόντα ποιότητας. Ιδιαίτερα σημαντική είναι η διασφάλιση της πολυμορφίας των παραδοσιακών μεθόδων παραγωγής (πολλές από τις οποίες έχουν ιστορία χιλιετιών). Για τον λόγο αυτόν, είναι ακατανόητο το γεγονός ότι μερικοί συνάδελφοι στο ΕΚ προσπαθούν επανειλημμένα να αναζωπυρώσουν την αντιπαράθεση Βορρά-Νότου σχετικά με τις οινολογικές διαδικασίες. Ο Βορράς δεν ασκεί κριτική στον Νότο, γι' αυτό θα έπρεπε εκείνοι οι ευρωβουλευτές από τις νότιες περιοχές να μην αμφισβητούν τις χαρακτηριστικές βόρειες μεθόδους παραγωγής!
<P>
Σύμφωνα με το σύνθημα «ζήσε κι άσε και τους άλλους να ζήσουν»...
<P>
Το κρασί είναι ένα φυσικό προϊόν που - όταν καταναλώνεται με μέτρο και τακτικά - κάνει καλό στην υγεία. Αυτό αποδεικνύεται από μια σειρά επιστημονικών αναλύσεων. Σε σχέση μ' αυτό, θέλω να παραπέμψω σε μια πρόσφατη μελέτη του Πανεπιστημίου του Mainz που αποδεικνύει σαφώς ότι η καθημερινή κατανάλωση ενός έως τριών ποτηριών κρασιού προστατεύει την καρδιά και μειώνει τον κίνδυνο εμφράγματος.
<P>
Κατά τη γνώμη μου, θα ήταν σωστό να επισημανθούν τα δεδομένα αυτά σε μεγάλες πανευρωπαϊκές εκστρατείες υπέρ το κρασιού. Οι σχετικές πρωτοβουλίες θα έπρεπε να υποστηριχθούν από την Ευρωπαϊκή Επιτροπή. Αυτό θα αποτελούσε και συγκεκριμένη αντίκρουση της εσφαλμένης είδησης που εμφανίζεται επανειλημμένα ότι η Επιτροπή σκοπεύει να απαγορεύσει τη διαφήμιση αλκοολούχων προϊόντων.

<SPEAKER ID=56 NAME="Schlechter">
Η μανία της Επιτροπής να επιβάλλει κανόνες ξαναχτυπά διαρκώς. Έτσι, το 1962 ψηφίστηκε μια κοινή οργάνωση αγοράς οίνου που ίσχυε μέχρι το 1970. Ακολούθησε μια νέα κοινή οργάνωση αγοράς οίνου που αρχικά προοριζόταν μόνο για τη Γερμανία, τη Γαλλία, την Ιταλία και το Λουξεμβούργο. Με την ένταξη της Ελλάδας, της Πορτογαλίας και της Ισπανίας, τα προβλήματα μεγάλωσαν και με τον καιρό δημιουργήθηκε ένα πλεόνασμα επιτραπέζιων οίνων που έπρεπε να τεθεί υπό έλεγχο.
<P>
Ως εκ τούτου, η έκθεση Martin έχει μεγάλη σημασία και για τους αμπελουργούς του Λουξεμβούργου. Ποιός δεν θυμάται τις ηρωϊκές συζητήσεις για τις δύο εκθέσεις για τα κρασιά, των συναδέλφων μας Mateo Sierra και Julio Fantuzzi! Εδώ βρίσκονταν αντιμέτωποι δύο κόσμοι, οι περιοχές καλλιέργειας αμπελιών του Νότου και του Βορρά. Βέβαια, η έκθεση Fantuzzi έγινε δεκτή με πολύ μικρή πλειοψηφία, δεν έτυχε όμως πλειοψηφίας στο Συμβούλιο Υπουργών Γεωργίας. Ο ποταμός Mosel και οι αμπελουργοί μας γλύτωσαν γι' άλλη μια φορά παρά τρίχα, γιατί οι απαισιόδοξες προβλέψεις της Επιτροπής σχετικά με την παραγωγή και την κατανάλωση οίνου αποδείχθηκαν εσφαλμένες.
<P>
Σχεδόν 5 χρόνια μετά την έκθεση Fantuzzi, το Κοινοβούλιο αναγκάζεται να ασχοληθεί και πάλι με μια πρόταση της Επιτροπής για μια κοινή οργάνωση αγοράς οίνου. Και εδώ θέλω να συγχαρώ τον κ. Martin ως ειδικό για την καλή και προ πάντων δίκαια έκθεση που υπέβαλε. Προσδοκώντας ότι η έκθεση θα τύχει αυτή τη φορά πλειοψηφίας στο Κοινοβούλιο και στο Συμβούλιο Υπουργών, θεωρώ ότι οι υποβληθείσες συμβιβαστικές τροπολογίες θα δώσουν στους αμπελουργούς των βορείων περιοχών τη δυνατότητα να συνεχίσουν να παράγουν τα κρασιά ποιότητας όπως τα παρήγαγαν ανέκαθεν.
<P>
Ούτως ή άλλως, κατά τη γνώμη μου, η παραγωγή κρασιών ποιότητας εμπίπτει στην ΕΕ στην αρμοδιότητα των κρατών μελών, σύμφωνα με την αρχή της επικουρικότητας, και εδώ οι Λουξεμβουργιανοί εξακολουθούν να είναι από τους καλύτερους.
<P>
Στόχος μας όμως πρέπει να είναι να επιτύχουμε τη μείωση των επιτραπέζιων οίνων και να εμποδίσουμε την εισαγωγή γλεύκους από τρίτες χώρες. Κυρίως όμως πρέπει να μειωθεί η μεγάλης κλίμακας απόσταξη, δηλαδή η οργανωμένη καταστροφή του κρασιού πριν ακόμη φθάσει στην αγορά.
<P>
Επομένως, θα υπερψηφίσω την έκθεση του κ. Martin ελπίζοντας ότι οι αμπελουργοί όλων των περιοχών θα γλυτώσουν στο μέλλον από περαιτέρω διατάξεις.

<SPEAKER ID=57 NAME="Souchet">
Θα ήθελα, καταρχάς, να εκφράσω την ικανοποίησή μου για την εξαιρετική ποιότητα της εργασίας που πραγματοποιήθηκε στα πλαίσια αυτού του σε βάθος συλλογισμού, σχετικά με τη σημασία που έχουν για τις κοινωνίες μας οι δραστηριότητες που σχετίζονται με τον οίνο. Η υψηλή αυτή ποιότητα οφείλεται στην επαγγελματική πείρα του εισηγητή μας σε συνδυασμό με τις μεγαλύτερες ικανότητες που θα μπορούσαν να υπάρξουν στον τομέα αυτό, και που προέρχονται από την Ομάδα των Ανεξαρτήτων για την Ευρώπη των Εθνών, καθώς και με την έρευνα που έλαβε χώρα επί τόπου από τους συντάκτες, στις συζητήσεις με τους παραγωγούς και σε στενή σχέση με τη Διεύθυνση Μελετών του Κοινοβουλίου μας.
<P>
Η συζήτηση αυτή φέρνει στο φως αρκετά σημαντικά σημεία που έχουν να κάνουν τόσο με το χαρακτήρα της κοινής γεωργικής πολιτικής όσο και με τη σημερινή λειτουργία των ευρωπαϊκών θεσμικών οργάνων.
<P>
Αυτό που μας απασχολεί περισσότερο είναι να αποδείξουμε σαφώς ότι, ο οίνος είναι γεωργικό προϊόν και όχι βιομηχανικό προϊόν. Αυτή η θέση είναι σημαντική γιατί αντικατοπτρίζει την ανάγκη να διατηρηθει ένας πραγματικός, στενός και αυστηρός δεσμός ( και όχι μόνον ένας δεσμός όσον αφορά τη διάθεση στην αγορά) ανάμεσα στην περιοχή και στο προϊόν. Επίσης, συνεπάγεται τη βούληση να προωθήσουμε την αξιοποίηση του προϊόντος στον τόπο παραγωγής. Είναι απαραίτητο να σεβαστούμε αυτόν τον δεσμό περιοχής-προϊόντος προκειμένου να διασφαλίσουμε την ασφάλεια των καταναλωτών. Από τον σεβασμό αυτού του δεσμού εξαρτάται όχι μόνον η ασφάλειά μας σε θέματα διατροφής, αλλά η δυνατότητα να διατηρήσουμε μία ισορροπημένη διευθέτηση του εδάφους. Έτσι αποτρέπονται οι καταστροφικές συγκεντρώσεις και καθίσταται δυνατή η συνέχιση της ανάπτυξης μιας τοπικής κουζίνας που αποτελεί τμήμα του πολιτισμού μας.
<P>
Για να διατηρηθεί αυτός ο δεσμός είναι πολύ σημαντικό να αποτρέψουμε μία παρέκκλιση που πολύ φοβόμαστε: τη δυνατότητα να παράγεται οίνος από γλεύκη εισαγόμενα από τρίτες χώρες. Πολύ σωστά ο συνάδελφος Chesa - ο οποίος κατάγεται από μία από τις σημαντικότερες οινοπαραγωγούς περιφέρειες της Ευρώπης - υπογράμμισε τους κινδύνους να υποβαθμιστεί η ποιότητα και να σπάσει ο δεσμός ανάμεσα στο προϊόν και την περιοχή ως αποτέλεσμα μίας τέτοιας άδειας.
<P>
Το Κοινοβούλιο πρότεινε να απαγορευτεί η οινοποίηση γλευκών που προέρχονται από τρίτες χώρες. Αλλά ο Επίτροπος Fischler αμφέβαλλε για το κατά πόσον αυτή η θέση είναι βάσιμη, και εξέφρασε την εκτίμηση ότι οι διατάξεις της συμφωνίας του Μαρακές με τις οποίες δημιουργήθηκε ο ΠΟΕ δεν επιτρέπουν πια στις χώρες της Ευρωπαϊκής Ένωσης να επιβάλλουν μία τέτοια απαγόρευση. Εμείς με τη σειρά μας αμφισβητούμε την ερμηνεία του κ. Fischler, καθώς οι προτάσεις της έκθεσης Martin απλώς επαναλαμβάνουν επακριβώς τις διατάξεις της ΚΟΑ οίνου που εδραιώθηκαν στην GATT. Εγώ εξάλλου έθεσα γραπτή ερώτηση στην Επιτροπή σχετικά με αυτό το σημαντικότατο θέμα που πρέπει να διευκρινιστεί απαραιτήτως και επειγόντως.
<P>
Η Επιτροπή αντί να φερθεί συνετά και να ενθαρρύνει την ανάπτυξη ενός τομέα στον οποίο οι ευρωπαϊκές χώρες έρχονται πρώτες σε παγκόσμιο επίπεδο, υιοθέτησε σε πολλά σημεία μία στάση μαλθουσιανή, περιοριστική και ψυχρή. Η έκθεση Martin ευτυχώς ακολουθεί σκόπιμα μία εντελώς διαφορετική φιλοσοφία και προτείνει, πολύ σωστά, μία ελεγχόμενη ανανέωση και αναζωογόννηση των αμπελώνων, προτείνει μέτρα για να βελτιωθεί η ποιότητα του σταφυλιού, καθώς και η ποιότητα των εργαλείων παρασκευής οίνου, προτείνει τα διαρθρωτικά μέτρα να στρέφονται κατά προτεραιότητα υπέρ των νέων και να τους συνοδεύουν κατά την εγκατάστασή τους και κατά την αύξηση της γεωργικής τους εκμετάλλευσης.
<P>
Τέλος, πολύ σωστά ζητεί η έκθεση Martin να διατηρηθεί η εξουσία και τα δικαιώματα του Συμβουλίου στο σύνολό τους σε αυτόν τον σημαντικό τομέα, ενώ η Επιτροπή πρότεινε, ως συνήθως, με βουλιμία, να αυξηθούν οι δικές της αρμοδιότητες, ζητώντας να διαθέτει μόνον αυτή όλες τις εξουσίες τροποποίησης της νομοθεσίας. Το μόνο που ελπίζουμε τώρα είναι ότι το ίδιο το Συμβούλιο, που είναι το μόνο από τα ευρωπαϊκά θεσμικά όργανα που διαθέτει πραγματική δημοκρατική νομιμότητα, θα μπορέσει να αντισταθεί στις πιέσεις της Επιτροπής.

<SPEAKER ID=58 NAME="Trizza">
Εξ ονόματος της Εθνικής Συμμαχίας, υπερψηφίζω την έκθεση, παρόλο που είμαι εν μέρει μόνο ικανοποιημένος. Θεωρούμε πράγματι θεμελιώδες να σεβαστεί η μεταρρύθμιση της Οργάνωσης Αγοράς στον αμπελοοινικό τομέα τις ακόλουθες αρχές:
<P>
Αν και συμμερίζομαι την ανάγκη επιβολής κανονιστικών μηχανισμών της αγοράς, χάριν της ισορροπίας μεταξύ προσφοράς και ζήτησης, είναι αδικαιολόγητη η στάση της Επιτροπής αφού, ενώ επιτρέπει την οινοποίηση εισαγόμενων γλευκών, παρατείνει την απαγόρευση νέων φυτεύσεων έως το 2010. Ο περιορισμός αυτός, σε αντίθεση με την ελευθερία δράσης των άλλων παγκόσμιων οινοπαραγωγών, αντιπροσωπεύει σοβαρή απειλή για την ηγετική θέση που κατέχει η Ευρωπαϊκή Ένωση στην παγκόσμια αγορά, όπου το ευρωπαϊκό μερίδιο είναι σήμερα μεγαλύτερο από το 50 % της συνολικής παραγωγής.-Είναι απαράδεκτη η διατήρηση του στάτους κβο όσον αφορά τον εμπλουτισμό με σακχαρόζη για την επίτευξη του τελικού αλκοολικού βαθμού των οίνων. Μια τέτοια ρύθμιση θα παρεμπόδιζε την ανάπτυξη αγορών, όπως της ιταλικής αγοράς, που ευνοούν αλκοολικές παραγωγές που προέρχονται από τους αμπελώνες και όχι από τα οινοποιεία. Η σχετική οικονομία κόστους λόγω της απλής προσθήκης σακχάρων θα ζημίωνε τις παραγωγές ποιότητας, όπως τις ιταλικές παραγωγές, ως προς την απόδοσή τους, και θα τις υποχρέωνε να διατεθούν στην αγορά ως απλά προϊόντα εξειδικευμένων αγορών.- Θεωρώ επίσης σημαντικό να διασφαλιστεί η ρύθμιση του θέματος των ιταλικών αμπελώνων που φυτεύτηκαν χωρίς να σεβαστούν τυπικά την κοινοτική νομοθεσία, απορρίπτοντας την πρόταση, που προέβλεψε η Επιτροπή, για την αφαίρεσή τους από το αποθεματικό των νέων φυτεύσεων. Εάν γίνει αποδεκτός ο προσανατολισμός της Επιτροπής, η Ιταλία θα βρεθεί σε μειονεκτική θέση έναντι της Ισπανίας, που προς το παρόν συμφωνεί με το περιεχόμενο της πρότασης.-Τέλος, αναφερόμενος στην απόφαση της Ευρωπαϊκής Επιτροπής αριθ. 94/173/ΕΚ της 22ας Μαρτίου 1994, είναι απαραίτητο να συμπεριληφθεί ο αμπελοοινικός τομέας μεταξύ των δικαιούχων ενισχύσεων στη μεταποίηση και τη συσκευασία των προϊόντων. Με τον αποκλεισμό της δυνατότητας ευρωπαϊκών ενισχύσεων για τις επενδύσεις σε νέες τεχνολογίες παραγωγής στα ιταλικά οινοποιεία, καθίσταται αδύνατη η βελτίωση των προδιαγραφών ποιότητας των προσφερόμενων προϊόντων στις αγορές, ζημιώνοντας άδικα εκείνους του επιχειρηματίες οι οποίοι, όντας περήφανοι για μία από τις παλαιότερες παραγωγικές παραδόσεις στην Ευρώπη και ακολουθώντας τη λογική ενός μάρκετινγκ προσανατολισμένου στη βελτίωση του προϊόντος, βασίζονται στο ενδεχόμενο διείσδυσης σε τμήματα της αγοράς ανώτερης ποιότητας.- Έκθεση Barros Moura (A4-0030/99)
<SPEAKER ID=59 LANGUAGE="FR" NAME="Berthu">
Κύριε Πρόεδρε, η έκθεση του κ. Barros Moura θέτει επιτέλους επί τάπητος το ζήτημα των ευρωπαϊκών θεσμών και πολιτικών που απαιτούνται για την ολοκλήρωση και την αποτελεσματική λειτουργία του ενιαίου νομίσματος. Καιρός ήταν!
<P>
Το εν λόγω ζήτημα το είχαν αποκρύψει ηθελημένα στο Μάαστριχτ, προκειμένου να διευκολυνθεί η επικύρωση της Συνθήκης. Το είχαν επίσης αποκρύψει ηθελημένα κατά τις διαπραγματεύσεις του Αμστερνταμ, προκειμένου να αποφευχθούν συζητήσεις που θα μπορούσαν να γεννήσουν αμφιβολίες στους ευρωπαίους πολίτες στις παραμονές της έναρξης ισχύος του ενιαίου νομίσματος. Τώρα όμως το ζήτημα τέθηκε και πρέπει να ανοίξουμε καλά τα μάτια.
<P>
Η έκθεση Barros Moura εγείρει συζητήσεις γύρω από ορισμένα θέματα, αλλά δεν τα καλύπτει όλα. Αποφεύγει, για παράδειγμα, να εμβαθύνει περισσότερο στο θέμα του δημοκρατικού ελέγχου του ενιαίου νομίσματος, που φαίνεται να είναι ουσιαστικά άλυτο. Αποφεύγει επίσης να θίξει το θέμα του τελικού φορέα λήψης απόφασης σε συναλλαγματικά θέματα, επειδή είναι πραγματικά φλέγον στο παρόν πλαίσιο. Επισημαίνει την ανάγκη ύπαρξης ενός δημοσιονομικού συστήματος ομοσπονδιακού χαρακτήρα, δεν διευκρινίζει ωστόσο τι σημαίνει αυτό όσον αφορά τους νέους φόρους και το ύψος αυτών των φόρων.
<P>
Για τι μιλάει στην πραγματικότητα αυτή η έκθεση; Ουσιαστικά για το συντονισμό των οικονομικών πολιτικών, συντονισμό τον οποίο θα ήθελε να επεκτείνει και σε γειτονικούς τομείς όπως οι διαρθρωτικές πολιτικές, που θα τον ήθελε περισσότερο συγκεντρωτικό προς όφελος της Επιτροπής και που θα τον ήθελε τέλος περισσότερο περιοριστικό, με υποχρεωτικές αποφάσεις λαμβανόμενες με ειδική πλειοψηφία. Νιώθουμε φυσικά εδώ τη σοσιαλιστική έμπνευση του εισηγητή που αντιμετωπίζει όλες τις λύσεις από τη σκοπιά του υπερκράτους.
<P>
Αυτή η προοπτική φαίνεται να έχει τρομάξει τους φιλελεύθερους συναδέλφους μας. Η έκβαση ήταν ωστόσο προβλέψιμη. Είναι γεγονός ότι δεν έχει γίνει ακόμη σαφής επιλογή μεταξύ ιδρυμάτων διαχείρισης του ευρώ σοσιαλιστικού τύπου και ιδρυμάτων διαχείρισης φιλελεύθερου τύπου, τελικά όμως αυτή η επιλογή είναι μάλλον προκαθορισμένη. Το ενιαίο νόμισμα είναι καθεαυτό ένα ενοποιητικό και άκαμπτο στοιχείο. Είναι λίγο αργά για να το αντιληφθούν αυτό οι φιλελεύθεροι φίλοι μας.

<SPEAKER ID=60 NAME="Andersson, Hulthιn, Lφφw και Sandberg - Fries">
Θα θέλαμε να ευχαριστήσουμε τον εισηγητή διότι εργάστηκε με σοβαρότητα κατά την εκπόνηση μίας ουσιαστικής έκθεσης. Θεωρούμε ότι υπάρχουν λόγοι να επισημάνουμε την ανάγκη ύπαρξης μίας αποτελεσματικής σύμπνοιας όσον αφορά την πολιτική για την ΟΝΕ και άλλους πολιτικούς τομείς, όπως η πολιτική απασχόλησης και η κοινωνική πολιτική, η γενικότερη μακροοικονομική πολιτική καθώς και η περιβαλλοντική πολιτική. Θεωρούμε, επίσης, ότι υπάρχουν λόγοι να επισημανθεί η ανάγκη πολιτικού ελέγχου της ΕΚΤ, στο πλαίσιο της ανεξαρτησίας που η δραστηριότητα της ΕΚΤ επιτάσσει. Η διεύρυνση της Ευρωπαϊκής Ένωσης οδηγεί στην εντονότερη επισήμανση αυτών των θεμάτων, κάτι που και η πρόταση της κοινοβουλευτικής επιτροπής τονίζει ιδιαιτέρως.
<P>
Ωστόσο, θεωρούμε ότι η πρόταση της κοινοβουλευτικής επιτροπής ενέχει σε πολλές περιπτώσεις τον κίνδυνο αντιμετώπισης των θεμάτων με ένα εσφαλμένο υπόβαθρο. Η ανάπτυξη μεγαλύτερου συντονισμού μεταξύ των πολιτικών που σχετίζονται με την ΟΝΕ και, κυρίως, της κοινωνικής πολιτικής και της πολιτικής για την απασχόληση και της γενικότερης μακροικονομικής πολιτικής, πρέπει μάλλον να έχει ως βάση σε αυτούς τους τομείς τις περισσότερο ενεργές παρεμβάσεις και τη μεγαλύτερη πυκνότητα κοινών στόχων, αντί στατικών αιτημάτων για αλλαγές στους κανονισμούς λήψης αποφάσεων του Συμβουλίου και τη θέσπιση δεσμευτικών κανονισμών. Κατά την άποψή μας, είναι ουσιαστικό να πολλαπλασιάσει η Κοινότητα κυρίως τις προσπάθειές της για μία περισσότερο ενεργή κοινωνική πολιτική και πολιτική απασχόλησης, καθώς και για έναν καλύτερο συντονισμό της συνολικής μακροοικονομικής πολιτικής. Κατά την άποψή μας, αυτή η αύξηση των προσπαθειών δεν μπορεί, κατά κανέναν τρόπο, να προκύψει κατά κύριο λόγο από θεσμικές αλλαγές, σύμφωνα με τον τρόπο που προτείνει η επιτροπή του Κοινοβουλίου. Εμείς θεωρούμε ότι αυτή η θέση ισχύει και υπό την προοπτική της διεύρυνσης.
<P>
Επιπλέον, θεωρούμε ότι οι αλλαγές που αφορούν τους κανονισμούς λήψης αποφάσεων για την οικονομική πολιτική πρέπει να γίνουν έχοντας ως υπόβαθρο τον σαφή προσδιορισμό των τομέων της παρούσης οικονομικής πολιτικής των χωρών μελών οι οποίοι θα θιγούν. Θεωρούμε ότι μέρος των προτάσεων που υποβάλλει η κοινοβουλευτική επιτροπή που αφορούν θεσμικές αλλαγές δεν λαμβάνουν υπόψη τους αυτήν την ανάγκη για σαφή προσδιορισμό. Ως παράδειγμα ιδιαιτέρως ασαφούς προσδιορισμού μπορούμε να αναφέρουμε την παράγραφο 18 της Επιτροπής του Κοινοβουλίου για ένα δημοσιονομικό σύστημα «ομοσπονδιακού χαρακτήρα».
<P>
Όσον αφορά την πρόταση της επιτροπής του Κοινοβουλίου για το νομικό καθεστώς του Συμβουλίου Ευρώ στη Συνθήκη θεωρούμε ότι, αυτή η πρόταση ελάχιστα λαμβάνει υπόψη της το γεγονός ότι η ΟΝΕ πρέπει να θεωρηθεί ως υπόθεση όλων των χωρών της ΕΕ, ακόμη και αυτών που σήμερα βρίσκονται εκτός της ζώνης του ευρώ. Η ΟΝΕ και το κοινό νόμισμα επηρεάζουν μεγάλο μέρος της κοινοτικής πολιτικής και, συνεπώς, δεν πρέπει να είναι ένα θέμα που το χειρίζεται αποκλειστικά το Συμβούλιο Ευρώ, σύμφωνα με την πρόταση που υποβάλλει η επιτροπή του Κοινοβουλίου.
<P>
Η ανωτέρω αντιμετώπιση καθόρισε την τοποθέτησή μας, όσον αφορά μεμονωμένες παραγράφους της έκθεσης, καθώς και μεμονωμένες τροπολογίες. Το γεγονός ότι η έκθεση, ως σύνολο, περιέχει κάποιες αδυναμίες, δεν συνεπάγεται ότι θεωρούμε ότι πρέπει να απορριφθεί πλήρως. Η σχέση της πολιτικής για την ΟΝΕ με άλλους πολιτικούς τομείς, καθώς και οι συνέπειες της διεύρυνσης για την ΟΝΕ είναι τόσο σημαντική ώστε αυτό το θέμα να χρήζει περισσότερης προσοχής.

<SPEAKER ID=61 NAME="Bonde, Lis Jensen και Sandbζk">
Η έκθεση Moura αναλύει με τρόπο σαφή και επιστημονικά πειστικό τις εξελίξεις που έχουν σημειωθεί στην ΕΕ όσον αφορά την εγκαθίδρυση της ενιαίας αγοράς, της ΟΝΕ και του ευρώ. Γι' αυτό το επόμενο λογικό και αναπόφευκτο βήμα, εάν δεν θέλουμε να καταποντιστεί το έργο της Ένωσης, είναι να δημιουργήσουμε μια πραγματική ομοσπονδιακή δομή. Αυτό μεταξύ άλλων σημαίνει περισσότερη ισχύ στην Επιτροπή και το Ευρωπαϊκό Κοινοβούλιο και λιγότερη ισχύ προπαντός στα εθνικά κοινοβούλια. Παράλληλα, οι πλειοψηφικές αποφάσεις θα γίνουν ο κανόνας. Θα υπάρχει κοινή οικονομική πολιτική και κοινή φορολογική πολιτική. Θα δημιουργηθεί επίσης ένα σύστημα προϋπολογισμού «ομοσπονδιακού χαρακτήρα» - ένας προϋπολογισμός που θα χρησιμοποιείται για την αποτροπή κρίσεων στο κάθε κράτος μέλος. Και για να το πούμε πιο καθαρά: Η έκθεση αποσκοπεί στην ίδρυση ενός ομοσπονδιακού κράτους με αρμοδιότητα επί του ομοσπονδιακού προϋπολογισμού κατά τρόπο όμοιο με αυτόν που λειτουργεί το ομοσπονδιακό σύστημα που υπάρχει σε κράτη ομοσπονδιακά, όπως λόγου χάρη στη Γερμανία και τις ΗΠΑ.
<P>
Η έκθεση επιθυμεί να δημιουργήσει κατ' αντιστοιχία με την ΟΝΕ μια κοινωνική και πολιτική ένωση. Η ίδρυση μιας τέτοιας κοινωνικής ένωσης θα σημαίνει ότι σε κοινοτικό επίπεδο θα δημιουργηθεί ένα πλαίσιο για το πώς θα κατανέμονται οι κοινωνικές παροχές και συστήματα. Η ένωση θα θέσει το πλαίσιο για το ποιος έχει δικαίωμα να επωφελείται από το κοινωνικό σύστημα, πόσα θα παίρνει και πώς θα χρηματοδοτούνται οι κοινωνικές παροχές και συστήματα. Δεν συμμεριζόμαστε το όραμα της έκθεσης Moura για μια ομοσπονδιακή ΕΕ και γι' αυτό καταψηφίζουμε την έκθεση.

<SPEAKER ID=62 NAME="Deprez">
Η μετάβαση στο ευρώ αποτελεί επιτυχία της πολιτικής βούλησης της Ένωσης και των κρατών μελών της. Δεν επρόκειτο για αυτοσκοπό αλλά απλώς για ένα βήμα προς την ευρωπαϊκή οικοδόμηση. Με την υλοποίηση του ευρώ, η Ένωση αποκτά κοινή νομισματική πολιτική, γεγονός που καθιστά απαραίτητη μια οικονομική κυρίως επανεξισορρόπηση.
<P>
Μεταξύ άλλων, η ΕΚΤ ασκεί πλέον καθ' ολοκληρίαν τις αρμοδιότητές της με πλήρη ανεξαρτησία. Αυτό είναι σίγουρα καλό.
<P>
Πρέπει ωστόσο να επισημάνουμε ότι η απουσία πραγματικού πολιτικού εκπροσώπου για την Ευρωπαϊκή Κεντρική Τράπεζα σε οικονομικά θέματα επαναφέρει αναμφισβήτητα στο επίκεντρο της συζήτησης την ανεπάρκεια δημοκρατικής νομιμότητας του ευρωπαϊκού οικοδομήματος.
<P>
Γεννά επίσης το φόβο να δίδεται απόλυτη προτεραιότητα σε νομισματικά ζητήματα, η προτεραιότητα αυτή να κυριαρχεί στις στρατηγικές επιλογές της Ένωσης και να επιβαρύνει τις πιθανότητες μίας υγιούς οικονομικής ανάπτυξης, μίας ανάπτυξης που θα δημιουργεί απασχόληση.
<P>
Ο συντονισμός των οικονομικών πολιτικών γίνεται επιτακτική ανάγκη εάν θέλουμε να προωθήσουμε μια αποδοτική και ανταγωνιστική ευρωπαϊκή οικονομία, μία οικονομία όμως η οποία παράλληλα - όπως επισημαίνει και το ψήφισμά μας - θα δημιουργεί απασχόληση, αλληλεγγύη, οικονομική και κοινωνική συνοχή και ισότητα των ευκαιριών μεταξύ των πολιτών όλων των κρατών μελών.
<P>
Για να γίνει αυτό, θα πρέπει τώρα εμείς να προσηλωθούμε στην υλοποίηση μίας οικονομικής και κοινωνικής ένωσης, καθώς και στον καθορισμό ενός νέου «κοινωνικού συμβολαίου» που θα καθορίζει τις κοινές αρχές σε κοινωνικά θέματα. Κάτι τέτοιο δεν θα καταστεί όμως δυνατό εάν η χάραξη ολοκληρωμένης οικονομικής πολιτικής δεν συνοδεύεται από την προσέγγιση των φορολογικών συστημάτων των κρατών μελών.
<P>
Εν συντομία, συμμερίζομαι σε πολύ μεγάλο βαθμό τα συμπεράσματα που διατυπώνονται στο ψήφισμα που εξετάζουμε σήμερα. Και θα το υποστηρίξω ακόμη πιο πρόθυμα, δεδομένου ότι φανερώνει την ανάγκη ενίσχυσης του ρόλου του Κοινοβουλίου για όλα τα θέματα που αφορούν την οικονομική και νομισματική ένωση.

<SPEAKER ID=63 NAME="Lindholm">
Δυστυχώς, μπορώ μόνο να διαπιστώσω ότι αν εγκριθεί η έκθεση οι φόβοι μας επαληθεύονται, δηλ. ότι η ΟΝΕ θα οδηγήσει, μεταξύ άλλων, σε αιτήματα εναρμόνισης της φορολογίας, της πολιτικής για την απασχόληση και της κοινωνικής πολιτικής, με άλλα λόγια στην εναρμόνιση της οικονομικής πολιτικής των κρατών μελών. Γι' αυτόν το λόγο, μεταξύ άλλων, καταψήφισα την έκθεση.

<SPEAKER ID=64 NAME="Lindqvist">
Η ΟΝΕ οδηγεί σε «περισσότερη Ένωση». Οι αποφάσεις για την οικονομική πολιτική, τους τόκους και το νόμισμα λαμβάνονται στην - και από την - ΕΕ. Μακροπρόθεσμα, αυτό θα ισχύει επίσης και για τη φορολογική και τη δημοσιονομική πολιτική. Αυτό επιβεβαιώνεται από τον σωρό των εκθέσεων στο Ευρωπαϊκό Κοινοβούλιο που δείχνουν προς αυτήν την κατεύθυνση.
<P>
Η ΟΝΕ είναι ένα οικονομικό και πολιτικό πρόγραμμα το οποίο είναι ένας θεμέλιος λίθος της διαμόρφωση ενός κρατικού σχηματισμού, ενός κοινοτικού κράτους. Αυτό επιβεβαιώνεται και από αυτήν την έκθεση, έστω κι αν τίθεται σε ένα πιο ήπιο πλαίσιο. Στην έκθεση αναφέρεται ότι η οικονομική πολιτική θα πρέπει να θεωρείται ως «ένα θέμα κοινού ενδιαφέροντος». Γίνεται επίσης λόγος για μία προσέγγιση στον τομέα της φορολογικής πολιτικής και της κοινωνικής πολιτικής, για περισσότερες αποφάσεις που θα λαμβάνονται με ενισχυμένη πλειοψηφία και για την ενίσχυση της Επιτροπής.
<P>
Διατυπώνονται επίσης προτάσεις για μία διοργανική συμφωνία μεταξύ των κρατών μελών για τον συντονισμό της εθνικής πολιτικής, καθώς και την «παρακολούθηση» του Συμφώνου Σταθερότητας και Ανάπτυξης. Όλα αυτά είναι μέτρα τα οποία θα αυξήσουν την εξουσία της ΕΕ και θα αυξήσουν το δημοκρατικό έλλειμμα. Γι' αυτόν τον λόγο, καταψήφισα την έκθεση.

<SPEAKER ID=65 NAME="Palm, Theorin και Wibe">
- (SV) Είναι απολύτως σαφές ότι ο εισηγητής θέλει να βλέπει την ΟΝΕ ως μία πλατφόρμα για την εξέλιξη της ΕΕ προσανατολισμένη στη διαμόρφωση ενός ομοσπονδιακού κράτους. Αυτό διαφαίνεται μεταξύ άλλων στις διατυπώσεις της έκθεσης όπου «θεωρεί ότι η απουσία κοινής οικονομικής και φορολογικής πολιτικής είναι εντελώς ασυμβίβαστη με την ενοποιημένη διαχείρηση της νομισματικής πολιτικής» καθώς και «υπογραμμίζει ότι η οικοδόμηση μίας νομισματικής ένωσης θα απαιτήσει ένα δημοσιονομικό σύστημα ομοσπονδιακού χαρακτήρα».
<P>
Η ΟΝΕ είναι ένας θεσμός βαθύτατα αντιδημοκρατικός. Ωστόσο, η επίλυση αυτού του προβλήματος δεν είναι το να δοθούν αυξημένες εξουσίες στο Ευρωπαϊκό Κοινοβούλιο και να επιτραπεί στο Συμβούλιο να λαμβάνει αποφάσεις, με ενισχυμένη πλειοψηφία, για τις γενικές κατευθυντήριες γραμμές της οικονομικής πολιτικής της κοινότητας και των κρατών μελών, όπως επιθυμεί ο εισηγητής.
<P>
Η ΕΕ θα πρέπει να είναι μία διακρατική συνεργασία. Συνεπώς, τα μέτρα που λαμβάνονται σε κοινοτικό επίπεδο θα πρέπει να λαμβάνονται με ομοφωνία, ο Πρόεδρος της ΕΚΤ θα πρέπει να διορίζεται από τις κυβερνήσεις των κρατών μελών και η οικονομική πολιτική και η φορολογική πολιτική των κρατών μελών θα πρέπει να διαμορφώνεται σε εθνικό επίπεδο.

<SPEAKER ID=66 NAME="Rovsing">
Για να συνεχιστεί η θετική εξέλιξη της ΕΕ είναι απαραίτητο να επιτύχει η Οικονομική και Νομισματική Ένωση. Ιδιαίτερα αν εξετάσουμε το θέμα μέσα από το πρίσμα της επικείμενης διεύρυνσης είναι ακόμη πιο σημαντικό τώρα να εξασφαλίσουμε ότι η οικοδόμηση της ΟΝΕ θα είναι όσο πιο υγιής και αποτελεσματική γίνεται. Αυτό μπορεί να γίνει αν φροντίσουμε να υπάρχει αυστηρός έλεγχος των οικονομιών των χωρών που συμμετέχουν στην ΟΝΕ.
<P>
Κατά τη γνώμη μου είναι σημαντικό να φροντίσουμε να υπάρχει μια υγιής ισορροπία ανάμεσα στις αποφάσεις που λαμβάνονται σε εθνικό και σε διεθνές επίπεδο. Ένας συντονισμός των μακροοικονομικών ρυθμίσεων είναι απαραίτητος, αλλά είναι σημαντικό η ΕΕ να μην εξαιρεί τα κράτη μέλη από τις ευθύνες που είναι υποχρεωμένα να σέβονται ως μέλη της Οικονομικής και Νομισματικής Ένωσης.

<SPEAKER ID=67 NAME="Spiers">
Το Εργατικό Κόμμα του Ευρωπαϊκού Κοινοβουλίου εκφράζει την ικανοποίησή του για ένα μεγάλο μέρος της έκθεσης Barros Moura και την προσοχή που αυτή δίδει στις πολιτικές συνέπειες της Οικονομικής και Νομισματικής Ένωσης. Ωστόσο, έχουμε μεγάλες επιφυλάξεις για ορισμένες πτυχές της έκθεσης.
<P>
Στην πρώτη παράγραφο, δεύτερο εδάφιο, δεν μπορούμε να υποστηρίξουμε το υπονοούμενο ότι πρέπει να υπάρξει εναρμόνιση της κοινωνικής ασφάλισης, για να καταστεί επιτυχής η ΟΝΕ.
<P>
Αν θέλουμε ο Πρόεδρος ή η Πρόεδρος της Ευρωπαϊκής Κεντρικής Τράπεζας να απολαύει της εμπιστοσύνης όλων των κρατών μελών, τότε πρέπει να διορίζεται κατόπιν κοινής συμφωνίας. Επομένως καταψηφίσαμε την παράγραφο 8.
<P>
Μας ανησυχούν οι προτάσεις για επέκταση της ειδικής πλειοψηφίας στη διαχείριση της οικονομικής πολιτικής και καταψηφίσαμε τις παραγράφους 10, 16 και 20. Είμαστε επίσης ενάντιοι στην πρόταση για ένα δημοσιονομικό σύστημα «ομοσπονδιακού χαρακτήρα» στην παράγραφο 18.
<P>
Η παράγραφος 14 ζητεί το Συμβούλιο Ευρώ να έχει αναγνωρισμένο καθεστώς στη Συνθήκη. Αυτό δημιουργεί τον κίνδυνο από θεσμική άποψη μίας Ευρώπης δύο ταχυτήτων όπου τα κράτη μέλη της Ευρωπαϊκής Ένωσης που είναι εκτός ΟΝΕ θα ανήκουν σε ένα είδος δευτέρας κατηγορίας. Αυτό μας βρίσκει αντίθετους.
<P>
Όσον αφορά την τελική έκθεση, η θέση του ΕΚΕΚ ήταν η αποχή.

<SPEAKER ID=68 NAME="Wolf">
Ο συνάδελφος Barros Moura ασχολείται με ένα κεντρικό πρόβλημα του σημερινού επιπέδου της ευρωπαϊκής ολοκλήρωσης, το οποίο μπορεί να χαρακτηριστεί μόνον ως μια ακραία ανώμαλη κατάσταση της αγοράς. Έχουμε βέβαια μια ευρωπαϊκή εσωτερική αγορά, ένα ευρωπαϊκό νόμισμα και μια ευρωπαϊκή νομισματική πολιτική, δεν έχουμε όμως τα ανάλογα όργανα μιας πολιτικής ένωσης. Αυτήν τη στιγμή, δεν υπάρχει καν μια αποτελεσματική ευρωπαϊκή πολιτική για τις ισοτιμίες για να διαμορφώσει στρατηγικά τη θέση του ευρώ μεταξύ των διεθνών νομισμάτων, ιδιαίτερα απέναντι στο δολλάριο. Προς αποφυγήν παρεξηγήσεων υπογραμμίζω εδώ ότι μια τέτοια πολιτική πρέπει να είναι πολιτική συνεργασίας και όχι μια όξυνση του ανεξέλεγκτου ανταγωνισμού μέσω κρατικής ανάμιξης. Αυτή η ακραία ανώμαλη κατάσταση πρέπει να διορθωθεί επειγόντως και ταχύτατα. Χρειαζόμαστε μια κοινοτική συναλλαγματική πολιτική αντάξια του ονόματός της, έναν δεσμευτικό «νομισματικό διάλογο» των κοινοτικών θεσμικών οργάνων, μια ευρωπαϊκή οικονομική κυβέρνηση «ως φορέα μιας γενικής κοινοτικής οικονομικής πολιτικής» και την αποτελεσματική επέκταση των κοινοτικών πολιτικών και των διαδικασιών συντονισμού μεταξύ της πολιτικής των κρατών μελών σε τομείς τόσο κεντρικούς όσο η φορολόγηση στην εσωτερική αγορά, η πολιτική για την απασχόληση, καθώς και το κοινωνικό και οικολογικό λειτουργικό πλαίσιο, για έναν δίκαιο ανταγωνισμό στην ευρωπαϊκή εσωτερική αγορά, με στόχο την ανάπτυξη του συνολικού οικονομικού δυναμικού προς την κατεύθυνση μιας αειφόρου οικονομικής διαχείρισης.
<P>
Εν όψει της πραγματικής νέας ποιότητας της παγκόσμιας, διεθνικής διαπλοκής στην οικονομική δραστηριότητα, η ΕΕ, οδεύοντας σε αυτόν τον δρόμο θα πρέπει παράλληλα να δρα πάντα και προς τα έξω ως κοινότητα. Όμως, πρέπει και μπορούμε να αρχίσουμε από μέσα!
<P>
Έκθεση Bourlanges (A4-0049/99)
<SPEAKER ID=69 LANGUAGE="FR" NAME="Berthu">
Κύριε Πρόεδρε, θεωρούμε ότι το Συμβούλιο Υπουργών και ακόμη περισσότερο το Ευρωπαϊκό Συμβούλιο διαθέτουν στο πλαίσιο των ευρωπαϊκών θεσμικών οργάνων τη μεγαλύτερη σχετική νομμότητα, δεδομένου ότι οι λαοί τα θεωρούν συνέλευση των αντιπροσώπων τους στο υψηλότερο επίπεδο.
<P>
Κανένα άλλο ευρωπαϊκό θεσμικό όργανο δεν κατόρθωσε να αποκτήσει τέτοιο καθεστώς, ούτε το Ευρωπαϊκό Κοινοβούλιο, που πάντα θεωρείται δευτερεύον Σώμα, ούτε φυσικά η Επιτροπή, που θεωρείται απλή συνάθροιση υπαλλήλων. Για το ίδιο το συμφέρον της, η Ευρώπη πρέπει να επικεντρωθεί στο νομιμότερο θεσμικό όργανο. Συνεπώς, πρέπει να δοθεί στο Συμβούλιο το δικαίωμα ανάληψης πρωτοβουλιών, όπως και το δικαίωμα ελέγχου της Επιτροπής, ακόμα και το δικαίωμα υποβολής πρότασης μομφής εναντίον της. Πρέπει επίσης να διατηρηθεί η λήψη αποφάσεων με ομοφωνία για όλα τα σημαντικά θέματα.
<P>
Όσον αφορά το τελευταίο αυτό σημείο, η έκθεση Bourlanges υποστηρίζει, παραθέτω το σχετικό απόσπασμα, ότι «η ομοφωνία είναι θεμελιωδώς απρόσφορη για οιαδήποτε αποτελεσματική λήψη απόφασης « και παρουσιάζει, στην αιτιολογική έκθεση, ζοφερούς υπολογισμούς δείχνοντας ότι με δεκαπέντε συμμετέχοντες, οι πιθανότητες είναι μία προς 32.769 για την επίτευξη συμφωνίας. Η θέση αυτή είναι σαφώς λανθασμένη, δεδομένου ότι σήμερα, στην Ευρώπη, πολυάριθμες αποφάσεις λαμβάνονται καθημερινά με γενική συναίνεση. Στην πραγματικότητα, το σύστημα της ομοφωνίας υποχρεώνει κάθε εταίρο να σέβεται την άποψη του άλλου και να προσπαθεί να κατανοεί τη θέση του για να διαπραγματευτεί καλύτερα. Οι επακόλουθες αποφάσεις είναι πιο σταθερές επειδή βασίζονται σε αμοιβαία συναίνεση. Είναι αναμφισβήτητο ότι το σύστημα αυτό είναι ίσως πιο αργό από άλλα πιο αυταρχικά συστήματα, αλλά δίνει καλά αποτελέσματα. Πρέπει να μπορεί το Συμβούλιο να λειτουργεί με αυτόν τον τρόπο και στη διευρυμένη Ευρώπη 25 ή 30 μελών. Υπενθυμίσαμε εξάλλου, με μια τροπολογία, ότι θα έπρεπε να συμπεριληφθεί στη Συνθήκη ο Συμβιβασμός του Λουξεμβούργου ως κοινός παράγοντας σε όλα τα μέρη, τροπολογία που δυστυχώς απορρίφθηκε.
<P>
Εν πάση περιπτώσει, πρέπει να παραδεχτούμε παράλληλα ότι μια Ευρώπη 25 μελών δεν μπορεί να είναι μονολιθική και πρέπει να υπακούει στο πρότυπο της μεταβλητής γεωμετρίας. Όλα αυτά τα μέτρα, συμπεριλαμβανομένης της μεταβλητής γεωμετρίας που επιτρέπει μια πιο ελεύθερη επιλογή των ευρωπαϊκών συνεργασιών, θα συμβάλουν στην ενίσχυση των δεσμών μεταξύ της Ευρώπης και των εθνών της.

<SPEAKER ID=70 NAME="Andersson, Lφφw, Theorin και Wibe">
Η επιδιωκόμενη διεύρυνση της Ένωσης απαιτεί μεταρρύθμιση, όχι μόνον των αγροτικών και διαρθρωτικών ταμείων, αλλά και της διαδικασίας λήψης αποφάσεων. Ευπρόσδεκτη είναι επίσης αυτή η πρωτοβουλία που περιέχει προτάσεις για νέες μορφές λήψης αποφάσεων.
<P>
Ωστόσο, δεν συμμεριζόμαστε την πρόταση του εισηγητή σ' ό, τι αφορά τον τομέα της ΚΕΠΠΑ. Θεωρούμε ότι το Συμβούλιο έχει- και πρέπει να συνεχίσει να έχει- έναν κεντρικό ρόλο στην ΕΕ όσον αφορά την ΚΕΠΠΑ. Θέλουμε να τονίσουμε την πολιτική βούληση που εκφράζεται στο άρθρο J 7 της Συνθήκης του Αμστερνταμ, το οποίο ορίζει σαφώς ότι σε όλα τα θέματα που αφορούν την ασφάλεια της Ένωσης αποφασίζει το Συμβούλιο. Μ' αυτήν την οπτική δεν συμφωνούμε με τις διατυπώσεις των παραγράφων 10, 13 και 14.
<P>
Θεωρούμε ότι η διαδικασία που αποκαλείται θετική αποχή είναι μία καλή πρωτοβουλία για την υλοποίηση των δράσεων του Petersberg (ανθρωπιστικές επιχειρήσεις, μέτρα διατήρησης της ειρήνης και μέτρα προαγωγής της ειρήνης), όμως, θεωρούμε ότι για να μπορεί να παίξει η ΕΕ έναν ισχυρότερο ρόλο σ' ό, τι αφορά τον χειρισμό κρίσεων απαιτείται περισσότερη πολιτική θέληση και, με βάση αυτά, είναι σημαντικό να δούμε πρώτα πώς εφαρμόζεται αυτή η νέα μορφή λήψης αποφάσεων. Επομένως, δεν μπορούμε να στηρίξουμε τα άρθρα 30 και 31.

<SPEAKER ID=71 NAME="Barros Moura">
Υποστηρίζουμε τον προβληματισμό που εμπεριέχεται στην έκθεση Bourlanges σχετικά με τη μελλοντική λειτουργία του Συμβουλίου στους κόλπους μίας διευρυμένης Ευρωπαϊκής Ένωσης.
<P>
Ειδικότερα, υποστηρίζουμε την έκκληση που απευθύνει η έκθεση για καλύτερο «συντονισμό» και περισσότερη «αποτελεσματικότητα», που θα επιτευχθούν με την επέκταση της λήψης αποφάσεων με ειδική πλειοψηφία, και πάνω απ' όλα υποστηρίζουμε την απαραίτητη «επιστροφή στην κοινοτική μέθοδο» μέσω της «αποκατάστασης της θεσμικής ισορροπίας», με μια Επιτροπή ισχυρή, που θα διαθέτει πραγματική αρμοδιότητα λήψης πρωτοβουλιών και πολιτικής ώθησης.
<P>
Καταψηφίσαμε τα ακόλουθα σημεία:
<P>
τον «περιοριστικό» προσδιορισμό ζητημάτων που, σύμφωνα με τον εισηγητή, συνιστούν θέματα θεσμικού χαρακτήρα και για τα οποία θέλει να διατηρήσει τον κανόνα της ομοφωνίας·-την παράγραφο 33, που προσδίδει στα συνεισφέροντα κράτη μέλη εξουσίες λήψης αποφάσεων με ειδική πλειοψηφία επί δημοσιονομικών θεμάτων, διότι κάτι τέτοιο αντίκειται στην κοινοτική μέθοδο και παραβιάζει την αρχή της συνταγματικής ισότητας μεταξύ των κρατών μελών·-οτιδήποτε αφορά το θέμα της στάθμισης των ψήφων στο Συμβούλιο και δεν συμβιβάζεται με τη διατήρηση των υφιστάμενων ισορροπιών και που, γι' αυτόν ακριβώς το λόγο, ενδέχεται να οδηγήσει σε ερμηνείες προς την κατεύθυνση ενός «διευθυντηρίου» των μεγαλύτερων κρατών μελών·-οτιδήποτε θα μπορούσε ενδεχομένως να προκαθορίσει, όπως τα προηγούμενα σημεία και προτού ξεκινήσει η διαδικασία αναθεώρησης των Συνθηκών, τη θέση του Ευρωπαϊκού Κοινοβουλίου αναφορικά με πολιτικά και συνταγματικά ζητήματα ουσίας·-οτιδήποτε θα μπορούσε να ενθαρρύνει την αντιευρωπαϊκή προπαγάνδα στη διάρκεια της επερχόμενης προεκλογικής εκστρατείας.Με βάση τα αποτελέσματα της ψηφοφορίας στην Ολομέλεια επί των θεμάτων που προανέφερα - σχετικά με τα οποία, κατόπιν δικής μας πρωτοβουλίας και προσπάθειας, η Ομάδα του ΕΣΚ υιοθέτησε παρόμοια στάση - αποφασίσαμε ποια θα είναι η τελική μας ψήφος επί του συνόλου της πρότασης.
<P>
Διαπιστώνοντας ότι κάποιες από τις προαναφερόμενες ουσιαστικές μας ανησυχίες - ιδίως αυτές που αφορούν τη στάθμιση των ψήφων στο Συμβούλιο - δεν ελήφθησαν επαρκώς υπόψη, ψηφίσαμε τελικώς «κατά».

<SPEAKER ID=72 NAME="Caudron">
Πριν αναφερθώ σε συγκεκριμένα ζητήματα, θα ήθελα να συγχαρώ τον Jean-Louis Bourlanges για την ποιότητα της έκθεσής του και τη συνάφεια των παρατηρήσεών του. Χωρίς να αναφέρεται στο μέλλον των κοινοτικών θεσμικών οργάνων, το κείμενο αυτό αποτελεί μια ιδιαίτερα ενδιαφέρουσα βάση για μια ποιοτική συζήτηση. Δείχνει επίσης την υψηλή ωριμότητα του Σώματός μας, εάν χρειάζεται ακόμη αποδείξεις.
<P>
Όσον αφορά τις παρατηρήσεις για το Συμβούλιο, συμμερίζομαι τις ανησυχίες του εισηγητή και δεν μπορώ να αγνοήσω τις επιπτώσεις μιας διεύρυνσης χωρίς ολοκληρωτική επανεξέταση της σημερινής διαδικασίας λήψης αποφάσεων. Ο μεγάλος μου φόβος είναι να δω την Ευρωπαϊκή Ένωση παραλυμένη και ανίκανη να προωθήσει σαφή πολιτική. Μπροστά στις προκλήσεις της επόμενης χιλιετίας, έχουμε ανάγκη από ένα Συμβούλιο που θα είναι σε θέση να καθορίζει τους βασικούς προσανατολισμούς της Ευρώπης. Πιστεύω επίσης ότι αυτή η ικανότητα είναι θεμελιωδώς ασυμβίβαστη με το σημερινό σύστημα της προεδρίας δι' εναλλαγής. Στο πνεύμα αυτό, το ερώτημα που θέτει ο Jean-Louis Bourlanges, σχετικά με την αρμοδιότητα του Συμβουλίου, έχει καθοριστική σημασία, ακόμη κι αν η απάντηση είναι δύσκολη.
<P>
Όσον αφορά τη σημερινή λειτουργία του Συμβουλίου Υπουργών, συμφωνώ με τον εισηγητή και μάχομαι ενεργά για την αποκατάσταση της αποστολής του η οποία, κατά τη γνώμη μου, πρέπει να είναι η κινητήρια δύναμη της Ένωσης. Αντίθετα με την έκθεση, θα προτιμούσα έναν μεγαλύτερο συντονισμό των διαφόρων υπουργών Ευρωπαϊκών Υποθέσεων, με την προοπτική ενός καλύτερου συσχετισμού μεταξύ των εθνικών πολιτικών και των ευρωπαϊκών πολιτικών. Στο μηχανισμό αυτόν θα ήταν σκόπιμο να συμμετέχει, ανάλογα με την ημερήσια διάταξη, ο αρμόδιος υπουργός.
<P>
Τέλος, όσον αφορά το σύστημα των διαδικασιών, και πιο συγκεκριμένα τη γενική αρχή ψηφοφορίας με ειδική πλειοψηφία, πιστεύω ότι αυτό το σύστημα πρέπει να γενικευτεί. Τέλος, δεν είμαι αντίθετος με την αρχή της διττής απλής πλειοψηφίας, που μου φαίνεται ορθότερη και νομιμότερη από το παρόν σύστημα στάθμισης.
<P>
Επιπλέον, είναι κατά τη γνώμη μου εξίσου απαραίτητο να αρχίσει μια συζήτηση σχετικά με τις αρμοδιότητες της μελλοντικής Ευρωπαϊκής Επιτροπής στο πλαίσιο της διεύρυνσης της Ένωσης.
<P>
Τέλος, θα ήθελα να επαναβεβαιώσω ότι η διεύρυνση δεν μπορεί να πραγματοποιηθεί χωρίς παράλληλη εξέλιξη του σημερινού θεσμικού πλαισίου. Η προϋπόθεση αυτή δεν έχει ως στόχο, κατά τη γνώμη μου, να ακινητοποιήσει τη διαδικασία, αλλά αντίθετα να θέσει τα θεμέλια μιας πολιτικής Ευρώπης ικανής να αναλάβει την ευθύνη των επιλογών της.

<SPEAKER ID=73 NAME="Delcroix">
Ο Jean-Louis Bourlanges ανταποκρίθηκε με μεγάλη ακρίβεια στις προσδοκίες της Επιτροπής Θεσμικών Θεμάτων μας, η οποία ζητεί εδώ και καιρό ριζικές μεταρρυθμίσεις του ρόλου, των διαρθρώσεων και των διαδικασιών λειτουργίας του Συμβουλίου. Χωρίς αυτές τις μεταρρυθμίσεις, το εν λόγω κεντρικό όργανο λήψης αποφάσεων θα παραλύσει από τη διεύρυνση προς νέες χώρες.
<P>
Κατά τη συζήτηση της έκθεσης αυτής, μέριμνά μου ήταν - σκεπτόμενος τους ευρωπαίους πολίτες - να απομονώσω στις αιτιολογικές σκέψεις σαφείς αρχές που να εκφράζουν το ευρωπαϊκό σχέδιο το οποίο αποτελεί αντικείμενο των προσπάθειών μας και των προτάσεών μας. Το σχέδιο αυτό είναι, κατά τη γνώμη μου, αναπόσπαστα συνδεδεμένο με έναν μεγαλύτερο εκδημοκρατισμό που θα βασίζεται στην αρχή της πλειοψηφίας, την πολιτική ευθύνη των αρχών, τον έλεγχο των κοινοβουλευτικών θεσμών και τη διαφάνεια των διαδικασιών λήψης αποφάσεων. Η Ένωση πρέπει να προαχθεί σε πρότυπο που θα δείχνει με σαφήνεια τη διπλή φύση της: αποτελεί αφενός ένωση κρατών μελών και αφετέρου ένωση λαών. Σε ένα τέτοιο πρότυπο, η Επιτροπή θα εξελιχθεί προς μία πραγματική ευρωπαϊκή εκτελεστική αρχή, το Κοινοβούλιο θα είναι η φωνή της κοινής γνώμης και το Συμβούλιο θα εκπροσωπεί τα κράτη. Μια τέτοια Ευρώπη θα είναι σε θέση να ενεργεί ως ένα ολοκληρωμένο, ενιαίο και συνεκτικό σύνολο ως εκ τούτου δε πιο δυνατό στη διεθνή σκηνή.
<P>
Επειδή πρόκειται για έκθεση πρωτοβουλίας του Ευρωπαϊκού Κοινοβουλίου, εκφράζω μια δεύτερη ανησυχία που αφορά συγχρόνως την αρχή της έκθεσης αυτής και τη χρονική στιγμή που επιλέχθηκε για την έγκρισή της. Σε γενικές γραμμές, εκτιμώ την προσπάθεια του Jean-Louis Bourlanges, που έβαλε στόχο του να εξετάσει έως την τελευταία λεπτομέρεια τις προτάσεις αυτές. Πιστεύω ωστόσο ότι τη στιγμή αυτή που περιμένουμε ακόμη την κύρωση της Συνθήκης του Αμστερνταμ από τα κράτη μέλη και την εφαρμογή της στην πράξη, θα ήταν σκόπιμο να αφήσουμε τους εμπειρογνώμονες των μελλοντικών διαπραγματεύσεων να προτείνουν ακριβή πρότυπα και να περιοριστούμε, στο στάδιο αυτό, να εκθέσουμε το γενικό προσανατολισμό που μας καθοδηγεί. Μπορούμε έτσι να εκφράσουμε την επιθυμία να εγκριθεί μακροπρόθεσμα η διττή απλή πλειοψηφία: πρόκειται για προσανατολισμό που θα μπορούσε να επικυρώσει η συντριπτική πλειοψηφία του Σώματος μας, ας μην υπεισέλθουμε όμως ακόμη στις λεπτομέρειες των ποσοστών, που καλό θα ήταν να εξεταστούν αργότερα.
<P>
Εν αναμονή της έγκρισης αυτής της διττής απλής πλειοψηφίας, είναι ευτυχές το γεγονός ότι ο εισηγητής διευκρίνισε ότι το σύστημα της στάθμισης θα διατηρηθεί. Ίσως να μην είναι τόσο χρήσιμο να δένουμε τα χέρια μας διευκρινίζοντας ότι τα σημερινά ποσοστά πρέπει να διατηρηθούν. Το ουσιώδες είναι να διατηρηθεί η αρχή της ισορροπίας - κυρίως μεταξύ μεγάλων και μικρών χωρών. Ας δώσουμε σαφή προσανατολισμό - τη διατήρηση της ισορροπίας - αλλά ας μην διασπαστούμε αρχίζοντας από τώρα μια συζήτηση για την ποσοτικοποίηση.
<P>
Όσον αφορά τις ψηφοφορίες με ειδική πλειοψηφία, στις περισσότερες περιπτώσεις, ο Jean-Louis Bourlanges ανακινεί ένα φλέγον ζήτημα όταν εκφράζει την επιθυμία να διαγραφούν οι ίδιοι πόροι από τις περιπτώσεις που εξαιρούνται από αυτό το είδος πλειοψηφίας. Το Κοινοβούλιο είχε ήδη λάβει θέση με την ευκαιρία της έκθεσης Mendez De Vigo-Tσάτσου, που εξέφραζε ισόρροπη άποψη εγκεκριμένη από τους περισσότερους βουλευτές, εξαιρώντας από την ειδική πλειοψηφία τα συνταγματικά και οιονεί συνταγματικά θέματα. Δεν το θεωρώ συνετό να επανέλθουμε αυτή τη στιγμή στη συμφωνία αυτή, ακόμη κι αν ο όρος «οιονεί συνταγματικά» μπορεί να δημιουργήσει πρόβλημα.
<P>
Όσον αφορά την εξωτερική πολιτική, ας αναμείνουμε πρώτα την κύρωση και την εφαρμογή της Συνθήκης του Αμστερνταμ προτού καταδικάσουμε ή όχι την ιδέα της «θετικής αποχής». Πιστεύω ότι οι απόψεις διίστανται ακόμη και στο εσωτερικό των Ομάδων.
<P>
Επιτρέψτε μου να ανακεφαλαιώσω συνοπτικά τη στάση που προτείνω. Στο σημερινό στάδιο, ας εκφράσουμε τις αρχές που μας καθοδηγούν και κυρίως τη μέριμνά μας για ισορροπία, ας αποφύγουμε όμως να υπεισέλθουμε σε λεπτομέρειες που κινδυνεύουν να μας διχάσουν. Η στάση αυτή συμβαδίζει με «την κουλτούρα των μειονοτήτων», που οδηγεί στο σεβασμό του άλλου και καταδικάζει τις καταχρήσεις δεσποζούσης θέσεως.

<SPEAKER ID=74 NAME="Deprez">
Για όλους εμάς που τάσσονται υπέρ ενός ισχυρού ευρωπαϊκού οικοδομήματος, είναι εμφανές εδώ και καιρό ότι οι διαδοχικές διευρύνσεις έφεραν τα ευρωπαϊκά θεσμικά όργανα στο χείλος της παράλυσης. Κάθε νέα διεύρυνση μπορεί πλέον να ακινητοποιήσει ένα σύστημα, το οποίο απέδειξε την αξία του στον καιρό του, αλλά το οποίο δεν σχεδιάστηκε για να λειτουργεί με δεκαπέντε μέλη, και ακόμη λιγότερο με είκοσι ή εικοσιπέντε.
<P>
Πριν από κάθε νέα ένταξη, είναι επιτακτική η μεταρρύθμιση των ευρωπαϊκών θεσμικών οργάνων, συμπεριλαμβανομένου του Συμβουλίου που βρίσκεται παγιδευμένο μέσα στο αυξανόμενο πλήθος των οργάνων του και το οποίο παίρνει όλο και περισσότερες ελευθερίες χάρη σε διαδικασίες που έχουν ωστόσο προβλεφθεί στις Συνθήκες. Φυσικά αυτό είναι απαράδεκτο. Συμφωνώ απόλυτα με τα συμπεράσματα του εισηγητή μας, ιδίως όταν επιβεβαιώνει την ανάγκη μίας εις βάθος αναδιοργάνωσης των διαρθρώσεων και του ρόλου του Συμβουλίου, καθώς και την ανάγκη εξορθολογισμού και ενίσχυσης των διαδικασιών για την επίτευξη μεγαλύτερης αποτελεσματικότητας και διαφάνειας των εργασιών του.
<P>
Κινεί ιδιαίτερα το ενδιαφέρον μου ο ρόλος που επιθυμεί ο εισηγητής να δοθεί στον Πρόεδρο της Επιτροπής και στον Ύπατο Εκπρόσωπο ΚΕΠΠΑ, σε αντικατάσταση της Προεδρίας του Συμβουλίου, που καλείται να επανεστιαστεί στα καθήκοντα συμβιβασμού. Εδώ υπάρχει πραγματικά μια νέα κατανομή των καθηκόντων που ενδέχεται να αναζωογονήσει την Ένωση.
<P>
Πάντα στα πλαίσια αυτά, εγκρίνω απόλυτα την ιδέα να γίνει η ειδική πλειοψηφία η γενική αρχή της λήψης αποφάσεων στο Συμβούλιο. Η ομοφωνία θα αποτελούσε τότε την εξαίρεση, που θα δικαιολογείτο από τη σοβαρότητα και τη σπουδαιότητα ορισμένων σπάνιων αποφάσεων.
<P>
Επιπλέον, θα ήταν εξίσου απαραίτητο, κατά τη γνώμη μου, κάθε ενδεχόμενη τροποποίηση του συστήματος στάθμισης των ψήφων να υπακούει στη σημερινή αρχή της σχετικής υπερεκπροσώπησης των κρατών με μικρό ή μεσαίο πληθυσμό.
<P>
Εν κατακλείδι, θα ήθελα να υπογραμμίσω την ποιότητα και τη σπουδαιότητα της δουλειάς του εισηγητή μας ενόψει της προσαρμογής των ευρωπαϊκών θεσμικών οργάνων στις προκλήσεις που πρέπει ακόμη να αντιμετωπίσουμε και να κερδίσουμε.

<SPEAKER ID=75 NAME="Fayot">
Η πλουσιότατη αυτή έκθεση επιβάλλει από την πλευρά μου πολλές παρατηρήσεις.
<P>
1.Πιστεύω ότι το Κοινοβούλιο καλά θα έκανε να μην ανακατεύεται στον εσωτερικό κανονισμό του Συμβουλίου, όπως και το Συμβούλιο δεν ασχολείται με τον Κανονισμό μας.2.Θεωρώ επικίνδυνο να γίνει διάκριση, όπως επιθυμεί ο εισηγητής (παράγραφος 1), μεταξύ νομοθετικής λειτουργίας και εθνικού ρόλου των υπουργών. Αυτό μπορεί να οδηγήσει ορισμένους να θελήσουν να επινοήσουν ένα νέο θεσμικό όργανο, λ.χ. μια γερουσία την οποία καθόλου δεν χρειαζόμαστε.3.Δεν εγκρίνω το ρόλο πρωταρχικής σημασίας που αποδίδει ο εισηγητής στο Ευρωπαϊκό Συμβούλιο, ρόλο που φαίνεται να είναι προϊόν μιας ιδιαίτερα συγκεντρωτικής και ιακωβίνικης εικόνας της πολιτικής.4.Δεν συμμερίζομαι τον σκεπτικισμό του εισηγητή όσον αφορά την προεδρία δι' εναλλαγής. Δεν μπορώ να δεχτώ την πρότασή του περί συγκέντρωσης στα χέρια του Προέδρου της Επιτροπής των καθηκόντων ώθησης της Ένωσης. Αντίθετα, πιστεύω ότι η Προεδρία, που διαθέτει ισχυρές αρμοδιότητες, επηρεάζει σημαντικά τη στάση κάθε κράτους μέλους έναντι της διαδικασίας ολοκλήρωσης.5.Η εν λόγω έκθεση θίγει, για άλλη μία φορά, το πρόβλημα των μικρών και των μεγάλων χωρών εντός της ΕΕ στα πλαίσια της στάθμισης των ψήφων στο Συμβούλιο.Με ικανοποίηση παρατηρώ τη λογική και ισορροπημένη προσέγγιση του εισηγητή επί του θέματος και την απόρριψη, εκ μέρους του, της δημαγωγίας των μεγάλων κρατών μελών, που γεννιέται από τον αβάσιμο φόβο τους μήπως βρεθούν σε θέση μειοψηφίας από έναν συνασπισμό κρατών με μικρότερο πληθυσμό.
<P>
Βεβαίως, πρέπει πραγματικά να βρεθεί ένα μέσο για να εμποδίζεται το πάγωμα της διαδικασίας στους βασικότερους τομείς της ισχύουσας νομοθεσίας και για να χρησιμοποιείται ευρύτερα η ειδική πλειοψηφία· πρέπει όμως και να υπενθυμήσουμε τη θεμελιώδη αρχή της εταιρικής σχέσης των μικρών, μεσαίων και μεγάλων κρατών επί τη βάσει αμοιβαίας εμπιστοσύνης και ισότητας, μία αρχή που συχνά ξεχνιέται στις μέρες μας.
<P>
Τέλος, διερωτώμαι τι θέση καταλαμβάνει αυτό το κείμενο. Εάν στόχος του είναι να καθορίσει τη θέση του Κοινοβουλίου για μεταγενέστερες διαπραγματεύσεις, τότε είναι πρόωρο. Εάν στόχος του είναι να προωθήσει τη συζήτηση, τότε είναι καλοδεχούμενο.
<P>
Η ψήφος μου θα είναι λοιπόν, για μία φορά, η αποχή. Δεν είμαι κατά, αφού πρόκειται για πλούσια και ενδιαφέρουσα έκθεση. Αν ψήφιζα υπέρ, θα είχα την αίσθηση ότι λαμβάνω από τώρα θέση σε έναν τομέα όπου η συζήτηση πρόκειται να αρχίσει και να εξελιχθεί.

<SPEAKER ID=76 NAME="Lindholm">
Είναι ανησυχητικό το γεγονός ότι τα τρία τέταρτα του Κοινοβουλίου υποστηρίζουν μία έκθεση η οποία συνηγορεί σαφώς υπέρ τόσο θεμελιωδών θεσμικών αλλαγών της ΕΕ χωρίς ουσιαστικά να έχει προηγηθεί συζήτηση επί των θεμάτων, π.χ. στα κράτη μέλη και μεταξύ των πολιτών. Το να επιδιώκεται ως αρχή η κατάργηση του δικαιώματος της αρνησικυρίας και ο μετασχηματισμός της Επιτροπής σε ένα είδος κυβέρνησης κ.ά. είναι μία μεγάλη στροφή προς την κατεύθυνση της πολιτικής ομοσπονδοποίησης και απομάκρυνση από τη διακρατική συνεργασία που υποτίθεται, σύμφωνα με τη Συνθήκη, ότι είναι η ΕΕ. Αυτή είναι μία εξέλιξη από την οποία παίρνω κατηγορηματικά αποστάσεις.

<SPEAKER ID=77 NAME="Lindqvist">
Όλα τα μέτρα που προτείνει η έκθεση συνεπάγονται «περισσότερη Ένωση»: καταργούνται οι άτυπες επιτροπές οι οποίες θα συγκέντρωναν την εξουσία στην Coreper, προτείνεται η ενίσχυση της εξουσίας της Επιτροπής, ειδικά του Προέδρου της, ως «ηγέτη της Ένωσης» και κινητήριας δύναμης και τον χειρισμό της ΚΕΠΠΑ πρέπει να τον αναλάβει ο Εκπρόσωπος της εξωτερικής πολιτικής.
<P>
Αυτή είναι μία απαράδεκτη πρόταση για μία αδέσμευτη χώρα. Η Επιτροπή του Κοινοβουλίου απαιτεί ότι το Συμβούλιο πρέπει ως γενική αρχή να λαμβάνει όλες τις αποφάσεις με ειδική πλειοψηφία και ότι αυτό πρέπει επίσης να επεκταθεί ώστε να ισχύει και για τις συνεισφορές στον κοινοτικό προϋπολογισμό. Γι' αυτόν τον λόγο καταψήφισα την έκθεση.

<SPEAKER ID=78 NAME="Palm">
Θεωρώ ότι η ΕΕ πρέπει να είναι μία διακρατική συνεργασία. Γι' αυτόν τον λόγο, δεν μπορώ να υποστηρίξω διατυπώσεις όπου εκφράζεται λύπη για το γεγονός ότι οι αποφάσεις σε ορισμένους τομείς «πρέπει» να εξακολουθήσουν να λαμβάνονται ομοφώνως.
<P>
Δεν συμφωνώ, επίσης, με την άποψη ότι η Επιτροπή θα πρέπει να είναι το μοναδικό όργανο που θα έχει δικαίωμα ανάληψης πρωτοβουλίας. Το να μη μπορεί κανείς εκλεγμένος αντιπρόσωπος του λαού να υποβάλει προτάσεις για τροποποίηση ισχυόντων κανόνων ή τη θέσπιση νέων είναι ένα σοβαρό έλλειμα δημοκρατίας.
<P>
Τέλος, θεωρώ ότι ο Ύπατος Εκπρόσωπος της ΚΕΠΠΑ πρέπει να εξακολουθεί να βρίσκεται εντός του Συμβουλίου και να μη μεταφερθεί στην Επιτροπή, όπως προτείνει ο εισηγητής.

<SPEAKER ID=79 NAME="Spiers">
Το Εργατικό Κόμμα του Ευρωπαϊκού Κοινοβουλίου εκφράζει την ικανοποίησή του για μεγάλο μέρος της έκθεσης Bourlanges, η οποία ασχολείται με ένα σημαντικό ζήτημα και υποβάλλει χρήσιμες προτάσεις.
<P>
Ωστόσο, το ΕΚΕΚ έχει σοβαρές επιφυλάξεις για μερικές πτυχές αυτής της έκθεσης.
<P>
Καταψηφίσαμε την παράγραφο 10, η οποία προτείνει η ηγεσία της ΕΕ και η άσκηση εξωτερικής πολιτικής να ανατεθεί στον Πρόεδρο της Επιτροπής και τους Ύπατους Εκπροσώπους της ΚΕΠΠΑ, ενώ η Προεδρία του Συμβουλίου να επικεντρωθεί στα καθήκοντα συμβιβασμού.
<P>
Αν οι διορισμοί ανωτέρων προσώπων πρέπει να χαίρουν της εμπιστοσύνης όλων των κρατών μελών, θα πρέπει να γίνονται δια της συναίνεσης. Συνεπώς, καταψηφίσαμε την παράγραφο 23.
<P>
Δεν αποδεχόμαστε προτάσεις για την επέκταση της ειδικής πλειοψηφίας στα ζητήματα φορολογίας, ιδίων πόρων, εξωτερικής πολιτικής και έκπτωσης για το Ηνωμένο Βασίλειο. Επομένως, καταψηφίσαμε τις παραγράφους 28, 30, 32 και 33.
<P>
Η θέση του ΕΚΕΚ ήταν η αποχή από την ψηφοφορία επί της τελικής έκθεσης.
<P>
Έκθεση Gutiιrrez Dνaz (Α4-0034/99)
<SPEAKER ID=80 NAME="Andersson, Hulthιn, Lφφw, Sandberg - Fries και Theorin">
Συμφωνούμε απολύτως με την εκτίμηση του εισηγητή η οποία εκφράζεται στην παράγραφο 1, όπου γίνεται η διαπίστωση ότι η Συνθήκη του Αμστερνταμ αποτελεί, από πολλές απόψεις, μία νέα φάση για την Ευρωπαϊκή Ένωση. Σε αυτό το πλαίσιο, είναι εξαιρετικό το γεγονός ότι ο εισηγητής επισημαίνει την αρχή της μη διάκρισης.
<P>
Θεωρούμε ότι είναι υψίστης σημασίας να κυρωθεί η Συνθήκη του Αμστερνταμ το συντομότερο δυνατόν. Γι' αυτόν τον λόγο, δεν μπορούμε να συμφωνήσουμε με την παράγραφο 11.
<P>
Όσον αφορά την παράγραφο 13, θεωρούμε ότι η παρούσα κατάσταση δεν είναι η κατάλληλη για να προτείνει το Ευρωπαϊκό Κοινοβούλιο έναν «ευρύτερο ορισμό» της συνεργασίας στον τομέα του ποινικού δικαίου. Γι' αυτόν τον λόγο, δεν μπορούμε να συμφωνήσουμε με την παράγραφο 13.

<SPEAKER ID=81 NAME="Berthu">
Η έκθεση Gutiιrrez-Dνaz δείχνει, ακουσίως, ήδη από τον τίτλο της, το αδιέξοδο στο οποίο περιέρχεται η Ευρωπαϊκή Ένωση: διακηρύσσει πράγματι ότι στόχος της είναι η «ενίσχυση των θεσμών της Ένωσης ενόψει της εγκαθίδρυσης ενός χώρου δημοκρατίας». Δεν υπάρχει καλύτερη απόδειξη για το γεγονός ότι η ευρωπαϊκή δημοκρατία εντοπίζεται σήμερα, για τους φεντεραλιστές, μάλλον στο επίπεδο των στόχων παρά στο επίπεδο της πορείας που πρέπει να ακολουθηθεί για την εκπλήρωσή τους.
<P>
Αυτό γίνεται άλλωστε σαφέστατο και με τη Συνθήκη του Αμστερνταμ, που δημιουργεί ένα ευρωπαϊκό υπερκράτος, κάτι που έχει ως τίμημα μία πραγματική εξασθένιση της δημοκρατίας: αφενός, κατεδαφίζει τον εθνικό δημοκρατικό χώρο, θέτει στο περιθώριο τα εθνικά κοινοβούλια, υποτάσσει το εθνικό δίκαιο (συμπεριλαμβανομένου του συνταγματικού) στο κοινοτικό δίκαιο και, αφετέρου, αποδεικνύεται ανίκανη να οικοδομήσει στο άμεσο μέλλον την ελάχιστη δημοκρατία σε ευρωπαϊκή κλίμακα, επειδή απλούστατα ο ευρωπαϊκός λαός δεν υπάρχει. Η μεταφορά στο Σώμα μας κοινοβουλευτικών διαδικασιών κατορθώνει απλώς να παράγει κοινές θέσεις συχνά τεχνητές στις οποίες οι λαοί μας αποδίδουν πάντα μόνο μια δευτερεύουσα νομιμότητα.
<P>
Φυσικά μας λένε ότι, παρά τις λοξοδρομήσεις αυτές, στο τέλος θα φτάσουμε στη δημοκρατία. Επιτρέψτε μου να αμφιβάλω. Όταν δημιουργούμε αντιδημοκρατικούς θεσμούς και τους αφήνουμε να ενδυναμωθούν ατιμωρητί, η επιστροφή στον έλεγχο των πολιτών δεν μπορεί πλέον να πραγματοποιηθεί αυθόρμητα και ανώδυνα.
<P>
Η έκθεση Gutiιrrez-Dνaz επιδεινώνει την κατάσταση, με τις καλύτερες πάντα προθέσεις, όταν εκφράζει την επιθυμία να συγκεντρωθούν, σε έναν ειδικό τίτλο της Συνθήκης, τα δικαιώματα που απορρέουν άμεσα για τους πολίτες από το γεγονός ότι ανήκουν στην Ευρωπαϊκή Ένωση. Αλλωστε, διαπιστώνουμε επί τη ευκαιρία ότι αυτόν τον στόχο φαίνεται να συμμερίζεται και η γερμανική Προεδρία που δήλωσε ότι επιθυμεί έναν «Χάρτη των θεμελιωδών δικαιωμάτων» για τη μετά-Αμστερνταμ περίοδο.
<P>
Πρόκειται ωστόσο εδώ για έναν προσανατολισμό που θα συνέβαλε στη μεγαλύτερη παράκαμψη των εθνικών δημοκρατιών και στον περιορισμό του θεμιτού ρόλου που παίζουν ως θεματοφύλακες της Ένωσης. Αντίθετα, ακριβώς αυτόν το ρόλο θέλουμε να διαφυλάξουμε, προκειμένου η δημοκρατία και ο σεβασμός των λαών να διέπουν κάθε στιγμή του κοινοτικού βίου.

<SPEAKER ID=82 NAME="Deprez">
Η ευρωπαϊκή οικοδόμηση θα εξελιχθεί βιώσιμα μόνο εάν οι λαοί των κρατών μελών αντιληφθούν το συμφέρον που παρουσιάζει για τους ίδιους ή τα παιδιά τους. Από αυτήν την άποψη, είναι πράγματι απαραίτητο τα διάφορα στάδια της ευρωπαϊκής ενοποίησης να μην ερμηνευτούν από τους πολίτες της Ένωσης ως απλή συσσώρευση αφηρημένων κειμένων, αλλά να μεταφραστούν σε συγκεκριμένα γεγονότα για καθέναν από αυτούς.
<P>
Ο εισηγητής μας έχει δίκιο να επιμένει ιδιαίτερα στις πρακτικές διατάξεις που προκύπτουν από την έγκριση της Συνθήκης του Αμστερνταμ. Η ελεύθερη κυκλοφορία των προσώπων αποτελεί αναμφισβήτητα για όλους απτό μέσο θετικής επαλήθευσης της πραγματικότητας της Ένωσης. Αντίθετα, η ανασφάλεια που συνδέεται με τη μεγάλη εγκληματικότητα, η οποία επίσης προκύπτει κατά κάποιον τρόπο από την κατάργηση των εσωτερικών συνόρων, δίνει στους πληθυσμούς μας μια ιδιαίτερα αρνητική εικόνα για την ευρωπαϊκή οικοδόμηση.
<P>
Θα ήταν λοιπόν, κατά τη γνώμη μου, ανεύθυνο να αφήσουμε τους συμπολίτες μας να πιστεύουν, πράγμα που δεν κάνει ο εισηγητής μας, ότι είναι δυνατόν να αρθούν έτσι απλά τα σύνορα, έστω και τα εσωτερικά σύνορα της Ένωσης, χωρίς δυσμενή αποτελέσματα.
<P>
Η ελεύθερη κυκλοφορία των προσώπων πρέπει υποχρεωτικά να συνοδεύεται από την εγκαθίδρυση ενός χώρου ασφάλειας και δικαιοσύνης, που συνεπάγεται την ενίσχυση της αστυνομικής και της δικαστικής συνεργασίας, με σεβασμό στις αρχές της διαφάνειας και της νομικής ασφάλειας.
<P>
Είναι συνεπώς καθήκον των διαφόρων ευρωπαϊκών θεσμικών οργάνων να ενεργήσουν ταχύτατα, καθένα στον τομέα των αρμοδιοτήτων του, για να υλοποιήσουν όλες αυτές τις προσδοκίες.
<P>
Στους τομείς αυτούς αλλά και σε πολλούς άλλους, είμαι απόλυτα πεπεισμένος ότι θα ήταν για όλους επωφελές εάν το Συμβούλιο και η Επιτροπή έδειχναν μεγαλύτερη προθυμία να συνεργαστούν με το Ευρωπαϊκό Κοινοβούλιο. Ιδίως στο σημείο αυτό, συμφωνώ απόλυτα με τη γνωμοδότηση της Επιτροπής Πολιτικών Ελευθεριών και Εσωτερικών Υποθέσεων.

<SPEAKER ID=83 NAME="Lindholm">
Το ψήφισμα το οποίο, δυστυχώς, εγκρίθηκε, συνηγορεί μεταξύ άλλων υπέρ της αύξησης των αρμοδιοτήτων του Δικαστηρίου, του συντονισμού της πολιτικής για την απασχόληση των κρατών μελών σε επίπεδο ΕΕ, της επεξεργασίας νομικής βάσης για τη νομοθεσία των κοινωνικών θεμάτων, της νομιμοποίησης των διεθνικών πολιτικών κομμάτων, των αποκαλούμενων ευρωπαϊκών κομμάτων και της αναγνώρισης σε αυτά νομικού καθεστώτος, καθώς και της χορήγησης οικονομικών πόρων εκ του κοινοτικού προϋπολογισμού.
<P>
Τα ανωτέρω θέματα είναι σίγουρα σημαντικά, όμως, πριν τοποθετηθούν στο Κοινοβούλιο οι πολιτικοί, χρειάζεται να συζητηθούν ευρέως στα κράτη μέλη. Τα ερωτήματα που πρέπει να επισημανθούν και να συζητηθούν σε όλα τα επίπεδα, σε όλα τα πλαίσια και σε όλες τις χώρες είναι τα εξής: προς τα πού κατευθύνεται η ΕΕ και ποιος είναι ο στόχος των θεσμικών οργάνων; Τι θέλουν οι πολίτες; Πιστεύω ότι ήρθε η στιγμή να συζητήσουμε ανοιχτά θέματα όπως αυτά αν θέλουμε να διατηρήσουμε την εμπιστοσύνη των πολιτών.

<SPEAKER ID=84 NAME="Palm">
Δεν μπορώ να στηρίξω αυτήν την έκθεση στο σύνολό της. Αντιθέτως, θεωρώ ότι:
<P>
Εφόσον η ΕΕ πρέπει να είναι μία διακρατική συνεργασία, τότε, ο συντονισμός της πολιτικής για την απασχόληση των διαφόρων κρατών μελών δεν πρέπει να γίνει σε κοινοτικό επίπεδο (κάτι που φυσικά δεν εμποδίζει την εκτεταμένη συνεργασία). Το ίδιο ισχύει και για τη νομοθεσία που αφορά τις συντάξεις, τη νομοθεσία αστικού δικαίου κ.λ.π.-Το Συμβούλιο θα πρέπει να λαμβάνει ομόφωνα τις αποφάσεις για την παροχή ασύλου, τη θεώρηση αδειών εισόδου, τη μετανάστευση και την ελεύθερη κυκλοφορία.-Ο κανονισμός της Σέγκεν πρέπει να καταργηθεί το συντομότερο δυνατόν.-Παρομοίως πρέπει να καταργηθεί και η αστυνομική συνεργασία&#x02D9; υπάρχει η Interpol και λειτουργεί εξαιρετικά.
<SPEAKER ID=85 NAME="Spiers">
Το Εργατικό Κόμμα του Ευρωπαϊκού Κοινοβουλίου υπερψήφισε την έκθεση Gutiιrez Dνaz, αλλά με επιφυλάξεις.
<P>
Απείχαμε από την ψηφοφορία επί της παραγράφου 6, η οποία έχει ζωτική σημασία για τη χρήση της ομοφωνίας στον Τρίτο Πυλώνα, και επί της παραγράφου 8, η οποία ζητεί τη διαδικασία συναπόφασης για τη λήψη αποφάσεων του Τρίτου Πυλώνα.
<P>
Απείχαμε από την ψηφοφορία επί των παραγράφων 10 και 19 για το Ευρωπαϊκό Δικαστήριο και καταψηφίσαμε την παράγραφο 11, που επιζητεί την ενσωμάτωση του κεκτημένου του Σένγκεν στη Συνθήκη, και την παράγραφο 12, που επικρίνει τη ρήτρα εξαίρεσης των Δανών, των Ιρλανδών και του Ηνωμένου Βασιλείου.
<P>
Η Συνθήκη του Αμστερνταμ δεν έχει καν τεθεί σε ισχύ και θα κριθεί πολύ καλύτερα αφού δοκιμαστεί στην πράξη.
<P>
Η παράγραφος 28 ζητεί τη χρηματοδότηση των διεθνικών πολιτικών κομμάτων. Είμαστε αντίθετοι με αυτό.
<P>
Έκθεση Bowe (A4-0024/99)
<SPEAKER ID=86 LANGUAGE="EN" NAME="McKenna">
Κύριε Πρόεδρε, η ομάδα των Πρασίνων στο Ευρωπαϊκό Κοινοβούλιο καταψήφισε την εν λόγω έκθεση, γιατί πιστεύουμε ότι δεν προχωρά αρκετά. Έχουμε παρουσιάσει επιτυχία σε ορισμένους τομείς, όπως η αντοχή στα αντιβιοτικά - η οποία έχει απαγορευτεί - και επίσης η διασταύρωση των ΓΤΟ, που και αυτή επίσης έχει απαγορευτεί. Αργότερα μπορεί να προστεθούν και άλλες κατηγορίες.
<P>
Υπάρχει τεράστια σύγχυση για το χρονικό περιθώριο των 12 ετών. Αρχικά θέλαμε αυτό που είχε προτείνει η Επιτροπή, δηλαδή επτά χρόνια. Μετά χρειάστηκε να προτείνουμε τα 12 χρόνια, γιατί η Επιτροπή Περιβάλλοντος, Δημόσιας Υγείας και Προστασίας Καταναλωτών, η οποία υποτίθεται ότι προστατεύει τη δημόσια υγεία και το περιβάλλον, ουσιαστικά εξασθένισε την πρόταση και αφαίρεσε το χρονικό περιθώριο. Συνεπώς, έπρεπε να εισαγάγουμε μερικές τροπολογίες. Εισαγάγαμε τα 12 χρόνια, γιατί θεωρήσαμε ότι θα επιτυγχάναμε κάποιο είδος συναίνεσης ως προς αυτό, πράγμα που έγινε. Αλλά παρ' όλα αυτά είναι απαράδεκτο το γεγονός ότι η Επιτροπή Περιβάλλοντος ουσιαστικά έχει μετριάσει την ένταση της πρότασης της Επιτροπής. Υποτίθεται ότι βρισκόμαστε εδώ για να προστατεύσουμε τη δημόσια υγεία. Αυτό αποτελεί τελεία αντίφαση.
<P>
Το όλο ζήτημα της προνομιακής διάθεσης στην αγορά ανησυχεί εξαιρετικά τους Πράσινους. Κατά βάση σημαίνει ότι τα κράτη μέλη που έχουν κάποιο είδος συνείδησης για την περιβαντολλογική προστασία και τη δημόσια υγεία θα τεθούν στο περιθώριο, επειδή η Επιτροπή θα αποφασίσει να κάνει διαπραγματεύσεις με τις ΗΠΑ. Τα κράτη μέλη που πιστεύουν ότι είναι σημαντική η προστασία του περιβάλλοντος και της δημόσιας υγείας θα παραμεριστούν. Ήδη υπάρχουν κράτη μέλη στην Ευρωπαϊκή Ένωση που έχουν συνείδηση για το εν λόγω ζήτημα, που έχουν σοβαρές επιφυλάξεις. Η Ευρωπαϊκή Ένωση πρόκειται να θέσει τώρα στην άκρη τις ανησυχίες της και να κάνει συνολικές διαπραγματεύσεις. Συνεπώς, οι πολυεθνικές εταιρείες που ελέγχουν την Ευρωπαϊκή Ένωση και τις Ηνωμένες Πολιτείες πρόκειται να ελέγχουν και όλο αυτό το ζήτημα.
<P>
Αυτοί είναι δύο από τους λόγους που καταψηφίσαμε την εν λόγω έκθεση. Εν τούτοις, υπάρχουν σε αυτή μερικά πολύ θετικά στοιχεία. Αλλά ακόμα και ως προς τα χρονικά περιθώρια, παρουσιάζει αρκετή σύγχυση. Σε ορισμένους τομείς, ψηφίσαμε υπέρ του χρονικού περιθωρίου των 12 ετών, αλλά αργότερα πραγματοποιήθηκαν και άλλες ψηφοφορίες που φαίνεται να συγχέουν το όλο ζήτημα. Συνεπώς, δεν είναι πολύ σαφές.
<P>
Ένα από τα πλέον απογοητευτικά πράγματα είναι το γεγονός ότι η Επιτροπή Περιβάλλοντος, Δημόσιας Υγείας και Προστασίας Καταναλωτών και η Ομάδα των Ευρωπαϊκού Σοσιαλιστικού Κόμματος μαζί με το Ευρωπαϊκό Λαϊκό Κόμμα σε αυτό εδώ το Σώμα συνεργάστηκαν με τα συμφέροντα των βιομηχανιών αντί να προασπίσουν τα συμφέροντα της δημόσιας υγείας και της προστασίας των καταναλωτών και του περιβάλλοντος. Η ιστορία θα αποδείξει ότι ήταν ανεύθυνοι επειδή δεν υποστήριξαν τα δικαιώματα του περιβάλλοντος και της δημόσιας υγείας.

<SPEAKER ID=87 LANGUAGE="FR" NAME="Pinel">
Κύριε Πρόεδρε, οι ΓΤΟ αποτελούν ένα συμπληρωματικό μέσο εξάρτησης των εθνών και των λαών, όπως είναι ήδη και οι υβριδικές σπορές μη ικανές για αναπαραγωγή και γενικά όλοι αυτοί οι ζωντανοί οργανισμοί που προστατεύονται ως ευρεσιτεχνίες, αφού ακόμη σήμερα, η παραφροσύνη των ανθρώπων τους κάνει να κατοχυρώνουν με διπλώματα ευρεσιτεχνίας τον ζωντανό κόσμο.
<P>
Ας μην γελιόμαστε: όλα αυτά εντάσσονται σε μια στρατηγική παγκόσμιας κυριαρχίας, αφού στερούμε από τους λαούς την ικανότητα να τρέφονται μόνοι τους. Να παρατηρήσουμε επί τη ευκαιρία ότι αυτές οι μέθοδοι καταστρέφουν μαζικά την απασχόληση, το περιβάλλον, την ποιότητα, τη γεύση αλλά και τη βιοποικιλότητα.
<P>
Λίγο πριν την επόμενη χιλιετία, να ποιο θα μπορούσε να είναι το τυπικό μενού που θα προσφέρει η Ευρωπαϊκή Επιτροπή: ζαμπόν με ανθρώπινα γονίδια, χάμπουργκερ με ορμονούχο βοδινό, τυρί παστεριωμένο με σωματοτροπίνη, γενετικώς τροποποιημένα μήλα Χιλής. Αξιότιμοι συνάδελφοι βουλευτές, καλή όρεξη!

<SPEAKER ID=88 LANGUAGE="DE" NAME="Breyer">
Κύριε Πρόεδρε, ψήφισα κατά επειδή παρά τις δύο μεγάλες επιτυχίες, ότι δηλαδή μελλοντικά δεν θα επιτρέπεται να διατίθενται στην αγορά εκείνα τα γονίδια που μέσω διασταυρώσεων απομακρύονται από το γενετικό υπόβαθρο και ότι επιτύχαμε την ασφαλιστική κάλυψη, αυτό που αποφάσισε εδώ η Ολομέλεια είναι κάτι παραπάνω από κακό. Είναι μια κατάργηση περιβαλλοντικών προδιαγραφών και προδιαγραφών ασφαλείας.
<P>
Βρεθήκαμε πιο πίσω από την Επιτροπή. Το γεγονός ότι θέλουμε μόνο τα προϊόντα για τα οποία δεν υπάρχει επαρκής εμπειρία να διατίθενται προσωρινά στην αγορά, σημαίνει ουσιαστικά ότι έτσι γίνονται πειραματόζωα ο άνθρωπος και το περιβάλλον. Γιατί όταν δεν υπάρχει επαρκής εμπειρία, δεν θα έπρεπε να φθάνουν τα συγκεκριμένα προϊόντα στην αγορά. Και δεν επιτρέπεται να πούμε ότι στην περίπτωση αυτή θα διατίθενται προσωρινά. Διότι αυτό σημαίνει: μετά από 12 χρόνια θα εξετάσουμε τι έγινε και μόνο τότε θα βγάλουμε τα συμπεράσματά μας. Αυτό κατά την εκτίμησή μου είναι τελείως ανεύθυνο, ακριβώς όπως η απλουστευμένη διαδικασία, η πολυκρατική διαδικασία και η κατηγορία 1, γιατί όλοι οι οργανισμοί εμπίπτουν στην κατηγορία 1. Αυτό de facto σημαίνει ότι ουσιαστικά αποκλείεται ο έλεγχος περιβαλλοντικού κινδύνου.
<P>
Αυτά τα βρίσκω κάτι περισσότερο από λυπηρά, όπως και το γεγονός ότι δεν κατέστη δυνατή η ευρεία επισήμανση. Αυτό καθιστά σαφές ότι εδώ υποκύψαμε στα συμφέροντα της βιομηχανίας. Θα δούμε τι θα κάνει το Συμβούλιο και αν τελικά θα καταφέρουμε μαζί να ξεπεράσουμε το εμπόδιο και να δρομολογήσουμε κάτι που πραγματικά θα μας φέρει πρόοδο. Επίσης, ελπίζω ότι τώρα η βιομηχανία θα ηγηθεί επιτέλους της συζήτησης για τον κίνδυνο και ότι οι ασφαλιστικές εταιρείες θα παραμείνουν σε όσα είχαν πει, ότι δηλαδή ο κίνδυνος είναι τόσο μεγάλος ώστε δεν θα κάνουν σχετικές ασφάλειες.

<SPEAKER ID=89 NAME="Ahern">
Καλώ όλους τους Ιρλανδούς βουλευτές του Ευρωπαϊκού Κοινοβουλίου να προστατεύσουν το περιβάλλον της Ιρλανδίας και την υγεία των ανθρώπων, ψηφίζοντας για την ενίσχυση της Οδηγίας για την ελευθέρωση των γενετικώς τροποποιημένων οργανισμών στο περιβάλλον. Είναι τεράστια η ευκαιρία να προστατευτεί το μέλλον της καθαρής οικολογικής εικόνας της Ιρλανδίας ως προς την παραγωγή τροφίμων.
<P>
Καλώ τους Ιρλανδούς αντιπροσώπους να πάρουν σαφή θέση και μαζί με άλλους βουλευτές να αντισταθούν στις παρασκηνιακές τακτικές εκφοβισμού της βιομηχανίας γονιδίων. Αυτές οι εταιρείες πανικοβάλλονται, γιατί αποκαλύφθηκε το σχέδιο τους να πασάρουν μυστικά στον κόσμο με δόλιο τρόπο τα παραποιημένα τρόφιμά τους. Οι κυβερνήσεις και ακόμα και οι ίδιες οι εταιρείες παραδέχονται τώρα τους κινδύνους των διαγονιδιακών καλλιεργειών και τροφίμων, επομένως η γενετική βιομηχανία στρέφεται τώρα στην κατηγοριοποίηση, ασκώντας πίεση στις κυβερνήσεις στα κρυφά και προσπαθώντας παράλληλα να κοροϊδέψει τους καταναλωτές δημοσίως.
<P>
Η έκθεση Bowe θα έχει ως επακόλουθο να μεταφερθεί στη νομοθεσία ο έλεγχος της σοδειάς που καλλιεργείται και των τροφίμων που τρώει όλη η Ευρώπη. Η Ομάδα των Πρασίνων στο Ευρωπαϊκό Κοινοβούλιο πιέζει για πλήρη και ανοιχτή επισήμανση των γενετικώς τροποποιημένων τροφίμων, για την κατάλληλη αξιολόγηση του κινδύνου και για ένα πάγωμα στις γενετικώς τροποποιημένες σοδειές και τρόφιμα, γεγονός που θα είχε τεράστια ιφέλη για την ιρλανδική γεωργία. Καλώ τους ιρλανδούς βουλευτές να υποστηρίξουν τις κοινωνικό-οικονομικές διατάξεις καθώς και την αστική ευθύνη.
<P>
Ένα από σημαντικότερα ζητήματα είναι αυτό της αστικής ευθύνης και το ποιος πληρώνει αν παρουσιαστεί μία κρίση σαν αυτή της ΣΕΒ. Οι ασφαλιστικές εταιρείες λένε ότι δεν μπορούν να παράσχουν κάλυψη, εκτός και αν ποσοτικοποιηθούν οι κίνδυνοι. Ζητώ από την ιρλανδική κυβέρνηση να λάβει μέτρα, για να εξασφαλίζει ότι η εταιρείες βιοτεχνολογίας ποσοτικοποιούν τους κινδύνους για τους καταναλωτές.
<P>
Πρέπει να αντισταθούμε στις προσπάθειες των πολυεθνικών να μετριάσουν την ισχύ αυτών των προτάσεων, αλλά παράλληλα πρέπει και να εξαλείψουμε τους προνομιακούς μηχανισμούς που θα επέτρεπαν στη γονιδιακή βιομηχανία να μην δίνει λόγο και να μην ελέγχεται.

<SPEAKER ID=90 NAME="Andersson, Hulthιn, Lφφw, Palm, Sandberg - Fries, Theorin και Wibe">
Οι γενετικώς τροποποιημένοι οργανισμοί και, ιδιαίτερα, η χρήση τους σε σπόρους τροφίμων, ήταν αντικείμενο ενός έντονου δημοσίου διαλόγου στην Ένωση. Πολλές πτυχές της γενετικής τεχνολογίας αφορούν θεμελιώδεις αξίες δεοντολογίας. Σε αυτόν τον τομέα, η έρευνα εξελίχτηκε ταχύτερα από τον διάλογο και το πολιτικό πλαίσιο. Η δυνατότητα των πολιτών να αξιολογήσουν τη γνώση είναι περιορισμένη και, κατ' επέκταση, οι δικές τους - και δικές μας - δυνατότητες στοχασμού και κριτικής εξέτασης. Αυτή η οδηγία αποτελεί μία απόπειρα να εφαρμοστεί αυστηρά η σκόπιμη ελευθέρωση των ΓΤΟ. Βάζει πάνω απ' όλα την ασφάλεια των ανθρώπων και του περιβάλλοντος. Αυτό είναι καλό και πολλές τροπολογίες τροποποιούν τις διατυπώσεις της Επιτροπής προς το αυστηρότερο.
<P>
Η άποψή μας είναι ότι, παρ' όλα αυτά, θα έπρεπε εξ αρχής να περιορίσουμε περισσότερο την ανάπτυξη των ΓΤΟ στην παραγωγή των τροφίμων μας και θα έπρεπε επίσης να είχαμε μία ευρύτερη συζήτηση για τα πλεονεκτήματα που απορρέουν από αυτήν την εξέλιξη της έρευνας πριν αποδεχτούμε τόσο την ελευθέρωση της έρευνας όσο και τη χρήση των ΓΤΟ στα τρόφιμά μας.
<P>
Θεωρούμε, επίσης, ότι ο καταναλωτής έχει το απόλυτο δικαίωμα να ενημερώνεται και, κατ' επέκταση και τη δυνατότητα να επιλέγει σε ό, τι αφορά τα προϊόντα που περιέχουν γενετικώς τροποποιημένα μέρη ή ουσίες.

<SPEAKER ID=91 NAME="Berthu">
Η νέα οδηγία που προτείνει η Επιτροπή σχετικά με τη διάθεση στην αγορά γενετικώς τροποποιημένων οργανισμών (ΓΤΟ) φέρει τίτλο που μπορεί να δώσει την εντύπωση υπερβολικής αυστηρότητας: «Οδηγία για την σκόπιμη ελευθέρωση γενετικώς τροποποιημένων οργανισμών στο περιβάλλον ». Ωστόσο, παρά την κάπως τρομακτική αυτή αναγγελία, το συγκεκριμένο περιεχόμενο του κειμένου αποδεικνύεται αρκετά χαλαρό, τόσο χαλαρό ώστε 177 από 439 βουλευτές (συμπεριλαμβανομένων των βουλευτών της Ομάδας των Ανεξαρτήτων για την Ευρώπη των Εθνών) θεώρησαν σκόπιμο να αντιταχθούν.
<P>
Υπάρχουν φυσικά και καλά στοιχεία στο κείμενο αυτό. Για παράδειγμα, το Ευρωπαϊκό Κοινοβούλιο μόλις ψήφισε ενδιαφέρουσες τροπολογίες που αναγνωρίζουν κάποια αστική ευθύνη και επιβάλλουν μια υποχρέωση ασφάλισης, για όλες τις ζημίες που ενδέχεται να προκαλέσουν τα άτομα που ελευθερώνουν τους ΓΤΟ.
<P>
Ωστόσο, παρά το θετικό αυτό σημείο, τέσσερα βασικά μειονεκτήματα μάς οδήγησαν στο να απορρίψουμε το σχέδιο:
<P>
Πρώτον, θέτει σε ισχύ μια διαδικασία έγκρισης για τους ΓΤΟ που, στις περισσότερες περιπτώσεις, επικεντρώνεται στις Βρυξέλλες, χωρίς ρήτρα διασφάλισης για τα κράτη μέλη εκείνα που θα ήθελαν να λάβουν αυστηρότερα μέτρα. Έτσι, στο όνομα της ενιαίας αγοράς, θεσπίζουμε μια πλάγια διαδικασία που μπορεί να χρησιμεύσει αύριο για την επιβολή χαλαρών επιλογών στα κράτη που θα θελήσουν να απορρίψουν τους ΓΤΟ.
<P>
Δεύτερον, δημιουργεί μια απλουστευμένη διαδικασία έγκρισης για τους ΓΤΟ για τους οποίους υπάρχουν κάποιες πληροφορίες. Αυτή η επιτάχυνση της διαδικασίας κοινού δικαίου θα έχει ως συνέπεια μία πολύ επιφανειακή μελέτη των φακέλων. Ούτε αυτό μπορούμε να το δεχτούμε.
<P>
Τρίτον, η διάρκεια της άδειας διάθεσης στην αγορά επιμηκύνθηκε στα δώδεκα έτη από το Ευρωπαϊκό Κοινοβούλιο, ενώ η ίδια η Επιτροπή πρότεινε μόνο επτά. Πρόκειται εδώ αναμφίβολα για νίκη των ομάδων πίεσης που επηρέασαν τις μεγάλες παρατάξεις του Σώματος αυτού, Σοσιαλιστές και Χριστιανοδημοκράτες.
<P>
Τέταρτον, ορισμένοι ΓΤΟ που ενέχουν σοβαρότερους κινδύνους δεν απαγορεύτηκαν με επαρκή πυγμή. Εκφράζουμε την επιθυμία, όπως και η Ομάδα των Πρασίνων, να επισημανθεί ρητώς ότι τρεις κατηγορίες ΓΤΟ δεν μπορούν να διατεθούν στην αγορά: οι ΓΤΟ που περιέχουν γονίδια ανθεκτικά στα αντιβιοτικά, οι ΓΤΟ που περιέχουν τοξίνες καταστροφικές για την χρήσιμη χλωρίδα, οι ΓΤΟ που ενδέχεται να διασταυρωθούν με συγγενή, άγρια ή καλλιεργημένα είδη. Αντί αυτής της ξεκάθαρης απαγόρευσης, το Κοινοβούλιο ψήφισε τροπολογίες πολύ πιο ελαστικές, λέγοντας ότι πρέπει να διασφαλιστεί η λήψη μέτρων για να αποφευχθεί η μεταφορά γονιδίων αυτών των ΓΤΟ.
<P>
Σε γενικές γραμμές, αυτό το σχέδιο οδηγίας απεικονίζει πολύ καλά τη γενική πορεία της ευρωπαϊκής οικοδόμησης σήμερα: αφαιρεί εξουσίες από τα κράτη μέλη και τις συγκεντρώνει στις Βρυξέλλες με το πρόσχημα ότι έτσι προστατεύει καλύτερα τους λαούς. Όταν όμως οι λαοί απογυμνώνονται από τις εξουσίες τους, οι κεντρικοί φορείς λήψης αποφάσεων, που κρατούν όλα τα νήματα και δεν ελέγχονται από κανέναν, κάνουν ό, τι τους κατέβει. Τελικά, βρισκόμαστε απροστάτευτοι στο έλεος δυνάμεων που έχουν πρόσβαση στις Βρυξέλλες περισσότερο από οπουδήποτε αλλού.

<SPEAKER ID=92 NAME="Lindholm">
Τα προβλήματα με τα γενετικώς τροποποιημένα προϊόντα προσλαμβάνουν γιγαντιαίες διαστάσεις και ούτε οι πολιτικοί ούτε οι επιστήμονες μπορούν να πούν σήμερα ποιες θα είναι οι συνέπειες για ανθρώπους και φύση. Γι' αυτόν τον λόγο, το να επιτρέπονται σήμερα, εν γένει, τα γενετικώς τροποποιημένα προϊόντα είναι ένα ασυγχώρητο λάθος, το οποίο ίσως πληρώσουν ακριβά οι επόμενες γενεές.
<P>
Η Επιτροπή Περιβάλλοντος, Δημόσιας Υγείας και Προστασίας των Καταναλωτών εξεπόνησε ένα πολύ καλό έργο και προσπάθησε να κάνει το καλύτερο δυνατόν απ' αυτήν την κατάσταση και το ίδιο έκανε επίσης και με πολλές προτάσεις τροπολογίας. Δυστυχώς, το Κοινοβούλιο δεν υπερψήφισε κάποιες από τις σημαντικότερες προτάσεις τροπολογίας, π.χ. τις προτάσεις για το δικαίωμα άρνησης των κρατών μελών, την αποκαλούμενη μαύρη λίστα, για αυστηρότερες προϋποθέσεις επισήμανσης κ.ά. Γι' αυτόν τον λόγο, εγώ, όπως και ολόκληρη η Ομάδα των Πρασίνων, καταψηφίσαμε την έκθεση.

<SPEAKER ID=93 NAME="Plooij-van Gorsel">
Το μέλλον της απασχόλησης στην Ευρώπη εξαρτάται κατά μεγάλο μέρος από μια επιτυχημένη ανάπτυξη της βιοτεχνολογίας. Πρέπει λοιπόν οι ευρωπαϊκές επιχειρήσεις και τα ινστιτούτα ερευνών να μπορούν να δουλεύουν κατά τον ίδιο τρόπο όπως οι εταίροι τους στην Αμερική ή στην Ιαπωνία. Μόνον έτσι θα μπορέσουν να επιβιώσουν στον παγκόσμιο ανταγωνισμό. Η βιομηχανία χρειάζεται ένα σαφές και λειτουργικό νομοθετικό πλαίσιο. Φυσικά απαιτείται μεγάλη προσοχή σε αυτόν τον νέο τομέα. Εν τούτοις, πολλές από τις τροπολογίες που έχουμε τώρα μπροστά μας για την πρόταση της Επιτροπής, σχετικά με τη σκόπιμη ελευθέρωση γενετικώς τροποποιημένων οργανισμών στο περιβάλλον, θα καταλήξουν σε μία υπερβολικά σφικτή νομοθεσία για τη βιοτεχνολογία με αποτέλεσμα να υπονομεύουν τη βιομηχανία ειδών διατροφής και την ανταγωνιστικότητα της ΕΕ σε σύγκριση με τις ΗΠΑ. Ακόμα και στις Κάτω Χώρες, όπου η βιοτεχνολογία είναι πρωτοποριακή, θα υποστούμε τις συνέπειες αυτής της νομοθεσίας. Σε αντίθεση με την Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, οι Ολλανδοί μέλη της του κόμματος VVD ψήφισαν κατά ορισμένων τροπολογιών, μεταξύ άλλων κατά των τροπολογιών της κ. Dybkjaer και του κ. Eisma. Το κόμμα του VVD θα συνεχίσει τον αγώνα του για μια σαφή, λειτουργική και απλή ευρωπαϊκή νομοθεσία με απλουστευμένες διαδικασίες για τον κλάδο της βιοτεχνολογίας.

<SPEAKER ID=94 NAME="Souchet">
Στο πλαίσιο της ανακοίνωσης της Επιτροπής σχετικά με τη βιοτεχνολογία, η θέση της Ομάδας μας συνίσταται στα εξής: πρέπει να καταστεί δυνατή ως έναν βαθμό η ανάπτυξη αυτής της βιομηχανίας του μέλλοντος, αλλά παράλληλα πρέπει να επαγρυπνούμε με μεγάλη προσοχή ώστε να αποφύγουμε τις ενδεχόμενες παρεκκλίσεις.
<P>
Στα πλαίσια αυτής της θεώρησης είναι, κατά τη γνώμη μας, απολύτως απαραίτητο να τεθεί σε εφαρμογή ένα αυστηρό σύστημα επισήμανσης το οποίο θα επιτρέπει μία ουσιαστική παρακολούθηση των προϊόντων που βγαίνουν από την ιδιοφυΐα των γενετιστών.
<P>
Κατά τη διάρκεια των διαφόρων συζητήσεων που αφιερώσαμε στους γενετικώς τροποποιημένους οργανισμούς, οι εκπρόσωποι της βιομηχανίας μάς επεσήμαναν επανειλημμένως ότι είναι σε θέση να ελέγξουν την ελευθέρωσή τους στο περιβάλλον. Για το λόγο αυτό, η Ομάδα μας στήριξε το ένθερμο αίτημα που υποβλήθηκε στην Επιτροπή να καθοριστούν κανόνες οι οποίοι θα ορίζουν με ακρίβεια τις ευθύνες των διαφόρων φορέων.
<P>
Η υπόθεση της ΣΕΒ κατέδειξε τους κινδύνους που ενέχει μία έρευνα στραμμένη αποκλειστικά στην υπερπαραγωγή στον τομέα της γεωργίας, καθώς και την αναγκαιότητα να θεσπιστεί ένα πραγματικά ανεξάρτητο σύστημα ελέγχου. Για το σκοπό αυτό, υποστηρίξαμε το σχέδιο για τη δημιουργία μίας κεντρικής επιστημονικής επιτροπής. Θα πρέπει όμως να επαγρυπνούμε για να καταρτίσουμε τις κατάλληλες διαδικασίες έτσι, ώστε οι ανωμαλίες που παρουσιάστηκαν στην υπόθεση των τρελλών αγελάδων να μην ξαναεμφανιστούν.
<P>
Εν κατακλέιδι, η Ομάδα μας επιμένει ως προς την αναγκαιότητα να διατηρηθεί η αρχή της προφύλαξης έτσι, ώστε οι να διασφαλιστεί ταυτόχρονα η προστασία των καταναλωτών και η προστασία του περιβάλλοντος. Η βιοτεχνολογία θα γίνει πραγματικά δεκτή από τους πολίτες των κρατών μας μόνον αν τους δοθούν πραγματικές εγγυήσεις ασφαλείας.

<SPEAKER ID=95 NAME="Stirbois">
Χρειάζονται 15 χρόνια πειραματισμών σε φάρμακα πριν από τη χορήγηση άδειας για την εμπορία τους. Να όμως τώρα που επιτρέπουμε την ελευθέρωση στη φύση γενετικώς τροποιημένων οργανισμών ύστερα από 3 μόνο χρόνια αναλύσεων, όχι πάντα ολοκληρωμένων, χωρίς να έχουμε πάρει καμία απόσταση για να αξιολογήσουμε καλύτερα τις άμεσες ή έμμεσες επιπτώσεις τους στο περιβάλλον και την υγεία.
<P>
Εν προκειμένω, πρέπει να υπενθυμίσουμε την απάντηση του Επιτρόπου στη βιομηχανία, όταν ρωτήθηκε εάν οι βιομήχανοι και οι πολιτικοί «παίζουν, για μια ακόμα φορά, τους μαθητευόμενους μάγους». Ο κ. Bangemann απάντησε: «Δεν πρέπει να θέτουμε μεταφυσικά ερωτήματα σχετικά με τους ΓΤΟ, η ίδια η διάθεσή τους στην αγορά θα τους καθιερώσει».
<P>
Με άλλα λόγια, για την Επιτροπή, τα καλύτερα πειραματόζωα εξακολουθούν να είναι οι καταναλωτές, σε σημείο μάλιστα που δεν τους δίνουμε ούτε καν το δικαίωμα να ενημερώνονται σωστά για ό, τι αγοράζουν, τόσο χαλαρές είναι οι διαδικασίες επισήμανσης. Δεν δίνουμε ούτε καν την ελευθερία επιλογής στον καταναλωτή.
<P>
Στη σελίδα 33 της παρούσας έκθεσης, αναφέρεται ότι, οι γενετικώς τροποιημένες καλλιέργειες ενέχουν «ελάχιστους κινδύνους». Ποιο είναι το νόημα αυτής της ελάχιστα επιστημονικής έκφρασης; Ας υπενθυμίσουμε ότι ο πυρηνικός σταθμός του Τσερνομπίλ θεωρείτο, μέχρι τον Απρίλιο του 1986, ότι παρουσίαζε «ελάχιστους κινδύνους».
<P>
Κατά τον καθηγητή Cabrol, δεν πρέπει να εμποδιστεί η παρασκευή ΓΤΟ στην Ευρώπη και να αφεθεί παράλληλα το μονοπώλιο των προϊόντων ΓΤΟ στους Αμερικανούς. Αυτή η παρατήρηση είναι ενδιαφέρουσα, όμως τα συμπεράσματα είναι εκπληκτικά: εάν επιτραπεί στους Αμερικανούς να εξάγουν στην Ευρώπη προϊόντα αμφίβολης ποιότητας, η καλύτερη απάντηση δεν είναι να παράγουμε και εμείς άλλα προϊόντα αμφίβολης ποιότητας. Η μόνη αποδεκτή απάντηση για τη δημόσια υγεία είναι να απαγορευθούν οι εισαγωγές αυτών των προϊόντων.
<P>
Πρόκειται για τη λογική εφαρμογή μιας απλής αλλά ουσιώδους αρχής: της αρχής της προφύλαξης.
<P>
Πώς μπορεί να εξηγηθεί η υποταγή της Ευρωπαϊκής Επιτροπής στα αμερικανικά γεωργοβιομηχανικά λόμπι; Οι ΓΤΟ, οι στείρες υβριδικές σπορές, η κατοχύρωση ζωντανών οργανισμών με διπλώματα ευρεσιτεχνίας... Ίσως αυτό αποτελεί μέρος μιας πιο σφαιρικής στρατηγικής: της επισιτιστικής εξάρτησης των λαών και των εθνών. Όπως είπε και ένας αμερικανός υπουργός: «το καλύτερο όπλο για το μέλλον είναι το όπλο της διατροφής».

<SPEAKER ID=96 NAME="Titley">
Κύριε Πρόεδρε, ενώ υποστηρίζω την τεχνολογική πρόοδο, σήμερα ψηφίζω υπέρ της εν λόγω έκθεσης γιατί πιστεύω ότι οι εκλογείς μου θα πρέπει να προστατευθούν από τις υπερβολές των εταιρειών βιοτεχνολογίας των ΗΠΑ, όπως η Monsanto, που είναι διψασμένες για γρήγορο κέρδος. Όλα τα γενετικώς τροποποιημένα τρόφιμα πρέπει να φέρουν σαφείς επισημάνσεις, ώστε να μπορούν οι καταναλωτές να είναι ενημερωμένοι όταν επιλέγουν τρόφιμα για τις οικογένειές τους και τα αγαπημένα τους πρόσωπα.
<P>
Οι πρόσφατες εξελίξεις στη βιοτεχνολογία έφτασαν για πρώτη φορά σε μας από Βρετανούς επιστήμονες, όταν δημιούργησαν την Dolly το πρόβατο - το πρώτο γενετικώς κλωνοποιημένο πρόβατο στον κόσμο. Και με τις κατάλληλες διασφαλίσεις, η βιοτεχνολογία έχει τις δυνατότητες να βοηθήσει την ανθρωπότητα να νικήσει την πείνα και τις αρρώστιες. Ωστόσο, χωρίς τις κατάλληλες διασφαλίσεις, οι συνέπειες από την τροποποίηση της τάξης που επικρατεί στη φύση είναι ασύλληπτες. Η ασφάλεια πρέπει να έρχεται πάντοτε πρώτη.
<P>
Η κυβέρνηση των Εργατικών απέδειξε τη δέσμευσή της για την προστασία των καταναλωτών, δημιουργώντας την FSA (Υπηρεσία Προτύπων για τα Τρόφιμα). Αντιθέτως, οι Συντηρητικοί προκάτοχοί τους είχαν δεσμευτεί μόνο ως προς την προστασία της βιομηχανίας τροφίμων, προκαλώντας την ΣΕΒ. Μόνο το Εργατικό Κόμμα θα υποστηρίξει τους απλούς ανθρώπους ενάντια στην τρέλα της Monsanto και θα εξασφαλίσει ότι τα τρόφιμα στο πιάτο μας είναι ασφαλή για κατανάλωση.
<P>
Η συνεδρίαση διακόπτεται στις 13.15 και συνεχίζεται στις 15.00

<CHAPTER ID=5>
Συζήτηση επί επικαίρων θεμάτων
<SPEAKER ID=97 NAME="Πρόεδρος">
Η ημερήσια διάταξη προβλέπει συζήτηση επί επικαίρων, επειγόντων και σημαντικών θεμάτων.

<SPEAKER ID=98 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B4-0126/99 της βουλευτού Andrι-Lιonard, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τις προεδρικές εκλογές στο Καζακστάν, -B4-0161/99 της βουλευτού Lalumiθre, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τις προεδρικές εκλογές στο Καζακστάν, -B4-0184/99 των βουλευτών Schroedter και Lagendijk, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την παραβίαση των διεθνών προτύπων για τα ανθρώπινα δικαιώματα στο Καζακστάν, -B4-0186/99 των βουλευτών Swoboda και Hoff, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τις προεδρικές εκλογές στο Καζακστάν, -B4-0196/99 των βουλευτών Castellina και Sornosa Martνn, ez εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστεράς των Πρασίνων των Βορείων Χωρών και-B4-0205/99 του βουλευτή von Habsburg, εξ ονόματος της Ομάδας του Ευρωπαϊκού Λαϊκού Κόμματος, σχετικά με τις προεδρικές εκλογές στο Καζακστάν.
<SPEAKER ID=99 LANGUAGE="NL" NAME="Bertens">
Κυρία Πρόεδρε, οι προεδρικές εκλογές που έλαβαν χώρα στο Καζακστάν στις 10 Ιανουαρίου κατάφεραν ένα χαστούκι στο κύρος της συμφωνίας συνεργασίας και εταιρικής σχέσης που συνήψε η Ένωση με την εν λόγω χώρα, διότι η δημοκρατία και τα ανθρώπινα δικαιώματα αποτελούν βασικά στοιχεία της συμφωνίας. Οι συνθήκες και ο τρόπος διεξαγωγής των εκλογών δεν ανταποκρίνονται στις υποσχέσεις της κυβέρνησης του Καζακστάν. Δικαιολογημένα ο ΟΑΣΕ αρνήθηκε να αναγνωρίσει τη νομιμότητα των εκλογών. Η Ένωση οφείλει να συνδέσει - δεν θα είναι η πρώτη φορά - τον εκδημοκρατισμό με τη συνέχιση της συνεργασίας. Ο Πρόεδρος Nazarbajev πρέπει να λάβει επειγόντως διορθωτικά μέτρα, και εύχομαι να διαθέτει τους απαραίτητους μηχανισμούς για να το πράξει. Πρέπει να αντιμετωπισθεί σοβαρά το ενδεχόμενο αναστολής της συνεργασίας, εάν η κυβέρνηση δεν εγγυηθεί ότι οι προσεχείς εκλογές θα είναι πράγματι δημοκρατικές. Καταλαβαίνω ότι είναι εύκολο να εγείρουμε παρόμοιες απαιτήσεις εδώ στο Ευρωπαϊκό Κοινοβούλιο, αλλά, εάν δεν τηρήσουμε αυτή τη στάση απέναντι στις χώρες με τις οποίες έχουμε συνάψει συμφωνίες, δεν θα καταλήξουμε πουθενά.
<P>
Εν τω μεταξύ, κυρία Πρόεδρε, πρέπει να εντείνουμε τη συνεργασία με τις κοινωνικές οργανώσεις και τον ελεύθερο Τύπο, ώστε να ενθαρρύνουμε τη δημοκρατία στο μακρινό Καζακστάν. Επαναλαμβάνω ότι δεν πρόκειται για αποστολή που αναθέτουμε στον εαυτό μας, αλλά για αίτηση που απευθύνουμε στην κυβέρνηση του Καζακστάν.

<SPEAKER ID=100 LANGUAGE="SV" NAME="Holm">
Κυρία Πρόεδρε, έχει εξαιρετικά μεγάλη σημασία να ενισχυθεί και να αναπτυχθεί η διαδικασία εκδημοκρατισμού του Καζακστάν σε συμφωνία με τα ανθρώπινα δικαιώματα και ελευθερίες. Το σύμφωνο εταιρικής σχέσης που υπέγραψαν η ΕΕ και το Καζακστάν καθορίζει ρητώς ότι η χώρα θα τηρήσει τους κανόνες που έχει θέσει ο ΟΑΣΕ όσον αφορά τις δίκαιες εκλογές.
<P>
Οι σοβαρές παραβιάσεις που έλαβαν χώρα κατά τη διαδικασία των προεδρικών εκλογών του Ιανουαρίου πρέπει να καταδικαστούν με σθένος. Δεν πρέπει να επαναληφθούν αυτές οι παραβιάσεις των πολιτικών δικαιωμάτων στις εκλογές που θα διεξαχθούν αργότερα εφέτος. Δύο θεμελιώδεις αρχές που συνδέονται με τον εκδημοκρατισμό της εκλογικής διαδικασίας είναι το δικαίωμα της ελευθερίας του Τύπου, καθώς και το δικαίωμα των υποψηφίων να δηλώσουν συμμετοχή.
<P>
Γι' αυτόν τον λόγο θέλω επ' ευκαιρία να ρωτήσω την Επιτροπή τί σκοπεύει να κάνει ώστε να εφαρμοστεί πλήρως η εταιρική σχέση και το σύμφωνο συνεργασίας μεταξύ ΕΕ και Καζακστάν και με ποιόν τρόπο σκοπεύει να ενεργήσει ώστε να ενισχύσει την προς στιγμή παραπαίουσα διαδικασία εκδημοκρατισμού στο Καζακστάν. Πρέπει να βοηθήσουμε να επικρατήσει περισσότερη δημοκρατία από ό, τι δυστυχώς συνέβη κατά τις προεδρικές εκλογές του Ιανουαρίου.

<SPEAKER ID=101 LANGUAGE="EN" NAME="Truscott">
Κυρία Πρόεδρε, εξ ονόματος της Ομάδας μου επιθυμώ να εκφράσω τη βαθιά μας απογοήτευση από τη διεξαγωγή των πρόσφατων προεδρικών εκλογών στο Καζακστάν. Είναι σαφές ότι οι εν λόγω εκλογές δεν συμμορφώθηκαν με τα πρότυπα του ΟΑΣΕ για ελεύθερες και δίκαιες εκλογές, που αποτελούν μέρος των δεσμεύσεων που έχουν αναληφθεί με την υπογραφή της συμφωνίας εταιρικής σχέσης και συνεργασίας μεταξύ της ΕΕ και του Καζακστάν. Όπως ανέφεραν οι κ.κ. Bertens και Holm, το Σώμα θα πρέπει να καταστήσει απολύτως σαφές στον Πρόεδρο Nazarbayev ότι η εφαρμογή της Συμφωνίας εταιρικής σχέσης και συνεργασίας θα εξαρτηθεί από την πρόοδο που θα σημειωθεί στη διαδικασία εκδημοκρατισμού και τον απόλυτο σεβασμό των ανθρωπίνων δικαιωμάτων, κυρίως κατά τις επικείμενες τοπικές και κοινοβουλευτικές εκλογές. Παράλληλα η Επιτροπή πρέπει να παρακολουθεί πολύ στενά την κατάσταση των δικαιωμάτων του ανθρώπου στο Καζακστάν και να παρουσιάζει στο Ευρωπαϊκό Κοινοβούλιο την πρόοδο που έχει σημειωθεί ή την απουσία αυτής. Το Καζακστάν είναι μια τεράστια χώρα με μεγάλες οικονομικές και πολιτικές δυνατότητες και δεν θα πρέπει να επιτρέψει να τεθούν εμπόδια στις δυνατότητες αυτές εξαιτίας της αδυναμίας του να εγγυηθεί τα πολιτικά και τα ανθρώπινα δικαιώματα.

<SPEAKER ID=102 LANGUAGE="DE" NAME="von Habsburg">
Κυρία Πρόεδρε, πιστεύω ότι, όταν μιλάμε για το Καζακστάν, έχουμε συχνά την τάση να πλησιάζουμε τους κατοίκους του με ύφος δασκαλίστικο και να τους λέμε ότι πρέπει να γίνουν αμέσως μια τέλεια δημοκρατία, λησμονώντας ότι το Καζακστάν ζει μόλις 10 χρόνια σε ένα ελεύθερο πολιτικό σύστημα και το γεγονός ότι έφθασε εκεί που έφθασε στο διάστημα αυτής της δεκαετίας είναι ουσιαστικά μεγάλο επίτευγμα. Πέραν τούτου, το Καζακστάν είναι για μας ένας πολύ σημαντικός εταίρος στον συγκεκριμένο χώρο που, ευτυχώς, απελευθερώθηκε τουλάχιστον εν μέρει από τη ρωσική κυριαρχία. Θα πρέπει να αντιμετωπίζουμε τους κατοίκους του με πολλή κατανόηση και να θυμόμαστε ότι ούτε εμείς γίναμε τέλειες δημοκρατίες από τη μια μέρα στην άλλη, αλλά, αντίθετα, γι' αυτό απαιτήθηκε μια μακρά αναπτυξιακή διαδικασία. Ως εκ τούτου θα πρέπει να επιδείξουμε απέναντι στους κατοίκους του Καζακστάν την ίδια υπομονή που απαιτούμε πάντα για τον εαυτό μας.
<P>
Ήθελα να πω τα παραπάνω, μόνο και μόνο επειδή πιστεύω ότι στον διάλογο που διεξάγουμε με το Καζακστάν δεν πρέπει να ξεχνάμε πόσο σημαντική είναι η χώρα αυτή για το μέλλον, όχι μόνο για εμάς, αλλά για τον συνολικό συγκεκριμένο χώρο. Θα πρέπει συνεπώς να αναγνωρίσουμε αυτή τη σημασία, να επιδείξουμε υπομονή, να τους επαναλαμβάνουμε βέβαια διαρκώς πως μπορούν να ενεργήσουν καλύτερα, αποβάλλοντας όμως αυτό το ανυπόφορα δασκαλίστικο ύφος που πολύ συχνά χρησιμοποιούμε. Γιατί δεν πρέπει να ξεχνάμε ότι πρόκειται για έναν λαό με μεγάλη ιστορία, για την οποία μπορεί να είναι υπερήφανος, και, αν εμείς εμφανιζόμαστε ως διδάσκαλοι της υφηλίου, θα αρχίσει να δημιουργείται εκεί μια αντίδραση που δεν είναι επιθυμητή ούτε για μας ούτε για τον στόχο που επιδιώκουμε.

<SPEAKER ID=103 LANGUAGE="ES" NAME="Camisσn Asensio">
Κυρία Πρόεδρε, κυρίες και κύριοι, προσωπικά, ως πρόεδρος της αντιπροσωπείας του Ευρωπαϊκού Κοινοβουλίου για τις σχέσεις με το Καζακστάν και άλλες χώρες της Κεντρικής Ασίας, παρακολούθησα με πολύ μεγάλο ενδιαφέρον τα νέα που έφταναν σχετικά με την εξέλιξη των προεδρικών εκλογών που διεξήχθησαν στο Καζακστάν στις 10 Ιανουαρίου. Και η αλήθεια είναι πως αυτά τα νέα δεν ήταν τόσο καθησυχαστικά όσο θα θέλαμε σχετικά με την τήρηση των απαραίτητων και αναντίρρητων δημοκρατικών κανόνων.
<P>
Το Καζακστάν, από την άλλη πλευρά, είναι μια χώρα που περιβάλλεται από μεγάλες χώρες όπως το Ουζμπεκιστάν, το Τουρκμενιστάν, το Κιργιστάν, το Τατζικιστάν, ακόμη και τη Μογγολία. Όλες αυτές οι χώρες παρουσιάζουν τεράστιο ενδιαφέρον για την Ευρωπαϊκή Ένωση, όχι μόνο λόγω των πλούσιων φυσικών πόρων τους - φυσικό αέριο, πετρέλαιο, χρυσό, μαλλί - αλλά και επειδή η Ευρωπαϊκή Ένωση είναι σήμερα η παγκόσμια δύναμη που μπορεί να βοηθήσει περισσότερο στην αντιμετώπιση των ελλειμμάτων που πλήττουν αυτές τις χώρες έπειτα από έναν σχεδόν αιώνα σοβιετικής επιρροής - δημοκρατικό έλλειμμα, έλλειμμα ως προς τον σεβασμό των ανθρωπίνων δικαιωμάτων, έλλειμμα κατάρτισης για την ένταξή τους σε μια ελεύθερη οικονομία αγοράς. Εκεί έγκειται η σκοπιμότητα αυτού του ψηφίσματος, που όντως απευθύνει απλά μια έκκληση προσοχής στη ρήτρα διασφάλισης της δημοκρατίας στο πλαίσιο της συμφωνίας εταιρικής σχέσης και συνεργασίας μεταξύ της Ευρωπαϊκής Ένωσης και του Καζακστάν. Η σκοπιμότητα αυτού του ψηφίσματος έγκειται επίσης στο γεγονός ότι σε αυτή τη χώρα θα διεξαχθούν ελεύθερες εκλογές εφέτος.
<P>
Ωστόσο, κυρίες και κύριοι, συμφωνώ με τον κύριο von Habsburg. Ολοκληρώνοντας, θα ήθελα και εγώ ο ίδιος να προειδοποιήσω πως αυτό το ψήφισμα πρέπει να εκληφθεί μάλλον ως ενίσχυση και κατανόηση, παρά ως τιμωρία. Δεν μπορούμε να απαιτούμε το τέλειο αμέσως. Αυτό που είναι πραγματικά επιθυμητό είναι να μη διακοπεί, αλλά να εξακολουθήσει η πορεία προς τη δημοκρατία, και μάλιστα με τον ταχύτερο δυνατό ρυθμό.

<SPEAKER ID=104 NAME="Brittan">
Κυρία Πρόεδρε, κυρίες και κύριοι, συμφωνώ με τις επισημάνσεις που έγιναν σχετικά με την ανάγκη να δούμε το Καζακστάν από μία ιστορική προοπτική, σχετικά με τη σημασία του Καζακστάν για εμάς και για την περιοχή, καθώς και σχετικά με το γεγονός ότι πρέπει να ενθαρρύνουμε το Καζακστάν να προχωρήσει περισσότερο, να επισημαίνουμε πότε τα πράγματα δεν πήγαν καλά, πράττοντάς το όμως με τον σωστό τρόπο.
<P>
Τα ψηφίσματα βασίζονται εν μέρει στη δήλωση της 20ής Ιανουαρίου στην οποία προέβη η Προεδρία εξ ονόματας της Ευρωπαϊκής Ένωσης. Ήταν σαφές πολύ πριν από τις προεδρικές εκλογές ότι ο τρόπος διεξαγωγής τους δεν πληρούσε τα πρότυπα του ΟΑΣΕ και γι' αυτόν τον λόγο δεν εστάλη αποστολή πλήρους παρακολούθησης από τον ΟΑΣΕ ούτε συμμετείχε η ΕΕ. Συμφωνώ επίσης με την προκαταρκτική δήλωση του Γραφείου Δημοκρατικών Θεσμών και Δικαιωμάτων του Ανθρώπου του ΟΑΣΕ, σύμφωνα με την οποία διαθέτουμε μια βάση για σημαντική περαιτέρω συνεργασία με τον Καζακστάν σε αυτούς τους τομείς.
<P>
Ο Πρόεδρος Nazarbayev ανακοίνωσε τον περασμένο Οκτώβριο ένα εκτεταμένο πρόγραμμα που αποσκοπούσε στον σταδιακό εκδημοκρατισμό της κοινωνίας του Καζακστάν. Η κυβέρνηση του Καζακστάν μας διαβεβαίωσε ότι προτίθεται να συνεργαστεί με τον ΟΑΣΕ και την ΕΕ για την εκτέλεση του εν λόγω προγράμματος, κυρίως όσον αφορά τη νομοθεσία περί των κοινοβουλευτικών εκλογών που θα διεξαχθούν κατά τη διάρκεια της φετινής χρονιάς. Προσβλέπω στην έναρξη της ισχύος της συμφωνίας εταιρικής σχέσης και συνεργασίας με το Καζακστάν κατά τους προσεχείς μήνες. Το πρώτο Συμβούλιο συνεργασίας έχει ήδη προγραμματιστεί για τον Ιούλιο και πρόθεση του είναι να συνεχίσει την ανταλλαγή απόψεων για τη διαδικασία εκδημοκρατισμού και να τις ενσωματώσει στον πολιτικό διάλογο που προβλέπεται στο πλαίσιο της συμφωνίας εταιρικής σχέσης και συνεργασίας.
<P>
Το Ευρωπαϊκό Κοινοβούλιο θα ξεκινήσει επίσης έναν απευθείας διάλογο γι' αυτά τα ζητήματα με μέλη του κοινοβουλίου του Καζακστάν διαμέσου της κοινοβουλευτικής επιτροπής συνεργασίας, ένα από τα τρία θεσμικά όργανα που θα επιβλέπει τη συμφωνία εταιρικής σχέσης και συνεργασίας. Παρά τα μειονεκτήματα και παρατυπίες που αμαύρωσαν τις προεδρικές εκλογές, η ατμόσφαιρα στο Καζακστάν παραμένει σχετικά φιλελεύθερη. Αυτές οι εκλογές ήταν οι πρώτες στην ιστορία της χώρας στις οποίες συμμετείχαν αρκετοί υποψήφιοι. Πιστεύω ακλόνητα ότι ο μόνος τρόπος για να βελτιώσουμε την κατάσταση είναι μέσω συνεχούς υπομονετικής εργασίας εκ μέρους της ΕΕ και άλλων χορηγών βοήθειας και διεθνών οργανισμών. Η συμφωνία εταιρικής σχέσης και συνεργασίας μας προσφέρει τη βάση γι' αυτό. Επιπλέον, πρόκειται να ξεκινήσουμε ένα μείζον πρόγραμμα TACIS, για να υποστηρίξουμε τη θέση σε ισχύ της συμφωνίας εταιρικής σχέσης και συνεργασίας, και θα θυμάστε ότι η συμφωνία εταιρικής σχέσης και συνεργασίας περιλαμβάνει αναφορές στις αρχές που ορίζονται στα έγγραφα του ΟΑΣΕ.
<P>
Ο Επίτροπος κ. van den Broek προτίθεται να επισκεφτεί πολύ σύντομα το Καζακστάν και θα επαναλάβει την απόφασή μας να εφαρμόσουμε τις αρχές τις οποίες προσυπογράψαμε από κοινού και την ετοιμότητά μας να συμβάλουμε στην περαιτέρω ανάπτυξη των δημοκρατικών θεσμών και του κράτους δικαίου. Η Επιτροπή θα ενημερώνει το Κοινοβούλιο για τις εξελίξεις στο Καζακστάν και άλλες χώρες της περιοχής σχετικά με την εφαρμογή των συμφωνιών μας.

<SPEAKER ID=105 NAME="Πρόεδρος">
Ευχαριστώ πολύ, κύριε Επίτροπε!
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=106 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B4-0165/99 των βουλευτών Fassa και Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τον πόλεμο μεταξύ Αιθιοπίας και Ερυθραίας, -B4-0182/99 των βουλευτών Telkδmper, Aelvoet, Schφrling και Tamino, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την αναζωπύρωση των εχθροπραξιών μεταξύ Αιθιοπίας και Ερυθραίας, -B4-0195/99 του βουλευτή Vecchi, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τη σύγκρουση μεταξύ Αιθιοπίας και Ερυθραίας και-B4-0210/99 των βουλευτών Hory, Castagnθde και Scarbonchi, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τη σύγκρουση μεταξύ Αιθιοπίας και Ερυθραίας.
<SPEAKER ID=107 LANGUAGE="NL" NAME="Bertens">
Κυρία Πρόεδρε, μετά από μια εκεχειρία ξέσπασε εκ νέου ο παράλογος πόλεμος ανάμεσα στην Αιθιοπία και την Ερυθραία. Αναρωτιέμαι αν θα μπορέσουμε πότε να κάνουμε και τις δύο πλευρές να καταλάβουν ότι από τη σύγκρουση αυτή κανείς δεν θα βγει κερδισμένος. Υπενθυμίζουμε ότι ο πόλεμος αυτός πυροδοτήθηκε από μια διένεξη μεταξύ αδελφών, δύο πεισματάρηδων ηγετών οι οποίοι πριν από έξι χρόνια ζούσαν ακόμα σε ένα ενιαίο κράτος. Οι δύο πλευρές διεκδικούν περισσότερη γη βάσει παλαιών χαρτών χρονολογούμενων από την εποχή της αποικιοκρατίας και το πείσμα τους είναι τόσο μεγάλο που δεν δέχονται να συζητήσουν με τους διαπραγματευτές ή έστω να τους ακούσουν. Η μία πλευρά κατηγορεί την άλλη ότι ξεκίνησε τον πόλεμο, αλληλοκατηγορίες που θυμίζουν παιδιάστικα καμώματα.
<P>
Για την ώρα όλες οι προσπάθειες του ΟΗΕ και των οργανώσεων IGAD και ΟΑΕ είναι μάταιες, αλλά ελπίζω ότι αυτές οι οργανώσεις δεν θα το βάλουν κάτω. Πρέπει να αυξηθούν οι διεθνείς πιέσεις και προς τις δύο πλευρές, ώστε να επιτευχθεί τουλάχιστον μια νέα εκεχειρία.
<P>
Η Ερυθραία και η Αιθιοπία πρέπει να καταλάβουν ότι θα χάσουν πολλά από μια ενδεχόμενη αναστολή της συνεργασίας βάσει της Σύμβασης Λομέ. Σε τελευταία ανάλυση και οι δύο πλευρές θα πρέπει να επιστρέψουν στον δρόμο που χαράχθηκε βάσει των ειρηνευτικών προτάσεων του Οργανισμού Αφρικανικής Ενότητας, ή τουλάχιστον αυτή είναι η δική μου ευχή, και μακάρι να το καταλάβουν γρήγορα. Όσο καθυστερούν να συνειδητοποιήσουν ότι δεν υπάρχει στρατιωτική λύση για τη διάμαχη, τόσο θα διογκώνονται οι δαπάνες. Το δράμα για τους κατοίκους και την οικονομία και των δύο χωρών δεν περιγράφεται. Το ξέρω επειδή έμεινα αρκετό καιρό εκεί, την εποχή που οι δύο χώρες ήταν ακόμη μία. Οφείλω να πω ότι η κατάσταση σε αυτή την περιοχή της Αφρικής πρέπει να τύχει όλης μας της προσοχής.

<SPEAKER ID=108 LANGUAGE="DE" NAME="Telkδmper">
Κυρία Πρόεδρε, ίσως θα έπρεπε να αρχίσω με μια προκαταρκτική παρατήρηση χωρίς να αφαιρεθεί από τον χρόνο που έχω στη διάθεσή μου. Την τελευταία φορά είχαμε πει ότι καλό θα ήταν να παρίσταται σε αυτές τις συζητήσεις η Προεδρία του Συμβουλίου, αλλά δυστυχώς δεν βλέπω κανέναν. Ίσως θα μπορούσατε να αναλάβετε μέσω του Προεδρείου τη σχετική πρωτοβουλία για την επόμενη φορά.
<P>
Στα σύνορα μεταξύ της Αιθιοπίας και της Ερυθραίας σημειώθηκαν πέρυσι τον Μάιο και τον Ιούνιο σημαντικές συγκρούσεις. Έγιναν μάχες με χιλιάδες νεκρούς, τον Ιούνιο είχαμε μια απόφαση εκεχειρίας και τώρα αναζωπυρώθηκαν εκ νέου οι μάχες. Αντιμετωπίζουμε εδώ μια μεθοριακή σύρραξη που σε καμία περίπτωση δεν είναι επιθυμητή από τον πληθυσμός. Οι διεθνείς διαμεσολαβητικές προσπάθειες φαίνεται ότι απέτυχαν. Παρ' όλα αυτά δεν θα πρέπει να παραιτηθούμε από τις προσπάθειές μας για την ειρήνευση στην περιοχή, επειδή δεν πρόκειται ποτέ να υπάρξει εκεί ειρήνη με πολεμικές ενέργειες.
<P>
Είναι σωστό να λέμε ότι πρέπει να ασκήσουμε πίεση και στις δύο χώρες. Συνεπώς, είναι επίσης σωστό να τις απειλούμε με παύση της υποστήριξης που παρέχεται μέσω της Σύμβασης Λομέ και της αναπτυξιακής βοήθειας από τα κράτη μέλη και την Ευρωπαϊκή Ένωση. Ίσως όμως αυτή η πίεση να μην είναι αρκετή. Ίσως πάλι να είναι σωστό και σημαντικό - όπως διαπιστώσαμε κατά τη συνάντηση και με τους δύο πρέσβεις στην Επιτροπή Ανάπτυξης και Συνεργασίας και στην προεδρία της συνέλευσης των χωρών ΑΚΕ - να επιβάλουμε ένα σχέδιο ανάπτυξης, υπό τον όρο ότι και οι δύο πλευρές θα αποσύρουν τα στρατεύματα και θα δείξουν διάθεση για διαπραγματεύσεις για την ανάπτυξη δημοκρατικού δικαίου και για ελέγχους και στις δύο πλευρές. Σε μια τέτοια περίπτωση εμείς θα τους παράσχουμε ένα σχέδιο ανάπτυξης αυτής της μικρής παραμεθορίου περιοχής και θα εντατικοποιήσουμε την μέχρι τώρα αναπτυξιακή βοήθεια κατά το διάστημα της προπαρασκευής.

<SPEAKER ID=109 LANGUAGE="IT" NAME="Vecchi">
Κυρία Πρόεδρε, δυστυχώς συνέβη αυτό που φοβόμασταν όλοι και είχε ευρέως προβλεφθεί: ξανάρχισε η ένοπλη σύγκρουση μεταξύ της Αιθιοπίας και της Ερυθραίας με μια βία άνευ προηγουμένου.
<P>
Ακόμη κι αν οι πληροφορίες που έχουμε είναι εξαιρετικά ελλιπείς, καθίσταται σαφές ότι τα θύματα - στρατός και άμαχος πληθυσμός - είναι ήδη χιλιάδες και ότι η σύγκουση, που προφανώς ξεκίνησε από ένα ασήμαντο πρόβλημα συνόρων, κινδυνεύει να μετατραπεί σε έναν από τους πιο αιματηρούς πολέμους στην ιστορία της Αφρικής.
<P>
Θα ήθελα να υπενθυμίσω ότι το Ευρωπαϊκό Κοινοβούλιο έδειχνε ανέκαθεν ενδιαφέρον για τις σχέσεις και τις εντάσεις μεταξύ της Αιθιοπίας και της Ερυθραίας και να υπογραμμίσω ότι η ίδια η κοινοβουλευτική Επιτροπή Ανάπτυξης και Συνεργασίας διοργάνωσε επανειλλημμένως συναντήσεις στις οποίες κατορθώσαμε - μοναδική περίπτωση στον κόσμο - να επιτύχουμε τη συμμετοχή των πρέσβεων αμφοτέρων των χωρών.
<P>
Σήμερα απευθύνουμε έκκληση στις κυβερνήσεις της Αιθιοπίας και της Ερυθραίας για άμεση παύση των εχθροπραξιών. Ζητούμε επίσης τον απόλυτο σεβασμό του μορατόριουμ επί των αεροπορικών επιδρομών, που δυστυχώς έχει παραβιαστεί.
<P>
Οι ηγεσίες των δύο χωρών του Κέρατος της Αφρικής έχουν σήμερα την ιστορική ευθύνη της επιλογής μεταξύ της ειρήνης και του χειρότερου εγκλήματος έναντι των λαών τους.
<P>
Η πρόταση του Οργανισμού Αφρικανικής Ενότητας για μια συμφωνία πλαίσιο μεταξύ των δύο χωρών πρέπει να γίνει αποδεκτή και από τις δύο πλευρές χωρίς περαιτέρω καθυστέρηση, προτού η εξέλιξη της κατάστασης στο πεδίο της μάχης την καταστήσει οριστικά ανεφάρμοστη.
<P>
Πρέπει να σταματήσει αμέσως, όπως ζήτησε χθες και το Συμβούλιο Ασφαλείας των Ηνωμένων Εθνών, κάθε παροχή όπλων και στρατιωτικής βοήθειας στις δύο εμπόλεμες χώρες.
<P>
Η Ευρωπαϊκή Ένωση πρέπει να διαδραματίσει - στο πλευρό του Οργανισμού Αφρικανικής Ενότητας - πρωταγωνιστικό ρόλο σε μια εντατική προσπάθεια άσκησης πίεσης και πολιτικής και διπλωματικής διαμεσολάβησης, που τους τελευταίους μήνες αποδείχθηκε γενικά ανεπαρκής.
<P>
Ίσως τους τελευταίους μήνες κάποιοι να πίστεψαν ότι αυτό ήταν καθήκον των Ηνωμένων Πολιτειών της Αμερικής, η χώρα όμως αυτή αποδείχθηκε εντελώς ανίκανη και ανεπαρκής στον εν λόγω τομέα.
<P>
Ζητούμε συνεπώς από το Συμβούλιο να αναλάβει σαφή και σθεναρή πολιτική πρωτοβουλία προς την κατεύθυνση αυτή και από την Επιτροπή να διασφαλίσει, όπου τούτο είναι δυνατόν, τη μέγιστη ανθρωπιστική βοήθεια στους χιλιάδες πρόσφυγες και στα θύματα της σύγκρουσης.

<SPEAKER ID=110 NAME="Moorhouse">
Κυρία Πρόεδρε, δυστυχώς η σύγκρουση Αιθιοπίας και Ερυθραίας έχει μακρά ιστορία, αλλά το ίδιο συμβάνει και με την καταπάτηση των ανθρωπίνων δικαιωμάτων στην Αιθιοπία, όπως όλοι μας γνωρίζουμε πολύ καλά. Δεν μπορεί κανείς παρά να εξακολουθεί να αποδοκιμάζει το γεγονός ότι οι προσπάθειες διεθνούς μεσολάβησης απέτυχαν να εξασφαλίσουν ειρηνική διευθέτηση και οι δύο χώρες πρέπει σίγουρα να μοιραστούν την ευθύνη.
<P>
Η διπλή τραγωδία είναι ότι ο πληθυσμός και των δύο χωρών πλήττεται από την ανέχεια και υποφέρει από πολλές απόψεις. Αυτό καθιστά περισσότερο δύσκολη τη σύνδεση της αναπτυξιακής βοήθειας και των οφελών που συνεπάγεται η Σύμβαση Λομέ. Αλλά ίσως θα πρέπει η ΕΕ να ακολουθήσει σκληρή γραμμή. Σαφέστατα ο ΟΑΕ και ο ΟΗΕ συνεχίζουν να πρωταγωνιστούν, αλλά διερωτώμαι εάν αποκλείεται να διαδραματίσει πρωταγωνιστικό ρόλο και η Συνέλευση Ίσης Εκπροσώπησης ΑΚΕ - ΕΕ σε μία προσπάθεια αντιμετώπισης της απελπιστικής αυτής κατάστασης.

<SPEAKER ID=111 LANGUAGE="NL" NAME="Van Bladel">
Κυρία Πρόεδρε, χθες στη στήλη «Πριν από 50 χρόνια» της International Herald Tribune αναγράφονταν τα εξής - το παραθέτω στα αγγλικά και ελπίζω να με παρακολουθήσουν οι διερμηνείς: "1949 Eritrea's fate. Rome, Foreign Minister Sforza said that the interests of three powers - Great Britain, Italy and Ethiopia - are involved in the problem of Eritrea, former Italian African colony. Count Sforza expressed the hope that Eritrea would not be annexed to Ethiopia. The attempt to reconcile these interests at the expense of Eritrea by territorial partition recalls the old scramble for Africa. Count Sforza said it was repugnant. He said Eritrea could achieve independence after a period of trusteeship administration.» Τέλος της παράθεσης.
<P>
Σήμερα, 11 Φεβρουαρίου 1999, πενήντα χρόνια αργότερα, διαβάζουμε στον τίτλο της International Herald Tribune: «Η Αντίς Αμπέμπα τερματίζει την εκεχειρία του πολέμου για τα σύνορα». Έτσι απλά! Στο άρθρο αναφέρεται ακόμη ότι η Ουάσιγκτον είναι πολύ δυσαρεστημένη, διότι χρησιμοποιήθηκαν Antonovs και Migs για βομβαρδισμούς της εδαφικής επικράτειας της Ερυθραίας. Ακριβώς αυτό κάνει η Αιθιοπία από καιρό, αγνοώντας υπεροπτικά κάθε συμβουλή ή συμφωνία. Το πράττει δε, επειδή η χώρα απολαμβάνει πολιτικής υποστήριξης παντού ανά τον κόσμο. Θεωρώ ότι δεν μπορούμε να συνεχίσουμε έτσι και ότι πρέπει να είμαστε περισσότερο επικριτικοί. Η αιθιοπική διπλωματία εξαπέλησε μεν χάρτινη επίθεση βομβαρδίζοντάς μας με έγγραφα για να μας πείσει για το δίκιο της, κάτι που είναι δικαίωμά της, αλλά συχρόνως αποσιωπά οτιδήποτε αφορά αυτόν τον πόλεμο στα σύνορα, όπως π.χ. οι επιθέσεις κατά των Oromo, της μεγαλύτερης μειονότητας της περιοχής, τμήμα του πληθυσμού των οποίων βρίσκεται πίσω από συρματοπλέγματα.
<P>
Το σημερινό μας επείγον ψήφισμα αποτελεί έσχατη προσπάθεια του Ευρωπαϊκού Κοινοβουλίου να αποφευχθεί μια νέα κλιμάκωση του πολέμου που πλήττει το Κέρας της Αφρικής και απειλεί με ακόμα μεγαλύτερη αποσταθεροποίηση την περιοχή. Στο ψήφισμά μας ζητείται ακόμα και αύξηση της ανθρωπιστικής βοήθειας. Λογικά πρέπει να σταματήσουμε όμως τη χρηματοδοτική ενίσχυση, διότι προφανώς τα χρήματα αυτά της ΕΕ επιτρέπουν την αγορά των Antanovs και των Migs. Αναφορικά με το θέμα αυτό γνωρίζουμε όλοι ότι η Ρωσία δεν δίνει όπλα επί πιστώσει, διότι χρειάζεται μετρητά.
<P>
Εφόσον δε αποδειχθεί ότι ούτε η Ερυθραία δείχνει διατεθειμένη να λογικευθεί, θεωρώ ότι πρέπει να υποστεί την ίδια μεταχείριση. Δεν πρέπει να μας παραπλανά η ήπια διατύπωση του ψηφίσματός μας, στο οποίο δεν γίνεται καμία αναφορά της παύσης της χρηματοδοτικής ενίσχυσης. Θα ήθελα εντούτοις να μάθω την άποψη του Επιτρόπου κ. Brittan. Διότι, όπως και στην περίπτωση της Αγκόλας, πρόκειται για πεταμένα λεφτά.

<SPEAKER ID=112 LANGUAGE="IT" NAME="Amadeo">
Κυρία Πρόεδρε, η σύγκρουση μεταξύ της Αιθιοπίας και της Ερυθραίας, μετά από τις παραφροσύνες του κόκκινου δικτάτορα Menghistu και τα φυλετικά μίση της Υεμένης, επαναφέρει στο προσκήνιο την πιο πρόσφατη ιστορία του Κέρατος της Αφρικής που, μέσα στη δραματικότητά της, αφήνει για μια ακόμη φορά την Ευρώπη στο περιθώριο και στο στάδιο των απλών λόγων. Πρόκειται για ανταγωνισμούς που θα είχαν αποκλιμακωθεί, εάν είχε επικρατήσει η λογική των συζητήσεων και της δημοκρατικής αντιπαράθεσης, και οι οποίοι, αντίθετα, επιτάθηκαν σε δραματικές καταστάσεις που οξύνθηκαν από εθνοτικές διεκδικήσεις.
<P>
Είναι λοιπόν σαφές ότι οι Αφρικανοί πρέπει να εδραιώσουν τις περιφερειακές, ακόμη ιδιαίτερα ευαίσθητες, ισορροπίες μέσω της ευρύτερης δυνατής συνεννόησης των αρχών τους, αλλά κυρίως μέσω της συμμετοχής της κοινωνίας των πολιτών, προκειμένου να ασκηθούν οι απαραίτητες πιέσεις επί των αντίστοιχων κυβερνήσεων για την ειρηνική επίλυση των συγκρούσεων.
<P>
Στο σημείο αυτό θα έπρεπε να παρέμβει η Ευρώπη χρησιμοποιώντας μία και μόνη γλώσσα: τη γλώσσα της αναπτυξιακής βοήθειας η οποία θα καθοδηγείται και θα εξαρτάται από την επίτευξη πολιτικής και κοινωνικής σταθερότητας, που αποτελεί το μοναδικό μέσο για την πρόληψη των συγκρούσεων και τον περιορισμό των περιοχών που κινδυνεύουν.

<SPEAKER ID=113 LANGUAGE="DE" NAME="Habsburg-Lothringen">
Κυρία Πρόεδρε, στο ψήφισμά μας που αποτελεί αντικείμενο της σημερινής συζήτησης υπάρχει βασικά ένα σημαντικό σημείο που πραγματικά περιέχει τα πάντα. Πρόκειται συγκεκριμένα για το υπ' αριθ. 6, όπου αναφέρουμε με απόλυτη σαφήνεια τι πρέπει να γίνει, ότι δηλαδή οι πληρωμές από την Ευρωπαϊκή Ένωση προς την Αιθιοπία και την Ερυθραία συνδέονται με ορισμένους όρους. Πιστεύω ότι αυτό έχει τεράστια σημασία, αν αναλογιστεί κανείς ότι αφενός ο πόλεμος που παρακολουθούμε σήμερα μεταξύ Αιθιοπίας και Ερυθραίας ήταν απόλυτα προβλέψιμος και αφετέρου, ασφαλώς, η διευθέτηση της σύγκρουσης αποτυγχάνει εξαιτίας ενός πραγματικού δημοκρατικού ελλείμματος και στις δύο χώρες. Προσωπικά αντιμετωπίζω μεγάλο πρόβλημα βλέποντας π.χ. ότι και σήμερα εφημερίδες της Αιθιοπίας που βρίσκονται φυσικά υπό κρατικό έλεγχο αναφέρουν διαρκώς πόσα χρήματα έχουν ήδη στη διάθεσή τους για τον επόμενο «προεκλογικό αγώνα». Πρέπει ειλικρινά να ομολογήσω ότι φοβάμαι πως στα χρήματα αυτά συμπεριλαμβάνονται ποσά που ενδεχομένως προέρχονται από τους φορολογούμενούς μας, ενώ η αντιπολίτευση είναι υποχρεωμένη να καταβάλλει αγωνιώδεις προσπάθειες στο εξωτερικό, προκειμένου να συγκεντρώσει χρήματα για μια προεκλογική εκστρατεία, για να δημιουργήσει μια σωστή αντιπολίτευση, και ότι εκεί λείπουν εντελώς τα χρήματα. Αυτό είναι εξαιρετικά λυπηρό και ελπίζω πως θα ληφθούν τα ανάλογα μέτρα στο πλαίσιο της Ευρωπαϊκής Ένωσης ως προς τον τρόπο που θα χρησιμοποιηθούν εκεί σωστά τα κονδύλια. Είμαι σίγουρος ότι και ο κ. Επίτροπος συμφωνεί μαζί μου.

<SPEAKER ID=114 NAME="Brittan">
Πρέπει να καλέσουμε και τις δύο πλευρές να παύσουν τις εχθροπραξίες και να σταματήσουν να μάχονται, γιατί οι διαπραγματεύσεις είναι σαφέστατα ο μόνος τρόπος επίλυσης του προβλήματος. Η Επιτροπή έχει επισημάνει αρκετές φορές και στις δύο κυβερνήσεις την ανάγκη επίλυσης και διευθέτησης της διαμάχης μόνο με ειρηνικά μέσα. Μια στρατιωτική επιλογή ή λύση, όπως καλείται, θα συνεπαγόταν - και ήδη συνεπάγεται - μεγάλο ανθρώπινο πόνο και πολλά θύματα. Θα εξακολουθήσουμε να υποστηρίζουμε όλες τις προσπάθειες που αποβλέπουν σε μια ειρηνική επίλυση της διαμάχης, και κυρίως τις προσπάθειες και τις προτάσεις του ΟΑΕ. Θα συνεχίσουμε να ασκούμε τις μεγαλύτερες δυνατές πιέσεις σε αμφότερα τα μέρη, είμαστε πρόθυμοι να προβούμε σε οποιαδήποτε απαιτούμενη ενέργεια για να βοηθήσουμε στην εξέρευση λύσης, και εξετάζουμε επί του παρόντος τι θα μπορούσε να γίνει.
<P>
Ακουσα με ενδιαφέρον την πρόταση του κ. Moorhouse, σύμφωνα με την οποία η Συνέλευση Ίσης Εκπροσώπησης ΑΚΕ - ΕΕ θα μπορούσε να διαδραματίσει κάποιον ρόλο, και θα επιστήσω σε αυτό το σημείο την προσοχή των συναδέλφων μου που ασχολούνται σε περισσότερο καθημερινή βάση με το εν λόγω ζήτημα.
<P>
Όσον αφορά στην ανθρωπιστική κατάσταση, η Επιτροπή παρέχει ανθρωπιστική βοήθεια και στις δύο χώρες και έχει ανταποκριθεί σε εκκλήσεις και των δύο για βοήθεια του εκτοπισμένου πληθυσμού στην περιοχή των συγκρούσεων. Η Επιτροπή έχει διαθέσει 1.790.000 ευρώ σε δύο μη κυβερνητικούς οργανισμούς, την Church Aid της Νορβηγίας και τo Λουθηρανικό Παγκόσμιο Ίδρυμα, για παροχή επισιτιστικής και άλλου είδους βοήθειας σε άτομα που έχουν πληγεί από τις συγκρούσεις στην Ερυθραία. Στην Αιθιοπία η Επιτροπή διέθεσε 1.890.000 ευρώ μέσω του CISP, ενός ιταλικού μη κυβερνητικού οργανισμού, επίσης για παροχή επισιτιστικής και άλλου είδους βοήθειας. Επιπλέον, 300.000 ευρώ εγκρίθηκαν για δραστηριότητες της Διεθνούς Επιτροπής του Ερυθρού Σταυρού στην Αιθιοπία και την Ερυθραία. Η Επιτροπή θα συνεχίσει να παρακολουθεί στενά την κατάσταση και είναι έτοιμη να κινητοποιήσει πρόσθετους πόρους, αν χρειαστεί.
<P>
Θα ήθελα να κάνω κάποια σχόλια για το ευρύτερο θέμα που τέθηκε. Η Επιτροπή ετοιμάζει μια ανακοίνωση προς το Συμβούλιο για τη συνεργασία με τις χώρες ΑΚΕ που εμπλέκονται σε ένοπλες συρράξεις. Εν τω μεταξύ, ελλείψει μιας θέσης της Ευρωπαϊκής Ένωσης επί του θέματος, η Επιτροπή δεν πιστεύει ότι θα πρέπει να λάβει μονομερή και μεμονωμένα μέτρα στην περίπτωση της εν λόγω σύρραξης. Ωστόσο, η Επιτροπή αποφάσισε να διαθέσει κεφάλαια για ένα διαρθρωτικό πρόγραμμα προσαρμογής σε μικρότερες δόσεις και να συνδέσει περαιτέρω εκταμιεύσεις με μία περιοδική επαναξέταση της διαμάχης και των πιθανών συνεπειών της στις δημόσιες δαπάνες, κυρίως στους κοινωνικούς τομείς. Επιπλέον, κατά τη χορήγηση χρηματοδοτικής βοήθειας σε χώρες που βρίσκονται σε διαμάχη, η Επιτροπή θα αποστέλλει επιστολή στον αρχηγό κράτους ή κυβέρνησης ζητώντας διαβεβαιώσεις ότι δεν θα διοχετευθούν κεφάλαια σε πολεμικούς σκοπούς.

<SPEAKER ID=115 NAME="Πρόεδρος">
Ευχαριστώ πολύ, κύριε Επίτροπε!
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=116 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Greg Summers
<P>
B4-0188/99 της βουλευτού d'Ancona, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τη θανατική ποινή του Greg Summers στο Texas των ΗΠΑ.Lιonard Peltier
<P>
B4-0169/99 του βουλευτή Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την περίπτωση Peltier στις ΗΠΑ, -B4-0175/99 των βουλευτών Weber, Ewing και Maes, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την κράτηση του Leonard Peltier στις ΗΠΑ και την άρνηση παροχής ιατρικής περίθαλψης, -B4-0179/99 των βουλευτών Cohn-Bendit, Schroedter και Kerr, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τον Leonard Peltier, -B4-0199/99 των βουλευτών Pailler, Coates, Manisco, Vinci, Sierra Gonzαlez, Ojala, Eriksson, Alavanos, Novo και Εφραιμίδη, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς- Αριστεράς των Πρασίνων των Βορείων Χωρών, σχετικά με την περίπτωση του Leonard PeltierΘρησκευτική ελευθερία
<P>
B4-0131/99 της βουλευτού Lenz, εξ ονόματος της Ομάδας του Ευρωπαϊκού Λαϊκού Κόμματος, σχετικά με τις θρησκευτικές διώξεις, την ξενοφοβία και τον ρατσισμό, -B4-0132/99 του βουλευτού Van Dam, εξ ονόματος της Ομάδας των Ανεξαρτήτων για την Ευρώπη των Εθνών, σχετικά με τις βιαιοπραγίες κατά χριστιανών στην Ινδία και-B4-0189/99 του βουλευτού Hallam, εξ ονόματος του Ευρωπαϊκού Σοσιαλιστικού Κόμματος, σχετικά με τις βιαιοπραγίες κατά χριστιανών στην Ινδία.Greg Summers

<SPEAKER ID=117 LANGUAGE="NL" NAME="d'Ancona">
Κυρία Πρόεδρε, το Ευρωπαϊκό Κοινοβούλιο εκφράζει τη λύπη του που αναγκάζεται και πάλι να ασχοληθεί με ένα αποκρουστικό συμβάν σε μια δήθεν πολιτισμένη χώρα. Πρόκειται για την εφαρμογή της θανατικής ποινής στις Ηνωμένες Πολιτείες της Αμερικής. Παρόλο που πολλές φορές εκφράσαμε τον αποτροπιασμό μας σε επείγοντα ψηφίσματα, έναν αποτροπιασμό που συμμερίζονται και πολλές οργανώσεις προάσπισης των ανθρωπίνων δικαιωμάτων ανά τον κόσμο, οι εκκλησίες και η Διεθνης Αμνηστία, ο αριθμός όσων καταδικάζονται σε θάνατο στις ΗΠΑ αυξάνεται όλο και περισσότερο, πολλές φορές μάλιστα επειδή οι δικαστικές διαδικασίες πραγματοποιούνται με εξαιρετική επιπολαιότητα.
<P>
Σήμερα εφιστούμε την προσοχή σας στην περίπτωση του σαραντάχρονου Greg Summers, ο οποίος, αν και αθώος, βρίσκεται εδώ και πολλά χρόνια στο κελί των θανατοποινητών στη μονάδα Alace στο Τέξας, περιμένοντας τη θανατηφόρα ένεση που θα θέσει γρήγορα τέρμα στη ζωή του. Στο ψήφισμά μας ζητάμε από τις δικαστικές αρχές να εγκρίνουν τουλάχιστον την αίτηση αναθεώρησης της δίκης του Greg Summers.
<P>
Ζητάμε ακόμη από τις ΗΠΑ, και πιο συγκεκριμένα από τις αρχές του Τέξας, να καταργήσουν άμεσα τη θανατική ποινή και να υπογράψουν το παγκόσμιο μορατόριουμ το οποίο αποσκοπεί στον τερματισμό της εκτέλεσης θανατικών ποινών.
<P>
Τέλος, επισημαίνουμε επίσης ότι ορισμένες τροπολογίες εφιστούν την προσοχή μας σε παρόμοιες περίπτωσεις και ότι φυσικά θα υποστηρίξουμε τις εν λόγω τροπολογίες.

<SPEAKER ID=118 LANGUAGE="DE" NAME="Telkδmper">
Κυρία Πρόεδρε, το Ευρωπαϊκό Κοινοβούλιο πάντοτε απέρριπτε κατ' αρχήν τη θανατική ποινή για ανθρωπιστικούς λόγους. Οι επίκαιρες περιπτώσεις μας αναγκάζουν και πάλι να στραφούμε σε ένα πολιτισμένο κράτος, τις ΗΠΑ, για να ζητήσουμε για άλλη μια φορά να μην εκτελεστεί η θανατική ποινή. Πρόκειται για την περίπτωση του Greg Summers, ο οποίος πάντοτε υποστήριζε ότι είναι αθώος. Υπάρχουν αμφιβολίες κατά πόσον διεξήχθη σωστά η διαδικασία. Από την 30ή Σεπτεμβρίου 1997 εκκρεμεί μια προσφυγή προς το αντίστοιχο δικαστήριο του Τέξας, στην οποία μέχρι τώρα δεν έχει δοθεί απάντηση. Γι' αυτό κατ' αρχάς ζητάμε από τις ΗΠΑ και την πολιτεία του Τέξας να εξετάσουν τη συγκεκριμένη προσφυγή, δεύτερον να μην εκτελούν τις εν γένει θανατικές ποινές, αλλά να τις μετατρέπουν σε ισόβια κράτηση ή σε άλλες ποινές κράτησης, και τρίτον ζητάμε την παγκόσμια αναστολή εκτέλεσης των θανατικών ποινών και καλούμε τα θεσμικά όργανα της ΕΕ να διαβιβάσουν τα παραπάνω στις αρμόδιες αρχές.
<P>
Η Ομάδα μας έχει καταθέσει τροπολογίες για δύο περιπτώσεις Γερμανών, τους αδελφούς Karl και Walter LaGrand που πρόκειται να καταδικαστούν σε θάνατο στην Αριζόνα. Θα είναι η πρώτη φορά που καταδικάζονται Γερμανοί σε θάνατο στις ΗΠΑ μετά από τον Δεύτερο Παγκόσμιο Πόλεμο και εκτελείται η ποινή. Ζητάμε από τις ΗΠΑ να μην εκτελέσουν τη θανατική ποινή και ελπίζουμε ότι αυτές οι τροπολογίες θα συμπεριληφθούν στο σημερινό ψήφισμα. Για τις περιπτώσεις αυτές προτείνουμε επίσης τις αντίστοιχες ποινές ισόβιας κάθειρξης.

<SPEAKER ID=119 LANGUAGE="NL" NAME="Bertens">
Ο Lιonard Peltier είναι φυλακισμένος εδώ και είκοσι τρία πλέον χρόνια, και οι αμερικανικές αρχές μόλις τώρα παραδέχθηκαν ότι καταδικάστηκε με πλαστά στοιχεία. Είναι απίστευτο. Το Ευρωπαϊκό Κοινοβούλιο δεν πρέπει απλώς να επικρίνει το γεγονός, αλλά και να το καταγγείλει. Ελπίζω να ερευνηθεί εκ νέου ταχέως η υπόθεση. Κατά τη γνώμη μου πρέπει οπωσδήποτε να δοθεί χάρη. Απλούστατα, πρέπει να υπερασπιζόμαστε τα ανθρώπινα δικαιώματα παντού στον κόσμο. Εν τω μεταξύ η κατάσταση της υγείας του κ. Peltier επιδεινώνεται ραγδαία, κυρίως εξαιτίας της μεταχείρισής του στη φυλακή. Και όμως εξακολουθούν να του αρνούνται μια σωστή ιατρική περίθαλψη και κανείς δεν εξηγεί το γιατί. Όπως όλοι, δικαιούται και αυτός ο άνθρωπος σωστής ιατρικής περίθαλψης σε νοσοκομείο, έστω σε νοσοκομείο της φυλακής.
<P>
Πριν από μερικούς μήνες απηύθηνα από εδώ ορισμένες ερωτήσεις προς το Συμβούλιο για την υπόθεση Peltier. Ο τότε Πρόεδρος του Συμβουλίου δεν θεώρησε αναγκαίο να αναλάβει οποιαδήποτε δράση, καθώς ήταν έξω από τις αρμοδιότητές του. Ζητώ τώρα από την Επιτροπή να επιληφθεί του θέματος. Πιστεύω ότι η Ένωση μπορεί τουλάχιστον να συζητήσει με τις ΗΠΑ την πολιτική για τα ανθρώπινα δικαιώματα και σε αυτό το πλαίσιο να θέσει σαφέστατα επί τάπητος την υπόθεση Peltier.

<SPEAKER ID=120 LANGUAGE="FR" NAME="Pailler">
Κυρία Πρόεδρε, κατά την περίοδο συνόδου του περασμένου Δεκεμβρίου η αμερικανική αντιπροσωπεία υπό την ηγεσία της κ. Angela Davis, που είχε έρθει για να εμποδίσει την εκτέλεση του Mumia Abu-Jamal, μας είχε προειδοποιήσει για την τύχη του Leonard Peltier.
<P>
Θυμάμαι ακόμη τα ανησυχητικά λόγια του εκπροσώπου του Bobby Castillo, που γνώρισε και ο ίδιος τις αμερικανικές φυλακές. Ηγέτης του κινήματος American Indian Mouvement , ο Leonard Peltier διαδραμάτισε και εξακολουθεί να διαδραματίζει σημαντικό ρόλο στην προστασία των δικαιωμάτων των αυτόχθονων λαών.
<P>
Μετά από τα γεγονότα του Ιουνίου 1975 στον καταυλισμό του Pine Ridge, στη Νότια Ντακότα, καταδικάστηκε δις ισόβια, παρόλο που δεν υπήρχε καμία απόδειξη της ενοχής του και αφού είχε εκδοθεί παράνομα από τον Καναδά. Ύστερα από 23 χρόνια φυλάκισης η υγεία του έχει επιδεινωθεί σοβαρά. Παρόλο που υποφέρει συνεχώς από τις επιπλοκές μιας χειρουργικής επέμβασης, η διεύθυνση της φυλακής αρνείται να του επιτρέψει να εισαχθεί σε ειδικό νοσοκομείο για να υποβληθεί σε κατάλληλη αγωγή. Η Διεθνής Αμνηστία, η Διεθνής Ομοσπονδία για τα Ανθρώπινα Δικαιώματα και η France Libertιs οργάνωσαν νέα κινητοποίηση υπέρ του Leonard Peltier καταγγέλλοντας τις πολυάριθμες παραβιάσεις των ανθρωπίνων δικαιωμάτων στις Ηνωμένες Πολιτείες.
<P>
Ο Mumia Abu-Jamal, που εξακολουθεί να βρίσκεται στην πτέρυγα των θανατοποινιτών, του απηύθυνε ένα μήνυμα υποστήριξης. Πρέπει, από την πλευρά μας, να συμμετάσχουμε για άλλη μία φορά στην κινητοποίηση αυτή και να την προωθήσουμε σε όλη την Ευρώπη.
<P>
Εγκρίνοντας το ψήφισμα που συνυπέγραψε η Ομάδα μου, το Κοινοβούλιό μας θα απευθύνει σαφές μήνυμα στις αμερικανικές αρχές και στους υπεύθυνους των φυλακών. Ο Leonard Peltier πρέπει να μπορέσει να νοσηλευτεί και να λάβει την κατάλληλη ιατρική αγωγή στην κλινική της επιλογής του. Πρέπει να επιτραπεί η αποφυλάκισή του, για να μπορέσει να ξαναρχίσει τον νόμιμο αγώνα του υπέρ της προστασίας των δικαιωμάτων των αυτόχθονων λαών, που οι Ηνωμένες Πολιτείες συνεχίζουν να περιγελούν.

<SPEAKER ID=121 LANGUAGE="FR" NAME="Lindeperg">
Κυρία Πρόεδρε, ανέκαθεν υποστήριζα ότι η Ευρωπαϊκή Ένωση πρέπει πρώτα να τακτοποιήσει τα του οίκου της και μετά να δώσει μαθήματα ανθρωπίνων δικαιωμάτων σε όλον τον κόσμο. Η τελευταία έκθεση σχετικά με τα ανθρώπινα δικαιώματα στην Ευρωπαϊκή Ένωση απέδειξε ότι είναι ακόμη μακρύς ο δρόμος μέχρι να κατορθώσουμε να είμαστε άμεμπτοι στον τομέα αυτόν.
<P>
Αν δηλαδή λαμβάνω σήμερα τον λόγο για την περίπτωση του Leonard Peltier, το κάνω επειδή πραγματικά όλες οι πιθανές εφέσεις έχουν πλέον εξαντληθεί και τώρα ο χρόνος μας πιέζει, λαμβανομένης υπόψης της άκρως ανησυχητικής κατάστασης της υγείας του κ. Peltier. Υπάρχουν ουσιαστικά δύο πτυχές στην επερώτηση που θέλουμε να διαβιβάσουμε στις Ηνωμένες Πολιτείες: η πρώτη αφορά τη διαδικασία που οδήγησε στην καταδίκη του Leonard Peltier και η δεύτερη την άρνηση των σωφρονιστικών αρχών να του παράσχουν την κατάλληλη ιατρική περίθαλψη για την περίπτωσή του.
<P>
Ας υπενθυμίσουμε εξάλλου ότι η Διεθνής Αμνηστία εξέφρασε ρητές επιφυλάξεις ως προς τη διαδικασία που οδήγησε στην καταδίκη του κ. Peltier, ότι οι ίδιες οι κυβερνητικές αρχές παραδέχονται την αβεβαιότητα με την οποία καλύφθηκε η καταδίκη και ότι η δίκη έφερε στο προσκήνιο τις μοναδικές μεθόδους που χρησιμοποιήθηκαν κατά την ανάκριση, όπως ανέφεραν προηγουμένως και οι συνάδελφοί μου.
<P>
Τα στοιχεία αυτά έπρεπε να είχαν οδηγήσει στην αναθεώρηση της δίκης, όμως η υπόθεση αυτή επιβεβαιώνει ότι κανένα δικαστήριο, ούτε αμερικανικό ούτε ευρωπαϊκό, δεν δέχεται εύκολα την ανακίνηση δεδικασμένου. Ως προς αυτό πρέπει να διεξάγουμε μια γενική μάχη για το μέλλον.
<P>
Ωστόσο, το πιο ακατανόητο και ανυπόφορο είναι η άρνηση, όπως επεσήμανε και η τελευταία ομιλήτρια, των αμερικανικών αρχών να περιθάλψουν τον κ. Peltier, η κατάσταση της υγείας του οποίου έχει επιδεινωθεί σημαντικά. Το γεγονός ότι ο εξοπλισμός της φυλακής δεν επιτρέπει την περίθαλψή του είναι επιχείρημα εντελώς απαράδεκτο. Υπάρχουν λύσεις και έγιναν σχετικές προτάσεις. Η άρνηση των σωφρονιστικών αρχών να τις εξετάσουν αποτελεί καταφανή παραβίαση των ανθρωπίνων δικαιωμάτων και των δεσμεύσεων που ανέλαβαν οι Ηνωμένες Πολιτείες.
<P>
Για τον λόγο αυτό η Ομάδα μας θα υποστηρίξει την αίτηση να παρασχεθεί κατάλληλη περίθαλψη και να απονεμηθεί χάρη στον κ. Peltier.

<SPEAKER ID=122 LANGUAGE="DE" NAME="Habsburg-Lothringen">
Κυρία Πρόεδρε, κάθε χρόνο υπάρχει ένα θέαμα που μου προξενεί ανατριχίλα, αλλά πρωτίστως μου δημιουργεί κατάπληξη: πρόκειται συγκεκριμένα για την υποβολή από τον Αμερικανό Πρόεδρο της έκθεσής του για την κατάσταση της χώρας του και για την παγκόσμια κατάσταση. Σε αυτή την έκθεση χαρακτηρίζει όλα τα κράτη με θετικούς και αρνητικούς βαθμούς. Μιλά με καλά και με κακά λόγια. Αυτό σημαίνει ότι βασικά ολόκληρος ο κόσμος πρέπει να υποταχθεί στις αμερικανικές αξίες και συστήματα αξιών.
<P>
Θεωρώ ότι θα ήταν πολύ σημαντικό να βάλουμε μια φορά τους Αμερικανούς να κοιταχτούν στον καθρέφτη - όπως κάνουμε σήμερα ως Κοινοβούλιο - και να πούμε ότι προσπαθούν βέβαια να επιβάλουν με το ζόρι σε όλους τους ανθρώπους τις δικές τους αντιλήψεις περί αξιών, αλλά θα πρέπει και να παραδεχθούν ότι στη χώρα τους υπάρχουν ομάδες πληθυσμού - εν μέρει πρόκειται για αυτόχθονες - που ενδεχομένως πιστεύουν σε διαφορετικές αξίες σε ορισμένους τομείς και αισθάνονται μια διαφορετική σύνδεση με τη χώρα τους, με το έδαφός τους, από ό, τι οι Αμερικανοί, που έφθασαν αργότερα εκεί. Στην προκειμένη περίπτωση είναι πολύ καλό που παρουσιάζουμε επανειλημμένα την περίπτωση Peltier.
<P>
Πρόκειται για μια περίπτωση που έχει προκαλέσει τη διεθνή προσοχή. Υπάρχει μια διεθνής Επιτροπή Peltier, στην οποία ανήκω και εγώ, που ασχολείται εδώ και πολλά χρόνια με τη συγκεκριμένη περίπτωση. Θεωρώ εξαιρετικά σημαντικό το γεγονός ότι και το Κοινοβούλιο έλαβε μια απόφαση και δηλώνει στο συγκεκριμένο ψήφισμα ότι κατά τις προσεχείς κοινές διαπραγματεύσεις του Ευρωπαϊκού Κοινοβουλίου με τους Αμερικανούς εταίρους του το θέμα Peltier πρέπει κατ' αρχήν να περιληφθεί στην ημερήσια διάταξη, προκειμένου να αποκαλυφθεί σε κάποιο βαθμό αυτή η υποκρισία που κυριαρχεί διαρκώς στη συγκεκριμένη επιχειρηματολογία.
<P>
Ο Peltier κρατείται εδώ και 23 χρόνια υπό εξαιρετικά αμφίβολες συνθήκες. Η υγεία του είναι πολύ κακή. Μεταφέρθηκε επανειλημμένα, συγκεκριμένα κάθε φορά που η πίεση της κοινής γνώμης αυξανόταν και ασκείτο υπερβολικά στη φυλακή όπου κρατείτο. Αυτό καθαυτό δείχνει ότι υπάρχει εδώ μια πραγματική αντίδραση όχι μόνο από τον αμερικανικό πληθυσμό, αλλά και σε διεθνές επίπεδο, στην αποδοχή μιας τέτοιας αδικίας που διαπράττεται από μια χώρα η οποία πάντοτε κηρύσσει τη νομιμότητα.

<SPEAKER ID=123 LANGUAGE="EN" NAME="Manisco">
Κυρία Πρόεδρε, με ένα αίσθημα κατάπληξης και βαθιάς ανησυχίας υψώνουμε πάλι τις φωνές μας εξ ονόματος του Leonard Peltier, ο οποίος μαραζώνει σε μια αμερικανική φυλακή εδώ και 23 χρόνια για εγκλήματα που δεν διέπραξε και μετά από μία δίκη που προκαλεί σοβαρές αμφιβολίες για την απονομή δικαιοσύνης στις Ηνωμένες Πολιτείες της Αμερικής.
<P>
Το μέλος της Βουλής των Αντιπροσώπων Joe Kennedy, ο γιος του μαρτυρικού Προέδρου, δήλωσε πρόσφατα ότι η σημερινή κυβέρνηση έχει την ηθική υποχρέωση να διορθώσει αυτή την αδικία και ότι η επιδίωξη να απονεμηθεί δικαιοσύνη για τον Leonard Peltier θα αντιστοιχεί σε μια σημαντική πράξη συμφιλίωσης για αδικίες που διαπράχθηκαν στο παρελθόν κατά των αυτοχθόνων Αμερικανών. Η αγωνία εκατομμυρίων ανθρώπων που παρακολουθούν την υπόθεση αυτή αυξάνει μέρα με τη μέρα λόγω της ταχείας επιδείνωσης της υγείας του. Μετά απο μία σκανδαλώδη περίπτωση ιατρικού λάθους στο νοσοκομείο των φυλακών ο Peltier υποφέρει από ίνωση των μασητήρων μυώνων και αγκύλωση της γναθιαίας άρθρωσης. Αυτό σημαίνει ότι δεν μπορεί να φάει - ότι το στόμα του δεν μπορεί να ανοίξει πια.
<P>
Η Υπηρεσία Φυλακών των Ηνωμένων Πολιτειών εξακολουθεί να αρνείται το αίτημά του να χειρουργηθεί από κατάλληλους χειρούργους. Φτάνει πια. Εξ ονόματος του ανθρωπισμού κάνουμε έκκληση προς την κυβέρνηση των Ηνωμένων Πολιτειών να περιθάλψει άμεσα το γέννημα θρέμα της. Ζητούμε από τον Πρόεδρο Κλίντον να χρησιμοποιήσει τις δυνάμεις του για χορήγηση χάρητος για να αποφυλακισθεί αμέσως ο Peltier.

<SPEAKER ID=124 LANGUAGE="DE" NAME="von Habsburg">
Κυρία Πρόεδρε, πριν από μισή ώρα, κατά τη συζήτηση για το Καζακστάν, είχα πει ότι πρέπει να εγκαταλείψουμε το δασκαλίστικο ύφος που χρησιμοποιούμε για να διδάξουμε τον κόσμο. Αυτή τη φορά όμως πρόκειται για κάτι εντελώς διαφορετικό, γιατί τώρα βρισκόμαστε μπροστά σε εκείνους που διαρκώς μας κάνουν κήρυγμα, όπως είπε ήδη προηγουμένως ο κ. von Habsburg-Lothringen, κάτι που σημαίνει ότι εδώ έχουμε το δικαίωμα να πούμε ότι δεν μπορεί να συνεχιστεί άλλο αυτή η κατάσταση. Ολόκληρη η δίκη - και την έχω όντως μελετήσει - εγείρει παντού αμφιβολίες. Δεν παρουσιάστηκε ούτε μία καθοριστική απόδειξη κατά του Peltier. Η στάση που τήρηρσε η επονομαζόμενη αμερικανική δικαιοσύνη σε όλα αυτά είναι εντελώς απαράδεκτη για μια πραγματικά πολιτισμένη χώρα. Ως εκ τούτου, θα πρέπει να επισημάνουμε στους Αμερικανούς φίλους μας, στους οποίους άλλωστε χρωστάμε πολλά, ότι αυτό δεν μπορεί να συνεχιστεί.
<P>
Είναι εντελώς απαράδεκτο να στερεί κανείς από έναν άνθρωπο 23 χρόνια από τη ζωή του, να ρίχνει έναν Ινδιάνο στη φυλακή και να μην του παρέχει δυνατότητα να κινηθεί, να μην του δίνει αληθινά ούτε μια στιγμή ελευθερίας και να τον αφήνει στην αβεβαιότητα. Παρακολουθώντας την ιστορία του Peltier θα τολμούσα σχεδόν να πω ότι, ακόμη κι αν είχε κάνει κάτι, πράγμα που δεν πιστεύω, ακόμα όμως κι αν το είχε κάνει, έχει ήδη πληρώσει εις διπλούν για όλα όσα συνέβησαν. Όταν τώρα πλέον είναι όλοι πεπεισμένοι ότι πρόκειται για έναν αθώο, θα πρέπει να κάνουμε τα πάντα προκειμένου να καταφέρουμε να επικρατήσει το ίδιο δίκαιο και στους Αμερικανούς, κι αν δεν υπάρχει δίκαιο, ας υπάρξει τουλάχιστον ευσπλαχνία.

<SPEAKER ID=125 NAME="Kerr">
Κυρία Πρόεδρε, συμμερίζομαι και εγώ τα αισθήματα του κ. Von Hasburg. Πραγματικά πρέπει να παρουσιάσουμε στις αμερικανικές αρχές μια διακομματική προσέγγιση και να επιμείνουμε να απαντήσουν στις πολλές εκκλήσεις που έχουν γίνει εξ ονόματος του Leonard Peltier για χορήγηση χάριτος.
<P>
Αποτελεί πραγματική ειρωνεία το γεγονός ότι τη στιγμή που αποφασίζεται το μέλλον του ίδιου του Αμερικανού Προέδρου από το Κογκρέσσο - σε μία υπόθεση που έχει ελάχιστες ομοιότητες με την υπόθεση κατά του Leonard Peltier - ούτε αυτός ούτε στην ουσία οι προκάτοχοί του απάντησαν στις εκκλήσεις για χορήγηση χάριτος που εκκρεμούν αναπάντητες τα τελευταία 6-7 χρόνια. Επομένως, εμείς στο Ευρωπαϊκό Κοινοβούλιο θα πρέπει να επιμείνουμε ότι, όταν ο κ. Κλίντον αναλάβει εκ νέου τα καθήκοντά του, υποθέτοντας ότι δεν θα παραπεμφθεί, αυτό αποτελεί ένα θέμα που θα πρέπει να αντιμετωπίσει ως επείγον. Πρόκειται για ένα ζήτημα που συμβολίζει τον τρόπο μεταχείρισης των Αμερικανών αυτοχθόνων, ένα ζήτημα που βρίσκεται στην καρδιά αυτού του Κοινοβουλίου, και ελπίζω ότι θα εγκρίνουμε αυτό το ψήφισμα.

<SPEAKER ID=126 LANGUAGE="DE" NAME="Lenz">
Κυρία Πρόεδρε, αν σήμερα το Ευρωπαϊκό Κοινοβούλιο αποφασίσει να αποφανθεί κατά των παραβιάσεων της θρησκευτικής ελευθερίας, που παρουσιάζονται με διαρκώς μεγαλύτερη συχνότητα και βιαιότητα, πρέπει να εκφράσει και το μέγεθος της ανησυχίας μας. Διότι η θρησκευτική ελευθερία δεν αποτελεί μόνο έκφραση σεβασμού για ένα συναίσθημα βαθιά ριζωμένο σε πολλούς ανθρώπους, αλλά και σεβασμό της ελευθερίας της σκέψης και της ελευθερίας του συνεταιρίζεσθαι, δηλαδή ενός σημαντικού μέρους των ανθρωπίνων δικαιωμάτων. Έχουμε απόλυτη συναίσθηση του γεγονότος ότι η παραβίαση της θρησκευτικής ελευθερίας μπορεί να έχει ποικίλα αίτια. Γνωρίζουμε επίσης ότι δεν είναι πάντα οι κυβερνήσεις εκείνες που ξεκινούν τις καταδιώξεις αυτές. Τα αίτια διαφέρουν από χώρα σε χώρα. Γίνονται αγώνες ισχύος για πρώτες ύλες και νερό, όπως στο Σουδάν, όπου κινητοποιούν την πλειοψηφία να εμπλακεί σε πολεμικές συγκρούσεις εναντίον μεγάλων μειονοτήτων, υπάρχει μίσος, φθόνος, κοινωνικές και πολιτικές εντάσεις εναντίον εθνοτήτων, όπως π.χ. στην Ινδία, στο Πακιστάν, σήμερα δε και στην Ινδονησία. Εκδηλώνεται έλλειψη ανοχής για επίσημες θρησκείες, όπως στο Ιράν, το Αφγανιστάν και άλλες χώρες, αλλά και για ανεπίσημες θρησκείες. Δεν μπορεί κανείς να απαριθμήσει τους λόγους για όλες τις χώρες.
<P>
Μας ανησυχεί πολύ η ανοχή αυτών των διώξεων και η μορφή τους. Ξεκινά από αποτρόπαιους φόνους, όπως στην περίπτωση του Αυστραλού ιεραπόστολου Graham Staines και των δύο παιδιών του στην Ινδία, περνά από συλλήψεις και βασανιστήρια και καταλήγει στην εξαφάνιση ατόμων, σε δίκες με πλαστές κατηγορίες. Ο εξτρεμισμός, η ξενοφοβία και ο ρατσισμός συχνά εκτονώνονται χωρίς οι κυβερνήσεις να αντιδρούν, είτε από αδυναμία είτε επειδή δεν το θέλουν. Από την άλλη πλευρά βέβαια, ακόμη και σε αυτές τις χώρες πολλά συντάγματα σέβονται τη θρησκευτική ελευθερία και έχουν υπογραφεί πολλά διεθνή σύμφωνα και συμβάσεις των Ηνωμένων Εθνών με σκοπό την εγγύηση αυτής της θρησκευτικής ελευθερίας. Υπάρχουν όμως και νέοι θρησκευτικοί νόμοι που πλησιάζουν επικίνδυνα τη μισαλλοδοξία, και το Ευρωπαϊκό Κοινοβούλιο θέλει να επιστήσει την προσοχή στους κινδύνους αυτής της κατάχρησης. Αλλά και οι θρησκείες πρέπει από την πλευρά τους να επιδεικνύουν ανοχή απέναντι σε όσους σκέφτονται διαφορετικά και να σέβονται την ελευθερία της ατομικής συνείδησης, καθώς και τους νόμους. Αυτό είναι απόλυτα σαφές.
<P>
Η κατάχρηση της θρησκευτικής ελευθερίας είναι ένα σύμπτωμα κατάχρησης των ανθρωπίνων δικαιωμάτων, γεγονός που δεν μπορούμε παρά να επαναλαμβάνουμε. Ο σεβασμός του θρησκεύματος των μειονοτήτων δείχνει επίσης ότι υπάρχει ένα σύνταγμα που λειτουργεί, στηρίζεται στο κράτος δικαίου και εγγυάται την ανοχή και την ειρηνική συνύπαρξη διαφόρων πληθυσμιακών ομάδων. Εμείς οι Ευρωπαίοι έχουμε εδώ να προσφέρουμε πικρή πείρα από το παρελθόν. Την ξεπεράσαμε και επιχειρούμε να τη μεταδώσουμε εδώ στο Σώμα.
<P>
Ήδη στο παρελθόν οι πολιτικές και κοινωνικές εντάσεις πολλές φορές χρησιμοποιήθηκαν για σκληρές καταδιώξεις εξαιτίας θρησκευτικών λόγων. Πιστεύω ότι στο κατώφλι της τρίτης χιλιετίας και εν όψει της αυξανόμενης αλληλοδιαπλοκής σε διεθνές επίπεδο πρέπει να καλέσουμε τις κυβερνήσεις και τους εκπροσώπους ακόμη και των μεγάλων θρησκειών, που ασκούν επίσης εξουσία, να δώσουν προσοχή στα σήματα κινδύνου και να κινητοποιηθούν. Η Ευρωπαϊκή Ένωση προσπαθεί να επιβάλει την ισχύ των ανθρωπίνων δικαιωμάτων στις χώρες με τις οποίες συνεργάζεται μέσω της περίληψης ρητρών για την προάσπιση της δημοκρατίας και των ανθρωπίνων δικαιωμάτων στις συμβάσεις με τρίτες χώρες. Το Ευρωπαϊκό Κοινοβούλιο δεν θα πάψει να επικρίνει τα γεγονότα θέτοντας ερωτήματα σχετικά με τέτοια γεγονότα.
<P>
Επαναλαμβάνω και πάλι ότι η καταπίεση της θρησκευτικής ελευθερίας είναι ένα σαφές δείγμα προσβολής των ανθρωπίνων δικαιωμάτων, τα αίτια της οποίας βρίσκονται στις συνθήκες που επικρατούν σε κάθε χώρα και χρήζουν βελτίωσης, και δεν υφίστανται μόνο θρησκευτικά, αλλά στην πραγματικότητα - και κυρίως - κοινωνικά και πολιτικά αίτια. Σε πολλές χώρες η Επιτροπή παρέχει υποστήριξη σε υπερεκκλησιαστικές οργανώσεις. Κατ' αυτόν τον τρόπο πλησιάζει τους ανθρώπους και επιτυγχάνει επίσης την καταπολέμηση των αιτίων. Θα θέλαμε επίσης να επιτύχουμε να μη θιγούν τα εν λόγω μέσα από αυτά τα γεγονότα και να μείνουν για μας ανοιχτοί οι δρόμοι αυτοί.
<P>
Αυτό είναι το παρασκήνιο της αίτησης ψηφίσματος που υποβάλαμε σήμερα.

<SPEAKER ID=127 LANGUAGE="NL" NAME="Van Dam">
Κυρία Πρόεδρε, πενήντα χρόνια μετά από την Οικουμενική Διακήρυξη των Ανθρωπίνων Δικαιωμάτων εξακολουθούν να προστίθενται συνεχώς και νέα δικαιώματα στη διακήρυξη αυτή. Ορθώς γίνεται αναφορά στον αχαλίνωτο πολλαπλασιασμό των δικαιωμάτων αυτών. Ωστόσο, αυτό δεν σημαίνει ότι γίνονται παντού σεβαστά τα δικαιώματα που χρονολογούνται από πιο παλιά. Το αντίθετο μάλιστα.
<P>
Όσον αφορά τα δικαιώματα των θρησκευτικών μειονοτήτων, που αποτελούν το αντικείμενο της σημερινής συζήτησης με την ευκαιρία της έκδοσης ενός επείγοντος ψηφίσματος για το θέμα αυτό, εξακολουθεί να υπάρχει όπως πάντα αβεβαιότητα. Σε πολλές χώρες υπάρχουν άνθρωποι που δεν είναι ελεύθεροι να διαδηλώσουν δημοσίως την πίστη τους και να την ασκούν όπως θα ήθελαν. Οι άνθρωποι αυτοί υφίστανται καθημερινά διώξεις, καταπίεση και διακρίσεις. Τον τελευταίο καιρό συζητήσαμε μεταξύ άλλων στο Κοινοβούλιο για την κατάσταση στο Πακιστάν και το Ιράν, και σήμερα τα βλέμματά μας στρέφονται στην Ινδία.
<P>
Εδώ και πολλά χρόνια, και ιδιαιτέρως τις τελευταίες εβδομάδες, οι χριστιανοί στην Ινδία υπέφεραν από τις επιθέσεις των ακτιβιστών Ινδουιστών. Όντως κατά τον τελευταίο χρόνο σημειώθηκε στην Ινδία αισθητή αύξηση του αριθμού των επιθέσεων σε χριστιανικά σχολεία και σε εκκλησίες. Οι ιερωμένοι κατηγορούνται ότι ασκούν πιέσεις σε ανθρώπους με σκοπό τον προσηλυτισμό, προσφέροντάς τους χρήματα και δουλειά. Γι'αυτό πρέπει να τιμωρηθούν. Θύματα των επιθέσεων είναι συνήθως μέλη ιεραποστολών, επειδή θεωρούνται κατάλοιπο της βρετανικής κυριαρχίας. Παραδόξως αυτοί οι εξτρεμιστές λησμονούν ότι τα μέλη των ιεραποστολών είναι κυρίως χριστιανοί ινδικής καταγωγής.
<P>
Σε μια πρόσφατη διαμαρτυρία μια μεγάλη ομάδα χριστιανών και μουσουλμάνων κατήγγειλε τις αρχές γιατί παραμένουν αδρανείς έναντι αυτού του είδους βίας. Οι επιθέσεις αυτές καταγγέλθηκαν από τα μέσα μαζικής ενημέρωσης και είναι βέβαιο ότι δεν υποστηρίζονται από την πλειοψηφία του πληθυσμού. Αυτό δεν σημαίνει όμως ότι παύουν να είναι ανησυχητικές. Μια πιθανή αιτία για την εκδήλωσή τους είναι η αύξηση του αριθμού των χριστιανών στην Ινδία. Τον τελευταίο καιρό πλήττονται κυρίως οι χριστιανοί, ενώ παλαιότερα στόχος των δράσεων αυτών ήταν κυρίως μουσουλμάνοι. Οι λόγοι της μετατόπισης αυτής μοιάζουν να είναι προφανείς: οι μουσουλμάνοι στην Ινδία συγκεντρώνονται σε ορισμένες περιοχές, που σημαίνει ότι αποκτούν σημαντική εκλογική δύναμη. Η χριστιανική μειοψηφία αριθμεί λιγότερους και, επιπλέον, διασπαρμένη σε όλη τη χώρα. Συνεπώς, η εκλογική της δύναμη είναι αμελητέα.
<P>
Ευτυχώς που η ινδική κυβέρνηση υποσχέθηκε εν τω μεταξύ να συστήσει επιτροπή η οποία θα διερευνήσει την πρόσφατη επίθεση κατά Αυστραλού ιεραποστόλου και των δύο παιδιών του, ηλικίας 7 και 10 ετών. Παρόλα αυτά η κυβέρνηση μοιάζει να αδιαφορεί για τα γεγονότα. Εύκολα μπορεί εξάλλου να συνδυάσει κανείς την αύξηση των βιαιοπραγιών στην Ινδία με την άνοδο στην εξουσία του BJP, ενός εξτρεμιστικού κόμματος εθνικιστών Ινδουιστών. Το κόμμα αυτό πιστεύει μεταξύ άλλων ότι στην Ινδία οι θρησκευτικές μειονότητες λαμβάνονται περισσότερο υπόψη από όσο θα έπρεπε. Οι επιθέσεις αυτές συμβάλλουν στις προσπάθειές του να αλλάξει την κατάσταση αυτή.
<P>
Στο ψήφισμα που έχει κατατεθεί το Κοινοβούλιο απευθύνει σαφή έκκληση στις χώρες και τις κυβερνήσεις τους να αντιμετωπίσουν με υπεύθυνο τρόπο τις θρησκευτικές μειονότητες που κατοικούν στην περιοχή τους. Ιδιαίτερη έκκληση απευθύνεται στην κυβέρνηση της Ινδίας να διερευνήσει τις επιθέσεις των τελευταίων εβδομάδων και να προσπαθήσει να εμποδίσει την επανάληψή τους στο μέλλον. Εάν αυτό δεν συμβεί, το Ευρωπαϊκό Κοινοβούλιο και τα κράτη μέλη της Ευρωπαϊκής Ένωσης θα εξετάσουν κατά πόσον τα γεγονότα στην Ινδία θα έχουν επιπτώσεις στις σχέσεις τους με τη χώρα αυτή. Κάθε κυβέρνηση που σέβεται τον ρόλο της πρέπει να επιτρέπει στις θρησκευτικές μειονότητες της χώρας της να ζουν ελεύθερες και να ασκούν τη θρησκεία τους κατά το δοκούν. Στην προκειμένη περίπτωση τα ανθρώπινα δικαιώματα δεν αφορούν μόνο τα δικαιώματα μεμονωμένων πολιτών, αλλά ακόμη περισσότερο την υποχρέωση των αρχών να εγγυηθούν στις μειονότητες που ζουν στη χώρα τους την ελευθερία την οποία χάρισε ο Θεός σε κάθε άνθρωπο.

<SPEAKER ID=128 NAME="Hallam">
Κυρία Πρόεδρε, δεδομένου ότι ο ένας γονέας μου γεννήθηκε στην Ινδία και έχω πολλούς φίλους από την Ινδία στις διάφορες και ποικίλες κοινότητες πίστης που σχηματίζουν το πλούσιο σε κουλτούρες μωσαϊκό της Ινδίας, μπορώ να σας διαβεβαίωσω ότι δεν μου δίνει καμία ικανοποίηση η υποβολή του σημερινού ψηφίσματος.
<P>
Στην Ινδία υπήρχαν χριστιανικές κοινότητες από την εποχή που ο Αγιος Θωμάς έφτασε στην Kέραλα, το 52 μΧ. Σε γενικές γραμμές οι χριστιανοί έζησαν ειρηνικά δίπλα στους γείτονές τους για πολλά χρόνια. Αλλά ο τρομακτικός θάνατος του Graham Staines και των δύο γιών του τον Ιανουάριο δημοσιοποίησε με λυπηρό τρόπο στο ευρύ κοινό διώξεις που συνεχώς χειροτερεύουν.
<P>
Αυτές οι δολοφονίες ήταν το αποκορύφωμα μιας εκστρατείας αυξανόμενης βίας κατά των χριστιανών όλων των δογμάτων. Απευθυνόμενος με θάρρος στον λαό του ο Πρωθυπουργός της Ινδίας επεσήμανε άλλα γεγονότα που είναι απαράδεκτα σε μία σύγχρονη δημοκρατία απαλλαγμένη από μισαλλοδοξία. Αυτοί οι σκοτωμοί και άλλες επιθέσεις έχουν καταδικαστεί ανεπιφύλακτα από το Παγκόσμο Συμβούλιο Ινδουϊστών. Αυτοί που διέπραξαν τέτοιες φρικαλεότητες δεν εκπροσωπούν τον λαό της Ινδίας ούτε τον παραδοσιακό Ινδουϊσμό. Αυτό το ψήφισμα θα αποτελέσει ένα σημαντικό μήνυμα για εκείνους τους εξτρεμιστές ότι οι λαοί της Ευρώπης είναι αλληλέγγυοι με όλους όσους εκτιμούν και υπερασπίζονται την θρησκευτική και κοινοτική ανοχή.
<P>
Τέλος, μιλώντας όχι ως εκπρόσωπος της Ομάδας μου, αλλά ως άτομο που εκκλησιάζεται κάθε Κυριακή σε μια βρετανική εκκλησία όπου μέλη του εκκλησιάσματός μας θεωρούν την Ινδία μητρική τους χώρα, επιτρέψτε μου να διαβεβαιώσω τον λαό της Ινδίας ότι είναι μέσα στις προσευχές μας και ότι προσευχόμαστε τόσο για τους διώκτες, όσο και για του διωκόμενους. Ινδία, έχεις την αγάπη μας, τον σεβασμό μας και τις προσευχές μας αυτή τη δύσκολη στιγμή.

<SPEAKER ID=129 NAME="Pollack">
Κυρία Πρόεδρε, αντιτίθεμαι στις θρησκευτικές διώξεις, όπου κι αν λαμβάνουν χώρα. Ωστόσο, πιστεύω ότι το κείμενο αυτού του ψηφίσματος είναι άκριτο και άδικο, επειδή ξεχωρίζει μία χώρα τη στιγμή που σε ολόκληρη την περιοχή και άλλου υπάρχουν πολλές παρόμοιες περιπτώσεις. Θα πρέπει να συνειδητοποιήσουμε ότι ο χριστιανισμός άνθισε στην Ινδία για 2000 χρόνια - και μάλιστα πολύ περισσότερο από ό, τι εδώ στην Ευρώπη.
<P>
Η Ομάδα μου με εξουσιοδότησε να υποβάλω εξ ονόματός της μια προφορική τροπολογία, σύμφωνα με την οποία πρέπει να προστεθεί στην απαρίθμηση Γ η φράση: «και χειροκροτούμε την ομιλία που εκφώνησε ο Πρωθυπουργός στις 30 Ιανουαρίου προς τη χώρα, όπου εκφράζει την υποστήριξή του και την αντίθεσή του στη φανατική βία». Θα υποστηρίξουμε την εν λόγω τροπολογία κατά τη διάρκεια της ψηφοφορίας, αλλά δυστυχώς δεν θα βρίσκομαι εδώ εξαιτίας του δύσκολου χρονικού προγραμματισμού των πτήσεων από το Στρασβούργο, που με αναγκάζει να αποχωρήσω πριν από την ψηφοφορία. Οι υπάλληλοι έχουν ένα αντίγραφο αυτού του κειμένου, όπως θα έχουν και οι αντιπρόσωποι της Ομάδας του Ευρωπαϊκού Σοσιαλιστικού Κόμματος.

<SPEAKER ID=130 LANGUAGE="NL" NAME="Bertens">
Κυρία Πρόεδρε, η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών (ΦΙΛ) προασπιζόταν πάντα τα ανθρώπινα δικαιώματα στο σύνολό τους. Στα πλαίσια αυτά πρέπει βεβαίως να ασχοληθούμε και με το δικαίωμα της ανεξιθρησκίας. Γνωρίζω ότι κινούμαι σε επικίνδυνο πεδίο, θα ήθελα όμως να παρατηρήσω ότι στο όνομα της θρησκείας έχουν σημειωθεί από καταβολής κόσμου οι σοβαρότερες παραβιάσεις των ανθρωπίνων δικαιωμάτων. Η ιστορία μάς επιβεβαιώνει ότι πολύ συχνά οι θρησκευτικές μειονότητες δεν είχαν τα ίδια δικαιώματα με τις θρησκευτικές πλειοψηφίες όσον αφορά την εκδήλωση της πίστης τους. Αυτό συμβαίνει ακόμη και σήμερα. Ορισμένα περιστατικά που πρέπει να αναφερθούν είναι, για παράδειγμα, οι θρησκευτικές συγκρούσεις και παρόμοιες καταστάσεις στην Ινδία, στο Ambon, αλλά και η διαρθρωτική καταπίεση στο Ιράν και το Αφγανιστάν. Ελπίζω ότι δεν είμαστε εδώ μόνο και μόνο για να προστατεύσουμε τους χριστιανούς. Πρέπει να προστατεύσουμε όλες τις θρησκείες και να εξασφαλίσουμε την ελευθερία που χρειάζονται. Αυτό σημαίνει, για παράδειγμα, ότι πρέπει να υποστηρίξουμε τους μάρτυρες του Ιεχωβά στη Ρωσία, κατά των οποίων διεξάγεται σήμερα δίκη στη Μόσχα.
<P>
Η Ομάδα ΦΙΛ καλεί την Επιτροπή και το Συμβούλιο να μεριμνήσουν, ώστε κατά την αξιολόγηση της κατάστασης των ανθρωπίνων δικαιωμάτων σε τρίτες χώρες να συνεκτιμάται και η θρησκευτική ελευθερία. Ελπίζω ότι θα μας δοθεί η δυνατότητα στην επόμενη ενδεχομένως κοινοβουλευτική περίοδο να καταρτίσουμε μια περιεκτική έκθεση για τα ανθρώπινα δικαιώματα και τον ρόλο που διαδραματίζει σε αυτά η θρησκεία. Δυστυχώς όμως δεν θα είμαι πλέον βουλευτής του Ευρωπαϊκού Κοινοβουλίου και δεν θα συμμετέχω στη σύνταξη αυτού του κειμένου.

<SPEAKER ID=131 NAME="Πρόεδρος">
Κύριε Bertens, σας άφησα να ξεπεράσετε τον χρόνο σας εν πλήρη συνειδήσει, επειδή είστε από τους πιο τακτικούς σ'αυτή την αίθουσα. Έχουμε μεν κάποιο περιθώριο, αλλά θα σας παρακαλούσα να μην ξεπερνάμε τον χρόνο μας.

<SPEAKER ID=132 LANGUAGE="SV" NAME="Holm">
Κύριε Πρόεδρε, ο κατάλογος των επιθέσεων και των βιαιοπραγιών που διαπράττονται εναντίον των θρησκευτικών μειονοτήτων στην Ινδία μπορεί δυστυχώς να γίνει πολύ εκτενής. Δυστυχώς αυτό συμβαίνει επανειλημμένως, μολονότι το σύνταγμα της Ινδίας εγγυάται την ελευθερία ακριβώς αυτών των θρησκευτικών πεποιθήσεων. Υπάρχουν επίσης διατάξεις που αφορούν τα ανθρώπινα δικαιώματα.
<P>
Ο λόγος εκπόνησης αυτού του ψηφίσματος είναι ο φόνος ενός χριστιανού ιεραποστόλου. Ωστόσο, δεν πρέπει να αναφέρονται μόνο οι βιαιοπραγίες εναντίον των χριστιανών, διότι και άλλες θρησκευτικές μειονότητες στην Ινδία υφίστανται θρησκευτικές διώξεις ακόμη μεγαλύτερης έκτασης, όπως π.χ. οι μουσουλμάνοι και οι σιχ.
<P>
Αυτό το είδος των επιθέσεων και η υποκίνηση ανθρώπων δεν συμβαίνει εξαιτίας κάποιου φυσικού κανόνα. Όχι, σε μεγάλο βαθμό οφείλεται στο γεγονός ότι πολλές εξτρεμιστικές ομάδες στην Ινδία λειτουργούν ως υποκινητές, π.χ. το VHP, το οποίο έχει προφανώς παρακλάδια που φθάνουν πολύ ψηλά στην πολιτική ηγεσία.
<P>
Δεν πρέπει επίσης να λησμονούμε τις αιτίες στις οποίες οφείλεται το γεγονός ότι οι διάφορες θρησκευτικές ομάδες στρέφονται η μία εναντίον της άλλης. Πρόκειται για τις κοινωνικές εντάσεις, τη φτώχεια και τον αναφαλβητισμό που απαντώνται στην Ινδία. Αυτά τα προβλήματα πρέπει να καταπολεμηθούν. Πιστεύω ότι τότε θα υπάρχουν λιγότερες εντάσεις μεταξύ των διαφόρων θρησκευτικών ομάδων.
<P>
Ωστόσο, θρησκευτικές ομάδες που στρέφονται εναντίον αλλήλων δεν υπάρχουν μόνο στην Ινδία. Αυτό γίνεται και σε άλλες ασιατικές χώρες, όπως π.χ. το Πακιστάν, το Μπαγκλαντές και τις νήσους Μαλδίβες. Πρέπει φυσικά όλοι να σταθούμε στο ύψος των ευθυνών μας, για να διασφαλίσουμε τα ανθρώπινα δικαιώματα. Η ελευθερία των θρησκευτικών πεποιθήσεων είναι μία από αυτές τις σημαντικές αρχές, όπως και η ελευθερία λόγου, η ελευθερία κίνησης και η εξάλειψη των διακρίσεων. Εκτός αυτού, πρέπει να καταπολεμηθούν οι βιαιοπραγίες που οφείλονται στις σεξουαλικές προτιμήσεις. Έχουμε πολλά να κάνουμε και όλοι πρέπει να προασπίσουμε αυτούς τους τομείς.

<SPEAKER ID=133 LANGUAGE="NL" NAME="Vanhecke">
Kύριε Πρόεδρε, ανήκω σε ένα πολιτικό κόμμα το οποίο βιώνει στη χώρα του πόσο δύσκολο είναι να αντιμετωπίζει κανείς αρχές που προσπαθούν να περιορίσουν την ελευθερία έκφρασης μιας αναπτυσσόμενης αντιπολιτευτικής παράταξης. Κατά συνέπεια, αισθάνομαι φυσικά μεγάλη συμπάθεια για κάθε άνθρωπο του οποίου απειλείται η ελευθερία έκφρασης και η θρησκευτική ελευθερία. Είναι συνεπώς αυτονόητο ότι θα υποστηρίξουμε το κοινό ψήφισμα για την ανεξιθρησκία, και ιδιαίτερα στην Ινδία. Καταδικάζουμε χωρίς καμία εξαίρεση τις βιαιοπραγίες κατά των Ινδών χριστιανών. Απαιτούμε δε από την κυβέρνηση της εν λόγω χώρας και από τις κυβερνήσεις των ομόσπονδων κρατιδίων που είναι αρμόδιες για την τήρηση της τάξης να λάβουν σκληρά μέτρα, εάν είναι ανάγκη, όχι μόνο κατά των δραστών, αλλά και κατά των υπεύθυνων αστυνομικών που παρατηρούν την κατάσταση αδρανείς.
<P>
Θα ήθελα ωστόσο να υπενθυμίσω στο Σώμα ότι στην Orissa, όπου δολοφονήθηκαν με φρικτό τρόπο ένας ιεραπόστολος και τα δύο παιδιά του, η εξουσία δεν βρίσκεται στα χέρια του πολιτικού κόμματος Τζανάτα, αντίθετα με ό, τι πιστεύουν ορισμένοι, αλλά του κόμματος του Ινδικού Εθνικού Κογκρέσου, και ότι ο δολοφόνος πιθανόν να είναι μέλος του τελευταίου. Η βία κατά των χριστιανών δεν πρέπει να μας κάνει να ξεχνάμε ότι εδώ και δέκα χρόνια δολοφονούνται συστηματικά στην Ινδία χιλιάδες ινδουιστές από φανατικούς μουσουλμάνους σε συγκρούσεις και πόγκρομ, που είναι δυστυχώς πολύ πιο σοβαρά από τις σημερινές βιαιοπραγίες κατά των χριστιανών. Θα ενθυμείσθε, για παράδειγμα, ότι το 1990 υποχρεώθηκε σε φυγή ολόκληρη σχεδόν η ινδουιστική κοινότητα του κρατιδίου του Κασμίρ, σχεδόν 250.000 άνθρωποι, μετά από συνεχείς ομαδικές δολοφονίες εναντίον της που προκάλεσαν τον θάνατο άνω των χιλίων ανθρώπων. Το γεγονός αυτό ωστόσο δεν εμπόδισε τον υποκινητή αυτής της εθνικής κάθαρσης, τον ηγέτη των μουσουλμάνων του Κασμίρ, Amanula Khan, να γίνει δεκτός σαν ήρωας σε διάφορες ευρωπαϊκές χώρες, μεταξύ των οποίων και στη δική μου. Συνεπώς, λίγη συνέπεια δεν θα μας έβλαπτε. Από την άποψη αυτή το κοινό ψήφισμα, το οποίο έχω την εντύπωση ότι έχει προσλάβει μια πολύ γενική χροιά, θα μπορούσε να περιλαμβάνει και κάποια μνεία για τη συστηματική και ιδιαίτερα βάναυση δίωξη χριστιανών και όλων εν γένει των μη μουσουλμανικών θρησκειών στη γειτονική χώρα, το Πακιστάν. Η έλλειψη αυτή εξαλείφθηκε πλέον. Κατά τα άλλα θα υποστηρίξουμε ευχαρίστως το ψήφισμα αυτό.

<SPEAKER ID=134 LANGUAGE="IT" NAME="Amadeo">
Κύριε Πρόεδρε, η θρησκευτική αδιαλλαξία φαίνεται να οξύνεται όλο και περισσότερο σε πολλά μέρη του κόσμου, παρά τη σημαντική συμβολή των εκπροσώπων όλων των θρησκειών στις αποστολές ανθρωπιστικής βοήθειας, μέριμνας και ανακούφισης των απόκληρων.
<P>
Λάβαμε γνώση των συγκρούσεων που συνέβησαν στην Τζακάρτα τον περασμένο μήνα, όπου πλήθη ισλαμιστών φονταμενταλιστών επιδόθηκαν στον εμπρησμό καθολικών εκκλησιών και την καταδίωξη ιερέων και πιστών εν όψει της αδυναμίας των αρμόδιων για την τήρηση της τάξης δυνάμεων.
<P>
Οι βιαιοπραγίες εναντίον των πιστών που εξακολουθούν να διαπράττονται σήμερα στην Ινδία, οι οποίες ενθαρρύνονται από μια αντιχριστιανική, αλλά και αντιμουσουλμανική και αντι-σιχ ρητορική, καρπός φονταμενταλιστικών ομάδων που δηλώνουν αποφασισμένες να σταματήσουν κάθε μορφή θρησκευτικού προσηλυτισμού στη χώρα έως το 2000, αποδεικνύουν την απουσία αποτελεσματικής προστασίας των θρησκευτικών μειονοτήτων που υπάρχουν στην Ινδία, αλλά κυρίως ότι ο ρατσιστικός φονταμενταλισμός τείνει εκ των πραγμάτων να περιορίζει τη θρησκευτική ελευθερία και την ελευθερία της έκφρασης.
<P>
Όλα τα παραπάνω θα έπρεπε να ωθήσουν την Ευρώπη να υπογραμμίσει με σθένος την προσήλωσή της στις βασικές αρχές της Οικουμενικής Διακήρυξης των Ανθρωπίνων Δικαιωμάτων και να επιβάλει τον σεβασμό των αρχών αυτών ως προϋπόθεση της ίδιας της φύσης των διμερών σχέσεων που διατηρούν τα κράτη μέλη με τις χώρες που, αντίθετα, παραβιάζουν σοβαρά αυτούς τους όρους.

<SPEAKER ID=135 NAME="Brittan">
Κύριε Πρόεδρε, θα ξεκινήσω με τα ψηφίσματα που αφορούν τη θανατική ποινή. Η Επιτροπή συμμερίζεται τη γενική ανησυχία του Ευρωπαϊκού Κοινοβουλίου επί του θέματος, κυρίως σε σχέση με τις Ηνωμένες Πολιτείες. Πιστεύουμε ότι σε όλες τις περιπτώσεις που επιβάλλεται η ποινή του θανάτου, θα πρέπει να γίνονται σεβαστές οι εγγυήσεις που ορίζει η Διεθνής Σύμβαση σχετικά με τα για τα Πολιτικά Δικαιώματα και τα Δικαιώματα των Πολιτών και άλλα διεθνή μέσα.
<P>
Χαιρετίζουμε το γεγονός ότι τον Ιούνιο του 1998 εγκρίθηκαν από το Συμβούλιο Υπουργών γενικές κατευθυντήριες γραμμές για το ζήτημα της θανατικής ποινής. Αυτές οι κατευθυντήριες γραμμές καθιστούν σαφές ότι στόχος της Ευρωπαϊκής Ένωσης είναι να εργαστεί για την παγκόσμια κατάργηση της θανατικής ποινής.
<P>
Χαιρετίζουμε επίσης την έγκριση στις 2 Απριλίου του 1998 από την Επιτροπή Ανθρωπίνων Δικαιωμάτων των Ηνωμένων Εθνών ενός ψηφίσματος που καλεί τις χώρες που δεν έχουν ακόμα καταργήσει τη θανατική ποινή να εφαρμόσουν ένα μορατόριουμ στην εκτέλεση των θανατικών ποινών με σκοπό την κατάργηση. Τα κράτη μέλη της ΕΕ υποστήριξαν από κοινού αυτό το ψήφισμα, το οποίο υπέβαλε η Ιταλία, ενώ είναι αξιοσημείωτο ότι οι Ηνωμένες Πολιτείες το καταψήφισαν.
<P>
Η Επιτροπή ανησυχεί βαθύτατα για τον αυξανόμενο αριθμό των εκτελέσεων που πραγματοποιούνται στις ΗΠΑ. Η Ευρωπαϊκή Ένωση έχει θέσει πολλές φορές αυτό το ζήτημα στις αρχές των ΗΠΑ. Ως αρμόδιος Επίτροπος για τις σχέσεις με τις Ηνωμένες Πολιτείες δεν αισθάνομαι αμήχανος ούτε διστάζω να τους θέσω το εν λόγω ζήτημα: αρμόζει να το πράξουμε με μία χώρα με την οποία έχουμε στενούς δεσμούς και η οποία έχει εκφράσει σε αναρίθμητες περιπτώσεις την ανησυχία της για τα δικαίωματα του ανθρώπου σε άλλα μέρη.
<P>
Η Ευρωπαϊκή Ένωση παρακολουθεί στενά μεμονωμένες υποθέσεις στις Ηνωμένες Πολιτείες και έχει κάνει πολλά διαβήματα σε συγκεκριμένες περιπτώσεις. Σε περιπτώσεις που αφορούν κάποιο άτομο που έχει την υπηκοότητα ενός από τα κράτη μέλη μας, η Ένωση θα δώσει ιδιαίτερη προσοχή ως προς τη συμμόρφωση με τις διατάξεις της Σύμβασης της Βιέννης για τις Προξενικές Σχέσεις του 1963, η οποία με το Αρθρο 36 παρέχει στους ξένους που έχουν συλληφθεί το δικαίωμα να λάβουν προξενική βοήθεια.
<P>
Επιστρέφω στη συγκεκριμένη περίπτωση του κ. Peltier, ο οποίος βεβαίως δεν περιμένει την εκτέλεση της θανατικής του ποινής, αλλά είναι φυλακισμένος για πολύ μεγάλο χρονικό διάστημα. Μπορώ μόνο να πω ότι όποιος άκουσε τις ομιλίες από διάφορα μέρη του Σώματος, με διαφορετικές πολιτικές απόψεις, δεν μπορούσε να μείνει ασυγκίνητος από όσα ελέχθησαν. Η Επιτροπή, μέσω της αντιπροσωπείας της στην Ουάσιγκτον, εξετάζει τις περιστάσεις της ιατρικής κατάστασης του κ. Peltier και θα κατάβαλει τα μέγιστα για να υποστηρίξει τις ενέργειες του Ευρωπαϊκού Κοινοβουλίου στην προκειμένη περίπτωση. Θα παρακολουθούμε προσεκτικά αυτή την υπόθεση και προσβλέπουμε στις ανταλλαγές απόψεων επί του θέματος στην επόμενη συνάντηση μεταξύ της αντιπροσωπείας του Ευρωπαϊκού Κοινοβουλίου που είναι αρμόδια για τις σχέσεις με τις ΗΠΑ και του Κογκρέσου των Ηνωμένων Πολιτειών. Η συζήτηση αυτού του θέματος δεν είναι μόνο θεμιτή, αλλά, βάσει των περιστάσεων που έχουν περιγραφεί, είναι αναπόφευκτη και φυσιολογική.
<P>
Ως προς το ζήτημα της ανεξιθρησκίας, χαίρομαι που διευρύνθηκε και δεν επικεντρώθηκε ολοκληρωτικά στην κατάσταση στην Ινδία, γιατί είναι σωστό να πούμε ότι σε πολλές χώρες υπάρχουν προβλήματα, για να το θέσουμε επιεικώς, όσον αφορά την ανεξιθρησκία και θα ήταν παραπλανητικό να επικεντρωθούμε μόνο στην Ινδία. Σε ό, τι μας αφορά, η ανεξιθρησκία αποτελεί ένα θεμελιώδες ανθρώπινο δικαίωμα και θα πρέπει να το υπερασπιστούμε έναντι κάθε επίθεσης.
<P>
Οι εκθέσεις σχετικά με επιθέσεις εναντίον χριστιανών στην Ινδία χαρακτηρίστηκαν, εντούτοις, από κάπως επίκαιρο χαρακτήρα και προκαλούν βαθύτατη ανησυχία. Η αντιπροσωπεία της Επιτροπής, που εξακολουθεί να μας κρατά καθ' όλα ενήμερους για την εξέλιξη της κατάστασης, βρίσκεται σε πλήρη συνεργασία με αποστολές των κρατών μελών για την παρακολούθηση της κατάστασης.
<P>
Δυστυχώς η εθνοτική και θρησκευτική βία δεν είναι κάτι το πρωτοφανές στην Ινδία, αλλά η βία κατά των χριστιανών στον βαθμό που αναφέρθηκε είναι κάτι νέο. Το ζήτημα έχει λάβει μεγάλες πολιτικές διαστάσεις στην Ινδία και μπορεί να επηρεάσει την εκεί πολιτική κατάσταση - έγινε μνεία της δήλωσης του Πρωθυπουργού, που βεβαίως λάβαμε υπόψη. Το ζήτημα αυτό δεν διχάζει μόνο την αντιπολίτευση και την κυβέρνηση, αλλά αποτελεί διαφιλονικούμε ζήτημα εντός του ίδιου του κόμματος Τζανάτα.
<P>
Δεν υπάρχει καμία αμφιβολία ότι η αρχή της λαϊκής κυβέρνησης και η προστασία των μειονοτήτων είναι βαθιά ριζωμένες στη δημοκρατική παράδοση της Ινδίας. Δεν μπορεί επίσης να υπάρξει καμία αμφιβολία ότι οι ηγέτες της κοινής γνώμης και η κοινωνία των πολιτών στην Ινδία έχουν σοκαριστεί βαθύτατα από τα γεγονότα και τη ζημία που έχει προκληθεί στην εικόνα της Ινδίας, και αυτό αντανακλάται ευρέως από την εκτεταμένη κάλυψη αυτών των γεγονότων στον Τύπο από τη στιγμή που ξεκίνησαν.
<P>
Η Επιτροπή είναι πεπεισμένη ότι υπεύθυνοι Ινδοί πολιτικοί, μαζί με ισχυρή συναίνεση της κοινωνίας των πολιτών, μπορούν να επιτύχουν την κινητοποίηση της απαραίτητης πολιτικής ώθησης για τον έλεγχο της βίας. Υποστηρίζουμε έντονα τη συνέχιση μιας ήσυχης και επίμονης επιτόπιας εργασίας των αντιπροσώπων μας, των πρεσβευτών μας, των ΜΚΟ και των πολιτών της Ινδίας που ανησυχούν, ως την καλύτερη εγγύηση για τον έλεγχο της σημερινής κατάστασης, και γι' αυτόν τον λόγο έλαβαν πρόσφατα τις ευχαριστίες των αρχιεπισκόπων του Δελχί, της Βομβάης και του Μπάνγκαλορ.
<P>
Η Επιτροπή υποστηρίζει πλήρως τους στόχους της φυλετικής ανοχής, της κοινωνικής αρμονίας και του πλήρους σεβασμού των δικαιωμάτων του ανθρώπου που αποτελούν τη βάση της πρότασης ψηφίσματος του Ευρωπαϊκού Κοινοβουλίου.

<SPEAKER ID=136 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=137 NAME="Πρόεδρος">
Η ημερήσια διάταξη προβλέπει τη συζήτηση επί των ακολούθων προτάσεων ψηφίσματος, σχετικά με την Γουονέα-Μπισάου:
<P>
Β4-0136/99, εξ ονόματος της Ομάδας ΕΣΚ, - Β4-0168/99, εξ ονόματος της Ομάδας ΕΛΚ, - Β4-0173/99, εξ ονόματος της Ομάδας ΦΙΛ, - Β4-0183/99, εξ ονόματος της Ομάδας ΕΕΑ/ΑρΠρΒΧ, - Β4-0191/99, εξ ονόματος της Ομάδας των Πρασίνων, - Β4-0202/99, εξ ονόματος της Ομάδας ΕΡΣ- Β4-0211/99, της κ. Cardona
<SPEAKER ID=138 LANGUAGE="NL" NAME="Bertens">
Κύριε Πρόεδρε, η κατάσταση που επικρατεί στη Γουινέα-Μπισάου, μια χώρα της Δυτικής Αφρικής, μας προκαλεί έντονες ανησυχίες. Μετά από την υπογραφή μιας συμφωνίας τον Νοέμβριο του 1998 και μιας δεύτερης στην αρχή του τρέχοντος έτους ξέσπασαν και πάλι ένοπλες συγκρούσεις μεταξύ των στρατευμάτων του Προέδρου Vieira και του Στρατηγού Ansumane Mane. Η συγκρούσεις του Ιουνίου του 1998 επαναλαμβάνονται και μεγάλο μέρος του πληθυσμού έχει τραπεί και πάλι σε φυγή. Για άλλη μία φορά οι πολίτες είναι το θύμα αυτής της καταστροφικής διένεξης.
<P>
Η ειρηνευτική συμφωνία της Abuja έπαψε να ισχύει και τα ξένα στρατεύματα παραβιάζουν τα ανθρώπινα δικαιώματα σε ξένη εδαφική επικράτεια. Είναι απολύτως απαραίτητο να εφαρμοστεί και πάλι πλήρως η συμφωνία της Abuja. Όλα τα ξένα στρατεύματα, εκτός βεβαίως από αυτά της Δυτιοαφρικανικής Δύναμης Παρέμβασης, πρέπει να εγκαταλείψουν τη χώρα, και η κυβέρνηση εθνικής ενότητας πρέπει να προσπαθήσει να διοργανώσει τη διεξαγωγή αδιάβλητων εκλογών. Όμως, το να ζητάει κανείς κάτι τέτοιο είναι σαν να θέλει να χιονίσει το καλοκαίρι.
<P>
Η Ευρώπη πρέπει να είναι έτοιμη να συμβάλει στη διευθέτηση της κατάστασης. Στη Δυτική Αφρική πρέπει να καταβληθούν μεγάλες προσπάθειες για να αποφευχθεί η εξάπλωση των διενέξεων σε άλλες χώρες. Δυστυχώς η Αφρική σπαράσσεται σήμερα από πάρα πολλές διεθνικές διενέξεις. Πρέπει να καταβάλουμε κάθε δυνατή προσπάθεια για να παρεμποδίσουμε τη διάδοση ελαφρών όπλων. Η Ευρωπαϊκή Ένωση πρέπει να παράσχει τεχνική και οικονομική βοήθεια στη Δυτιοαφρικανική Δύναμη Παρέμβασης και ανθρωπιστική βοήθεια στον πληθυσμό.

<SPEAKER ID=139 LANGUAGE="PT" NAME="Correia">
Κύριε Πρόεδρε, κύριε Επίτροπε, ο πόλεμος ξέσπασε πάλι στη Γουινέα-Μπισάου. Το Ευρωπαϊκό Κοινοβούλιο οφείλει να εκφράσει την αλληλεγγύη του προς το λαό της Γουινέας-Μπισάου, που υφίσταται τα πάνδεινα λόγω της υπάρχουσας κατάστασης εμφυλίου πολέμου. Καταγράφονται εκατοντάδες νεκροί, χιλιάδες άμαχοι πρόσφυγες εξαναγκάστηκαν να εγκαταλείψουν τη χώρα τους, υπάρχουν νοσοκομεία που δεν έχουν φάρμακα και αδυνατούν να ανταποκριθούν στις υποχρεώσεις τους, ενώ η πείνα και η αρρώστιες κερδίζουν έδαφος.
<P>
Είχε υπογραφεί στην Abuja μια συμφωνία που προέβλεπε την κατάπαυση του πυρός και έθετε τους όρους για τη διευθέτηση της σύγκρουσης. Παρά ταύτα οι στρατιωτικές επιχειρήσεις ξανάρχισαν και όλα δείχνουν πως υπαίτια είναι τα στρατεύματα του Προέδρου Nino Vieira. Δεν μπορούμε να δεχθούμε την πολιτική ευθύνη και την ιστορική εθελοτυφλία κάποιων πολιτικών και στρατιωτικών ηγετών, οι οποίοι βάζουν τα ατομικά τους συμφέροντα πάνω από τα συμφέροντα του λαού τους.
<P>
Το Ευρωπαϊκό Κοινοβούλιο θα πρέπει να επιμείνει να τηρηθούν οι συμφωνίες της Abuja, που προβλέπουν τη συγκρότηση μιας κυβέρνησης εθνικής ενότητας και τη διενέργεια προεδρικών και βουλευτικών εκλογών, στο πλαίσιο του σεβασμού της ανεξαρτησίας και της εδαφικής ακεραιότητας της Γουινέας-Μπισάου.
<P>
Υπάρχει κίνδυνος διεθνοποίησης της διένεξης, εάν λάβουμε υπόψη την κατάσταση που επικρατεί στην Καζαμάνκα. Η παρουσία ξένων στρατευμάτων, και συγκεκριμένα της Σενεγάλης και της Δημοκρατίας της Γουινέας-Κόνακρυ, που έχουν κατηγορηθεί από διεθνείς οργανώσεις για την προάσπιση των ανθρωπίνων δικαιωμάτων ότι καταπατούν τα ανθρώπινα δικαιώματα του άμαχου πληθυσμού, το μόνο που καταφέρνει είναι να επιδεινώνει τον προαναφερόμενο κίνδυνο. Συνεπώς, η απόσυρση όλων των ξένων στρατευμάτων αποτελεί ουσιαστική προϋπόθεση για την αποκατάσταση της ειρήνης. Τα μοναδικά στρατεύματα που δικαιούνται να παραμείνουν εκεί, ως εγγυητές της κατάπαυσης του πυρός και της τήρησης των συμφωνιών, είναι τα στρατεύματα της Δυτικοαφρικανικής Δύναμης Παρέμβασης. Έχει θεμελιώδη σημασία να βοηθήσουμε τον λαό της Γουινέας-Μπισάου και για τον σκοπό αυτό είναι αναγκαίο να αυξήσουμε τον όγκο της παρεχόμενης ανθρωπιστικής βοήθειας και να μεριμνήσουμε, ώστε η βοήθεια αυτή να φθάσει πράγματι στον πληθυσμό. Από αυτή την άποψη θέλω να υπογραμμίσω τον σημαντικό ρόλο των μη κυβερνητικών οργανώσεων που δραστηριοποιούνται επιτόπου ανιδιοτελώς.
<P>
Ολοκληρώνοντας απευθύνω έκκληση στην Ευρωπαϊκή Ένωση να στηρίξει τις προσπάθειες του ορισθέντος Πρωθυπουργού Francisco Fabu που αποσκοπούν στη συγκρότηση μιας κυβέρνησης εθνικής ενότητας η οποία θα σταθεί ικανή να υπηρετήσει τα συμφέροντα ενός δοκιμασμένου λαού, του λαού της Γουινέας-Μπισάου.

<SPEAKER ID=140 LANGUAGE="PT" NAME="Coelho">
Κύριε Πρόεδρε, κύριε Επίτροπε, κύριοι βουλευτές, αυτό που συμβαίνει στη Γουινέα-Μπισάου είναι τραγικό: χιλιάδες εκτοπισμένοι άνθρωποι, πείνα και εξαθλίωση λόγω ενός πολέμου που, κατά τα φαινόμενα, κανείς δεν επιθυμεί και που δεν αντιλαμβανόμαστε ποιόν μπορεί να εξυπηρετήσει. Είναι ανάγκη να αποκατασταθεί η ειρήνη και να σιγήσουν τα όπλα στη Γουινέα-Μπισάου. Είναι ανάγκη να τηρηθεί η συμφωνία της Abuja και να δοθεί η δυνατότητα σύντομης εγκατάστασης της ECOMOG, της δύναμης παρέμβασης της Οικονομικής Κοινότητας των Κρατών της Δυτικής Αφρικής. Ο Πρόεδρος Joγo Bernardo Vieira και ο Στρατηγός Manι επωμίζονται τεράστιες ευθύνες, ώστε να επιτρέψουν και να εγγυηθούν την τήρηση της συμφωνίας που υπέγραψαν, να προχωρήσουν στη σταθεροποίηση της κατάστασης στη Γουινέα-Μπισάου, να φροντίσουν να αναλάβει καθήκοντα η νέα κυβέρνηση εθνικής ενότητας και να ανοίξουν τον δρόμο για τη διενέργεια ελεύθερων εκλογών και για την ανάπτυξη της χώρας.
<P>
Η Ευρώπη μπορεί και οφείλει να βοηθήσει, κάτι άλλωστε που επισημαίνεται στο συμβιβαστικό ψήφισμα που συνυπογράψαμε. Οφείλει να παράσχει ανθρωπιστική, τεχνική και χρηματοδοτική βοήθεια. Αλλά οφείλει επίσης να συμβάλει στη σθεναρή καταδίκη της κλιμάκωσης του πολέμου, απαιτώντας την άμεση απόσυρση των ξένων στρατιωτικών δυνάμεων που εμπλέκονται στη σύρραξη. Εάν δεν αποσυρθούν αυτές οι δυνάμεις, τα ανθρώπινα δικαιώματα θα συνεχίσουν να καταπατούνται και η αποκατάσταση της ειρήνης θα είναι ανέφικτη. Επί του προκειμένου, θεωρούμε εξαιρετικά καίρια τη σύσταση αυτού του Κοινοβουλίου προς το Συμβούλιο, ζητώντας του να υψώσει ενιαία φωνή. Μπροστά δε στην πληθώρα των ειδήσεων που μεταδίδουν τα μέσα μαζικής ενημέρωσης, θα επιθυμούσα να ζητήσω από την Επιτροπή να μας παράσχει, εάν είναι δυνατόν, πληροφορίες που θα διαβεβαιώνουν το Κοινοβούλιο ότι δεν συμμετέχουν στρατιωτικές δυνάμεις κανενός κράτους μέλους της Ένωσης στη συγκεκριμένη σύρραξη, η οποία θα επιθυμούσαμε να τερματιστεί όσο το δυνατόν συντομότερα.

<SPEAKER ID=141 LANGUAGE="DE" NAME="Telkδmper">
Κύριε Πρόεδρε, οι βιαιοπραγίες στη δυτικοαφρικανική Γουινέα-Μπισάου μας προβληματίζουν έντονα. Ο Πρόεδρος Jean Bernardo Vieira και ο Στρατηγός Mane είχαν συνάψει συμφωνία ειρήνης την 1η Νοεμβρίου 1988 στην Abuja και πρέπει οπωσδήποτε να την τηρήσουν. Το Συμβούλιο και η Επιτροπή πρέπει να ασκήσουν τη σχετική πίεση. Απαιτείται η αποχώρηση των ξένων στρατευμάτων, ειδικά από τη Σενεγάλη και τη Δημοκρατία της Γουινέας. Θεωρώ ότι και εδώ απαιτείται να ασκηθεί πίεση από το Συμβούλιο και την Επιτροπή.
<P>
Η εγκατάσταση της Δυτιοαφρικανικής Δύναμης Παρέμβασης είχε ζητηθεί, είχε εγκριθεί και ήταν επιθυμητή. Οι ειρηνευτικές δυνάμεις της δυτικοαφρικανικής οικονομικής κοινότητας είναι εδώ απαραίτητες για την πραγματική διασφάλιση της ειρήνης. Από τις 3 Φεβρουαρίου υπάρχει και πάλι εκεχειρία. Πιστεύω ότι υποστηρίζουμε την εδαφική ενότητα της χώρας. Καλούμε την κυβέρνηση να σχηματίσει κυβέρνηση εθνικής ενότητας. Όταν γίνει αυτό η Επιτροπή θα πρέπει να παράσχει την ανάλογη βοήθεια, επειδή υπάρχουν χιλιάδες εκτοπισμένοι. Εδώ δημιουργούνται πρόσφυγες, με αποτέλεσμα να υπάρχει πείνα. Θα πρέπει επίσης να αναφέρουμε ότι αυτό γίνεται σε πολλές περιπτώσεις με όπλα από τη Δυτική Ευρώπη.
<P>
Οι πολιτικοί και οι στρατιωτικοί πρέπει να τηρήσουν την ειρήνη. Αν δεν το κάνουν, είναι ανεύθυνοι, ανιστόρητοι και αναίσθητοι. Πρέπει να σεβαστούν το διεθνές δίκαιο και τα ανθρώπινα δικαιώματα. Ο εν λόγω σεβασμός του διεθνούς δικαίου και των ανθρωπίνων δικαιωμάτων αποτελεί τη βάση για να μπορέσουμε να παράσχουμε ανθρωπιστική βοήθεια και να υποστηρίξουμε μέσω του Συμβουλίου και της Επιτροπής τη Δυτικοαφρικανική Δύναμη Παρέμβασης.
<P>
Θεωρώ ότι αυτό θα πρέπει να είναι το σχέδιο για την υποστήριξη της ειρήνης, για το οποίο απαιτείται η συνεργασία και των δύο πλευρών.

<SPEAKER ID=142 LANGUAGE="PT" NAME="Ribeiro">
Κύριε Πρόεδρε, κύριε Επίτροπε, κατ' αρχάς εκφράζουμε την ικανοποίησή μας για την υποβολή αυτής της κοινής πρότασης ψηφίσματος, υπογραμμίζοντας την από κοινού καταδίκη του νέου κύματος βίας που ξέσπασε στη Γουινέα-Μπισάου και απαιτώντας τον πλήρη σεβασμό της κατάπαυσης του πυρός που συμφωνήθηκε στις 3 Φεβρουαρίου.
<P>
Τα πρόσφατα γεγονότα ήλθαν να εξανεμίσουν τις ελπίδες που γεννήθηκαν την 1η Νοεμβρίου με την υπογραφή της συμφωνίας της Abuja, ελπίδες ότι θα τερματισθεί η σύγκρουση και θα δοθεί η δυνατότητα στη Γουινέα-Μπισάου, και ιδίως στον μαρτυρικό λαό της, να εξασφαλίσει την απαραίτητη γαλήνη ώστε να προχωρήσει στον δρόμο της διεξόδου από μια μεγάλη οικονομική καθυστέρηση, η οποία επιδεινώθηκε από τις καταστροφές και το χάος που επέφερε η σύγκρουση που ξέσπασε τον περασμένο Ιούνιο.
<P>
Είναι επείγουσα ανάγκη να αναπτερωθούν αυτές οι ελπίδες, και κυρίως να αναπτερωθούν στις καρδιές των κατοίκων της Γουινέας-Μπισάου που παρακολούθησαν και υπήρξαν τα θύματα αυτής της άλογης σύγκρουσης που δεν μπορεί να διευθετηθεί παρά μόνο μέσω των διαπραγματεύσεων, της ειρήνευσης και της τήρησης των συμφωνιών. Θέλουμε ακόμη να επισημάνουμε και να καταγγείλουμε τον αποσταθεροποιητικό ρόλο που διαδραμάτισαν οι ξένες δυνάμεις ήδη από την αρχή της σύγκρουσης, έναν ρόλο που καθίσταται ακόμη χειρότερος, δεδομένου ότι αποτελεί μία από τις αιτίες που εμποδίζουν την εφαρμογή της συμφωνίας της Abuja. Η απόσυρση όλων των ξένων στρατιωτικών δυνάμεων που δεν βρίσκονται στη Γουινέα-Μπισάου δυνάμει της αυστηρής τήρησης της προαναφερθείσας συμφωνίας, όπως είναι η περίπτωση των στρατευμάτων της Σενεγάλης και της Δημοκρατίας της Γουινέας, αποτελεί προκαταρκτική προϋπόθεση για την εφαρμογή της συμφωνίας και την ανάληψη καθηκόντων της κυβέρνησης εθνικής ενότητας που προβλέπει η εν λόγω συμφωνία.
<P>
Αποστολή της Δυτικοαφρικανικής Δύναμης Παρέμβασης είναι η διατήρηση της ειρήνης και η αποστολή αυτή δεν θα πρέπει να δυσχεραίνεται λόγω της παρουσίας άλλων ξένων δυνάμεων, οι οποίες παρεμποδίζουν τη δράση της ή την παρεκτρέπουν προς άλλες σκοπιμότητες. Η συγκεκριμένη σύρραξη δεν θα πρέπει σε καμία περίπτωση να εξελιχθεί σε κοκορομαχία για την κατάκτηση της δεσπόζουσας θέσης στο κοτέτσι. Είναι αναγκαίο να εξευρεθεί μια πολιτική λύση που θα εγγυάται την ειρήνη, που θα συμβάλλει στην τήρηση των συμφωνηθέντων, που δεν θα θέτει υπό αίρεση την ανεξαρτησία και την εδαφική ακεραιότητα της Γουινέας-Μπισάου και που θα βοηθήσει στον τερματισμό μιας δραματικής κατάστασης η οποία οδηγεί στην καταστροφή μιας χώρας και ενός λαού.
<P>
Η προώθηση πρωτοβουλιών προς την κατεύθυνση της χορήγησης ανθρωπιστικής βοήθειας στον πληθυσμό, κυρίως υπό τη μορφή τροφίμων και φαρμάκων, καθίσταται επείγουσα ανάγκη και γι' αυτό είναι ευπρόσδεκτη και πρέπει να ενθαρρυνθεί.

<SPEAKER ID=143 LANGUAGE="ES" NAME="Robles Piquer">
Κύριε Πρόεδρε, κύριε Επίτροπε, δυστυχώς από διάφορα μέρη της Αφρικής υποχρεωνόμαστε να αναρωτηθούμε έως πού μπορεί να φθάσει η ηλιθιότητα, η ανοησία και η έλλειψη λογικής.
<P>
Στη Γουινέα-Μπισάου, μια από τις φτωχότερες χώρες στον κόσμο, το κατά κεφαλή εισόδημα πριν από τον πρόσφατο πόλεμο που ξεκίνησε πριν από οχτώ μήνες ήταν 220 δολάρια, κάτι λιγότερο από μισό Εcu ανά άτομο ημερησίως.
<P>
Η κατάσταση είχε αρχίσει να βελτιώνεται, είχε αρχίσει να διαφαίνεται μια αύξηση των αποθεμάτων, μείωση του πληθωρισμού και ετήσια αύξηση της τάξης του 5 %. Και όλα αυτά εδώ και οχτώ μήνες εξαφανίσθηκαν. Η ανάπτυξη θα είναι αρνητική, θα είναι δηλαδή της τάξης του -5 % ετησίως εντός των επόμενων μηνών.
<P>
Και ένας πόλεμος, ο οποίος σίγουρα οφείλεται στις φιλοδοξίες ενός προέδρου που διαιωνίζεται στην εξουσία και ενός φιλόδοξου στρατηγού, οδηγεί αυτή τη χώρα εκεί που γνωρίζουμε: στη φυγή, στη δημιουργία προσφύγων, στην πείνα και στην καταστροφή των λιγοστών πόρων της. Επιπλέον, δημιουργείται μια διεθνοποίηση της σύγκρουσης με τη σίγουρη παρέμβαση δυνάμεων της Σενεγάλης, πίσω από την οποία βρίσκεται η σύγκρουση στη νότια περιοχή της Καζαμάνκα, και σίγουρα επίσης με την παρέμβαση δυνάμεων της Δημοκρατίας της Γουινέας.
<P>
Χρειάζεται αναμφίβολα να κάνει η διεθνής κοινότητα ότι περνάει από το χέρι της, ούτως ώστε να συμβάλει στον τερματισμό αυτής της κατάστασης, να μπορέσει να εφαρμοσθεί εκ νέου το σχέδιο βοήθειας που προέβλεπαν οι διεθνείς οργανισμοί, να αποσυρθούν οι ξένες στρατιωτικές δυνάμεις και να παραμείνουν μόνο οι ειρηνευτικές δυνάμεις της Δυτιοαφρικανικής Δύναμης Παρέμβασης και ούτως ώστε, μετά από τη νέα κατάπαυση του πυρός τον Φεβρουάριο - πριν από λίγες ημέρες - η οποία έχει διακοπεί, να καταστεί δυνατόν να δοθούν στον εκλεγμένο πρωθυπουργό οι απαραίτητες εξουσίες, προκειμένου να αποφασίσουν ειρηνικά οι κάτοικοι της Γουινέας-Μπισάου σχετικά με το μέλλον τους.

<SPEAKER ID=144 NAME="Brittan">
Κύριε Πρόεδρε, μπορώ να είμαι σχετικά σύντομος, διότι η Επιτροπή συμμερίζεται την άποψη που παρουσιάζεται στην πρόταση ψηφίσματος του Κοινοβουλίου. Παρακολουθούμε από κοντά τις εξελίξεις στη Γουινέα-Μπισάου και γνωρίζουμε τις τρομακτικές δυσκολίες που αντιμετωπίζει ο άμαχος πληθυσμός. Μέσω του ευρωπαϊκού γραφείου ανθρωπιστικής βοήθειας εκτάκτου ανάγκης παρέχουμε - ελπίζω - ταχεία και αποτελεσματική ανθρωπιστική βοήθεια, για να ανταποκριθούμε στις ανάγκες του πληθυσμού. Υποστηρίζουμε επίσης τις προσπάθειες μεσολάβησης που πραγματοποιούνται αυτή τη στιγμή και κάνουμε έκκληση στα εμπόλεμα μέρη να συμμορφωθούν με τη συμφωνία της Abuja. Είμαστε έτοιμοι να ξαναρχίσουμε τη συνεργασία με τη Γουινέα-Μπισάου μόλις αποκατασταθεί η δημοκρατία. Γνωρίζουμε τον ρόλο που διαδραμάτισε η οικονομική κοινότητα των δυτικοαφρικανικών κρατών στις προσπάθειες της διεθνούς κοινότητας για τη διατήρηση της σταθερότητας στην περιοχή και υποστηρίζουμε τη συμφωνία της Abuja, συμπεριλαμβανομένης της ανάπτυξης στρατευμάτων της Δυτικοαφρικανικής Δύναμης Παρέμβασης στη Γουινέα-Μπισάου.
<P>
Έγινε νύξη στην ενδεχόμενη συμμετοχή στρατευμάτων ορισμένων κρατών μελών. Γνωρίζω αυτές τις φήμες, αλλά δεν είμαι σε θέση ούτε να τις επιβεβαιώσω ούτε να τις διαψεύσω. Ωστόσο, διεξάγουμε διαβουλεύσεις με τα κράτη μέλη σχετικά με τους τρόπους χρηματοδότησης της βοήθειας υπό μορφή προμηθειών και μη στρατιωτικού εξοπλισμού για τις δυνάμεις της Δυτικοαφρικανικής Δύναμης Παρέμβασης.

<SPEAKER ID=145 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=146 NAME="Πρόεδρος">
Η ημερήσια διάταξη προβλέπει τη συζήτηση επί των ακολούθων προτάσεων ψηφίσματος σχετικά με τις φυσικές καταστροφές:
<P>
Κακοκαιρία στις Κανάριους Νήσους- Β4-0128/99, του κ. Medina, εξ ονόματος της Ομάδας ΕΣΚ, - Β4-0163/99, του κ. Fernαndez Martνn και άλλων, εξ ονόματος της Ομάδας ΕΛΚ, - Β4-0193/99, του κ. Sierra και άλλων, εξ ονόματος της Ομάδας ΕΕΑ/ΑρΠρΒΧ, - Β4-0207/99, των βουλευτών Escolα Hernando και Vallvι, εξ ονόματος της Ομάδας ΕΡΣ.
<P>
Σεισμός στην Κολομβία- Β4-0192/99, των βουλευτών Newens, Miranda και Howitt, εξ ονόματος της Ομάδας ΕΣΚ, - Β4-0203/99, του κ. Puerta και άλλων, εξ ονόματος της Ομάδας ΕΕΑ/ΑρΠρΒΧ, - Β4-0206/99, των βουλευτών Kreissl-Dφrfler και McKenna, εξ ονόματος της Ομάδας των Πρασίνων και Escolα και άλλων, εξ ονόματος της Ομάδας ΕΡΣ.
<P>
Κακοκαιρία στις Κανάριους Νήσους

<SPEAKER ID=147 LANGUAGE="ES" NAME="Gonzαlez Αlvarez">
Κύριε Πρόεδρε, η σειρά των παρεμβάσεων δεν είχε τόση σημασία. Μιλάμε για την καταστροφή πυ έπληξε τις Κανάριους Νήσους και πρέπει να πω πως, πέρα από το γεγονός ότι αποτελεί εξαιρετική απομακρυσμένη περιοχή, πλήττεται από αυτή την καταστροφή η οποία είχε αρνητικές επιπτώσεις σε όλη τους την λιμενική και παράκτια υποδομή καθώς και στη γεωργία, δηλαδή στις καλλιέργειες ντομάτας και μπανάνας, που είναι βασικές για την οικονομία των Καναρίων Νήσων.
<P>
Γι' αυτόν τον λόγο εμείς, κύριε Πρόεδρε, χωρίς να είναι απαραίτητο να εξαντλήσουμε το ένα λεπτό χρόνου που μας αναλογεί, θέλουμε να ζητήσουμε από την Ευρωπαϊκή Επιτροπή να καταβάλει στο πλαίσιο των διαρθρωτικών προγραμμάτων μια επιπλέον προσπάθεια για να βοηθήσει αυτή την πολύ απομακρυσμένη περιοχή της Ευρωπαϊκής Ένωσης να ξεπεράσει αυτή την καλούμενη «φυσική» καταστροφή, παρότι θα πρέπει να αρχίσουμε να σκεφτόμαστε πως τέτοιες καταστροφές δεν είναι τόσο φυσικές, αλλά μάλλον προκαλούνται από την καταστροφή του περιβάλλοντος.

<SPEAKER ID=148 LANGUAGE="PT" NAME="Posada">
Κύριε Πρόεδρε, αγαπητοί συνάδελφοι, κύριε Επίτροπε, τις πρώτες ημέρες του Ιανουαρίου εκδηλώθηκε μια σφοδρή κακοκαιρία στα νησιά Τενερίφη, Gran Canαria, Palma και Hierro, η οποία προκάλεσε ανυπολόγιστες ζημίες στις λιμενικές υποδομές, στις παραλιακές λεωφόρους και σε άλλες εγκαταστάσεις των ακτών αυτών των νησιών, όπως και στο σύνολο των καλλιεργειών, συμπεριλαμβανομένης της παραγωγής ντομάτας, μπανάνας και άλλων οπωροκηπευτικών προϊόντων. Επειδή όμως πρόκειται για νησιά, δεν υπάρχουν εναλλακτικές λύσεις για τις συγκεκριμένες υποδομές, πράγμα που δείχνει πόσο σημαντική για τη ζωή του αρχιπελάγους είναι η ομαλή τους λειτουργία.
<P>
Διαπιστώνουμε ότι ο όγκος της γεωργικής παραγωγής των νησιών ανήλθε σε 105.495 εκατομμύρια πεσέτες το 1997 και ότι οι ζημίες που υπέστη η γεωργική παραγωγή αναλογούν στο 14, 4 % των συνολικών ζημιών των υποδομών και ισοδυναμούν με περίπου 16, 7 % των εσόδων του 1997. Επιπλέον, πρέπει να επισημάνουμε ότι μεταξύ των κυριότερων παραγόμενων προϊόντων στις Καναρίους Νήσους οι ζημίες που προκλήθηκαν στην παραγωγή ντομάτας ανέρχονται σε 5.664 εκατομμύρια πεσέτες, δηλαδή το 19 % της παραγωγής, ενώ ο τομέας της παραγωγής μπανάνας υπέστη ζημίες ύψους 7.393 εκατομμυρίων πεσετών, που αντιστοιχεί στο 20, 5 % της παραγωγής του 1997. Από την άλλη, οι ζημίες στις υποδομές ανέρχονται σε 2.470 εκατομμύρια πεσέτες.
<P>
Για όλους τους λόγους που προανέφερα ζητούμε από την Επιτροπή να καταγράψει όσο το δυνατόν συντομότερα το μέγεθος των ζημιών και να συμπεριλάβει τις Καναρίους Νήσους στα διαρθρωτικά προγράμματα της Ένωσης, προβλέποντας ειδικά έργα αποκατάστασης των ζημιών που υπέστησαν οι παράκτιες υποδομές. Εκφράζουμε επίσης τις ανησυχίες μας όσον αφορά τις επιπτώσεις της κακοκαιρίας στα εισοδήματα των γεωργικών παραγωγών για το 1999 (και συνεπώς, στην οικονομία των Καναρίων), ζητώντας επομένως από την Επιτροπή να χορηγήσει την αναγκαία βοήθεια για την αντιστάθμιση των ζημιών που υπέστη ο συγκεκριμένος τομέας.
<P>
Αγαπητοί συνάδελφοι, θα επιθυμούσα να αδράξω την ευκαιρία αυτής της ομιλίας για να εκφράσω τη δυσφορία μου μπροστά στις ειδήσεις σχετικά με τις συνέπειες του σεισμού της 25ης Ιανουαρίου στην Κολομβία, που θεωρείται ο σφοδρότερος σεισμός αυτού του αιώνα στη χώρα εκείνη και που προκάλεσε τον θάνατο άνω των χιλίων ατόμων και πολλούς τραυματίες, οι περισσότεροι εκ των οποίων ανήκουν στα φτωχότερα στρώματα του πληθυσμού της περιοχής. Θα ήθελα επομένως να εκφράσω εδώ την αλληλεγγύη της Ομάδας της Ευρωπαϊκής Ριζοσπαστικής Συμμαχίας προς τα θύματα και τα μέλη των οικογενειών των νεκρών, όπως επίσης προς ολόκληρο τον λαό της Κολομβίας. Κατά τα φαινόμενα, βάσει των ειδήσεων που καταφθάνουν από την πληγείσα περιοχή, ο κολομβιανός στρατός βρέθηκε αντιμέτωπος με τεράστιες δυσκολίες - παρόλο που απεστάλησαν στην περιοχή χιλιάδες στρατιώτες - για να αποτρέψει γενικευμένες πράξεις λεηλασίας στην πόλη της Armιnia, όπου οι επιδιδόμενοι σε λεηλασίες πυροβόλησαν κατά των συνεργείων διάσωσης και όπου η διασάλευση της τάξης δυσχεραίνει την παροχή πρώτων βοηθειών. Καραδοκεί επιπλέον ο κίνδυνος της διαφθοράς, που ίσως παρεμποδίσει επίσης τη διεθνή βοήθεια να φθάσει εξ ολοκλήρου στα χέρια όσων την έχουν ανάγκη. Ωστόσο, ελπίζω πάνω απ' όλα ότι το τρομερό αυτό γεγονός δεν θα διαταράξει την ήδη ακανθώδη ειρηνευτική διαδικασία που βρίσκεται σε εξέλιξη στην Κολομβία.
<P>
Ολοκληρώνοντας, κύριε Πρόεδρε, επιτρέψτε μου να εκφράσω επίσης την ικανοποίησή μας για την άμεση εκταμίευση 1, 5 εκατομμυρίου ευρώ από την Επιτροπή, στα οποία συμπεριλαμβανεται μισό εκατομμύριο ευρώ που δεν είχαν διατεθεί την περυσινή χρονιά, καθώς και την ευχαρίστησή μου για την εποικοδομητική συνεργασία του Ερυθρού Σταυρού, της OXFAM και άλλων μη κυβερνητικών οργανώσεων που δραστηριοποιούνται στην περιοχή. Εντούτοις, θα ήθελα να απευθύνω έκκληση στην Επιτροπή και στις κυβερνήσεις των κρατών μελών να καταβάλουν, σε συνεργασία με τις κυριότερες ΜΚΟ, κάθε δυνατή προσπάθεια για τη διευθέτηση της παρούσας κρίσης και για τη δρομολόγηση ενός ειδικού αναπτυξιακού προγράμματος με στόχο την κάλυψη των μεσοπρόθεσμων και μακροπρόθεσμων αναγκών της ζώνης που επλήγη από τον σεισμό.

<SPEAKER ID=149 NAME="Πρόεδρος">
Ευχαριστώ πολύ, κύριε Posada, αν και εσείς δεν αναφερθήκατε μόνο στα προβλήματα των Καναρίων Νήσων, αλλά και στα προβλήματα της Κολομβίας, που είναι το επόμενο θέμα της συζήτησης.

<SPEAKER ID=150 LANGUAGE="ES" NAME="Medina Ortega">
Κύριε Πρόεδρε, πιστεύω πως είμαστε τυχεροί που βρίσκεται αυτή τη στιγμή μαζί μας ο Επίτροπος κ. Brittan. Και το λέω αυτό γιατί χθες το βράδυ ο κ. Brittan, έχοντας ενοχληθεί πάρα πολύ, έμεινε μαζί μας σχεδόν μέχρι τα μεσάνυχτα συζητώντας για ένα θέμα που έχει μεγάλη σχέση με τις εξαιρετικά απομακρυσμένες περιοχές και τις Κανάριες Νήσους, το θέμα της μπανάνας.
<P>
Κύριε Brittan, απευθύνομαι απευθείας σε εσάς γιατί διαβάζοντας την πρόταση ψηφίσματός μας θα διαπιστώσετε πως αφορά τις μεγάλες ζημίες που υπέστη η γεωργία των Καναρίων Νήσων. Συγκεκριμένα, παρότι δεν αναφέρεται σε αυτή την πρόταση ψηφίσματος, θα σας αναφέρω, για παράδειγμα, ότι οι ζημίες ήταν τέτοιες, ώστε ούτε το 1999, αλλά ούτε και το 2000 θα επιτύχουμε την ελάχιστη εγγυημένη ποσότητα των 420.000 τόνων ετησίως, επειδή εκτός από τις μεγάλες μπανανιές καταστράφηκαν και οι μικρές. Και σας το λέω γιατί μετά από τη συζήτηση στην Ουάσιγκτον με μια κυβέρνηση η οποία κάνει λόγο για την υπεράσπιση του ελεύθερου ανταγωνισμού, πιστεύω πως θα πρέπει να τους εφιστήσουμε την προσοχή στο γεγονός ότι οι δικές μας καλλιέργειες μπανάνας βρίσκονται κάτω από αντίξοες κλιματικές συνθήκες και πολύ συχνά σε κάποιες περιοχές της Κοινότητας, τόσο στις Αντίλλες, όσο και στις Καναρίους Νήσους και τη Μαδέρα, σημειώνονται τέτοιες καταστροφές. Πιστεύω πως πρόκειται για ένα σημαντικό επιχείρημα.
<P>
Ο στόχος όμως του ψηφίσματος που υποβάλλουμε είναι διαφορετικός. Υπάρχει κάτι περιέργο το οποίο θα διαβάσω στον εκπρόσωπο της Επιτροπής, επειδή το θεωρώ χρήσιμο. Σε μια σημερινή εφημερίδα, με ημερομηνία 11 Φεβρουαρίου 1999, και συγκεκριμένα στην εφημερίδα La Provincia της Las Palmas, αναφέρεται πως ο εκπρόσωπος της ομοσπονδίας των εξαγωγέων οπωροκηπευτικών προϊόντων στη Las Palmas, κ. Roberto Gσiriz, εκφράζει την ικανοποίησή του για τη συμφωνία που θα συνάψει με κάθε ασφάλεια το Ευρωπαϊκό Κοινοβούλιο και υπενθυμίζει πως τελικά θα είναι ένα θεσμικό όργανο με έδρα το Στρασβούργο αυτό που θα μπορούσε να ζητήσει την επίλυση ενός προβλήματος που αφορά όλους εκεί. Γιατί αυτή τη στιγμή - και αυτό είναι το περίεργο - σε κάποιες τόσο απομακρυσμένες περιοχές, όπως η δική μας, η Επιτροπή θεωρείται πηγή έμπνευσης και βοήθειας. Η Επιτροπή ανέκαθεν υπήρξε πολύ δεκτική ως προς τα προβλήματα αυτών των περιοχών. Και τώρα ζητάμε μεταξύ άλλων να αναπτυχθεί το συντομότερο δυνατόν το νέο άρθρο 299.2 της Συνθήκης του Αμστερνταμ, το οποίο προβλέπει ένα ειδικό καθεστώς γι' αυτές τις περιοχές ακριβώς λόγω των αντίξοων οικονομικών συνθηκών.

<SPEAKER ID=151 LANGUAGE="ES" NAME="De Esteban Martνn">
Κύριε Πρόεδρε, εγώ θα παρέμβω εξ ονόματος του κυρίου Fernαndez Martνn, δεδομένου ότι χρειάστηκε να απουσιάσει. Όπως έχει ήδη ειπωθεί και όλοι σας γνωρίζετε, τις πρώτες ημέρες του Ιανουαρίου του τρέχοντος έτους η περιοχή των Καναρίων Νήσων επλήγη από μια πολύ μεγάλη καταιγίδα η οποία προκάλεσε τεράστιες οικονομικές απώλειες, τόσο στις υποδομές, όσο και στη γεωργική παραγωγή.
<P>
Πρέπει να επισημάνω πως οι απώλειες δεν έγκεινται μόνο στα υψηλά αριθμητικά στοιχεία που παρουσιάζονται στο ψήφισμα, που είναι περίπου 90 εκατ. ευρώ όσον αφορά τις καλλιέργειες ντομάτας και μπανάνας, καλλιέργειες οι οποίες, όπως όλοι γνωρίζετε και όπως ειπώθηκε εδώ, είναι οι πλέον σημαντικές και που πραγματικά αποτελούν την πηγή οικονομικών πόρων της περιοχής, αλλά έγκεινται επίσης σε τεράστιες απώλειες σε υποδομές που ανέρχονται σε περίπου 15 εκατ. ευρώ.
<P>
Γι' αυτόν τον λόγο, κύριε Πρόεδρε, ζητάμε από τα αρμόδια θεσμικά όργανα της Ευρωπαϊκής Ένωσης, και ειδικότερα από την Επιτροπή, να λάβουν υπόψη το μέγεθος αυτών των ζημιών και να συμπεριλάβουν ειδικά σχέδια αποκατάστασης των κατεστραμένων υποδομών. Ζητάμε επίσης να χρησιμοποιηθούν οι κατάλληλοι μηχανισμοί για να παρασχεθεί γρήγορα αποτελεσματική βοήθεια στους πολίτες που έχουν πληγεί από αυτή την καταστροφή, και καλούμε την κυβέρνηση της περιοχής να προβεί στην αποκατάσταση των ζημιών που έχουν προκληθεί.
<P>
Σεισμός στην Κολομβία

<SPEAKER ID=152 LANGUAGE="ES" NAME="Miranda de Lage">
Κύριε Πρόεδρε, η τραγωδία λόγω των σεισμών στις περιοχές Pereira και Armenia της Κολομβίας προστίθεται σε άλλες μεγάλες καταστροφές οι οποίες έχουν πλήξει και καταστρέψει ολοσχερώς ανθρώπους και περιουσίες στον ισθμό της Κεντρικής Αμερικής και σε περιοχές της Καραϊβικής. Η ευρωπαϊκή απόκριση υπήρξε σε όλες τις περιπτώσεις άμεση και αλληλέγγυα, γεγονός που επέτρεψε να μετριασθούν οι συνέπειες των καταστροφών και να δοθούν κάποιες ελπίδες στα θύματα. Δεν χωρά καμία αμφιβολία πως τόσο ακραίες καταστάσεις, όπως αυτές στην Κολομβία, επιδεινώθηκαν λόγω της απώλειας υποδομών, και αυτό αποτέλεσε παράγοντα καθυστέρησης στην άφιξη των ενισχύσεων και στην εκκίνηση των σχεδίων αντιμετώπισης επειγουσών καταστάσεων. Γι' αυτόν τον λόγο είναι πολύ λυπηρό που άτομα χωρίς ενδοιασμούς και ηθικούς φραγμούς επωφελήθηκαν αυτής της τραγωδίας για να λεηλατήσουν, να ληστέψουν και να εμπορευθούν τα λίγα αγαθά που υπήρχαν στην περιοχή ή που θα μπορούσαν να φτάσουν εκεί.
<P>
Αυτά τα τόσο λυπηρά γεγονότα δεν πρέπει να μας κάνουν να ξεχνάμε ούτε τον ηρωϊσμό ούτε το εξαιρετικό μάθημα ανθρωπιάς των μη κυβερνητικών οργανώσεων, των πολιτών, ανώνυμων πολιτών και του στρατού, που έλαβαν μέρος στις επιχειρήσεις αποκατάστασης και διάσωσης. Πρέπει συνεπώς να τονίσουμε αυτές τις θετικές στάσεις, καθώς και τη γρήγορη αντίδραση του ευρωπαϊκού γραφείου ανθρωπιστικής βοήθειας εκτάκτου ανάγκης και της Ευρωπαϊκής Επιτροπής για την παροχή των τόσο απαραίτητων εκείνη τη στιγμή ενισχύσεων, φορείς τους οποίους συγχαίρω γι' αυτόν τον λόγο.
<P>
Τώρα βέβαια, μετά από την αξιολόγηση των ζημιών, θα πρέπει να συμπληρώσουμε αυτό το έργο με ένα σχέδιο στόχος του οποίου θα είναι η αποκατάσταση των περιοχών που έχουν καταστραφεί ολοσχερώς. Δυστυχώς δεν μπορούμε να κάνουμε τίποτα για όσους έχουν εξαφανισθεί πέρα από το να συλλυπηθούμε τις οικογένειές τους και μπορούμε να κάνουμε πολύ λίγα για να αποφύγουμε άλλες καταστροφές του πλανήτη μας. Ωστόσο, μπορούμε να χρησιμοποιήσουμε τη χρηματοδότηση της Ευρώπης, καθώς και αυτή άλλων χωρών με τη μέγιστη διαφάνεια και αποτελεσματικότητα, ώστε να διαλυθεί οποιαδήποτε αμφιβολία σχετική με καταχρήσεις και ανεπαρκή αξιοποίηση αυτών των πόρων.
<P>
Γι' αυτόν τον λόγο, και με αυτό ολοκληρώνω, κύριε Πρόεδρε, αυτό το ψήφισμα φιλοδοξεί να υποστηρίξει τη δέσμευση του Προέδρου Pastrana ενάντια στη διαφθορά, ζητώντας από την κυβέρνησή του να κάνει ό, τι είναι δυνατόν για να εξασφαλισθεί η ασφάλεια στην περιοχή και ο σεβασμός των ανθρωπίνων δικαιωμάτων.

<SPEAKER ID=153 LANGUAGE="ES" NAME="Gonzαlez Αlvarez">
Κύριε Πρόεδρε, δεν υπάρχουν πολλά να προσθέσουμε σε όσα μόλις είπε η συνάδελφός μας κυρία Ana Miranda de Lage σχετικά με αυτό το θέμα. Πιστεύω πως στην Κολομβία συνέβη με τους σεισμούς το ίδιο που είχε συμβεί με τον κυκλώνα Mitch, φαινόμενα που συνήθως πλήττουν τους φτωχότερους πληθυσμούς. Υπάρχουν περισσότεροι από 1000 νεκροί και πάρα πολλοί τραυματίες. Επομένως, πιστεύω πως κατ' αρχάς πρέπει να χαιρετήσουμε την άμεση δράση της Ευρωπαϊκής Επιτροπής, η οποία απέστειλε στην περιοχή σημαντική ενίσχυση ύψους ενάμισυ εκατομμυρίου ευρώ και που έδρασε σε συνεργασία με μη κυβερνητικές οργανώσεις, όπως ο Ερυθρός Σταυρός, η OXFAM και άλλες.
<P>
Θα πρέπει να επιμείνουμε στην ανάγκη να εξασφαλίσει η Ευρωπαϊκή Επιτροπή με κάποιον τρόπο ότι οι αποσταλλείσες ενισχύσεις θα φθάσουν σε αυτούς που πραγματικά έχουν πληγεί. Γιατί όχι σε αυτή, αλλά σε προηγούμενες περιπτώσεις, είτε μέρος του πληθυσμού επωφελούμενο της σύγχυσης που είχε προκληθεί, όπως αυτή που προκλήθηκε στη συγκεκριμένη περίπτωση, επωφελούμενο λοιπόν της αταξίας, χρησιμοποίησε και πούλησε αγαθά τα οποία προορίζονταν για τον πληθυσμό που είχε πληγεί περισσότερο είτε η ενίσχυση δεν κατανεμήθηκε όπως έπρεπε και δεν έφτασε σε αυτούς για τους οποίους προοριζόταν. Επομένως, ίσως η Ευρωπαϊκή Επιτροπή να μπορεί να διαδραματίσει σημαντικό ρόλο σε αυτή την περίπτωση.
<P>
Πρέπει επίσης να εκφράσουμε την ικανοποίησή μας που ο κ. Pastrana δεσμεύτηκε να εξαλείψει τη διαφθορά και που, παράλληλα με την άφιξη των ενισχύσεων στον πληγέντα πληθυσμό, στην Κολομβία τυγχάνουν επίσης σεβασμού τα ανθρώπινα δικαιώματα.

<SPEAKER ID=154 LANGUAGE="DE" NAME="Lenz">
Κύριε Πρόεδρε, εξ ονόματος της Ομάδας μου συμφωνώ και εγώ απόλυτα με όσα είπαν οι προηγούμενοι ομιλητές. Δεν είναι η πρώτη φορά που η Κολομβία δέχεται ένα τόσο σοβαρό πλήγμα, και αυτή τη φορά φαίνεται επίσης ότι πρόκειται για μια περιοχή της Κολομβίας που ήταν ακόμη σχετικά ανέγγιχτη. Ακόμη χειρότερο είναι ότι ειδικά μια τέτοια περιοχή, με ανθρώπους που είχαν μεν ανάγκη βοήθειας, αλλά μέχρι τώρα μπορούσαν να ζήσουν σχετικά καλά, τώρα πλήττεται επιπλέον από αυτή την καταστροφή.
<P>
Απευθύνουμε επίσης θερμή παράκληση στην Επιτροπή να δράσει όσο λιγότερο γραφειοκρατικά μπορεί και να προσπαθήσει κατά το δυνατόν ώστε να φθάσει άμεσα η βοήθεια στον πληθυσμό. Χαιρόμαστε που έγιναν τόσο γρήγορα ενέργειες, γιατί στο σημείο αυτό επικρίνουμε συχνά την Κολομβία. Όπως ξέρετε, κύριε Επίτροπε, η Κολομβία μας δημιουργεί συχνά προβλήματα από ορισμένες απόψεις. Πιστεύω ότι, αν κατ' αυτόν τον τρόπο καταφέρουμε να δείξουμε ξεκάθαρα στην Κολομβία και στον Πρόεδρο Pastrana πως επεμβαίνουμε και θετικά, όταν οι άνθρωποι χρειάζονται βοήθεια, θα έχουμε επιτύχει πολλά.

<SPEAKER ID=155 LANGUAGE="EN" NAME="Howitt">
Κύριε Πρόεδρε, εκφράζουμε και εμείς τη συμπάθειά μας στα θύματα του σεισμού στην Κολομβία και επισημαίνουμε την ανάγκη να διασφαλίσουμε ότι η Ευρωπαϊκή Ένωση παρέχει τη μακροπρόθεσμη βοήθεια που απαιτείται, για να βοηθήσει τον κόσμο να ξαναχτίσει τη ζωή του. Μέχρι σήμερα οι κοινότητες που επλήγησαν δεν διαθέτουν στοιχειώδη δοχεία αποθήκευσης καθαρού νερού, έχουν πολύ λίγα αποχωρητήρια ή καταλύμματα προφυλαγμένα από τη βροχή και δεν έχουν επαρκή εξοπλισμό για την παρασκευή φαγητού ούτε εργαλεία που θα τους βοηθούσαν να καθαρίσουν και να ξαναχτίσουν τα σπίτια τους.
<P>
Τα ξυπόλητα παιδιά δεν έχουν παπούτσια για να σκαρφαλώσουν στα χαλάσματα που κάποτε ήταν τα σπίτια τους και ανθρώπινες ζωές έχουν καταστραφεί. Αν και φορείς, όπως η OXFAM, προσπαθούν να βοηθήσουν 8.000 οικογένειες τον μήνα, πάνω από 400.000 άνθρωποι έχουν χάσει τα υπάρχοντά τους ή τα προς το ζην. Πρέπει και εμείς να παραδειγματιστούμε, γιατί, παρά το γεγονός ότι ανακοινώθηκε πολύ νωρίς η παροχή βοήθειας, γεγονός το οποίο χαιρετίζουμε, καμία διεθνής βοήθεια δεν έφτασε επί τόπου 48 ώρες μετά το χτύπημα του εγκέλαδου.
<P>
Τέλος, εν όψει μιας κατάστασης η οποία θα έπρεπε να ενώνει για λόγους καθαρά ανθρωπιστικούς τις επιμέρους ομάδες που εμπλέκονται στη διαμάχη της Κολομβίας οφείλω να εκφράσω τη δυσπιστία μου σε αναφορές, σύμφωνα με τις οποίες οι παραστρατιωτικές οργανώσεις ίσως χρησιμοποίησαν την καταστροφή για να καλύψουν τη δολοφονία υπερασπιστών των ανθρωπίνων δικαιωμάτων στις ΜΚΟ που δρουν στην Κολομβία, καθώς και σε αναφορές, σύμφωνα με τις οποίες αυτό απετέλεσε την πρόφαση για να αποσυρθεί ένα νομοσχέδιο το οποίο καταδίκαζε τις καταναγκαστικές εξαφανίσεις σε μία έκτακτη σύνοδο του Κοινοβουλίου της Κολομβίας την περασμένη εβδομάδα. Κάνουμε έκκληση στον Πρόεδρο Pastrana όχι μόνο να καταπολεμήσει την απάτη και τη διαφθορά, αλλά και να δημοσιεύσει επισήμως αυτό το νομοσχέδιο.

<SPEAKER ID=156 LANGUAGE="EN" NAME="Cushnahan">
Η εικοστή πέμπτη Ιανουαρίου είναι μια ημερομηνία που θα χαραχτεί στη μνήμη του λαού της Κολομβίας, δυστυχώς όμως για άσχημους λόγους. Σημειώθηκε μια τραγωδία τεραστίων διαστάσεων, όπως επισημάνθηκε ήδη, η οποία είχε ως αποτέλεσμα τον θάνατο άνω των χιλίων ανθρώπων και τον τραυματισμό πολλών χιλιάδων ακόμα.
<P>
Πρέπει να πούμε ότι αξίζουν συγχαρητήρια στην Επιτροπή για την ταχύτητα με την οποία ανταποκρίθηκε στην κρίση, και ιδιαίτερα για τον τρόπο με τον οποίο συνεργάστηκε με ΜΚΟ στην περιοχή. Ωστόσο, η βοήθεια η οποία εστάλη από την Ευρωπαϊκή Ένωση και από άλλες δωρήτριες χώρες είναι απλώς συμβολική, αν λάβουμε υπόψη μας το μέγεθος της καταστροφής και του πόνου, και ιδιαίτερα τα στατιστικά στοιχεία στα οποία αναφέρθηκε ο κ. Howitt: σχεδόν μισό εκατομμύριο άνθρωποι έχασαν τα σπίτια τους και τα υπάρχοντά τους. Επομένως, απαιτείται ένα πολύ εκτεταμένο πρόγραμμα ενίσχυσης και ανάπτυξης, για να ανταποκριθεί στις μακροπρόθεσμες ανάγκες της χώρας και του λαού της. Είναι ζήτημα ζωτικής σημασίας, αν επίκειται η παροχή αυτής της ενίσχυσης, να υπόκειται στον κατάλληλο συντονισμό και να διοχετευθεί σε εκείνους που τη χρειάζονται περισσότερο.
<P>
Το ψήφισμα ορθώς επισημαίνει τον κίνδυνο της διαφθοράς και την ανάγκη εξάλειψής του. Χαιρετίζω, όπως και το ψήφισμα, τη δέσμευση του Προέδρου Pastrana να διασφαλίσει ότι δεν θα παρουσιαστούν κρούσματα διαφθοράς. Το ψήφισμα ορθώς επισημαίνει επίσης ότι στην προσπάθεια αποκατάστασης της δημόσιας τάξης είναι ζήτημα ζωτικής σημασίας να μην παραβιαστούν τα ανθρώπινα δικαιώματα.

<SPEAKER ID=157 LANGUAGE="DE" NAME="Kreissl-Dφrfler">
Κύριε Πρόεδρε, η καθημερινή ζωή στην Κολομβία είναι σκληρή. Κάθε μήνα θα μπορούσαμε να συζητούμε εκ νέου για παραβιάσεις των ανθρωπίνων δικαιωμάτων, για τις παραστρατιωτικές οργανώσεις, για επιθέσεις εναντίον ιθαγενών και νέγρων, για εκδιώξεις και εξαφανίσεις ανθρώπων. Αυτή τη φορά όμως η αφορμή μας δίνεται από μια φυσική καταστροφή: τον σεισμό στην Armenia, που επέφερε μεγάλα δεινά στον πληθυσμό. Δεν θέλω να επαναλάβω τώρα όλα όσα ήδη είπαν οι συνάδελφοι, όμως στα δεινά προστίθεται και μια καταστροφή που προξενεί η ίδια η χώρα, δηλαδή η διαφθορά και η μερική αδυναμία της κολομβιανής κρατικής μηχανής να μεταφέρει τη βοήθεια με ταχύτητα και ασφάλεια στα θύματα.
<P>
Ωστόσο, ιδιαίτερα ανησυχητικές είναι οι πληροφορίες ότι σε πολλά μέρη δεν έφθασε καθόλου η υποτιθέμενη άμεση βοήθεια από την Ευρωπαϊκή Ένωση. Εδώ χρειάζεται να εξακριβωθούν επειγόντως αυτές οι πληροφορίες, όπως είναι επίσης επειγόντως αναγκαία μια απολογιστική έκθεση. Υπό τη σκιά του σεισμού οι παραστρατιωτικές οργανώσεις ξεκίνησαν μια εκστρατεία εξολόθρευσης των υπερμάχων των ανθρωπίνων δικαιωμάτων. Πολιτικοί και άλλοι ζητούν σε εθνικό και διεθνές επίπεδο να επέμβει επιτέλους ο Πρόεδρος Andres Pastrana. Μέχρι τώρα όμως δεν είδαμε και πολλά στον συγκεκριμένο τομέα. Και ως προς αυτό χρειάζεται επειγόντως να καλέσει η Επιτροπή την κολομβιανή κυβέρνηση να ενεργήσει κατά αυτών των παραβιάσεων των ανθρωπίνων δικαιωμάτων που παρατηρούνται, καθώς υπάρχει εκμετάλλευση του γεγονότος του σεισμού.

<SPEAKER ID=158 NAME="Brittan">
Κύριε Πρόεδρε, θα αναφερθώ πρώτα στην κατάσταση στις Καναρίους Νήσους. Η Επιτροπή έχει υπόψη της τις τρομερές καταιγίδες που έπληξαν τις Νήσους μεταξύ της έκτης και της ενάτης Ιανουαρίου. Ευχαριστώ τους αξιότιμους βουλευτές για τις περαιτέρω πληροφορίες που μας παρείχαν με την πρόταση ψηφίσματος που υπέβαλαν καθώς και με τις ομιλίες τους. Όσον αφορά το ζήτημα των μπανανών, γνωρίζω πολύ καλά τον ιδιαίτερο ρόλο αυτού του κλάδου στην οικονομία των Καναρίων Νήσων και λυπάμαι ιδιαιτέρως γι' αυτό που συνέβη, σε συνδυασμό με τα υπόλοιπα προβλήματα που εξετάσαμε χθες το βράδυ.
<P>
Θα ήθελα να εκφράσω τη συμπάθεια και την υποστήριξη της Επιτροπής προς τον πληθυσμό της περιοχής που επλήγη από τις καταιγίδες. Μας ευαισθητοποίησαν πολύ τα προβλήματα που προκλήθηκαν από την κακοκαιρία και θα εξετάσουμε προσεκτικά τη συνολική κατάσταση υπό το φως των μέσων και των νομοθετικών διατάξεων που ενδεχομένως διαθέτουμε για την παροχή βοήθειας.
<P>
Προκειμένου να μπορέσουν οι ενεχόμενοι να εκπονήσουν μια ορθή μελέτη για την Επιτροπή, αυτό που θα θέλαμε από τις ισπανικές αρχές είναι να μας παράσχουν το συντομότερο δυνατόν λεπτομερή στοιχεία για τον χαρακτήρα της κακοκαιρίας, τις επιπτώσεις της στην παραγωγή και στο δυναμικό παραγωγής της περιφέρειας, καθώς και για τις ζημίες που προκλήθησαν στις υποδομές. Αν μας υποβληθεί επισήμως από την ισπανική κυβέρνηση κατά την επόμενη συνάντηση των επιτροπών παρακολούθησης αίτημα για διαρθρωτική ενίσχυση στις Κανάριους Νήσους και για τη συμπερίληψη της Ισπανίας στον Στόχο Ι του Κοινοτικού Πλαισίου Στήριξης, θα εξετάσουμε τις δυνατότητες αναπρογραμματισμού της διαρθρωτικής ενίσχυσης που παρέχεται αυτή τη στιγμή σε συνεργασία με τις εθνικές και περιφερειακές αρχές, καθώς και τη διάθεση οποιουδήποτε ποσού από άλλους διαθέσιμους πόρους ως συνεισφορά στην επισκευή των υποδομών που υπέστησαν ζημίες από τις εν λόγω καταιγίδες.
<P>
Έρχομαι τώρα στην κατάσταση στην Κολομβία. Τα πρώτα επίσημα στοιχεία δείχνουν ότι ο αριθμός των νεκρών έχει ξεπεράσει τους 900, 582 εκ των οποίων στον νομό Quindio, και ο αριθμός των τραυματιών έφτασε περίπου τους 3.400, ενώ 200.000 άνθρωποι είναι άστεγοι. Βεβαίως, η άμεση προτεραιότητα είναι να ανταποκριθούμε στις επείγουσες ανάγκες των πιο ευάλωτων πληθυσμιακών ομάδων σε ολόκληρη την περιφέρεια που επλήγη από την καταστροφή. Μια λεπτομερής αξιολόγηση των αναγκών επιβεβαιώνει ότι είναι πολύ σημαντικό να παράσχουμε επειγόντως προσωρινό κατάλυμμα, τροφή, κουβέρτες, μαγειρικά σκεύη, φάρμακα και χλώριο. Εν αναμονή μιας πιο εξονυχιστικής αξιολόγησης των αναγκών, το ευρωπαϊκό γραφείο ανθρωπιστικής βοήθειας εκτάκτου ανάγκης έχει ετοιμάσει μέχρι στιγμής ένα πρόγραμμα αρωγής που ανέρχεται σε 1, 5 εκατομμύρια ευρώ. Η Επιτροπή μπόρεσε να ανακοινώσει στις 26 Ιανουαρίου μία έγκαιρη συνεισφορά στις διεθνείς προσπάθειες αρωγής, και σας ευχαριστώ για τα καλά λόγια που είπατε απόψε αναφορικά με όσα κατάφερε να κάνει η Επιτροπή.
<P>
Το πρώτο σχέδιο εκτάκτου ανάγκης υλοποιείται από πολλές ευρωπαϊκές ΜΚΟ σε συνεργασία με τον κολομβιανό Ερυθρό Σταυρό. Το ευρωπαϊκό γραφείο ανθρωπιστικής βοήθειας εκτάκτου ανάγκης εξετάζει το ενδεχόμενο έγκρισης ενός επιπλέον προγράμματος για την περίθαλψη των σεισμοπαθών. Στα πλαίσια της αποστολής τους στην Κολομβία την επόμενη εβδομάδα οι υπηρεσίες της Επιτροπής θα αρχίσουν να εξετάζουν τις δυνατότητες μακροπρόθεσμης αποκατάστασης των περιοχών που επλήγησαν από τον σεισμό. Θα ήθελα όμως να προσθέσω ότι συμμεριζόμαστε πλήρως την άποψη που εκφράστηκε στο Ευρωπαϊκό Κοινοβούλιο, ότι η κυβέρνηση του Προέδρου Pastrana πρέπει να προβεί σε ενέργειες αποκατάστασης της δημόσιας τάξης και καταπολέμησης της διαφθοράς, ενώ παράλληλα θα πρέπει να γίνονται πλήρως σεβαστά τα ανθρώπινα δικαιώματα, να διασφαλισθεί ότι οι δολοφονίες και οι απαγωγές υπερμάχων των ανθρωπίνων δικαιωμάτων και εργαζομένων στις τοπικές ΜΚΟ θα ερευνηθούν πλήρως και ότι, σύμφωνα με τα αποτελέσματα οποιασδήποτε σχετικής έρευνας, θα γίνουν οι ενέργειες που επιβάλλονται με αυστηρότητα και ταχύτητα.

<SPEAKER ID=159 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.
<P>
Δεδομένου ότι η συζήτηση έληξε νωρίτερα και δεν μπορούμε να προβούμε αμέσως στην ψηφοφορία, είμαι υποχρεωμένος να διακόψω τη συνεδρίαση μέχρι την ώρα των ψηφοφοριών.
<P>
Η συνεδρίαση διακοπείσα στις 17.00 επαναλαμβάνεται στις 17.30

<SPEAKER ID=160 NAME="Πρόεδρος">
Προχωρούμε τώρα στην ψηφοφορία επί επικαίρων και επειγόντων θεμάτων.
<P>
Μετά από την ψηφοφορία επί της κοινής πρότασης ψηφίσματος για το Καζακστάν

<SPEAKER ID=161 LANGUAGE="DE" NAME="Posselt">
Κύριε Πρόεδρε, συγχαίρω το Σώμα που ενέκρινε ομόφωνα το ψήφισμα για το Καζακστάν. Έχω μπροστά μου το κείμενο στα γερμανικά, το οποίο. αποτελείται μόνο από την πρόταση «αναθέτει στον Πρόεδρό του να μεταβιβάσει το παρόν ψήφισμα στους τάδε και τάδε.» Εκτός αυτού δεν υπάρχουν στο έγγραφο παρά δύο παύλες. Ήθελα να ρωτήσω αν έχει διαβάσει κανείς άλλος το ψήφισμα και κατά πόσον περιλαμβάνεται κάποιο κείμενο.

<SPEAKER ID=162 NAME="Πρόεδρος">
Κύριε Posselt, είμαι σίγουρος ότι όλοι οι βουλευτές το έχουν διαβάσει. Πρέπει να υπάρχει κάποιο λάθος στο συγκεκριμένο κείμενο που λάβατε .
<P>
Μετά από την ψηφοφορία επί επικαίρων και επειγόντων θεμάτων.

<SPEAKER ID=163 LANGUAGE="DE" NAME="Posselt">
Κύριε Πρόεδρε, πρέπει να επαναλάβω ότι η προηγούμενη παρατήρησή μου δεν ήταν αστείο, αλλά τυπική διαμαρτυρία. Το ψήφισμα για το Καζακστάν, τουλάχιστον στα γερμανικά, αποτελείται από δύο παύλες.
<P>
Γέλια
<P>
Σας παρακαλώ να κηρύξετε για τυπικούς λόγους άκυρη την ψηφοφορία. Είναι άκυρη σύμφωνα με τον Κανονισμό μας, όταν δεν υπάρχει το κείμενο. Υπάρχει προηγούμενο.

<SPEAKER ID=164 LANGUAGE="DE" NAME="Swoboda">
Κύριε Πρόεδρε, αυτό δεν είναι σωστό. Το κείμενο υπάρχει πλήρες στα γερμανικά. Ίσως έγινε κάποιο λάθος στη δική σας περίπτωση, κύριε Posselt. Ευχαρίστως θα θέσω στη διάθεσή σας ένα αντίγραφο, ώστε να ξέρετε πραγματικά τί ψηφίσατε.

<SPEAKER ID=165 NAME="Πρόεδρος">
Κύριε Swoboda, και σε μένα έδειξαν ένα πλήρες κείμενο. Είπα στον κύριο Posselt ότι υπάρχει κάποιο τυπογραφικό λάθος στο κείμενο που έλαβε.

<SPEAKER ID=166 LANGUAGE="DE" NAME="Hδnsch">
Κύριε Πρόεδρε, είναι δυνατόν να υπάρχουν τυφλά σημεία σε έναν συνάδελφο της Χριστιανοκοινωνικής Ένωσης;
<P>
Γέλια

<SPEAKER ID=167 NAME="Πρόεδρος">
Οπωσδήποτε όχι.

<CHAPTER ID=6>
Ψηφοφορίες (συνέχεια)
<SPEAKER ID=168 NAME="White">
Κύριε Πρόεδρε, θα ήθελα να επισημάνω ένα δύο σημεία σχετικά με την ψηφοφορία. Πρώτον, ζητώ συγνώμη που υπάρχουν πάνω από 200 τροπολογίες: κάναμε ό, τι ήταν δυνατόν για να μειωθεί ο αριθμός τους.
<P>
Θα ήθελα να εξηγήσω την έννοια των «συμβιβαστικών τροπολογιών» σε σχέση με την αποψινή ψηφοφορία. Δεν πρόκειται για συμβιβαστικές τροπολογίες όπως τις εννοούμε συνήθως, δηλαδη συμβιβαστικές τροπολογίες μεταξύ πολιτικών ομάδων. Αντιπροσωπεύουν τα αποτελέσματα ενός ανεπίσημου τριμερούς διαλόγου ο οποίος έλαβε χώρα στις Βρυξέλλες τις τελευταίες ημέρες και εβδομάδες και ισοδυναμούν με έναν σημαντικό όγκο εργασίας όπου συνεισφέραμε εγώ και οι άλλοι εισηγητές για το θέμα των υδάτων.
<P>
Είναι απολύτως επιβεβλημένο, από τη στιγμή που οι εισηγητές για το θέμα των υδάτων καταλήξαμε σε συμφωνία επί αυτών των συμβιβαστικών τροπολογιών, να συμφωνήσουμε τώρα να τις κάνουμε δεκτές, διότι η γερμανική Προεδρία, η οποία δεν εκπροσωπείτο στη χθεσινοβραδινή συζήτηση, δήλωσε σε επιστολή της ότι ελπίζει να επιτευχθεί κοινή θέση επί του σχεδίου οδηγίας στο Ευρωπαϊκό Συμβούλιο του Μαρτίου και ότι θα κάνει ό, τι είναι δυνατόν, προκειμένου να περιληφθεί σε αυτή την κοινή θέση το κείμενο που προήλθε από τις ανεπίσημες διαβουλεύσεις.
<P>
Απαραίτητη προϋπόθεση για να γίνει αυτό είναι να περιλαμβάνεται αυτό το κείμενο στην απόφαση επί της προτάσεως που θα λάβει απόψε το Κοινοβούλιο. Χρειάζεται λοιπόν να εκπληρώσουμε τη δική μας πλευρά της συμφωνίας εγκρίνοντας τις λεγόμενες συμβιβαστικές τροπολογίες, και τότε θα έχουμε ξεκινήσει κάτι το οποίο θα μπορέσουμε να προωθήσουμε περισσότερο μετά από τη διαδικασία δεύτερης ανάγνωσης, οπότε θα προχωρήσουμε σε συναπόφαση.

<SPEAKER ID=169 LANGUAGE="ES" NAME="Cabezσn Alonso">
Κύριε Πρόεδρε, σήμερα το πρωί έπειτα από το τέλος της ψηφοφορίας ζητήθηκε να ψηφιστεί η εν λόγω έκθεση στη συνεδρίαση της ολομέλειας των Βρυξελλών. Επαναλαμβάνω και εγώ το ίδιο αίτημα, να ψηφιστεί δηλαδή η εν λόγω έκθεση λόγω της σημασίας της στην ολομέλεια των Βρυξελλών.

<SPEAKER ID=170 NAME="Πρόεδρος">
Έχετε απόλυτο δίκιο, το θέμα είχε τεθεί σήμερα το πρωί, αλλά ο Κανονισμός λέει ότι χρειάζεται είτε μία πολιτική ομάδα είτε 29 βουλευτές. Δεν μου υποβλήθηκε επισήμως αίτημα από καμία πολιτική ομάδα ούτε μου εξέφρασαν την επιθυμία τους 29 βουλευτές. Σκοπεύω επομένως να προχωρήσω στην ψηφοφορία. Με λίγη καλή θέληση δεν νομίζω ότι θα μας πάρει πολλή ώρα.

<SPEAKER ID=171 LANGUAGE="EN" NAME="White">
Κύριε Πρόεδρε, αυτό που μόλις είπατε για το αίτημα είναι ορθό, το πρόβλημα όμως είναι ότι δεν μπόρεσα να επιτύχω τη συγκατάθεση της Ομάδας μου να μετατεθεί αυτό το θέμα για την επόμενη εβδομάδα. Ζητώ συγνώμη από την ισπανική αντιπροσωπεία.
<P>
Μετά από την ψηφοφορία επί της τροπολογίας αριθ. 165

<SPEAKER ID=172 LANGUAGE="EN" NAME="Aναστασόπουλος">
Κύριε Πρόεδρε, αναρωτιέμαι εάν οι πολιτικές ομάδες που ζητούν τόσες πολλές ψηφοφορίες με ονομαστική κλήση έχουν υπόψη τους ότι κάθε ψηφοφορία με ονομαστική κλήση κοστίζει στον Ευρωπαίο φορολογούμενο 300 ευρώ.

<SPEAKER ID=173 LANGUAGE="DE" NAME="Voggenhuber">
Κύριε Πρόεδρε, θέλω μόνο να ρωτήσω τον ερωτώντα αν ξέρει πόσο σημαντικό είναι για τον πολίτη να γνωρίζει ποιός φέρει την πολιτική ευθύνη και πόσο θα κοστίσει αυτό.

<SPEAKER ID=174 NAME="Αναστασόπουλος">
Κύριε Πρόεδρε, χωρίς την παραμικρή συζήτηση έχουν οι πολίτες δικαίωμα να γνωρίζουν και έχουμε υποχρέωση να τους πληροφορούμε, αλλά όχι για κάθε πρόταση και όχι για κάθε κόμμα.

<SPEAKER ID=175 NAME="Πρόεδρος">
Συνάδελφοι, είχαμε μια φορτωμένη εβδομάδα και είμαστε όλοι κουρασμένοι. Ας προχωρήσουμε.

<SPEAKER ID=176 LANGUAGE="DE" NAME="Telkδmper">
Κύριε Πρόεδρε, θα ήθελα να καθησυχάσω τον κ. Αναστασόπουλο. Όλοι είμαστε υπέρ ενός φειδωλού προϋπολογισμού και, κοιτάζοντας την Ομάδα σας και βλέποντας πόσο άδεια είναι τα έδρανα, βλέπω ότι αυτό θα οδηγήσει πολλούς συναδέλφους να λάβουν σήμερα μόνο τη μισή της ημερήσιας αποζημίωσης, κάτι που ασφαλώς θα σας ικανοποιήσει.
<P>
Γέλια

<SPEAKER ID=177 NAME="Πρόεδρος">
Μπαίνω στον πειρασμό να διεξαγάγω μια ψηφοφορία με ονομαστική κλήση για το κατά πόσον οι ψηφοφορίες με ονομαστική κλήση αξίζουν τον κόπο, αλλά κάτι τέτοιο θα ήταν παράλογο.
<P>
Το Σώμα εγκρίνει το ψήφισμα νομοθετικού περιεχομένου

<SPEAKER ID=178 NAME="Collins, Kenneth">
Κύριε Πρόεδρε, ήταν μια πολύ χρονοβόρα και περίπλοκη ψηφοφορία, αλλά με πολύ ικανοποιητική έκβαση.
<P>
Ωστόσο, θα ήθελα να επιστήσω την προσοχή του Σώματος στο γεγονός ότι, πρώτον, η εν λόγω διαδικασία κατέστη απαραίτητη, διότι το Συμβούλιο κατέληξε σε πολιτική συμφωνία ως προς το θέμα αυτό σε πολύ πρώιμο στάδιο. Αυτό είναι ένα παράδειγμα της έλλειψης σύνεσης που επιδεικνύει το Συμβούλιο, όταν καταλήγει σε αυτές τις πολιτικές συμφωνίες. Δεύτερον, το ικανοποιητικό αποτέλεσμα δεν θα ήταν δυνατόν χωρίς τον τεράστιο όγκο εργασίας που πραγματοποίησε ο κ.White. Θα ήθελα όμως να τονίσω ότι δεν θα ήταν δυνατόν και χωρίς τη συνεργασία των συνεισηγητών του για το θέμα των υδάτων, των κ.κ. Eisma και Florenz. Δεν θα ήταν επίσης δυνατόν χωρίς τους συντονιστές όλων των πολιτικών ομάδων και χωρίς τη στενή συνεργασία με το προσωπικό της Επιτροπής, με τον πρόεδρο της ομάδας εργασίας της γερμανικής Προεδρίας για το θέμα των υδάτων και χωρίς τη γραμματεία της Επιτροπής Περιβάλλοντος. Ελπίζω να αναγνωρίζουν όλοι ότι αυτοί οι άνθρωποι αξίζουν την αναγνώριση, διότι χωρίς αυτούς ο κ. White δεν θα είχε τόσο μεγάλη επιτυχία.

<SPEAKER ID=179 NAME="Πρόεδρος">
Χαίρομαι που ακούω ότι η οδηγία περί υδάτων «ξεχειλίζει» από συνεργασία.

<SPEAKER ID=180 LANGUAGE="EN" NAME="Cassidy">
Κύριε Πρόεδρε, πρόκειται για τον αριθμό των ψηφοφοριών με ονομαστική κλήση που είχαμε σε αυτή την έκθεση. Κατά την ψηφοφορία επί της προηγούμενης εκθέσεως προσδιορίζατε πάντα την Ομάδα η οποία είχε ζητήσει τη διεξαγωγή ψηφοφορίας με ονομαστική κλήση, γεγονός που έκανε τους συναδέλφους της Ομάδας των Πρασίνων στο Ευρωπαϊκό Κοινοβούλιο να μην αισθάνονται και τόσο άνετα. Σε αυτή την περίπτωση ούτε μία φορά δεν προσδιορίσατε ποιός ζήτησε τη διεξαγωγή ψηφοφορίας με ονομαστική κλήση. Σίγουρα πρέπει να μαθαίνουμε ποιός ζήτησε τη διεξαγωγή ψηφοφορίας με ονομαστική κλήση.

<SPEAKER ID=181 NAME="Πρόεδρος">
Αν πραγματικά το επιθυμείτε, μπορώ να τα διαβάζω όλα, μόνο που θα μας πάρει περισσότερο χρόνο.
<P>
Τροπολογία αριθ. 44

<SPEAKER ID=182 LANGUAGE="DE" NAME="Graenitz">
Κύριε Πρόεδρε, θέλω να επισημάνω στο Σώμα ότι στην τροπολογία 44, σημείο 2α, παύλα 2, το γερμανικό κείμενο πρέπει να αναγράφει αντί «απομάκρυνση των πυροτεχνικών κατασκευαστικών στοιχείων» «εξουδετέρωση των πυροτεχνικών κατασκευαστικών στοιχείων», προκειμένου να έχει νόημα το κείμενο.

<SPEAKER ID=183 NAME="Florenz">
Το κείμενο αυτό θα ήταν εξαιρετικό ως εργασία ενός μηχανικού, είναι όμως εντελώς ακατάλληλο ως νομικό κείμενο.

<SPEAKER ID=184 NAME="Πρόεδρος">
Εφόσον ο εισηγητής προβαίνει σε αυτή την επιβεβαίωση, θα εξασφαλίσουμε ότι το γερμανικό κείμενο έχει τροποποιηθεί αναλόγως.
<P>
Το Σώμα εγκρίνει το ψήφισμα νομοθετικού περιεχομένου

<SPEAKER ID=185 NAME="Πρόεδρος">
Έλαβα ένα αίτημα βάσει του άρθρου 129 του Κανονισμού από τη Συνομοσπονδιακή Ομάδα της Ευρωπαϊκής Ενωτικής Αριστεράς για αναπομπή της έκθεσης αυτής στην επιτροπή.

<SPEAKER ID=186 LANGUAGE="IT" NAME="Manisco">
Κύριε Πρόεδρε, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστεράς των Πρασίνων των Βορείων Χωρών ζητούμε την αναπομπή σε επιτροπή της έκθεσης Quisthoudt-Rowohl κατ' εφαρμογή του άρθρου 129 του Κανονισμού για τους ακόλουθους λόγους: θεωρούμε ότι η έγκριση της έκθεσης τη συγκεκριμένη στιγμή μπορεί να ερμηνευθεί ως παρέμβαση στην εκλογική διαδικασία ενός κυρίαρχου κράτους, όπως το Ισραήλ, και - ανεξάρτητα από τη σπουδαιότητά της και τις προθέσεις της - ως ρητή στήριξη σε ένα από τα πιο επίμαχα κόμματα του εκλογικού αγώνα, του κόμματος δηλαδή του υποψηφίου Βενιαμίν Νετανιάχου.

<SPEAKER ID=187 LANGUAGE="FR" NAME="Dupuis">
Κυρία Πρόεδρε, εάν αναβάλλαμε την ψήφιση των εκθέσεων κάθε φορά που γίνονται εκλογές στις ενδιαφερόμενες χώρες, δεν θα ψηφίζαμε πια καμία έκθεση. Πιστεύω λοιπόν ότι δεν μπορούμε να αναβάλουμε την έκθεση αυτή.
<P>
Χειροκροτήματα

<SPEAKER ID=188 NAME="Quisthoudt-Rowohl">
Κύριε Πρόεδρε, θεωρώ ότι θα πρέπει να γίνει τώρα η ψηφοφορία για τη συγκεκριμένη έκθεση. Κάθε καθυστέρηση είναι επιζήμια τόσο για το Ισραήλ, όσο και για τους Παλαιστινίους.
<P>
Το Σώμα απορρίπτει την αίτηση αναπομπής στην επιτροπή
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=189 NAME="Aldo">
Κύριε Πρόεδρε, θα ήθελα απλώς να καταθέσω μια προφορική τροπολογία τύπου.
<P>
Για την καλύτερη κατανόηση της τροπολογίας, προτείνω να προστεθεί, μετά τις λέξεις «περιφερειακής ενοποίησης», η φράση «μέσω της προκαταβολικής κατάργησης της αρχής της μη αμοιβαιότητας στις σχέσεις ΑΚΕ, ΥΧΕ και υπεραπόκεντρων περιφερειών, από την έναρξη ισχύος της νέας γενικής Σύμβασης Ευρωπαϊκής Ένωσης/ΑΚΕ».

<SPEAKER ID=190 LANGUAGE="ES" NAME="Medina Ortega">
Κύριε Πρόεδρε, εν γένει, η Ομάδα των Σοσιαλιστών υποστηρίζει το ψήφισμα του κυρίου Aldo, αλλά η προφορική τροπολογία που προτείνει έχει ένα αρκετά βαθύ περιεχόμενο και συνεπώς δεν πιστεύω πως θα μπορούσαμε να την δεχτούμε αυτήν τη στιγμή, δηλαδή δεν πρόκειται για μια απλή τυπική τροπολογία, αλλά πρόκειται για μια τροπολογία η οποία έχει βαθύ νόημα. Επομένως, αντιτιθέμεθα στην προφορική τροπολογία.
<P>
Περισσότεροι από 12 βουλευτές εξέφρασαν την αντίθεσή τους στην προφορική τροπολογία
<P>
(Το Σώμα εγκρίνει το ψήφισμα)

<SPEAKER ID=191 NAME="Blokland">
Τον 21ο αιώνα, το νερό καλής ποιότητας θα έχει ενδεχομένως μεγαλύτερη στρατηγική σημασία από το πετρέλαιο. Αυτός και μόνο ο λόγος αρκεί για να ευχαριστήσουμε τον κ. White για τις προσπάθειες που κατέβαλε για τη θέσπιση ενός ικανοποιητικού καθεστώτος για τα επιφανειακά ύδατα από το 2010. Η προσέγγιση με βάση την περιοχή της λεκάνης απορροής παρέχει στα κράτη μέλη τη δυνατότητα να ασκήσουν μία συγκεκριμένη πολιτική. Εμείς πιστεύουμε ότι η ιδέα είναι έξοχη. Εάν αξιοποιηθεί με τον καλύτερο δυνατό τρόπο η διαθέσιμη τεχνογνωσία για μια συγκεκριμένη περιοχή, όπως συμβαίνει για παράδειγμα με τις waterschappen , το αποτέλεσμα θα βελτιωθεί. Εκτός αυτού, η συμμετοχή των αμέσως ενδιαφερόμενων διευρύνει το έρεισμα της νέας πολιτικής.
<P>
Πριν θεσπισθεί μια νέα οδηγία πλαίσιο πρέπει να προηγηθούν πολλά: η εξέταση σε πρώτη ανάγνωση μπορεί να χαρακτηριστεί ως ιδιαίτερα πολύπλοκη. Η εξέταση του σχεδίου για οδηγία πλαίσιο στο Κοινοβούλιο αναβλήθηκε επανειλημμένα. Όλα αυτά είχαν να κάνουν με την «πρόωρη θέση» που υιοθέτησε το Συμβούλιο τον Ιούνιο του παρελθόντος έτους. Πρέπει να πούμε ότι τα πράγματα είχαν μια περίεργη εξέλιξη. Στη συνέχεια, και κάτω από το βάρος της Συνθήκης του Αμστερνταμ, ξεκίνησαν οι προσπάθειες για την επίτευξη πολιτικής συμφωνίας. Οι προσπάθειες αυτές ήταν επιτυχείς μόνο σε ορισμένες περιοχές, επειδή μερικά κράτη μέλη δεν έδειξαν την ευελιξία που απαιτείτο. Κρίμα, γιατί σε ένα πρώιμο στάδιο είναι συνήθως περισσότερο εύκολο να επιτευχθεί συμφωνία, επειδή οι διάφορες πλευρές δεν έχουν περιχαρακώσει ακόμη τη θέση τους.
<P>
Οι συμβιβαστικές τροπολογίες που κατατέθηκαν και με δική μου πρωτοβουλία είναι το πενιχρό αποτέλεσμα μιας αρχής που υποσχόταν πολλά. Οι τροπολογίες 189 έως και 193 για τους «υδροβιότοπους» έχουν ως στόχο τη διατήρηση μιας εφεδρικής ποσότητας υδάτων, η οποία είναι απαραίτητη για την αντιμετώπιση περιπτώσεων πλημμύρας και ξηρασίας.
<P>
Στις συμβιβαστικές τροπολογίες 194 και 195 συνεκτιμάται το γεγονός ότι η διαχείριση των θαλασσίων υδάτων ρυθμίζεται βάσει διεθνών συμβάσεων. Υποστηρίζουμε την κατά καιρούς διοργάνωση διασκέψεων για την πολιτική των υδάτων. Επίσης, όπως προτείνεται στη συμβιβαστική τροπολογία 198, θα ήταν καλό να προωθηθεί η συμμετοχή όλων των ενδιαφερόμενων, συμπεριλαμβανομένων και ΜΚΟ.
<P>
Πρέπει να διατηρηθεί η δυνατότητα επαναδιοχέτευσης υδάτων για τις απαραίτητες δραστηριότητες, υπό τον όρο ότι αυτό θα γίνεται με υπεύθυνο τρόπο. Η συμβιβαστική τροπολογία 201 προσφέρει επαρκείς εγγυήσεις προς τούτο.
<P>
Στην περίπτωση των ορίων απόρριψης, θα πρέπει να ληφθούν υπόψη και οι διάσπαρτες πηγές, και όχι μόνο οι μεγάλοι ρυπαντές. Το δύσκολο στοιχείο στην περίπτωση αυτή εξακολουθεί να είναι η τήρηση της αρχής «ο ρυπαίνων πληρώνει». Για το λόγο αυτό διερωτώμεθα εάν οι τροπολογίες 65, 67 και 68 μπορούν να εφαρμοστούν στην πράξη.

<SPEAKER ID=192 NAME="des Places">
Η πρόταση της Επιτροπής περί θεσπίσεως πλαισίου κοινοτικής δράσης στο πεδίο της πολιτικής υδάτων συνίσταται στην αναδιατύπωση και τον ανασυνδυασμό διαφόρων ισχυουσών οδηγιών σχετικά με την ποιότητα των υδάτων επιφανείας και κολύμβησης, των υδάτων που είναι κατάλληλα για την ιχθυοτροφία και την κοχυλοκαλλιέργεια και, τέλος, των υδάτων που προορίζονται για ανθρώπινη κατανάλωση, σχετικά με την προστασία και τη διαχείριση των υπογείων υδάτων, σχετικά με την επεξεργασία των αστικών λυμάτων και σχετικά με τον έλεγχο των απορρίψεων και τη ρύπανση από τα νιτρικά άλατα.
<P>
Πέρα από αυτήν την απλοποίηση, η κυριότερη καινοτομία της εν λόγω πρότασης οδηγίας έγκειται στην προσέγγιση που υιοθετήθηκε, η οποία βασίζεται στην έννοια των λεκανών απορροής, των οποίων η ορθή διαχείριση θα επιτρέψει την προστασία των υδάτων επιφανείας και των υπόγειων υδάτων - είτε ανήκουν σε ένα μόνο κράτος μέλος είτε καλύπτουν συνοριακές περιοχές - από άποψη ποσότητας και ποιότητας.
<P>
Μέχρι το τέλος του χρόνου, αναμένεται να προτείνει η Επιτροπή τεχνικές προδιαγραφές στις οποίες θα πρέπει να βασίζονται όλες οι συλλογές και οι αναλύσεις δεδομένων, ιδίως όσον αφορά τον καθορισμό υδρογραφικών περιοχών και τη μελέτη των φυσικών, δημογραφικών και οικονομικών χαρακτηριστικών τους, την ανάλυση και τον έλεγχο της ποιότητας των υδάτων και, τέλος, την ποσοτική και ποιοτική αξιολόγηση των υδάτων.
<P>
Κάθε σχέδιο διαχείρισης θα πρέπει να περιλαμβάνει πρόγραμμα μέτρων το οποίο θα πρέπει να είναι πλήρως λειτουργικό μέχρι τις 31 Δεκεμβρίου 2007 το αργότερο. Ο στόχος της «καλής κατάστασης» πρέπει να εκπληρωθεί έως το 2010.
<P>
Τέλος, η εφαρμογή αυτής της διάταξης εναπόκειται σε μεγάλο βαθμό στα κράτη μέλη.
<P>
Ενόψει της πρότασης αυτής, κατέθεσα, εξ ονόματος της Ομάδας των Ανεξαρτήτων για την Ευρώπη των Εθνών, 17 τροπολογίες εκ των οποίων οι περισσότερες εγκρίθηκαν είτε μεμονωμένα είτε στο πλαίσιο συμβιβαστικής τροπολογίας. Αυτές οι τροπολογίες περιελάμβαναν φυσικά τους υγροβιότοπους και το ιδιαίτερο οικοσύστημά τους στο πλαίσιο αυτής της κοινοτικής δράσης. Υπενθυμίσαμε όμως επίσης τη σημασία της γεωργίας και την ειδική σχέση που έχει αυτός ο τομέας δραστηριότητας με τα ύδατα. Ήταν απαραίτητο να ληφθούν υπόψη οι ιδιαιτερότητες του τομέα αυτού, προκειμένου να μην εγκλωβιστεί η γεωργία σε μια υπερβολικά γραφειοκρατική προσέγγιση.
<P>
Τέλος, ψηφίσαμε κατά της συμβιβαστικής τροπολογίας αριθ. 201 σχετικά με την υπόγεια αποθήκευση του φυσικού αερίου και του υγραερίου. Πράγματι, η πρόταση της Επιτροπής εισάγει παρέκκλιση για τις υπάρχουσες αποθηκεύσεις, ενώ απαγορεύει κάθε σχέδιο ανάπτυξης νέων αποθεμάτων φυσικού αερίου ή υγραερίου στους υδροφόρους ορίζοντες, ενώ η εμπειρία που αποκτήθηκε στη Γαλλία όσον αφορά την υπόγεια αποθήκευση φυσικού αερίου (από το 1957) ή υγραερίου σε ορυγμένο κοίλωμα (από το 1965) επιτρέπει την παρατήρηση ότι έχουν ληφθεί όλα τα μέτρα για την προστασία του περιβάλλοντος.
<P>
Αντίθετα, ψηφίσαμε υπέρ της τροπολογίας 160, που επιτρέπει την υπόγεια αποθήκευση όταν αυτή δεν θέτει υπό αμφισβήτηση τους περιβαλλοντικούς στόχους της εν λόγω οδηγίας.

<SPEAKER ID=193 NAME="Escolα Hernando">
Αναγνωρίζοντας τη σπουδαιότητα των προόδων που έχουν σημειωθεί σε κάποια ζητήματα, η οδηγία επικεντρώνεται στην ποιότητα του νερού αφήνοντας εκτός τις ποσοτικές πτυχές του προβλήματος.
<P>
Στα κράτη της Νότιας Ευρώπης υπάρχει σοβαρό πρόβλημα λειψυδρίας, γεγονός που καθιστά το νερό ένα δυσεύρετο αγαθό.
<P>
Για το λόγο αυτό, πρέπει να περιοριστεί ο πειρασμός των μεταγγίσεων υδάτων άλλων περιοχών σε ισχυρές και ανεπτυγμένες περιοχές, όπως συμβαίνει με τον ποταμό Ebro.
<P>
Η έκθεση White, χάρη στις τροπολογίες 16, 18 και 75, θέτει φραγμό σε αυτές τις πρακτικές περιορίζοντας έτσι τη συγκεκριμένη πολιτική για τα ύδατα. Για αυτόν τον λόγο, υπερψήφισα με μεγάλη μου ικανοποίηση τις εν λόγω τροπολογίες καθώς και ολόκληρη την έκθεση.

<SPEAKER ID=194 NAME="Grossetκte">
Καταρχάς, πρέπει να εκφράσω την ικανοποίησή μου σήμερα για την έγκριση σε πρώτη ανάγνωση αυτής της οδηγίας-πλαισίου για τα ύδατα, την οποία ζητεί επιμόνως εδώ και πολύ καιρό το Κοινοβούλιό μας. Το κείμενο αυτό θα επιτρέψει επιτέλους να αποσαφηνιστεί και να απλουστευθεί η υφιστάμενη σχοινοτενής και λαβυρινθώδης κοινοτική νομοθεσία.
<P>
Δεύτερον, θα ήθελα να καταγγείλω, για άλλη μία φορά, την πολιτική συμφωνία που επετεύχθη στο Συμβούλιο προτού ακόμη εκφράσει γνώμη το Κοινοβούλιό μας. Επιπλέον, μετά την έγκριση της έκθεσης από την Επιτροπή Περιβάλλοντος, Δημόσιας Υγείας και Προστασίας των Καταναλωτών, ο κ. White, αγνοώντας όλες τις επίσημες διαδικασίες, προχώρησε με τους εκπροσώπους του Συμβουλίου σε διαπραγματεύσεις επί 12 συμβιβαστικών τροπολογιών. Εκφράζω τη βαθιά θλίψη μου για το γεγονός ότι δεν μπήκε ποτέ στον κόπο να ενημερώσει την Επιτροπή Περιβάλλοντος σε κάθε στάδιο αυτών των διαπραγματεύσεων.
<P>
Πέρα όμως από αυτό, εκφράζω τη λύπη μου για το γεγονός ότι προσέθεσε ιδία πρωτοβουλία μία δέκατη τρίτη τροπολογία, την υπ' αριθ. 201, η οποία ποτέ δεν αποτέλεσε αντικείμενο συμφωνίας με την αντιπροσωπεία του Συμβουλίου. Ο εισηγητής προέβη στην προσθήκη αυτή δίχως να τηρήσει τους στοιχειώδεις κανόνες διαφάνειας, χωρίς καν να συμβουλευθεί τους συντάκτες των τροπολογιών που επεδίωκε να αντικαταστήσει η συμβιβαστική πρότασή του. Αυτή η μέθοδος εργασίας είναι απαράδεκτη. Για αυτόν το λόγο αρχής, αφενός, και επειδή το περιεχόμενο της έκθεσης δεν ανταποκρίνεται στις επιθυμίες του ΕΛΚ αφετέρου, ψηφίσαμε κατά της εν λόγω τροπολογίας 201.
<P>
Παρά τις προσπάθειες του συντάκτη, η πρωτοβουλία του κ. White να μειώσει όσο το δυνατόν περισσότερο τον αριθμό τροπολογιών που αφορούσαν το κείμενο αυτό, κατέληξαν, στα πλαίσια του Συμβουλίου, μόνο σε σημεία, χρήσιμα μεν, ασήμαντα δε. Έπρεπε σήμερα, στη σύνοδο Ολομελείας, να αποφανθούμε επί σχεδόν 200 τροπολογιών. Αυτό αποδεικνύει, κύριε Πρόεδρε, ότι το Κοινοβούλιο χρησιμοποιεί εξουσίες που του παραχωρεί η Συνθήκη, παρά τις αμφισβητήσιμες πρακτικές του Συμβουλίου Υπουργών.

<SPEAKER ID=195 NAME="Rovsing">
Ένα υγιές περιβάλλον ποταμών και υδάτων είναι σημαντικό στοιχείο για τη γενική ποιότητα του περιβάλλοντος στην Ευρωπαϊκή Ένωση. Παρ' όλα αυτά, η εξαιρετικά εντατική εκμετάλλευση των υδατικών πόρων κατά την τελευταία εκατονταετία δημιούργησε τεράστια προβλήματα για τη χλωρίδα και την πανίδα των ευρωπαϊκών ποταμών. Γι' αυτό είναι θετικό το γεγονός η Επιτροπή πήρε πρωτοβουλία για μία οδηγία που θα θέσει το πλαίσιο για κοινοτικά μέτρα στο πεδίο της πολιτικής υδάτων. Η πρόταση της Επιτροπής για μία βήμα προς βήμα επίλυση των προβλημάτων ρύπανσης και παροχών κοινής ωφελείας καταδεικνύει μια εξαιρετικά καλοδουλεμένη πρόταση νομοθετικής πράξης. Κατά την επεξεργασία της στο Κοινοβούλιο και στο Συμβούλιο ελπίζω ότι θα καταστεί δυνατό να ικανοποιήσουμε τις απαιτήσεις για το περιβάλλον αλλά και για τις παροχές κοινής ωφελείας.
<P>
Έκθεση Florenz (A4-0051/99)
<SPEAKER ID=196 NAME="Andersson, Hulthιn, Lφφw, Palm, Sandberg-Fries, Theorin και Wibe">
Αυτή η αιτιολόγηση ψήφου αφορά, κυρίως, τα σκέλη και τις προτάσεις της έκθεσης που εξετάζουν το PVC. Ο βασικός σκοπός της έκθεσης δεν είναι να εξετάσει μόνο το PVC, ωστόσο είμαστε διατεθειμένοι να στηρίξουμε τις προτάσεις τροπολογίας που επιδιώκουν να απαγορεύσουν ή, ενδεχομένως, να περιορίσουν τη χρήση του PVC. Φυσικά, στηρίζουμε τη μείωση της χρήσης του καθιερωμένου PVC, ταυτόχρονα όμως βλέπουμε σήμερα να υπάρχουν δυνατότητες να μειώσουμε ολοένα και περισσότερο τις επικίνδυνες για το περιβάλλον και την υγεία ουσίες που περιέχονται στο PVC. Γνωρίζουμε, επίσης, ότι στη βιομηχανία, π.χ. στην αυτοκινητοβιομηχανία, εργάζονται σε πολλά μέρη ενεργά αναζητώντας εναλλακτικές λύσεις για το PVC, ή να κάνουν χρήση ενός λιγότερο επικίνδυνου PVC. Επιθυμούμε, όμως, να εκπονήσει η Επιτροπή το συντομότερο δυνατόν μία πρόταση οδηγίας όσον αφορά συνολικά το PVC και όχι μόνο για επιμέρους τομείς.
<P>
Όσον αφορά την επεξεργασία του PVC, θεωρούμε ότι ο καλύτερος τρόπος είναι, πρωτίστως, η επαναχρησιμοποίηση και η ανακύκλωση και δευτερευόντως η αποτέφρωση που αποφέρει ενεργειακό όφελος. Η απολύτως τελευταία περίπτωση είναι η αποθήκευση του PVC.
<P>
Περαιτέρω, θεωρούμε ότι με την έγκριση της τροπολογίας 25 θα χαθεί το σημαντικό σκέλος της ευθύνης του παραγωγού. Γι' αυτόν τον λόγο, καταψηφίζουμε αυτήν την τροπολογία.

<SPEAKER ID=197 NAME="Blokland">
Στην Ευρωπαϊκή Ένωση εφαρμόζεται στην περίπτωση της επεξεργασίας αποβλήτων η ενδεδειγμένη σειρά προτεραιότητας: πρόληψη, επαναχρησιμοποίηση, ανακύκλωση, αποτέφρωση και διάθεση. Συνεπώς, η σειρά αυτή θα πρέπει να τηρείται και στην περίπτωση των οχημάτων που αποσύρονται από την κυκλοφορία. Αυτό ισχύει οπωσδήποτε εάν ληφθεί υπόψη το γεγονός ότι ο ετήσιος αριθμός των οχημάτων αυτών είναι πολύ υψηλός και ότι στα εξαρτήματά τους περιλαμβάνονται επικίνδυνες ουσίες, οι οποίες θα πρέπει οπωσδήποτε να τύχουν της κατάλληλης επεξεργασίας.
<P>
Όσον αφορά τα προληπτικά μέτρα για το PVC, είμαστε της γνώμης ότι το θέμα αυτό θα ήταν καλύτερα να ρυθμιστεί με μια οριζόντια οδηγία και ελπίζουμε ότι μπορούμε να αναμένουμε ότι η Επιτροπή θα υποβάλει σύντομα σχετική πρόταση. Αυτός είναι και ο λόγος για τον οποίο καταψηφίσαμε τις τροπολογίες 8, 19, 21 και 56.
<P>
Ο καλύτερος τρόπος για να εξασφαλισθεί μια ικανοποιητική μέθοδος περισυλλογής είναι να μπορεί ο τελικός χρήστης να παραδίδει το όχημα σε μία αναγνωρισμένη επιχείρηση επεξεργασίας. Το κόστος της επεξεργασίας μπορεί να συμψηφίζεται στην τιμή των νέων οχημάτων. Σε πολλές χώρες, συχνές είναι οι περιπτώσεις που τα οχήματα εγκαταλείπονται παρανόμως, ακόμη και σε υδροβιότοπους, με όλες τις σχετικές συνέπειες. Υπερψηφίσαμε τις τροπολογίες 22 έως και 25, παρά το γεγονός ότι δεν συνεισφέρουν όσο θα έπρεπε στην πρόληψη αυτών των προβλημάτων.
<P>
Η συγκέντρωση δικύκλων και τρικύκλων πρέπει να αφεθεί στο υφιστάμενο κύκλωμα. Για το λόγο αυτό θα ήταν καλό να αποκλεισθούν τα οχήματα αυτά από το άρθρο 5. Υπερψηφίσαμε την τροπολογία αριθ. 18, παρ' όλο που διεγράφησαν εντελώς από αυτήν οι ρυθμίσεις για την πρόληψη, την επαναχρησιμοποίηση και την ανάκτηση.
<P>
Όσον αφορά την επεξεργασία, υποστηρίξαμε με θέρμη την τροπολογία 30. Το ίδιο ισχύει και για την τροπολογία 34 για τα ποσοστά επαναχρησιμοποίησης και ανάκτησης. Όπως όλοι είναι σε θέση να γνωρίζουν, σήμερα, η πλήρης διάλυση των οχημάτων που έχουν αποσυρθεί από την κυκλοφορία είναι και εφικτή και οικονομικά βιώσιμη. Αυτό σημαίνει ότι ο «τεμαχισμός» των οχημάτων που έχουν αποσυρθεί από την κυκλοφορία πρέπει να περιοριστεί. Οι στόχοι που τίθενται στην τροπολογία 34 είναι σίγουρο ότι μπορούν να υλοποιηθούν. Για παράδειγμα, στις Κάτω Χώρες καλύπτονται ήδη κατά ένα ποσοστό της τάξεως του 86 %.
<P>
Επιδοκιμάζουμε τη σύναψη συμφωνιών μεταξύ των κρατών μελών και των ενδιαφερόμενων οικονομικών παραγόντων: κατ' αυτό τον τρόπο, η οδηγία μπορεί να εφαρμοστεί με ευέλικτο τρόπο.

<SPEAKER ID=198 NAME="Delcroix">
Εκφράζω την ικανοποίησή μου για το γεγονός ότι η Ευρωπαϊκή Επιτροπή και το Κοινοβούλιό μας αποφάσισαν εν τέλει να νομοθετήσουν για τη μετατροπή και την ορθή διάθεση των οχημάτων στο τέλος του κύκλου ζωής τους. Ο αριθμός των κυκλοφορούντων οχημάτων αποτελεί ένα από τα δυναμικότερα στοιχεία της καπιταλιστικής παραγωγής. Στην Ευρωπαϊκή Ένωση, στο κατώφλι του 2000, θα καταστραφούν 10 εκατομμύρια οχήματα που αποσύρονται κάθε χρόνο. Μεταξύ άλλων εύγλωττων στοιχείων, τα κατάλοιπα συμπίεσης των οχημάτων και των στοιχείων που δεν μπορούν να ανακυκλωθούν αντιπροσωπεύουν το 10 % του συνολικού όγκου των επικίνδυνων αποβλήτων.
<P>
Δεδομένου ότι πρόκειται για οχήματα και άλλα μεγάλα καταναλωτικά προϊόντα, θα άξιζε να υιοθετηθεί κάποια βασική αρχή σε μεγάλη κλίμακα. Ο παραγωγός θα έπρεπε να αναλάβει να διασφαλίζει επίσης τη διάθεση και την ανακύκλωση αυτών των προϊόντων. Φυσικά, η τιμή αγοράς θα περιελάμβανε τα έξοδα αυτής της ευθύνης. Με τον τρόπο αυτόν, θα εξουδετερώνονταν διάφορες πηγές ρύπανσης συχνά επιζήμιες για το περιβάλλον, γεγονός που θα επέτρεπε τον καλύτερο εξορθολογισμό της διαδικασίας ανακύκλωσης και διάθεσης. Θα έπρεπε να θεσπιστούν ευρωπαϊκά πρότυπα ανάλογα με τις κατηγορίες προϊόντων για τη ρύθμιση της συλλογής τους, της επεξεργασίας τους, της επαναχρησιμοποίησής τους και του ελέγχου αυτών των ενεργειών.
<P>
Κατά τη γνώμη μου, αυτή η ιδέα θα επιτρέψει επίσης την εξάλειψη πολυάριθμων πηγών ρύπανσης από το στάδιο ήδη της παραγωγής, εφόσον ο παραγωγός θα πρέπει να προβλέπει ο ίδιος τις λιγότερο δαπανηρές και λιγότερο επικίνδυνες πιθανότητες ανακύκλωσης.

<SPEAKER ID=199 NAME="Grossetκte">
Θα ήθελα καταρχάς να συγχαρώ τον κ. Florenz για την έκθεσή του. Το κείμενο αυτό έχει πρωταρχική σημασία για το περιβάλλον. Πράγματι, όλοι μας δυστυχώς έχουμε δει αχρηστευμένα αυτοκίνητα που αλλάζουν την όψη των τοπίων μας. Η εν λόγω πρόταση είναι επίσης πολύ σημαντική για τους ενδιαφερόμενους βιομήχανους.
<P>
Είναι πάρα πολλοί οι τομείς δραστηριότητας που εμπλέκονται άμεσα στη διαδικασία επεξεργασίας των οχημάτων στο τέλος του κύκλου ζωής τους: οι κατασκευαστές οχημάτων, οι κατασκευαστές εξαρτημάτων, ο τομέας των πλαστικών και της μεταλλουργίας, οι επαγγελματίες της ανακύκλωσης και της αξιοποίησης κ.λπ.
<P>
Οι καταναλωτές, σημερινοί ή μελλοντικοί κάτοχοι οχήματος, είναι βεβαίως οι πρώτοι ενδιαφερόμενοι: υπό ποιες συνθήκες θα πραγματοποιείται η ανάκτηση και η επεξεργασία των οχημάτων τους; Στον τομέα αυτόν, θα ήταν σκόπιμο να αποφύγουμε τις δημαγωγίες. Πράγματι, η δωρεάν ανάκτηση όπως αυτή προβλέπεται είναι, κατά τη γνώμη μου, μια μεγάλη παγίδα. Αργά ή γρήγορα θα επιβαρυνθούμε υποχρεωτικά με το πραγματικό κόστος της δωρεάν ανάκτησης παλιού οχήματος, που δεν τηρεί συνεπώς πλέον τα τελευταία περιβαλλοντικά πρότυπα. Στόχος της τροπολογίας μου υπ' αριθ. 54 ήταν να καταστήσει υποχρεωτική τη δωρεάν ανάκτηση των εγκεκριμένων οχημάτων μετά την έναρξη ισχύος των διατάξεων της οδηγίας. Παράλληλα, θα εναπόκειτο στα κράτη μέλη να προβλέψουν την παροχή κινήτρων ώστε να καταστεί εφικτή στην πράξη η δωρεάν ανάκτηση για όλα τα οχήματα.
<P>
Με το ίδιο σκεπτικό, υποστήριξα την πρόταση της Επιτροπής Περιβάλλοντος, Δημόσιας Υγείας και Προστασίας των Καταναλωτών για την εισαγωγή διαφοροποίησης των προς εκπλήρωση στόχων, ανάλογα με το αν το όχημα είναι παλιό ή τηρεί τα πρότυπα της παρούσας οδηγίας.
<P>
Επιπλέον, επιμένω στις τροπολογίες που αφορούν την απαγόρευση της χρήσης PVC. Πρώτον, είναι αδιανόητο να προτείνεται σε ένα οριζόντιο κείμενο σχετικά με τα οχήματα στο τέλος του κύκλου ζωής τους η απαγόρευση ενός υλικού. Δεύτερον, πρέπει να είμαστε συνεπείς και, πράγματι, το Σώμα μας πάντα υπεράσπιζε με πυγμή τον αγώνα κατά της ατμοσφαιρικής ρύπανσης. Στο πλαίσιο αυτό, ενθαρρύνει κατά την κατασκευή των οχημάτων τη χρήση ελαφρών υλικών προκειμένου να μειώσει την κατανάλωσή τους σε καύσιμα. Σήμερα, ελλείψει εναλλακτικών υλικών, δεν είναι ούτε σοβαρό ούτε ρεαλιστικό να θέλουμε να απαγορεύσουμε τη χρήση του PVC στην παραγωγή οχημάτων.

<SPEAKER ID=200 NAME="Nicholson">
Φυσικά, χαιρετίζω οποιαδήποτε πρόταση αποσκοπεί στη βελτίωση της διαχείρισης των αποβλήτων στην Ευρωπαϊκή Ένωση. Βεβαίως, τα απόβλητα που προκύπτουν από την απουσία ελέγχων στην αυτοκινητοβιομηχανία έχουν γίνει απαράδεκτα και χρειάζονται μέτρα για την αντιμετώπιση του προβλήματος. Ως εδώ, υποστηρίζω την έκθεση και τους τρόπους βελτίωσης της διαχείρισης των αποβλήτων που αναφέρονται σε αυτήν.
<P>
Ωστόσο, δεν είμαι ικανοποιημένος διότι νομίζω ότι δεν δόθηκε η πρέπουσα προσοχή στους μοτοσυκλετιστές. Οι μοτοσυκλετιστές, αν μη τι άλλο, είναι πιο φιλικοί προς το περιβάλλον από όσους από εμάς ταξιδεύουν πάνω σε τέσσερις τροχούς. Υπάρχει ισχυρή παράδοση ανακύκλωσης των ανταλλακτικών των μοτοσυκλετών. Επομένως, ανησύχησα όταν παρουσιάστηκε η αρχική πρόταση, η οποία, όπως φαίνεται, αγνοεί αυτή την παράδοση και βάζει στην ίδια κατηγορία τα δίκυκλα οχήματα με τα οχήματα με τέσσερις τροχούς. Η προσωπική μου άποψη είναι ότι οι μοτοσυκλέτες, όπως και τα παλαιά αυτοκίνητα, θα έπρεπε να έχουν εξαιρεθεί από τη νομοθεσία και ότι θα έπρεπε να έχει καταρτιστεί ξεχωριστή νομοθεσία με την οποία θα διασφαλίζεται η συμμόρφωση με πραγματικές περιβαλλοντικές ανησυχίες.

<SPEAKER ID=201 NAME="Rovsing">
Τα οχήματα που βρίσκονται στο τέλος του κύκλου ζωής τους αποτελούν τεράστιο περιβαλλοντικό πρόβλημα στην Ευρωπαϊκή Ένωση. Προκύπτουν προβλήματα ρύπανσης από τους τύπους αποβλήτων που απομονώνονται κατά τον τεμαχισμό των παροπλισμένων αυτοκινήτων, όμως είναι κυρίως τα αυτοκίνητα που εγκαταλείπονται στη φύση που επιβαρύνουν σοβαρά το περιβάλλον. Γι' αυτόν τον λόγο είναι αναγκαίο να εξασφαλίσουμε ότι θα καθίσταται υποχρεωτική η υπεύθυνη επεξεργασία των οχημάτων που φθάνουν στο τέλος του κύκλου ζωής τους. Οι κοινοί κανόνες της ΕΕ στον συγκεκριμένο τομέα θα συμβάλουν στη μείωση της ρύπανσης από επικίνδυνες ουσίες σε σημαντικό βαθμό. Εξάλλου, οι φορείς εκμετάλλευσης του τεμαχισμού παλιών αυτοκινήτων θα γίνουν πιο επικερδείς και θα δημιουργηθούν περισσότερες θέσεις εργασίας. Η προταθείσα οδηγία είναι λοιπόν άκρως θετική πρωτοβουλία.
<P>
Η κατάλληλη πρόληψη κατά της χρήσης ορισμένων επικίνδυνων ουσιών κατά την παραγωγή νέων αυτοκινήτων είναι σημαντικό στοιχείο της προταθείσας οδηγίας. Ωστόσο, δεν είναι ρεαλιστικό στη συγκεκριμένη χρονική στιγμή να θέσουμε θέμα πλήρους απαγόρευσης ορισμένων ουσιών που - σε χαμηλές ποσότητες - είναι απαραίτητες για ορισμένα κράματα και διαδικασίες αντιδιαβρωτικών επιχρίσεων. Η απαίτηση για οριζόντια οδηγία με απόλυτη απαγόρευση των PVC στην ΕΕ εντός του 2000 είναι επίσης μη ρεαλιστική και γι' αυτό δεν έχει τη στήριξη των Συντηρητικών του Ευρωπαϊκού Κοινοβουλίου.
<P>
Έκθεση Quisthoudt-Rowohl (A4-0035/99)
<SPEAKER ID=202 NAME="Ford">
Η μακροσκελής υβριστική επίθεση του κ. Antony, σήμερα το πρωί, κατά τη συζήτηση σχετικά με τη συνεργασία με το Ισραήλ στον τομέα της έρευνας και ανάπτυξης, μία επίθεση κατά την οποία κατηγόρησε το Ισραήλ ότι παράγει εθνικά όπλα τα οποία επιλέγουν τα θύματά τους με βάση τη φυλή στην οποία ανήκουν, είναι περισσότερο κατατοπιστική όσον αφορά τις απόψεις του κ. Antony παρά όσον αφορά την πολιτική του Ισραήλ για την έρευνα.
<P>
Μόνον ένας ρατσιστής θα μπορούσε να δώσει πίστη σε τέτοιες ανοησίες. Μόνον όσοι πιστεύουν ότι ο κόσμος αποτελείται από καθαρά καθορισμένες «φυλές» τοποθετημένες σε μία σαφή ιεραρχία και ότι οι ίδιοι βρίσκονται στην κορυφή της τροφικής αλυσίδας θα μπορούσαν να φανταστούν κάτι τόσο φρικτό. Αν είναι δυνατόν! Υπάρχουν περισσότερες ομοιότητες στη γενετική κατασκευή ανάμεσα στις «φυλές», ας τις πούμε έτσι, παρά ανάμεσα σε άτομα που ανήκουν στην ίδια «φυλή». Όσοι ξεκίνησαν ένα τέτοιο πρόγραμμα έχουν ήδη αποδείξει ότι δεν διαθέτουν τις επιστημονικές γνώσεις για να το ολοκληρώσουν.
<P>
Όπως είπα και σήμερα το πρωί, θα υπερψηφίσω την έκθεση αυτή με κάποιες επιφυλάξεις - λίγες - τις οποίες επεσήμανα τότε. Οι απόψεις του κ. Antony το μόνο που πέτυχαν ήταν να ενισχύσουν την απόφασή μου αυτή.

<SPEAKER ID=203 NAME="Palm">
Οι νόμοι του κράτους του Ισραήλ οδηγούν σε διώξεις και καθεστώς διακρίσεων του γειτονικού παλαιστινιακού λαού. Διάκειμαι θετικά στη συμφωνία, θέλω όμως να τονίσω τη σημασία της επισήμανσης από πλευράς ΕΕ της έλλειψης σεβασμού των ανθρωπίνων δικαιωμάτων και της εξελισσόμενης ειρηνευτικής διαδικασίας, την οποία επιδεικνύει το κράτος του Ισραήλ. Μέσω της συνεργασίας με τη Δύση και της τεχνολογικής ανάπτυξης μπορεί η ειρήνη στη Μέση Ανατολή να έλθει ένα βήμα πλησιέστερα, για τη σταθερότητα της ειρήνης, ωστόσο, απαιτείται σεβασμός του δικαιώματος όλων των ανθρώπων να ζήσουν και τήρηση των ειρηνευτικών συμφωνιών οι οποίες έχουν συναφθεί.
<P>
Κοσσυφοπέδιο
<SPEAKER ID=204 NAME="Souchet">
Η Ομάδα μας δεν προσυπέγραψε το δήθεν κοινό σχέδιο ψηφίσματος για το Κοσσυφοπέδιο. Πράγματι, το κείμενο του ψηφίσματος συνεχίζει, κατά τη γνώμη μας, να χαρακτηρίζεται έντονα από αλλοπρόσαλλες απόψεις, από απλοϊκές και έμμονες αναλύσεις, από μια δυαδική προσέγγιση που κληροδοτήθηκε από την εποχή του διχασμού «Ανατολής-Δύσης», με τους «καλούς» και τους «κακούς», και από κάποια αδυναμία να αντιληφθεί με σοβαρότητα τις περίπλοκες ιστορικές, πολιτισμικές και θρησκευτικές πραγματικότητες τις οποίες η υποχώρηση της κομμουνιστικής ιδεολογίας έφερε ξανά στην επιφάνεια και που αποτελούν ακριβώς το υπόβαθρο της αναζήτησης μίας συμφωνίας.
<P>
Θα αναμέναμε από ένα καίριο ψήφισμα να εκφράσει την ικανοποίησή του για το γεγονός ότι, από τη μια, οι οπαδοί μίας διπλωματικής διευθέτησης επικράτησαν επί του παρόντος επί των ανεύθυνων πολεμοχαρών στοιχείων και, από την άλλη, βρέθηκαν δύο ευρωπαϊκές χώρες οι οποίες διαδραματίζουν προνομιακό ρόλο στην εξεύρεση της εν λόγω διευθέτησης εξ ονόματος του συνόλου της Ευρωπαϊκής Ένωσης.
<P>
Το Συμβούλιο υπήρξε αρκετά νηφάλιο ώστε να παραδεχθεί ότι ο αποτελεσματικότερος τρόπος συμβολής στην εξεύρεση μίας διπλωματικής λύσης δεν συνίσταται σε καμία περίπτωση στην προσφυγή στους δαιδαλώδεις και αβέβαιους μηχανισμούς της ΚΕΠΠΑ, αλλά περνά από τη σθεναρή υποστήριξη της δράσης της Ομάδας Επαφής που απαρτίζεται από τις ευρωπαϊκές και εξωευρωπαϊκές δυνάμεις που είναι περισσότερο ικανές να παίξουν καθοριστικό ρόλο στην αναζήτηση μίας διεξόδου στην κρίση.
<P>
Η διαδικασία του Rambouillet διατρανώνει τον εξέχοντα ρόλο που διαδραματίζουν στο πλαίσιο της Ομάδας Επαφής οι δύο ευρωπαϊκές χώρες που δεσμεύθηκαν πιο συγκεκριμένα και με πιο αποφασιστικό τρόπο στην εξεύρεση μίας ειρηνικής λύσης: πρόκειται για τη Γαλλία και τη Μεγάλη Βρετανία, τα δύο ευρωπαϊκά μέλη του Συμβουλίου Ασφαλείας των Ηνωμένων Εθνών. Το Κοινοβούλιό μας δεν μπορεί παρά να εκφράσει την ευχή ώστε οι δύο Ευρωπαίοι συμπρόεδροι της Διάσκεψης του Rambouillet, επικουρούμενοι από τους διαπραγματευτές της Ομάδας Επαφής, να προσθέσουν στη διπλωματική τους ικανότητα και μία σταθερή πολιτική βούληση, ώστε οι πρωταγωνιστές των συγκρούσεων - παρά την απουσία του Μιλόσεβιτς, κάτι που αναδεικνύει ένα αδύναμο σημείο της επιλεχθείσας διαδικασίας - να οδηγηθούν σε μία μεταξύ τους συμφωνία, ούτως ώστε να ανοίξει ο δρόμος για την όσο το δυνατόν ειρηνικότερη διαχείριση της υπόθεσης της αυτονομίας του Κοσσυφοπεδίου.
<P>
Έκθεση Aldo (A4-0036/99)
<SPEAKER ID=205 NAME="Correia">
Βρισκόμαστε ενώπιον ενός εγγράφου από αυτά που στο Ευρωπαϊκό Κοινοβούλιο αποκαλούνται «εκθέσεις πρωτοβουλίας» και που, γι' αυτό ακριβώς, ουσιαστικά εκφράζουν την άποψη του Κοινοβουλίου επί θεμάτων που αφορούν, άμεσα ή έμμεσα, την Ευρωπαϊκή Ένωση, αλλά που ενδεχομένως ορισμένα εξ αυτών δεν αποτελούν αντικείμενο ενασχόλησης της κοινοτικής νομοθεσίας.
<P>
Έχουμε να κάνουμε, λοιπόν, με μία μονομερή θέση που υιοθετεί το Ευρωπαϊκό Κοινοβούλιο, δίχως άμεσες και συγκεκριμένες επιπτώσεις επί των θεμάτων που εξετάζουμε τώρα.
<P>
Παρά ταύτα, η παρούσα έκθεση έχει το πλεονέκτημα ότι εφιστά την προσοχή μας σε υπαρκτά προβλήματα, οπότε δύναται να αποτελέσει ένα έναυσμα για εκκίνηση της διαδικασίας λήψης αποφάσεων και θέσπισης νομοθετικών ρυθμίσεων στην Ευρωπαϊκή Ένωση, ανοίγοντας το δρόμο ώστε η Επιτροπή να προωθήσει εμπράκτως ορισμένες από τις συστάσεις της που είναι ιδιαίτερα θετικές για τις υπεραπόκεντρες περιφέρειες, και συγκεκριμένα:
<P>
Πρώτον: τη δημιουργία μίας αποκεντρωμένης υπηρεσίας της Επιτροπής στις ΥΑΠ, η οποία θα βοηθήσει τις υπεραπόκεντρες περιφέρειες να ενισχύσουν τη φυσική τους παρουσία μέσα στο κοινοτικό σύνολο.
<P>
Δεύτερον: τη συγκρότηση διευρυμένων περιφερειακών αγορών, που θα δίνουν τη δυνατότητα ανταλλαγής προϊόντων με προέλευση τις ΥΑΠ, τις PTOM και τις χώρες ΑΚΕ που ανήκουν στην ίδια γεωγραφική ζώνη.
<P>
Τρίτον: την ενθάρρυνση της ανάπτυξης των ανταλλαγών μεταξύ διαφορετικών περιφερειών, με ιδιαίτερη έμφαση στους τομείς της κατάρτισης και του πολιτισμού, των θαλασσίων και εναερίων επικοινωνιών, της προστασίας του περιβάλλοντος κ.ά.
<P>
Εντούτοις, οφείλω να διατυπώσω μία επιφύλαξη αναφορικά με την παρούσα έκθεση: πρόκειται για το ενδεχόμενο να ανοίξει ένα παράθυρο που θα επιτρέπει σε συμφέροντα ξένα προς τις υπεραπόκεντρες περιφέρειες να οδηγήσουν τελικώς στον εκφυλισμό της έννοιας του υπεραπόκεντρου χαρακτήρα, μία έννοια που διατρανώνεται πλέον στη Συνθήκη του Αμστερνταμ, και συγκεκριμένα στο άρθρο 299 παράγραφος 2, όπου αναγνωρίζονται οι ιδιομορφίες και οι δυνητικοί περιορισμοί αυτών των περιφερειών.

<SPEAKER ID=206 NAME="Ribeiro">
Εκφράζουμε την ανεπιφύλακτη συμφωνία μας στο ότι έχει πρωταρχική σημασία η περαιτέρω εμβάθυνση των πολιτιστικών και εμπορικών σχέσεων μεταξύ των PTOM, των χωρών ΑΚΕ και των λεγόμενων υπεραπόκεντρων περιφερειών της Ευρωπαϊκής Ένωσης, όπως είναι οι Αζόρες, τα Κανάρια νησιά και η Μαδέρα. Ωστόσο, δεν αρκεί απλώς το να επισημαίνουμε και να θεσμοθετούμε την παραπάνω αναγκαιότητα, αποσαφηνίζοντας καταστάσεις όπως είναι το καθεστώς υπεραπόκεντρης περιφέρειας - κάτι που συμβαίνει στη νέα Συνθήκη για την Ευρωπαϊκή Ένωση που υπεγράφη στο Αμστερνταμ, στο άρθρο 299 παράγραφος 2.
<P>
Είναι αναγκαίο να χαραχθούν πολιτικοί προσανατολισμοί και να δημιουργηθούν μέσα παρέμβασης διαρκούς χαρακτήρα που να ανταποκρίνονται στις συγκεκριμένες ιδιαιτερότητες και να συμβάλλουν στην προσδοκώμενη εμβάθυνση των πολιτιστικών και εμπορικών σχέσεων.
<P>
Επίσης, όσον αφορά τις υπεραπόκεντρες περιφέρειες, αυτό που μας ανησυχεί - και που δεν αποδεχόμαστε - είναι το ότι η κάθε διαβλεπόμενη αναβάθμιση και αξιοποίηση θα έχει ως υπόβαθρο γεωστρατηγικά κριτήρια, οπότε η εν λόγω αναβάθμιση και αξιοποίηση θα συνεπάγετο ανταλλάγματα ή θα συνδέεται με μια λογική διαμόρφωσης πολιτικο-στρατιωτικών συνασπισμών, που άλλωστε ήδη υπάρχουν, και μάλιστα ένας και μοναδικός, το ΝΑΤΟ, η δράση του οποίου ήδη κλείνει μισόν αιώνα και που διαβλέπεται η πρόθεση να συνεχιστεί αντί να διαμορφωθούν οι προϋποθέσεις ώστε να μην έχει πλέον λόγο ύπαρξης.
<P>
Εξαγωγές μπανανών
<SPEAKER ID=207 LANGUAGE="FR" NAME="Souchet">
 Υπογράμμισα χθες το βράδυ πόσο απαράδεκτα είναι τα τελωνειακά αντίποινα που ανήγγειλαν οι Ηνωμένες Πολιτείες εις βάρος ευρωπαϊκών προϊόντων, προτού μάλιστα εξεταστεί από τον ΠΟΕ η νέα Κοινή Οργάνωση Αγοράς στον τομέα της μπανάνας.
<P>
Η εκτόξευση αυτών των απειλών περί κυρώσεων δεν είναι καθόλου ουδέτερο γεγονός, αφού, πριν ακόμη τεθούν σε εφαρμογή, κάνουν αισθητές τις επιπτώσεις τους χάρη στις προβλέψεις των οικονομικών παραγόντων.
<P>
Κανένα μέλος του ΠΟΕ δεν έχει το δικαίωμα να λαμβάνει μονομερώς τέτοια μέτρα και πρέπει να προσφεύγει υποχρεωτικά στη διαδικασία διακανονισμού των διαφορών που προβλέπει ο ΠΟΕ.
<P>
Από ευρωπαϊκής πλευράς, τί διαπιστώνουμε; Καταρχάς, κάθε μέρα υπολογίζουμε τις ιδιαίτερα αρνητικές επιπτώσεις του γεγονότος ότι οι Ευρωπαίοι διαπραγματευτές δεν κατόρθωσαν να πετύχουν στις συμφωνίες της ΓΣΔΕ επαρκείς εγγυήσεις για τη διατήρηση των προνομιακών σχέσεών μας με τις χώρες ΑΚΕ. Στη συνέχεια, εκφράζουμε τη λύπη μας για το γεγονός ότι ορισμένα κράτη μέλη φαίνονται διατεθειμένα να θυσιάσουν την ευρωπαϊκή αληλλεγγύη, εάν οι Ηνωμένες Πολιτείες τα απαλλάξουν από το πεδίο εφαρμογής των κυρώσεων. Τέλος, η στάση της γερμανικής Προεδρίας είναι όλως αόριστη στην αναζήτηση άμεσου διακανονισμού με τις Ηνωμένες Πολιτείες, χωρίς διαβούλευση με τους εταίρους της.
<P>
Από την πλευρά μας, ο λόγος που η Ομάδα των Ανεξαρτήτων για την Ομάδα των Εθνών δεν θέλησε να συνυπογράψει το συμβιβαστικό ψήφισμα των Ομάδων του ΕΣΚ και του ΕΛΚ, του οποίου το περιεχόμενο δεν μας φάνηκε αρκετά συνεκτικό, και πρότεινε, από κοινού με τέσσερις άλλες πολιτικές Ομάδες, ένα αυστηρότερο συμβιβαστικό κείμενο, ήταν επειδή θέλαμε να ενθαρρύνουμε την Ευρωπαϊκή Επιτροπή να επιδείξει τη μεγαλύτερη δυνατή πυγμή που φαίνεται να την εμπνέει σήμερα, μια φορά εξάλλου δεν βλάπτει, και ακόμη κι αν γίνεται πολύ καθυστερημένα. Θέλαμε ιδίως να επαναβεβαιώσουμε σθεναρά τη στήριξή μας προς τους εταίρους μας τις χώρες ΑΚΕ με τους οποίους μας συνδέει διεθνής σύμβαση. Θέλαμε επίσης να επισημάνουμε τη θεμελιώδη διαφωνία του Κοινοβουλίου μας με τις μονομερείς πρακτικές και να καταδικάσουμε σθεναρά την εξαγγελθείσα από τις Ηνωμένες Πολιτείες εφαρμογή του τμήματος 301 και του σούπερ 301, για τα οποία μας είχαν πει ότι το φάσμα είχε απομακρυνθεί για πάντα χάρη στις συμφωνίες του Μαρακές.
<P>
Απουσία ευρωπαϊκού σούπερ 301, θα θέλαμε επίσης να μάθουμε πώς προτίθεται να αντιδράσει η Επιτροπή για να διαφυλάξει τα συμφέροντά μας, σε περίπτωση εφαρμογής, εκ μέρους των Ηνωμένων Πολιτειών, των εξαγγελθέντων μονομερών μέτρων.

<SPEAKER ID=208 NAME="Πρόεδρος">
Η Ώρα των Ψηφοφοριών έληξε.

<CHAPTER ID=7>
Ανακοίνωση του Προέδρου
<SPEAKER ID=209 NAME="Πρόεδρος">
Σε σημερινή της συνεδρίαση, η Διάσκεψη των Προέδρων αποφάσισε, σύμφωνα με το άρθρο 10 παράγραφος 4 του Κανονισμού, να διεξαχθεί νωρίτερα η δεύτερη περίοδος συνόδου του Μαρτίου, δηλαδή στις 22 και 23 Μαρτίου. Η περίοδος συνόδου θα αρχίσει τη Δευτέρα 22 Μαρτίου στις 17.00 και θα συνεχιστεί την Τρίτη 23 Μαρτίου. Η ώρα των ψηφοφοριών θα διεξαχθεί την Τρίτη, στις 15.00.
<P>
Η Διάσκεψη των Προέδρων αποφάσισε να περιληφθεί στην ημερησία διάταξη της Δευτέρας 22 Μαρτίου μία δήλωση της Επιτροπής την οποία θα ακολουθήσει συζήτηση για τη δράση που πρέπει να αναληφθεί σχετικά με την έκθεση της Επιτροπής Ανεξαρτήτων Εμπειρογνωμώνων.
<P>
Η προθεσμία για την κατάθεση προτάσεων ψηφίσματος λήγει την Τετάρτη 18 Μαρτίου, στις 17.00. Η προθεσμία για την κατάθεση τροπολογιών και κοινών προτάσεων ψηφίσματος λήγει τη Δευτέρα 22 Μαρτίου, στις 22.00.
<P>
Τα άλλα θέματα της ημερησίας διάταξης θα τα καθορίσει η Διάσκεψη των Προέδρων κατά τη συνεδρίασή της στις 4 Μαρτίου. Πρέπει να σημειωθεί ότι θα υπάρχει δυνατότητα να διεξαχθεί συνεδρίαση των πολιτικών Ομάδων την Τετάρτη 17 Μαρτίου στις 18.00 και ενδεχομένως στις 18 Μαρτίου στις 10.30, καθώς και τη Δευτέρα 22 Μαρτίου πριν τις 17.00.
<P>
Οι συνεδριάσεις των επιτροπών που έχουν ήδη προγραμματιστεί για τις 22 και 23 Μαρτίου θα αναβληθούν για τις 24 και 25 Μαρτίου. Περισσότερες λεπτομέρειες θα μάθετε από τις εν λόγω επιτροπές.

<SPEAKER ID=210 LANGUAGE="DE" NAME="Posselt">
Κύριε Πρόεδρε, λυπάμαι - δεν θέλω να απαντήσω στον συνάδελφο Hδnsch που προφανώς έχει εμπνευσθεί από το καρναβάλι του Ρήνου, αφού φυσικά δεν μπορεί να εμπνεύσθηκε από τις εκλογές στην Έσση - παρά θέλω να θίξω για άλλη μια φορά το ζήτημα του συγκεκριμένου ψηφίσματος. Στο μεταξύ έλαβα από άλλους συναδέλφους ελαττωματικά αντίτυπα. Εδώ βρίσκονται 63 ελαττωματικά αντίτυπα του ψηφίσματος για το Καζακστάν που αποτελούνται μόνο από παύλες. Μετά από τη συζήτησή μας, πήγα έξω στο γραφείο και ζήτησα να ελεγχθεί - αυτό δεν είναι καθόλου αστείο, αγαπητοί συνάδελφοι - αν υπάρχουν εκεί σωστά κείμενα. Δεν υπάρχει εκεί ούτε ένα. Πιστεύω ότι πρέπει να παίρνουμε αρκετά σοβαρά το κοινοβουλευτικό μας έργο και σας παρακαλώ να εξετάσετε τί συνέβη και να φροντίσετε να μην επαναληφθεί κάτι τέτοιο στο μέλλον!

<SPEAKER ID=211 NAME="Πρόεδρος">
Θα το ξανακοιτάξουμε, αλλά με διαβεβαίωσαν ότι στο γραφείο διανομής υπάρχει μία καινούρια στοίβα από ψηφίσματα χωρίς τυπογραφικά λάθη.

<SPEAKER ID=212 LANGUAGE="ES" NAME="Robles Piquer">
Κύριε Πρόεδρε, θα σας παρακαλούσα να μου πείτε αν αυτό το σημείωμα που μόλις μας διαβάσατε υπάρχει τυπωμένο και διανέμεται στους βουλευτές με κάποια συγκεκριμένη διαδικασία, γιατί βεβαίως μας γνωστοποιήθηκε, αλλά υπάρχουν πάρα πολλές αλλαγές στο χρονοδιάγραμμα και καλό θα ήταν να μας διανεμηθεί γραπτώς σήμερα το απόγευμα, ή να μας σταλεί ακόμη και με τηλεομοιοτυπία στα γραφεία μας.

<SPEAKER ID=213 LANGUAGE="DE" NAME="Rόbig">
Κύριε Πρόεδρε, θα ήθελα να ρωτήσω αν θα γίνει ψηφοφορία στην Ολομέλεια για την αναβολή αυτή, γιατί από όσα ξέρω, ο κατάλογος ημερομηνιών εγκρίθηκε από μας στην Ολομέλεια Θα ήθελα επίσης να μάθω πότε πρόκειται να γίνει αυτή η ψηφοφορία.

<SPEAKER ID=214 NAME="Πρόεδρος">
Απ' ότι καταλαβαίνω, η απάντηση είναι «όχι». Η Διάσκεψη των Προέδρων έχει τη δικαιοδοσία να αλλάζει την ημερομηνία. Δεν είμαι σε θέση να απαντήσω σε λεπτομερείς ερωτήσεις καθώς δεν έχω περισσότερες πληροφορίες για το θέμα απ' ότι έχετε εσείς.

<SPEAKER ID=215 LANGUAGE="EN" NAME="McGowan">
Κύριε Πρόεδρε, η ανακοίνωσή σας σχετικά με την αλλαγή ημερομηνίας της μίνι συνόδου μού κίνησε το ενδιαφέρον. Γνωρίζετε, είμαι βέβαιος, ότι με βάση τον χρόνο που θα διεξαχθεί η μίνι σύνοδος έχουν κανονιστεί επισκέψεις για ανθρώπους που έρχονται από πολλά σημεία του κόσμου. Η αλλαγή αυτή οπωσδήποτε θα προκαλέσει πολλά προβλήματα όσον αφορά κάποιους από τους επισκέπτες μου. Θα μπορούσατε να μου δώσετε μία εξήγηση - για να τους τη διαβιβάσω - για τον λόγο για τον οποίο άλλαξε η μίνι σύνοδος; Είμαι βέβαιος ότι θα πρέπει να υπάρχει ένας σαφέστατος πολιτικός λόγος, μόνο που δεν κατάλαβα πολύ καλά ποιος είναι - μάλλον δεν άκουσα ποια είναι η εξήγηση.

<SPEAKER ID=216 NAME="Πρόεδρος">
Όπως είπα, μαθαίνω κατά την πορεία. Μου είπαν ότι αυτό έγινε διότι η αρχική ημερομηνία συνέπιπτε με τη σύνοδο του Ευρωπαϊκού Συμβουλίου και θέλαμε να συνεδριάσουμε πριν από αυτή τη σύνοδο.

<SPEAKER ID=217 LANGUAGE="EN" NAME="Aelvoet">
Κύριε Πρόεδρε, θα ήθελα μόνο να δώσω μία εξήγηση στον κ. McGowan. Το πρόβλημα είναι ότι σε αυτή τη μίνι σύνοδο πρέπει να γίνει μία συζήτηση σχετικά με τα συμπεράσματα της Επιτροπής Ανεξαρτήτων Εμπειρογνωμώνων. Αυτό σημαίνει ότι η συζήτηση αυτή πρέπει να διεξαχθεί παρουσία της Επιτροπής. Την ίδια ημερομηνία, όμως, διεξάγεται και η σύνοδος του Συμβουλίου στο Βερολίνο και δεν είναι δυνατόν να παρευρίσκεται η Επιτροπή σε δύο μέρη συγρόνως. Επομένως, η μόνη λύση ήταν να βρεθεί μία άλλη ημερομηνία για τη μίνι σύνοδο. Καθώς πρόκειται για ευαίσθητο ζήτημα, δεν ήταν δυνατόν να αναβληθεί για τον Απρίλιο. Αυτή είναι η πραγματική πολιτική εξήγηση. Βεβαίως, κανονικά, η μίνι σύνοδος επρόκειτο να διεξαχθεί στις 24 και 25 Μαρτίου και οι συνεδριάσεις των επιτροπών θα λάβαιναν χώρα στις 22 και 23 Μαρτίου. Επομένως, το πρόγραμμα αυτό έχει αναστραφεί: η μίνι σύνοδος θα γίνει στις 22 και 23 Μαρτίου και οι συνεδριάσεις των επιτροπών στις 24 και 25 Μαρτίου. Αυτή είναι η πλήρης εξήγηση.

<SPEAKER ID=218 NAME="Πρόεδρος">
Είναι χρήσιμο να έχουμε κάποιον που παρευρίσκετο σε αυτή τη συνεδρίαση για να εξηγήσει πώς έχουν τα πράγματα. Ωστόσο, η σύνοδος της Ολομέλειας δεν είναι ο κατάλληλος τόπος για να συζητείται αυτό το θέμα. Είναι μία απόφαση την οποία έλαβε η Διάσκεψη των Προέδρων. Αν έχετε κάποιο πρόβλημα μπορείτε να μιλήσετε στους επικεφαλής των Ομάδων σας και να θέσετε το θέμα στις πολιτικές σας Ομάδες.

<CHAPTER ID=8>
Συνδυασμένες μεταφορές / επιτρεπόμενες διαστάσεις και βάρη οχημάτων  (συνέχεια)
<SPEAKER ID=219 NAME="Πρόεδρος">
Η ημερησία διάταξη προβλέπει τη συνέχεια της συζήτησης επί της έκθεσης (Α4-0031/99) του κ. van Dam, εξ ονόματος της Επιτροπής Μεταφορών και Τουρισμού, σχετικά με:
<P>
Ι.την πρόταση οδηγίας του Συμβουλίου περί τροποποίησης της οδηγίας 92/106/ΕΟΚ του Συμβουλίου σχετικά με τη θέσπιση κοινών κανόνων για ορισμένες συνδυασμένες εμπορευματικές μεταφορές μεταξύ των κρατών μελών (COM(98)0414 - C4-0485/98-98/0226(SYN))II.την πρόταση οδηγίας του Συμβουλίου περί τροποποίησης της οδηγίας 96/53/ΕΚ του Συμβουλίου σχετικά με τον καθορισμό για ορισμένα οδικά οχήματα που κυκλοφορούν στην Κοινότητα, των μέγιστων επιτρεπόμενων διαστάσεων στις εθνικές και διεθνείς μεταφορές και των μέγιστων επιτρεπόμενων βαρών στις διεθνείς μεταφορές [COM(98)0414 - C4-0486/98-98/0227(SYN)]
<SPEAKER ID=220 LANGUAGE="DE" NAME="Stockmann">
Κύριε Πρόεδρε, ελπίζω ότι μπορώ να επιστρέψω στο θέμα που είχαμε διακόψει. Οι συνδυασμένες μεταφορές έχουν ως στόχο τη μετατόπιση των μεταφορών εμπορευμάτων από τον δρόμο στη σιδηροδρομική γραμμή. Αυτό μπορούν να το κάνουν παρά τις διαρθρωτικές αδυναμίες τους, εξ αιτίας των ομολογουμένων πλεονεκτημάτων τους έναντι της οδικής μεταφοράς εμπορευμάτων. Παρ' όλα αυτά, δεν έχουν αναπτυχθεί στο μέτρο που περιμέναμε και ελπίζαμε ως πολιτικοί του τομέα των μεταφορών. Η κύρια αιτία είναι ότι οι σιδηρόδρομοι εξελίσσονται, αν εξελίσσονται, πολύ αργά σε σύγχρονες επιχειρήσεις παροχής υπηρεσιών.
<P>
Οι συνδυασμένες μεταφορές όμως επισπεύδουν ταυτόχρονα τον ερχομό ενός μελλοντικού προτύπου μεταφορών, των μεικτών μεταφορών, που θα βελτιστοποιήσει τη ροή εμπορευμάτων μέσω όλων των συγκοινωνιακών φορέων. Βέβαια, η αποφασιστική εξέλιξη των μεικτών μεταφορών απαιτεί ευρεία τροποποίηση των όρων-πλαίσιο στην πολιτική για τις μεταφορές. Τα ερωτήματα που θέτουμε σήμερα είναι υπό ποιές συνθήκες θα εξελιχθεί μέσα από τις πεπαλαιωμένες μορφές των συνδυασμένων μεταφορών εκείνο το πρότυπο του μέλλοντος, χωρίς το οποίο οι συνδυασμένες μεταφορές σήμερα θα αποτύχουν, και μάλιστα θα εξουδετερωθούν πλήρως από την οδική μεταφορά εμπορευμάτων.
<P>
Το πρώτο βήμα της νέας πρότασης οδηγίας πηγαίνει προς τη σωστή κατεύθυνση, τη διεύρυνση της έννοιας των συνδυασμένων μεταφορών με κατεύθυνση τις μεικτές μεταφορές. Φυσικά, απαιτούμε έναν σαφή περιορισμό του ποσοστού οδικών μεταφορών στη μεταφορική αλυσίδα.
<P>
Κατά την άποψή μου, και το δεύτερο βήμα της πρότασης της Επιτροπής πηγαίνει προς τη σωστή κατεύθυνση, την ευρωπαϊκή εναρμόνιση των προνομίων. Εδώ, η προβληματική των ενισχύσεων παρουσιάζει τα λιγότερα προβλήματα. Τα ανώτατα όρια των 44 τόνων και οι εξαιρέσεις των απαγορεύσεων διέλευσης παραμένουν αμφισβητούμενα. Εγώ προσωπικά τα θεωρώ αναγκαία για μια μεταβατική περίοδο μέχρι τη δημιουργία ίσων ευκαιριών και συνθηκών ανταγωνισμού για όλους τους τρόπους μεταφοράς και την υιοθέτηση των μεικτών μεταφορών ως συνήθη τρόπο μεταφορών. Συμμερίζομαι όμως τους φόβους των συναδέλφων μου ότι πρώτον θα αυξηθεί περαιτέρω η ήδη υφιστάμενη κατάχρηση και δεύτερον ότι η επέκταση των εξαιρέσεων και των ανωτάτων ορίων και στη γενική οδική μεταφορά εμπορευμάτων θα μπορούσε να ανοίξει τον δρόμο σε ενδεχόμενη πολιτική αναταραχή. Για τον λόγο αυτόν, εμμένουμε στη διεξαγωγή συμπληρωματικών διαπραγματεύσεων.

<SPEAKER ID=221 NAME="Brittan">
Κυρία Πρόεδρε, τόσο το Κοινοβούλιο όσο και η Επιτροπή συμφωνούν ως προς το ότι είναι ανάγκη να προωθήσουμε ενεργά τις συνδυασμένες μεταφορές αυξάνοντας την αποδοτικότητα των τρόπων μετατόπισης της μεταφοράς των εμπορευμάτων από τις οδικές μεταφορές σε τρόπους μεταφοράς που είναι περιβαλλοντικά φιλικοί, ασφαλείς, είναι ενεργειακά αποδοτικότεροι και προκαλούν μικρότερη συμφόρηση. Χαιρετίζω το γεγονός ότι το Κοινοβούλιο υποστηρίζει την προσέγγιση αυτή. Ωστόσο, λυπάμαι για το γεγονός ότι η έκθεση ενώπιον του Σώματος απορρίπτει τα δύο από τα τρία κύρια μέτρα που προτείνει η Επιτροπή για την προώθηση των συνδυασμένων μεταφορών και τροποποιεί ουσιαστικά το άλλο. Με τις προτάσεις που παρουσιάζονται στην έκθεση δεν επιτυγχάνεται αυτό που θέλουν και τα δύο θεσμικά όργανα αλλά και η πλειοψηφία των κρατών μελών, δηλαδή η περαιτέρω ανάπτυξη των συνδυασμένων μεταφορών ως μία αποτελεσματική και βιώσιμη εναλλακτική λύση στη σημερινή εξάρτηση από τις οδικές μεταφορές. Επομένως, θα ήταν χρήσιμο να συνεχιστούν οι συζητήσεις για το κείμενο αυτό σε ένα μεταγενέστερο στάδιο έτσι, ώστε να μπορέσουμε να λάβουμε υπόψη μας την άποψη του Συμβουλίου σχετικά με την πρόταση αυτή.
<P>
Εν τω μεταξύ, όσον αφορά την τροπολογία του κ. Wijsenbeek, σε γενικές γραμμές μπορεί να γίνει δεκτή, εφόσον αναπτύσσει ορισμένες από τις ιδέες που υπάρχουν στην πρότασή μας ενώ παράλληλα παραμένει πιστή στην υπάρχουσα οδηγία. Γνωρίζω, όμως, ότι οι συνάδελφοι του κ. Wijsenbeek στην Επιτροπή Μεταφορών και Τουρισμού δεν συμμερίζονται τις απόψεις του.
<P>
Επιτρέψτε μου να σχολιάσω σύντομα δύο από τα τρία συστατικά της πρότασης: τις απαλλαγές από τις απαγορεύσεις οδήγησης και τις παρεκκλίσεις από τα όρια βάρους.
<P>
Η Επιτροπή πρότεινε απαλλαγές σε κοινοτική κλίμακα από τους περιορισμούς που ισχύουν για την οδήγηση τα Σαββατοκύριακα, κατά τη διάρκεια της νύχτας, κατά τις περιόδους των διακοπών και σε χρονικές περιόδους υψηλής ρύπανσης του ατμοσφαιρικού αέρα, για τα οδικά σκέλη των συνδυασμένων μεταφορών. Παρόμοιες απαλλαγές θα βελτίωναν την ανταγωνιστικότητα των συνδυασμένων μεταφορών σε σύγκριση με τις οδικές μεταφορές και θα εξασφάλιζαν μεγαλύτερη αξιοπιστία και κανονικότητα στις υπηρεσίες συνδυασμένων μεταφορών χωρίς να θέτουν σε κίνδυνο τις κοινωνικές και περιβαλλοντικές προδιαγραφές. Προφανώς, οι συνδυασμένες μεταφορές θα παρουσίαζαν ένα σημαντικότατο πλεονέκτημα εάν προσέφεραν στους πελάτες τη δυνατότητα να μεταφέρουν και να παραδίδουν τα αγαθά τους όταν απαγορεύονται οι οδικές μεταφορές εμπορευμάτων. Αυτή τη στιγμή, υπάρχουν στην Κοινότητα περίπου 47 απαγορεύσεις κυκλοφορίας φορτηγών, με πολλές λεπτομερείς εξαιρέσεις για τις υπηρεσίες συνδυασμένων μεταφορών. Το σύστημα αυτό χρειάζεται σοβαρή βελτίωση διότι οι συνδυασμένες μεταφορές περιλαμβάνουν προφανώς πολλές συνδέσεις και αν μία απ' όλες δεν επιτρέπεται, παραδείγματος χάρη τη νύχτα της Κυριακής, τότε ολόκληρη η αλυσίδα τίθεται σε κίνδυνο. Αν μία απαγόρευση λήγει στις 22.00, τότε, απλούστατα, όταν φτάνουν τα φορτηγά στον τερματικό σταθμό δεν υπάρχει αρκετός χρόνος για να σχηματιστεί μία σιδηροδρομική αλυσίδα με την οποία θα διασφαλιστεί η άφιξη των αγαθών την άλλη μέρα το πρωί. Αυτό σημαίνει ότι όλες οι επιχειρήσεις μεταφορών που ξεκινούν μετά τις 22.00 θα γίνονται εξ ολοκλήρου οδικώς· και, όταν μιλάμε για διεθνείς οδικές μεταφορές με εμπορευματοκιβώτια, κάτι τέτοιο σημαίνει οδήγηση σε απόσταση κατά μέσον όρο 1000 χιλιομέτρων περίπου. Αλήθεια, ποιο από τα δύο είναι ασφαλέστερο, ή περισσότερο αποδεκτό κοινωνικά, ή πιο αποτελεσματικό: αυτός ο τρόπος ή μία διαδρομή 100-150 χιλιομέτρων περίπου από ή προς έναν σιδηροδρομικό τερματικό σταθμό την Κυριακή; Όλα τα επιχειρήματα, περιβαλλοντικά - σχετικά με τη συμφόρηση - κοινωνικά και σχετικά με την αποδοτικότητα, συγκλίνουν προς μία κατεύθυνση.
<P>
Δεύτερον, πιστεύουμε ότι πρέπει να δοθεί στους μεταφορείς η δυνατότητα να επιλέξουν να χρησιμοποιούν το μέγιστο επιτρεπόμενο βάρος οχημάτων - 44 τόννους - για οδικές μεταφορές όταν χρησιμοποιείται ειδικά ως τμήμα μίας επιχείρησης συνδυασμένων μεταφορών, η οποία περιλαμβάνει τη μετακίνηση με διαφορετικές μονάδες μεταφοράς σε ολόκληρη την Κοινότητα. Δεν πρόκειται για επουσιώδες κίνητρο. Μπορεί να μειώσει τα κόστη κατά 10 % και, φυσικά, μπορεί να εφαρμοστεί μόνον στα μικρότερα οδικά σκέλη της διαδρομής συνδυασμένων μεταφορών. Είναι ένας αποτελεσματικός τρόπος να κάνουμε τις συνδυασμένες μεταφορές πιο ελκυστικές. Για αυτούς τους λόγους, σε αυτό το στάδιο, είμαι σε θέση να κάνω δεκτές μόνον δύο τεχνικές τροπολογίες, εκτός από εκείνες του κ. Wijsenbeek, τις υπ' αριθ. 3 και υπ' αριθ. 6, και πρέπει να απορρίψω τις άλλες.
<P>
Θα ήταν πιο αποδοτικό να επανέλθουμε στο ζήτημα αυτό αργότερα, με φόντο την κοινή θέση του Συμβουλίου, και μετά από μία ενδελεχή συζήτηση επί των επιχειρημάτων. Ελπίζω να μπορέσουμε τότε να υιοθετήσουμε μία κοινή άποψη σχετικά με τον τρόπο με τον οποίο θα μπορούσαμε να καταλήξουμε σε έναν επιτυχημένο συμβιβασμό, έτσι ώστε να μπορέσουμε να εκπληρώσουμε τον κοινό μας στόχο, δηλαδή να υποστηρίξουμε τις συνδυασμένες μεταφορές.

<SPEAKER ID=222 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=9>
Εφαρμογή του άρθρου 366α της τετάρτης Σύμβασης ΑΚΕ-ΕΚ
<SPEAKER ID=223 NAME="Πρόεδρος">
Η ημερήσια διάταξη προβλέπει τη συζήτηση της σύστασης (A4-0013/99) της κ. Aelvoet, εξ ονόματος της Επιτροπής Ανάπτυξης και Συνεργασίας, σχετικά με σχέδιο απόφασης του Συμβουλίου για τη διαδικασία εφαρμογής του άρθρου 366α της Τέταρτης Σύμβασης Λομέ (5644/98 - C4-0156/98-96/0050(AVC)).

<SPEAKER ID=224 NAME="Aelvoet">
Κυρία Πρόεδρε, συνάδελφοι, πριν από δύο περίπου χρόνια, το Συμβούλιο ζήτησε τη γνώμη του Ευρωπαϊκού Κοινοβουλίου για μια διαδικασία για την εφαρμογή του άρθρου 366α της τέταρτης σύμβασης ΑΚΕ-ΕΕ. Αυτό το περιβόητο άρθρο αναφέρεται στον τρόπο με τον οποίο αντιδρά η Ευρωπαϊκή Ένωση στην περίπτωση σοβαρών παραβιάσεων των ανθρωπίνων δικαιωμάτων ή σε περίπτωση που ξεφύγουν παντελώς από τον έλεγχο οι διεργασίες εκδημοκρατισμού ή και άλλα πολλά. 'Ετσι, η Ευρωπαϊκή Ένωση μπορεί, κάτω από παρόμοιες συνθήκες, να διακόψει τη συνεργασία της με μια συγκεκριμένη χώρα. Εν τω μεταξύ, το όλο θέμα εκκρεμεί εδώ και δύο χρόνια, επειδή υπάρχει ουσιαστική διαφορά απόψεων μεταξύ Κοινοβουλίου και Συμβουλίου, όσον αφορά το ρόλο που θα πρέπει να αναληφθεί από το Κοινοβούλιο στα πλαίσια της διαδικασίας αυτής. Το αρχικό αίτημα που υποστηρίχθηκε από τη μεγάλη πλειοψηφία - για να μην πω ομόφωνα - των μελών του Κοινοβουλίου ήταν να εφαρμοστεί η διαδικασία σύμφωνης γνώμης. Η απάντηση στο αίτημα αυτό ήταν έντονα απορριπτική και αρνητική. Το αποτέλεσμα ήταν να καταλήξουμε στη διαδικασία διαβούλευσης.
<P>
Στο πλαίσιο της επιθυμίας του Κοινοβουλίου να εξετασθεί το ενδεχόμενο εφαρμογής της διαδικασίας διαβούλευσης, υπήρξε κατ'αρχάς μια κάποια επαφή - και το λέω αυτό γιατί δύσκολα θα μπορούσα να μιλήσω για διαπραγματεύσεις - μεταξύ εμού και της βρετανικής Προεδρίας, εξ ονόματος του Συμβουλίου. Το αποτέλεσμα ήταν μηδέν. Τέλος, το θέμα τέθηκε για άλλη μια φορά την περίοδο της αυστριακής Προεδρίας, η οποία φρόντισε να γίνει μια επίσημη διαβούλευση με το Συμβούλιο επί του θέματος αυτού, προκειμένου να διαπιστωθεί εάν μπορούσε να εφαρμοστεί η διαδικασία διαβούλευσης.
<P>
Το αποτέλεσμα ήταν ότι μόνο δύο από τις δεκαπέντε χώρες μέλη ήταν διατεθειμένες να ανταποκριθούν στην έκκληση του Κοινοβουλίου. Συνεπώς, και από αυτή την άποψη δεν πετύχαμε απολύτως τίποτα. Στο μεσοδιάστημα υπήρξαν κάποιες εξελίξεις στα κείμενα του Συμβουλίου, στα οποία το ίδιο το Συμβούλιο υποστήριζε κατ'αρχάς την εφαρμογή του συστήματος της ειδικής πλειοψηφίας για κάθε απόφαση που έπρεπε να ληφθεί επί του θέματος αυτού. Σε γενικές γραμμές, το Συμβούλιο επέμεινε στην ειδική πλειοψηφία, παρ'όλα αυτά συμπεριλήφθηκε και μία πρόβλεψη σύμφωνα με την οποία, στην περίπτωση αναστολής της συνολικής σύμβασης ΑΚΕ-ΕΕ, συμπεριλαμβανομένων όλων των άρθρων, απαιτείται απόφαση κατ'ομοφωνία. Είναι σημαντικό να τονισθεί ότι αυτό δεν είχε συμβεί ποτέ μέχρι στιγμής, ακόμα και σε πάρα πολύ σοβαρές καταστάσεις, όπως στην περίπτωση της Νιγηρίας πριν από μερικά χρόνια. Το θέμα ήταν πάντα ένα σημαντικό μέρος των άρθρων, ποτέ όμως η συνολική σύμβαση.
<P>
Η κατάσταση που αντιμετωπίζουμε σήμερα έχει ως εξής: εάν αποφασίσουμε ως Κοινοβούλιο να πούμε ότι δεν συμφωνούμε, από τη στιγμή που θα τεθεί σε ισχύ η συνθήκη του Αμστερνταμ - και αυτό θα γίνει πολύ σύντομα - με βάση τις διατάξεις θα επανέλθουμε στην ενημέρωση. Αυτό είναι και το μοναδικό δικαίωμα που αποκτούμε στα πλαίσια αυτά. Συνεπώς, δεν έχει νόημα να επιμείνουμε και να μην χορηγήσουμε την έγκρισή μας ως Κοινοβούλιο, δεδομένου ότι το μόνο που μπορούμε να πετύχουμε είναι να εφαρμοστεί για τους μήνες που εναπομένουν ο κανόνας της ομοφωνίας στις περιπτώσεις που υπάρχει πρόθεση αναστολής της συνεργασίας. Είναι βέβαιο ότι η κατάσταση αυτή δεν διευκολύνει την ταχεία και κατάλληλη παρέμβαση της Ευρωπαϊκής Ένωσης σε περιπτώσεις που αφορούν σοβαρές παραβιάσεις των ανθρωπίνων δικαιωμάτων. Γι' αυτό, και δεδομένου ότι έχουμε κάθε λόγο να προωθήσουμε την εφαρμογή του συστήματος της ειδικής πλειοψηφίας οπουδήποτε αυτό είναι δυνατό, πιστεύω ότι δεν θα ήταν σκόπιμο να προτείνω να επιμείνουμε και να μην χορηγήσουμε την έγκρισή μας για το σχέδιο απόφασης του Συμβουλίου.
<P>
Παρά τη θέλησή μου, παρά τις πεποιθήσεις μου, αλλά ενόψει των πρακτικών επιπτώσεων, προτείνω να εγκριθεί η απόφαση στη σημερινή της μορφή, γνωρίζοντας ότι δεν μας απομένει παρά μόνο μια μικρή παρηγοριά, που είναι συγκεκριμένα ότι η Επιτροπή, κάθε φορά που πρέπει να ληφθεί ένα τέτοιο μέτρο, θα ενημερώνει το Κοινοβούλιο ταυτόχρονα με το Συμβούλιο, έτσι ώστε το Κοινοβούλιο να μπορεί να αντιδρά, εφόσον βεβαίως ενημερώνεται εγκαίρως. Θα λέγαμε ότι, χάρη στην ιδιαίτερα καλή συνεργασία με την Επιτροπή το θέμα αυτό μας «πονάει» κάπως λιγότερο απ'ό, τι θα συνέβαινε σε διαφορετική περίπτωση αν θα έπρεπε να παραιτηθούμε από κάτι που έπρεπε να αποκτήσουμε, δηλαδή από μια πραγματική διαβούλευση.

<SPEAKER ID=225 LANGUAGE="IT" NAME="Vecchi">
Κυρία Πρόεδρε, είχαμε ήδη επανειλλημμένως την ευκαιρία να συζητήσουμε τους όρους εφαρμογής του άρθρου 366α της Τέταρτης Σύμβασης Λομέ, που προβλέπουν τη διαδικασία αναστολής της συνεργασίας με εκείνες τις χώρες που παραβιάζουν τον βασικότερο όρο, όπως προβλέπεται από το άρθρο 5 της ίδιας Σύμβασης.
<P>
Πρόκειται, και επρόκειτο και τότε, για ένα από τα σημαντικότερα στοιχεία καινοτομίας που περιέχονται στην Τέταρτη Σύμβαση Λομέ, στοιχεία που θέτουν ως προϋπόθεση της ίδιας της συνεργασίας τον σεβασμό των ανθρωπίνων δικαιωμάτων, της δημοκρατίας και των αρχών της χρηστής διακυβέρνησης.
<P>
Υπό τη συνετή και προσεκτική καθοδήγηση της εισηγήτριας, της κ. Aelvoet - την οποία συγχαίρω και εξ ονόματος της Ομάδας του ΕΣΚ - το Ευρωπαϊκό Κοινοβούλιο επεδίωξε να εκδημοκρατίσει τις προτεινόμενες από την Επιτροπή διαδικασίες, στο σημείο που προέβλεψε την υποχρωτική διαβούλευση με το ίδιο το Κοινοβούλιο μέσω της διαδικασίας σύμφωνης γνώμης.
<P>
Ωστόσο, ενόψει της αδιαλλαξίας του Συμβουλίου, αλλά και των αντικειμενικών νομικών ορίων που χαρακτηρίζουν τη Σύμβαση Λομέ, κρίθηκε απαραίτητο να γίνει προσπάθεια προς έναν συμβιβασμό.
<P>
Το αποτέλεσμα που επετεύχθη είναι, όπως λέει και η ίδια η εισηγήτρια, σε τελευταία ανάλυση, καλύτερο από το τίποτα.
<P>
Προβλέπεται πράγματι να λαμβάνεται η απόφαση, εντός του Συμβουλίου, με ειδική πλειοψηφία και όχι πλέον με ομοφωνία και να δεσμευτεί η Επιτροπή να ενημερώνει επαρκώς το Κοινοβούλιο σε κάθε σημαντική φάση της εφαρμογής της διαδικασίας αναστολής. Στο σημείο αυτό, είναι σαφές ότι το Κοινοβούλιο θα είναι εξαιρετικά προσεκτικό και απαιτητικό.
<P>
Είναι ακριβώς καλύτερο από το τίποτα και, συνεπώς, η Ομάδα μας θα ψηφίσει υπέρ του σχεδίου απόφασης, όπως μας προτείνει και η εισηγήτρια.

<SPEAKER ID=226 LANGUAGE="EN" NAME="Corrie">
Κυρία Πρόεδρε, όπως πάντα η κ. Aelvoet συνέταξε μία εξαιρετική έκθεση σχετικά με ένα πολύ λεπτό θέμα. Ωστόσο, το γεγονός αυτό καθαυτό ότι πρέπει να υπάρχει το άρθρο 366α στην Τέταρτη Σύμβαση ΑΚΕ-ΕΕ είναι ένα θλιβερό σημάδι του κόσμου στον οποίο ζούμε.
<P>
Μόλις χτες γύρισα από την Αφρική και έχω πληροφορηθεί τα τελευταία γεγονότα στη Ζιμπάμπουε· πιστεύω λοιπόν ότι είναι ζήτημα ζωτικής σημασίας να έχει η Επιτροπή την εξουσία αναστολής και να μπορεί να ενεργεί γρήγορα. Βεβαίως, θα ήταν καλή πρακτική αν ήταν δυνατόν να γίνονται διαβουλεύσεις με το Κοινοβούλιο - και εννοώ με την Επιτροπή Ανάπτυξης και Συνεργασίας - πριν να τεθεί σε ισχύ η αναστολή. Πρέπει όμως να είμαι ειλικρινής και να πω ότι ζούμε στον πραγματικό κόσμο. Θα υπάρξουν περιπτώσεις όπου η Επιτροπή θα πρέπει να ενεργήσει γρήγορα για να μεταφέρει το μήνυμα σε οποιοδήποτε κράτος καταπατά τα ανθρώπινα δικαιώματα πριν να της δοθεί η ευκαιρία να ρωτήσει το Κοινοβούλιο.
<P>
Το κλειδί της έκθεσης είναι η πρόταση που λέει ότι η Επιτροπή, οποτεδήποτε τούτο είναι δυνατόν, θα ενημερώνει το Κοινοβούλιο εκ των προτέρων για οποιαδήποτε αναστολή ή βεβαίως και επανάληψη της συνεργασίας. Πιστεύω ότι αυτός είναι ένας δίκαιος συμβιβασμός ανάμεσα στην Επιτροπή και το Κοινοβούλιο και επομένως υποστηρίζω την πρόταση να δώσει το Κοινοβούλιο τη σύμφωνη γνώμη του στο σχέδιο απόφασης του Συμβουλίου.
<P>
Ωστόσο, μετά το έτος 2000, θα παρουσιαστεί μία ενδιαφέρουσα κατάσταση στα πλαίσια της νέας Συμφωνίας Λομέ, όποια και αν είναι αυτή. Όπως θα γνωρίζει η Επιτροπή, οι προτάσεις για την όποια νέα Συμφωνία ΑΚΕ-ΕΕ μπορεί να βασίζονται στην περιφερειακή συνεργασία και ολοκλήρωση, ενώ οι πόροι θα διανέμονται μέσω περιφερειακών οργανισμών και όχι μέσω μεμονωμένων κρατών και εθνικών ενδεικτικών προγραμμάτων. Αναρωτιέμαι πώς μπορεί να εφαρμοστεί το άρθρο 366α κάτω από αυτές τις συνθήκες, αφού η Επιτροπή δεν θα έχει πια την ικανότητα να επιβάλλει κυρώσεις σε ένα μεμονωμένο κράτος σε μία περιφέρεια. Θα ήταν άδικο να επιβάλλονται κυρώσεις σε ολόκληρη την περιφέρεια. Ίσως ο Επίτροπος Brittan θα μπορούσε να διαβιβάσει αυτή τη συγκεκριμένη ερώτηση στην κατάλληλη υπηρεσία της Επιτροπής για να δοθεί απάντηση κάποια στιγμή στο μέλλον.
<P>
Καθώς δημιουργούνται πολλές δύσκολες καταστάσεις σε διάφορα κράτη της Αφρικής, ελπίζω να χρησιμοποιήσει η Επιτροπή το άρθρο 366 α υπό την ευρύτερη έννοια. Στα ανθρώπινα δικαιώματα, κατά τη γνώμη μου, πρέπει να περιλαμβάνονται και η πολυφωνία, η χρηστή διακυβέρνηση, ένας ανεξάρτητος δικαστικός κλάδος, ένας ελεύθερος Τύπος καθώς και οι ελεύθερες και δίκαιες εκλογές.
<P>
Η Ομάδα μου θα υποστηρίξει την έκθεση αυτή. Για μια ακόμα φορά, συγχαίρω την κ. Aelvoet για την εργασία που πραγματοποίησε εξ ονόματος αυτού του Κοινοβουλίου.

<SPEAKER ID=227 LANGUAGE="NL" NAME="Bertens">
Κυρία Πρόεδρε, η Ομάδα των Φιλελευθέρων υποστήριζε πάντα τη διαφάνεια στην πολιτική για τα ανθρώπινα δικαιώματα. Οι διαδικασίες πρέπει να είναι σαφείς. Το άρθρο 5 της Σύμβασης Λομέ καθιστά την πολιτική για τα ανθρώπινα δικαιώματα ουσιαστικό στοιχείο της συνεργασίας μας. Το υπό εξέταση άρθρο 366α αφορά συνεπώς τις διαδικασίες για την αναστολή της συνεργασίας με τις χώρες της Σύμβασης Λομέ. Η ύπαρξη ενός παρόμοιου, λειτουργικού άρθρου αποτελεί μεν πλεονέκτημα, όμως οι διαδικασίες θα έπρεπε να ήταν καλύτερες. Ο δραστήριος εισηγητής κατέβαλε προσπάθειες για να προωθήσει τη συμμετοχή του Κοινοβουλίου και την εφαρμογή του κανόνα της πλειοψηφίας για τη λήψη αποφάσεων στο Συμβούλιο.
<P>
Οι Φιλελεύθεροι πίστευαν πάντα ότι, για την αναστολή μιας συνεργασίας στα πλαίσια της Λομέ, χρειάζεται η σύμφωνη γνώμη του Κοινοβουλίου. Όντως, δεν πρέπει να λησμονείται ότι η σύμφωνη γνώμη του Κοινοβουλίου ήταν απαραίτητη και για να τεθεί σε ισχύ η Σύμβαση Λομέ. Αυτά που μας προσφέρουν τώρα, δηλαδή ενημέρωση εκ μέρους της Επιτροπής στην περίπτωση αναστολής, είναι πάρα πολύ λίγα. Ωστόσο, επειδή είμαι πραγματιστής αντιλαμβάνομαι ότι δεν μπορούσαμε να κερδίσουμε περισσότερα. Σε τελευταία ανάλυση, πρέπει να ολοκληρωθεί και η διαδικασία η οποία ξεκίνησε με τη διοργανική συζήτηση που άρχισε από τότε που υπέβαλε η Επιτροπή την πρότασή της, τον Φεβρουάριο του 1996. Εμείς, πρέπει να θέσουμε όσο γίνεται πιο σύντομα σε εφαρμογή αυτό το μέσο για την προαγωγή της πολιτικής που ασκούμε για τα ανθρώπινα δικαιώματα.
<P>
Ολοκληρώνοντας, θα ήθελα να εκφράσω το σεβασμό και τις ευχαριστίες μου στην κ. Aelvoet για τη σύσταση αυτή, υποθέτω όμως ότι το ξέρει ήδη.

<SPEAKER ID=228 NAME="Brittan">
Θα ήθελα να συγχαρώ και να ευχαριστήσω την κ. Aelvoet για όλη την εργασία που πραγματοποίησε, προκειμένου να καταστεί δυνατόν να δώσει το Κοινοβούλιο τη σύμφωνη γνώμη του, καθώς και για τη ρεαλιστική και λογική προσέγγισή της, την οποία είχαν άλλωστε και άλλοι ομιλητές, όπως ο κ. Corrie και ο κ. Vecchi. Θα ήθελα να επαναλάβω αυτό που τονίσαμε όταν συζητείτο εδώ η προσωρινή έκθεση, πέρυσι τον Ιούνιο, δηλαδή ότι σκοπεύουμε να διατηρούμε πλήρως ενήμερο το Κοινοβούλιο πάνω σε οποιαδήποτε πρωτοβουλία αναλάβουμε ή οποιαδήποτε πρόταση υποβάλλουμε στο Συμβούλιο, αναφορικά με την εφαρμογή του άρθρου 366α της Τέταρτης Σύμβασης Λομέ, πράγμα το οποίο, δυστυχώς, όπως επισημάνθηκε, δεν μπορεί να θεωρηθεί ως απλή υποθετική περίπτωση. Θα ήθελα να προσθέσω ότι στη μόνη περίπτωση, μέχρι στιγμής, που έγινε επίκληση του άρθρου 366α, εναντίον του Τόγκο, η Επιτροπή ενημέρωσε αμέσως το Κοινοβούλιο για τις προθέσεις της, όπως αναγνώρισε η εισηγήτρια στην έκθεσή της, και την ευχαριστώ γι' αυτό.
<P>
Θα εξακολουθήσουμε να αντιμετωπίζουμε με μεγάλη σοβαρότητα, όπως κάναμε πάντα, τις γνωμοδοτήσεις ή τα ψηφίσματα που εγκρίνει το Κοινοβούλιο και τα οποία ενδεχομένως να επηρεάσουν την εφαρμογή της διαδικασίας διαβούλευσης και αναστολής που καθορίζεται στο άρθρο 366α.
<P>
Όσον αφορά την ερώτηση του κ. Corrie σχετικά με τον τρόπο με τον οποίο το άρθρο αυτό θα λειτουργούσε σε μία κατάσταση όπου έρχεται στο προσκήνιο το περιφερειακό στοιχείο, θα διαβιβάσω οπωσδήποτε το ερώτημα αυτό σε εκείνους οι οποίοι χειρίζονται το ζήτημα αυτό σε καθημερινή βάση. Η Επιτροπή είναι ικανοποιημένη διότι, με τη σύμφωνη γνώμη του Κοινοβουλίου, η απόφαση πλαίσιο θα τεθεί σε ισχύ παρέχοντάς μας έτσι μία κατάλληλη και διαφανή διαδικασία για τη λήψη των κατάλληλων μέτρων σε περίπτωση παραβίασης θεμελιωδών διατάξεων της αναθεωρημένης Τέταρτης Σύμβασης Λομέ.

<SPEAKER ID=229 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00

<CHAPTER ID=10>
Μακροοικονομική χρηματοδοτική βοήθεια στην Αλβανία
<SPEAKER ID=230 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0041/99) της κ. van Bladel, εξ ονόματος της Επιτροπής Εξωτερικών Οικονομικών Σχέσεων, σχετικά με πρόταση απόφασης του Συμβουλίου για τη μακροοικονομική χρηματοδοτική συνδρομή στην Αλβανία (COM(98)0507 - C4-0590/98-98/0273(CNS)).

<SPEAKER ID=231 NAME="Van Bladel">
Κύριε Πρόεδρε, κύριε Επίτροπε, συνάδελφοι, τώρα που συζητάμε για τη χορήγηση μακροπρόθεσμης οικονομικής βοήθειας 20 εκατ. Ecu στην Αλβανία, πιστεύω ότι έχει μεγάλη σημασία να κοιτάξουμε κυρίως το πολιτικό και οικονομικό πλαίσιο εντός του οποίου χορηγείται το δάνειο αυτό. Προσωπικά, θα ήθελα να τονίσω ορισμένα σημεία.
<P>
Η Αλβανία απαλλάχθηκε πολύ αργότερα από τις άλλες χώρες του ανατολικού συνασπισμού από την μαρξιστική δικτατορία. Αυτό σημαίνει ότι τα προβλήματα που αντιμετωπίζει στα πλαίσια της προσπάθειας για την ανάπτυξη μιας πλουραλιστικής κοινωνίας διαρκούν περισσότερο απ'ό, τι σε όλες τις άλλες χώρες, όπου αυτό έχει ήδη επιτευχθεί κατά κάποιο τρόπο. Κατά τη γνώμη μου, οι κοινωνικοοικονομικές συνθήκες που επικρατούν στην Αλβανία θα δικαιολογούσαν το χαρακτηρισμό της χώρας αυτής ως μιας τριτοκοσμικής χώρας στις πύλες της Ευρωπαϊκής Ένωσης.
<P>
Η κατάρρευση των επονομαζόμενων πυραμίδων, η καταλήστευση των αποθηκών πυρομαχικών - όλοι θα θυμούνται ότι ένα καλάσνικοφ κοστίζει στο δρόμο 15 δολάρια - οι επιπτώσεις της διένεξης στο γειτονικό Κοσσυφοπέδιο, όλες αυτές οι καταστάσεις οδήγησαν σε ένα μεγάλο ρεύμα προσφύγων. Οι οικονομικοί πρόσφυγες μεταβαίνουν στην Ευρωπαϊκή Ένωση και οι πολιτικοί πρόσφυγες από το Κοσσυφοπέδιο μεταβαίνουν στην Αλβανία.
<P>
Εν ολίγοις, η Αλβανία δεν πρέπει μόνο να επιλύσει τα μεγάλα εσωτερικά προβλήματα που αντιμετωπίζει, αλλά και, λόγω της γεωγραφικής της θέσης, δεν μπορεί να αποφύγει και την πολιτική επιρροή που δέχεται από τον περίγυρο, τα Βαλκάνια. Αυτό διευκρινίστηκε πάρα πολύ καλά από τον συνάδελφο Imbeni, εχθές, στη συζήτηση για το Κοσσυφοπέδιο.
<P>
Παρ'όλα αυτά, υπάρχουν αισιόδοξες ενδείξεις. Πέρυσι το Νοέμβριο ψηφίστηκε με ένα ποσοστό συμμετοχής που έφθανε το 90 % το νέο σύνταγμα, ενώ ο νέος αναμφισβήτητος ηγέτης, Majko, φαίνεται να είναι σε θέση να εξασφαλίσει τη διάκριση των ρόλων του προέδρου, της κυβέρνησης και της δικαιοσύνης. Ωστόσο, η πολιτική αποκατάσταση της Αλβανίας εξαρτάται σε μεγάλο βαθμό από τις προτεραιότητες οι οποίες πρέπει να καλυφθούν όσον αφορά την αποκατάσταση της οικονομίας. Οι αλβανικές αρχές διαβεβαίωσαν τη φιλική ομάδα των χορηγών, τον Οκτώβριο του τρέχοντος έτους, στα Τίρανα, ότι θα προωθήσουν, εκτός άλλων, και ένα πρόγραμμα δράσης για την καταπολέμηση της διαφθοράς, καθώς και στη θέσπιση κατάλληλης νομοθεσίας για την τόσο απαραίτητη προώθηση ενός ευνοϊκού κλίματος για τις επενδύσεις, οι οποίες όπως είναι φυσικό κυμαίνονται σε πολύ χαμηλό επίπεδο - από το εξωτερικό δεν πραγματοποιούνται σχεδόν καθόλου επενδύσεις - έτσι ώστε να προσφέρεται στους επενδυτές μια κάποια εγγύηση ότι θα μπορούν να προσδοκούν ότι θα πάρουν πίσω τα χρήματά τους στο μέλλον.
<P>
Από την άποψη αυτή, είναι όντως σημαντικό να παρακολουθήσουμε εάν θα εφαρμοστεί ο νέος τελωνειακός κώδικας κατά την είσπραξη τελωνειακών και φορολογικών εσόδων. Μετά, αυτό που θα πρέπει να κάνουμε είναι να φροντίσουμε για την περαιτέρω ρευστοποίηση των ποσών που έχουν συγκεντρωθεί με τις πυραμίδες, σε σχέση με τις οποίες εξακολουθεί να είναι άγνωστο αν οι αλβανοί πολίτες θα αποκομίσουν στο μέλλον κάποιο όφελος. Δυστυχώς όμως εμείς δεν μπορούμε να βοηθήσουμε να γίνει αυτό.
<P>
Από το 1991 και μετά, η Ευρωπαϊκή Ένωση είναι στην ουσία ο μεγαλύτερος χορηγός της Αλβανίας και, με δεδομένη την οικονομική κατάσταση που επικρατεί στη χώρα, η βοήθεια διεθνών χορηγών είναι εξαιρετικά σημαντική, ακόμη και αν πρόκειται μόνο για τη συντήρηση του ισοζυγίου τρεχουσών συναλλαγών. Γι'αυτό και είναι ιδιαίτερα σημαντικό να υλοποιηθεί όσο το δυνατόν πιο γρήγορα η απόφαση που έλαβε το Συμβούλιο ECOFIN τον περσινό Απρίλιο. Η Επιτροπή είναι κάλλιστα σε θέση να το κάνει αυτό και έχει αρκετή εμπειρία με την Αλβανία. Μέχρι στιγμής, η βοήθεια αφορούσε κυρίως δωρεές. Τώρα όμως πρόκειται για δάνεια. Ωστόσο, είμαι της γνώμης ότι, στην πράξη, πρέπει να προληφθεί το ενδεχόμενο να εμπλακεί η Αλβανία σε έναν φαύλο κύκλο οικονομικής εξάρτησης από τις χώρες του εξωτερικού.
<P>
Αυτός είναι και ο λόγος που, στα πλαίσια της ιδιαίτερα ευχάριστης συνεργασίας που έχω με το συνάδελφο Brinkhorst, της Επιτροπής Προϋπολογισμών, για την οποία θα ήθελα με την ευκαιρία αυτή να τον ευχαριστήσω - δυστυχώς δεν μπορούσε απόψε να είναι παρών στο Σώμα - πρότεινα να γίνει μια συνεκτική αξιολόγηση της κατάστασης όσον αφορά τις πολιτικές και θεσμικές μεταρρυθμίσεις στην Αλβανία. Ενόψει του στόχου αυτού, καλώ την Επιτροπή να μην στηριχθεί μόνο στην τεχνική αξιολόγηση διεθνών χρηματοπιστωτικών ιδρυμάτων, όπως το ΔΝΤ, αλλά και στην αξιολόγηση της Νομισματικής Επιτροπής και της Επιτροπής του PHARE.
<P>
Πρόθεση του Κοινοβουλίου είναι να ενημερωθεί σχετικά με τις μεταρρυθμίσεις πριν από την καταβολή της δεύτερης δόσης της βοήθειας. Αυτό δεν γίνεται για να προβληθεί ευρέως στη δημοσιότητα η κατάσταση στην Αλβανία, αλλά για να προαχθεί ένα υγιές σύστημα αποτελεσματικής διαχείρισης. Κατά τη γνώμη μου, αυτό δεν το θέλουν μόνο οι πολίτες της Ευρωπαϊκής Ένωσης αλλά και της Αλβανίας.
<P>
Ευχαριστώ τους συναδέλφους της Επιτροπής Εξωτερικών Οικονομικών Σχέσεων για τις κριτικές παρατηρήσεις και την υποστήριξή τους. Θα ήθελα δε να εκφράσω την ελπίδα ότι η αυριανή σύνοδος ολομέλειας θα μπορέσει να εγκρίνει τις τροπολογίες που εναπομένουν, γιατί έχει περάσει σχεδόν ένας χρόνος μεταξύ της απόφασης που πήρε το ECOFIN και της εφαρμογής της. Δεν πρέπει όμως να ξεχνάμε ότι η Αλβανία έχει πολύ μεγάλη ανάγκη τα χρήματα.

<SPEAKER ID=232 NAME="Καραμάνου">
Κυρία Πρόεδρε, είναι γεγονός ότι τα προβλήματα που εξακολουθούν να ταλανίζουν την Αλβανία είναι και πολλά και δυσεπίλυτα, ιδιαίτερα εκείνα που συνδέονται με θέματα εσωτερικής ασφάλειας και δημόσιας τάξης και τα οποία επηρεάζουν και όλους τους άλλους τομείς.
<P>
Ωστόσο, εν μέσω όλων αυτών των γνωστών προβλημάτων και τηρουμένων των αναλογιών, θεωρώ ότι είναι αξιοθαύμαστη η επιτυχία με την οποία η μικρή αυτή χώρα εφάρμοσε το επείγον πρόγραμμα των έξι μηνών -από τον Οκτώβριο του 1997 μέχρι τον Μάρτιο του 1998- που της επέτρεψε να αντιμετωπίσει την κοινωνική κρίση και την εμφυλιοπολεμική κατάσταση της άνοιξης του 1997. Έχουμε λοιπόν ένα πρώτο δείγμα γραφής ότι η αλβανική κυβέρνηση μπορεί, ακολουθώντας πειθαρχημένα ένα συγκεκριμένο πρόγραμμα και διαθέτοντας επαρκή τεχνική υποστήριξη, να είναι αποτελεσματική και να σημειώσει πρόοδο.
<P>
Ωστόσο, τα προβλήματα, όπως φάνηκε από την σοβαρή υποτροπή που σημειώθηκε τον περασμένο Σεπτέμβριο, επικεντρώνονται περισσότερο στην έλλειψη επικοινωνίας και διαλόγου ανάμεσα στις πολιτικές δυνάμεις της χώρας και στην αδυναμία τους να συμφωνήσουν πάνω σε ένα μίνιμουμ κοινό πρόγραμμα για την οριστική έξοδο της χώρας από την κρίση, παρά σ'αυτή καθεαυτή την οικονομική δυσπραγία της χώρας.
<P>
Η Ευρωπαοκή Ένωση και οι διεθνείς οργανισμοί θα πρέπει να προσφέρουν με γενναιοδωρία κάθε δυνατή βοήθεια σ'αυτή τη χώρα προκειμένου να βρει θετικές διεξόδους στα προβλήματά της. Η Αλβανία ανήκει στην Ευρώπη, αποτελεί μέρος τής ευρωπαοκής ιστορίας και, από αυτή την άποψη, εν δυνάμει, είναι υποψήφια χώρα για την Ευρωπαοκή Ένωση.
<P>
Ωστόσο, θα πρέπει να γίνει σαφές προς όλες τις πολιτικές δυνάμεις της Αλβανίας ότι η ευθύνη για την πορεία της χώρας και την προοπτική της ανήκει πρωτίστως στις ίδιες, είναι στα δικά τους τα χέρια. Η Ένωση χορηγεί μακροοικονομική βοήθεια προκειμένου να ενισχυθεί η προσπάθεια της χώρας, αλλά αυτό σε καμιά περίπτωση δεν σημαίνει μετατόπιση των ευθυνών. Η αλβανική κυβέρνηση θα πρέπει να εντείνει τις προσπάθειες για την επίλυση των προβλημάτων και να προωθήσει πολιτικές και οικονομικές μεταρρυθμίσεις που θα διασφαλίζουν την ομαλή λειτουργία των δημοκρατικών θεσμών και τη λειτουργία κράτους δικαίου.
<P>
Η ψήφιση του Συντάγματος ήταν ασφαλώς ένα μεγάλο θετικό βήμα, θα πρέπει ωστόσο να διασφαλιστεί ο σεβασμός των ανθρωπίνων δικαιωμάτων, η ομαλή μετάβαση προς την οικονομία της αγοράς, η δημοσιονομική σταθερότητα και, προπαντός, η σταθερότητα και η εξυγίανση του χρηματοπιστωτικού συστήματος, η πάταξη της διαφθοράς και η αντιμετώπιση του οργανωμένου εγκλήματος, η δημιουργία δομών και διαδικασιών για τη διασφάλιση της διαφάνειας και της χρηστής διαχείρισης του δημοσίου χρήματος, προκειμένου να δημιουργηθεί ένα κλίμα ασφάλειας για τις επενδύσεις.
<P>
Τα είκοσι εκατομμύρια ευρώ ασφαλώς είναι κατώτερα των προσδοκιών της αλβανικής κυβέρνησης αλλά, προπαντός, είναι κατώτερα των προβλημάτων και των αναγκών που αντιμετωπίζει η χώρα. Ωστόσο, η ενίσχυση της αξιοπιστίας, η εμπέδωση της οικονομικής και πολιτικής σταθερότητας της χώρας σταδιακά θα αυξήσει και την δανειοληπτική ικανότητά της, αλλά, προπαντός, θα προσελκύσει ξένες επενδύσεις που τόσο μεγάλη ανάγκη τις έχει η Αλβανία.
<P>
Η χώρα μου, η Ελλάδα, όπως είναι γνωστό, ειλικρινώς επιθυμεί να σημειωθεί πρόοδος και υποστηρίζει παντοιοτρόπως τις προσπάθειες της αλβανικής κυβέρνησης για την προώθηση των απαραίτητων πολιτικών και θεσμικών μεταρρυθμίσεων που θα φέρουν την Αλβανία κοντά στα ευρωπαοκά πρότυπα.

<SPEAKER ID=233 LANGUAGE="DE" NAME="Schwaiger">
Κυρία Πρόεδρε, κύριε Επίτροπε, αγαπητοί συνάδελφοι, καταρχάς θα ήθελα να ευχαριστήσω την κ. van Bladel για την εξαιρετική της έκθεση. Τυγχάνει της πλήρους υποστήριξής μας. Όπως ήδη είπε και όπως μόλις εξήγησε και η συνάδελφος Καραμάνου, η Αλβανία δεν είναι μόνο ένα από τα οικονομικά ασθενέστερα κράτη, αλλά υπολείπεται επίσης κατά πολύ από τις άλλες χώρες ως προς την οικοδόμηση της δημοκρατίας. Βρίσκεται σε παρόμοια κατάσταση με τη Βοσνία-Ερζεγοβίνη, με άλλα λόγια, οικονομικά η Αλβανία εξαρτάται από την Ευρωπαϊκή Ένωση. Δεν παρέχουμε μόνο επισιτιστική βοήθεια. Δεν παρέχουμε μόνο γενική βοήθεια για την αποκατάσταση. Η Ευρωπαϊκή Ένωση δίνει επίσης χρήματα για τους πρόσφυγες από το Κοσσυφοπέδιο που έχουν βρει προσωρινό κατάλυμα στην Αλβανία.
<P>
Το σημαντικό όμως είναι - και αυτό αποτελεί ακτίνα φωτός - ότι στην Αλβανία δημιουργήθηκε με τον τελευταίο κυβερνητικό ανασχηματισμό και με την ψήφιση του συντάγματος μια πρώτη βάση και για τη συγκρότηση του κράτους. Για μας, είναι σημαντικό να έχουμε έναν εταίρο που του έχουμε ένα ελάχιστο μέτρο εμπιστοσύνης καθότι του παρέχουμε επίσης τα απαραίτητα οικονομικά μέσα, προκειμένου να μπορέσουν να δημιουργηθούν ειδικά οι κρατικές οργανωτικές δομές, η αστυνομία και ο στρατός να αναλάβουν ξανά τον ρόλο τους να υπηρετούν τη δημοκρατία και να μην ανεξαρτητοποιούνται, με όλα τα προβλήματα που έφερε αυτό στην Αλβανία τα τελευταία 2-3 χρόνια.
<P>
Είναι επίσης σημαντικό να κερδίσει σιγά-σιγά η Αλβανία την εμπιστοσύνη του διεθνούς οικονομικού κόσμου και των επενδυτών και να κινήσει μακροπρόθεσμα το ενδιαφέρον των επενδυτών ως τόπος εγκατάστασης επιχειρήσεων, όπως και να δημιουργηθούν παράλληλα οι όροι πλαίσιο για μια κοινωνική οικονομία της αγοράς.
<P>
Ως προς αυτό, βρισκόμαστε ήδη σε καλό δρόμο. Πρέπει μόνο να επιδιώξουμε να μπορέσουν να επεκταθούν σε κάποιο μέτρο οι αναγκαίοι έλεγχοι και στη μακροοικονομική βοήθεια. Βέβαια, ειδικά ο ορισμός της μακροοικονομικής βοήθειας είναι τέτοιος, ώστε να μην είναι ανάγκη να προωθηθούν εδώ ορισμένα σχέδια, αλλά απλώς να διατεθούν στο κράτος μέσα για να μπορέσει να αναλάβει και να επεκτείνει τα κρατικά του καθήκοντα. Για μένα συνεπώς είναι, παρ' όλα αυτά, σημαντικό να βρούμε το σωστό μέτρο μεταξύ εμπιστοσύνης και ελέγχου, το οποίο εν συνεχεία θα ενθαρρύνει και τους Αλβανούς, την αλβανική κυβέρνηση, να συνεχίσει την πορεία της στο σωστό δρόμο.
<P>
Έχω την εντύπωση ότι με αυτή τη χρηματοδοτική ενίσχυση παρέχουμε μια ελαχίστη συμβολή στην πρόοδο της Αλβανίας στο σωστό δρόμο και ελπίζω ότι αυτό θα μπορέσει να υλοποιηθεί το επόμενο διάστημα με ανάλογα μέτρα ελέγχου από πλευράς Επιτροπής.

<SPEAKER ID=234 LANGUAGE="NL" NAME="Lagendijk">
Κυρία Πρόεδρε, όσον αφορά την έκθεση της εισηγήτριας και τις τροπολογίες της μπορώ να είμαι σύντομος. Η πολιτική μας ομάδα τις υποστηρίζει απόλυτα. Όσον αφορά τη βοήθεια, η οποία πρέπει κατά τη γνώμη μας να χορηγηθεί προς το παρόν με όσο γίνεται περισσότερο ευνοϊκούς όρους, πρέπει βεβαίως να σημειώσουμε ότι είναι απαραίτητο να τεθούν κάποιοι όροι. Αυτό άλλωστε το προτείνουν τόσο η Επιτροπή, όσο και η εισηγήτρια.
<P>
Ένας από τους όρους αυτούς είναι κατά τη γνώμη μας ότι πρέπει να ολοκληρωθεί η διερεύνηση του θέματος των πυραμίδων. Αυτό αφορά τόσο την επιστροφή των χρημάτων στους ενάγοντες, όσο και τη θέσπιση νόμου για την καταπολέμηση του «ξεπλύματος» χρημάτων. Πρόκειται για μερικά παραδείγματα που καθιστούν σαφές ότι είναι απαραίτητο να υπάρξει ένας καλύτερος οικονομικός έλεγχος διαφόρων ιδρυμάτων, συμπεριλαμβανομένων και των τραπεζών.
<P>
Αυτού ειπωθέντος, δεν παύει να ισχύει ότι υπάρχει σοβαρός κίνδυνος, και η εισηγήτρια το ανέφερε αυτό, να χρησιμοποιηθεί το ένα δάνειο για την εξυπηρέτηση ενός άλλου δανείου. Αυτό θα ήταν πάρα πολύ άσχημο για τη χώρα η οποία δεν έχει συμφέρον να συνάπτει το ένα δάνειο μετά το άλλο, αλλά αυτό που χρειάζεται είναι τα χρήματα, εκτός άλλων και από την Ευρωπαϊκή Ένωση, για παραγωγικές επενδύσεις, επενδύσεις με τις οποίες η χώρα θα μπορέσει να προωθήσει μια αυτόνομη οικονομική ανάπτυξη. Αυτό χρειάζεται μακροπρόθεσμα η Αλβανία.

<SPEAKER ID=235 LANGUAGE="FR" NAME="Dupuis">
Κυρία Πρόεδρε, κύριε Επίτροπε, αξιότιμοι συνάδελφοι, πιστεύω ότι πρέπει να συγχαρούμε την κ. Van Bladel για την έκθεσή της. Είναι εμφανές ότι η Ευρωπαϊκή Ένωση έκανε πολλά λάθη έναντι της Αλβανίας και ότι δεν πρόκειται να αλλάξουμε σημαντικά την κατάσταση με αυτό το δάνειο των 20 εκατομμυρίων ευρώ. Βέβαια, το δάνειο αυτό θα δώσει κάποια ανάσα στον κ. Μάικο που καταβάλλει τιτάνιες προσπάθειες, αλλά που διαθέτει πολύ περιορισμένο πεδίο ελιγμών.
<P>
Όλη η στάση της Ευρωπαϊκής Ένωσης απέναντι στην Αλβανία βρίσκεται στο εδώλιο του κατηγορουμένου. Γινόμαστε μάρτυρες της επέκτασης των φαινομένων εγκληματικότητας, που ενθαρρύνονται σε τελευταία ανάλυση από την Ευρωπαϊκή Ένωση. Η ΕΕ πρέπει να υιοθετήσει πολύ τολμηρότερη πολιτική. Θα πρέπει να καθοριστούν - όπως άλλωστε κάνουν οι φίλοι μας οι Έλληνες κατά κάποιο τρόπο, σίγουρα όμως όχι και οι άλλες χώρες, αρχίζοντας από την Ιταλία - πολύ γενναιόδωρες ποσοστώσεις μετανάστευσης για να πληγούν οι μαφίες που θρέφονται από το εμπόριο εργατικού δυναμικού και από άλλα εμπόρια όπως ναρκωτικών. Θα πρέπει να ανοίξουμε γενναιόδωρα τα πανεπιστήμιά μας χορηγώντας χιλιάδες υποτροφίες σπουδών στους Αλβανούς. Είναι αναγκαίες διατάξεις για να εμποδιστεί η βίαιη άνοδος μιας αντεξουσίας έναντι των νομίμων αρχών της Αλβανίας, να αποφευχθούν οι χρηματοδοτικές πυραμίδες, οι καταστάσεις γενικής πολιτικής αστάθειας, παρά την καλή θέληση και την ευφυία των σημερινών αλβανών ηγετών. Ελλείψει τέτοιων μέτρων, η Αλβανία θα χάσει πολλά ακόμη χρόνια.
<P>
Καλώ λοιπόν ιδίως τον Αντιπρόεδρο της Επιτροπής και την Επιτροπή να ασκήσουν πίεση στα κράτη μέλη, ώστε η νομιμοποίηση των αλλοδαπών να μην γίνεται εκ των υστέρων, όπως συμβαίνει σήμερα στην Ιταλία όπου 250.000 άτομα νομιμοποιήθηκαν - εν αναμονή οι μαφίες της μετανάστευσης εισέπραξαν τις προσόδους. Θα ήταν προτιμότερο να παρέμβουμε εκ των προτέρων καθορίζοντας ποσοστώσεις σε όλες τις χώρες της Ευρωπαϊκής Ένωσης. Πιστεύω ότι αν η προσπάθεια κατανεμηθεί μεταξύ όλων των κρατών της Ευρωπαϊκής Ένωσης, δεν θα είναι ιδιαίτερα επαχθής και αυτό ακριβώς πρέπει να γίνει για να φτάσουμε στην καρδιά του προβλήματος.

<SPEAKER ID=236 LANGUAGE="DE" NAME="Habsburg-Lothringen">
Κυρία Πρόεδρε, αρχικά θα ήθελα, φυσικά, κι εγώ να ευχαριστήσω θερμά την εισηγήτρια που, νομίζω, έκανε πραγματικά πολύ καλή δουλειά. Πιστεύω ότι μιλώντας για την Αλβανία δεν πρέπει να ξεχνάμε ότι πρόκειται για μια χώρα που αναγκάστηκε να κάνει ένα αφάνταστα μεγάλο βήμα μέσα σε λίγα χρόνια και πρέπει να το συνεχίσει. Την εποχή του Enver Hoxha, ουσιαστικά οδηγήθηκε πίσω στη λίθινη εποχή και τώρα πρέπει να κάνει ένα τεράστιο βήμα μπροστά, και μάλιστα σε μια εποχή όπου το συνολικό της περιβάλλον είναι επίσης ένας χώρος πολύ ασταθής.
<P>
Θεωρώ ότι η βοήθειά μας μπορεί να είναι πραγματικά μόνο μια σταγόνα στον ωκεανό, όμως ίσως μπορεί να βοηθήσει και στο εσωτερικό της χώρας, να βοηθήσει να ξεπεραστούν τα όρια που υπάρχουν εκεί. Δεν πρέπει να ξεχνάμε ότι η Αλβανία διαιρείται σε δύο μεγάλες περιοχές, ότι υπάρχει Βορράς και Νότος, ότι υπάρχουν οι Τόσκοι και οι Γέγοι που πάντα βρίσκονταν σε διαμάχη και φυσικά, στη λίθινη εποχή όπου τους οδήγησε ο Enver Hoxha, συνέχισαν τη διαμάχη αυτή, καθώς και ότι πολλές από τις συγκρούσεις που παρατηρούμε σήμερα προέρχονται από τότε. Αντικατοπτρίζονται ακόμη και μέσα στην οργανωτική δομή των κομμάτων που βρίσκουμε σήμερα στην Αλβανία.
<P>
Βέβαια, το νέο σύνταγμα έδωσε αφορμή για μεγάλες ελπίδες στην Αλβανία. Ελπίζω κι εγώ ότι θα καταστεί δυνατόν να ενταχθεί η αντιπολίτευση σωστά - γιατί πιστεύω ότι φέρεται σωστά σε πολλούς τομείς - στην πολιτική ζωή της Αλβανίας. Μόνο τότε θα είναι άλλωστε δυνατό να τεθούν υπό έλεγχο τα προβλήματα με τους γείτονες.
<P>
Φυσικά, όπως τονίστηκε πολλές φορές απόψε, είναι αναγκαία η θέσπιση των ανάλογων μέτρων ελέγχου. Μόνον όταν θα υπάρξουν αυτά τα μέτρα ελέγχου, κυρίως για τον τομέα του εκδημοκρατισμού της Αλβανίας, μόνο τότε μπορεί και η ευρωπαϊκή βοήθεια να έχει κάποια θετικά αποτελέσματα. Αναφέρθηκαν και πολλά άλλα μέτρα ελέγχου, κυρίως εναντίον της διαφθοράς, του εμπορίου όπλων, του εμπορίου ναρκωτικών που γίνεται εκεί. Αυτά δεν μπορούμε να τα ελέγξουμε απόλυτα, μπορούμε μόνο να προσφέρουμε μικρή βοήθεια για αυτοβοήθεια, όμως αυτό θα πρέπει να το υλοποιήσουμε ανάλογα. Εδώ, η έκθεση της κ. van Bladel και η αποτελεσματική βοήθεια που θα ακολουθήσει είναι βήματα προς τη σωστή κατεύθυνση.

<SPEAKER ID=237 NAME="Brittan">
Κυρία Πρόεδρε, ξεκινώντας, θα ήθελα να συγχαρώ την εισηγήτρια για την εξαιρετική έκθεσή της, αλλά και να την ευχαριστήσω για την υποστήριξη που παρέχει το Κοινοβούλιο στην πρόταση της Επιτροπής.
<P>
Ο σκοπός της μακροοικονομικής χρηματοδοτικής συνδρομής ανώτατου ύψους 20 εκατομμυρίων ευρώ στην Αλβανία είναι να υποστηρίξουμε τα επίσημα συναλλαγματικά αποθέματα της χώρας. Η επιχείρηση αυτή εντάσσεται στη συνολική στρατηγική που ακολουθεί η διεθνής κοινότητα, και ιδιαίτερα η Ευρωπαϊκή Ένωση, μετά την κρίση που άρχισε στα τέλη του 1996. Συμπληρώνει τις δράσεις που αναλάβαμε στα πλαίσια του προγράμματος PHARE, οι οποίες έχουν ως προτεραιότητα τη θεσμική μεταρρύθμιση. Ο ειδικός σκοπός αυτής της επιχείρησης είναι να υποστηρίξει το πρόγραμμα διαρθρωτικών οικονομικών μεταρυθμίσεων που ξεκίνησε η κυβέρνηση υπό την αιγίδα του ΔΝΤ.
<P>
Ακόμα και κατά τη διάρκεια ή αμέσως μετά την κρίση που ξέσπασε στη χώρα στα τέλη του 1996, μετά την κατάρρευση των αποταμιευτικών συστημάτων τύπου «πυραμίδας», η διαχείριση της φορολογικής και νομισματικής πολιτικής ήταν πράγματι εξαιρετικά συνετή, με αποτέλεσμα η μακροοικονομική κατάσταση να έχει βελτιωθεί τους τελευταίους μήνες. Το έλλειμμα του προϋπολογισμού, καθώς χρηματοδοτείται από το εσωτερικό, έχει μειωθεί σημαντικά, ο πληθωρισμός έχει πέσει δραματικά, αλλά η κατάσταση του ισοζυγίου εξωτερικών πληρωμών είναι ακόμα αβέβαιη. Η υποστήριξη του συναλλαγματικού αποθέματος που θα καταστεί δυνατή με την επιχείρηση της Κοινότητας, επομένως, θα βοηθήσει τις αλβανικές αρχές να ακολουθήσουν μία συνετή μακροοικονομική πολιτική. Φυσικά, η Επιτροπή θα δώσει ιδιαίτερη προσοχή στις προσπάθειες καταπολέμησης της διαφθοράς μέσω της βελτίωσης των τελωνειακών διαδικασιών και της διαχείρισης των δημοσίων δαπανών.
<P>
Έρχομαι τώρα σε κάποιες από τις τροπολογίες: η Επιτροπή υποστηρίζει και χαιρετίζει τις τροπολογίες αριθ. 1, 2, 3 και 6, μερικές από τις οποίες, ιδιαίτερα η υπ' αριθ. 3, θα μας δώσουν τη δυνατότητα να υιοθετήσουμε μια πιο ισχυρή διαπραγματευτική θέση με τους Αλβανούς σε τομείς που θεωρούμε πολύ σημαντικούς.
<P>
Εκτός από μερικές εξαιρέσεις, η απόρριψη των άλλων τροπολογιών απορρέει από τη φροντίδα μας να διαφυλάξουμε την αποτελεσματικότητα των ρυθμίσεων εφαρμογής και την ακεραιότητα των στόχων που επιδιώκουμε. Αυτές οι ρυθμίσεις εφαρμογής έχουν περάσει εξετάσεις σε πολλές παρόμοιες επιχειρήσεις που διηύθυνε η Επιτροπή, και αν τις κάνουμε υπερβολικά επαχθείς θα ζημιώσουμε την αποτελεσματικότητα της επιχείρησης. Παραδείγματος χάρη, οι αρμοδιότητες της Επιτροπής PHARE δεν προβλέπουν να ζητείται η γνώμη της εκ των προτέρων σχετικά με μία μακροοικονομική επιχείρηση και σχετικά με τους οικονομικούς όρους που συνδέονται με τις σχετικές επιχειρήσεις δανεισμού. Η Επιτροπή, όμως, θα διασφαλίσει ότι η επιχείρηση είναι πλήρως σύμφωνη και συμπληρώνει τους στόχους του προγράμματος PHARE στην Αλβανία.
<P>
Σύμφωνα με τις προτεινόμενες ρυθμίσεις, η Επιτροπή θα αποστέλλει στο Κοινοβούλιο και το Συμβούλιο, τουλάχιστον μία φορά τον χρόνο, έκθεση με την οποία θα αξιολογείται το πώς εφαρμόζεται η απόφαση. Δεν έχει νόημα να προχωρήσουμε περισσότερο. Στα πλαίσια της αξιολόγησης που θα παρέχει, η Επιτροπή θα κρατά το Κοινοβούλιο ενήμερο σχετικά με τους όρους που συνδέονται με το δάνειο. Επιπλέον, φυσικά, είμαστε έτοιμοι να απαντήσουμε σε οποιεσδήποτε ερωτήσεις μάς υποβάλλει το Κοινοβούλιο, τόσο κατά τη διάρκεια της επιχείρησης όσο και μετά την ολοκλήρωσή της. Αλλά η διαπραγμάτευση των όρων πληρωμής, η οποία βρίσκεται στο επίκεντρο μιας παρόμοιας επιχείρησης, απαιτεί κάποιο περιθώριο ελιγμών, καθώς και την τήρηση των απαιτήσεων εμπιστευτικότητας που μπορεί να επιβάλλουν οι αρχές των ενδιαφερομένων χωρών, αναφορικά με την ουσία και το χρονοδιάγραμμα των μεταρρυθμίσεων.
<P>
Είναι πάρα πολύ σημαντικό να προστατεύσουμε τους στόχους μιας επιχείρησης, η οποία έχει ως προορισμό να ενισχύσει τη σταθερότητα και την οικονομική μεταρρύθμιση. Το πεδίο μιας τέτοιας επιχείρησης θα διευρυνόταν υπερβολικά αν αναθέταμε σε αυτήν και στόχους άμεσης πολιτικής. Η Επιτροπή, φυσικά, όπως έκανε αδιαλείπτως και στο παρελθόν, θα εξετάσει κατά τη φάση εφαρμογής κατά πόσον το πολιτικό πλαίσιο είναι συμβατό με μία πληρωμή που θα είναι σύμφωνη με τις αρχές της υγιούς διαχείρισης.

<SPEAKER ID=238 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00
<P>
Η συνεδρίαση λήγει στις 19.50

