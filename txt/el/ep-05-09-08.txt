<CHAPTER ID="1">
<SPEAKER ID="1" LANGUAGE="" NAME="" AFFILIATION="Αντιπροέδρου">
<SPEAKER ID="2" LANGUAGE="" NAME="" AFFILIATION="(Η συνεδρίαση αρχίζει στις 10.00)">
<SPEAKER ID="3" LANGUAGE="" NAME="Πρόεδρος." AFFILIATION="">
<P>
Ο Επίτροπος κ. Michel έχει τον λόγο εξ ονόματος της Επιτροπής. 
<SPEAKER ID="4" LANGUAGE="FR" NAME="Louis Michel," AFFILIATION="μέλος της Επιτροπής">
<P>
   . – Κύριε Πρόεδρε, κυρίες και κύριοι, αισθάνομαι ιδιαίτερη ικανοποίηση για την ευκαιρία που μας προσφέρεται σήμερα να συζητήσουμε στην Ολομέλεια του Κοινοβουλίου την πολιτική για τη βόρεια διάσταση, και μάλιστα πριν από την υπουργική σύνοδο της 21ης Νοεμβρίου η οποία θα είναι αφιερωμένη σε αυτό το θέμα.
<P>
Η πολιτική για τη βόρεια διάσταση έχει προοδεύσει σημαντικά μετά τη δρομολόγησή της το 1999, όταν εγκαινιάστηκε επισήμως από το Ευρωπαϊκό Συμβούλιο του Ελσίνκι. Στη συνέχεια, τον Ιούνιο του 2000, το Ευρωπαϊκό Συμβούλιο της Feira ενέταξε το αρχικό σχέδιο δράσης για τη βόρεια διάσταση, με διάρκεια εφαρμογής την περίοδο 2000-2003, στις εξωτερικές και διασυνοριακές πολιτικές της Ευρωπαϊκής Ένωσης. Το Ευρωπαϊκό Συμβούλιο των Βρυξελλών, τον Οκτώβριο του 2003, υποστήριξε το δεύτερο σχέδιο δράσης για τη βόρεια διάσταση, το οποίο τέθηκε σε ισχύ την 1η Ιανουαρίου 2004 και καλύπτει την περίοδο 2004-2006. Το δεύτερο αυτό σχέδιο έλαβε υπόψη τη διεύρυνση της Ευρωπαϊκής Ένωσης, η οποία είχε ορισθεί για την 1η Μαΐου 2004. Μετά την ημερομηνία αυτή, οκτώ από τα εννέα κράτη της Βαλτικής είναι μέλη της Ευρωπαϊκής Ένωσης. Το ένατο είναι η Ρωσική Ομοσπονδία. Ακόμη και πριν από αυτήν την ημερομηνία, η πολιτική για τη βόρεια διάσταση είχε δώσει εξαιρετικά μεγάλη έμφαση στις σχέσεις και τη συνεργασία με τη βορειοδυτική Ρωσία, πτυχή η οποία αναμφίβολα θα ενισχυθεί την περίοδο μετά το 2006.
<P>
Από την αρχή, οι πρωτοβουλίες που υιοθετήθηκαν στο πλαίσιο της βόρειας διάστασης υλοποιήθηκαν χάρη στα υπάρχοντα κοινοτικά προγράμματα ή στους αντίστοιχους προϋπολογισμούς των ενδιαφερομένων μερών, είτε επρόκειτο για κράτη είτε για περιφερειακούς οργανισμούς. Επί του παρόντος, τα χρηματοδοτικά μέσα που χρησιμοποιεί η Ευρωπαϊκή Ένωση στο πλαίσιο της πολιτικής για τη βόρεια διάσταση είναι τα προγράμματα TACIS, τα εθνικά και περιφερειακά προγράμματα, περιλαμβανομένων των λεγομένων προγραμμάτων γειτονίας, το Interreg και, σε μικρότερο βαθμό, οι υπόλοιπες κοινοτικές πολιτικές που επηρεάζουν έμμεσα τη βόρεια διάσταση.
<P>
Η βόρεια διάσταση ευνοείται επίσης από την απόφαση της Ευρωπαϊκής Τράπεζας Επενδύσεων να αυξήσει την πιστοληπτική ικανότητα της Ρωσίας. Η Επιτροπή έχει προτείνει, αρχής γενομένης από το 2007, το Ευρωπαϊκό Μέσο Γειτονίας και Εταιρικής Σχέσης, δηλαδή ένα από τα τέσσερα νέα μέσα χρηματοδότησης των εξωτερικών δράσεων, να αποτελέσει την κύρια πηγή κοινοτικής χρηματοδότησης για τη Ρωσία και, ως εκ τούτου, για την πολιτική όσον αφορά τη βόρεια διάσταση.
<P>
Το θεσμικό πλαίσιο που εφαρμόστηκε βάσει του δευτέρου σχεδίου δράσης λειτούργησε όπως είχε προβλεφθεί: υπουργικές σύνοδοι ανά διετία και, ενδιαμέσως, σύνοδοι μεταξύ υψηλόβαθμων αξιωματούχων. Η πρώτη σύνοδος υψηλόβαθμων αξιωματούχων διεξήχθη στις Βρυξέλλες την 21η Οκτωβρίου 2004 και έφερε σε επαφή μεταξύ τους τα εξής μέρη: όλα τα κράτη που μετέχουν στη βόρεια διάσταση, καθώς και όλα τα υπόλοιπα κράτη μέλη της Ευρωπαϊκής Ένωσης· τους τέσσερις οργανισμούς των περιοχών του Βορρά, ήτοι το Συμβούλιο των Κρατών της Βαλτικής Θάλασσας, το Ευρωαρκτικό Συμβούλιο της Θάλασσας του Μπάρεντς, το Σκανδιναβικό Συμβούλιο Υπουργών και το Αρκτικό Συμβούλιο· τα διεθνή χρηματοπιστωτικά ιδρύματα που δραστηριοποιούνται στη Βόρεια Ευρώπη· και εκπροσώπους των θεσμικών οργάνων της Ευρωπαϊκής Ένωσης. Ο Καναδάς και οι Ηνωμένες Πολιτείες παρίσταντο επίσης ως παρατηρητές.
<P>
Η υπουργική σύνοδος του 2005, η οποία θα διεξαχθεί στις Βρυξέλλες την 21η Νοεμβρίου με πρωτοβουλία της βρετανικής Προεδρίας, θα είναι σημαντική καθόσον αποσκοπεί στην έγκριση των κατευθυντηρίων γραμμών για την προετοιμασία μιας πολιτικής δήλωσης και ενός εγγράφου πλαισίου για την υλοποίηση της σχεδιαζόμενης πολιτικής που θα αφορά την περίοδο των ετών μετά το 2006, δηλαδή μετά τη λήξη του δευτέρου σχεδίου δράσης.
<P>
Από τη σκοπιά της Επιτροπής, η νέα βόρεια διάσταση πρέπει να γίνεται αντιληπτή ως η μορφή περιφερειακής έκφρασης προς τον Βορρά των κοινών χώρων που συμφωνήθηκαν κατά τη διάσκεψη κορυφής της 10ης Μαΐου μεταξύ της Ευρωπαϊκής Ένωσης και της Ρωσικής Ομοσπονδίας – περιφερειακή έκφραση η οποία μπορεί να ενισχυθεί με την πλήρη συμμετοχή της Νορβηγίας και της Ισλανδίας. Πρέπει επίσης να συνεχίσει να περιλαμβάνει μια σειρά πρόσθετων στόχων οι οποίοι σχετίζονται με τα ιδιαίτερα χαρακτηριστικά του Βορρά, και συγκεκριμένα το ευαίσθητο περιβάλλον του και το θέμα των γηγενών πληθυσμών, καθώς και θέματα υγείας και κοινωνικής ευημερίας.
<P>
Επί του παρόντος η Επιτροπή προετοιμάζει τα βασικά έγγραφα που αφορούν τη νέα βόρεια διάσταση και τα οποία πρέπει να περιλαμβάνουν μια κοινή πολιτική δήλωση και ένα στρατηγικό πλαίσιο το οποίο θα ορίζει τους στόχους και θα περιγράφει τα μέτρα που απαιτούνται για την επίτευξή τους. Τα έγγραφα αυτά προβλέπεται να εγκριθούν κατά το δεύτερο εξάμηνο του 2006, κατόπιν πολύ εκτεταμένης διαδικασίας διαβούλευσης στην οποία θα μετέχει το σύνολο των ενδιαφερομένων, ειδικότερα δε οι τέσσερις οργανισμοί των περιοχών του Βορρά, τα διεθνή χρηματοπιστωτικά ιδρύματα που δραστηριοποιούνται στην ίδια περιοχή, το Ευρωπαϊκό Κοινοβούλιο, η Οικονομική και Κοινωνική Επιτροπή και η Επιτροπή των Περιφερειών. Τα εν λόγω έγγραφα αναμένεται να τεθούν σε ισχύ το 2007, οπότε λήγει το δεύτερο σχέδιο δράσης. Η πολιτική δήλωση και το στρατηγικό πλαίσιο σχετικά με τη νέα διάσταση πρέπει να έχουν μόνιμο χαρακτήρα, αντικαθιστώντας το υφιστάμενο πρότυπο των τριετών σχεδίων δράσης, αν και θα υπόκεινται οπωσδήποτε σε τακτική αναθεώρηση. Για τη διευκόλυνση αυτών των περιοδικών αναθεωρήσεων, επικρατεί επίσης η άποψη ότι, στο μέλλον, όλα τα μέρη που μετέχουν στη βόρεια διάσταση πρέπει να παρουσιάζουν τις αξιολογήσεις τους στις σχετικές υπουργικές συνόδους.
<P>
Κύριε Πρόεδρε, κυρίες και κύριοι, επιτρέψτε μου να ολοκληρώσω τη δήλωσή μου εκφράζοντας την ελπίδα ότι οι τρέχουσες συζητήσεις μας με τη Ρωσία θα οδηγήσουν στην ανεπιφύλακτη δέσμευση της Ρωσίας να μετάσχει στη νέα φάση στην οποία θα εισέλθει το 2007 η στρατηγική για τη βόρεια διάσταση. Θέλω δε να υπογραμμίσω ότι η Επιτροπή είναι απολύτως αποφασισμένη να συνεχίσει τις προσπάθειές της για την επιτυχία αυτής της πολιτικής, μέσω τόσο της υλοποίησης του δευτέρου προγράμματος δράσης όσο και της μετεξέλιξης της στρατηγικής. 
<SPEAKER ID="5" LANGUAGE="FI" NAME="Eija-Riitta Korhola," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, είναι θαυμάσιο το γεγονός ότι η βόρεια διάσταση συζητείται για μια ακόμη φορά στην Ολομέλεια, ενώ θεωρώ πολύ ενθαρρυντική την προθυμία του Επιτρόπου κ. Michel να δεσμευτεί για την ανάπτυξή της. Μελετώντας, όμως, τον κατάλογο των ομιλητών, διαπιστώνει κανείς ένα ουσιαστικό πρόβλημα το οποίο σχετίζεται με αυτήν την πολιτική: ακόμη και σήμερα, η βόρεια διάσταση ενδιαφέρει εξαιρετικά μικρό αριθμό ατόμων. Ελάχιστοι στο Κοινοβούλιο και στα κράτη μέλη αισθάνονται ότι είναι ένα θέμα που τους αφορά. Το πρόγραμμα δεν έχει ακόμη οδηγήσει στα προσδοκώμενα αποτελέσματα, και υπάρχουν ακόμη πολλοί οι οποίοι γνωρίζουν ελάχιστα γι’ αυτό. Αυτή η καίρια πρωτοβουλία της φινλανδικής Προεδρίας του 1999 είναι πάρα πολύ σημαντική και δεν πρέπει να χαθεί εξαιτίας της έλλειψης πολιτικής βούλησης. Η βόρεια διάσταση πρέπει να καταστεί περισσότερο βιώσιμη, και γι’ αυτό με χαροποιεί το γεγονός ότι ένα μέλος της Επιτροπής θέτει τον ίδιο στόχο.
<SPEAKER ID="6" LANGUAGE="FI" NAME="Riitta Myller," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, κύριε Επίτροπε, σας ευχαριστούμε για τη δήλωσή σας. Η διευρυμένη Ευρωπαϊκή Ένωση πρέπει να είναι ορατή στις διάφορες γεωγραφικές της περιφέρειες. Είναι ευρέως αποδεκτό στην Ευρωπαϊκή Ένωση ότι η δράση της πρέπει να είναι ορατή στην περιοχή της Μεσογείου, προκειμένου να προστατευθεί η ασφάλεια και ευημερία των πολιτών και η σταθερή και βιώσιμη ανάπτυξη της ηπείρου μας. Η βόρεια διάσταση αποτελεί πρόσφατη προσθήκη στις δραστηριότητες της ΕΕ. Εντάχθηκε στις κοινοτικές πολιτικές, κατόπιν απόφασης του Συμβουλίου, κατά τη γερμανική Προεδρία του 1999. Όπως, όμως, αναφέρθηκε προηγουμένως, το ενδιαφέρον που έχουν επιδείξει η Επιτροπή και τα κράτη μέλη για την εφαρμογή αυτής της πολιτικής δεν είναι καθόλου ικανοποιητικό, οπότε άκουσα με ενδιαφέρον και ικανοποίηση τη διαβεβαίωση του κ. Επιτρόπου ότι η στάση αυτή για το συγκεκριμένο ζήτημα πρόκειται να αλλάξει.
<P>
Ο πρόσφατος γύρος διεύρυνσης της ΕΕ εγείρει επίσης το ζήτημα της ανάγκης για μια νέα ανατολική διάσταση. Η βόρεια διάσταση συνιστά ένα ευρύτερο πλαίσιο σκοπός του οποίου είναι να εστιαστεί η προσοχή όχι μόνο στις βόρειες περιφέρειες της Ένωσης αλλά και στις γειτονικές της περιφέρειες που βρίσκονται εκτός των βορείων συνόρων της, με τη μορφή, λόγου χάρη, πρακτικής συνεργασίας με το νοτιοδυτικό τμήμα της Ρωσίας και της Αρκτικής. Η πρακτική εφαρμογή της βόρειας διάστασης στηρίζεται σε εταιρικές σχέσεις στις οποίες μετέχουν η Ευρωπαϊκή Ένωση, η Ρωσία, η Νορβηγία και η Ισλανδία. Σε πολλά προγράμματα μετέχει επίσης ο Καναδάς. Η πρακτική εφαρμογή της βόρειας διάστασης στηρίζεται σε εταιρικές σχέσεις, με καλύτερο παράδειγμα την υλοποίηση περιβαλλοντικών εταιρικών σχέσεων, ο τρόπος οργάνωσης των οποίων θα μπορούσε να χρησιμεύσει ως υπόδειγμα για το σύνολο των υπολοίπων κοινοτικών περιφερειακών προγραμμάτων. Εν ολίγοις, η συνεισφορά 75 εκατ. ευρώ από τις χώρες που μετέχουν στην εταιρική σχέση και την ΕΕ μας προσέφερε τη δυνατότητα να ξεκινήσουμε ή να καταρτίσουμε περιβαλλοντικά προγράμματα κόστους 2 δισ. ευρώ. Αυτό το φθινόπωρο θα ολοκληρωθεί ένα έργο αποχέτευσης νοτιοδυτικά της Αγίας Πετρούπολης, το οποίο θα έχει μεγάλη σημασία για τη μείωση του όγκου των λυμάτων που καταλήγουν στη Βαλτική Θάλασσα. Στο μέλλον θα χρειαστεί να αναπτύξουμε μια πολιτική για τη βόρεια διάσταση, στην οποία θα μετέχουν νέα όργανα και υπηρεσίες, και να στηρίξουμε τις προσπάθειες παλαιότερων εταίρων. Όπως επεσήμανε ο κ. Επίτροπος, το Σκανδιναβικό Συμβούλιο Υπουργών, το Συμβούλιο των Κρατών της Βαλτικής Θάλασσας και το Ευρωαρκτικό Συμβούλιο της Θάλασσας του Μπάρεντς είναι εξίσου σημαντικοί παράγοντες στο πλαίσιο της βόρειας διάστασης. Το σημαντικότερο όλων, ωστόσο, είναι η δέσμευση της ίδιας της Επιτροπής και των κρατών μελών. Η βόρεια διάσταση πρέπει να υλοποιηθεί στην πράξη, έτσι ώστε να μπορέσει πραγματικά να αποτελέσει τμήμα της κοινής μας πολιτικής. 
<SPEAKER ID="7" LANGUAGE="EN" NAME="Diana Wallis," AFFILIATION="εξ ονόματος της Ομάδας ALDE">
<P>
   . – Κύριε Πρόεδρε, θέλω να ευχαριστήσω τον κ. Επίτροπο για την πληρέστατη και περιγραφική δήλωσή του σχετικά με τη βόρεια διάσταση, καθώς και για την παρουσίαση ορισμένων σκέψεών του όσον αφορά το μέλλον. Εξάλλου, το μέλλον –οι εξελίξεις μετά το 2006– είναι αυτό που προξενεί ιδιαίτερη ανησυχία.
<SPEAKER ID="8" LANGUAGE="FI" NAME="Satu Hassi," AFFILIATION="εξ ονόματος της Ομάδας Verts/ALE">
<P>
Η Βαλτική είναι μια από τις πιο ευάλωτες θαλάσσιες περιοχές του κόσμου, και επί του παρόντος βρίσκεται σε πολύ άσχημη κατάσταση. Ωστόσο, αυτή η κατάσταση δεν είναι ορατή από την επιφάνεια. Η δυσάρεστη, όμως, πραγματικότητα –η οποία έχει επανειλημμένα επισημανθεί– είναι ότι η μεγαλύτερη έρημη έκταση της Ευρώπης βρίσκεται στον βυθό της Βαλτικής Θάλασσας. Στην πραγματικότητα, πρόκειται για μια τεράστια ζώνη χωρίς οξυγόνο, στην οποία το κύριο τμήμα της πανίδας έχει εκλείψει. Η Βαλτική είναι αρκετά μεγάλη σε έκταση, αλλά είναι ρηχή. Το μέσο βάθος της είναι μόλις 58 μέτρα, τη στιγμή που το αντίστοιχο βάθος της Μεσογείου, λόγου χάρη, είναι αρκετά χιλιόμετρα. Ο όγκος, όμως, της ρύπανσης που καταλήγει στη Βαλτική είναι μεγάλος. Περίπου 0,5% του παγκόσμιου πληθυσμού ζει στη λεκάνη απορροής της, αλλά στη Βαλτική αντιστοιχεί το 10% περίπου της παγκόσμιας θαλάσσιας κυκλοφορίας. Ιδίως ο αριθμός των φορτίων πετρελαίου που διακινούνται από τους ρωσικούς λιμένες αυξάνεται με μεγάλη ταχύτητα. Γνωρίζουμε ότι ένα σοβαρό ατύχημα με πετρελαιοφόρο είναι καταστροφικό οπουδήποτε και αν προκύψει. Στη Βαλτική Θάλασσα, όμως, οι επιπτώσεις θα ήταν ασύγκριτα πιο καταστροφικές και πιο μακροπρόθεσμες από ό,τι στον Ατλαντικό. Ο ευτροφισμός στη Βαλτική, για παράδειγμα, τους καλοκαιρινούς μήνες είναι ορατός λόγω της παρουσίας γαλαζοπράσινων φυκιών. Η σημαντικότερη αιτία αυτού του φαινομένου είναι η γεωργία. Τα επίπεδα περιβαλλοντικής τοξικότητας είναι υψηλά: παραδείγματος χάριν, τα επίπεδα μόλυνσης που έχουν μετρηθεί σε φώκιες και σε θαλασσαετούς είναι σχεδόν πενταπλάσια σε σύγκριση με τα αντίστοιχα επίπεδα στον Ατλαντικό. Ορισμένα από αυτά τα προβλήματα μπορούν να επιλυθούν μόνον στο πλαίσιο συνεργασίας με τη Ρωσία· ορισμένα άλλα, όμως, όπως τα γεωργικά λύματα, είναι ζητήματα τα οποία βρίσκονται στα χέρια της Ευρωπαϊκής Ένωσης και των κρατών μελών της. 
<SPEAKER ID="9" LANGUAGE="FI" NAME="Esko Seppänen," AFFILIATION="εξ ονόματος της Ομάδας GUE/NGL">
<P>
Μπορούμε να βοηθήσουμε αυτό το γειτονικό κράτος της ΕΕ να λύσει τα προβλήματά του μέσω χρηματοδότησης, για παράδειγμα, από το TACIS και τα προγράμματα του Ευρωπαϊκού Μέσου Γειτονίας και Εταιρικής Σχέσης, στο ευρύτερο πλαίσιο της βόρειας διάστασης. Χρειαζόμαστε ένα νέο και βελτιωμένο πρόγραμμα δράσης για τη βόρεια διάσταση, το οποίο πρέπει να καταρτίσουμε σε συνεργασία με τη Ρωσία. Τώρα που ο καλός μας Επίτροπος ακούει, συνεχίζω.
<SPEAKER ID="10" LANGUAGE="SV" NAME="Nils Lundgren," AFFILIATION="εξ ονόματος της Ομάδας IND/DEM">
<SPEAKER ID="11" LANGUAGE="LV" NAME="Ģirts Valdis Kristovskis," AFFILIATION="εξ ονόματος της Ομάδας UEN">
<P>
   . – Κύριε Επίτροπε, κυρίες και κύριοι, φαίνεται ότι τώρα που η Ευρωπαϊκή Ένωση έχει αναλάβει ηγετικό ρόλο στην υλοποίηση της βόρειας διάστασης, αρχίζει να μοιάζει περισσότερο με επιχειρηματικό σχέδιο παρά με πολιτική. Γιατί; Παρά το γεγονός ότι είναι ευπρόσδεκτη η εφαρμογή της βόρειας διάστασης στην περιοχή της Βαλτικής Θάλασσας με σκοπό την ανάπτυξη της συνεργασίας τόσο εντός της περιοχής όσο και με τις περιοχές που βρίσκονται ανατολικά της Βαλτικής, καθώς και το ότι καταβάλλεται προσπάθεια για τη συμμετοχή της Ρωσίας, προσφέροντάς της τη δυνατότητα να κατανοήσει καλύτερα τις δυτικές αξίες, είναι καιρός να εξετάσουμε πιο προσεκτικά τη βαρύτητα την οποία αποδίδει η ίδια η Ρωσία στη βόρεια διάσταση και να λάβουμε πολύ σοβαρά υπόψη τους παράγοντες που την επηρεάζουν μέχρι στιγμής. Είναι εμφανέστατο ότι, στο πλαίσιο της ευρύτερης περιοχής, η Ρωσία σκέφτεται πρωτίστως τα δικά της συμφέροντα. Αυτό αποδεικνύεται από την αδυναμία της να εγκαταλείψει τον ιμπεριαλιστικό της τρόπο σκέψης, ο οποίος στηρίζεται στη στάση του τσάρου Πέτρου Α´ έναντι της Ευρώπης, κατά τον 17ο αιώνα, για το άνοιγμα διαύλων πρόσβασης, αλλά και από την αδυναμία της να αποδεχτεί την αποκατάσταση της ανεξαρτησίας των κρατών της Βαλτικής και την ισότιμη παρουσία τους στην περιοχή της Βαλτικής Θάλασσας στο πλαίσιο της ανάπτυξης και της ασφάλειας. Ως εκ τούτου, οι εγκαταστάσεις που έχουν αναπτυχθεί στη Βαλτική Θάλασσα είναι εντελώς ανεπαρκείς για την επίτευξη των στόχων της βόρειας διάστασης· αναφέρομαι, για παράδειγμα, στα συστήματα μεταφορών και ενέργειας και στις νέες λιμενικές εγκαταστάσεις στην Αγία Πετρούπολη, τα οποία δεν περιπλέκουν απλώς την περιβαλλοντική κατάσταση, αλλά αυξάνουν το κόστος της πρόσβασης των καταναλωτών της Ευρωπαϊκής Ένωσης σε φυσικούς πόρους στις περιοχές του Βορρά. Συνεπώς, οι διαδρομές των πλοίων και των πετρελαιοφόρων επιμηκύνονται, η θαλάσσια κυκλοφορία στη Βαλτική εξακολουθεί να αυξάνεται και στο εγγύς μέλλον θα διπλασιαστεί ή θα τριπλασιαστεί, το κόστος των πρώτων υλών αυξάνεται επίσης, όπως και ο κίνδυνος σύγκρουσης πλοίων στη Βαλτική Θάλασσα. Όλα αυτά πρέπει να ληφθούν υπόψη.
<SPEAKER ID="12" LANGUAGE="EN" NAME="Alexander Stubb (PPE-DE )." AFFILIATION="">
<P>
   – Κύριε Πρόεδρε, θέλω καταρχάς να επισημάνω σε όσους προετοιμάζουν την ημερήσια διάταξη του Ευρωπαϊκού Κοινοβουλίου, καθώς και στον αγγλικό θάλαμο διερμηνείας, ότι σήμερα συζητάμε τη βόρεια (Northern) και όχι τη σκανδιναβική (Nordic) διάσταση. Η διαφορά είναι ουσιώδης. Οι σκανδιναβικές χώρες είναι τέσσερις, ενώ η βόρεια διάσταση αφορά το σύνολο της βόρειας Ευρώπης. Είναι σημαντικό να μην το λησμονήσουμε αυτό κατά την κατάρτιση της ημερήσιας διάταξης την επόμενη φορά.
<P>
Με ικανοποιεί ιδιαιτέρως το γεγονός ότι η Επιτροπή αντιμετωπίζει σήμερα το θέμα και ότι μας προσφέρεται η δυνατότητα να το συζητήσουμε. Με ικανοποιεί επίσης ιδιαιτέρως η διαπίστωση ότι στην αίθουσα υπάρχουν και άλλοι εκτός των φινλανδών συναδέλφων και της κ. Wallis, η οποία ήταν η μόνη βουλευτής από χώρα εκτός της Φινλανδίας που έλαβε τον λόγο επί του θέματος τον Νοέμβριο του 2003. Σημειώνεται πρόοδος, και αυτό είναι θετικό.
<P>
Δεύτερον, φρονώ ότι πρέπει να ανανεώσουμε τη βόρεια διάσταση, να της προσδώσουμε πιο ουσιαστικό περιεχόμενο από ό,τι στο παρελθόν. Οι ιδέες που μας εξέθεσε ο Επίτροπος κ. Michel αποτελούν βήμα προς την ορθή κατεύθυνση. Ωστόσο, συμφωνώ πλήρως με την κ. Korhola και την κ. Hassi, για παράδειγμα, οι οποίες υποστήριξαν ότι πρέπει να εστιάσουμε εκ νέου την πολιτική στη Βαλτική Θάλασσα, δεδομένου ότι πρόκειται ίσως για την πιο προβληματική θάλασσα που υπάρχει σήμερα στην Ευρώπη. Σε όσους βρίσκονται στο Κοινοβούλιο για πρώτη φορά σήμερα, υπενθυμίζω ότι η Βαλτική έχει μέσο βάθος 59 μέτρων έναντι των δύο ή τριών χιλιομέτρων της Μεσογείου. Εάν συμβεί διαρροή πετρελαίου, αυτό θα σημάνει το τέλος της θάλασσας της Βαλτικής, και είμαι βέβαιος ότι κανείς δεν επιθυμεί να συμβεί κάτι τέτοιο. Ας εστιάσουμε, λοιπόν, καλύτερα τις προσπάθειές μας.
<SPEAKER ID="13" LANGUAGE="FI" NAME="Lasse Lehtinen (PSE )." AFFILIATION="">
<P>
Τα βορειοανατολικά σύνορα της ΕΕ είναι τουλάχιστον εξίσου σημαντικά με τα σύνορά της στη νότια Μεσόγειο. Το χάσμα ως προς το βιοτικό επίπεδο στον Βορρά είναι το μεγαλύτερο στην Ευρώπη. Στη ρωσική πλευρά, τα στατιστικά στοιχεία όσον αφορά την οικονομία και την υγεία είναι αντίστοιχα της Αφρικής. Το HIV/AIDS, η φυματίωση, τα ναρκωτικά και ο αλκοολισμός έχουν μειώσει το προσδόκιμο επιβίωσης του ανδρικού πληθυσμού στα επίπεδα των αναπτυσσόμενων χωρών.
<SPEAKER ID="14" LANGUAGE="FI" NAME="Paavo Väyrynen (ALDE )." AFFILIATION="">
<P>
Το βασικό μήνυμα, ωστόσο, που θέλω να διατυπώσω αφορά κάτι που απουσιάζει εντελώς από την έκθεση της Επιτροπής: τη συνεργασία στην περιοχή της Βαλτικής Θάλασσας. Μέχρι την άνοιξη του 2004, οι χώρες της Βαλτικής και η Πολωνία ήταν γείτονές μας και εταίροι στο πλαίσιο των εξωτερικών μας σχέσεων. Τώρα που έχουν ενταχθεί στην Ένωση, η ανάπτυξη της περιοχής της Βαλτικής Θάλασσας στηρίζεται ουσιαστικά στην αμοιβαία συνεργασία μεταξύ των κρατών μελών και αφορά την εσωτερική πολιτική της Ένωσης. Αυτό οφείλει να το λαμβάνει υπόψη της η Επιτροπή, όταν καταρτίζει τις κατευθυντήριες γραμμές για τη βόρεια διάσταση. Τώρα που οι εταίροι μας στο πλαίσιο της βόρειας διάστασης δεν είναι πλέον απλοί γείτονες αλλά μέλη, πρέπει να καταρτισθεί μια λεπτομερής στρατηγική για την ανάπτυξη της περιοχής της Βαλτικής Θάλασσας, στο πλαίσιο της οποίας τα κράτη μέλη και η Επιτροπή θα μπορούν να συνεργάζονται για την υλοποίηση έργων όπως η βελτίωση της προστασίας του περιβάλλοντος και η ενεργειακή οικονομική πολιτική στην περιοχή, καθώς και οι εσωτερικές της επικοινωνίες. Η συνεργασία στη Βαλτική Θάλασσα θα καθιερώσει τη βόρεια διάσταση στις εσωτερικές πολιτικές της Ένωσης, αλλά η συνεργασία με τη Ρωσία θα συνεχίσει προφανώς να αναπτύσσεται στο πλαίσιο της βόρειας διάστασης των εξωτερικών σχέσεων.
<SPEAKER ID="15" LANGUAGE="EN" NAME="Christopher Beazley (PPE-DE )." AFFILIATION="">
<P>
Επίκαιρη είναι, όπως προαναφέρθηκε, η διεύρυνση της βόρειας διάστασης κατά τρόπο ώστε να περιλαμβάνει μια στρατηγική για τη Βαλτική Θάλασσα, γεγονός που αντικατοπτρίζει την τρέχουσα πραγματικότητα, καθόσον με τη Βαλτική συνορεύουν οκτώ κράτη μέλη της ΕΕ και η Ρωσική Ομοσπονδία. Υπάρχει μια διακομματική ομάδα για τη Βαλτική στο Ευρωπαϊκό Κοινοβούλιο, η οποία συνεδριάζει κάθε μήνα στο Στρασβούργο και της οποίας έχω την τιμή να προεδρεύω. Σε αυτήν μετέχουν βουλευτές όχι μόνον από το σύνολο των πολιτικών ομάδων αλλά και από τη μεγάλη πλειονότητα των κρατών μελών. Εργαζόμαστε για την εκπόνηση μιας στρατηγικής για τη Βαλτική Θάλασσα. Εχθές είχαμε την τιμή να συναντηθούμε με τον Προεδρεύοντα του Συμβουλίου και υπουργό Ευρωπαϊκών Υποθέσεων κ. Alexander. Εκφράζουμε δε την ιδιαίτερη ευγνωμοσύνη μας για τον ενθουσιασμό και το ενδιαφέρον που επέδειξε για την προσπάθεια που θα καταλήξει στην υπουργική σύνοδο της 21ης Νοεμβρίου με θέμα τη βόρεια διάσταση.
<P>
Επίτροπε Michel, σας παρακαλώ –ενδεχομένως στη δευτερολογία σας– να επιβεβαιώσετε απλώς ότι η Επιτροπή, εσείς και οι συνάδελφοί σας, θα επιδιώξετε, σε εξαιρετικά στενή συνεργασία με τη βρετανική Προεδρία, να διασφαλιστεί η επιτυχής έναρξη και υλοποίηση μιας στρατηγικής για τη Βαλτική Θάλασσα, η οποία θα αντιμετωπίζεται ως φυσική προέκταση –ως συμπλήρωμα– του έργου που πραγματοποιείται στο πλαίσιο της βόρειας διάστασης.
<SPEAKER ID="16" LANGUAGE="FR" NAME="Henrik Lax (ALDE )." AFFILIATION="">
<SPEAKER ID="17" LANGUAGE="EN" NAME="Tunne Kelam (PPE-DE )." AFFILIATION="">
<P>
   – Κύριε Πρόεδρε, θεωρώ ενθαρρυντική την ανανεωμένη προσέγγιση αυτού του θέματος από τον κ. Επίτροπο. Κατά τη γνώμη μου, η βόρεια διάσταση ήταν μια φιλόδοξη πρωτοβουλία όταν προτάθηκε αρχικά από τον φινλανδό πρωθυπουργό, κ. Lipponen, πριν από οκτώ χρόνια. Κατά τη διάρκεια της πρώτης φινλανδικής Προεδρίας κατόρθωσε να στρέψει την προσοχή της ΕΕ προς τη βορειοανατολική Ευρώπη.
<P>
Σήμερα, η Βαλτική έχει μετατραπεί σε μια εσωτερική θάλασσα της ΕΕ, η οποία ενώνει μια πολλά υποσχόμενη περιοχή 85 εκατ. κατοίκων με τεράστιες δυνατότητες οικονομικής ανάπτυξης. Θέλω να διατυπώσω τρεις παρατηρήσεις.
<P>
Τρίτον, μια από τις βασικές πτυχές της βόρειας διάστασης είναι η συνεργασία με τη Ρωσία. Η αποτελεσματικότητα και η αξιοπιστία της κοινής εξωτερικής πολιτικής της ΕΕ δοκιμάζονται ιδιαιτέρως σε αυτήν την περιοχή. Παρά το ψήφισμα του Ευρωπαϊκού Κοινοβουλίου για τη Ρωσία τον Μάιο του τρέχοντος έτους, το οποίο καλούσε τα κράτη μέλη να αντισταθούν στις προσπάθειες της Ρωσίας να διαχωρίσει τα κράτη μέλη σε παλαιά και νέα, δυστυχώς, η 8η Σεπτεμβρίου αποτελεί πλέον σύμβολο των ιδιαίτερων σχέσεων μεταξύ της Ρωσίας και ορισμένων μεγαλύτερων κρατών μελών. Η λεγόμενη συμφωνία Σρέντερ-Πούτιν εγκαινιάζει επισήμως την κατασκευή ενός νέου υποθαλάσσιου αγωγού φυσικού αερίου μεταξύ της Γερμανίας και της Ρωσίας, εδραιώνοντας τις ιδιαίτερες σχέσεις μεταξύ των δύο αυτών χωρών. Η παρενέργεια αυτού του έργου θα είναι να εκτεθεί η Πολωνία, οι χώρες της Βαλτικής και η Ουκρανία στη ρωσική πρακτική της άσκησης οικονομικών πιέσεων για την προώθηση των επιδιώξεών της στον τομέα της εξωτερικής πολιτικής.
<SPEAKER ID="18" LANGUAGE="DE" NAME="Paul Rübig (PPE-DE )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι, το γεγονός ότι στην Ευρώπη κατοικούν σχεδόν 500 εκατομμύρια άνθρωποι την έχει καταστήσει το μέρος του κόσμου με τη μεγαλύτερη αγοραστική δύναμη και αυτό καθιστά ιδιαίτερα σημαντική μια στρατηγική σαν κι αυτήν που συζητάμε σήμερα. Η αγοραστική δύναμη δεν έχει μόνον πλεονεκτήματα, αλλά και μειονεκτήματα, και έτσι πρέπει να εξετάσουμε σε ποιους τομείς θέλουμε να συμπεριλάβουμε τη νέα αυτή διάσταση.
<SPEAKER ID="19" LANGUAGE="FR" NAME="Louis Michel," AFFILIATION="μέλος της Επιτροπής">
<P>
   . – Κύριε Πρόεδρε, κυρίες και κύριοι, θέλω πρωτίστως να ευχαριστήσω το Κοινοβούλιο για το τεράστιο ενδιαφέρον που εκδήλωσε σήμερα για ένα θέμα το οποίο είναι σαφώς σημαντικό. Θέλω επίσης να ευχαριστήσω τους ομιλητές που, σε γενικές γραμμές, αντέδρασαν πολύ θετικά στη δήλωση στην οποία προέβην εξ ονόματος της κ. Ferrero-Waldner. Επισημαίνω δε ότι οι έπαινοι πρέπει να απευθύνονται στην ίδια, διότι μιλώ εξ ονόματός της, ενώ θα φροντίσω να της μεταφέρω αυτήν τη γενική διάθεση υποστήριξης. Θα της διαβιβάσω επίσης όλες τις προτάσεις και σκέψεις που διατυπώθηκαν και οι οποίες δεν αφορούν οπωσδήποτε την ίδια τη δήλωση, ιδίως όσες αφορούν τη θέση και τον ρόλο της Ρωσίας και τη συνεργασία με τη χώρα αυτή.
<P>
Για να επανέλθω στη Ρωσία, η Επιτροπή είναι ανοικτή σε προτάσεις και συνεισφορές από τη χώρα αυτή. Η Ρωσία πρέπει να είναι παρούσα στην υπουργική σύνοδο για τη βόρεια διάσταση, η οποία θα διεξαχθεί την 21η Νοεμβρίου 2005, και στη συνέχεια να μετάσχει πλήρως στο σύνολο των δραστηριοτήτων της πολιτικής για τη βόρεια διάσταση. Η Ρωσία είναι στρατηγικός εταίρος της Ευρωπαϊκής Ένωσης, όπως μαρτυρούν τα θετικά συμπεράσματα από τη σύνοδο της 10ης Μαΐου και η έγκριση των οδικών χαρτών για τους τέσσερις κοινούς χώρους. Στόχος μας είναι η Ευρωπαϊκή Ένωση και η Ρωσία να σχεδιάσουν μια κοινή πολιτική για τη βόρεια διάσταση, στην οποία θα μετέχουν επίσης η Νορβηγία και η Ισλανδία. Η πολιτική αυτή πρέπει να εναρμονίζεται με τους κοινούς χώρους, με τους οποίους πρέπει να είναι ευθυγραμμισμένη όσον αφορά τις βόρειες περιοχές, ενώ θα έχει μια σειρά από ιδιαίτερα χαρακτηριστικά.
<P>
Θα αναφέρω τώρα δυο λόγια σχετικά με την ειδική χρηματοδότηση. Θεωρώ ότι η Ευρωπαϊκή Κοινότητα πρέπει να συνεχίσει να στηρίζει τη βόρεια διάσταση στο πλαίσιο των υφιστάμενων προγραμμάτων, όπως το TACIS και η ευρωπαϊκή πολιτική γειτονίας, καθώς και όσων θα υλοποιηθούν στο μέλλον, όπως προβλέπεται στο πλαίσιο του σχεδιαζόμενου Ευρωπαϊκού Μέσου Γειτονίας και Εταιρικής Σχέσης. Πρέπει επίσης να σημειωθεί το γεγονός, που θα είναι επίσης χρήσιμο όσον αφορά τις υποδομές, ότι η Ευρωπαϊκή Τράπεζα Επενδύσεων αύξησε προσφάτως την πιστοληπτική ικανότητα της Ρωσίας και των δυτικών ΝΑΚ (Νέων Ανεξαρτήτων Κρατών). Χάρη στην πρακτική στήριξη την οποία προσέφερε μεγάλος αριθμός δωρητών, η περιβαλλοντική εταιρική σχέση στο πλαίσιο της βόρειας διάστασης αποδεικνύει τη μεγάλη χρησιμότητά της για την κάλυψη πολύ συγκεκριμένων και επειγουσών αναγκών. Δεν είναι καθόλου απίθανο να επιτευχθούν τα ίδια αποτελέσματα και σε άλλους τομείς, όμως αυτό θα απαιτούσε παρόμοιο επίπεδο δέσμευσης από το σύνολο των χρηματοδοτών.
<P>
Λόγω της ιδιαίτερης σημασίας του, θέλω να απαντήσω σε ένα ερώτημα το οποίο τέθηκε επανειλημμένα: συγκεκριμένα, σχετικά με τη θέσπιση μιας στρατηγικής για τη Βαλτική στο πλαίσιο της βόρειας διάστασης. Μια τέτοια επιλογή προφανώς παρουσιάζει πλεονεκτήματα. Νομίζω, όμως, ότι οφείλουμε, παρόλα αυτά, να επισημάνουμε ότι η Επιτροπή δραστηριοποιείται στον χώρο της Βαλτικής Θάλασσας στο πλαίσιο των εσωτερικών πολιτικών της ΕΕ. Γεγονός είναι ότι, όπως ανέφερα προηγουμένως, οκτώ από τις εννέα χώρες που βρίσκονται γύρω από τη Βαλτική Θάλασσα είναι κράτη μέλη και επωφελούνται από τις εσωτερικές πολιτικές και τα προγράμματα της ΕΕ. Δεν μπορούμε να λησμονήσουμε τις υπερβόρειες περιοχές με τα ιδιαίτερα χαρακτηριστικά τους: σχεδόν ακατοίκητες, αλλά με πολύ σημαντικό γηγενή πολιτισμό και περιβαλλοντικά προβλήματα τα οποία χαρακτηρίζουν τις συγκεκριμένες περιοχές. Αναφέρομαι, για παράδειγμα, στις πρώην πυρηνικές βάσεις της Ρωσίας στη χερσόνησο Kola.
<SPEAKER ID="20" LANGUAGE="" NAME="Πρόεδρος." AFFILIATION="Γραπτή δήλωση (Άρθρο 142)">
<SPEAKER ID="21" LANGUAGE="EN" NAME="Alyn Smith (Verts/ALE )." AFFILIATION="">
<SPEAKER ID="22" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0173/2005) του κ. Thierry Cornillet, εξ ονόματος της Επιτροπής Ανάπτυξης, σχετικά με τον τουρισμό και την ανάπτυξη (2004/2212(INI)). 
<SPEAKER ID="23" LANGUAGE="FR" NAME="Thierry Cornillet (ALDE )," AFFILIATION="εισηγητής">
<P>
   . – Κύριε Πρόεδρε, ο τουρισμός είναι η σημαντικότερη οικονομική δραστηριότητα παγκοσμίως, τόσο από άποψη εσόδων όσο και από άποψη θέσεων εργασίας. Είναι ένας από τους δυναμικότερους τομείς στον κόσμο, αν και ομολογουμένως είναι εξαιρετικά ευμετάβλητος και ευαίσθητος, ιδίως μετά από επιθέσεις. Υπενθυμίζω τις επιθέσεις της 11ης Σεπτεμβρίου, οι οποίες οδήγησαν σε αιφνίδια διακοπή της ανάπτυξης του τουρισμού. Οι αναπτυσσόμενες χώρες ήταν οι πρώτες που επλήγησαν από αυτήν την ανατροπή.
<P>
Ο τουρισμός είναι επίσης παράγοντας δημοκρατίας και πολιτικής σταθερότητας, επειδή οι τουρίστες, όταν δεν θέλουν να περιοριστούν από ένα τουριστικό πακέτο «all-inclusive», ανακαλύπτουν τη χώρα την οποία επισκέπτονται· επειδή ο τουρισμός είναι διδακτικός και πλουτίζει τον εσωτερικό κόσμο του ανθρώπου κατά τρόπο που, όπως όλοι γνωρίζουν, υπονομεύει τα δικτατορικά καθεστώτα· επειδή ο τουρισμός μπορεί να εμπεδώσει ηθικούς κανόνες, ιδίως όσον αφορά την παιδική εργασία· και επειδή η έννοια του θεμιτού τουρισμού, η οποία στην πραγματικότητα αλλάζει μια δεδομένη νοοτροπία, αρχίζει να ενισχύεται στις χώρες μας.
<P>
Το γεγονός ότι ο τουρισμός είναι η σημαντικότερη οικονομική δραστηριότητα παγκοσμίως και ότι μπορεί να λειτουργήσει ως οικονομικός μοχλός προς όφελος των αναπτυσσόμενων χωρών δεν μπορεί να αγνοηθεί από την Ευρωπαϊκή Ένωση. Συνεπώς, ο τουρισμός πρέπει να ενταχθεί καλύτερα σε όλες τις μορφές βοήθειας που προσφέρουμε. Αυτό ισχύει φυσικά για όλα τα προγράμματά μας, είτε πρόκειται για το ΕΤΑ, το MEDA, το ASEAN ή κάποιο άλλο πρόγραμμα. Το ποσοστό χρηματοδότησης που προορίζεται άμεσα για τα προγράμματα τουριστικής ανάπτυξης πρέπει να αυξηθεί. Πρέπει και εμείς οι ίδιοι να ενισχύσουμε το θεσμικό μας πλαίσιο. Χαίρομαι που ο κ. Michel είναι παρών στο Σώμα, διότι όσα μόλις ανέφερα ισχύουν όχι μόνο για τη Γενική Διεύθυνση Επιχειρήσεων αλλά και για τη Γενική Διεύθυνση Ανάπτυξης, οι οποίες θα μπορούσαν να έχουν ενισχύσει κάπως περισσότερο τα τμήματά τους που ασχολούνται με θέματα τουρισμού. Χρειαζόμαστε βοήθεια για την ενίσχυση της σύμπραξης μεταξύ δημοσίου και ιδιωτικού τομέα. Ας μην τρέφουμε αυταπάτες. Ο δημόσιος τομέας δεν μπορεί να αναλάβει την ευθύνη για το σύνολο της τουριστικής ανάπτυξης. Ωστόσο, με τη βοήθεια που προσφέρει, μέσω ημών, και με την ώθηση που δίνει, ιδίως για τη δημιουργία μεγάλων έργων υποδομής, μπορεί να συμβάλει στην περαιτέρω ανάπτυξη του τουρισμού.
<SPEAKER ID="24" LANGUAGE="" NAME="" AFFILIATION="Αντιπροέδρου">
<SPEAKER ID="25" LANGUAGE="FR" NAME="Louis Michel," AFFILIATION="μέλος της Επιτροπής">
<P>
Όπως επεσήμανε ο εισηγητής, ο κ. Cornillet, η Γενική Διεύθυνση Ανάπτυξης, για την οποία είμαι αρμόδιος, δεν διαθέτει ειδικευμένη υπηρεσία για θέματα τουρισμού. Προφανώς, αυτό δεν σημαίνει βεβαίως ότι δεν υπάρχουν προγράμματα γι’ αυτόν τον τομέα. Εξάλλου, στην αιτιολογική του έκθεση, ο εισηγητής επισημαίνει τη σημαντική χρηματοδότηση που προσφέρει το Ευρωπαϊκό Ταμείο Ανάπτυξης στον τομέα αυτόν. Η Επιτροπή αντιμετωπίζει το θέμα του τουρισμού στις αναπτυσσόμενες χώρες στο πλαίσιο της στήριξης του ιδιωτικού τομέα και της βιώσιμης διαχείρισης των φυσικών πόρων. Συνεπώς, οι επενδυτές στον τομέα του τουρισμού στις αναπτυσσόμενες χώρες έχουν στη διάθεσή τους όλα τα μέσα ενίσχυσης του ιδιωτικού τομέα. Ο επενδυτικός μηχανισμός τον οποίο διαχειρίζεται η Ευρωπαϊκή Τράπεζα Επενδύσεων έχει χρηματοδοτήσει αρκετά προγράμματα δημιουργίας ξενοδοχείων στις χώρες ΑΚΕ, ενώ το πρόγραμμα PROINVEST προσφέρει στον τομέα μη οικονομική στήριξη, όπως ενίσχυση των ικανοτήτων και προώθηση των επενδύσεων.
<P>
Συμφωνώ με τις απόψεις που εκφράστηκαν όσον αφορά τα σημεία 1 και 2 που σχετίζονται με τον αειφόρο ή βιώσιμο τουρισμό. Η συνεργασία της Ευρωπαϊκής Ένωσης με τους εταίρους της αποσκοπεί στην προώθηση της βιώσιμης ανάπτυξης η οποία στηρίζεται στους τοπικούς πόρους και σέβεται το περιβάλλον.
<P>
Όσον αφορά την προτεινόμενη αύξηση των τουριστικών προγραμμάτων, οφείλω να επισημάνω ότι πρέπει να αποφεύγουμε τη διάχυση της χρηματοδότησης· ως εκ τούτου, προκειμένου να επιτευχθούν τα μέγιστα αποτελέσματα, η Επιτροπή, σε συμφωνία με τα κράτη εταίρους της, εστιάζει την παροχή βοήθειας σε σχετικά περιορισμένο αριθμό τομέων. Οι εν λόγω τομείς αποφασίζονται από κοινού με τις ενδιαφερόμενες χώρες. Δεδομένου ότι ο τουρισμός είναι ουσιαστικά δραστηριότητα του ιδιωτικού τομέα, ο πολλαπλασιασμός των τουριστικών προγραμμάτων αφορά τους επενδυτές. Για τους επενδυτές στις χώρες ΑΚΕ, η Επιτροπή έχει συστήσει το Επενδυτικό Μέσο, με κεφάλαιο 2,2 δισ. ευρώ, προκειμένου να ανταποκριθεί στον αυξημένο αριθμό αιτημάτων χρηματοδότησης. Άλλωστε, μια από τις θεμελιώδεις αρχές της αναπτυξιακής πολιτικής της Επιτροπής είναι η συμμετοχική προσέγγιση και η συμφωνία με τους αποδέκτες των ενισχύσεων. Επίσης, πραγματοποιείται διαβούλευση με τον ιδιωτικό τομέα, όπως προτείνεται στο σημείο 15 της έκθεσης. Όσον αφορά τη στήριξη των χωρών οι οποίες πλήττονται από φυσικές καταστροφές, πρόκειται ήδη για μια πάγια αρχή κατά την προσφορά κοινοτικής αρωγής, όπως και η υποχρέωση του σεβασμού και της προστασίας του περιβάλλοντος και της τοπικής πολιτιστικής κληρονομιάς.
<P>
Συμμεριζόμαστε τις ανησυχίες που εκφράζονται στο σημείο 30 σχετικά με την επιτόπου κατάρτιση ειδικευμένου προσωπικού στις ενδιαφερόμενες χώρες, επισημαίνοντας ότι αυτή ακριβώς είναι ανέκαθεν η πρακτική την οποία προωθεί η Επιτροπή. Στη Μαδαγασκάρη, για παράδειγμα, η Επιτροπή έχει δρομολογήσει ένα πρόγραμμα κατάρτισης το οποίο αφορά τόσο τους επενδυτές όσο και τους υπαλλήλους τους. Η Επιτροπή συμφωνεί, φυσικά, με την ανάγκη σθεναρής καταπολέμησης του σεξουαλικού τουρισμού, ιδίως όταν τα θύματα είναι παιδιά, προσφέροντας στα δικαστικά συστήματα των εταίρων της την αναγκαία συνδρομή για την εξάλειψη αυτής της μάστιγας.
<SPEAKER ID="26" LANGUAGE="" NAME="Γεώργιος Παπαστάμκος," AFFILIATION="εξ ονόματος της ομάδας PPE-DE">
<P>
Ωστόσο, η αποτελεσματική πολιτική τουρισμού της Ευρωπαϊκής Ένωσης προς τα έξω προϋποθέτει ολοκληρωμένη πολιτική για την αειφορία του ευρωπαϊκού τουρισμού στο εσωτερικό της Ευρωπαϊκής Ένωσης. Και θα ήθελα να διασυνδέσω τη σημερινή μας συζήτηση με αυτήν που έγινε για τις κατευθυντήριες γραμμές της αειφορίας του ευρωπαϊκού τουρισμού. Γιατί πιστεύω ότι μόνο εάν η Ευρωπαϊκή Ένωση διαμορφώσει όρους αρμονικής συστοιχίας μεταξύ εσωτερικής και εξωτερικής αρμοδιότητας σε θέματα τουρισμού τότε θα έχει και αποτελεσματική πολιτική τουρισμού έναντι των αναπτυσσομένων χωρών. Δηλαδή: «In foro interno, in foro externo».
<P>
H πολιτική τουρισμού αποτελεί, ήδη από τη Συνθήκη του Μάαστριχτ, κεντρικό στόχο της δράσης της Ευρωπαϊκής Ένωσης. Με το Ευρωπαϊκό Σύνταγμα, ο τουρισμός επανεντάσσεται στους τομείς της υποστηρικτικής, συντονιστικής ή συμπληρωματικής δράσης της Ένωσης. Το νομικό θεμέλιο λοιπόν, είναι υπαρκτό. Υπαρκτή είναι και η πρόκληση συντονισμένης ευρωπαϊκής πολιτικής δράσης στον τομέα του τουρισμού.
<SPEAKER ID="27" LANGUAGE="EN" NAME="Linda McAvan," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, θέλω να ευχαριστήσω τον κ. Cornillet για την έκθεσή του, η οποία υπογραμμίζει τη σημασία του τουρισμού και τις δυνατότητες που προσφέρει στον αναπτυσσόμενο κόσμο.
<P>
Για τον λόγο αυτόν, η Σοσιαλιστική Ομάδα δεν δύναται να στηρίξει την έκθεση στο σύνολό της. Για παράδειγμα, δεν μπορούμε να υπερψηφίσουμε την παράγραφο 8, η οποία καλεί όλες τις αναπτυσσόμενες χώρες να καταρτίσουν προγράμματα τουριστικής ανάπτυξης και να εκπονούν ετήσιες εκθέσεις στις οποίες να παραθέτουν στοιχεία για τη συμβολή του τουρισμού στην οικονομία, καθόσον αυτό δεν είναι ενδεδειγμένο σε όλες τις περιπτώσεις, ενώ σε πολλές χώρες θα είχε πολύ περιορισμένη σημασία. Δεν μπορούμε επίσης να συμφωνήσουμε με την παράγραφο 10. Σε μια περίοδο κατά την οποία η ΕΕ απαιτεί όλο και περισσότερους ελέγχους των θεωρήσεων για τους υπηκόους τρίτων χωρών, μοιάζει μάλλον ειρωνικό να ζητούμε από τις άλλες χώρες να μειώσουν τις απαιτήσεις τους στον τομέα των θεωρήσεων. Οι θεωρήσεις αποτελούν συχνά σημαντική πηγή εσόδων για τις αναπτυσσόμενες χώρες, οπότε δεν μπορούμε να στηρίξουμε αυτή την πρόταση.
<P>
Υπάρχουν επίσης μερικά σημεία στα οποία η έκθεση θα μπορούσε να είναι καλύτερα διατυπωμένη, όπως, για παράδειγμα, οι αιτιολογικές σκέψεις ΙΖ και Κ. Γνωρίζουμε εκ πείρας ότι, δυστυχώς, ο τουρισμός μπορεί κάλλιστα να ανθεί στο πλαίσιο αντιδημοκρατικών καθεστώτων. Ορισμένα από αυτά τα καθεστώτα έχουν αποδειχθεί αποτελεσματικά στην προστασία του τουρισμού και των τουριστών εφαρμόζοντας άκρως αυταρχικές μεθόδους αστυνόμευσης. Συγχρόνως, όμως, εξακολουθούν να καταπιέζουν τους πολίτες τους, και γι’ αυτό έχω επιφυλάξεις όσον αφορά τις παραγράφους 24 και 25.
<P>
Σε πάρα πολλές περιπτώσεις, όπως συμβαίνει, για παράδειγμα, με τα πακέτα «all-inclusive» και τις κρουαζιέρες, ο τουρισμός αντλεί πόρους από τις τοπικές κοινότητες, χωρίς συχνά να προσφέρει επαρκή αντιστάθμιση. Σε ορισμένες περιπτώσεις –και επ’ αυτού διαφωνώ με τον κ. Cornillet– μπορεί να βλάψει το περιβάλλον, οδηγώντας σε υπερεκμετάλλευση περιορισμένων πόρων. Πρέπει να εξετάσουμε προσεκτικότερα το περιεχόμενο των τουριστικών προγραμμάτων στα οποία θα επενδύσουμε. Μπορούν να πράξουν περισσότερα η ΕΕ και η Επιτροπή; Ασφαλώς και μπορούν, καθώς ακούσαμε άλλωστε ορισμένα παραδείγματα πιθανών προτάσεων. Χρειαζόμαστε μήπως μια νέα ΓΔ για να αναλάβει αυτό το έργο; Δεν είμαι βέβαιη. Δεν είμαι βέβαιη ότι η δημιουργία μιας ΓΔ Τουρισμού θα προσέφερε κάτι ιδιαίτερο στον αναπτυσσόμενο κόσμο.
<P>
Χαιρετίζω ιδιαιτέρως τα σημεία που αφορούν τον σεξουαλικό τουρισμό. Είναι εξαιρετικά σημαντικό να καταβάλουμε περισσότερες προσπάθειες για την καταπολέμηση αυτής της εγκληματικής δραστηριότητας, οπότε ευχαριστούμε και πάλι τον κ. Cornillet για την έκθεσή του. 
<SPEAKER ID="28" LANGUAGE="DE" NAME="Sepp Kusstatscher," AFFILIATION="εξ ονόματος της Ομάδας Verts/ALE.">
<P>
    Κύριε Πρόεδρε, η έκθεση του κ. Cornillet περιλαμβάνει πληθώρα πολύτιμων προτάσεων και δικαιολογημένων απαιτήσεων. Οι περισσότερες αιτιολογικές σκέψεις είναι διαφωτιστικές και απαριθμούν με κριτικό βλέμμα μεγάλο αριθμό προβλημάτων, στα οποία συγκαταλέγονται η παιδική εργασία, η σεξουαλική εκμετάλλευση παιδιών και η κερδοσκοπία επί των ακινήτων. Η Ομάδα Verts/ALE είναι ικανοποιημένη διότι αυτό το θέμα συζητείται στο Σώμα και εξετάζονται πτυχές όπως η επένδυση των κερδών από τον τουρισμό στην εκάστοτε αναπτυσσόμενη χώρα, η αποφυγή του μαζικού τουρισμού, η προαγωγή των ανθρωπίνων δικαιωμάτων και η διατήρηση της βιοποικιλότητας. Λυπόμαστε –και εδώ συμφωνώ σε μεγάλο βαθμό με την κ. McAvan– διότι σε αυτό το έγγραφο, οι Ευρωπαίοι φαίνονται να υιοθετούν ευρέως μία υπεροπτική στάση απέναντι στις τρίτες χώρες θεωρώντας τον εαυτό τους μέτρο όλων των πραγμάτων.
<SPEAKER ID="29" LANGUAGE="DE" NAME="Gabriele Zimmer," AFFILIATION="εξ ονόματος της Ομάδας GUE/NGL.">
<P>
    Κύριε Πρόεδρε, κυρίες και κύριοι, η έκθεση για την οποία θα συζητήσουμε και θα ψηφίσουμε σήμερα προσεγγίζει με ευρύτητα θέματα που σχετίζονται με την ανάπτυξη του τουρισμού, ειδικά στις αναπτυσσόμενες χώρες. Πρέπει να ευχαριστήσουμε γι’ αυτό τον εισηγητή κ. Cornillet.
<P>
Όπως όμως και ο κ. Kusstatscher, θεωρώ και εγώ λυπηρό το γεγονός ότι αυτή η έκθεση δεν αναφέρεται σχεδόν καθόλου στα πραγματικά περιβαλλοντικά προβλήματα που συνδέονται με τον μαζικό τουρισμό, ή τουλάχιστον όχι στο μέτρο που θα καθιστούσε δυνατή την επίλυσή τους. Χάρη στις τροπολογίες που υιοθέτησε η Επιτροπή Ανάπτυξης, η έκθεση περιλαμβάνει τώρα διατυπώσεις που συνηγορούν σε αυτό, αλλά βρίσκονται σε αντίθεση με την βασική τάση της έκθεσης στο σύνολό της. Η Ομάδα μου, ως εκ τούτου, δεν θα μπορέσει να υποστηρίξει την έκθεση. 
<SPEAKER ID="30" LANGUAGE="SV" NAME="Hélène Goudin," AFFILIATION="εξ ονόματος της Ομάδας IND/DEM">
<P>
Στην παράγραφο 10 οι αναπτυσσόμενες χώρες καλούνται να εφαρμόσουν μη περιοριστικές πολιτικές θεωρήσεων. Αυτή η πρόταση είναι τελείως παράλογη. Οι αναπτυσσόμενες χώρες πρέπει, φυσικά, να αποφασίζουν οι ίδιες ποιες πολιτικές θεωρήσεων επιθυμούν να εφαρμόζουν. Διαφορετικά, θα έπρεπε και αυτές με τη σειρά τους να απαιτήσουν από την ΕΕ να εφαρμόσει επίσης μια μη περιοριστική πολιτική θεωρήσεων.
<P>
Στην παράγραφο 24 υποστηρίζεται ότι οι εγκληματικές ενέργειες στις αναπτυσσόμενες χώρες πρέπει να καταπολεμώνται κατά τέτοιον τρόπο ώστε να μην πλήττεται η εικόνα τους ως τουριστικών προορισμών. Πρέπει μήπως η ΕΕ να υπαγορεύει σε τρίτες χώρες πώς πρέπει να καταπολεμούν την εγκληματική δραστηριότητα;
<P>
Στην παράγραφο 25 ζητείται η προώθηση, η προστασία και η διασφάλιση του τουρισμού να περνά από πρωτοβουλίες που έχουν ως στόχο την καταπολέμηση της εγκληματικότητας εις βάρος του τουρισμού, όπως η εξειδικευμένη κατάρτιση αστυνομικών υπηρεσιών. Και πάλι, αυτό το ζήτημα δεν είναι αρμοδιότητα της ΕΕ.
<P>
Επικρίνουμε, τέλος, το γεγονός ότι στην παράγραφο 30 γίνεται αναφορά στο Σύνταγμα της ΕΕ, το οποίο έχουν ήδη απορρίψει οι Γάλλοι και οι Ολλανδοί. Υποστηρίζουμε μια ΕΕ με περιορισμένο πεδίο δράσης και, ως εκ τούτου, θα καταψηφίσουμε την έκθεση. 
<SPEAKER ID="31" LANGUAGE="NL" NAME="Koenraad Dillen (NI )." AFFILIATION="">
<P>
   – Κύριε Πρόεδρε, κυρίες και κύριοι, η έκθεση Cornillet περιλαμβάνει αναμφίβολα ορισμένα αξιόλογα σημεία, όταν, λόγου χάρη, εξερευνά τη σκοτεινή πλευρά ορισμένων μορφών τουρισμού, όπως η σεξουαλική εκμετάλλευση παιδιών σε ορισμένους τουριστικούς προορισμούς ή η εκμετάλλευση ακινήτων εις βάρος του γηγενούς –και συχνά λιγότερο εύπορου– πληθυσμού. Κατά τη γνώμη μου, όμως, από την έκθεση απουσιάζει μια σημαντική πτυχή, συγκεκριμένα μια σαφής θέση όσον αφορά τον τουρισμό σε χώρες στις οποίες διαπράττονται βαρύτατες παραβιάσεις των ανθρωπίνων δικαιωμάτων και στις οποίες η Ευρωπαϊκή Ένωση θα ήταν χρήσιμο να εξετάσει το ενδεχόμενο επιβολής αποκλεισμού, προκειμένου να ασκήσει μεγαλύτερη πίεση στις εν λόγω χώρες.
<P>
Ένα παράδειγμα μιας τέτοιας κατάστασης δόθηκε προ ολίγων μηνών από τον κ. Deva, ο οποίος επεσήμανε ότι στις Σεϋχέλλες, τα παραδείσια νησιά, οι τουρίστες πληρώνουν 300 δολάρια και παραπάνω ανά διανυκτέρευση στα τοπικά ξενοδοχεία, ενώ οι ντόπιοι είναι υποχρεωμένοι να δουλεύουν σαν σκλάβοι για τον τοπικό άρχοντα και τα τσιράκια του με αμοιβή ελάχιστα δολάρια ημερησίως.
<SPEAKER ID="32" LANGUAGE="PL" NAME="Bogusław Sonik (PPE-DE )." AFFILIATION="">
<P>
   – Κύριε Πρόεδρε, ο τουρισμός είναι μια σημαντική πηγή εισοδήματος για πολλές αναπτυσσόμενες χώρες και επηρεάζει σημαντικά τον μετασχηματισμό των οικονομιών τους. Είναι σαφές ότι η παροχή βοήθειας σε αυτόν τον τομέα πρέπει να είναι μια από τις προτεραιότητες στο πλαίσιο των ενισχύσεων που προσφέρει η Ευρωπαϊκή Ένωση. Συγχρόνως, όμως, πρέπει να λαμβάνουμε υπόψη ορισμένους κινδύνους στους οποίους είναι εκτεθειμένοι οι τουρίστες, καθώς και τους κινδύνους που σχετίζονται με τα τουριστικά ρεύματα στα 25 κράτη μέλη της Ένωσης. Οι πτυχές που αφορούν τον τρόπο με τον οποίο ο τουριστικός τομέας μπορεί να στηρίζει ολοκληρωτικά καθεστώτα πρέπει να αποτελούν κυρίαρχο ζήτημα σε κάθε συζήτηση σχετικά με τον τουρισμό και την ανάπτυξη.
<SPEAKER ID="33" LANGUAGE="EN" NAME="Glenys Kinnock (PSE )." AFFILIATION="">
<P>
Για ορισμένες αναπτυσσόμενες χώρες, ο τουρισμός αντιστοιχεί ακόμη και στο 50% του ΑΕγχΠ, και αυτό πρέπει να το έχουμε υπόψη μας. Έχει θετικές πτυχές· συμβάλλει στην ανάπτυξη υποδομών, μπορεί να συμβάλει στη μείωση της απομόνωσης αγροτικών κοινοτήτων, ενώ προσφέρει νέες ευκαιρίες σε καλλιεργητές οπωροκηπευτικών και άλλους παραγωγούς στις αναπτυσσόμενες χώρες. Υπάρχουν, όμως, και μειονεκτήματα, τα οποία οφείλουμε όλοι να αναγνωρίσουμε. Χρειαζόμαστε ένα κατάλληλο ρυθμιστικό πλαίσιο το οποίο να διασφαλίζει την αποφυγή πρακτικών διαφθοράς και κερδοσκοπίας επί των ακινήτων, καθώς και την προστασία του περιβάλλοντος, ενώ, ως δωρητές, οφείλουμε να μεριμνούμε ώστε οι ενδιαφερόμενες χώρες να μην πλήττονται καθ’ οιονδήποτε τρόπο από την ανάπτυξη του τουρισμού.
<P>
Η Ευρωπαϊκή Ένωση μπορεί να παρέμβει σε αυτό το ζήτημα, ενώ μπορούμε να ασκήσουμε πίεση στη βιομηχανία – κανείς από τους ομιλητές δεν αναφέρθηκε στην ευθύνη της τουριστικής βιομηχανίας στις χώρες μας να διασφαλίσει ότι οι πρακτικές της δεν βλάπτουν τις χώρες στις οποίες δραστηριοποιείται. Πρέπει δε να διασφαλίσουμε την άσκηση επαρκούς πίεσης για τον σεβασμό των δικαιωμάτων των εργαζομένων – καταγγέλλοντας τους χαμηλούς μισθούς, τα εκτεταμένα ωράρια και την απουσία συμβάσεων που να προσφέρουν ασφάλεια. Τα θέματα αυτού του είδους μπορούν να παρακολουθούνται στο πλαίσιο των σχέσεών μας με τις 78 χώρες ΑΚΕ. 
<SPEAKER ID="34" LANGUAGE="EN" NAME="Alyn Smith (Verts/ALE )." AFFILIATION="">
<P>
   – Κύριε Πρόεδρε, συμφωνώ με τις παρατηρήσεις του συναδέλφου της Ομάδας μου, κ. Kusstatscher, όσον αφορά τις πολλές θετικές πτυχές της έκθεσης, η οποία επισημαίνει με ικανοποιητική επάρκεια την αντίφαση που υφίσταται στον αναπτυσσόμενο κόσμο όσον αφορά τον τουρισμό.
<SPEAKER ID="35" LANGUAGE="IT" NAME="Alessandro Battilocchio (NI )." AFFILIATION="">
<P>
    Κύριε Πρόεδρε, κυρίες και κύριοι, λαμβάνω τον λόγο εξ ονόματος του νέου Ιταλικού Σοσιαλιστικού Κόμματος. Όπως ορθώς επισημαίνει η έκθεση Cornillet, ο τουρισμός αποτέλεσε μια σημαντική ευκαιρία αειφόρου ανάπτυξης για τις αναπτυσσόμενες χώρες, οι οποίες ωστόσο πρέπει να εκμεταλλευθούν αυτόν τον πόρο με σεβασμό στους πολιτισμούς, τις ιδιαιτερότητες, τις κοινωνικοοικονομικές δομές και τις παραδόσεις των τοπικών πληθυσμών.
<SPEAKER ID="36" LANGUAGE="FI" NAME="Alexander Stubb (PPE-DE )." AFFILIATION="">
<SPEAKER ID="37" LANGUAGE="CS" NAME="Libor Rouček (PSE )." AFFILIATION="">
<SPEAKER ID="38" LANGUAGE="EN" NAME="James Hugh Allister (NI )." AFFILIATION="">
<P>
Χαιρετίζω θερμά αυτή την εξέλιξη, όμως οφείλουμε να αναγνωρίσουμε ότι, χωρίς πραγματική κυβερνητική δέσμευση, δεν μπορεί ποτέ να πραγματωθεί το σύνολο των δυνατοτήτων. Ο τουρισμός πρέπει να στηρίζεται σε σωστό προγραμματισμό. Πρέπει να στηρίζεται σε ευκαιρίες. Οι Ολυμπιακοί Αγώνες, τους οποίους θα φιλοξενήσει το Λονδίνο το 2012, είναι μια τέτοια ευκαιρία για την περιοχή μου. Απευθύνω έκκληση να διαχειριστούμε και να οργανώσουμε τους Αγώνες, αλλά και τον αντίκτυπό τους στον τουρισμό, κατά τρόπο που να ωφελεί όλες τις περιφέρειες του Ηνωμένου Βασιλείου.
<P>
Το 2012 προσφέρει επίσης ιδιαίτερες ευκαιρίες για το Μπέλφαστ, καθόσον είναι η εκατοστή επέτειος από τη βύθιση του Τιτανικού – θα προσέθετα δε ότι εχθές το βράδυ κερδίσαμε μια «τιτάνια» νίκη στον ποδοσφαιρικό αγώνα έναντι της Αγγλίας! Ένα διεθνές εκθεσιακό κέντρο για τον Τιτανικό σχεδιάζεται μάλιστα για τον χώρο στον οποίο ναυπηγήθηκε αυτό το διάσημο πλοίο. Ευελπιστώ ότι τόσο η εθνική κυβέρνηση όσο και η Επιτροπή δεν θα φεισθούν οικονομικών μέσων προκειμένου να συμβάλουν ώστε το εγχείρημα αυτό να εξελιχθεί όντως, όπως έχει τη δυνατότητα, σε μια τεράστια επιτυχία. 
<SPEAKER ID="39" LANGUAGE="DE" NAME="Richard Seeber (PPE-DE )." AFFILIATION="">
<P>
Το σημαντικότερο είναι ότι να θέσουμε σε κάθε τουριστικό προορισμό θεμέλια για την ανάπτυξη του τουρισμού τα οποία θα είναι μακροπρόθεσμα ασφαλή. Όπως αναφέρεται στην παράγραφο 35 της πρότασης ψηφίσματος, που αναφέρεται στον κώδικα δεοντολογίας του ΠΟΤ, πρέπει να προστατεύσουμε τους οικοδεσπότες μας, και αυτό σημαίνει πως οι τουρίστες πρέπει να τους αντιμετωπίζουν ως οικοδεσπότες, με σεβασμό, και όχι να καταστρέφουν με τη συμπεριφορά τους δομές που αναπτύχθηκαν με τα χρόνια. Παρεκτροπές όπως ο σεξουαλικός τουρισμός πρέπει να καταδικάζονται δριμύτατα και το κυριότερο, να τιμωρούνται από τον νόμο. Πρέπει να διατηρήσουμε τα ευρωπαϊκά προγράμματα που στηρίζουν οικονομικά την καταπολέμηση τέτοιων ολέθριων δραστηριοτήτων.
<P>
Δεύτερον, πρέπει να προστατεύσουμε τη φύση στα μέρη που επισκέπτονται οι τουρίστες, και μάλιστα όχι μόνο με την πρόληψη της κερδοσκοπίας επί των ακινήτων που αναφέρεται στην παράγραφο 40 της έκθεσης. Με τον τρόπο ζωής μας, καταστρέφουμε τους φυσικούς πόρους των εν λόγω χωρών. Πρέπει να θυμόμαστε πως καταναλώνουμε πολύ περισσότερο νερό και ενέργεια από αυτές και ο τρόπος ζωής μας εξάγεται, φυσικά, εξαιτίας του τρόπου με τον οποίο ενεργούμε όταν είμαστε εκεί. Ακόμα, σημειώνεται δραματική αύξηση της ποσότητας των απορριμμάτων που μπορεί να οδηγήσει στην καταστροφή φυσικών χώρων και στην υπερεκμετάλλευση. Εδώ πρέπει να εφαρμόσουμε από την αρχή την έννοια του βιώσιμου τουρισμού και να στηριχτούμε σε αυτήν.
<SPEAKER ID="40" LANGUAGE="IT" NAME="Luca Romagnoli (NI )." AFFILIATION="">
<P>
Διατηρώ, ωστόσο, ορισμένες αμφιβολίες όσον αφορά την έκθεση Cornillet, η οποία περιέχει ορισμένους πλεονασμούς και ασάφειες: για παράδειγμα, στην αιτιολογική σκέψη ΙΘ η έμφαση που προσθέτουν οι λέξεις «και τους προασπιστές της» πιστεύω πως πρέπει να τροποποιηθεί· στην αιτιολογική σκέψη ΛΓ εμφανίζονται ορισμένα μάλλον ασήμαντα επιχειρήματα, καθώς ζητά την καταπολέμηση του σεξουαλικού τουρισμού από τις αρχές σε συνεργασία με τις ΜΚΟ· ανεφάρμοστα επίσης φαίνονται τα αιτήματα προώθησης τουριστικών πρωτοβουλιών υπό τον έλεγχο της Ένωσης.
<P>
Τέλος, για λόγους τάξεως, δεν μπορεί στην παράγραφο 30 να «επιδοκιμάζεται» η νέα νομική βάση που δημιουργεί η συνταγματική συνθήκη για τον τουρισμό, από τη στιγμή που το Σύνταγμα αυτό δεν έχει πλέον καμία αξία και έχει ενταφιασθεί από τα αποτελέσματα των δημοψηφισμάτων, καθώς και από την ατολμία της κυβέρνησης Μπλερ να διεξαγάγει νέες δημοσκοπήσεις στο εγγύς μέλλον.
<SPEAKER ID="41" LANGUAGE="FR" NAME="Louis Michel," AFFILIATION="μέλος της Επιτροπής">
<P>
Τούτου λεχθέντος, θεωρώ ότι οφείλουμε να σεβόμαστε μια βασική αρχή, η οποία συνίσταται στο ότι η απόφαση για την αντιμετώπιση του τουρισμού ως οικονομικού τομέα προτεραιότητας ανήκει αποκλειστικά στα κράτη εταίρους μας. Δεν έχουμε το δικαίωμα να αποφασίζουμε για λογαριασμό τους. Σε αυτήν τη βάση, εκείνο που θεωρώ σημαντικό για την Επιτροπή –και θα αναλάβω μια πολύ σαφή δέσμευση επ’ αυτού, κυρία Kinnock– είναι ότι, εκτός από τη συμβολή στη δημιουργία τουριστικών υποδομών μέσω αναπτυξιακών προγραμμάτων, μπορεί να προσφέρει στις κυβερνήσεις χρήσιμη τεχνογνωσία ως προς την αξιολόγηση των θετικών και αρνητικών συνεπειών των επενδύσεων στον τομέα του τουρισμού και τη χρήση των διαφόρων διαθέσιμων μέσων για την αποφυγή των λιγότερο επιθυμητών συνεπειών. Θεωρώ ότι τα ζητήματα αυτά χρήζουν περαιτέρω μελέτης, όμως συμφωνώ μαζί σας, κυρία Kinnock, ως προς το ότι, και εμείς οι ίδιοι, δεν έχουμε λάβει επαρκώς υπόψη αυτήν την πτυχή. Συνεπώς, υπόσχομαι ότι θα καταβάλουμε προσπάθειες προς αυτήν την κατεύθυνση, διότι πιστεύω ότι μπορούμε να προσφέρουμε στις χώρες αυτές την αναγκαία τεχνογνωσία, προκειμένου να διασφαλιστεί ότι οι επενδύσεις στον τουριστικό τομέα θα συνάδουν με μια σειρά κριτηρίων και βέλτιστων πρακτικών.
<P>
Δυο λόγια, τέλος, για τον σεξουαλικό τουρισμό. Προτείνεται η επαναφορά του δημοσιονομικού κονδυλίου που ήταν αφιερωμένο στην καταπολέμηση του σεξουαλικού τουρισμού προκειμένου να διασφαλιστεί η αποτελεσματική κατανομή των πόρων γι’ αυτήν την προσπάθεια. Η αναδιάρθρωση των δημοσιονομικών κονδυλίων την οποία πρότεινε η Επιτροπή στο πλαίσιο των δημοσιονομικών προοπτικών για την περίοδο 2007-2013 αποσκοπεί στη διαμόρφωση ενός πιο αποτελεσματικού και ορθολογικού πλαισίου για τη θέσπιση και διαχείριση αυτών των κονδυλίων, προκειμένου να τεθεί τέρμα στον άσκοπο κατακερματισμό τους και να βελτιωθεί η ιεράρχηση των διαφόρων κονδυλίων. Θα υπάρξει πλήρης διαβούλευση με το Ευρωπαϊκό Κοινοβούλιο και την κοινωνία των πολιτών ως προς την υλοποίηση αυτής της αναδιάρθρωσης. Αυτό αποτελεί δέσμευση. Ένα θέμα τόσο σημαντικό, όπως η καταπολέμηση του σεξουαλικού τουρισμού, σίγουρα θα βρει τη θέση που του αξίζει στο πλαίσιο της «ανθρώπινης και κοινωνικής ανάπτυξης», όπως άλλωστε και άλλα σημαντικά θέματα όπως η καταπολέμηση του AIDS, η ισότητα των φύλων, τα προβλήματα που σχετίζονται με την κατάρτιση και η κοινωνική συνοχή.
<SPEAKER ID="42" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί σήμερα στις 12.00. 
<SPEAKER ID="43" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τη συζήτηση της έκθεσης (A6-0215/2005) του κ. Bowis, εξ ονόματος της Επιτροπής Ανάπτυξης, σχετικά με τις μείζονες και τις παραμελημένες νόσους στις αναπτυσσόμενες χώρες (2005/2047(INI)). 
<SPEAKER ID="44" LANGUAGE="EN" NAME="John Bowis (PPE-DE )," AFFILIATION="εισηγητής">
<P>
Το 2005 παρουσιάστηκαν πολλές απειλές για τη δημόσια υγεία, ενώ στην Αγκόλα εμφανίστηκε ένας νέος κίνδυνος με τη μορφή του ιού Μάρμπουργκ, ο οποίος έχει ποσοστό θνησιμότητας άνω του 90%. Η Ευρώπη αντέδρασε αμέσως στηρίζοντας τους Γιατρούς Χωρίς Σύνορα και διαθέτοντας όχι μόνον ισχυρά αντιβιοτικά και ενδοφλέβια υγρά αλλά και συστήματα καθαρισμού των υδάτων και προστατευτικά μέσα μιας χρήσης.
<P>
Πρόκειται για ένα μόνο παράδειγμα της ανάγκης για επαγρύπνηση, πρόληψη και ταχεία αντίδραση· πρόκειται για έναν μόνο λόγο που αποδεικνύει ότι δεν πρέπει να επιλέγουμε τις νόσους κατά των οποίων θα πολεμήσουμε. Οφείλουμε να συνεχίσουμε τον αγώνα για την αντιμετώπιση των τριών μεγάλων νόσων του AIDS, της φυματίωσης και της ελονοσίας, αλλά παραμένει υψηλός ή μάλιστα αυξάνεται ο αριθμός των ανθρώπων που πεθαίνουν, αναπτύσσουν χρόνιες ασθένειες ή μένουν ανάπηροι λόγω των νόσων αυτών, που ο κόσμος παραμελεί. Είναι πλέον καιρός να σταματήσουμε αυτήν τη φτώχεια της μοιρολατρίας· είναι καιρός να ασχοληθούμε ενεργά με τις παραμελημένες νόσους και να δώσουμε πραγματική ελπίδα σε όσους πάσχουν και πολύ συχνά πεθαίνουν από αυτές.
<P>
Το 10% των πόρων που διατίθενται παγκοσμίως στη βιοϊατρική έρευνα χρησιμοποιείται για την αντιμετώπιση των προβλημάτων που ευθύνονται για το 90% των κρουσμάτων ασθενειών σε ολόκληρο τον κόσμο· αυτό είναι το μέγεθος της ανισορροπίας. Στα τέλη του 2004, για όλες τις παραμελημένες νόσους, στο στάδιο της κλινικής ανάπτυξης βρίσκονταν 18 έργα έρευνας και ανάπτυξης, ενώ άλλα 42 ήταν καθ’ οδόν. Την ίδια περίοδο, για τις άλλες νόσους στο στάδιο της κλινικής ανάπτυξης βρίσκονταν 2 100 έργα.
<P>
Λιγότερο από το 1% των 1 393 νέων φαρμάκων που κυκλοφόρησαν στην αγορά από το 1975 έως το 1999 αναπτύχθηκαν για μολυσματικές, τροπικές νόσους. Κάθε χρόνο ενάμισι εκατομμύριο παιδιά ηλικίας κάτω των πέντε ετών πεθαίνουν από νόσους που μπορούν να προληφθούν με εμβολιασμό. Στους ασθενείς που πάσχουν από τη νόσο του ύπνου, από λεϊσμανίαση, δάγκειο πυρετό, τράχωμα και πολλές άλλες νόσους χορηγούνται, πολύ συχνά, ξεπερασμένα φάρμακα, ορισμένα από τα οποία είναι άκρως τοξικά ή αναποτελεσματικά. Ορισμένες νόσοι παραμελούνται επειδή είναι σπάνιες στις δυτικές χώρες, οπότε δεν έχει δημιουργηθεί αγορά για την ανάπτυξη φαρμάκων για την καταπολέμησή τους. Ορισμένες άλλες παραμελούνται επειδή τα δυτικά φάρμακα είτε δεν είναι διαθέσιμα είτε είναι υπερβολικά ακριβά.
<P>
Υποστηρίζω θερμά την έκκληση της Πρωτοβουλίας για τα Φάρμακα για τις Παραμελημένες Ασθένειες (DNDi) για περισσότερη έρευνα σε αυτόν τον τομέα, ενώ ευελπιστώ ότι οι συνάδελφοι θα στηρίξουν επίσης αυτήν την εκστρατεία. Η έκκληση αυτή αφορά συγχρόνως την προσφορά περισσότερης βοήθειας –τη διαθεσιμότητα αλλά και την προσφορά της σε χαμηλό κόστος– για την καταπολέμηση ασθενειών οι οποίες πλήττουν τον ανεπτυγμένο κόσμο, όπως ο διαβήτης, η επιληψία, η κατάθλιψη και η σχιζοφρένεια. Από επιληψία πάσχουν πενήντα δύο εκατομμύρια άτομα στον κόσμο· στο 80% εξ αυτών δεν παρέχεται θεραπεία· το 70% θα μπορούσε να μην εμφανίζει κρίσεις, εάν λάμβανε σχετικώς φθηνά –της τάξης των πέντε ευρώ ημερησίως– αντιεπιληπτικά φάρμακα. Υπάρχουν πολυάριθμα παρόμοια παραδείγματα.
<P>
Χαιρετίζω θερμά τις προτάσεις της Επιτροπής σχετικά με το HIV/AIDS, την ελονοσία και τη φυματίωση. Η ανακοίνωσή της και το αναμενόμενο πρόγραμμα δράσης είναι ιδιαιτέρως ευπρόσδεκτα. Γνωρίζουμε ότι το 2004 εμφανίστηκαν περισσότερα κρούσματα AIDS από κάθε άλλο προηγούμενο έτος. Γνωρίζουμε ότι οι τιμές των αντιρετροιϊκών φαρμάκων αποτελούν έναν ολοένα και πιο σοβαρό κίνδυνο κατά της δημόσιας υγείας – σύμφωνα με δήλωση της ΠΟΥ. Γνωρίζουμε ότι η ελονοσία έχει σημαντικές πιθανότητες ίασης με τα νέα φάρμακα που παρασκευάζονται από το φυτό · πρέπει, συνεπώς, να επιταχύνουμε την παραγωγή και διάθεση αυτών των φαρμάκων, καθώς και δικτυωτών εντομοαπωθητικών υφασμάτων.
<P>
Όσον αφορά τη φυματίωση, οφείλουμε να αναγνωρίσουμε τη σχέση της με το AIDS – των πολυανθεκτικών μορφών της από τις οποίες πεθαίνουν δύο εκατομμύρια άτομα ετησίως. Απευθύνω έκκληση στην Επιτροπή να συνεχίσει το θετικό έργο της για την αντιμετώπιση της φυματίωσης, του AIDS και της ελονοσίας και να δώσει νέα ώθηση στις προσπάθειές της για την αντιμετώπιση των παραμελημένων νόσων, οι οποίες οδηγούν στον θάνατο και την αναπηρία πολλών ανθρώπων σε ολόκληρο τον αναπτυσσόμενο κόσμο. 
<SPEAKER ID="45" LANGUAGE="FR" NAME="Louis Michel," AFFILIATION="μέλος της Επιτροπής">
<P>
   . – Κύριε Πρόεδρε, κυρίες και κύριοι, θέλω να συγχαρώ τον κ. Bowis για την έκθεσή του. Επεσήμανε ορισμένα από τα βασικά ζητήματα στα οποία η Επιτροπή θα επικεντρώσει τις προσπάθειές της τα προσεχή έτη, με τη βοήθεια του Κοινοβουλίου και των κρατών μελών.
<P>
Η Ευρωπαϊκή Επιτροπή προωθεί τη βελτίωση των αποτελεσμάτων στον τομέα της δημόσιας υγείας μέσω προγραμμάτων και τομεακής και γενικής δημοσιονομικής στήριξης των αποτελεσμάτων στον εν λόγω τομέα. Η Επιτροπή θα συνεχίσει επίσης να στηρίζει την έρευνα και την ανάπτυξη με σκοπό την πρόληψη και τη θεραπεία των ασθενειών, περιλαμβανομένων των λεγόμενων παραμελημένων νόσων. Στο πρόγραμμα δράσης για την επιτάχυνση των προσπαθειών καταπολέμησης του HIV/AIDS, της ελονοσίας και της φυματίωσης στο πλαίσιο εξωτερικών δράσεων προτείνεται η λήψη συμπληρωματικών μέτρων για την καταπολέμηση των τριών αυτών σοβαρών νόσων που σχετίζονται με τη φτώχεια. Στο πρόγραμμα προτείνεται μια σειρά συνεκτικών και συγκεκριμένων ενεργειών τις οποίες συχνά διαχειρίζονται από κοινού η Ευρωπαϊκή Επιτροπή και τα κράτη μέλη και οι οποίες θα αναπτυχθούν στις χώρες με τις οποίες υφίσταται εταιρική σχέση αλλά και σε παγκόσμιο επίπεδο, με σκοπό να ενισχυθούν οι προσπάθειες καταπολέμησης των νόσων αυτών και να προαχθεί η επίτευξη των αναπτυξιακών στόχων της Χιλιετίας.
<SPEAKER ID="46" LANGUAGE="EN" NAME="Alexander Stubb," AFFILIATION="εξ ονόματος της Ομάδας PPE-DE">
<P>
Θα προβώ σε τρεις πολύ σύντομες επισημάνσεις. Η πρώτη είναι ότι εγώ και η Ομάδα μου στηρίζουμε την έκθεση του κ. Bowis, η οποία είναι εξαιρετική. Η αναπτυξιακή πολιτική συχνά αντιμετωπίζεται ως ένα είδος μετααποικιοκρατικής συναλλαγής που καθησυχάζει τη συνείδησή μας. Αυτό δεν ισχύει τούτη τη φορά: εν προκειμένω, πρόκειται για ανθρώπινες ζωές και για την αποτροπή της εξάπλωσης μολυσματικών νόσων σε ολόκληρο τον κόσμο. Αυτά τα ζητήματα μας αγγίζουν όλους και, ως εκ τούτου, η Ομάδα μου στηρίζει αυτήν την προσπάθεια.
<P>
Η τελευταία μου επισήμανση είναι ότι χρειαζόμαστε περισσότερους πόρους. Είναι σαφές, όπως επίσης επισημαίνεται στην έκθεση του κ. Bowis, ότι η χρηματοδότηση είναι η κύρια προτεραιότητα. Για παράδειγμα, μεταξύ των ετών 1975 και 1999, λιγότερο από το 1% των νέων φαρμάκων αναπτύχθηκαν για μολυσματικές, τροπικές νόσους. Οφείλουμε πραγματικά να προσπαθήσουμε. Αυτό που απαιτείται είναι βασικά περισσότεροι πόροι και έρευνα, όμως η Ομάδα μου στηρίζει πλήρως την κατατεθείσα έκθεση. 
<SPEAKER ID="47" LANGUAGE="" NAME="" AFFILIATION="(Η συζήτηση διακόπτεται για την Ώρα των Ψηφοφοριών)">
<SPEAKER ID="48" LANGUAGE="" NAME="" AFFILIATION="Αντιπροέδρου">
<SPEAKER ID="49" LANGUAGE="" NAME="Πρόεδρος." AFFILIATION="(Για τα λεπτομερή αποτελέσματα των ψηφοφοριών: βλ. συνοπτικά πρακτικά)">
<SPEAKER ID="50" LANGUAGE="" NAME="" AFFILIATION="− Πριν από την ψηφοφορία επί της παραγράφου 10">
<SPEAKER ID="51" LANGUAGE="PT" NAME="Luis Manuel Capoulas Santos (PSE )." AFFILIATION="">
<P>
   – Θέλω να προτείνω μια τροπολογία, συγκεκριμένα την αντικατάσταση της φράσης «και μέσω της δημιουργίας κοινών σωμάτων πολιτικής προστασίας στα σύνορα» στην παράγραφο 9 του ψηφίσματος από τη φράση «και μέσω της δημιουργίας Ευρωπαϊκού Σώματος προστασίας των πολιτών, λαμβάνοντας ιδιαίτερα υπόψη τον ευαίσθητο χαρακτήρα των συνοριακών περιοχών». Θέλω επίσης να επισημάνω ότι υπάρχει ένα μικρό λάθος στην παράγραφο 17 της πορτογαλικής μετάφρασης, οπότε αυθεντικό πρέπει να θεωρείται το αγγλικό κείμενο της εν λόγω παραγράφου. 
<SPEAKER ID="52" LANGUAGE="" NAME="" AFFILIATION="(Ο Πρόεδρος διαπιστώνει ότι δεν εκφράζονται αντιρρήσεις για την προφορική τροπολογία).">
<SPEAKER ID="53" LANGUAGE="" NAME="" AFFILIATION="Πριν από την ψηφοφορία επί της αιτιολογικής σκέψης ΙΖ:">
<SPEAKER ID="54" LANGUAGE="FR" NAME="Thierry Cornillet (ALDE )," AFFILIATION="εισηγητής">
<SPEAKER ID="55" LANGUAGE="" NAME="" AFFILIATION="(Ο Πρόεδρος διαπιστώνει ότι δεν εκφράζονται αντιρρήσεις για την προφορική τροπολογία).">
<SPEAKER ID="56" LANGUAGE="" NAME="" AFFILIATION="">
<SPEAKER ID="57" LANGUAGE="FR" NAME="Gilles Savary (PSE )." AFFILIATION="">
<P>
   – Κύριε Πρόεδρε, θέλω να συγχαρώ και να ευχαριστήσω όλες και όλους τους συναδέλφους που συμμετείχαν στην κατάρτιση αυτού του ψηφίσματος. Δυστυχώς, δεν είναι ούτε το πρώτο ούτε, πιθανότατα, το τελευταίο. Ευελπιστώ, ωστόσο, ότι θα έχει αποτελέσματα. Ο λόγος για τον οποίο το υπερψήφισα είναι ότι περιλαμβάνει την παράγραφο 12, η οποία απευθύνεται στην Επιτροπή και την καλεί να λάβει πλήρως υπόψη την ανάγκη χρηματοδότησης των καταλλήλων μέτρων για την πρόληψη των δασικών πυρκαγιών. Το 1992 είχε θεσπιστεί ένας κανονισμός. Ο κανονισμός αυτός αντικαταστάθηκε το 2003 από τον κανονισμό «Έμφαση στα Δάση», ο οποίος επί του παρόντος συνοδεύεται από χρηματοδότηση 61 εκατ. ευρώ για προγράμματα προστασίας του περιβάλλοντος και μόλις 9 εκατ. ευρώ για την καταπολέμηση των πυρκαγιών.
<SPEAKER ID="58" LANGUAGE="SK" NAME="Zita Pleštinská (PPE-DE )." AFFILIATION="">
<SPEAKER ID="59" LANGUAGE="SV" NAME="Jan Andersson, Anna Hedh, Inger Segelström και Åsa Westlund (PSE )," AFFILIATION="γραπτώς.">
<SPEAKER ID="60" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς.">
<SPEAKER ID="61" LANGUAGE="PT" NAME="Pedro Guerreiro (GUE/NGL )," AFFILIATION="γραπτώς">
<P>
- καλεί επιτακτικά το Συμβούλιο να λάβει υπόψη, στην πρότασή του σχετικά με τις προσεχείς δημοσιονομικές προοπτικές για την περίοδο 2007-2013, την ανάγκη δημιουργίας μηχανισμών στήριξης του πληγέντος πληθυσμού, προκειμένου να προληφθούν περαιτέρω καταστροφές μεγάλης κλίμακας εξαιτίας της αλλαγής του κλίματος, με στόχο την ελαχιστοποίηση των επιπτώσεών τους. 
<SPEAKER ID="62" LANGUAGE="EN" NAME="Ian Hudghton (Verts/ALE )," AFFILIATION="γραπτώς">
<SPEAKER ID="63" LANGUAGE="DE" NAME="Tobias Pflüger (GUE/NGL )," AFFILIATION="γραπτώς">
<P>
Πρέπει να προλάβουμε τη συγχώνευση πολιτικών και στρατιωτικών δομών, την οποία πρεσβεύουν οι υπέρμαχοι της ευρωπαϊκής στρατιωτικής πολιτικής όπως ο Χαβιέ Σολάνα, εκπρόσωπος της ΕΕ για την εξωτερική πολιτική και πολιτική ασφαλείας, και η ευρωβουλευτής των Πρασίνων Angelika Beer, γιατί αυτό δεν θα οδηγούσε μόνο στη στρατιωτικοποίηση πολιτικών δομών, αλλά θα εξέθετε και όσους προσφέρουν πολιτική βοήθεια στον διόλου ευκαταφρόνητο κίνδυνο να θεωρηθούν μέλη των ενόπλων δυνάμεων και επομένως ως αντίπαλοι, όπως συνέβη στο Αφγανιστάν.
<P>
Για να διατεθούν μελλοντικά περισσότερα χρήματα για βοήθεια σε περίπτωση καταστροφών, θα πρέπει επίσης να τερματιστούν ευρωπαϊκά προγράμματα όπως το σύστημα δορυφορικής πλοήγησης GALILEO, το οποίο μπορεί –και πρόκειται– να χρησιμοποιηθεί και για στρατιωτικούς σκοπούς. Το GALILEO δεν επιδοτεί μόνο την επιχείρηση διαστήματος και εξοπλισμού EADS, αλλά έχει επίσης εγκαινιαστεί πολύ αργά ώστε να μπορεί να σημειώσει επιτυχία. Το GALILEO πρόκειται να παίξει επίσης καίριο ρόλο στη μελλοντική ευρωπαϊκή αμυντική πολιτική και πολιτική ασφαλείας, που θα προσανατολιστεί προς τις ένοπλες επεμβάσεις. 
<SPEAKER ID="64" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
Η προσωπική μου άποψη είναι ότι η δέσμευση την οποία επέδειξε η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, κατόπιν πρωτοβουλίας των βουλευτών του Λαϊκού Κόμματος Πορτογαλίας (CDS-PP) στο Ευρωπαϊκό Κοινοβούλιο, θα συμβάλει εν τέλει σημαντικά στην ενίσχυση της ευαισθητοποίησης των κοινοτικών θεσμικών οργάνων και στην εξασφάλιση των αναγκαίων πόρων.
<SPEAKER ID="65" LANGUAGE="" NAME="" AFFILIATION="">
<SPEAKER ID="66" LANGUAGE="FR" NAME="Jean-Pierre Audy (PPE-DE )," AFFILIATION="γραπτώς">
<P>
   . – Ως βουλευτής του Ευρωπαϊκού Κοινοβουλίου από το Massif Central, μια περιοχή της Γαλλίας η οποία στηρίζεται σε τεράστιο βαθμό στην ανάπτυξη του τουρισμού, υπερψήφισα ευχαρίστως την έκθεση του Luis Queiro και θέλω επίσης να τον συγχαρώ για το θαυμάσιο έργο του.
<P>
Η σημερινή ψηφοφορία αναμενόταν με ανυπομονησία από τους επαγγελματίες που δραστηριοποιούνται στον τουριστικό τομέα. Εξάλλου, ο τουρισμός είναι μια από τις βιομηχανίες της Ευρωπαϊκής Ένωσης που σημειώνουν τη μεγαλύτερη ανάπτυξη. Είναι ένας τομέας στον οποίο δραστηριοποιούνται περισσότερες από 2 εκατ. επιχειρήσεις, η πλειονότητα των οποίων είναι ΜΜΕ.
<SPEAKER ID="67" LANGUAGE="SV" NAME="Maria Carlshamre και Cecilia Malmström (ALDE )," AFFILIATION="γραπτώς.">
<SPEAKER ID="68" LANGUAGE="SV" NAME="Charlotte Cederschiöld, Christofer Fjellner, Gunnar Hökmark και Anna Ibrisagic (PPE-DE )," AFFILIATION="γραπτώς.">
<SPEAKER ID="69" LANGUAGE="PT" NAME="Emanuel Jardim Fernandes (PSE )," AFFILIATION="γραπτώς">
<P>
   . Υπερψήφισα την έκθεση του κ. Queiró, η οποία, σε γενικές γραμμές, άξιζε τη στήριξή μου και τη στήριξη της Ομάδας μου.
<SPEAKER ID="70" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς.">
<SPEAKER ID="71" LANGUAGE="PT" NAME="Pedro Guerreiro (GUE/NGL )," AFFILIATION="γραπτώς">
<P>
- «υπενθυμίζει ότι η διατήρηση της πολιτιστικής κληρονομιάς, ιδίως αυτής που χαρακτηρίζει η UNESCO παγκόσμια κληρονομιά, έχει εξαιρετική σημασία για την αειφόρο ανάπτυξη του τουρισμού στην ΕΕ» και «ζητεί από την Επιτροπή να αυξήσει τα δημοσιονομικά μέσα που προορίζονται για τη διατήρηση της πολιτιστικής κληρονομιάς».
<SPEAKER ID="72" LANGUAGE="FR" NAME="Carl Lang (NI )," AFFILIATION="γραπτώς">
<SPEAKER ID="73" LANGUAGE="" NAME="" AFFILIATION="">
<SPEAKER ID="74" LANGUAGE="SV" NAME="Charlotte Cederschiöld, Christofer Fjellner, Gunnar Hökmark και Anna Ibrisagic (PPE-DE )," AFFILIATION="γραπτώς.">
<P>
Στην εν λόγω έκθεση θίγονται πολλές σημαντικές πτυχές όσον αφορά την υγεία των γυναικών και την πρόσβαση σε υγειονομική περίθαλψη. Σε αντίθεση με την εισηγήτρια, κ. Svensson, θεωρούμε ότι πολλές από αυτές τις πτυχές αντιμετωπίζονται καλύτερα από τα επιμέρους κράτη μέλη, νοσοκομεία ή ακόμη και άτομα. Ένας τρόπος ανάπτυξης και βελτίωσης της υγειονομικής και ιατροφαρμακευτικής περίθαλψης, χωρίς, για παράδειγμα, την παρέμβαση της ΕΕ στις εθνικές στρατηγικές στον τομέα της υγείας ή τη διερεύνηση από την Επιτροπή ορισμένων τάσεων των υγειονομικών συστημάτων, είναι η ανταλλαγή βέλτιστων πρακτικών και πληροφοριών μεταξύ κρατών μελών, νοσοκομείων, ερευνητικών ινστιτούτων και άλλων ενδιαφερομένων φορέων, και αυτή θα ήταν μια εξέλιξη την οποία ειλικρινώς θα χαιρετίζαμε. 
<SPEAKER ID="75" LANGUAGE="EN" NAME="Ian Hudghton (Verts/ALE )," AFFILIATION="γραπτώς">
<SPEAKER ID="76" LANGUAGE="DE" NAME="Karin Jöns (PSE )," AFFILIATION="γραπτώς">
<P>
   . Το γεγονός ότι μέλη της Σοσιαλιστικής Ομάδας στου Ευρωπαϊκό Κοινοβούλιο απέρριψαν την παράγραφο 10 της έκθεσης Svensson ή απείχαν της ψήφου οφείλεται στις διαφορετικές ερμηνείες του ψηφίσματος του ΟΗΕ, στο οποίο αναφέρεται, και στο ατυχές γεγονός ότι δεν ήταν δυνατόν κατά τις προπαρασκευαστικές διαβουλεύσεις να αντιμετωπιστούν οι διαφορές ανάμεσα στις διάφορες γλωσσικές εκδοχές της έκθεσης. Ως εκ τούτου, υπό την ιδιότητά μου της σκιώδους εισηγήτριας της Ομάδας PSEκαι προκειμένου να προλάβω παρανοήσεις, θα ήθελα να κάνω την εξής διευκρινιστική δήλωση:
<P>
Εννοείται ότι η απόρριψη ή η αποχή από την ψήφο για την παράγραφο 10 από οποιοδήποτε μέλος της Ομάδας μου δεν σημαίνει ότι το εν λόγω μέλος είναι υπέρ της ανθρώπινης κλωνοποίησης. Υποστηρίζουμε ανεπιφύλακτα το ψήφισμα του ΟΗΕ A/59/516/Add 1 ("Declaration on Human Cloning"), που αναφέρει ότι δεν πρέπει να επιτραπούν πρακτικές αντίθετες με την ανθρώπινη αξιοπρέπεια, όπως η αναπαραγωγική κλωνοποίηση.
<P>
Δυστυχώς, πολλές γλωσσικές εκδοχές –όπως η αγγλική, η γαλλική και η σουηδική– δίνουν την εντύπωση ότι επιτρέπουμε σήμερα σε κοινοτικά προγράμματα να προωθούν την ανθρώπινη κλωνοποίηση. Ασφαλώς αυτό δεν ισχύει και για τον λόγο αυτόν δεν εγκρίναμε την παράγραφο 10 της έκθεσης. 
<SPEAKER ID="77" LANGUAGE="EN" NAME="Timothy Kirkhope (PPE-DE )," AFFILIATION="γραπτώς">
<SPEAKER ID="78" LANGUAGE="SV" NAME="Cecilia Malmström (ALDE )," AFFILIATION="γραπτώς.">
<SPEAKER ID="79" LANGUAGE="PT" NAME="Sérgio Marques (PPE-DE )," AFFILIATION="γραπτώς">
<P>
   . Θέλω να συγχαρώ την κ. Svensson για τη σημαντική της έκθεση σχετικά με τις διακρίσεις λόγω φύλου στα υγειονομικά συστήματα, την οποία στηρίζω πλήρως. Θέλω να υπογραμμίσω ιδιαιτέρως την ανάγκη να διασφαλίσουμε ότι τα δύο φύλα θα μπορούν να επωφελούνται εξίσου από την υγειονομική περίθαλψη, αλλά και ότι θα μπορούν να προσφέρουν υπηρεσίες ιατρικής περίθαλψης και θεραπείας βάσει ίσων ευκαιριών.
<P>
Θέλω επίσης να επισημάνω την ανάγκη επένδυσης σε ιατρική έρευνα η οποία θα λαμβάνει υπόψη το φύλο των ασθενών. Ως εκ τούτου, στηρίζω την πρωτοβουλία να συμπεριληφθεί η εξέταση της κατάστασης της υγείας των φύλων στο νέο πρόγραμμα για την υγεία και την προστασία των καταναλωτών (2007-2013) και να ληφθεί υπόψη στη διαμόρφωση του εβδόμου προγράμματος πλαισίου για την έρευνα. 
<SPEAKER ID="80" LANGUAGE="DE" NAME="Andreas Mölzer (NI )," AFFILIATION="γραπτώς">
<P>
   . Ήδη το 1957, στις Συνθήκες της Ρώμης, είχε οριστεί ως ένας από τους στόχους η άρση των ανισοτήτων μεταξύ ανδρών και γυναικών. Από τότε έχουν επιτευχθεί αρκετά, ειδικά χάρη σε μια σειρά προγραμμάτων για την υγεία των γυναικών κατά τη δεκαετία του 90, όμως απομένουν ακόμα πολλά που πρέπει να γίνουν.
<P>
Για παράδειγμα, η αναλογία των γυναικών που εργάζονται στον τομέα της υγείας μπορεί να είναι γενικά μεγάλη –στην Αυστρία ξεπερνά το 78%– αλλά είναι μικρή έως ασήμαντη στις ανώτερες διοικητικές θέσεις και σε άλλες θέσεις με μεγάλο γόητρο και συνακόλουθα υψηλές αποδοχές.
<P>
Αυτό είναι αντίθετο με την επονομαζόμενη «γυναικοκρατία των ηλικιωμένων», καθώς οι άντρες αποτελούν την πλειοψηφία του πληθυσμού περίπου μέχρι την ηλικία των 45 ετών και στη συνέχεια επικρατούν οι γυναίκες. Έτσι, είναι ουσιαστικό να δοθεί μεγαλύτερη σημασία στα προβλήματα που αφορούν τις γυναίκες.
<P>
Μία άλλη πρόοδος ήταν η καθιέρωση γενικών προγραμμάτων από ορισμένα κράτη μέλη με σκοπό την έγκαιρη διάγνωση του καρκίνου του μαστού στις γυναίκες ηλικίας από 50 έως 69 ετών και ασφαλώς είναι επίσης σημαντικό να απευθυνθεί έκκληση, όπως προτείνει η έκθεση, και στα υπόλοιπα να κάνουν το ίδιο. Ωστόσο, θα πρέπει να μας ανησυχήσει το γεγονός ότι ο καρκίνος του μαστού αποδεικνύεται συχνότερα μοιραίος στις ηλικίες μεταξύ 35 και 55 και έτσι πρέπει να κάνουμε περισσότερα για να προαγάγουμε την ευαισθητοποίηση αυτής της ηλικιακής ομάδας στον κίνδυνο και να προσαρμόσουμε ανάλογα τα προγράμματα screening. 
<SPEAKER ID="81" LANGUAGE="" NAME="" AFFILIATION="">
<SPEAKER ID="82" LANGUAGE="EN" NAME="Christopher Beazley (PPE-DE )," AFFILIATION="γραπτώς">
<P>
   . – Εγώ και οι βρετανοί Συντηρητικοί συνάδελφοί μου στηρίζουμε σε γενικές γραμμές αυτήν την έκθεση, η οποία προτείνει αναγκαίες μεταρρυθμίσεις σε ένα παρωχημένο σύστημα βάσει του οποίου η ΕΕ προσφέρει 127 εκατ. ευρώ στα ευρωπαϊκά σχολεία. Είναι, ωστόσο, αναγκαίο να επιβληθεί ανώτατο όριο συνεισφοράς της ΕΕ στον προϋπολογισμό των εν λόγω σχολείων, τα κράτη μέλη που φιλοξενούν τα σχολεία πρέπει να αναλάβουν μεγαλύτερη οικονομική ευθύνη για την κάλυψη των δαπανών σε τοπικό επίπεδο, ενώ η συνεισφορά των γονέων των παιδιών της Κατηγορίας III πρέπει να διατηρηθεί σε λογικά επίπεδα. Καλούμε επίσης την Επιτροπή να ανταποκριθεί κατά τον ενδεδειγμένο τρόπο στις συστάσεις του Ανωτάτου Συμβουλίου να βελτιωθεί η σχέση κόστους-ωφελείας και να προστατευθούν τα συμφέροντα των ευρωπαίων φορολογουμένων. 
<SPEAKER ID="83" LANGUAGE="IT" NAME="Sergio Berlato (UEN )," AFFILIATION="γραπτώς">
<P>
   . Η αύξηση των δαπανών κατά 62,2% από το 2002/2003 έως το 2005/2006 είναι απαράδεκτη. Είναι μια σκανδαλώδης αύξηση, καθώς είναι απαγορευτική για την πλειοψηφία των ενδιαφερόμενων οικογενειών και γιατί αποφασίσθηκε ενώ ίσχυε ακόμη η συμφωνία του 1994 που κάλυπτε μία περίοδο 10 ετών.
<P>
Όποιοι και αν είναι οι πιθανοί συμβιβασμοί σε θέματα προϋπολογισμού, ορισμένα σημεία κρίνονται απαράβατα: 1) τα ευρωπαϊκά σχολεία πρέπει να είναι παρόντα σε όλα τα κράτη μέλη, 2) τα γλωσσικά τμήματα θα πρέπει να αποτελούν τον μεγαλύτερο δυνατό αριθμό, σύμφωνα με την αρχή του σεβασμού της πολιτιστικής ταυτότητας, 3) ο μέγιστος αριθμός μαθητών ανά τάξη πρέπει να μειωθεί από τους 32, 4) θα ήταν σκόπιμη κάποια αναθεώρηση των προγραμμάτων διδασκαλίας: η Ιστορία της τέχνης, επί παραδείγματι, δεν έχει συμπεριληφθεί, ενώ θα διευκόλυνε τη μεγαλύτερη κατανόηση των κοινών πολιτιστικών αξιών που έχουν εμπνεύσει τους ευρωπαϊκούς λαούς ανά τους αιώνες, 5) στο σημερινό ευρωπαϊκό απολυτήριο ανθρωπιστικών και επιστημονικών σπουδών πρέπει να προστεθεί ένα απολυτήριο επαγγελματικού τύπου. Αμφότερες οι κατευθύνσεις θα παρέμεναν ένα σταθερό και αξιόπιστο σημείο αναφοράς για την ευρωπαϊκή κατάρτιση των νέων. 
<SPEAKER ID="84" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς.">
<P>
Κατανοούμε την ανάγκη ύπαρξης ευρωπαϊκών σχολείων τα οποία να προσφέρουν εκπαίδευση στα παιδιά των κοινοτικών υπαλλήλων στη μητρική τους γλώσσα. Ωστόσο, το σύστημα μοιάζει πλέον παράδοξο όταν, λόγου χάρη, μόλις το 1,6% των μαθητών του ευρωπαϊκού σχολείου στο Culham είναι παιδιά υπαλλήλων των κοινοτικών οργάνων και υπηρεσιών. Με τη διεύρυνση της ΕΕ, ο αριθμός των επισήμων γλωσσών έχει αυξηθεί σε τέτοιο βαθμό, ώστε το όλο θέμα των ευρωπαϊκών σχολείων πρέπει να επανεξεταστεί. Δεδομένου ότι οι διάφορες κοινοτικές υπηρεσίες αναπτύσσονται με αποκεντρωμένο τρόπο, πρέπει πλέον να χρηματοδοτείται η ύπαρξη ευρωπαϊκών σχολείων σε όλα τα κράτη μέλη.
<SPEAKER ID="85" LANGUAGE="FR" NAME="Marine Le Pen (NI )," AFFILIATION="γραπτώς">
<P>
   . – Από το 1957, η Ευρώπη έχει δημιουργήσει ειδικά σχολεία για την κοινή εκπαίδευση των παιδιών των υπαλλήλων των Ευρωπαϊκών Κοινοτήτων στα οποία επιτρέπεται η είσοδος πολύ περιορισμένου αριθμού εξωτερικών μαθητών. Με ποιο σκεπτικό θεσπίστηκε λοιπόν αυτή η πολιτική αποκλεισμού, βάσει της οποίας εφαρμόζεται μια αρχή συντεχνιακής προτίμησης, μια πολιτική η οποία μάλιστα καταδικάζεται σε άλλους τομείς από την ίδια Ευρώπη; Λέγουσι και ου ποιούσι!
<P>
Αυτό το σύστημα ευρωπαϊκών σχολείων προάγει, συνεπώς, την έννοια της ευρωπαϊκής ιθαγένειας, η οποία είναι, για την Ευρώπη, ίδια με την έννοια της εθνικής προτίμησης που θα έπρεπε να ισχύει για τη Γαλλία και τα άλλα ελεύθερα έθνη της Ευρώπης. Όμως, η ανάπτυξη αυτών των σχολείων αποσκοπεί όχι στην οικοδόμηση μιας Ευρώπης των εθνών στην οποία προσβλέπουμε, αλλά στην προαγωγή της ευρωπαϊκής ολοκλήρωσης· μια πολιτική την οποία καταδίκασε προσφάτως ο γαλλικός λαός, στις 29 Μαΐου 2005.
<SPEAKER ID="86" LANGUAGE="EN" NAME="David Martin (PSE )," AFFILIATION="γραπτώς">
<SPEAKER ID="87" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="88" LANGUAGE="PL" NAME="Bogusław Sonik (PPE-DE )," AFFILIATION="γραπτώς">
<SPEAKER ID="89" LANGUAGE="" NAME="" AFFILIATION="">
<SPEAKER ID="90" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
   . Ως συντάκτης της έκθεσης σχετικά με τον τουρισμό στην Ευρώπη, παρακολούθησα με ενδιαφέρον το έργο του κ. Cornillet. Νομίζω δε ότι εργαζόμαστε και οι δύο στηριζόμενοι στην κοινή θέση ότι ο τουρισμός είναι μια βιομηχανία η οποία έχει τη δυνατότητα να αναζωογονεί τις κοινωνίες, και αυτό δεν πρέπει να αγνοείται.
<P>
Το πεδίο εφαρμογής της έκθεσης Cornillet προχωρά πολύ περισσότερο – εκτείνεται στο σύνολο των πολιτικών μας για την αναπτυξιακή βοήθεια. Από αυτή την άποψη, ο τουρισμός μπορεί να συμβάλει σημαντικά στον εκδημοκρατισμό και την ενίσχυση της πολιτικής ισορροπίας των κοινωνιών αυτών, δεδομένου ότι προάγει τη δημιουργία απασχόλησης, προωθεί την ανάπτυξη νέων τεχνολογιών και συμβάλλει στην επαγγελματική κατάρτιση.
<P>
Ωστόσο, η διαδικασία αυτή θα αναπτυχθεί μόνον μέσω της ιδιωτικής πρωτοβουλίας, ενώ δεν έχω την παραμικρή αμφιβολία ότι δεν χρειαζόμαστε ρυθμιστικά ή παρεμβατικά μέτρα, τα οποία μπορεί να αποδειχθούν αντιπαραγωγικά. Συνεπώς, απείχα από την ψηφοφορία επί της εκθέσεως του κ. Cornillet. 
<SPEAKER ID="91" LANGUAGE="" NAME="" AFFILIATION="(Η συνεδρίαση διακόπτεται στις 12.45 και συνεχίζεται στις 15.00)">
<SPEAKER ID="92" LANGUAGE="" NAME="" AFFILIATION="Αντιπροέδρου">
<SPEAKER ID="93" LANGUAGE="" NAME="Πρόεδρος." AFFILIATION="">
<SPEAKER ID="94" LANGUAGE="DE" NAME="Karin Scheele," AFFILIATION="εξ ονόματος της Ομάδας PSE.">
<P>
    Κύριε Πρόεδρε, θα ήθελα να προσθέσω κι εγώ τα θερμά μου συγχαρητήρια σε αυτά που ακούστηκαν σήμερα το πρωί για την έκθεση του κ. Bowis. Είμαι βέβαιη ότι δεν τον εξέπληξαν γιατί μας παρουσίασε μία πολύ ισορροπημένη και προοδευτική έκθεση για ένα σημαντικό ζήτημα που ελπίζω ότι θα υποστηριχθεί από τη συντριπτική πλειοψηφία του Σώματος.
<P>
Το θέμα των μειζόνων και παραμελημένων νόσων στις αναπτυσσόμενες χώρες εμπερικλείει μία σοβαρή διάσταση που σχετίζεται με τα ανθρώπινα δικαιώματα. Τα δικαιώματα στην υγεία και στην πρόσβαση σε φάρμακα είναι πρωτίστως κοινωνικά ζητήματα, διότι από τις παραμελημένες νόσους πλήττονται κυρίως οι αναπτυσσόμενες χώρες και ειδικότερα, όπως συμβαίνει συχνά, οι φτωχότεροι των φτωχών. Γι’ αυτό θεωρώ θετικό το γεγονός ότι η έκθεση Bowis συσχετίζει το θέμα με άλλα πολιτικά ζητήματα, όπως, για παράδειγμα, τη διαγραφή του χρέους των φτωχότερων χωρών.
<P>
Αν οι χώρες αυτές εξακολουθήσουν να δαπανούν το 40% του ακαθάριστου εγχώριου προϊόντος τους για την εξυπηρέτηση του χρέους τους, δεν θα υπάρξει αλλαγή στην κατάσταση των συστημάτων υγείας των εν λόγω χωρών, ανεξάρτητα από το πόσα ψηφίσματα θα εγκρίνουμε εδώ στο Σώμα.
<P>
Χαίρομαι επίσης πολύ διότι ο κ. Bowis αφιερώνει μεγάλο μέρος της έκθεσής του στο πρόβλημα του HIV/AIDS και, ως συνήθως, υιοθετεί εδώ μία πολύ προοδευτική στάση. Πρέπει να επαναλαμβάνουμε ακούραστα ότι η πρόληψη είναι το σημαντικότερο βήμα για την καταπολέμηση του HIV/AIDS και η διαπίστωση της έκθεσης Bowis ότι το 2004 σημειώθηκαν νέα, εξαιρετικά υψηλά επίπεδα μόλυνσης είναι ένδειξη μίας πολιτικής κατάστασης την οποία το Σώμα επικρίνει εδώ και καιρό, ότι δηλαδή η χρηματοδότηση και η υποστήριξη είναι πολύ λίγες για να μπορούν να εφαρμοστούν σωστά τα προληπτικά μέτρα, και αυτή η κριτική απευθύνεται κυρίως στην κυβέρνηση Μπους των ΗΠΑ.
<P>
Θεωρώ λάθος να έχουμε εδώ μία δογματική προσέγγιση, σαν να ήταν μόνο θέμα αρχής, και να μην δίνουμε σημασία στην πραγματικότητα στις αναπτυσσόμενες χώρες. Ευχαριστώ τον κ. Bowis που έδωσε τη δυνατότητα στο Σώμα να δείξει μαζί με την Επιτροπή ότι η Ευρωπαϊκή Ένωση ακολουθεί έναν διαφορετικό δρόμο.
<SPEAKER ID="95" LANGUAGE="NL" NAME="Johan Van Hecke," AFFILIATION="εξ ονόματος της Ομάδας ALDE">
<P>
   . – Κύριε Πρόεδρε, ο κ. Bowis έχει εκπονήσει μια πραγματικά εξαιρετική έκθεση η οποία αξίζει την ολόψυχη στήριξή μας. Φρονώ ότι ορθώς ζητά την επέκταση των εκστρατειών της Επιτροπής για την καταπολέμηση του HIV/AIDS, της φυματίωσης και της ελονοσίας, ώστε να περιλαμβάνουν και άλλες παραμελημένες νόσους. Πολλοί φαίνεται να μην γνωρίζουν επαρκώς ότι ασθένειες όπως η αφρικανική νόσος του ύπνου, η λεϊσμανίαση και ο δάγκειος πυρετός αποτελούν μείζονα απειλή για την υγεία τεραστίου αριθμού ανθρώπων στις πιο φτωχές χώρες.
<P>
Ως εισηγητής για τον κανονισμό που αποσκοπεί να διασφαλιστεί η υλοποίηση της απόφασης της ΠΟΥ σχετικά με τα δικαιώματα πνευματικής ιδιοκτησίας (TRIP) και την πρόσβαση στα φάρμακα, ευελπιστώ ότι το Συμβούλιο και το Κοινοβούλιο θα καταλήξουν συντόμως σε συμφωνία επί ενός κειμένου το οποίο θα επιτρέπει την άμεση εφαρμογή αυτής της σημαντικής απόφασης στα 25 κράτη μέλη.
<P>
Η διεθνής κοινότητα οφείλει, ωστόσο, να συμπληρώσει τις δημόσιες και ιδιωτικές επενδύσεις σε εθνικό επίπεδο μέσω μακροπρόθεσμης χρηματοδοτικής στήριξης. Εμείς, στο Ευρωπαϊκό Κοινοβούλιο, πρέπει να εξακολουθήσουμε με συνέπεια να ασκούμε πιέσεις ώστε το 35% της αναπτυξιακής βοήθειας να αφιερωθεί στους τομείς της υγείας και της εκπαίδευσης. Μόνον έτσι μπορούμε να δώσουμε νέες ελπίδες στους δεκάδες χιλιάδες ανθρώπους που εξακολουθούν να πεθαίνουν από ασθένειες οι οποίες μπορούσαν, και έπρεπε, να έχουν εξαλειφθεί προ πολλών ετών. 
<SPEAKER ID="96" LANGUAGE="SV" NAME="Carl Schlyter," AFFILIATION="">
<P>
   Κύριε Πρόεδρε, θέλω να ευχαριστήσω τον κ. Bowis για το πολύ εποικοδομητικό έργο του, και κυρίως επειδή δεν περιορίζεται στις γνωστές νόσους όπως το AIDS, η ελονοσία και η φυματίωση, αλλά ασχολείται επίσης, μεταξύ άλλων, με τη νόσο του ύπνου, τη λεϊσμανίαση και τη νόσο του Chagas. Οι νόσοι αυτές έχουν λησμονηθεί εδώ στη Δύση, αλλά κάνουν ιδιαιτέρως αισθητή την παρουσία τους στον Νότο, με εκατομμύρια θύματα κάθε χρόνο.
<P>
Το τσουνάμι έφερε στην επιφάνεια τον πόνο των ανθρώπων και η βοήθεια ακολούθησε σαν πλημμυρίδα. Εάν καταστήσουμε ευρύτερα γνωστές αυτές τις νόσους και κινητοποιήσουμε αντίστοιχους πόρους, θα είναι δυνατόν να αμβλυνθεί ο πόνος εκατομμυρίων ανθρώπων. Εχθές, ψηφίσαμε σχετικά με την ανάγκη για παιδιατρικά φάρμακα, και το Κοινοβούλιο, δυστυχώς, προσέφερε πρόσθετες μεταφορές δικαιωμάτων ευρεσιτεχνίας αξίας πολλών δισεκατομμυρίων ευρώ στις φαρμακευτικές εταιρείες ως αντιστάθμιση, οπότε δεν είναι δυνατόν να μην βρίσκουμε το ελάχιστο ποσό των 3 δισ. ευρώ που απαιτείται για την ανακάλυψη θεραπειών για τις ασθένειες αυτές, οι οποίες πλήττουν παιδιά και ενήλικες στον αναπτυσσόμενο κόσμο.
<P>
Η φυματίωση και το AIDS εμφανίζονται και στη Δύση, οπότε υπάρχουν και θεραπείες. Ωστόσο, οι νόσοι αυτές αφορούν κυρίως ενήλικες, και γι’ αυτό δεν διαθέτουμε θεραπείες οι οποίες να είναι προσαρμοσμένες στις ανάγκες των παιδιών. Σε αυτόν τον τομέα πρέπει να επενδυθούν δημόσιοι πόροι, διότι τα παιδιά στον αναπτυσσόμενο κόσμο δεν έχουν τρόπο να χρηματοδοτήσουν τα ίδια τις ανάγκες της θεραπείας τους. Τα χρήματα μπορούν, λόγου χάρη, να προέλθουν από έναν φόρο 1% επί των κερδών των φαρμακευτικών εταιρειών, ποσό το οποίο θα πρέπει να καταβληθεί όταν βρουν θεραπείες. Υπάρχουν πολλές άλλες λύσεις.
<SPEAKER ID="97" LANGUAGE="EN" NAME="Erik Meijer," AFFILIATION="εξ ονόματος της Ομάδας GUE/NGL">
<P>
   . – Κύριε Πρόεδρε, θέλω να σας μεταφέρω ορισμένες παρατηρήσεις για την προκειμένη έκθεση εξ ονόματος του συναδέλφου μας, κ. Maštálka, ο οποίος, λόγω κατεπειγουσών υποχρεώσεών του στην Τσεχική Δημοκρατία, δεν μπορούσε να παραστεί στην τρέχουσα περίοδο συνόδου.
<P>
Πρώτον, θέλω να συγχαρώ τον εισηγητή, κ. Bowis, για την έκθεσή του. Είναι μια ισορροπημένη και καλογραμμένη έκθεση και την παρουσίασε με θαυμάσιο τρόπο.
<P>
Τέταρτον, το πρόβλημα των μειζόνων και παραμελημένων νόσων δεν μπορεί να συνδέεται μόνο με τις φτωχές αναπτυσσόμενες χώρες. Ορισμένες γειτονικές χώρες της Ευρωπαϊκής Ένωσης, ενώ δεν θεωρούνται αναπτυσσόμενες, αντιμετωπίζουν επιδημιολογικές καταστάσεις οι τρόποι αντιμετώπισης των οποίων είναι παρόμοιοι με αυτούς που ισχύουν για τον αναπτυσσόμενο κόσμο. Η Λευκορωσία, η Ουκρανία και η Μολδαβία, καθώς και η ίδια η Ρωσία, αντιμετωπίζουν σοβαρά προβλήματα εξαιτίας της εξάπλωσης του HIV-AIDS, της φυματίωσης και άλλων ασθενειών. Όταν εξετάζουμε την προσφορά οικονομικής και άλλης βοήθειας, οφείλουμε να περιλαμβάνουμε στις συζητήσεις μας και αυτές τις χώρες.
<SPEAKER ID="98" LANGUAGE="NL" NAME="Bastiaan Belder," AFFILIATION="">
<P>
   Κύριε Πρόεδρε, παρότι οι νόσοι που σχετίζονται με τη φτώχεια προκαλούν μεγάλο αριθμό θυμάτων, γεγονός παραμένει ότι δεν λαμβάνεται επαρκής μέριμνα για το HIV/AIDS, την ελονοσία, τη φυματίωση και διάφορες άλλες νόσους. Σε ορισμένες περιπτώσεις, υπάρχει ανεπάρκεια ασφαλών και αποτελεσματικών φαρμάκων και, όταν υπάρχουν, η τιμή τους συχνά τα καθιστά απρόσιτα για τους ασθενείς.
<P>
Στην έκθεση Bowis υπογραμμίζεται ότι, λόγω αυτής της κατάστασης, αυτοί που πλήττονται είναι σχεδόν αποκλειστικά οι φτωχοί, καθόσον δεν υπάρχουν κερδοφόρες αγορές για τα αντίστοιχα φάρμακα. Επιπλέον, όπως έχουμε διαπιστώσει στις περιπτώσεις της φυματίωσης και της ελονοσίας, η εκδήλωση νέων επιδημικών εκρήξεων οφείλεται καταρχήν στις ανεπαρκείς επενδύσεις στους τομείς της έρευνας και της ανάπτυξης. Προκειμένου να αλλάξει αυτή η κατάσταση, πρέπει να καταβληθούν κοινές προσπάθειες σε διεθνές επίπεδο, γεγονός που υπογραμμίζει τη σημασία της δυναμικής προσέγγισης η οποία προωθείται στην έκθεση Bowis.
<P>
Ένα από τα ζητήματα που θίγονται στην έκθεση Bowis είναι ότι πρέπει να διασφαλίσουμε ότι η προσέγγιση της ΕΕ, σε συνεργασία με τα κράτη μέλη, θα είναι ρεαλιστική και άμεσα κατανοητή.
<P>
Ευχαριστώ για μια ακόμη φορά τον κ. Bowis για την έκθεσή του, η οποία προσφέρει χρήσιμα ερεθίσματα. 
<SPEAKER ID="99" LANGUAGE="SK" NAME="Irena Belohorská (NI )." AFFILIATION="">
<P>
   – Θέλω να ευχαριστήσω τον κ. Bowis για τη σημαντική έκθεσή του, στην οποία πρότεινα και εγώ αρκετές αλλαγές και τροπολογίες, οι οποίες έγιναν δεκτές στην πλειονότητά τους από την επιτροπή. Θέλω επίσης να ευχαριστήσω τον κ. Bowis διότι αποδέχθηκε αυτές τις παρατηρήσεις.
<P>
Οι υπό εξέταση νόσοι είναι νόσοι οι οποίες, εφόσον αγνοηθούν στην αρχή, όπως συνέβη, λόγου χάρη, στην περίπτωση της διάδοσης του ιού HIV, μπορούν να εξαπλωθούν σε ολόκληρο τον κόσμο. Το γεγονός ότι έχουμε αντλήσει τα αναγκαία διδάγματα κατέστη εμφανές από την ταχεία και αποτελεσματική αντίδραση στην άτυπη πνευμονία και τη γρίπη των πτηνών. Εμείς οι Ευρωπαίοι δεν μπορούμε να κοιμόμαστε ήσυχοι επειδή έχουμε λύσει το πρόβλημα της φυματίωσης χάρη στη διαθεσιμότητα φαρμάκων και διαγνωστικών μέσων που μας επιτρέπουν να προλαμβάνουμε τη νόσο, όταν γνωρίζουμε ότι η ίδια ακριβώς νόσος οδηγεί καθημερινά στον θάνατο αμέτρητα παιδιά στην Αφρική.
<SPEAKER ID="100" LANGUAGE="EN" NAME="Avril Doyle (PPE-DE )." AFFILIATION="">
<P>
   – Κύριε Πρόεδρε, συμφωνώ πλήρως με τη θαυμάσια έκθεση του εισηγητή, κ. Bowis, όμως νομίζω ότι ελάχιστα μπορούν να λεχθούν για τις μείζονες παραμελημένες νόσους στις αναπτυσσόμενες χώρες σε δύο μόλις λεπτά. 1,8 εκατ. άτομα πέθαναν το 2002 μόνο από φυματίωση· 2,2 δισ. κινδυνεύουν από ελονοσία, η οποία μπορεί να προληφθεί και να ιαθεί, με τη διάθεση αρκετής ACT ή της νέας συνδυαστικής θεραπείας με βάση την αρτεμισινίνη· 39,4 εκατ. άτομα είναι φορείς του ιού HIV, ενώ μόνο πέρυσι 3,1 εκατ. άτομα πέθαναν από AIDS, κυρίως στην υποσαχάρια Αφρική. Μόνον 700 000 από τα 6 εκατομμύρια που χρειάζονται αντιρετροιϊκή θεραπεία είχαν πρόσβαση σε θεραπεία αυτού του είδους.
<P>
Οι τεράστιες ανθρώπινες, κοινωνικές και οικονομικές επιπτώσεις αυτής της κατάστασης είναι ανυπολόγιστες. 60 εκατ. άτομα, και πάλι στην υποσαχάρια Αφρική, κινδυνεύουν από την ασθένεια του ύπνου η οποία μεταδίδεται από τη μύγα τσε-τσε. 2 500 εκατ. άτομα –τα δύο πέμπτα του παγκόσμιου πληθυσμού– κινδυνεύουν από δάγκειο πυρετό, μια ακόμη μολυσματική νόσο, η οποία μεταδίδεται από κουνούπια και η οποία είναι πλέον ενδημική σε 100 χώρες, ενώ δεν έχει ακόμη ανακαλυφθεί συγκεκριμένη θεραπεία ή εμβόλιο.
<P>
Δεν έχει ανακαλυφθεί συγκεκριμένη θεραπεία ή εμβόλιο ούτε για τα θύματα του ιού Έμπολα, ο οποίος αποτέλεσε πρωτοσέλιδη είδηση τα τελευταία χρόνια σε αυτήν την περιοχή του κόσμου και έχει οδηγήσει στον θάνατο 1 200 ατόμων από την περίοδο που ο ιός ανακαλύφθηκε για πρώτη φορά. Ο κατάλογος των παραμελημένων νόσων συνεχίζεται. Θα μπορούσαμε δε να προσθέσουμε, όπως ο εισηγητής μας, τα 121 εκατ. άτομα που πάσχουν από κατάθλιψη. Σχεδόν το 9% των ανδρών και το 10% των γυναικών παγκοσμίως εμφανίζει κάθε έτος τουλάχιστον ένα επεισόδιο κατάθλιψης. 873 000 άτομα οδηγούνται στην αυτοκτονία, και ο αριθμός αυτός ενδέχεται να υπολείπεται του πραγματικού. 50 εκατ. άτομα πάσχουν από επιληψία, ποσοστό άνω του 80% εκ των οποίων ζει στον αναπτυσσόμενο κόσμο· 24 εκατ. άτομα πάσχουν από σχιζοφρένεια· 37 εκατ. πάσχουν από άνοια, κυρίως από τη νόσο του Αλτσχάιμερ, ενώ, ενόψει της γήρανσης του πληθυσμού, ο αριθμός αυτός αυξάνεται διαρκώς.
<P>
Εν κατακλείδι, έχουμε μεν καταγράψει τα προβλήματα, αλλά ποιες είναι οι αιτίες; Ορισμένες εξ αυτών είναι η έλλειψη καθαρού νερού, αποχέτευσης και βασικών φαρμάκων, το υψηλό κόστος των βασικών φαρμάκων, η εμφάνιση ανθεκτικότητας στα φάρμακα, η αναποτελεσματικότητα ζιζανιοκτόνων και φαρμάκων, η τοξικότητα ορισμένων φαρμάκων, αλλά, πάνω από όλα, η βασική αιτία είναι η απουσία πολιτικής βούλησης στον ανεπτυγμένο κόσμο για την ανάληψη δράσης. Η αντίδρασή μας στην πανδημία του SARS καταδεικνύει τις πραγματικές μας δυνατότητες, εάν αντιμετωπίσουμε ως προτεραιότητα τις μολυσματικές ασθένειες. Οδήγησε στη δημιουργία του Ευρωπαϊκού Κέντρου Πρόληψης και Ελέγχου των Ασθενειών και, όπως δηλώνει ο εξαιρετικός εισηγητής μας, χρειαζόμαστε την ίδια δυναμική προσέγγιση για την αντιμετώπιση και άλλων μειζόνων νόσων παγκόσμιας εμβέλειας. Ο κ. Bowis ηγήθηκε των προσπαθειών μας στην περίπτωση του Κέντρου Πρόληψης και Ελέγχου των Ασθενειών, και συνεχίζει να διαδραματίζει ηγετικό ρόλο με αυτήν την έκθεση. Σε ευχαριστούμε, John, για το θαυμάσιο έργο που έχεις επιτελέσει. 
<SPEAKER ID="101" LANGUAGE="" NAME="Παναγιώτης Μπεγλίτης (PSE )." AFFILIATION="">
<P>
    Κύριε Πρόεδρε, θα ήθελα και εγώ με τη σειρά μου να ευχαριστήσω και να συγχαρώ τον συνάδελφο κ. John Bowis για το πολύ ολοκληρωμένο κείμενο έκθεσης που μας παρουσίασε. Η συζήτησή μας σήμερα είναι ιδιαίτερα επίκαιρη ενόψει της μεγάλης συζήτησης στη Γενική Συνέλευση του ΟΗΕ για τους αναπτυξιακούς στόχους της χιλιετίας.
<P>
Είναι όμως επίκαιρη και λόγω του προβλήματος που δημιουργήθηκε με την εμφάνιση της γρίπης των πτηνών και των κινδύνων που δημιουργούνται από τη μεταφορά της στην Ευρώπη. Γι’ αυτό, καλώ τον Επίτροπο κ. Michel να ενεργοποιήσει όλους τους αναγκαίους μηχανισμούς και να λάβει όλα εκείνα τα αναγκαία προληπτικά μέτρα για την προστασία της δημόσιας υγείας στην Ευρώπη.
<P>
Η αύξηση των ασθενειών είναι αποτέλεσμα της δραματικής οικονομικής και κοινωνικής κατάστασης που βιώνουν οι λαοί των αναπτυσσόμενων χωρών. Στη συνάντηση των ηγετών στη Νέα Υόρκη, όταν θα εξετάζονται οι στόχοι της Χιλιετίας, μπορεί να περισσέψουν τα ωραία λόγια και οι ευχές, ένα όμως είναι βέβαιο: ότι κανένας από τους στόχους που έχουν τεθεί δεν πρόκειται να υλοποιηθεί και ιδιαίτερα ο στόχος υπ’ αριθ. 6 για τον έλεγχο της διάδοσης του AIDS και τη σταδιακή του μείωση.
<P>
Οι διεθνείς δεσμεύσεις και υποχρεώσεις δεν τηρούνται. Παρά τη δέσμευση της Ομάδας G8 για τη διαγραφή των χρεών των πιο φτωχών από τις αναπτυσσόμενες χώρες, μέχρι σήμερα δεν έχει γίνει καμία πρόοδος. Παρά τις δεσμεύσεις για την ενσωμάτωση στις εθνικές νομοθεσίες και τις συμφωνίες του Παγκόσμιου Οργανισμού Εμπορίου για τα δικαιώματα πνευματικής ιδιοκτησίας, συμφωνία που διευκολύνει τις φτωχότερες χώρες να εισάγουν φθηνότερα φάρμακα, δεν έχει γίνει καμία πρόοδος.
<P>
Σας ευχαριστώ πολύ και θα ήθελα πραγματικά να ευχαριστήσω και να συγχαρώ και τον Επίτροπο κ. Michel για την πολύ σημαντική δουλειά που κάνει. 
<SPEAKER ID="102" LANGUAGE="EN" NAME="Sharon Margaret Bowles (ALDE )." AFFILIATION="">
<SPEAKER ID="103" LANGUAGE="FR" NAME="Kader Arif (PSE )." AFFILIATION="">
<P>
   – Κύριε Πρόεδρε, κυρίες και κύριοι συνάδελφοι, θέλω καταρχάς, όπως και προηγούμενοι ομιλητές, να συγχαρώ τον συνάδελφο κ. Bowis για την εξαίρετη εμπεριστατωμένη και ισορροπημένη έκθεσή του σχετικά με τις μείζονες και παραμελημένες νόσους.
<P>
Δεδομένου ότι τρεις από τους οκτώ βασικούς στόχους της Χιλιετίας αφορούν θέματα υγειονομικής περίθαλψης, το έργο του συναδέλφου μου, κ. Bowis, πρέπει να διασφαλίσει αυξημένο επίπεδο ευαισθησίας έναντι αυτής της πραγματικότητας. Εκτός της επίδειξης της αναγκαίας ευαισθησίας έναντι της κατάστασης, καλώ το Ευρωπαϊκό Κοινοβούλιο να στείλει στα κράτη μέλη το ισχυρό και σαφές μήνυμα ότι οφείλουν να δώσουν νέα ώθηση στους στόχους. Τα θέματα υγειονομικής περίθαλψης που καλούνται να αντιμετωπίσουν οι πιο φτωχές χώρες τροφοδοτούν τον φαύλο κύκλο της υπανάπτυξής τους.
<P>
Επιπλέον, πρέπει επίσης να ενθαρρύνουμε και να στηρίξουμε τις αναπτυσσόμενες χώρες, προκειμένου να μπορέσουν να αφιερώσουν το 20% τουλάχιστον των προϋπολογισμών τους για πολιτικές υγειονομικής περίθαλψης, πολιτικές επένδυσης στην έρευνα και ανάπτυξη ή πολιτικές προσαρμογής των κανόνων που διέπουν τα δικαιώματα πνευματικής ιδιοκτησίας. Συνεπώς, οι χώρες αυτές δεν έχουν από μόνες τους επαρκείς οικονομικούς πόρους. Δεν μπορεί να υπάρξει πρόοδος στον σημερινό κόσμο ως προς τη μείζονα πρόκληση της υγειονομικής περίθαλψης χωρίς κοινή δέσμευση από πλευράς των δημοσίων αρχών και του ιδιωτικού τομέα. Η φαρμακευτική βιομηχανία οφείλει να εγκαταλείψει την αποκλειστική προσήλωσή της στην κερδοφορία και να αναθεωρήσει τις δεσμεύσεις και τις προτεραιότητές της, ιδίως στον τομέα της έρευνας και ανάπτυξης, αλλά και στον εμπορικό τομέα. Οι δημόσιες αρχές, από την άλλη πλευρά, οφείλουν να θεσπίσουν νομικά πλαίσια, να θέσουν στόχους και να προσφέρουν προοπτικές που θα διασφαλίζουν το κοινό συμφέρον χωρίς να πλήττουν συγχρόνως τα συμφέροντα των ατόμων.
<SPEAKER ID="104" LANGUAGE="DE" NAME="Paul Rübig (PPE-DE )." AFFILIATION="">
<P>
    Κύριε Πρόεδρε, κυρίες και κύριοι, υπάρχει μία μεγάλη παγκόσμια τάση: οι άνθρωποι θέλουν να ζήσουν περισσότερα χρόνια και να είναι υγιείς. Αυτό είναι κάτι που απασχολεί πολύ και εμάς στην Ευρωπαϊκή Ένωση. Το Κοινοβούλιο αποφάσισε με συντριπτική πλειοψηφία να διπλασιάσει τους πόρους για το 7ο πρόγραμμα πλαίσιο για την έρευνα. Ελπίζω ότι το Συμβούλιο θα ευθυγραμμιστεί με την απόφασή μας και θα δώσει τη δυνατότητα να τεθεί σε ισχύ αυτό το 7ο πρόγραμμα πλαίσιο για την έρευνα το συντομότερο δυνατόν.
<P>
Στον τομέα της αναπτυξιακής βοήθειας, θα πρέπει να προσπαθήσουμε να δώσουμε εγγυήσεις, υποστήριξη και πιστώσεις στους επιχειρηματίες που θα δηλώσουν πρόθυμοι να καλύψουν τις ανάγκες του πληθυσμού της περιοχής συντονισμένα και σε ένα παγκόσμιο πλαίσιο. Θεωρώ ότι αυτή είναι μία καλή χρήση των πόρων και ζητώ από τον κ. Επίτροπο να έρθει σε επαφή με τον Επίτροπο κ. Verheugen, γιατί μία τέτοια πρωτοβουλία ασφαλώς θα πρέπει να βρεθεί στο επίκεντρο. 
<SPEAKER ID="105" LANGUAGE="DE" NAME="Othmar Karas (PPE-DE )." AFFILIATION="">
<P>
    Κύριε Πρόεδρε, κύριε Επίτροπε, όπως είπε ο κ. Rübig, οι άνθρωποι θέλουν να ζήσουν περισσότερο παραμένοντας υγιείς. Οι άνθρωποι στις αναπτυσσόμενες χώρες, που αποτελούν αντικείμενο αυτής της συζήτησης, θέλουν να μπορούν να ζήσουν, και μάλιστα να ζήσουν μια ανθρώπινη ζωή.
<P>
Ως εκ τούτου, θέλω να υποβάλω τρεις προτάσεις. Η πρώτη είναι η εξής: αποφασίσαμε υπό την λουξεμβουργιανή Προεδρία του Συμβουλίου να αυξήσουμε σε 0,7% την αναπτυξιακή βοήθεια στην Ευρώπη. Θεωρώ επειγόντως απαραίτητο να προγραμματίσουμε μαζί με τα κράτη μέλη ποιο ποσόν από αυτό μπορούμε να δαπανήσουμε για την καταπολέμηση των ασθενειών και για τον τομέα της υγείας, λαμβάνοντας δεόντως υπόψη τη φτώχεια, την εργασία και την υγεία.
<SPEAKER ID="106" LANGUAGE="FR" NAME="Louis Michel," AFFILIATION="μέλος της Επιτροπής">
<P>
Η σημερινή συζήτηση διεξάγεται την κατάλληλη ακριβώς στιγμή: προχθές, βρισκόμουν στη διάσκεψη για τον επανεξοπλισμό, ούτως ειπείν, του Παγκόσμιου Ταμείου για την Καταπολέμηση του AIDS, της Φυματίωσης και της Ελονοσίας. Στη διάσκεψη αυτή, ανακοίνωσα μια σειρά μέτρων τα οποία είχα την πρόθεση να λάβω, ιδίως για την προώθηση της έρευνας για ασθένειες που επιπολάζουν στις αναπτυσσόμενες και φτωχές χώρες, η οποία, δυστυχώς, δεν ενδιαφέρει πάντα τη φαρμακευτική βιομηχανία, λόγω χαμηλής οικονομικής απόδοσης. Ως εκ τούτου, συμφωνώ εν πολλοίς με την άποψη ότι οι δημόσιες αρχές και τα κράτη μέλη οφείλουν, προφανώς, να μετάσχουν ενεργά στην υλοποίηση αυτών των πολιτικών. Ανακοίνωσα επίσης μια σειρά μέτρων με σκοπό να ενθαρρυνθούν οι επαγγελματίες του χώρου της υγείας που ζουν στην Ευρώπη ή αλλού, μακριά από τον τόπο καταγωγής τους, να επιστρέψουν στις χώρες τους. Θα μπορούσαμε να εφαρμόσουμε μια σειρά μέτρων για την επίτευξη αυτού του στόχου.
<P>
Άκουσα να αναφέρονται ποσοστά της τάξης του 20%, ή και του 35%. Φρονώ ότι, επί του παρόντος, το 35% είναι μάλλον δύσκολος στόχος, αλλά μπορούμε οπωσδήποτε να προγραμματίσουμε τη σταδιακή αύξηση, σε ορίζοντα ορισμένων ετών, των πόρων που επενδύουμε σε αυτούς τους δύο τομείς. Φρονώ επίσης, αν και αναμφίβολα θα μπορέσω να επανέλθω σε αυτό το σημείο αργότερα, στις συζητήσεις για την πολιτική της Ευρωπαϊκής Ένωσης και για τη δημοσιονομική στήριξη, ότι θα ήταν σκόπιμο να ξεκινήσουμε διαπραγματεύσεις με τις κυβερνήσεις για την παροχή τομεακής βοήθειας. Αυτό θα μας επέτρεπε, μεταξύ άλλων, βάσει συγκεκριμένου και συνεκτικού πλαισίου στο οποίο θα προβλέπονται ελάχιστες προϋποθέσεις, να ενθαρρύνουμε τις κυβερνήσεις να αναλάβουν, ως δημόσιες αρχές, τον έλεγχο αυτών των τομέων άμεσης προτεραιότητας.
<SPEAKER ID="107" LANGUAGE="" NAME="Πρόεδρος." AFFILIATION="ΓΡΑΠΤΗ ΔΗΛΩΣΗ (ΑΡΘΡΟ 142)">
<SPEAKER ID="108" LANGUAGE="IT" NAME="Alessandro Battilocchio (NI )." AFFILIATION="">
<P>
Τα υγειονομικά συστήματα των αναπτυσσόμενων χωρών βρίσκονται σε διαρκή κρίση: η αποπληρωμή και η εξυπηρέτηση του χρέους απορροφούν περίπου το 40% του ΑΕγχΠ, ενώ οι πόροι που προορίζονται για την εκπαίδευση και την υγεία εξακολουθούν να είναι αξιοθρήνητα χαμηλοί. Πέρα από τις προσπάθειες των μεμονωμένων κρατών, η διεθνής κοινότητα οφείλει να αναλάβει τη ενίσχυση αυτών των επενδύσεων με επαρκή μακροπρόθεσμη χρηματοδοτική υποστήριξη.
<SPEAKER ID="109" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τη συζήτηση έξι προτάσεων ψηφίσματος σχετικά με τον λιμό στον Νίγηρα(1).
<SPEAKER ID="110" LANGUAGE="" NAME="Παναγιώτης Μπεγλίτης (PSE )," AFFILIATION="συντάκτης">
<P>
Ο στόχος που έθεσε η Ομάδα των 8, κατά προτεραιότητα για την καταπολέμηση της φτώχειας και της πείνας στην Αφρική, συνδέεται με άμεσες και τολμηρές αποφάσεις. Υπονομεύεται ωστόσο από την ίδια τη στάση των μελών της. Χαρακτηριστικό παράδειγμα, η συνεχιζόμενη καθυστέρηση υλοποίησης της διαγραφής των χρεών των πιο φτωχών χωρών. Η άναρχη φιλελευθεροποίηση του διεθνούς εμπορίου αγροτικών προϊόντων διευρύνει το χάσμα μεταξύ ανεπτυγμένων και αναπτυσσόμενων χωρών. Η παγκόσμια διατροφική κρίση έχει πλέον δομικά χαρακτηριστικά, απειλεί τη σταθερότητα και απαιτεί διεθνείς δομικές παρεμβάσεις.
<P>
Η Ευρωπαϊκή Ένωση διαθέτει σημαντικά συγκριτικά πλεονεκτήματα στην Αφρική και πρέπει να κάνει πράξη τις σημαντικές αποφάσεις που έλαβε το Συμβούλιο Υπουργών στις 24 Μαΐου του 2005.
<SPEAKER ID="111" LANGUAGE="FR" NAME="Marie Anne Isler Béguin (Verts/ALE )," AFFILIATION="συντάκτρια">
<P>
Συνεπώς, επανερχόμαστε στο ίδιο ερώτημα: πώς ακριβώς βοηθούμε αυτή την Αφρική η οποία αργοπεθαίνει και καταρρέει; Ομολογουμένως, ο κόσμος έχει στρέψει επιτέλους την προσοχή του στον Νίγηρα. Επιτέλους, η βοήθεια έφτασε στη χώρα. Οι δωρητές αντελήφθησαν ότι η κρίση είναι πραγματικός λιμός, ο οποίος πλήττει το ένα τρίτο του πληθυσμού του Νίγηρα, δηλαδή 3,6 εκατ. άτομα, αριθμός ο οποίος είναι τεράστιος. Εκείνο που μένει να ζητήσουμε στο ψήφισμά μας είναι η βοήθεια που προορίζεται για τους πληθυσμούς αυτούς να καλύπτει τη ζήτηση και, βεβαίως, να διατεθεί στο σύνολο των πιο ευάλωτων τμημάτων του πληθυσμού χωρίς εξαιρέσεις. Και σε αυτό το θέμα, όμως, δεν σας λέω κάτι που να μην γνωρίζετε ήδη.
<SPEAKER ID="112" LANGUAGE="CS" NAME="Jaromír Kohlíček (GUE/NGL )," AFFILIATION="συντάκτης">
<P>
Ένα βασικό χαρακτηριστικό διακρίνει το σύνολο της αφρικανικής ηπείρου από την Ευρώπη. Μια διαρκής ροή εκατοντάδων ή χιλιάδων ατόμων διασχίζει τα σύνορα της ηπείρου, τα οποία παγιώθηκαν κατά το πρώτο μόλις ήμισυ του 20ού αιώνα, και αυτό το φαινόμενο είναι εντελώς αδύνατον να περιοριστεί. Πολλοί ταξιδεύουν συνοδευόμενοι από κοπάδια ζώων και έχοντας μαζί τους όλα τα υπάρχοντά τους, κυρίως στην περιοχή του Σαχέλ, στην οποία ανήκει και ο Νίγηρας, και γι’ αυτό οι κρίσεις εξαπλώνονται με τέτοια ταχύτητα μεταξύ των διαφόρων χωρών της περιοχής. Πολλοί από όσους γνωρίζουν τους άφθονους φυσικούς πόρους του Νίγηρα, όπως οι μεγάλες ποσότητες μεταλλεύματος ουρανίου που εξορύσσονται στη χώρα, θα αισθάνονταν έκπληξη αν μάθαιναν πού καταλήγουν τα κέρδη από αυτές τις δραστηριότητες. Ως εκ τούτου, ένα λογικό και αναγκαίο πρώτο βήμα θα ήταν η λήψη μέτρων για τη μείωση της διαφθοράς και για την άσκηση πίεσης στην κυβέρνηση της χώρας προκειμένου να χρησιμοποιήσει αποτελεσματικά τους δημοσιονομικούς της πόρους.
<SPEAKER ID="113" LANGUAGE="EN" NAME="Fiona Hall (ALDE )," AFFILIATION="συντάκτρια">
<P>
Η ΜΚΟ Oxfam, λόγου χάρη, εφαρμόζει προγράμματα δημιουργίας εισοδήματος προσφέροντας στα άτομα τη δυνατότητα να αγοράζουν τρόφιμα. Η Oxfam μειώνει τον αριθμό των ασθενών ζώων αγοράζοντάς τα σε εύλογες τιμές και θανατώνοντάς τα. Χρησιμοποιεί επίσης προγράμματα διανομής κουπονιών έναντι εργασίας, τα οποία καλύπτουν δραστηριότητες όπως η απομάκρυνση των πτωμάτων ζώων, η αποξήρανση του κρέατος σφαγίων και η αναδάσωση.
<P>
Η εφετινή κρίση στον Νίγηρα δεν είναι πρωτοφανής· για πολλά άτομα, η πείνα αυτής της περιόδου αποτελεί μικρή επιδείνωση της κατάστασης που βιώνουν σε ετήσια βάση. Παρά την ξηρασία και τις επιδρομές ακρίδων, στην πραγματικότητα η εφετινή παραγωγή τροφίμων υπολείπεται σε ποσοστό μόλις 11% του μέσου όρου των τελευταίων πέντε ετών. Ως εκ τούτου, το ουσιαστικό ερώτημα που τίθεται δεν αφορά τα αίτια της εφετινής κρίσης, αλλά τα αίτια της ενδημικής πείνας και φτώχειας. Η απάντηση είναι σύνθετη· υπάρχουν πληροφορίες ότι, σε χωριά στα οποία τα γυναικόπαιδα λιμοκτονούν, υπάρχουν σιτηρά σε κλειδωμένες αποθήκες σπιτιών η είσοδος στις οποίες απαγορεύεται βάσει εθίμου για τα γυναικόπαιδα. Συχνά συζητούμε για τη σπουδαιότητα του ρόλου των γυναικών· δεν μπορεί, όμως, να υπάρξει χειρότερο παράδειγμα από αυτό για τα καταστροφικά αποτελέσματα που προκύπτουν όταν οι γυναίκες είναι ανίσχυρες. Μόνο ένα στα τέσσερα κορίτσια στον Νίγηρα λαμβάνει πρωτοβάθμια εκπαίδευση· εάν τα κορίτσια αρχίσουν να εκπαιδεύονται, τότε οι γυναίκες θα αρχίσουν να παραβιάζουν τις αποθήκες σιτηρών που υπάρχουν στα σπίτια τους.
<SPEAKER ID="114" LANGUAGE="EN" NAME="John Bowis (PPE-DE )," AFFILIATION="συντάκτης">
<P>
   . – Κύριε Πρόεδρε, θα ξεκινήσω την παρέμβασή μου παραπέμποντας στη δήλωση του James Morris, από το Παγκόσμιο Επισιτιστικό Πρόγραμμα: «ο Νίγηρας μας έστειλε ένα μήνυμα μέσα από τους στεναγμούς των παιδιών που δεν έχουν καν τη δύναμη να ζητήσουν βοήθεια εξαιτίας του υποσιτισμού». Δήλωσε επίσης ότι «δυστυχώς, η προσοχή έχει ήδη στραφεί σε άλλα θέματα και οι δωρεές έχουν στερέψει ξανά». Αυτό είναι το πρόβλημα. 2,7 εκατ. άτομα στον Νίγηρα έχουν επείγουσα ανάγκη επισιτιστικής βοήθειας. Εκφράζονται έντονες ανησυχίες ότι, ενώ η διανομή της επισιτιστικής βοήθειας συνεχίζεται στις περιοχές της χώρας που έχουν πληγεί στον μεγαλύτερο βαθμό, η οικονομική στήριξη για τη χρηματοδότηση επειγουσών παρεμβάσεων μειώνεται διαρκώς. Στα τέλη του Αυγούστου το ΠΕΠ έλαβε μόλις δύο δωρεές. Η χρηματοδότηση των επειγουσών παρεμβάσεών του εξακολουθεί να είναι κάτω από το 50%, ενώ απαιτούνται επιπλέον 29,6 εκατ. δολάρια για την παροχή της αναγκαίας βοήθειας.
<P>
Συμφωνούμε με την άποψη των Γιατρών Χωρίς Σύνορα, οι οποίοι επέκριναν την καθυστερημένη αντίδραση, αρχικά της κυβέρνησης του Νίγηρα και στη συνέχεια του ΟΗΕ. Οι Γιατροί Χωρίς Σύνορα προβλέπουν ότι θα μπορέσουν να διανείμουν τρόφιμα μόνο σε 110 000 άτομα, ποσοστό 10% του 1,2 εκατομμυρίου που ζει στις περιοχές που έχουν πληγεί περισσότερο. Εκφράζεται δε η ανησυχία ότι τα τρόφιμα δεν καταλήγουν σε όσους τα έχουν περισσότερο ανάγκη, ιδίως στα παιδιά κάτω των πέντε ετών, ενώ τα τρόφιμα που διανέμονται είναι ακατάλληλα για τα μικρά παιδιά και τα βρέφη, που είναι τα βασικά θύματα της τρέχουσας επιδημίας.
<P>
Ανησυχούμε επίσης ότι η κρίση θα εξαπλωθεί και σε άλλες χώρες στην περιοχή. Η ευρύτερη περιοχή του Σαχέλ και οι βόρειες περιοχές του Μάλι πλήττονται ήδη, ενώ οι αγρότες στην Μπουρκίνα Φάσο έχουν ήδη χάσει έως και το 90% της σοδειάς τους και αναγκάζονται να πωλούν τα βοοειδή τους για να εξοικονομήσουν χρήματα για την αγορά βασικών τροφίμων. Χρειαζόμαστε επείγουσα δράση και τη χρειαζόμαστε άμεσα. 
<SPEAKER ID="115" LANGUAGE="EN" NAME="Alyn Smith," AFFILIATION="εξ ονόματος της Ομάδας Verts/ALE">
<P>
   . – Κύριε Πρόεδρε, συμφωνώ με τις παρατηρήσεις της συναδέλφου της Ομάδας μου, κ. Isler Béguin, όσον αφορά τις ενέργειες της Επιτροπής σε αυτόν τον τομέα, όμως το Κοινοβούλιο οφείλει επίσης να αναλάβει τις ευθύνες του.
<P>
Η κατάσταση στον Νίγηρα είναι σχεδόν απερίγραπτη – πρόκειται για μια χώρα με πληθυσμό 12 εκατομμυρίων η οποία πλήττεται διαρκώς, σε τακτική βάση, από κάθε είδους καταστροφές, τις οποίες επιδεινώνουν τα λάθη της εσωτερικής πολιτικής και η διεθνής αδιαφορία, μέχρις ότου να είναι πολύ αργά, καθώς και από τη μόνιμη έλλειψη οιασδήποτε συνεπούς πολιτικής.
<P>
Υπήρχε η ελπίδα ότι στη διάσκεψη κορυφής της ομάδας G8, την οποία φιλοξενήσαμε στη Σκωτία, θα αποφασιζόταν η λήψη τολμηρών μέτρων για τη δημιουργία ενός μονίμου πλαισίου, το οποίο θα προσέφερε ενδεχομένως στην Επιτροπή τη δυνατότητα να αναπτύξει διαρκή, συνεκτική και εποικοδομητική δράση σε χώρες όπως ο Νίγηρας. Απογοητευτήκαμε οικτρά, αλλά τουλάχιστον η ανακοινωθείσα διαγραφή χρεών ήταν ένα βήμα προόδου.
<SPEAKER ID="116" LANGUAGE="PL" NAME="Urszula Krupa," AFFILIATION="de facto">
<P>
Οι πολυδιαφημισμένες επιτυχίες που έχουν υποστηριχθεί, μεταξύ άλλων, και στο παρόν Σώμα αποτελούν πλέον μομφή ενόψει της παγκοσμιοποίησης της φτώχειας και των κινδύνων που έχουν ανακύψει όσον αφορά την ειρηνική συνύπαρξη των εθνών. Η κατάσταση δεν πρόκειται να αλλάξει με συζητήσεις όπως η σημερινή, ούτε με την ανθρωπιστική βοήθεια την οποία προσφέρουν οι πάμπλουτες χώρες της ομάδας G8, για τις οποίες φαίνεται ότι η Αφρική έχει πλέον καταστεί προτεραιότητα. Απαιτείται η ελάφρυνση του χρέους και η εφαρμογή μιας μακροπρόθεσμης αναπτυξιακής πολιτικής, καθώς και η επίδειξη πνεύματος αλληλεγγύης προς τις χώρες του αναπτυσσόμενου κόσμου. 
<SPEAKER ID="117" LANGUAGE="FR" NAME="Louis Michel," AFFILIATION="μέλος της Επιτροπής">
<P>
Ο Νίγηρας είναι μια από τις πιο φτωχές χώρες του πλανήτη. Είναι τμήμα της πιο άνυδρης περιοχής του Σαχέλ, στην οποία η διατροφική επάρκεια είναι μονίμως επισφαλής. Η επισιτιστική ασφάλεια στον Νίγηρα είναι εξαιρετικά εύθραυστη και εμφανίζονται επανειλημμένα προβλήματα υποσιτισμού. Η ελάχιστη κλιματική διακύμανση, όπως η απουσία βροχής ή και η καταστροφή των καλλιεργειών από αρπακτικά, είτε είναι πτηνά είτε ακρίδες, καθώς και η ελάχιστη διακύμανση των τιμών της αγοράς προκαλούν αμέσως προβλήματα έλλειψης τροφίμων. Ο πληθυσμός εξαντλεί πολύ γρήγορα τα αποθέματά του, οι αποθήκες αδειάζουν από τον Απρίλιο και τα τρόφιμα στις αγορές αρχίζουν να σπανίζουν ή να πωλούνται σε υψηλές τιμές, οπότε ο πληθυσμός αναγκάζεται να περιμένει την επόμενη σοδειά, τον Σεπτέμβριο ή Οκτώβριο, εφόσον, βεβαίως, εξελιχθεί ομαλά η εποχή των βροχών. Ωστόσο, η τρέχουσα κρίση είναι πιο σοβαρή από τις αντίστοιχες προηγουμένων ετών. Οι επιδρομές των ακρίδων στα τέλη του καλοκαιριού του 2004 και η μειωμένη βροχόπτωση σε πολλές περιοχές του Σαχέλ, ιδίως σε ορισμένες περιοχές του Νίγηρα, οδήγησαν σε σοβαρή μείωση της σοδειάς.
<P>
Ήδη τον Σεπτέμβριο του 2004, η Επιτροπή αποδέσμευσε 25,5 εκατ. ευρώ για την εκστρατεία κατά των ακρίδων στις σοβαρότερα πληγείσες χώρες του Σαχέλ, συγκεκριμένα στη Σενεγάλη, το Τσαντ, τη Μαυριτανία, το Μάλι και τον Νίγηρα, ενώ προσφέρθηκαν πόροι στον FAO (τον Οργανισμό Τροφίμων και Γεωργίας του ΟΗΕ).
<P>
Ήδη από τους μήνες Φεβρουάριο και Μάρτιο του 2005, εμφανίστηκαν προειδοποιητικές ενδείξεις για σοβαρή έλλειψη τροφίμων στον Νίγηρα. Σημειώθηκε απότομη αύξηση στις τιμές των σιτηρών, μείωση στις τιμές των ζώων κτηνοτροφίας, μαζικές και πρόωρες μετακινήσεις κοπαδιών και έλλειψη τοπικών προϊόντων διατροφής στις αγορές. Τον Μάρτιο, η κυβέρνηση του Νίγηρα, βάσει πληροφοριών από την εθνική υπηρεσία πρόληψης και διαχείρισης επισιτιστικών κρίσεων, και με την ευρεία στήριξη της Επιτροπής, εξασφάλισε χρήματα για την αγορά 42 000 τόνων σιτηρών προς μεταπώληση σε χαμηλές τιμές και διένειμε τρόφιμα με αντάλλαγμα εργασία υψηλής έντασης. Επίσης, το Παγκόσμιο Επισιτιστικό Πρόγραμμα, παρεμβαίνοντας για να στηρίξει την εθνική υπηρεσία, απηύθυνε έκκληση για την εξεύρεση ποσού 2,3 εκατ. ευρώ, στην οποία η Επιτροπή ανταποκρίθηκε αμέσως προσφέροντας 1 εκατ. ευρώ. Την ίδια περίοδο, ουδείς, ούτε η κυβέρνηση, ούτε το Παγκόσμιο Επισιτιστικό Πρόγραμμα ή οι ΜΚΟ, ήταν σε θέση, λόγω της έλλειψης ακριβών συνολικών στοιχείων, να εκτιμήσει κατά πόσον η κατάσταση αποτελούσε μια ελαφρώς σοβαρότερη κρίση σε σύγκριση με προηγούμενα έτη ή μια σοβαρή επισιτιστική κρίση.
<P>
Μόλις στα τέλη Μαΐου προς τις αρχές Ιουνίου οι έλεγχοι της επισιτιστικής κατάστασης που διενεργήθηκαν σε ορισμένες περιοχές της χώρας αποκάλυψαν την προϊούσα κρίση. Τότε ανέλαβαν δράση και οι εταίροι για την παροχή ανθρωπιστικής βοήθειας. Στο πλαίσιο αυτό, η Επιτροπή έλαβε δύο επείγουσες αποφάσεις, μέσω της ECHO, για την αποδέσμευση συνολικού ποσού 6,3 εκατ. ευρώ. Αυτή είναι η χρονική ακολουθία των γεγονότων.
<P>
Ποια είναι σήμερα η κατάσταση; Σύμφωνα με πρόσφατη αποστολή αξιολόγησης της ECHO, προς το παρόν οι επισιτιστικές ανάγκες καλύπτονται σε ικανοποιητικό βαθμό, παρότι εξακολουθούν να σημειώνονται καθυστερήσεις στην παράδοση της βοήθειας. Εννοείται ότι η Επιτροπή είναι διατεθειμένη να ενισχύσει την προσφερόμενη βοήθεια εφόσον προκύψουν πρόσθετες ανάγκες. Επί του παρόντος, απαιτείται πρωτίστως επαρκής συντονισμός μεταξύ των εταίρων που δραστηριοποιούνται στην περιοχή, προκειμένου να μπορέσουν να εστιάσουν αποτελεσματικά την παροχή βοήθειας σε συγκεκριμένες περιοχές και να επιταχύνουν τη διάθεσή της. Η Ευρωπαϊκή Επιτροπή διέθεσε επίσης 2 εκατ. ευρώ για το Μάλι, 4,6 εκατ. ευρώ για την Ερυθραία και 4,5 εκατ. ευρώ για την Αιθιοπία, χώρες οι οποίες έχουν επίσης πληγεί από κρίσεις υποσιτισμού και έλλειψης τροφίμων.
<P>
Το εθνικό σύστημα έγκαιρης προειδοποίησης και ο μηχανισμός εντοπισμού των ελλείψεων τροφίμων του Νίγηρα πρέπει να στηριχθούν και να ενισχυθούν. Αυτός ο στόχος περιλαμβάνει προγράμματα αγροτικής ανάπτυξης και οργάνωσης της αγοράς, καθώς και προσφοράς σχολικών γευμάτων. Η Επιτροπή είναι ο βασικός δωρητής του Νίγηρα. Το ένατο ΕΤΑ επέτρεψε την προσφορά πακέτου χρηματοδότησης σχεδόν 400 εκατ. ευρώ στη χώρα, το οποίο περιλαμβάνει 60,6 εκατ. ευρώ για την ανάπτυξη της επισιτιστικής ασφάλειας. Η κατηγορία του προϋπολογισμού με τίτλο «επισιτιστική ασφάλεια» αφιερώνει 15 εκατ. ευρώ σε ένα πρόγραμμα στήριξης (2004 έως 2006) της εθνικής υπηρεσίας πρόληψης και διαχείρισης επισιτιστικών κρίσεων. Με την εξαίρεση, πάντως, ελαχίστων ευρωπαϊκών χωρών, η Επιτροπή προσπαθεί ουσιαστικά μόνη της να βοηθήσει αυτή τη χώρα.
<P>
Θέλω να πω δυο λόγια για τις ενέργειες των δωρητών. Ομολογώ ότι με προβλημάτισαν –και δεν το κρύβω– οι παρατηρήσεις ορισμένων ανθρωπιστικών οργανώσεων. Ως δωρητής, η Επιτροπή θα είχε αντιδράσει με μεγαλύτερη ταχύτητα εάν, την άνοιξη, είχε βρει στην περιοχή τις ανθρωπιστικές οργανώσεις που ήλπιζε ότι θα βρει. Σημειώνω, πάντως, ότι, μόλις ξεκίνησε η χιονοστιβάδα των μέσων ενημέρωσης, δεν υπήρχε πλέον δυσκολία στην εξεύρεση εταίρων οι οποίοι ήταν διατεθειμένοι να προστρέξουν στον Νίγηρα. Πάντοτε τιμούσα την εμπειρογνωμοσύνη και την αφοσίωση των ανθρωπιστικών οργανώσεων με τις οποίες συνεργαζόμαστε, αλλά ο ισχυρισμός ότι το πρόβλημα οφειλόταν στην ανεπαρκή αντίδραση των δωρητών, τον οποίο άκουσα να διατυπώνουν ορισμένες εξ αυτών όσον αφορά τις επισιτιστικές κρίσεις στην Αφρική, είτε επρόκειτο για την περιοχή του Σαχέλ, είτε για το Κέρας της Αφρικής ή τη νότια Αφρική, με εξέπληξε. Μια τέτοια επιχειρηματολογία είναι τελείως αστήρικτη. Οι επισιτιστικές κρίσεις στην Αφρική –όπως πολύ καλά γνωρίζετε– είναι σύνθετα φαινόμενα τα οποία οφείλονται σε διάφορους παράγοντες, όπως το κλίμα, η δημογραφική σύνθεση, η κατάσταση της υγείας των πληθυσμών –αρκεί, λόγου χάρη, να λάβει κανείς υπόψη τις καταστροφικές επιπτώσεις του AIDS στη νότια Αφρική λόγω της εξασθένισης της φυσικής άμυνας του οργανισμού– και η πολιτική και οικονομική διακυβέρνηση. Δεν νομίζω ότι είναι τελείως βάσιμος ο ισχυρισμός ότι η βοήθεια που προσφέρουν οι δωρητές θα ήταν αρκετή για να αποτρέψει την εμφάνιση παρόμοιων κρίσεων. Επιπλέον, πρόκειται για μια στάση μάλλον πατερναλιστική και άκριτα ηθικοπλαστική την οποία απορρίπτω.
<SPEAKER ID="118" LANGUAGE="" NAME="Πρόεδρος." AFFILIATION="">
<SPEAKER ID="119" LANGUAGE="" NAME="Πρόεδρος." AFFILIATION="">
<P>
(1).
<SPEAKER ID="120" LANGUAGE="EN" NAME="Μάριος Ματσάκης (ALDE )," AFFILIATION="συντάκτης">
<SPEAKER ID="121" LANGUAGE="PL" NAME="Józef Pinior (PSE )," AFFILIATION="συντάκτης">
<P>
Οι κινεζικές αρχές οφείλουν να εγγυηθούν την τήρηση του άρθρου 36 του Συντάγματος της Λαϊκής Δημοκρατίας της Κίνας, στο οποίο θεσπίζεται η θρησκευτική ελευθερία στη χώρα. Θέλω επίσης να επιστήσω την προσοχή των συναδέλφων στις πληροφορίες που δημοσίευσε η οργάνωση Δημοσιογράφοι Χωρίς Σύνορα όσον αφορά την καταδίκη της κ. Shi Tao, χρήστριας του Διαδικτύου. Στις 30 Απριλίου 2005 δικαστήριο της επαρχίας Changsha την καταδίκασε σε 10ετή κάθειρξη για αποκάλυψη κρατικών απορρήτων. Το έγκλημα της κ. Shi Tao, δημοσιογράφου η οποία εργαζόταν στο οικονομικό έντυπο , ήταν ότι δημοσίευσε στο Διαδίκτυο πληροφορίες οι οποίες περιλαμβάνονταν σε εμπιστευτικό έγγραφο της Κεντρικής Υπηρεσίας Προπαγάνδας, το οποίο είχε αποσταλεί στην υπηρεσία σύνταξης πριν από τη 15η επέτειο από τη σφαγή στην πλατεία Τιανανμέν. Η ενέργεια της διαδικτυακής πύλης να αποκαλύψει τα στοιχεία της κ. Shi Tao στο δικαστήριο πρέπει επίσης να διερευνηθεί. 
<SPEAKER ID="122" LANGUAGE="ES" NAME="Raül Romeva i Rueda (Verts/ALE )," AFFILIATION="συντάκτης">
<SPEAKER ID="123" LANGUAGE="NL" NAME="Erik Meijer (GUE/NGL )," AFFILIATION="συντάκτης">
<P>
Είναι γνωστό τοις πάσι ότι στην Κίνα δεν επιτρέπεται η λειτουργία της επίσημης Ρωμαιοκαθολικής Εκκλησίας αλλά μιας τοπικής εκδοχής της η οποία τελεί υπό κρατικό έλεγχο. Λιγότερο γνωστό είναι το γεγονός ότι η ιουδαϊκή θρησκεία –η οποία, πριν από την επανάσταση του 1949, είχε σημαντικό αριθμό πιστών, ιδίως στις μεγάλες πόλεις κατά μήκος της ανατολικής ακτής– έχει τεθεί εκτός νόμου. Δεν πρέπει να επιτρέψουμε σε αυτή την Κίνα να απειλεί τις γειτονικές της χώρες ή να καταπνίγει την εσωτερική αντιπολίτευση. Συνεπώς, εννοείται ότι το εμπάργκο όπλων πρέπει να συνεχίσει να εφαρμόζεται.
<SPEAKER ID="124" LANGUAGE="DE" NAME="Bernd Posselt (PPE-DE )," AFFILIATION="συντάκτης">
<P>
    Κύριε Πρόεδρε, συγχαίρω τον κ. Meijer για την εξαίρετη και πολύ ακριβή αγόρευσή του, πρέπει όμως να πω ότι αυτά που είπαν προηγουμένως ορισμένοι συνάδελφοι γι’ αυτό με εξέπληξαν. Αν δούμε πώς συμπεριφέρονται ορισμένοι εκπρόσωποι της άρχουσας τάξης στην Ευρώπη, δεν απορούμε πια που οι χριστιανοί στερούνται σήμερα με τόσο σκληρό τρόπο τα δικαιώματά τους και υφίστανται καταδίωξη. Ακόμα και εδώ στο Σώμα, υπάρχουν κάποιοι που δεν μπορούν να καταδικάσουν τις βίαιες παραβιάσεις των ανθρωπίνων δικαιωμάτων των χριστιανών στην Κίνα χωρίς να κάνουν προηγουμένως δηλώσεις εχθρικές προς την Εκκλησία, οι οποίες είναι παντελώς άσχετες με το θέμα, και οι οποίοι αισθάνονται υποχρεωμένοι να επικρίνουν την Παγκόσμια Ημέρα της Νεολαίας σε μία συζήτηση που αφορά τα θεμελιώδη δικαιώματα των ανθρώπων που υφίστανται καταδίωξη.
<P>
Δεν υπάρχει βέβαια χριστιανικό μονοπώλιο σε αυτήν την Ευρωπαϊκή Ένωση και αυτό είναι σωστό, όμως το 85% των κατοίκων της Ευρώπης είναι χριστιανοί, και το 56% από αυτούς είναι καθολικοί. Και αυτοί οι άνθρωποι έχουν δικαίωμα στην κατάλληλη πολιτική εκπροσώπηση. Ποιος θα υπερασπιστεί όχι μόνο τις μικρές χριστιανικές μειονότητες που διώκονται στην Κίνα, αλλά και τους Εβραίους, τους Μουσουλμάνους και τους Βουδδιστές, αν όχι εμείς; Ο ισλαμικός κόσμος υπερασπίζεται τους μουσουλμάνους αδελφούς και αδελφές τους που διώκονται σε χώρες σαν την Κίνα. Μόνο εμείς οι Ευρωπαίοι συνεχίζουμε να μειώνουμε την σημασία αυτών των παραβιάσεων των ανθρωπίνων δικαιωμάτων ή να υιοθετούμε κριτική στάση. Με τον τρόπο αυτόν γινόμαστε συνένοχοι σε αυτές τις παραβιάσεις.
<SPEAKER ID="125" LANGUAGE="NL" NAME="Bastiaan Belder (IND/DEM )," AFFILIATION="συντάκτης">
<P>
Αυτή ακριβώς η παραβίαση από την κυβέρνηση της θρησκευτικής ελευθερίας στη Λαϊκή Δημοκρατία της Κίνας έχει οδηγήσει σε ένα αυξανόμενο ρεύμα μη καταχωρημένων προτεσταντικών κατ’ οίκον εκκλησιών, οι οποίες σημειώνουν άνθηση. Ενόψει του νέου κανονισμού περί θρησκευτικών υποθέσεων της Κίνας, ο οποίος τέθηκε σε ισχύ την 1η Μαρτίου 2005, είναι εκτεθειμένοι σε ένα κύμα αυθαίρετων και καταπιεστικών κυβερνητικών μέτρων, όπως άρνηση παροχής υπηρεσιών και επιβολή υψηλών προστίμων, συλλήψεις, καταστροφή ιδιωτικών οικιών και ξυλοδαρμοί ή επιπλήξεις του τύπου «οι δάσκαλοι δεν μπορεί να πιστεύουν στον Χριστιανισμό». Ιδιαίτερο αποτροπιασμό προκαλεί η περιγραφή μιας επιδρομής εφέτος, στις 7 Αυγούστου, σε μια προτεσταντική κατ’ οίκον εκκλησία στην επαρχία Shenyang. Μεταξύ των τριάντα πιστών, υπήρχαν περίπου 10 γυναίκες, οι οποίες υποχρεώθηκαν αρχικά να γδυθούν και στη συνέχεια να φωτογραφηθούν γυμνές. Όσες προέβαλαν αντίσταση υπέστησαν άγριο ξυλοδαρμό.
<SPEAKER ID="126" LANGUAGE="PL" NAME="Marcin Libicki (UEN )," AFFILIATION="συντάκτης">
<P>
Παρακολουθούμε τις εξελίξεις στην Κίνα τα τελευταία 60 χρόνια. Όσοι προερχόμαστε από πρώην κομουνιστικά καθεστώτα γνωρίζουμε πολύ καλά πώς τείνουν να συμπεριφέρονται οι κομουνιστικές αρχές, ανεξαρτήτως του βαθμού στον οποίο είναι ιδεολογικά προσηλωμένες στον κομουνισμό. Αυτό δεν έχει καμιά σημασία. Μιλώ βάσει προσωπικής πείρας, ενώ διατηρώ ζωηρή στη μνήμη μου την εμπειρία των πρώτων χρόνων του κομουνισμού στην Πολωνία. Με απλά λόγια, πρόκειται για μια βάρβαρη κομουνιστική ή μετακομουνιστική δικτατορία.
<P>
Η Ευρωπαϊκή Ένωση διατηρεί διπλωματικές σχέσεις με την Κίνα επί 30 χρόνια. Μιλούμε συχνά για διάλογο. Αναρωτιέμαι ποια είναι η φύση αυτού του διαλόγου και τι περιλαμβάνει. Έχω την εντύπωση ότι το παρόν Σώμα εγκρίνει απλώς διάφορα ψηφίσματα τα απογεύματα της Πέμπτης, όταν οι περισσότεροι βουλευτές βρίσκονται ήδη καθ’ οδόν για τα σπίτια τους.
<SPEAKER ID="127" LANGUAGE="PL" NAME="Filip Andrzej Kaczmarek," AFFILIATION="εξ ονόματος της Ομάδας PPE-DE.">
<P>
    Κύριε Πρόεδρε, την περασμένη εβδομάδα ο Tang Jaixuan, πρώην υπουργός Εξωτερικών της Λαϊκής Δημοκρατίας της Κίνας, δήλωσε στον Ύπατο Αρμοστή των Ηνωμένων Εθνών για τα ανθρώπινα δικαιώματα ότι κάθε χώρα πρέπει να έχει τη δυνατότητα να προάγει και να προστατεύει τα ανθρώπινα δικαιώματα κατά τον τρόπο που η ίδια επιλέγει και ότι δεν πρέπει να υπάρχουν εξωτερικές παρεμβάσεις σε αυτόν τον τομέα. Είναι σαφές ότι δεν μπορούμε να συμφωνήσουμε με μια τέτοια άποψη. Ο σεβασμός των θεμελιωδών ανθρωπίνων δικαιωμάτων, περιλαμβανομένης της θρησκευτικής ελευθερίας, δεν είναι εσωτερική υπόθεση της Κίνας. Είναι ένα ζήτημα που αφορά όλους όσοι δεν είναι εγωιστές ή καιροσκόποι.
<P>
Πρέπει να έχουμε υπόψη μας ότι η θρησκευτική ελευθερία είναι εφικτή ακόμη και σε μη δημοκρατικές χώρες. Τσέχοι, Εβραίοι και Ολλανδοί μετανάστευσαν στην Πολωνία τον 16ο αιώνα όχι επειδή η χώρα μας ήταν δημοκρατική, αλλά επειδή στην Πολωνία όλες οι θρησκείες απολάμβαναν πλήρη ελευθερία. Πρέπει, ωστόσο, να μην λησμονούμε επίσης ότι υπήρξαν και εξακολουθούν να υπάρχουν πολιτικά συστήματα τα οποία αναγνωρίζουν τους θρησκευτικούς ηγέτες διαφόρων ομολογιών εφόσον υποστηρίζουν τη θεωρία ότι όλες οι εξουσίες, ακόμη και οι πιο απάνθρωπες, προέρχονται από τον Θεό.
<P>
Η Κίνα δεν πρέπει να σέβεται μόνον τη θρησκευτική ελευθερία, αλλά και την ανεξαρτησία των εκκλησιών και των θρησκευτικών ενώσεων. Οι κοσμικές αρχές δεν μπορούν να επηρεάζουν αποφάσεις όσον αφορά το ποιος μπορεί ή δεν μπορεί να γίνει Καθολικός επίσκοπος, 15ος Dalai Lama ή 12ος Panchen Lama. Οι θιβετιανοί μοναχοί δεν μπορούν να υποχρεώνονται να παρακολουθούν σεμινάρια ιδεολογικής κατήχησης. Ο 87χρονος Gongola Lama δήλωσε ότι, σε αυτά τα σεμινάρια, οι εκπαιδευτές κατηχούν τους μοναχούς στην αγάπη για την κοινή πατρίδα, την Κίνα, και τους εμπνέουν την υποταγή στους νόμους. Τους διδάσκουν επίσης ότι ο Dalai Lama είναι επικίνδυνος. Ορισμένοι δε μοναχοί υποχρεώνονται να υπογράψουν ένα έγγραφο στο οποίο δηλώνουν ότι δεν αναγνωρίζουν πλέον την πνευματική και πολιτική ηγεσία του Dalai Lama.
<P>
Η παγκόσμια Ιστορία βρίθει περιπτώσεων θρησκευτικών διωγμών. Αξίζει, ωστόσο, να θυμόμαστε ότι αυτοί οι διωγμοί αποδείχθηκαν αναποτελεσματικοί, ακόμη και υπό τα πιο σκληρά καθεστώτα. Το ίδιο θα συμβεί και στην περίπτωση της Κίνας. Δεν έχει σημασία αν κάποιος στερείται τη δουλειά του ή την περιουσία του, φυλακίζεται, εξορίζεται, σταυρώνεται ή δολοφονείται σε θαλάμους αερίων. Ούτε ο Πάπας ούτε ο Dalai Lama μπορούν, ούτως ειπείν, να καλέσουν ταξιαρχίες για να τους συνδράμουν, διότι η δύναμη της θρησκείας δεν προέρχεται από τους πιστούς ή τον κλήρο, αλλά από την ίδια τη φύση της θρησκείας. Για τις περισσότερες θρησκείες, ο θάνατος δεν είναι ένα τραγικό τέλος αλλά η αρχή μιας νέας ζωής. 
<SPEAKER ID="128" LANGUAGE="EN" NAME="Catherine Stihler," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, η θρησκευτική ελευθερία είναι θεμελιώδες ανθρώπινο δικαίωμα και, όπως αναφέρθηκε σε προηγούμενη παρέμβαση, το κινεζικό σύνταγμα υποστηρίζει, στο άρθρο 36, ότι επιτρέπει την ελευθερία των θρησκευτικών πεποιθήσεων· επ’ αυτού, όμως, τα λόγια δεν συμβαδίζουν με τις πράξεις.
<P>
Ένα παράδειγμα το οποίο περιγράφει η Διεθνής Αμνηστία αφορά την περίπτωση του Zhang Rongliang, επικεφαλής ενός από τα μεγαλύτερα δίκτυα κατ’ οίκον εκκλησιών στην Κίνα. Τέθηκε υπό κράτηση στο χωριό του· οι αστυνομικές αρχές ερεύνησαν όλες τις οικίες του χωριού και κατέσχεσαν οτιδήποτε είχε σχέση με τον Χριστιανισμό· η σύζυγος και το παιδί του κρύβονται από τις αρχές, ενώ ο ίδιος έχει φυλακιστεί πέντε φορές και έχει κρατηθεί συνολικά επί 12 έτη, κατά τη διάρκεια των οποίων υπέστη βαρύτατα βασανιστήρια.
<P>
Το Ευρωπαϊκό Κοινοβούλιο έχει επίσης καταγγείλει την περίπτωση του Tenzin Delek Rinpoche, θιβετιανού μοναχού ο οποίος καταδικάστηκε σε θάνατο από τις κινεζικές αρχές μετά από μια άδικη δίκη. Πλέον κρατείται καταδικασμένος σε ισόβια δεσμά· κανείς, όμως, δεν γνωρίζει τον τόπο κράτησής του και η οικογένειά του ζητά να λάβει σχετικές πληροφορίες.
<SPEAKER ID="129" LANGUAGE="IT" NAME="Luca Romagnoli (NI )." AFFILIATION="">
<P>
Υποκριτική για παράδειγμα είναι η παράγραφος 3 η οποία ζητά να αποσαφηνισθεί στις κινεζικές αρχές πως μια πραγματική εταιρική σχέση μπορεί να αναπτυχθεί μόνον όταν γίνονται απόλυτα σεβαστές και εφαρμόζονται οι κοινές αξίες.
<SPEAKER ID="130" LANGUAGE="PL" NAME="Bogusław Sonik (PPE-DE )." AFFILIATION="">
<P>
Στην τελευταία υπουργική σύνοδο ΕΕ-Κίνας τον Μάιο του 2005, η Ένωση εξέφρασε την ανησυχία της όσον αφορά τέσσερις πτυχές που άπτονται των ανθρωπίνων δικαιωμάτων. Ειδικότερα, ζήτησε την απελευθέρωση των ατόμων που παραμένουν στη φυλακή μετά την εκδήλωση του κινήματος του 1989 υπέρ της δημοκρατίας, τη μείωση της λογοκρισίας στα μέσα ενημέρωσης, τη μεταρρύθμιση του συστήματος της «αναμόρφωσης μέσω της εργασίας» και την κύρωση του Διεθνούς Συμφώνου για τα αστικά και πολιτικά δικαιώματα. Θα έπρεπε επίσης να ζητούμε τον τερματισμό του διωγμού της Ρωμαιοκαθολικής Εκκλησίας, η οποία δεν αναγνωρίζεται από το καθεστώς.
<P>
Περισσότερες από 126 οικογένειες έχασαν αγαπημένα τους πρόσωπα στη σφαγή του 1989 στην πλατεία Τιανανμέν, ενώ οι ακριβείς συνθήκες ως προς την εξέλιξη των γεγονότων παραμένουν αδιευκρίνιστες. Σύμφωνα με στοιχεία της Διεθνούς Αμνηστίας, μόνο μέχρι τα τέλη του περασμένου έτους είχαν φυλακιστεί περισσότερα από 50 άτομα για δημοσίευση στο Διαδίκτυο πληροφοριών οι οποίες θα μπορούσαν να βλάψουν το καθεστώς. Η Διεθνής Αμνηστία αναφέρει επίσης ότι το 2004 εκτελέστηκαν στην Κίνα 3 400 άτομα, ενώ περισσότερα από 6 000 άτομα καταδικάστηκαν σε θάνατο. Τα στοιχεία αυτά είναι πραγματικά ανησυχητικά.
<P>
Η κινεζική κυβέρνηση εξοντώνει ανηλεώς τον λαό του Θιβέτ. Τους κατηγορεί ψευδώς για παραβίαση διαφόρων νόμων, τους σύρει σε δίκες με προαποφασισμένο αποτέλεσμα και οργανώνει μαζικές εκτοπίσεις Θιβετιανών από περιοχές στις οποίες εγκαθιστά, στη συνέχεια, πληθυσμούς κινεζικής καταγωγής. Περισσότεροι από 100 θιβετιανοί θρησκευτικοί ηγέτες κρατούνται σε κινεζικές φυλακές με την κατηγορία της ανατρεπτικής δραστηριότητας. Ο κόσμος παρακολουθεί άπραγος να εξαφανίζεται μπροστά στα μάτια του ένας από τους αρχαιότερους και σημαντικότερους πολιτισμούς.
<SPEAKER ID="131" LANGUAGE="EN" NAME="John Bowis (PPE-DE )." AFFILIATION="">
<P>
Καλώ τους Κινέζους να λάβουν υπόψη τις παρεμβάσεις των συναδέλφων μου και αυτό το ψήφισμα για τη θρησκευτική ελευθερία. Τους καλώ να απελευθερώσουν τους φυλακισμένους Καθολικούς και άλλους Χριστιανούς. Τους καλώ να αποκαταστήσουν τις αδικίες εις βάρος των Μουσουλμάνων, των Ουιγούρων της επαρχίας Xinjiang. Τους καλώ να αποκαταστήσουν τις αδικίες εις βάρος των Θιβετιανών και να αποσύρουν την απειλή να επιβάλουν τον δικό τους Πάντσεν Λάμα. Τους καλώ να σταματήσουν την κατάχρηση της ψυχιατρικής. Τους καλώ να ακούσουν τη φωνή της κ. Fen Yang, η οποία συνελήφθη ενώ επισκεπτόταν φίλους της και καταδικάστηκε χωρίς δίκη σε διετή εγκλεισμό σε γυναικείο στρατόπεδο εργασίας, όπου υφίσταται κακοποίηση και πλύση εγκεφάλου. Τους καλώ να ακούσουν τη φωνή της μητέρας της Wang Nan, η οποία έχασε τη ζωή της στην πλατεία Τιενανμέν. Η μητέρα της συνελήφθη επειδή έλαβε ένα δέμα το οποίο περιείχε μπλουζάκια. Πρόκειται για παραβιάσεις τις οποίες δεν μπορούμε να ανεχθούμε. Η Κίνα θα κερδίσει και θα αξίζει τον σεβασμό μας μόνον εάν συμμορφωθεί και αναλάβει δράση για τον τερματισμό αυτών των παραβιάσεων. 
<SPEAKER ID="132" LANGUAGE="FR" NAME="Louis Michel," AFFILIATION="μέλος της Επιτροπής">
<P>
   . – Κύριε Πρόεδρε, κυρίες και κύριοι συνάδελφοι, θα απαντήσω εξ ονόματος της συναδέλφου μου, κ. Benita Ferrero-Waldner.
<P>
Ο σεβασμός των ανθρωπίνων δικαιωμάτων αποτελεί, στην πραγματικότητα, κρίσιμο στοιχείο της εξωτερικής πολιτικής της Ευρωπαϊκής Ένωσης. Η Ευρωπαϊκή Ένωση εγείρει τακτικά αυτό το θέμα στις κινεζικές αρχές κατά τρόπο ανοικτό και ειλικρινή, στο πλαίσιο τόσο του πολιτικού διαλόγου –ακόμη και σε κορυφαίο επίπεδο, όπως συνέβη κατά την πρόσφατη διμερή διάσκεψη κορυφής που πραγματοποιήθηκε στο Πεκίνο στις 5 Σεπτεμβρίου– όσο και του διμερούς διαλόγου που αφορά ειδικότερα τα ανθρώπινα δικαιώματα.
<P>
Στο πλαίσιο του διαλόγου της ΕΕ με την Κίνα, τα θέματα της ελευθερίας της πίστης, της θρησκευτικής λατρείας, της έκφρασης και του συνέρχεσθαι αποτελούσαν πάντα μια από τις κύριες προτεραιότητες της Ευρωπαϊκής Ένωσης. Ειδικότερα, η Ένωση έχει εκφράσει επανειλημμένα τη βαθιά ανησυχία της για την κατάσταση ατόμων τα οποία υφίστανται διώξεις ή έχουν στερηθεί τα θεμελιώδη δικαιώματά τους επειδή άσκησαν ανοικτά τα θρησκευτικά τους καθήκοντα, ανεξαρτήτως, μάλιστα, της θρησκείας ή της πίστης τους. Ορισμένοι από τους φυλακισμένους θρησκευτικούς ηγέτες τους οποίους ανέφεραν οι αξιότιμοι βουλευτές περιλαμβάνονται στον κατάλογο ατομικών περιπτώσεων τον οποίο η Ένωση αποστέλλει συστηματικά στους κινέζους εταίρους της στο πλαίσιο του διαλόγου για τα ανθρώπινα δικαιώματα. Εξάλλου, η Ευρωπαϊκή Ένωση έχει επανειλημμένα προσεγγίσει επισήμως τις κινεζικές αρχές μέσω των εκπροσώπων της στο Πεκίνο. Ο Tenzin Deleg Rinpoche και ο πάστορας Zhang Rongliang –για να αναφέρω ορισμένα πρόσφατα παραδείγματα– συγκαταλέγονται μεταξύ των ατόμων στα οποία έχουν εστιαστεί αυτές οι παρεμβάσεις.
<P>
Η κατάργηση της θανατικής ποινής, ή τουλάχιστον η αναστολή εφαρμογής της, η ταχεία κύρωση του Διεθνούς Συμφώνου για τα αστικά και πολιτικά δικαιώματα από την Κίνα, καθώς και η συνεργασία με τα όργανα των Ηνωμένων Εθνών, περιλαμβάνονται επίσης μεταξύ των θεμάτων προτεραιότητας τα οποία επισημαίνονται συστηματικά στις κινεζικές αρχές. Ως προς το τελευταίο αυτό θέμα, η Ευρωπαϊκή Ένωση, στην τελευταία σύνοδο στο πλαίσιο του διαλόγου για τα ανθρώπινα δικαιώματα που διεξήχθη στο Λουξεμβούργο στις 24 και 25 Φεβρουαρίου 2005, κάλεσε συγκεκριμένα τις κινεζικές αρχές να επιτρέψουν στον ειδικό εισηγητή του ΟΗΕ για την ελευθερία πίστης ή συνείδησης να μεταβεί στην Κίνα το ταχύτερο δυνατόν.
<P>
Η Ευρωπαϊκή Ένωση είναι σαφώς διατεθειμένη να συνεχίσει και να αναπτύξει περαιτέρω τον διάλογο με το Πεκίνο στον τομέα των ανθρωπίνων δικαιωμάτων μέσω σεμιναρίων τα οποία θα σχετίζονται με τα θέματα αυτά. Παράλληλα με τον διάλογο, αυτά τα σεμινάρια προσφέρουν επίσης τη δυνατότητα ενίσχυσης της ευαισθητοποίησης ορισμένων σημαντικών φορέων της κινεζικής κοινωνίας των πολιτών. Ευελπιστούμε ότι η επόμενη σύνοδος του ειδικού διαλόγου για τα ανθρώπινα δικαιώματα, η οποία θα πραγματοποιηθεί στο Πεκίνο στις 24 και 25 Οκτωβρίου 2005, θα συνοδεύεται από την επίτευξη σημαντικής προόδου. 
<SPEAKER ID="133" LANGUAGE="" NAME="Πρόεδρος." AFFILIATION="">
<SPEAKER ID="134" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τη συζήτηση έξι προτάσεων ψηφίσματος σχετικά με την κατάσταση των πολιτικών κρατουμένων στη Συρία(1).
<SPEAKER ID="135" LANGUAGE="EN" NAME="Μάριος Ματσάκης (ALDE )," AFFILIATION="συντάκτης">
<P>
Δυστυχώς, όμως, οι βελτιώσεις αυτές δεν είναι επαρκείς. Το παράδειγμα της συνεχιζόμενης κράτησης δύο ασθενών βουλευτών, των Riad Seif και Mamoun al-Homsi, και η πρόσφατη άσκηση δίωξης εις βάρος πολλών αγωνιστών υπέρ των πολιτικών δικαιωμάτων, όπως οι Hasan Zeino και Yassin al-Hamwi, το αποδεικνύουν σαφώς. Το ίδιο ισχύει και για τη συνεχιζόμενη τακτική των συριακών αρχών να προβάλλουν εμπόδια στην καταχώριση και ελεύθερη λειτουργία των μη κυβερνητικών οργανώσεων που δραστηριοποιούνται στον τομέα των ανθρωπίνων δικαιωμάτων στη χώρα, καθώς, ασφαλώς, και για την τακτική εκφοβισμού και παρενοχλήσεων εις βάρος πολλών υπερασπιστών των ανθρωπίνων δικαιωμάτων στη Συρία.
<P>
Η συριακή κυβέρνηση οφείλει να αντιληφθεί ότι η κατάσταση αυτή είναι απαράδεκτη για την ΕΕ, και η συνέχισή της αναμφίβολα θα εμποδίσει τη μελλοντική σύναψη της Συμφωνίας Σύνδεσης ΕΕ-Συρίας. Καλούμε τις συριακές αρχές, και ιδίως τον σημερινό Πρόεδρο, κ. Bashar al-Assad, η άνοδος του οποίου στην εξουσία δημιούργησε κάποιες ελπίδες ότι θα εκσυγχρονιστεί το συριακό πολιτικό σύστημα, το οποίο βρίσκεται εδώ και πολλά χρόνια υπό την κυριαρχία του κόμματος Μπάαθ, να προχωρήσει με ταχύτητα και αποφασιστικότητα στην απολύτως αναγκαία διαδικασία εκδημοκρατισμού και μεταρρύθμισης της χώρας του.
<SPEAKER ID="136" LANGUAGE="FR" NAME="Véronique De Keyser (PSE )," AFFILIATION="συντάκτρια">
<P>
Επιθυμούμε η Συρία να γίνει πιο ανοικτή και να εκδημοκρατιστεί. Τους τελευταίους μήνες ζητούμε επιμόνως να αντιμετωπιστούν με αυστηρότητα οι περιπτώσεις πολιτικών κρατουμένων όπως οι Riad Seif και Mamoun al-Homsi. Τον Αύγουστο, η κ. Patrie και εγώ, εξ ονόματος της Επιτροπής Εξωτερικών Υποθέσεων, και ο Πρόεδρος του Κοινοβουλίου, κ. Borrell, απευθύναμε επιστολές ζητώντας την απελευθέρωση των δύο αυτών πολιτικών κρατουμένων, οι οποίοι έχουν ήδη εκτίσει τα δύο τρίτα της ποινής τους. Είναι και οι δύο πρώην βουλευτές και η κατάσταση της υγείας τους είναι επιβαρημένη. Οι επιστολές αυτές παρέμειναν αναπάντητες.
<SPEAKER ID="137" LANGUAGE="ES" NAME="Raül Romeva i Rueda (Verts/ALE )," AFFILIATION="συντάκτης">
<P>
Επιπλέον, όπως και η κ. De Keyser, ζητάμε τη θέσπιση, στο πλαίσιο της Συμφωνίας Σύνδεσης, μιας υποεπιτροπής για τα ανθρώπινα δικαιώματα στη Συρία, όπως ακριβώς συνέβη στην περίπτωση της Ιορδανίας ή του Μαρόκου, προκειμένου να διεξαχθεί διαρθρωμένος διάλογος για τα ανθρώπινα δικαιώματα και τη δημοκρατία. Αυτή η υποεπιτροπή θα ήταν ένα στοιχείο κλειδί του σχεδίου δράσης.
<SPEAKER ID="138" LANGUAGE="NL" NAME="Erik Meijer (GUE/NGL )," AFFILIATION="συντάκτης">
<P>
   .  Κύριε Πρόεδρε, ακόμη και πριν από την εποχή της ανάληψης της εξουσίας από τον πατέρα και υιό al-Assad, η Συρία είχε την πεποίθηση ότι η χώρα άξιζε να είναι πολύ μεγαλύτερη και πολύ πιο ισχυρή από ό,τι είναι στην πραγματικότητα, καθώς και ότι έπρεπε να περιλαμβάνει τον Λίβανο, την Ιορδανία, το Ισραήλ, την Παλαιστίνη και τμήματα του Ιράκ.
<P>
Πριν από περισσότερα από 40 χρόνια, η επιδίωξη του μεγαλείου οδήγησε τη Συρία να ενωθεί με την Αίγυπτο και την Υεμένη στην προσπάθειά τους να ηγηθούν της δημιουργίας μιας Ενωμένης Αραβικής Δημοκρατίας. Όταν απέτυχε αυτό το σχέδιο, ενώ μάλιστα το 1967 η Συρία έχασε την περιοχή του Γκολάν, την οποία κατέλαβε το Ισραήλ, εμφανίστηκαν τα πρώτα σπέρματα ενός αυταρχικού και στρατοκρατικού καθεστώτος. Το καθεστώς επιδεικνύει έλλειψη ανοχής έναντι των εθνικών μειονοτήτων, του Χριστιανισμού και των ερμηνειών του Ισλάμ οι οποίες αποκλίνουν από την εκδοχή την οποία προωθεί το κράτος. Επιδεικνύει επίσης έλλειψη ανοχής έναντι της εσωτερικής αντιπολίτευσης, δυσπιστία έναντι των γειτονικών χωρών και ακόμη μεγαλύτερη δυσπιστία έναντι μεγάλων δυνάμεων οι οποίες βρίσκονται ακόμη πιο μακριά.
<P>
Η Ομάδα μου θεωρεί ότι η εμβάθυνση των σχέσεών μας με τη Συρία δεν πρέπει να καθορίζεται αποκλειστικά από οικονομικά ή στρατιωτικά συμφέροντα. Η Ευρωπαϊκή Ένωση οφείλει να δώσει μεγαλύτερη έμφαση στην απελευθέρωση των πολιτικών κρατουμένων, στα δικαιώματα της αντιπολίτευσης και στον εκδημοκρατισμό του συστήματος διακυβέρνησης. Πώς προτίθεται να προβεί η Επιτροπή σε αυτές τις ενέργειες; Παρότι πρέπει να κατανοούμε τα γεγονότα τα οποία οδήγησαν τη Συρία στη σημερινή της κακή κατάσταση, δεν πρέπει να δεχόμαστε μοιρολατρικά αυτή την κατάσταση. Ο εκδημοκρατισμός της Συρίας προέχει πλέον της σύναψης στενότερων εμπορικών σχέσεων. Το εγκληματικό καθεστώς της οικογένειας al-Assad δεν πρέπει να ανταμειφθεί για την κακή συμπεριφορά του. Τηρώντας αυτή τη στάση, θα συμβάλουμε στον εκδημοκρατισμό της Συρίας, ενώ η αναγνώριση ενός παλαιστινιακού κράτους μπορεί επίσης να διαδραματίσει κάποιο ρόλο σε αυτή τη διαδικασία. 
<SPEAKER ID="139" LANGUAGE="EN" NAME="Charles Tannock (PPE-DE )," AFFILIATION="συντάκτης">
<P>
   . – Κύριε Πρόεδρε, η Συρία υπό την Προεδρία του Bashar al-Assad παραμένει το μόνο μπααθικό καθεστώς στον αραβικό κόσμο μετά την πτώση του ιρακινού μπααθικού καθεστώτος. Από το 1963, η Συρία βρίσκεται σε διαρκή κατάσταση εκτάκτου ανάγκης, η οποία προσφέρει τη νομική βάση για πολλά από τα μέτρα καταστολής που επιβάλλει η κυβέρνηση και τα οποία δικαιολογεί επικαλούμενη τη συνεχιζόμενη σύγκρουση με το Ισραήλ, μετά την απώλεια των υψιπέδων του Γκολάν το 1967, και τον αγώνα κατά των ισλαμιστών τρομοκρατών οι οποίοι αντιτίθενται στο κοσμικό σοσιαλιστικό κράτος.
<P>
Την κατάσταση δεν βελτιώνει η απαράδεκτη στάση της Συρίας να εθελοτυφλεί έναντι της δράσης ισλαμιστών τρομοκρατών οι οποίοι εισέρχονται στο Ιράκ από την επικράτειά της, παρά τον δικό της αγώνα κατά του ισλαμισμού, καθώς και η συγκαλυμμένη στήριξη που προσφέρει στην εκπαίδευση τρομοκρατών από τη Χαμάς, την Ισλαμική Τζιχάντ και τη Χεζμπολλάχ, παρά το γεγονός ότι η ίδια το αρνείται πεισματικά. Η απόσυρση της Συρίας από τον Λίβανο μετά τις διεθνείς πιέσεις που της ασκήθηκαν κηλιδώθηκε από τη σύλληψη των φιλοσυριακών αξιωματικών των σωμάτων ασφαλείας με την κατηγορία της συμμετοχής στη δολοφονία του Rafik Hariri, οξύτατου επικριτή του συριακού καθεστώτος. Η Συρία εξακολουθεί να είναι μονοκομματικό κράτος, παρά τις συζητήσεις για ενδεχόμενο τερματισμό αυτής της κατάστασης.
<P>
Το προτεινόμενο ψήφισμα ζητά να επιδειχθεί επιείκεια σε μια σειρά περιπτώσεων τις οποίες καταγγέλλει η Διεθνής Αμνηστία, ενώ δεν υπάρχει αμφιβολία ότι η ταλαιπωρία των απάτριδων Κούρδων στην περιοχή Hassake και οι διακρίσεις εις βάρος της μικρής εβραϊκής κοινότητας που παραμένει στη χώρα είναι απολύτως απαράδεκτες.
<SPEAKER ID="140" LANGUAGE="DE" NAME="Bernd Posselt," AFFILIATION="εξ ονόματος της Ομάδας PPE-DE">
<P>
    Κύριε Πρόεδρε, θα ήθελα να συνεχίσω από όσα είπε συμπερασματικά ο κ. Tannock. Όταν ο πρόεδρος Bashir Assad διαδέχθηκε τον πατέρα του στο αξίωμά του, στο πρόσωπό του συγκεντρώθηκαν πολλές ελπίδες. Οι χριστιανοί της Συρίας που τον γνωρίζουν, μου είπαν ότι καθώς ο ίδιος ανήκει στην μειονότητα των Αλεβιτών, έχει πολύ ανεκτική στάση απέναντι στις άλλες κοινότητες πίστης, και απέναντι στους χριστιανούς.
<P>
Έτσι, είναι ακόμα πιο απογοητευτικό το γεγονός ότι εξακολουθεί να δρα ανεμπόδιστα ο βίαιος μηχανισμός καταστολής του καθεστώτος του Baath, μαζί με τις μυστικές υπηρεσίες που δρουν στον Λίβανο, και η αστυνομία στην ίδια την Συρία. Θα ήθελα να υπογραμμίσω ότι, καθώς έχουμε δεσμούς με την Συρία μέσω του ευρωμεσογειακού διαλόγου και της μεσογειακής κοινότητας, πρέπει να εφαρμόσουμε εκεί ιδιαίτερα αυστηρές προδιαγραφές. Μολονότι θα πρέπει να στηρίξουμε την επιθυμία της να προσεγγίσει την Ευρωπαϊκή Ένωση, δεν μπορούμε να το κάνουμε παρά μόνον εάν γίνονται σεβαστά τα θεμελιώδη ανθρώπινα δικαιώματα και η χώρα οδεύσει προς τον πλουραλισμό και την δημοκρατία. Είναι προφανές ότι κάτι τέτοιο δεν μπορεί να γίνει παρά μόνο σταδιακά, αλλά η διαδικασία αυτή πρέπει να αρχίσει άμεσα και εμείς πρέπει να στείλουμε ένα σαφές μήνυμα γι’ αυτό. 
<SPEAKER ID="141" LANGUAGE="FR" NAME="Béatrice Patrie," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, κυρίες και κύριοι συνάδελφοι, η εταιρική σχέση μεταξύ της Ευρώπης και των χωρών της Μεσογείου έχει ήδη καταστήσει δυνατή την επίτευξη σημαντικής προόδου στην πορεία διαμόρφωσης μιας βάσης κοινών αξιών, οι οποίες περιλαμβάνουν τα ανθρώπινα δικαιώματα, την αντιπροσωπευτική δημοκρατία, την ισότητα μεταξύ ανδρών και γυναικών και την κοινωνική πρόοδο. Παραδείγματα αυτής της προόδου είναι, μεταξύ άλλων, η εκλογική διαδικασία στην Αίγυπτο –η οποία είναι, ομολογουμένως, ατελής– και η αποκατάσταση της κυριαρχίας του Λιβάνου. Δυστυχώς, τα πρόσφατα γεγονότα στην Τυνησία καταδεικνύουν τις δυσκολίες αυτής της πορείας. Γι’ αυτό ακριβώς πρέπει να τεθεί με σαφήνεια το ζήτημα των προϋποθέσεων στις οποίες στηρίζονται οι εταιρικές μας σχέσεις. Όταν διαπιστώνεται σοβαρή παραβίαση της Συμφωνίας Σύνδεσης η οποία έχει συναφθεί με μια χώρα πρέπει να αναστέλλεται η εφαρμογή της, έστω και σε προσωρινή βάση. Στην περίπτωση της Συρίας, η ανάληψη της εξουσίας από τον Πρόεδρο Al-Assad δημιούργησε μεγάλες ελπίδες. Εντούτοις, λαμβάνουμε αντιφατικά πολιτικά μηνύματα, τα οποία οδηγούν σε σύγχυση και αβεβαιότητα ως προς την ολοκλήρωση της διαδικασίας κύρωσης της Συμφωνίας Σύνδεσης. Με την ιδιότητα της προέδρου της αντιπροσωπείας για τις σχέσεις με τις χώρες του Μασρέκ, μετέβην προσφάτως στη Συρία, επικεφαλής αντιπροσωπείας του Κοινοβουλίου μας. Κατά την επίσκεψή μας αυτή, και ιδίως ενώπιον του ιδίου του Προέδρου Al-Assad, δώσαμε τεράστια έμφαση στην ανάγκη σεβασμού των θεμελιωδών ελευθεριών και στη διασφάλιση της απελευθέρωσης των δύο πρώην βουλευτών, κκ. Seif και al-Homsi. Το ζήτημα της απελευθέρωσής τους περιλαμβάνεται μάλιστα στην έκθεση την οποία συνέταξε μετά την επίσκεψη η αντιπροσωπεία μας για το Μασρέκ. Η απελευθέρωση –παραθέτω– «των δύο φυλακισμένων Σύρων βουλευτών αποτελεί προϋπόθεση για την υπογραφή της Συμφωνίας Σύνδεσης». Η ψηφοφορία επί του κατεπείγοντος αυτού ψηφίσματος θα λειτουργήσει ως ένα ισχυρό μήνυμα του Κοινοβουλίου μας ότι ο σεβασμός των ανθρωπίνων δικαιωμάτων και των θεμελιωδών ελευθεριών είναι αδιαπραγμάτευτο στοιχείο των εταιρικών μας σχέσεων. 
<SPEAKER ID="142" LANGUAGE="PL" NAME="Marek Aleksander Czarnecki (NI )." AFFILIATION="">
<SPEAKER ID="143" LANGUAGE="" NAME="Παναγιώτης Μπεγλίτης (PSE )." AFFILIATION="(Χειροκροτήματα)">
<SPEAKER ID="144" LANGUAGE="FR" NAME="Louis Michel," AFFILIATION="μέλος της Επιτροπής">
<P>
   . – Κύριε Πρόεδρε, κυρίες και κύριοι συνάδελφοι, η Επιτροπή συμβάλλει με όλες τις δυνάμεις της στις προσπάθειες της Ευρωπαϊκής Ένωσης για την ενίσχυση των ανθρωπίνων δικαιωμάτων στη Συρία. Βάσει των αρχών που περιγράφονται στη δήλωση της διαδικασίας της Βαρκελώνης, στόχος μας είναι να δρομολογήσουμε έναν εποικοδομητικό διάλογο για τα ανθρώπινα δικαιώματα με τις συριακές αρχές. Στο πλαίσιο αυτό, η τρόικα της Ευρωπαϊκής Ένωσης έλαβε, στο παρελθόν, μέτρα μετά τις συλλήψεις προσωπικοτήτων της αντιπολίτευσης, όπως ο κ. Al-Turk, και την καταδίκη των δύο βουλευτών, του κ. al-Homsi και του κ. Riad Seif.
<P>
Προσφάτως, η Επιτροπή εξέφρασε στον πρεσβευτή της Συρίας τη βαθιά ανησυχία της σχετικά με τις φυλακίσεις πολιτικών και μελών του Κοινοβουλίου, και ιδίως σχετικά με τη φυλάκιση των κκ. al-Homsi και Seif.
<P>
Η αντιπροσωπεία της Ευρωπαϊκής Επιτροπής στη Δαμασκό παρακολουθεί πολύ προσεκτικά το ζήτημα της φυλάκισης των δύο αυτών πολιτικών κρατουμένων. Πολύ πρόσφατα, ο επικεφαλής της αντιπροσωπείας επέστησε την προσοχή του υφυπουργού Εξωτερικών κ. Moallem στο εν λόγω θέμα. Η προσπάθεια απελευθέρωσης του κ. al-Homsi και του κ. Seif απέτυχε παρότι, βάσει της συριακής νομοθεσίας, θα μπορούσαν να αφεθούν ελεύθεροι μετά την έκτιση των τριών τετάρτων της ποινής τους.
<P>
Λαμβάνουμε επίσης αντιφατικές, αλλά θετικές, ενδείξεις, οι οποίες είναι μάλλον αποτέλεσμα των διεθνών πιέσεων, όπως, λόγου χάρη, η απαλλαγή τον Ιούνιο του τρέχοντος έτους του Aktham Naisseh, αγωνιστή υπέρ των ανθρωπίνων δικαιωμάτων.
<P>
Όσον αφορά την ενίσχυση των προγραμμάτων MEDA με σκοπό τη στήριξη της ανάπτυξης μιας δημοκρατικής κοινωνίας, η Επιτροπή, στο πλαίσιο του τρέχοντος εθνικού ενδεικτικού προγράμματος για τη Συρία, εξακολουθεί να αντιμετωπίζει τη στήριξη της κοινωνίας των πολιτών ως μια από τις βασικές της προτεραιότητες στον τομέα της συνεργασίας, ενώ ευελπιστεί ότι θα μπορέσει να συνεχίσει την ίδια προσπάθεια και σε μελλοντικά προγράμματα.
<P>
Δεδομένου ότι αναφέρθηκε αρκετές φορές, θα πω δυο λόγια σχετικά με τη Συμφωνία Σύνδεσης. Η Επιτροπή δεν αγνοεί τις τρέχουσες πολιτικές δυσκολίες όσον αφορά την υπογραφή της Συμφωνίας Σύνδεσης με τη Συρία. Με την απόσυρση των στρατευμάτων της από τον Λίβανο, η Συρία πραγματοποίησε ένα πρώτο θετικό βήμα προς την κατεύθυνση της υλοποίησης του ψηφίσματος 1559 του Συμβουλίου Ασφαλείας του ΟΗΕ. Είναι σαφές, ωστόσο, ότι, ενόψει της παρούσας κατάστασης, δηλαδή της συνεχιζόμενης παρουσίας των συριακών μυστικών υπηρεσιών στον Λίβανο, καθώς και της έλλειψης συνεργασίας όσον αφορά το Ιράκ, η Συρία πρέπει οπωσδήποτε να προβεί σε αποφασιστικές και θετικές ενέργειες, προκειμένου να αποκατασταθεί το κλίμα εμπιστοσύνης, και οφείλει να το πράξει προτού καν τεθεί ζήτημα υπογραφής της συμφωνίας. 
<SPEAKER ID="145" LANGUAGE="" NAME="Πρόεδρος." AFFILIATION="">
<SPEAKER ID="146" LANGUAGE="" NAME="Πρόεδρος." AFFILIATION="(Για τα αποτελέσματα των ψηφοφοριών και τις συναφείς λεπτομέρειες: βλ. συνοπτικά πρακτικά)">
<SPEAKER ID="147" LANGUAGE="" NAME="" AFFILIATION="- Πριν από την ψηφοφορία επί του συνόλου της κοινής πρότασης ψηφίσματος">
<SPEAKER ID="148" LANGUAGE="FR" NAME="Véronique De Keyser (PSE )." AFFILIATION="">
<P>
   – Κύριε Πρόεδρε, υπάρχει μια προφορική τροπολογία επί της αιτιολογικής σκέψης Ε: στο σημείο στο οποίο αναγράφεται «Riad al-Hamood, ακτιβιστής της κοινωνίας των πολιτών», πρέπει να προσθέσουμε τη διευκρίνιση «Κούρδος» πριν από το «ακτιβιστής της κοινωνίας των πολιτών». 
<SPEAKER ID="149" LANGUAGE="" NAME="" AFFILIATION="(Ο Πρόεδρος διαπιστώνει ότι δεν υπάρχει αντίρρηση για την υποβολή της προφορικής τροπολογίας. Το τροποποιημένο κείμενο της πρότασης ψηφίσματος τίθεται προς ψηφοφορία)">
<SPEAKER ID="150" LANGUAGE="" NAME="Πρόεδρος." AFFILIATION="">
<SPEAKER ID="151" LANGUAGE="" NAME="" AFFILIATION="">
<SPEAKER ID="152" LANGUAGE="SV" NAME="Charlotte Cederschiöld, Christofer Fjellner, Gunnar Hökmark και Anna Ibrisagic (PPE-DE )," AFFILIATION="γραπτώς.">
<SPEAKER ID="153" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς.">
<SPEAKER ID="154" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="155" LANGUAGE="" NAME="Πρόεδρος." AFFILIATION="(Η συνεδρίαση λήγει στις 17.00)">
