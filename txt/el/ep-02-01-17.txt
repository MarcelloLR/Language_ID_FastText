<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;
<P>
Δεν υπάρχει καμία παρατήρηση.
<P>
(Εγκρίνονται τα πρακτικά)
<P>
   Τον λόγο έχει ο κ. Van Orden για ένα διαδικαστικό θέμα.

<SPEAKER ID=2 LANGUAGE="EN" NAME="Van Orden">
Κύριε Πρόεδρε, θα ήθελα να επιστήσω την προσοχή σας στη διαρκώς επιδεινούμενη κατάσταση στη Ζιμπάμπουε. Την περασμένη Παρασκευή, μέλη της κυβέρνησης της Ζιμπάμπουε είχαν συνάντηση με εκπροσώπους της ΕΕ οι οποίοι τους ζήτησαν να συντάξουν επιστολή ή έκθεση, μέχρι αύριο, σε σχέση με τη βελτίωση της κατάστασης στη Ζιμπάμπουε. Στην πραγματικότητα, κατά τη διάρκεια της περασμένης εβδομάδας, τα πράγματα εξακολούθησαν να επιδεινώνονται. Είναι πολύ σημαντικό να δείξει η διεθνής κοινότητα ότι μιλάει σοβαρά επιδιώκοντας με αποφασιστικότητα τη συμμόρφωση του καθεστώτος Μουγκάμπε στη Ζιμπάμπουε. Πρέπει από τώρα να αρχίσουμε να προετοιμάζουμε την επιβολή αυστηρών κυρώσεων.
<P>
Σας παρακαλώ να διασφαλίσετε ότι το Συμβούλιο και η Επιτροπή θα υιοθετήσουν από κοινού μια σκληρή γραμμή σχετικά με το ζήτημα της Ζιμπάμπουε, πριν να είναι πολύ αργά. Οι προεδρικές εκλογές θα διεξαχθούν στη χώρα στις 9 Μαρτίου και τα χρονικά περιθώρια στενεύουν.

<SPEAKER ID=3 NAME="Πρόεδρος">
Ευχαριστώ πολύ, κύριε Van Orden, σημειώνουμε την παρέμβασή σας και θα τη διαβιβάσουμε στην Προεδρία.
<P>
Τον λόγο έχει ο κ. MacCormick επίσης για διαδικαστικό θέμα.

<SPEAKER ID=4 LANGUAGE="EN" NAME="MacCormick">
Κύριε Πρόεδρε, θα ήθελα να αναφερθώ σε ένα ζήτημα που έθεσε χθες η κ. McKenna, σχετικά με το σύστημα ηλεκτρονικής ψηφοφορίας και τη μυστική ψηφοφορία. Δυστυχώς, το ηλεκτρονικό σύστημα που εγκαταστάθηκε στην αίθουσα για τη διεξαγωγή των μυστικών ψηφοφοριών είναι προς το παρόν ατελές. Είναι ατελές, διότι, ακόμα και όταν χρησιμοποιεί κάποιος βουλευτής το τέχνασμα που ανέφερε η κ. Jackson εχθές, δηλαδή τη χρήση χαρτιού για την κάλυψη της οθόνης, είναι εύκολο για τους συναδέλφους του οι οποίοι βρίσκονται πίσω ή δίπλα του να διακρίνουν την ψήφο του. Όταν διεξάγονται στην αίθουσα αυτή σημαντικές μυστικές ψηφοφορίες οι βουλευτές πρέπει να προστατεύονται από τις πιέσεις που μπορεί να τους ασκηθούν από συναδέλφους ή από τις ομάδες τους.
<P>
Θα ήθελα, συνεπώς, να συζητηθεί στο Προεδρείο το ερώτημα κατά πόσον μπορεί να βελτιωθεί το ηλεκτρονικό σύστημα ψηφοφορίας, προκειμένου να μπορέσει πραγματικά να λειτουργήσει ως σύστημα μυστικής ψηφοφορίας και να προστατεύει τα μέλη του Κοινοβουλίου από τέτοιες πιέσεις, από τις οποίες πρέπει εξάλλου να προστατεύονται.

<SPEAKER ID=5 NAME="Πρόεδρος">
Ευχαριστώ, κύριε MacCormick, δεν είναι απαραίτητο να διαβιβαστεί αυτό το αίτημα στο Προεδρείο, γιατί το Προεδρείο άρχισε εχθές εξ ιδίας πρωτοβουλίας να μελετά το θέμα. Υπάρχουν άλλοι τρόποι. Δεν σημαίνει ότι ο προβληματισμός σας στερείται σπουδαιότητας και αντιλαμβανόμαστε πλήρως το πολιτικό του ενδιαφέρον, όμως βάσει της χθεσινής εμπειρίας, που ήταν πρώτη με το σύστημα αυτό, οι υπηρεσίες εξετάζουν τρόπους επίλυσης αυτού του ζητήματος. Και σ' εμένα ως αρμόδιο - για την ώρα, δεδομένου ότι η κατανομή των θέσεων στο Προεδρείο δεν έχει αποφασιστεί ακόμη και διατηρώ τις προηγούμενες αρμοδιότητές μου επί των κτιρίων - υποβλήθηκε ήδη εχθές το απόγευμα μία πρόταση που αναφερόταν σ' αυτό.
<P>
Ως εκ τούτου, υποθέτω πως το Προεδρείο θα μπορέσει να επιλύσει σύντομα αυτό το ζήτημα, με τη βοήθεια εξάλλου και των Κοσμητόρων.
<P>
Τον λόγο έχει ο κ. Sumberg για ένα διαδικαστικό θέμα. Θα σας παρακαλούσα να μην παρατείνουμε υπερβολικά τα διαδικαστικά θέματα.

<SPEAKER ID=6 LANGUAGE="EN" NAME="Sumberg">
Κύριε Πρόεδρε, θα ήθελα να διατυπώσω μια παρατήρηση επί της διαδικασίας. Θα ήθελα να σας ζητήσω να επισημάνετε στον Πρόεδρο του Σώματος ότι εχθές διεξήχθη στην αίθουσα αυτή μια ψηφοφορία σχετικά με μια ενδελεχή έρευνα για τον αφθώδη πυρετό στο Ηνωμένο Βασίλειο. Η ψηφοφορία για το εν λόγω ζήτημα διεξήχθη επειδή η βρετανική κυβέρνηση των Εργατικών αρνήθηκε στους συμπολίτες μου τη διεξαγωγή έρευνας σχετικά με αυτήν τη φοβερή ασθένεια. Εχθές, στο Σώμα, οι βρετανοί Σοσιαλιστές·
<P>
(Ο Πρόεδρος διακόπτει τον ομιλητή)

<SPEAKER ID=7 NAME="Πρόεδρος">
Κύριε Sumberg, σας παρακαλώ, αυτό δεν αποτελεί διαδικαστικό θέμα. Γνωρίζω πως έχετε το δικαίωμα να προσπαθήσετε να επωφεληθείτε από τις ευκαιρίες που παρέχει ο Κανονισμός, αλλά αυτό δεν ήταν διαδικαστικό θέμα. Σας ευχαριστώ.

<CHAPTER ID=2>
Μέλλον της κοινής αλιευτικής πολιτικής
<SPEAKER ID=8 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0470/2001) της κ. Miguιlez Ramos, εξ ονόματος της Επιτροπής Αλιείας, σχετικά με την Πράσινη Βίβλο για το μέλλον της κοινής αλιευτικής πολιτικής (COM(2001) 135 - C5-0261/2001 - 2001/2115(COS)).
<P>
Αξιότιμοι συνάδελφοι, μετά λύπης μου σας ανακοινώνω ότι ο κ. Fischler, αρμόδιος Επίτροπος για τα θέματα στα οποία αναφέρονται οι εκθέσεις που προβλέπονται στην ημερήσια διάταξη της σημερινής πρωινής συνεδρίασης, είναι ασθενής. Ήταν εχθές στο Στρασβούργο και είναι ακόμα στο Στρασβούργο αυτή τη στιγμή, αλλά δεν θα μπορέσει να συμμετάσχει σε αυτές τις συζητήσεις. Συνεπώς, πρέπει να σας ζητήσω να δείξετε κατανόηση για την απουσία της Επιτροπής. Πιστεύω πως δεν μπορούμε να παγώσουμε τις συζητήσεις, θα πρέπει να προχωρήσουμε. Την Επιτροπή θα την εκπροσωπήσουν οι αρμόδιοι ανώτεροι υπάλληλοι, αλλά όχι ο Επίτροπος, ο οποίος συνεπώς δεν θα μπορέσει να παρέμβει. Αντιθέτως, το Συμβούλιο, που επίσης απουσιάζει, δεν έχει δικαιολογήσει την απουσία του. Πιστεύω πως πρέπει να προχωρήσουμε με την ημερήσια διάταξή μας.
<P>
Θα ήθελα, εξ ονόματος του Σώματος, να διαβιβάσω στον κ. Fischler τις θερμές ευχές μας για γρήγορη ανάρρωση.
<P>
Τον λόγο έχει ο κ. Varela Suanzes-Carpegna, Πρόεδρος της Επιτροπής Αλιείας.

<SPEAKER ID=9 LANGUAGE="ES" NAME="Varela Suanzes-Carpegna">
. (ES) Κύριε Πρόεδρε, θέλω να επισημάνω, υποστηρίζοντας αυτό που λέτε, καταρχάς ότι ο κ. Fischler με είχε ενημερώσει σχετικά με την αδιαθεσία του, καθώς δεν ήταν σε θέση να παρευρεθεί εδώ μαζί μας σήμερα.
<P>
Θα πρέπει να πω πως ο κ. Fischler ήταν πάντα παρών σε άλλες συζητήσεις. Δεδομένου ότι είναι ασθενής και υφίσταται περίπτωση ανωτέρας βίας, προφανώς πρέπει απλώς να του διαβιβάσουμε τις ευχές για γρήγορη ανάρρωση που εξέφρασε ο κ. Πρόεδρος.
<P>
Πιστεύω ότι πρέπει να προχωρήσουμε σ' αυτή τη συζήτηση, γιατί ήδη μας κόστισε χρόνο η προετοιμασία των εκθέσεων που προβλέπονται για σήμερα, ουσιαστικά της έκθεσης Miguιlez. Πρόκειται για θέματα μείζονος σημασίας και επιτύχαμε να συζητηθούν αυτήν την περίοδο συνόδου του Ιανουαρίου, κάτι που ήταν δύσκολο λόγω των θεσμικών πτυχών που έπρεπε να διευθετηθούν. Επιπλέον, η συζήτησή τους γίνεται την Πέμπτη, κάτι που δεν συνηθίζεται για την αλιεία, και η ψηφοφορία επί των εκθέσεων θα διεξαχθεί την Πέμπτη το πρωί.
<P>
Ως εκ τούτου, εγώ, ως πρόεδρος της εν λόγω επιτροπής, θα σας ζητούσα, παρά την απουσία του Επιτρόπου, να προβούμε σε αυτή τη συζήτηση και να του διαβιβάσουμε, όπως είναι λογικό, τις ευχές μας για μια όσο το δυνατόν ταχύτερη ανάρρωση.

<SPEAKER ID=10 LANGUAGE="NL" NAME="Meijer">
 - (NL) Κύριε Πρόεδρε, πριν από τη συζήτηση για την αλιεία, στην οποία επίσης θα λάβω μέρος, θα ήθελα να επιστήσω την προσοχή σας στο γεγονός ότι στην ημερήσια διάταξη σήμερα το μεσημέρι βρίσκεται η έκθεση Stauner για το κοινοτικό πρόγραμμα δράσης Leonardo Da Vinci. Αντιλαμβάνομαι ότι πραγματοποιείται ακόμη λεπτομερής έρευνα για το θέμα αυτό και για αυτό, πιθανόν, δεν θα ήταν συνετό να ψηφίσουμε σχετικά σήμερα στις 17.00. Θα ήθελα να σας ζητήσω, σε συνεννόηση με την εισηγήτρια κ. Stauner, να εξετάσετε κατά πόσο αυτό το θέμα είναι ώριμο για απόφαση σήμερα. Κατά τη γνώμη μου, δεν είναι.

<SPEAKER ID=11 NAME="Πρόεδρος">
Κύριε Meijer, το διαδικαστικό θέμα που αναφέρετε είναι σαφώς εφικτό. Αν έχει λήξει η συζήτηση, προβλέπεται η διεξαγωγή της ψηφοφορίας το απόγευμα της ίδιας ημέρας. Αν έχουμε τελειώσει τη συζήτηση της έκθεσης στην οποία αναφερθήκατε, την έκθεση της κ. Stauner, σύμφωνα με την ημερήσια διάταξη, προβλέπεται να προβούμε στην ψήφισή της στις 17.00.
<P>
Θα σας παρακαλούσα να μην καθυστερήσουμε περισσότερο τη συζήτηση.
<P>
Ο Επίτροπος Vitorino, από την άλλη, μας ενημέρωσε πως είναι στο δρόμο προς το Στρασβούργο, αλλά δύσκολα θα μπορέσει να φτάσει πριν από την ψηφοφορία. Αν καταστεί απαραίτητο, κύριε Varela, ο Επίτροπος κ. Vitorino θα μπορούσε να εκφράσει τη γνώμη της Επιτροπής, την οποία μας διαβίβασε γραπτώς, πριν από την ψηφοφορία αν το θεωρείτε απαραίτητο.

<SPEAKER ID=12 LANGUAGE="ES" NAME="Miguιlez Ramos">
. (ES) Κύριε Πρόεδρε, αξιότιμοι συνάδελφοι, αυτό που θα ψηφίσουμε εδώ σήμερα δεν είναι προφανώς η έκθεση Miguιlez. Για προφανείς λόγους: η Επιτροπή Αλιείας, με την αποδοχή μεγάλου μέρους των τροπολογιών επί της έκθεσής μου, και εγώ η ίδια, με την επίτευξη συμβιβασμού με μερικούς από τους καταθέτες τους σχετικά με συγκεκριμένα σημεία, κάναμε σημαντικές τροποποιήσεις στο αρχικό κείμενο.
<P>
Συνεπώς, αυτό το κείμενο είναι μια σύνθεση των διαφόρων θέσεων που υπάρχουν στο Κοινοβούλιο σχετικά με τη μεταρρύθμιση της ΚΑΠ και κατά την αξιολόγησή του θα υπάρχουν κάποιοι που θα νομίζουν ότι το ποτήρι είναι μισογεμάτο και άλλοι που θα πουν ότι είναι μισοάδειο. Εν πάση περιπτώσει, πιστεύω πως η έκθεση περιέχει αρκετά θετικά στοιχεία σε σχέση με την τρέχουσα ΚΑΠ ώστε, ως εισηγήτρια, να ζητήσω από το Σώμα να την υπερψηφίσει.
<P>
Πρέπει να πω ότι στην Επιτροπή Αλιείας οι συμπτώσεις απόψεων ήταν μεγαλύτερες κατά την επισήμανση των ελλείψεων της σημερινής ΚΑΠ παρά κατά τη διατύπωση συγκεκριμένων προτάσεων για τη μεταρρύθμισή της. Εντούτοις, πιστεύω πως υπάρχουν αρκετά θετικά στοιχεία για να τεθούν οι βάσεις μιας μελλοντικής ΚΑΠ.
<P>
Η μεγαλύτερη δυσκολία παρουσιάστηκε κατά τον συμβιβασμό των διαφόρων συμφερόντων: των συμφερόντων των επιχειρήσεων προκειμένου να επιτευχθεί η οικονομική τους βιωσιμότητα, των συμφερόντων της διατήρησης των πόρων και των κοινωνικοοικονομικών μέτρων για την υπεράσπιση μιας δραστηριότητας που ως επί το πλείστον διεξάγεται σε καθυστερημένες, περιφερειακές ζώνες και σε ζώνες του Στόχου 1. Η Ευρωπαϊκή Επιτροπή θα πρέπει να μπορέσει, μέσω μιας έξυπνης πολιτικής, να συμβιβάσει τις τρεις αυτές πτυχές, κυρίως διότι η αποτυχία μιας από αυτές θα οδηγήσει σε αποτυχία και στις υπόλοιπες δύο.
<P>
Μας ανησυχεί η αντίφαση που υφίσταται μεταξύ της άκρως επικριτικής ανάλυσης της τρέχουσας ΚΑΠ από την Επιτροπή, την οποία συμμερίζεται το Ευρωπαϊκό Κοινοβούλιο, και των συνακόλουθων προτάσεων μεταρρύθμισης που διατυπώνονται στην Πράσινη Βίβλο, οι οποίες είναι ελάχιστα καινοτόμες. Η Πράσινη Βίβλος υποστηρίζει τη στασιμότητα, ένα "άλλη μία από τα ίδια" , που δεν ευχαριστεί κανέναν.
<P>
Η έκθεση που σας παρουσιάζω είναι σαφής όσον αφορά τον ορισμό του θεμελιώδους στόχου της κοινής αλιευτικής πολιτικής: εξισορρόπηση της βιωσιμότητας ενός στρατηγικού οικονομικού τομέα για την Ευρωπαϊκή Ένωση - που συμβάλλει στον επισιτιστικό εφοδιασμό και είναι ζωτικής σημασίας για την απασχόληση και την οικονομική και κοινωνική συνοχή των απόκεντρων περιφερειών της Ένωσης - με τη διατήρηση βιώσιμων θαλασσίων οικοσυστημάτων.
<P>
Όσον αφορά τη διατήρηση και τη διαχείριση των πόρων, η Επιτροπή Αλιείας ζητά να καθοριστούν τα σύνολα επιτρεπόμενων αλιευμάτων βάσει ορθολογικών και διαφανών μεθόδων, με συνυπολογισμό των επιστημονικών γνωμοδοτήσεων και των πληροφοριών που παρέχουν οι επαγγελματίες του τομέα, πολύ δε μάλλον τη στιγμή που αυτός ο καθορισμός θα έχει πολυετή και πολυκλαδικό χαρακτήρα. Ζητά να τεθεί τέρμα στις ασυνέπειες μεταξύ της τρέχουσας ΚΑΠ και της ενιαίας αγοράς, εκφράζοντας την αξίωση οι περιοχές περιορισμού της αλιείας, είτε πρόκειται για απαγορευμένες θαλάσσιες περιοχές είτε για ύδατα περιορισμένης πρόσβασης, να στηρίζονται σε επιστημονικά κριτήρια για την προστασία των πόρων. Πράγματι, όπως επισημαίνει η έκθεση, η τρέχουσα ΚΑΠ συνιστά παρέκκλιση από την αρχή της ίσης πρόσβασης και, ελλείψει αποφάσεως του Συμβουλίου, η παρέκκλιση αυτή θα εκπνεύσει στις 31 Δεκεμβρίου 2002. Η ΚΑΠ υποχρεούται να σέβεται τις θεμελιώδεις αρχές της Συνθήκης, συμπεριλαμβανομένης, κυρίες και κύριοι, της αρχής της ίσης μεταχείρισης.
<P>
Η σχετική σταθερότητα απαιτεί μια νέα ανάλυση, ακριβώς όπως ζητείται στην έκθεση, των κοινοτήτων που εξαρτώνται σε μεγάλο βαθμό από την αλιεία, η οποία να λαμβάνει υπόψη την εξέλιξη που υπήρξε στην Κοινότητα τα τελευταία 25 χρόνια. Η ανάλυση αυτή είναι απαραίτητη ενόψει της αναθεώρησης της ΚΑΠ.
<P>
Η Επιτροπή Αλιείας απέρριψε επίσης τη διεύρυνση της ζώνης αποκλειστικής εκμετάλλευσης πέρα από το σημερινό όριο των 6/12 μιλίων.
<P>
Όσον αφορά τον στόλο, η έκθεση επισημαίνει σαφώς ότι τα πολυετή προγράμματα προσανατολισμού (ΠΠΠ) δεν επέφεραν τα επιθυμητά αποτελέσματα, κάτι που οφείλεται σε μεγάλο βαθμό στην έλλειψη βούλησης ορισμένων κρατών μελών να τα εφαρμόσουν σωστά. Η μείωση του στόλου είναι μια κοινωνικοοικονομική θυσία που, για να γίνει κατανοητή και αποδεκτή από τον τομέα της αλιείας, πρέπει να διεξαχθεί με ισόρροπο τρόπο σε όλα τα κράτη μέλη και να διαθέτει επιπλέον επαρκή κοινοτική οικονομική στήριξη. Η Κοινότητα θα πρέπει να συνεχίσει να συμβάλλει στον εκσυγχρονισμό του στόλου μέσω διαρθρωτικών μέτρων, ενισχύοντας τις πτυχές ασφαλείας και κατοικησιμότητας χωρίς αυτό να συνεπάγεται αύξηση της αλιευτικής προσπάθειας. Συνεπώς, απαιτείται η συνέχιση των διαρθρωτικών ενισχύσεων.
<P>
Σχετικά με την επιθεώρηση και τον έλεγχο, αναγνωρίζουμε ότι η λειτουργία των μηχανισμών εποπτείας και ελέγχου δεν είναι ικανοποιητική. Πιστεύουμε πως όλες οι προσπάθειες που αποσκοπούν στη διατήρηση των πόρων θα είναι καταδικασμένες σε αποτυχία, αν δεν υπάρχει ένα εναρμονισμένο ευρωπαϊκό σύστημα που βασίζεται σε υψηλά επίπεδα συμμόρφωσης του τομέα. Θα πρέπει να διευρυνθούν οι αρμοδιότητες των κοινοτικών ελεγκτών και να θεσπιστεί ένα ομοιόμορφο καθεστώς κυρώσεων.
<P>
Όσον αφορά τις διεθνείς σχέσεις, η Κοινότητα πρέπει να τις προσεγγίσει με αποφασιστικότητα, συνδέοντάς τις με την εξωτερική πολιτική της Ευρωπαϊκής Ένωσης. Οι διεθνείς σχέσεις της Ευρωπαϊκής Ένωσης, όσον αφορά την αλιεία, πρέπει να εξεταστούν από μια εμπορική κυρίως οπτική που να αποσκοπεί στην επίτευξη δυνατοτήτων αλιευμάτων για τον στόλο μας. Οι αλιευτικές συμφωνίες αποτελούν και θα συνεχίσουν να αποτελούν ουσιαστικό στοιχείο της νέας ΚΑΠ. Γι' αυτό, είναι απαραίτητο να αναπτυχθεί μια ομοιόμορφη στρατηγική για τη σύναψη διεθνών συμφωνιών, ούτως ώστε οι επαγγελματίες του τομέα να υπόκεινται στους ίδιους όρους όσον αφορά τις δυνατότητες αλιείας, την πληρωμή των τελών και των αδειών και την αξιοποίηση πλεονασματικών ποσοστώσεων.
<P>
Οι εμπορικές σχέσεις και η πολιτική περί αγορών της Ευρωπαϊκής Ένωσης θα πρέπει να συνδυάσει τον σεβασμό της αρχής της κοινοτικής προτιμησιακής πρόσβασης με μια μείωση των δασμών που θα συνδέεται με την κατάρτιση ενός καταλόγου ευαίσθητων προϊόντων, διευκολύνοντας τον εφοδιασμό της βιομηχανίας μεταποίησης με πρώτες ύλες.
<P>
Όσον αφορά τις κοινωνικές πτυχές, αυτές απουσίαζαν παντελώς από την Πράσινη Βίβλο. Ζητούμε από την Επιτροπή να ενσωματώσει πλήρως αυτά τα οικονομικά και κοινωνικά μέτρα που είναι απαραίτητα για την εξασφάλιση της οικονομικής και κοινωνικής συνοχής των περιοχών που εξαρτώνται από την αλιεία. Ο τομέας της αλιείας χαρακτηρίζεται από σκληρές συνθήκες εργασίας και από έλλειψη συλλογικών συμβάσεων, κάτι που καθιστά απαραίτητη την αύξηση του κοινωνικού διαλόγου.
<P>
Τελειώνοντας, και εντός του χρόνου που μου παραχωρεί η πολιτική μου ομάδα, θα ήθελα να εκφράσω τη λύπη μου για όσα πήρε ο άνεμος αυτούς τους μακρούς μήνες των κοινοβουλευτικών διαδικασιών και, ιδιαίτερα, για δύο σημεία: έναν κοινοτικό στόλο που να μπορεί να λειτουργεί υπό κοινή σημαία και ένα ενιαίο σώμα κοινοτικών ελεγκτών. Λυπάμαι που σε αυτήν την περίπτωση το Ευρωπαϊκό Κοινοβούλιο δεν είναι το καινοτόμο και πρωτοποριακό θεσμικό όργανο που όλοι οι βουλευτές επιθυμούμε. Στην ευρωπαϊκή αλιεία έχουμε καθυστερήσεις δεκαετιών, αλλά κατά τον ίδιο τρόπο που στις τσέπες μας έχουμε πλέον ευρώ και τους ουρανούς μας τους ελέγχει η Eurocontrol, αργά ή γρήγορα η ευρωπαϊκή σημαία θα κυματίζει στα αλιευτικά μας πλοία.

<SPEAKER ID=13 LANGUAGE="FR" NAME="Lannoye">
, συντάκτης γνωμοδότησης της Επιτροπής Ανάπτυξης και Συνεργασίας. (FR) Κύριε Πρόεδρε, άλλαξα θέση στα έδρανα.
<P>
Μιλώ σήμερα εξ ονόματος της Επιτροπής Ανάπτυξης. Η Επιτροπή Ανάπτυξης προέβη σε ορισμένες ουσιαστικές παρατηρήσεις όσον αφορά την πολιτική αλιείας σε συνάρτηση με την αναπτυξιακή πολιτική.
<P>
Διαπιστώνει καταρχάς ότι η Ευρωπαϊκή Ένωση αποτελεί αναμφισβήτητα έναν από τους σημαντικότερους αλιευτικούς φορείς παγκοσμίως· οφείλουμε να το συνειδητοποιήσουμε. Αλλωστε, η αγορά της Ένωσης είναι τόσο μεγάλη, ώστε περισσότερο από το ήμισυ των ιχθύων που καταναλώνονται είτε αλιεύονται από τους στόλους της Ένωσης σε μη κοινοτικά ύδατα είτε εισάγονται κυρίως από τις αναπτυσσόμενες χώρες. Αντιλαμβανόμαστε κατά συνέπεια ότι οι επιπτώσεις της κοινής αλιευτικής πολιτικής για τις αναπτυσσόμενες χώρες μπορεί να είναι εξαιρετικά σημαντικές.
<P>
Η Επιτροπή Ανάπτυξης πιστεύει ότι η Ευρωπαϊκή Ένωση πρέπει να διασφαλίσει ότι η κοινή αλιευτική πολιτική της είναι συνεπής με την πολιτική της στους τομείς ανάπτυξης και συνεργασίας. Αυτό είναι προφανώς ουσιώδες, δεδομένου ότι ο στόχος δεν είναι η μετατόπιση των προβλημάτων που αντιμετωπίζει ο τομέας της ευρωπαϊκής αλιείας, προβλήματα τα οποία, όπως γνωρίζουμε καλά, είναι πολυάριθμα: υπέρμετρη αλιευτική ικανότητα, υπερεκμετάλλευση πόρων, μείωση της απασχόλησης, μεγάλη υποβάθμιση του θαλάσσιου περιβάλλοντος. Συνεπώς, η μετατόπιση των προβλημάτων στις άλλες περιοχές του κόσμου δεν είναι αποδεκτή, ούτε συνιστά σώφρονα και μακροπρόθεσμη πολιτική.
<P>
Επιπλέον, εκτιμούμε ότι οι αλιευτικές συμφωνίες, που αποτελούν ένα από τα σημαντικά στοιχεία της κοινής αλιευτικής πολιτικής, πρέπει να βασίζονται όχι μόνο σε αυτή την πρώτη αρχή, αλλά και σε αξιόπιστες επιστημονικές εκτιμήσεις για την κατάσταση των ιχθυαποθεμάτων και για τις επιπτώσεις της αλιείας στα στοχευόμενα κυρίως είδη ιχθύων. Είναι σαφές ότι, όπως ανέφερε η βασική εισηγήτρια, αυτές οι επιστημονικές εκτιμήσεις είναι αναγκαίες. Εάν δεν υπήρχαν, κάτι που δυστυχώς συμβαίνει συχνά στις αναπτυσσόμενες χώρες, θα έπρεπε να ακολουθηθεί η αρχή της προφύλαξης που αποτρέπει την υπερεκμετάλλευση των ιχθυαποθεμάτων.
<P>
Σε τελική ανάλυση, οι συμφωνίες πρέπει να παρέχουν εγγυήσεις για την επαρκή προστασία των κοινοτήτων που ζουν από τα ιχθυαποθέματα της παράκτιας αλιείας στις τρίτες χώρες, διασφαλίζοντας έτσι τη διατροφική τους ασφάλεια.

<SPEAKER ID=14 LANGUAGE="ES" NAME="Gonzαlez Αlvarez">
. (ES) Κύριε Πρόεδρε, εφόσον δεν γινόταν διαφορετικά, η Επιτροπή Περιβάλλοντος αποφάσισε, με μία αποχή και μεγάλη πλειοψηφία υπέρ, ότι μόνον η ισορροπία του θαλάσσιου οικοσυστήματος, όπως λένε και άλλοι συνάδελφοι, θα εξασφαλίσει την απασχόληση της αλιείας στο μέλλον και ότι ο στόλος θα πρέπει να προσαρμοστεί στους υφιστάμενους πόρους. Όπως είπε η εισηγήτρια, θα πρέπει να ξεπεραστεί η αποτυχία της τρέχουσας ΚΑΠ. Όλοι όσοι ζούμε σε παράκτιες περιοχές γνωρίζουμε ότι οι βιότοποι, οι απαγορευμένες ζώνες, οι διαστάσεις των ματιών των διχτύων, το σύνολο επιτρεπόμενων αλιευμάτων κλπ. δεν βελτιώνουν την κατάσταση και ότι η πρόταση που γίνεται στην Πράσινη Βίβλο δεν θα οδηγήσει στη βελτίωσή της.
<P>
Εμείς, στην Επιτροπή Περιβάλλοντος, πιστεύουμε πως θα πρέπει να αναληφθούν δράσεις σχετικά με τις πηγές ρύπανσης, που είναι πολυάριθμες - βιομηχανική ρύπανση, τεράστια τουριστική πίεση που εμείς στη χώρα μας γνωρίζουμε καλά - δράσεις σε εξαιρετικά οικοσυστήματα που υπάρχουν στη χώρα μας, όπως είναι οι εκβολές των ποταμών, ενέργειες στα εργοστάσια υδρογονανθράκων και άλλα που είναι αντίθετα προς αυτά που επιθυμούμε.
<P>
Απαιτούνται κοινωνικοί, περιβαλλοντικοί και οικονομικοί δείκτες που να επιτρέπουν την εξασφάλιση της αποτελεσματικότητας των δράσεων, καθώς επίσης συνοδευτικά κοινωνικά μέτρα και παροχή κινήτρων σε αειφόρους αλιευτικές πρακτικές, όπως είναι οι πρακτικές μικρής κλίμακας που απαντώνται στις εγγύτερες ακτές μας. Πρέπει να υπάρξει σεβασμός της αρχής της προφύλαξης, η οποία ορίζεται πολύ καλά στον κώδικα δεοντολογίας του Οργανισμού Τροφίμων και Γεωργίας και στη συμφωνία των Ηνωμένων Εθνών.
<P>
Είναι απαραίτητο να ενισχυθεί η εμπιστοσύνη των καταναλωτών με δράσεις όχι μόνο στην παραδοσιακή αλιεία, αλλά και στην υδατοκαλλιέργεια. Πρέπει επίσης να υπάρξει πληροφόρηση και ευαισθητοποίηση, καθώς και συμμετοχή των πολιτών και των θιγόμενων τομέων ούτως ώστε να έχουν επιτυχή έκβαση τα μέτρα που θα ληφθούν σε αυτούς τους τομείς, καθώς και συμμετοχή των τοπικών και περιφερειακών αρχών. Έλεγχος και εποπτεία, όπως είπε η εισηγήτρια, των μέτρων που λαμβάνονται, ειδάλλως θα υπάρχουν ανισότητες μεταξύ των διαφόρων χωρών.
<P>
Κύριε Πρόεδρε, πιστεύουμε πως δεν πρέπει να ξεχνάμε ότι η μεγαλύτερη ικανότητα του στόλου δεν εξασφαλίζει την απασχόληση. Έχει απολεσθεί το 19% στον τομέα της παραγωγής και το 10% τα τελευταία χρόνια στον τομέα της βιομηχανικής παραγωγής. Συνεπώς, πρέπει να αναλάβουμε δράση σχετικά με αυτήν την αντίφαση.

<SPEAKER ID=15 LANGUAGE="DE" NAME="Langenhagen">
. (DE) Κύριε Πρόεδρε, εύχομαι επίσης περαστικά στον κ. Fischer και είμαι κι εγώ υπέρ του να μην αναβληθεί η συζήτηση σήμερα το πρωί. Το θέμα είναι πάρα πολύ σημαντικό για να αναβληθεί. Ήταν πραγματικά πολύ δύσκολη δουλειά να περάσει η έκθεση αυτή με τις 400 τροπολογίες από την επιτροπή. Ο μεγάλος αριθμός των τροπολογιών δεν οφειλόταν βέβαια στην εργασία της σεβαστής μου συναδέλφου κ. Miguιlez Ramos, διότι εκείνη εργάστηκε υποδειγματικά και υπέβαλε μια καλοζυγισμένη έκθεση και γι' αυτό την ευχαριστούμε στο σημείο αυτό άλλη μια φορά.
<P>
Για ποιο λόγο τότε όλος αυτός ο κόπος, θα αναρωτηθούν κάποιοι ειρωνικά. Δεν μπορώ όμως να τονίσω αρκετά τη σημασία που έχει η έκθεση αυτή για το μέλλον της αλιείας στην Ευρώπη. Εδώ και σχεδόν 20 χρόνια υπάρχει μια κοινή αλιευτική πολιτική με ζενίθ και ναδίρ. Η αλιεία μας άγγιξε κάποια πολύ χαμηλά σημεία. Γι' αυτό όμως δεν είναι υπεύθυνες μόνον οι Βρυξέλλες. Όχι, μάλλον δεν καταβάλλονται κοινές προσπάθειες από όλα τα κράτη μέλη και από όλους τους αλιείς. Αυτός είναι ο λόγος για τον οποίο η ΚΑΠ δεν ανταποκρίθηκε πλήρως στις υπάρχουσες υψηλές απαιτήσεις. Τη χρονιά αυτή βρισκόμαστε στην κυριολεξία μπροστά σε ένα σταυροδρόμι. Ποια κατεύθυνση θα δώσουμε μελλοντικά στην κοινή αλιευτική πολιτική της Ευρώπης; Σας διαβεβαιώνω ότι οι συστάσεις του Κοινοβουλίου θα βρουν στην Επιτροπή γόνιμο έδαφος, αφού αυτή η συνεργασία μεταξύ των θεσμικών οργάνων προς το συμφέρον και όφελος της ευρωπαϊκής αλιείας πρέπει να συνεχιστεί και θα συνεχιστεί. Γνωρίζοντας τις συστάσεις της έκθεσης, η Επιτροπή μπορεί τώρα να υποβάλει τις μεταρρυθμιστικές της προτάσεις. Κι αυτό είναι κάτι που το περιμένουμε με αγωνία και ως εκ τούτου ελπίζω σήμερα να δοθεί ευρεία πλειοψηφία.
<P>
Ένα πράγμα όμως πρέπει να ξεκαθαριστεί. Θα είναι ένα ταξίδι μέσα σε αγριεμένες θάλασσες, αφού όπως είπαμε οι προκλήσεις είναι τεράστιες. Επιτρέψτε μου να τονίσω εν συντομία κάποια σημεία, τα οποία κατά την άποψή μου είναι απαραίτητα για τη μελλοντική αλιευτική πολιτική της Ευρώπης. Πρώτον δίχως αλιευτικά αποθέματα δεν θα υπάρχει πλέον αλιεία. Η εξίσωση αυτή είναι απλή, πλην όμως πραγματική. Στη διατήρηση υγιών αποθεμάτων πρέπει να δώσουμε ακόμη μεγαλύτερη προσοχή απ' ό,τι έως τώρα, διότι μόνον τα υγιή θαλάσσια οικοσυστήματα εξασφαλίζουν μια βιώσιμη και αειφόρο διαχείριση των αλιευτικών πόρων. Θέλουμε άλλωστε όλοι, και εδώ στο Κοινοβούλιο και έξω στις ακτές, ο τομέας της αλιείας να είναι βιώσιμος - και να είναι βιώσιμος όχι μόνο με το βλέμμα στραμμένο στο σήμερα και ίσως και στο αύριο, αλλά για τις επόμενες δεκαετίες.
<P>
Δεύτερον: γνωρίζουμε ελάχιστα πράγματα για τις σχέσεις του θαλάσσιου οικοσυστήματος. Για το λόγο αυτό η έρευνα πρέπει να εντατικοποιηθεί. Τρίτον στις ευρωπαϊκές θάλασσες δεν υπάρχουν αρκετοί αλιευτικοί πόροι, αυτό είναι γεγονός. Για το λόγο αυτό η αλιεία πρέπει να επεκτείνεται και εκτός των κοινοτικών υδάτων και συνεπώς χρειαζόμαστε συμφωνίες με τρίτες χώρες - συμφωνίες με υψηλό κόστος που αυξάνεται διαρκώς και αύριο θα είναι μάλλον απλησίαστο. Πρέπει να χαράξουμε νέους δρόμους, ακόμα και συμπεριλαμβάνοντας περισσότερο εκείνους που επωφελούνται άμεσα από τις αλιευτικές συμφωνίες. Το οφείλουμε στους φορολογούμενους. Ο καιρός κυλά γρήγορα, όχι μόνο για την ομιλία μου, αλλά και για τη μεταρρύθμιση της ΚΑΠ. Ας βρούμε μαζί έως το τέλος του έτους μια βιώσιμη λύση προς το συμφέρον της αλιείας μας στην Ευρώπη!

<SPEAKER ID=16 LANGUAGE="EN" NAME="Stihler">
Κύριε Πρόεδρε, η αναθεώρηση της κοινής αλιευτικής πολιτικής μάς προσφέρει την ευκαιρία να καθορίσουμε το μέλλον της αλιείας στην Ευρωπαϊκή Ένωση για τα προσεχή δέκα έτη και πρέπει να την εκμεταλλευτούμε δεόντως. Η ΚΑΠ δεν έχει ακόμη επιτύχει τους στόχους που είχε θέσει, μιας βιώσιμης, δηλαδή, αλιείας. Αντιθέτως, υπάρχει μια κατάσταση στην οποία τα αλιευτικά μας αποθέματα έχουν εξαντληθεί και οι θάλασσές μας μολυνθεί, ενώ οι τεχνολογικές μας δυνατότητες στον τομέα της αλιείας έχουν βελτιωθεί σε βαθμό που να μην αναγνωρίζονται.
<P>
Ο ακρογωνιαίος λίθος της νέας ΚΑΠ οφείλει να είναι η περιβαλλοντική και οικονομική βιωσιμότητα. Ένας τρόπος για να το επιτύχουμε αυτό είναι να αναγνωρίσουμε την περιφερειακή διάσταση της ΚΑΠ. Πρέπει να εντείνουμε τη συμμετοχή της αλιευτικής βιομηχανίας στη διαχείριση και διατήρηση των αλιευτικών αποθεμάτων, προωθώντας τη βελτίωση του διαλόγου μεταξύ αλιέων και επιστημόνων. Η βιωσιμότητα σημαίνει ότι πρέπει να αντιμετωπίζουμε με σοβαρότητα την περιβαλλοντική διάσταση της διαχείρισης των αλιευτικών αποθεμάτων. Ωστόσο, αυτό θα πρέπει να συνδυαστεί με πιο σαφείς διαδικασίες για ταχεία αντίδραση σε έκτακτες συνθήκες διακινδύνευσης των αλιευτικών αποθεμάτων. Θα πρέπει να διατηρήσουμε την αρχή της σχετικής σταθερότητας, αλλά συγχρόνως να διασφαλίσουμε μεγαλύτερη αποτελεσματικότητα και συνέπεια στον έλεγχο και την τήρηση των προδιαγραφών της ΕΕ, προσπαθώντας παράλληλα να απλουστεύσουμε την επαχθή διαδικασία ελέγχου των αλιέων.
<P>
Όπως γνωρίζουμε, εξακολουθούν να υπάρχουν αδυναμίες στον τομέα των επιθεωρήσεων και του ελέγχου· συνεπώς, η διάρθρωση και η συντονισμένη προσέγγιση των επιθεωρήσεων πρέπει να είναι ευπρόσδεκτες. Εντούτοις, η εφαρμογή ενιαίων διαδικασιών επιβολής κυρώσεων απαιτεί προσεκτική εξέταση.
<P>
Ο τομέας των αλιευτικών συμφωνιών, για τον οποίον μίλησε ο κ. Lannoye, πρέπει επίσης να αναθεωρηθεί. Θέματα όπως η ανάπτυξη, η μείωση της φτώχειας και οι περιβαλλοντικές επιπτώσεις διαδραματίζουν κεντρικό ρόλο. Υπάρχουν πολλά παραδείγματα ντόπιων αλιέων σε κάποιες από τις φτωχότερες περιοχές του κόσμου οι οποίοι δεν μπορούν πλέον να ψαρεύουν. Και, όταν δεν ψαρεύουν, δεν τρώνε. Η ανάγκη για μεταρρύθμιση είναι αδήριτη.
<P>
Πολλά πρέπει να επιτευχθούν σε πολύ μικρό χρονικό διάστημα, αλλά διακυβεύονται επίσης πολλά και για αυτό η προσπάθεια δεν πρέπει να αποτύχει. Ευελπιστώ ότι του χρόνου τέτοιον καιρό, όταν θα επιστρέψουμε μετά από τις διακοπές στην αίθουσα αυτή για την πρώτη περίοδο συνόδου του 2003, θα διαθέτουμε μια νέα, μεταρρυθμισμένη ΚΑΠ, η οποία θα ανταποκρίνεται στις απαιτήσεις του μέλλοντος.

<SPEAKER ID=17 LANGUAGE="EN" NAME="Attwooll">
Κύριε Πρόεδρε, παρότι συνηθίζεται πάντα να συγχαίρουμε τους συντάκτες των εκθέσεων για το έργο τους, είναι δύσκολο να βρεθούν οι κατάλληλες εκφράσεις όταν έχει επιτευχθεί κάτι πραγματικά εξαιρετικό. Για αυτό, λοιπόν, θα πω απλώς ότι συγχαίρω την κ. Miguιlez Ramos για το γεγονός ότι μια έκθεση, η οποία δέχθηκε 400 προτάσεις τροπολογιών στο στάδιο της επιτροπής, έφθασε στην ολομέλεια του Σώματος με 25 μόνο τροπολογίες.
<P>
Πριν ασχοληθώ με την ουσία της πρότασης ψηφίσματος, θα ήθελα να αναφερθώ εν συντομία στις τροπολογίες που υποβλήθηκαν από την Ομάδα μου. Οι τροπολογίες 3, 4 και 5 αφορούν τις διεθνείς διαστάσεις του θέματος. Η τροπολογία 3 αναζητά κοινούς ορισμούς και μεθοδολογία σε σχέση με τις επιδοτήσεις στον τομέα της αλιείας και την αλιευτική ικανότητα και προσπάθεια, καθώς και τη διασύνδεση μεταξύ τους. Οι τροπολογίες 4 και 5 έχουν σχεδιαστεί με σκοπό τη βελτίωση των διαδικασιών παρακολούθησης, τόσο στο ζήτημα της οικονομικής αποδοτικότητας των αλιευτικών συμφωνιών με τρίτες χώρες όσο και των αλιευτικών δραστηριοτήτων που θα διεξαχθούν στο πλαίσιό τους.
<P>
Η τροπολογία 6 αποσκοπεί απλώς να απαλύνει τη διατύπωση της αιτιολογικής σκέψης Η, λόγω αμφιβολιών για το κατά πόσον μπορεί η ΚΑΠ να εγγυηθεί πραγματικά στους επαγγελματίες της αλιείας βιοτικό επίπεδο συγκρίσιμο με αυτό άλλων παραγωγικών τομέων, αν και οφείλει ασφαλώς να συνεισφέρει σε αυτόν τον τομέα.
<P>
Τέλος, η τροπολογία 7 αποσκοπεί απλώς στην προώθηση σκέψεων σχετικά με τη δημιουργία εγκαταστάσεων αναψυχής, σε περιοχές στις οποίες, παράλληλα με την παράκτια αλιεία, την αλιεία ανοικτής θαλάσσης και την ιχθυοκαλλιέργεια, χρειάζεται να δοθεί ξεχωριστή προσοχή. Ευελπιστούμε ότι αυτές οι τροπολογίες θα τύχουν της έγκρισης του Σώματος.
<P>
Γενικότερα, πιστεύουμε ότι η πρόταση ψηφίσματος έχει οδηγήσει στην επίτευξη μιας αξιέπαινης ισορροπίας μεταξύ των απαιτήσεων της αλιείας ως οικονομικής δραστηριότητας και της ανάγκης για βιωσιμότητα. Διατηρώντας την αρχή της σχετικής σταθερότητας και το όριο των έξι έως δώδεκα μιλίων, αναγνωρίζει την επισφαλή θέση των κοινοτήτων που εξαρτώνται κατεξοχήν από την αλιεία. Αποδεχόμενη την πρόταση για τη θέσπιση πολυετών και πολυειδών ποσοστώσεων, προωθεί μια προσέγγιση σχετικά με τη διαχείριση των αλιευτικών αποθεμάτων η οποία είναι καλύτερη, τόσο για το περιβάλλον όσο και για την αλιευτική βιομηχανία. Αντιμετωπίζει επίσης και κάποια άλλα ζητήματα οικολογικού ενδιαφέροντος, όπως η πρακτική της αφαίρεσης των πτερυγίων των καρχαριών και τα παρεμπίπτοντα αλιεύματα κητοειδών. Επιπλέον, λαμβάνει σοβαρά υπόψη τις ευθύνες μας προς τον αναπτυσσόμενο κόσμο.
<P>
Μια ακόμα διάσταση, η οποία με ενδιαφέρει ιδιαιτέρως προσωπικά, είναι η πρόταση για τη διασφάλιση ακόμα μεγαλύτερης συμμετοχής των αλιέων, των επιστημόνων και των οικολόγων στις διαδικασίες λήψης αποφάσεων. Προσθέτω, με μια κάποια υπερηφάνεια, ότι αυτή είναι μια προσέγγιση η οποία ξεκίνησε στη δική μου εκλογική περιφέρεια, με τη συμμετοχή οργανώσεων όπως η Ομοσπονδία Αλιέων Σκοτίας, η Ένωση των Ωκεανών των Σέτλαντ και το Παγκόσμιο Ταμείο για τη Φύση.
<P>
Ο αριθμός των τροπολογιών που υποβλήθηκαν στην επιτροπή κατέδειξε πόσο διαφορετικές και, συχνά, αντικρουόμενες μπορεί να είναι οι απόψεις όσον αφορά τα ζητήματα της αλιείας. Η τελική έκθεση καταδεικνύει ακριβώς πόσο ορθά μπορούμε να διευθετούμε τις διαφορές μας στους κόλπους αυτού του Σώματος. Ευελπιστώ ότι το αποτέλεσμα της σημερινής ψηφοφορίας, η οποία θα διεξαχθεί αργότερα, θα είναι τέτοιο ώστε να μπορούν δικαίως να είναι υπερήφανοι το Σώμα, στο σύνολό του, η Επιτροπή Αλιείας, ειδικότερα, και η κ. Miguιlez Ramos, παρόλη τη σεμνότητα και τις προσωπικές της επιφυλάξεις.

<SPEAKER ID=18 LANGUAGE="EN" NAME="McKenna">
Κύριε Πρόεδρε, είναι σε όλους μας ξεκάθαρο ότι η αλιευτική βιομηχανία χρειάζεται ψάρια. Χωρίς ψάρια δεν υφίσταται αλιευτική βιομηχανία.
<P>
Ένα από τα μεγαλύτερα προβλήματα της κοινής αλιευτικής πολιτικής τα περασμένα 20 χρόνια υπήρξε το ότι αρκετοί από τους στόχους που έθετε δεν τέθηκαν σε σειρά προτεραιότητας. Αυτό δημιούργησε συγκρούσεις. Ο μόνος τρόπος για να διασφαλιστεί ότι η αλιευτική βιομηχανία θα έχει κάποιο μέλλον είναι να τοποθετηθεί η βιωσιμότητα στην κορυφή των προτεραιοτήτων. Αυτό αποτελεί προαπαιτούμενο για τον κλάδο και όχι εμπόδιο που πρέπει να ξεπεραστεί. Εάν η βιωσιμότητα δεν αποτελέσει τη πρωταρχική προτεραιότητα, οι συμβιβασμοί με άλλους στόχους της κοινής αλιευτικής πολιτικής, όπως οι οικονομικοί στόχοι, θα οδηγούν συνεχώς σε περαιτέρω υποβάθμιση των αποθεμάτων.
<P>
Έχουμε καταθέσει μια τροπολογία η οποία θέτει ως πρωταρχικό στόχο την αναγκαιότητα διασφάλισης της αφθονίας των αλιευτικών αποθεμάτων και άλλων θαλάσσιων ειδών. Τόσο η αλιευτική βιομηχανία όσο και η Επιτροπή Αλιείας ισχυρίζονται ότι συμφωνούν ως προς την αναγκαιότητα διατήρησης των αποθεμάτων και προστασίας του θαλάσσιου οικοσυστήματος. Οι πρόσφατες περικοπές στις ποσοστώσεις για διάφορα είδη αλιευμάτων στην ΕΕ, τον περασμένο μήνα, προσφέρουν μια εύγλωττη εικόνα της ανάγκης να καταστεί η βιωσιμότητα των αλιευτικών αποθεμάτων βασική προτεραιότητα.

<SPEAKER ID=19 LANGUAGE="ES" NAME="Jovι Peres">
Κύριε Πρόεδρε, έχω την εντύπωση ότι είναι η πρώτη φορά σε επτάμισι χρόνια σε αυτό το Σώμα που πρέπει να εκφράσω δημοσίως ότι η παρέμβασή μου είναι πολύ προσωπική και δεν αντιστοιχεί στην πολιτική μου ομάδα. Υπάρχουν άλλες πολύ έγκυρες απόψεις στην Ομάδα της Ευρωπαϊκής Ενωτικής Αριστεράς. Ωστόσο, σας προειδοποιώ ότι ήταν δύσκολη η επίτευξη μιας θέσης.
<P>
Εν πάση περιπτώσει, καταρχάς θέλω να ευχαριστήσω την κ. Miguιlez για το έργο της. Αρχικά παρουσίασε ένα σχέδιο έκθεσης που κατά τη γνώμη μου ήταν απόλυτα ισορροπημένο και που πιστεύω ότι θα έπρεπε να αποτελέσει τη βάση, ώστε, με τη συμβολή όλων των μελών της Επιτροπής Αλιείας και με το πνεύμα της κ. Miguιlez, να παγιώσει τα όσα μας παρουσίασε. Ωστόσο, κατατέθηκαν 400 τροπολογίες, που στην πλειοψηφία τους πιστεύω πως υποκινούνταν από αποκλειστικά εθνικές θέσεις, οι οποίες δεν συμβάλλουν στην ενδυνάμωση μιας κοινής πολιτικής, μιας από τις ελάχιστες κοινές πολιτικές, αλλά εντελώς το αντίθετο.
<P>
Έπειτα από αυτές τις 400 τροπολογίες, η κ. Miguιlez κατέβαλε υπεράνθρωπη προσπάθεια για να παρουσιάσει νέους συμβιβασμούς. Εγώ παραιτήθηκα. Από αυτήν την άποψη, κατά τη γνώμη μου το έργο της ήταν αρκετά καλό και σημειωτέον αξιοθαύμαστο, πιστεύω όμως πως το τελικό αποτέλεσμα, οι 400 τροπολογίες, όπου επίσης πιστεύω πως δεν υπήρξαμε και πολύ γενναιόδωροι με τους συμβιβασμούς της σε πολλές πτυχές, δεν είναι πολύ συνεκτικό. Υπάρχουν αντιθέσεις, σε μερικές πτυχές επεκτεινόμαστε σε πολλές λεπτομέρειες, ενώ αντίθετα σε άλλες ούτε που εξετάζουμε γενικά θέματα. Πάντως, εν πάση περιπτώσει, κατ' εμέ είναι σημαντική αυτή η εκδήλωση και το λέω αυτό με κάθε ειλικρίνεια: υπάρχουν τροπολογίες που κατά την άποψή μου αποτελούν σημαντικές τροποποιήσεις της Συνθήκης, σε μια στιγμή που η εφαρμογή του ευρώ ενισχύει την ελεύθερη κυκλοφορία των προσώπων. Επίσης εκφράζεται βούληση για την επίτευξη προόδων στην κοινή αλιευτική πολιτική και την ενδυνάμωσή της. Από την άλλη, έχει κανείς την εντύπωση ότι εκφράζονται μερικές φορές αξιώσεις εθνικοποίησης του ελέγχου των κοινοτικών υδάτων, παράλληλα όμως ζητούνται κοινοτικοί έλεγχοι των υδάτων τρίτων χωρών. Και μερικές φορές δίνεται η εντύπωση - και συγχωρήστε μου την ειλικρίνεια - ότι γίνεται χρήση της περιφερειοποίησης για να εκφραστούν άλλα πράγματα.
<P>
Εγώ θα συμβουλεύσω την πολιτική μου ομάδα να μην καταψηφίσει το τελικό αποτέλεσμα. Φρονώ πως η κ. Miguιlez δεν θα άξιζε κάτι τέτοιο και, εν πάση περιπτώσει, της επαναλαμβάνω για ακόμη μια φορά το δικό μου πνεύμα συνεργασίας και την ευχαριστώ ξανά για την αξιοθαύμαστη προσπάθειά της να επιτύχει ένα ισορροπημένο αποτέλεσμα, που κατά την άποψή μου δεν επετεύχθη.

<SPEAKER ID=20 LANGUAGE="EN" NAME="Gallagher">
Κύριε Πρόεδρε, είμαι απογοητευμένος από την απουσία του κ. Επιτρόπου, αλλά κατανοώ απολύτως το γεγονός ότι είναι ασθενής και του εύχομαι καλή ανάρρωση.
<P>
Θα ήθελα να συγχαρώ την εισηγήτρια, κ. Miguιlez Ramos, για το έργο της κατά την εκπόνηση αυτής της τόσο σημαντικής έκθεσης, κατόπιν μιας εξαιρετικά εκτεταμένης διαδικασίας διαβούλευσης. Ο σκοπός της Πράσινης Βίβλου για την κοινή αλιευτική πολιτική, η οποία δημοσιεύτηκε τον περασμένο Μάρτιο, ήταν να προκαλέσει συζητήσεις σχετικά με το μέλλον της κοινής αλιευτικής πολιτικής. Προκάλεσε, πράγματι, συζητήσεις, ιδίως στη χώρα μου. Η Επιτροπή απηύθυνε έκκληση για ενδελεχή και επείγουσα μεταρρύθμιση της κοινής αλιευτικής πολιτικής. Δεδομένου ότι είμαι μέλος του Κοινοβουλίου και εκπροσωπώ μια περιφέρεια στην οποία πολλά πράγματα εξαρτώνται από την αλιευτική βιομηχανία, συμμερίζομαι αυτήν την άποψη.
<P>
Ο ευρύς διάλογος και οι συζητήσεις που προκάλεσε η Πράσινη Βίβλος θα ενσωματωθούν στη Λευκή Βίβλο της Επιτροπής, προκειμένου να ληφθούν υπόψη στις εργασίες του Συμβουλίου κατά τη διάρκεια του τρέχοντος έτους. Χαιρετίζω τη διαδικασία διαβούλευσης και είμαι σε θέση να διαβεβαιώσω τους συναδέλφους ότι στο κράτος μου οι αρχές έχουν φροντίσει για τη διεξαγωγή μιας ευρείας και ουσιαστικής διαβούλευσης. Ο Υπουργός Ναυτιλίας συγκρότησε μια ειδική ομάδα αξιολόγησης προκειμένου να υπάρξει μια συγκροτημένη απάντηση προς κάθε ενδιαφερόμενο. Όλα έγιναν όπως έπρεπε. Στο πλαίσιο, όμως, της κοινής αλιευτικής πολιτικής, κάτι που ισχύει και για άλλες πολιτικές της ΕΕ, υπάρχει μια τάση λήψης πολιτικών αποφάσεων χωρίς να λαμβάνονται πλήρως υπόψη οι πολύτιμες απόψεις όσων ζουν και εργάζονται στον συναφή τομέα. Η ιρλανδική εθνική ομάδα αξιολόγησης της στρατηγικής σχετικά με την κοινή αλιευτική πολιτική, την οποία συγκρότησε ο Υπουργός Ναυτιλίας και η οποία περιλαμβάνει στους κόλπους της εκπροσώπους των ενδιαφερομένων φορέων, διετύπωσε προτάσεις και συστάσεις, με αφορμή το περιεχόμενο της Πράσινης Βίβλου για την αλιευτική πολιτική. Σε κάθε περίπτωση, είναι απαραίτητη η συμμετοχή των ενδιαφερομένων φορέων. Δεν μπορεί να υπάρξει επιτυχημένη κοινή αλιευτική πολιτική, ή οποιαδήποτε άλλη πολιτική, εάν οι ενδιαφερόμενοι φορείς δεν παίζουν σημαντικό ρόλο στη διαμόρφωση και την εφαρμογή της.
<P>
Δεν υπάρχει αμφιβολία ότι οι συζητήσεις στο εσωτερικό του Συμβουλίου κατά το τρέχον έτος θα είναι δύσκολες. Πρέπει να ληφθούν σημαντικές αποφάσεις σε τομείς κλειδιά, ιδιαιτέρως σε σχέση με την κοινωνική και οικονομική διάσταση της κοινής αλιευτικής πολιτικής. Η γνώμη μου είναι, και γνωρίζω ότι την συμμερίζονται πολλοί βουλευτές, οι οποίοι εκπροσωπούν παράκτιες περιοχές, ότι η Πράσινη Βίβλος δεν αντιμετωπίζει επαρκώς αυτά τα θέματα. Ελάχιστα λαμβάνει υπόψη τη σπουδαιότητα του κλάδου της αλιείας για τις παράκτιες περιοχές, όπου δεν υπάρχουν εναλλακτικές δυνατότητες απασχόλησης, είτε πρόκειται για την Ιρλανδία είτε πρόκειται για άλλες περιοχές της Κοινότητας. Η ολοκλήρωση είναι απαραίτητη, και, έχοντας υπόψη την κατάσταση στη χώρα μου, πρέπει να ληφθεί πρόνοια για την αλιευτική πολιτική, την πολιτική περιφερειακής ανάπτυξης, την πολιτική ανάπτυξης της υπαίθρου και τις περιοχές του Στόχου 1.
<P>
Χαιρετίζω την ευθύτητα η οποία χαρακτηρίζει τη διατύπωση της Επιτροπής σχετικά με την τρέχουσα κατάσταση της ευρωπαϊκής αλιείας και πολλές από τις προτεινόμενες αλλαγές, εάν εφαρμοστούν, θα βοηθήσουν στην επίλυση ορισμένων από τις υπάρχουσες δυσκολίες. Θα πρέπει να πραγματοποιηθούν αρκετές επιπρόσθετες κρίσιμες αλλαγές, προκειμένου να ενισχυθεί περαιτέρω η κοινή αλιευτική πολιτική. Η μεγαλύτερη συμμετοχή των αλιέων και των ενδιαφερομένων φορέων στη διαδικασία διαχείρισης έχει καθυστερήσει πολύ. Η συμμετοχή των αλιέων θα συνεισφέρει σημαντικά στη βελτίωση της αξιοπιστίας κάθε μελλοντικής πολιτικής. Η ουσιαστική ανάληψη της διαχείρισης και του ελέγχου από τις περιφέρειες θα ωφελήσει σημαντικά τον εν λόγω κλάδο. Απευθύνω έκκληση στην Επιτροπή να ενισχύσει τη διαδικασία της αποκέντρωσης, με τη δημιουργία ενός πανευρωπαϊκού δικτύου περιφερειακών συμβουλευτικών επιτροπών.
<P>
Χωρίς την πραγματοποίηση πρακτικών και βιώσιμων αλλαγών στο σύστημα ελέγχου, η αλιευτική πολιτική δεν θα κερδίσει την εμπιστοσύνη των αλιέων και θα οδηγηθεί σε βέβαιη αποτυχία. Η χώρα μου έχει, με τον καιρό, ωφεληθεί πάρα πολύ από την ένταξή της στην Ευρωπαϊκή Ένωση. Ωστόσο, η αλιευτική βιομηχανία έχει πληρώσει υπερβολικά υψηλό τίμημα καθώς υποχρεώθηκε να μοιραστεί τις πλούσιες σε αλιεύματα ζώνες στα ανοιχτά των δυτικών ακτών της Ιρλανδίας με άπληστους γείτονες. Εάν παρατηρείται μείωση των αλιευτικών αποθεμάτων, δεν ευθύνονται για αυτό οι ιρλανδοί αλιείς αλλά ορισμένοι άπληστοι γείτονες σε άλλα κράτη μέλη.

<SPEAKER ID=21 LANGUAGE="EN" NAME="Farage">
Κύριε Πρόεδρε, στη χώρα μου τα απόρρητα έγγραφα από τις συνεδριάσεις του υπουργικού συμβουλίου δημοσιοποιούνται 30 χρόνια μετά την πραγματοποίηση των συζητήσεων στις οποίες αναφέρονται. Κατά συνέπεια, τα δύο τελευταία χρόνια, έχουν δημοσιευθεί έγγραφα που νωρίτερα ήταν απόρρητα και σχετίζονται με τις διαπραγματεύσεις που οδήγησαν στην ένταξη της Βρετανίας στην τότε Κοινή Αγορά. Κατέστη έτσι δυνατό να δούμε έγγραφα τα οποία σχετίζονται με τη θέσπιση της κοινής αλιευτικής πολιτικής. Όπως προκύπτει από τα εν λόγω έγγραφα, κατά την έναρξη εφαρμογής της, η ΚΑΠ δεν είχε νομική βάση. Επιπλέον, τα μέλη του υπουργικού συμβουλίου γνώριζαν το γεγονός αυτό· όμως, είχαν την πρόθεση και, εν τέλει, είπαν ψέματα στη βρετανική κοινή γνώμη σχετικά με αυτό το ζήτημα, παρά το γεγονός ότι γνώριζαν με βεβαιότητα ότι αυτή η πολιτική θα ήταν καταστροφική για την αλιευτική βιομηχανία, αλλά οι αλιείς θεωρούνταν πολιτικά αναλώσιμοι. Θυσιάστηκαν προκειμένου να εξασφαλιστεί ότι η ένταξη της Βρετανίας θα πραγματοποιούνταν σύμφωνα με τον αρχικό σχεδιασμό. Έκτοτε, η αναμενόμενη καταστροφή έχει υλοποιηθεί με τη μορφή της απώλειας δεκάδων χιλιάδων θέσεων εργασίας, τόσο στον ίδιο τον κλάδο της αλιείας όσο και στους σχετιζόμενους με αυτόν κλάδους, με οικονομικές απώλειες σχεδόν ενός δισεκατομμυρίου βρετανικών λιρών για κάθε έτος εφαρμογής της ΚΑΠ, καθώς και με έσχατη παρακμή του αλιευτικού στόλου.
<P>
Η ΚΑΠ είναι καταστροφική και σε τεχνικό επίπεδο. Σε μία έκθεσή της για το 1997, η Υπηρεσία Μελετών του Κοινοβουλίου σημείωνε ότι τα μόνα παραδείγματα επιτυχημένων συστημάτων διαχείρισης ήταν αυτά των Νήσων Φώκλαντ, της Ισλανδίας, της Ναμίμπια και της Νέας Ζηλανδίας, όπου η αλιεία εμπίπτει στη δικαιοδοσία μίας και μόνης χώρας. Δεν υπάρχει κανένα απολύτως παράδειγμα κοινής αλιευτικής πολιτικής η οποία να έχει λειτουργήσει αποτελεσματικά και, κατά συνέπεια, η ΚΑΠ έχει το σύμφυτο μοιραίο ελάττωμα ότι είναι μία κοινή πολιτική.
<P>
Σε αυτήν, λοιπόν, την Πράσινη Βίβλο και στην έκθεση της κ. Miguιlez Ramos, εγώ και η Ομάδα μου απαντάμε ότι η ΚΑΠ θεμελιώθηκε πάνω σε ψέματα και ότι από τεχνικής πλευράς είναι χαώδης. Αντιπροσωπεύει καθετί λανθασμένο στην Ευρωπαϊκή Ένωση και πιστεύουμε ότι και αυτή, όπως και η ΕΕ, θα πρέπει να καταργηθεί αμέσως - η μεταρρύθμιση δεν αποτελεί καν επιλογή.

<SPEAKER ID=22 LANGUAGE="FR" NAME="Souchet">
Κύριε Πρόεδρε, εύχομαι φυσικά ταχεία ανάρρωση στον κ. Fischler και παρακαλώ τους παρόντες υπαλλήλους να του διαβιβάσουν λεπτομερώς τις ανησυχίες μας. Θα ήθελα να επιστήσω την προσοχή του Επιτρόπου σε τρία καίρια σημεία με την ευκαιρία της προετοιμασίας της νέας κοινής αλιευτικής πολιτικής.
<P>
Καταρχάς, η νέα κοινή αλιευτική πολιτική πρέπει οπωσδήποτε να κρατήσει ως βάση το σύστημα του συνόλου των επιτρεπόμενων αλιευμάτων και των ποσοστώσεων που αποτελούν τον καλύτερο τρόπο διασφάλισης της επάρκειας των αλιευμάτων και της κατάστασης των αποθεμάτων. Όντως, αυτές οι ποσοστώσεις πρέπει να οριστούν σε πολυετή βάση, όπως συγκεκριμένα ζήτησε από την Επιτροπή ο σύνδεσμος αλιείας των ακτών του Ατλαντικού, προκειμένου να αποφευχθούν οι τυχαίες διακυμάνσεις από έτος σε έτος και να μπορούν οι αλιείς να προβαίνουν στην ελάχιστη δυνατή πρόβλεψη, χωρίς την οποία καμία ανθρώπινη και οικονομική δραστηριότητα δεν είναι δυνατή. Από την άλλη πλευρά, αυτές οι ποσοστώσεις δεν θα πρέπει σε καμία περίπτωση να καταστούν ατομικές και μεταβιβάσιμες, γεγονός που θα οδηγούσε σε μη αντιστρεπτή συγκέντρωση και στην εξάλειψη της θαλάσσιας ζωής στις περισσότερες παράκτιες περιοχές μας. Εμμένουμε στο παρόν σύστημα της συλλογικής διαχείρισης των ποσοστώσεων από τα κράτη μέλη και τις επαγγελματικές οργανώσεις αλιέων.
<P>
Δεύτερον, η νέα κοινή αλιευτική πολιτική πρέπει να αποκηρύξει το ωμό, άδικο, δαπανηρό και αναποτελεσματικό σύστημα των αυθαίρετων μειώσεων της παραγωγικής ικανότητας του αλιευτικού στόλου. Η Επιτροπή προτείνει να γίνουν αυστηρότερες οι διατάξεις όσον αφορά την ανανέωση του στόλου. Διαφωνούμε κάθετα. Όχι επειδή, στο παρελθόν, η Επιτροπή υποστήριξε τη ναυπήγηση υπερβολικού αριθμού νέων μηχανοτράτων-εργοστάσιο στην Ευρώπη, θα πρέπει επί του παρόντος, να διαπράξει αντίστοιχο σφάλμα καθιστώντας αδύνατο τον απαραίτητο εκσυγχρονισμό του αλιευτικού μας στόλου περιορισμένης κλίμακας, την αναγκαιότητα του οποίου επιβεβαιώνουν κυρίως τα πολυάριθμα τραγικά ατυχήματα ανοιχτά των ευρωπαϊκών ακτών του Ατλαντικού που οφείλονται στη γήρανση του στόλου.
<P>
Η διαχείριση του αλιευτικού στόλου πρέπει να γίνεται με ευέλικτα και αντιστρέψιμα μέσα. Ως προς αυτό, οι ενισχύσεις για τον εκσυγχρονισμό, και κυρίως οι ενισχύσεις για νεοεισερχόμενους στον κλάδο, οι ενισχύσεις που αφορούν τους νέους, πρέπει να διατηρηθούν απαραιτήτως μακροπρόθεσμα.
<P>
Τρίτο, η νέα κοινή αλιευτική πολιτική πρέπει να θεσπίσει ένα σύστημα βιώσιμης διαχείρισης βάσει του οποίου να ενσωματώνονται στη διαδικασία λήψης αποφάσεων οι δεξιότητες, οι γνώσεις και η εξειδικευμένη εμπειρία των επαγγελματιών. Πολυάριθμα πρόσφατα παραδείγματα, όπως εκείνο του γαύρου και του βακαλάου, δείχνουν ότι είναι εξαιρετικά επικίνδυνο να στηριζόμαστε αποκλειστικά στις εκτιμήσεις και στα μοντέλα των βιολόγων για να δικαιολογούμε αποφάσεις με ιδιαίτερα σοβαρές κοινωνικοοικονομικές συνέπειες. Σε έναν τομέα όπου η εκτίμηση των πόρων είναι εξαιρετικά περίπλοκη, δεν πρέπει να στερούμαστε καμιάς πηγής πληροφοριών.
<P>
Εύχομαι αυτοί οι τρεις προβληματισμοί, που επισημάνθηκαν στη διάρκεια της διαδικασίας διαβούλευσης, να αποτελέσουν πηγή έμπνευσης για τις προτάσεις κανονισμών που θα μας υποβάλει προσεχώς ο Επίτροπος. Σε σχέση με την Πράσινη Βίβλο, έχουμε να διανύσουμε πολύ δρόμο ακόμη και να καταβάλουμε μεγάλες προσπάθειες. Ζητούμε από τον Επίτροπο να μας προτείνει μια νέα μακροπρόθεσμη κοινή αλιευτική πολιτική και όχι άλλα θλιβερά ημίμετρα, καθώς πιστεύουμε πως η αλιεία σε όλες τις χώρες της ΕΕ με ναυτιλιακή δραστηριότητα είναι καθοριστική για την ανάπτυξη των παράκτιων περιοχών. Πιστεύουμε στο μέλλον της αλιείας. Θα θέλαμε να διαθέτουμε μια κοινή αλιευτική πολιτική που επίσης να πιστεύει στο μέλλον της αλιείας.

<SPEAKER ID=23 LANGUAGE="ES" NAME="Varela Suanzes-Carpegna">
Κύριε Πρόεδρε, αγαπητοί συνάδελφοι, θέλω και εγώ - όπως έκαναν οι συνάδελφοι - να αρχίσω την παρέμβασή μου αναγνωρίζοντας το έργο της εισηγήτριας, κ. Miguιlez Ramos, σχετικά με ένα θέμα που ήταν ειλικρινά δύσκολο, όπως όλοι γνωρίζουμε, λόγω της αντιπαράθεσης θέσεων και συμφερόντων που υπάρχουν σχετικώς.
<P>
Παρ' όλα αυτά, πρέπει να εκφράσω, ωστόσο, τη λύπη μου για το τελικό αποτέλεσμα, διότι πιστεύω πως δεν είναι το ικανοποιητικό αποτέλεσμα που θα ήταν αναμενόμενο. Για αυτόν τον λόγο καταψήφισα την έκθεση στην επιτροπή, η οποία - όπως θα θυμάστε - κατέληξε σε αποτέλεσμα 12 ψήφων υπέρ, 6 κατά και 3 αποχών, μεταξύ των οποίων και της ίδιας της εισηγήτριας.
<P>
Γιατί θεωρώ μη ικανοποιητική την έκθεση; Διότι πιστεύω πως έπειτα από περισσότερα από 20 χρόνια της αποκαλούμενης κοινής αλιευτικής πολιτικής, που μόνο στο όνομα είναι κοινή, και έπειτα από 17 χρόνια μεταβατικής περιόδου δύο κρατών μελών, της Ισπανίας και της Πορτογαλίας, θα έπρεπε να είχε προχωρήσει κάπως περισσότερο η κοινοτικοποίηση της εν λόγω πολιτικής και να είχαν σημειωθεί μεγαλύτερες πρόοδοι από τις προτεινόμενες στην έκθεση Miguιlez Ramos, που υποστηρίζει τη διατήρηση του τρέχοντος status quo. Αναφέρομαι σε δύο βασικά ζητήματα.
<P>
Κατά τη γνώμη μου, τα δύο αυτά ζητήματα είναι: πρώτον, η κατανομή των δυνατοτήτων αλιείας σε κοινοτικά ύδατα μεταξύ των κρατών μελών, διατηρώντας αυτή τη σχετική σταθερότητα, που δεν αποτελεί αρχή, αλλά καταφανή μηχανισμό διακρίσεων· δεύτερον, η κατηγορηματική άρνηση της δοκιμής, έστω και πειραματικά, των νέων συστημάτων διαχείρισης που στον κόσμο και σε μεγάλες αλιευτικές δυνάμεις, όπως η Νορβηγία και η Ισλανδία, επιφέρουν σήμερα θαυμάσια αποτελέσματα, μέσω μεταβιβάσιμων δικαιωμάτων αλιείας, που εδώ αρνούμαστε κατηγορηματικά ακόμη και να δοκιμάσουμε.
<P>
Ειλικρινά πιστεύω πως με μια ενιαία αγορά και με ένα ενιαίο νόμισμα είναι απαράδεκτες οι εξαιρέσεις από τα ιδιαίτερα πλεονεκτήματα της Ευρωπαϊκής Ένωσης, που περιλαμβάνονται στις Συνθήκες, για έναν οικονομικό τομέα, τον τομέα της αλιείας, που είναι ένας οικονομικός τομέας όπως οι υπόλοιποι και που καλείται να διαδραματίσει στρατηγικό ρόλο στο μέλλον και από τον οποίον εξαρτώνται πολλές περιοχές, μεγάλος αριθμός εκ των οποίων ανήκουν στον Στόχο 1.
<P>
Ειλικρινά πιστεύω πως μπορεί και πρέπει να επιτευχθεί μεγαλύτερη συμφωνία χωρίς να ζημιωθούν άλλες αλιευτικές κοινότητες, διότι πρέπει να κατανοήσουμε και να τις υπερασπιστούμε όλες, για να συνεχίζουμε να εκσυγχρονίζουμε το θέμα ή, τουλάχιστον, να ανοίγουμε νέες δυνατότητες, έστω και αν αυτό γίνεται αργά και σταδιακά. Πιστεύω πως θα πρέπει να συνεχίσουμε να μιλούμε και να συζητούμε πολύ στους επόμενους μήνες στην επιτροπή μας προκειμένου να βρούμε νέους, πραγματικά ευρωπαϊκούς τρόπους συμβιβασμού.

<SPEAKER ID=24 NAME="Κατηφόρης">
. Κύριε Πρόεδρε, αγαπητοί συνάδελφοι, θα ήθελα κατ' αρχάς να συγχαρώ την εισηγήτρια για την έκθεσή της, που έφερε στην Ολομέλεια σήμερα, σχετικά με το μέλλον της κοινής αλιευτικής πολιτικής. Ήταν μια δύσκολη προσπάθεια και πιστεύω ότι η κ. Miguιlez έκανε εξαιρετική δουλειά. Αν το αποτέλεσμα δεν είναι απολύτως ικανοποιητικό για όλους, δεν ευθύνεται η εισηγήτρια αλλά ευθυνόμαστε όλοι μας.
<P>
Τα προβλήματα της κοινής αλιευτικής πολιτικής έχουν εξεταστεί από το Σώμα πολλές φορές κατά το παρελθόν. Η παρούσα ανακοίνωση της Επιτροπής αποτελεί το πρώτο στάδιο της συνολικής στρατηγικής της Επιτροπής για τη βελτίωση της λειτουργίας της ΚΑΠ εν όψει της ερχόμενης μεταρρύθμισης. Θα πρέπει, λοιπόν, σε αυτό το στάδιο να καταγράψουμε μερικές βασικές αρχές και προτεραιότητες για τη μελλοντική ΚΑΠ.
<P>
Πρώτον, πρέπει να εξασφαλίσουμε ότι η βασική αρχή της ΚΑΠ είναι η ανάπτυξη του αλιευτικού κλάδου και ο προσανατολισμός των αλιευτικών δραστηριοτήτων σε βιώσιμα επίπεδα, τόσο από οικονομική όσο και από περιβαλλοντική άποψη. Οτιδήποτε άλλο είναι παράλογη πολιτική. Δεύτερον, πρέπει να εξασφαλίσουμε μια πιο ολοκληρωμένη πολιτική σε ευρωπαϊκό επίπεδο, μια πιο εναρμονισμένη ΚΑΠ. Η Επιτροπή θα έπρεπε να υποβάλει ευφάνταστες προτάσεις, που θα συνιστούν πρόοδο για την ευρωπαϊκή ολοκλήρωση. Η υλοποίηση της ενιαίας αγοράς στον τομέα της αλιείας περνάει από μια ενιαία κοινή διαχείριση των πόρων υπέρ ενός κοινοτικού στόλου.

<SPEAKER ID=25 LANGUAGE="EN" NAME="Hudghton">
Κύριε Πρόεδρε, η υπό συζήτηση Πράσινη Βίβλος έρχεται σε μια περίοδο κατά την οποία η ΕΕ βρίσκεται αντιμέτωπη με μειωμένα αλιευτικά αποθέματα, υπερβολικά αυξημένη αλιευτική ικανότητα και αναποτελεσματική και υπέρμετρα συγκεντρωτική διαχείριση. Η αναθεώρηση είναι μια ευκαιρία, όχι μόνο να διορθώσουμε τις ελλείψεις, αλλά και να διατηρήσουμε κρίσιμες διατάξεις, οι οποίες είναι αξιόλογες και, επίσης, απαραίτητες για την επιβίωση των ευαίσθητων κοινοτήτων που εξαρτώνται από την αλιεία στην Ευρώπη. Πρέπει να διατηρήσουμε τουλάχιστον τη διάταξη που αφορά τις ζώνες έξι και δώδεκα μιλίων. Πρέπει να διατηρήσουμε περιοχές ειδικής προστασίας, όπως το σύμπλεγμα των Νήσων Σέτλαντ, και να εξακολουθήσουμε να υποστηρίζουμε παραδοσιακά αλιευτικά δικαιώματα, μέσω της θεμελιώδους αρχής της σχετικής σταθερότητας.
<P>
Ο κοινός στόχος της διατήρησης των αλιευτικών αποθεμάτων για τις μελλοντικές γενεές παραμένει ο πλέον σημαντικός στόχος της ΚΑΠ. Είναι επιτακτική ανάγκη η προώθηση της βιώσιμης αλιείας και η μέριμνα για τις ανάγκες των κοινοτήτων που εξαρτώνται κατεξοχήν από την αλιεία να παραμείνουν σε πρώτο πλάνο.
<P>
Η έκθεση προετοιμάζει το έδαφος για την αποκέντρωση και η Επιτροπή οφείλει να δημιουργήσει ένα ολοκληρωμένο σύστημα διαχείρισης των ζωνών αλιείας, το οποίο θα ελέγχουν επιτροπές διαχείρισης ζωνών αλιείας. Τονίζω τον όρο "διαχείριση" . Η αλιευτική βιομηχανία, οι μεταποιητές, οι επιστήμονες και οι ΜΚΟ πρέπει να συμμετάσχουν ενεργά από κοινού και να αξιοποιήσουν την τεχνογνωσία τους προκειμένου να διασφαλισθεί ότι η νέα ΚΑΠ·
<P>
(Ο Πρόεδρος διακόπτει τον ομιλητή)

<SPEAKER ID=26 NAME="Figueiredo">
Κύριε Πρόεδρε, η συζήτηση για το μέλλον της κοινής αλιευτικής πολιτικής ολοκληρώνει τη σημαντική εργασία της εισηγήτριας, της κ. Rosa Miguιlez Ramos, και της Επιτροπής Αλιείας, η οποία περιλαμβάνει μία επίσκεψη στην Πορτογαλία και μία συζήτηση στη Λισαβόνα με εκπροσώπους των διαφόρων εμπλεκομένων πλευρών σε αυτόν τον στρατηγικό για την Ευρωπαϊκή Ένωση οικονομικό τομέα, και στην οποία είχα και εγώ την ευκαιρία να συμμετάσχω.
<P>
Απ' όλη την προπαρασκευαστική εργασία υπογραμμίζω επίσης την αποδοχή που έλαβαν ορισμένες προτάσεις τις οποίες υπέβαλα όσον αφορά αυτό το βασικό τομέα για τον διατροφικό εφοδιασμό, τομέα που είναι επίσης ζωτικής σημασίας για την απασχόληση και για την οικονομική και κοινωνική συνοχή των περιφερειακών και παράκτιων περιοχών της Ένωσης.
<P>
Επισημαίνω, ιδιαίτερα, τη θέση απόρριψης οποιασδήποτε πρότασης για την καθιέρωση καθεστώτος ατομικών ποσοστώσεων ή ατομικών ποσοστώσεων με δυνατότητα μεταφοράς στο επίπεδο της Ένωσης, γεγονός που θα οδηγούσε στην ιδιωτικοποίηση των αλιευτικών πόρων και στην συγκέντρωση και καθετοποίηση των αλιευμάτων, με αρνητικές συνέπειες σε κοινωνικοοικονομικό και περιβαλλοντικό επίπεδο, και ελπίζω ότι η Ολομέλεια δεν θα τροποποιήσει την απόφαση αυτή.
<P>
Υπογραμμίζω επίσης την απόρριψη της πρόθεσης της Επιτροπής να μειώσει σημαντικά τις διαρθρωτικές ενισχύσεις στον αλιευτικό τομέα, έχοντας υπόψη τις κοινωνικοοικονομικές δυσκολίες που αντιμετωπίζει ο τομέας και θεωρώντας ότι, υπό το φως των προηγούμενων αποτελεσμάτων, θα πρέπει να υπάρχει ισότιμη ανακατανομή τους. Επιθυμώ επίσης να αναφερθώ στην έγκριση της πρότασης για τη δημιουργία ενός ειδικού κοινοτικού προγράμματος στήριξης στην παράκτια και μικρής κλίμακας αλιεία, στην υποστήριξη της τήρησης της αρχής της κοινοτικής προτίμησης και υπογραμμίζω την ανάγκη βελτίωσης των συνθηκών εργασίας και συμμετοχής των αλιέων στη διαχείριση και προστασία της διατήρησης του σημερινού καθεστώτος αποκλειστικής χρήσης της παράκτιας ζώνης των 6/12 ναυτικών μιλίων (που, ωστόσο, θα επιθυμούσα να επεκταθεί έως τα 24 μίλια και, στην περίπτωση των απομακρυσμένων περιοχών, τουλάχιστον έως τα 50 μίλια), προτάσεις που δυστυχώς δεν εγκρίθηκαν και το ίδιο συνέβη με τις αντισταθμιστικές αποζημιώσεις για τη βιομηχανία μεταποίησης και την ετήσια ευελιξία όσον αφορά την αναθεώρηση των πολυετών TAC.
<P>
Εν πάση περιπτώσει, κύριε Πρόεδρε, παρά τις αντιφάσεις και ορισμένες αρνητικές πτυχές, θεωρώ ότι η έκθεση είναι συνολικά θετική και ευχαριστώ την κ. Rosa Miguιlez Ramos για όλη την αφοσίωσή της στο έργο αυτό.

<SPEAKER ID=27 LANGUAGE="DA" NAME="Sandbζk">
Κύριε Πρόεδρε, θα επικεντρωθώ στις συμφωνίες της ΕΕ με τις αναπτυσσόμενες χώρες. Η έκθεση περιέχει πολλές καλές δηλώσεις προθέσεων, αλλά καθώς η πραγματικότητα δείχνει ότι ποτέ δεν εφαρμόστηκαν στην πράξη, οι παρούσες αλιευτικές συμφωνίες ούτε συμβάλουν αποτελεσματικά στην προώθηση της καταπολέμησης της φτώχειας ούτε επιφέρουν οικονομικά οφέλη για τις αναπτυσσόμενες χώρες. Μία από τις φτωχότερες χώρες του κόσμου, η Μαυριτανία, μόλις σύναψε μια αλιευτική συμφωνία με την ΕΕ. Οι ειδικοί εκτιμούν ότι εάν γίνει συνετή διαχείριση των πόρων και μόνο η αλιεία κεφαλόποδων μπορεί να χαρίσει στη Μαυριτανία εισοδήματα της τάξης των 100 εκατομμυρίων δολαρίων τον χρόνο, αλλά η Μαυριτανία δεν έχει χρήματα να αναπτύξει την αλιεία της και για αυτό λαμβάνει μια πολύ μικρότερη αποζημίωση από την ΕΕ, η οποία με την υπεραλίευση κοντεύει να αφανίσει το είδος των κεφαλόποδων. Σε αυτό ας προστεθεί ότι μόνο πέρυσι 300 Μαυριτανοί αλιείς έχασαν τη ζωή τους εξαιτίας των άθλιων συνθηκών αλιείας. Η ΕΕ παίρνει από τους φτωχούς και δίνει στους πλούσιους. Αυτό είναι το λυπηρό γεγονός.

<SPEAKER ID=28 LANGUAGE="IT" NAME="Lisi">
Κύριε Πρόεδρε, όπως έκαναν ήδη άλλοι συνάδελφοι, έτσι και εμείς οφείλουμε να εκφράσουμε τις ευχαριστίες μας στη συνάδελφο Miguιlez Ramos για το δύσκολο, σημαντικότατο, περίπλοκο και σύνθετο έργο που επιτέλεσε με τον καλύτερο τρόπο, προσπαθώντας να συμπεριλάβει όσο το δυνατόν περισσότερο τις παρατηρήσεις των συναδέλφων.
<P>
Τούτου λεχθέντος, πολλοί επανέλαβαν ότι είμαστε ικανοποιημένοι από αυτά που προσφέρουμε. Δεν μπορούμε να είμαστε εντελώς ικανοποιημένοι και αυτό ίσως να ήταν μάλιστα αναπόφευκτο. Υπάρχουν διάφορα θέματα που παραμένουν ανοικτά· είναι τα θέματα για τα οποία θα πρέπει να εργαστούμε, εμείς και η Επιτροπή, τα επόμενα χρόνια και τους επόμενους μήνες. Όλοι γνωρίζουμε ποια είναι τα ανοιχτά ζητήματα. Επιτρέψτε μου να επισημάνω, κατά την άποψή μου, εκείνα τα τρία κριτήρια για τα οποία θα μπορούσα να πω ότι, αν τα χρησιμοποιούσαμε, θα μας επέτρεπαν να βρούμε ορθολογικές λύσεις για τα επιμέρους ζητήματα.
<P>
Το πρώτον: η αποφυγή μιας προσέγγισης με χαρακτήρα τιμωρίας. Θελήσαμε και εδώ, με υπερβολικά παιδαγωγική πρόθεση, να εξηγήσουμε στους αλιείς ότι χωρίς την αλιεία είναι δύσκολο να επιτευχθεί η οικονομική τους επιβίωση. Αυτό είναι όμως κάτι φυσικό, είναι θέμα κοινής λογικής. Οι επαγγελματίες ξέρουν ότι η διατήρηση των αλιευτικών πόρων είναι ο κυριότερος πλούτος τους και, ως εκ τούτου, είναι με το μέρος μας.
<P>
Το δεύτερο: περισσότερη φαντασία στις λύσεις. Φέρνω ως παράδειγμα τη μείωση της αλιευτικής προσπάθειας. Εδώ και χρόνια ακολουθούμε ένα δρόμο και ξέρουμε ότι αυτός ο δρόμος δεν παράγει αποτελέσματα· ας προσπαθήσουμε λοιπόν να επινοήσουμε κάτι διαφορετικό.
<P>
Το τρίτο: η συνειδητοποίηση ότι χωρίς τη συμμετοχή των οργάνων, των επαγγελματιών και των εδαφών, δεν θα μπορέσουμε να έχουμε μια κοινή και γενικά αποδεκτή πολιτική. Αυτό λοιπόν είναι το ζήτημα της περιφερειοποίησης.
<P>
Πιστεύω ότι, αν χρησιμοποιούσαμε αυτά τα τρία κριτήρια, όλα τα ζητήματα που τέθηκαν και που μας απασχολούν έντονα θα μπορούσαν να βρουν μιαν ορθολογική λύση και να παράσχουν μια ισορροπημένη πρόταση που θα συμβιβάζει την κοινή πολιτική με τον σεβασμό των διαφορών και των ιδιαιτεροτήτων των χωρών μας.

<SPEAKER ID=29 LANGUAGE="FR" NAME="Poignant">
Κύριε Πρόεδρε, είχαμε θέσει έναν διπλό στόχο: την προστασία της αλιευτικής δραστηριότητας κατά μήκος των ακτών μας, διαφυλάσσοντας παράλληλα την αναπαραγωγή των ψαριών. Όλοι συμμερίζονται αυτόν τον διπλό στόχο. Έπρεπε να προβούμε σε μια επιλογή, όπως ακριβώς η εισηγήτρια: ή να τα αλλάξουμε όλα διακινδυνεύοντας την πλήρη αποσταθεροποίηση ή να προσαρμόσουμε ό,τι ήταν δυνατό. Προκρίθηκε η δεύτερη εναλλακτική πρόταση, που την προτιμώ και εγώ. Οφείλαμε επομένως να σεβαστούμε δύο αρχές: από τη μια, την πρόσβαση στα χωρικά ύδατα - αναφέρομαι στη ζώνη των 6 ή 12 μιλίων - όπως και έγινε, και από την άλλη, τη σχετική σταθερότητα, που επίσης ελήφθη υπόψη. Αυτές οι δύο επιλογές είναι θεμελιώδεις και ελπίζω ότι το Κοινοβούλιο θα τις επικυρώσει.
<P>
Όσον αφορά τις αναγκαίες προσαρμογές, θα σταθώ σε τρεις, για τις οποίες πρέπει να δεσμευτούμε. Εξακολουθώ να πιστεύω ότι κεντρικό στοιχείο της κοινής αλιευτικής πολιτικής πρέπει να είναι τα σύνολα επιτρεπομένων αλιευμάτων και οι ποσοστώσεις στο μέτρο που παρέχουν τις περισσότερες εγγυήσεις, ιδίως εάν είναι πολυετή. Η δεύτερη προσαρμογή: τα Προγράμματα Πολυετούς Προσανατολισμού, εάν εξακολουθήσουν να εφαρμόζονται, όπως επιβάλλεται άλλωστε, πρέπει να προσμετρούν τις συνέπειες για την ασφάλεια των ναυτικών. Μόνο στη δική μου περιφέρεια, τη Βρετάνη της Γαλλίας, το 2001, θρηνήσαμε 25 νεκρούς στη θάλασσα. Φαντάζομαι ότι και στις δικές σας περιφέρειες η κατάσταση είναι παρόμοια. Το θέμα είναι σοβαρό, η κατάσταση είναι προφανώς απαράδεκτη! Πιστεύω ότι πρέπει να ενισχύσουμε την ασφάλεια στη θάλασσα και να επιτρέψουμε στους επαγγελματίες ναυτικούς μας να ναυπηγούν συνεχώς νέα σκάφη. Δεν πρέπει να αφήνουμε τους αλιευτικούς στόλους να γερνούν, καθώς αυτό αυξάνει τους κινδύνους στη θάλασσα. Τέλος, όσον αφορά τις κυρώσεις, ένας σωστός κανονισμός προϋποθέτει την ισότιμη εφαρμογή του. Οι ναυτικοί έχουν την αίσθηση ότι οι κυρώσεις διαφέρουν, ακόμα και όταν δύο σφάλματα είναι πανομοιότυπα. Εκτιμώ ότι η Επιτροπή πρέπει να μεριμνήσει ιδιαιτέρως για αυτές τις τρεις προσαρμογές.

<SPEAKER ID=30 NAME="Nogueira Romαn">
Κύριε Πρόεδρε, πιστεύω ότι η Πράσινη Βίβλος πρέπει να απορριφθεί από το Κοινοβούλιο. Αλλά η θέση αυτή δεν διαφαίνεται στην έκθεση που εξετάζουμε η οποία, παρά το γεγονός ότι διαθέτει αποδεκτά και αξιόλογα στοιχεία, δεν είναι διατυπωμένη με την απαραίτητη ενέργεια για να καταπολεμήσει τις θέσεις της Επιτροπής. Πράγματι, στην Πράσινη Βίβλο η Επιτροπή αρνείται να αντιμετωπίσει την αλιεία ως έναν κανονικό οικονομικό τομέα, ζωτικό για την οικονομία ορισμένων παράκτιων περιοχών, όπως η Γαλικία την οποία εκπροσωπώ, ένα τομέα που πρέπει να αναπτύξει τις δραστηριότητές του στο πλαίσιο των κανόνων που καθιέρωσαν οι Συνθήκες, τηρώντας κυρίως τις αρχές της βιώσιμης ανάπτυξης.
<P>
Η Επιτροπή διατηρεί τα πλεονεκτήματα από τα οποία επωφελούνται ορισμένα κράτη μέσω της αρχής της σχετικής σταθερότητας η οποία δημιουργεί διακρίσεις, δεν προτείνει κατάλληλη πολιτική αλιευτικών συμφωνιών με τρίτες χώρες και εξετάζει ακόμη και την εξαφάνιση μεσοπρόθεσμα των διαρθρωτικών ενισχύσεων για την ανανέωση των στόλων.

<SPEAKER ID=31 LANGUAGE="NL" NAME="Meijer">
Κύριε Πρόεδρε, προηγουμένως η θάλασσα εθεωρείτο ανεξάντλητη πηγή τροφής για τον άνθρωπο. Εν τω μεταξύ, αναγνωρίζουν ακόμη και οι έχοντες οικονομικά συμφέροντα τον κίνδυνο να αδειάσουν οι θάλασσες σε όλο τον κόσμο από αλιεύματα, όχι άμεσα αλλά μακροπρόθεσμα, επειδή τα νεαρά ιχθύδια έχουν όλο και λιγότερες πιθανότητες να ωριμάσουν και να πολλαπλασιαστούν.
<P>
Όπως πολλοί πολιτικοί, ελπίζει και η εισηγήτρια ότι θα καταστεί δυνατό να συνδυαστεί η συνεχιζόμενη αλίευση με την καλύτερη προστασία της φυσικής ισορροπίας. Ορθά επιμένει στη συνεπέστερη εφαρμογή των συμφωνιών, αλλά αυτή αποτελεί μόνο βραχυπρόθεσμη λύση. Παρά το γεγονός ότι η ζήτηση ιχθύων εξακολουθεί να αυξάνεται, θα καταστεί αναπόφευκτος ο περιορισμός της αλίευσης στη θάλασσα. Για αυτό, πρέπει να αναζητηθούν εναλλακτικές μορφές απασχόλησης στις παράκτιες περιοχές και προστασία για τον τρίτο κόσμο. Αυτό είναι καλύτερο από το να υπογραμμίζονται οι διαφορές μεταξύ χωρών με μικρούς παραδοσιακούς στόλους, οι οποίοι αλιεύουν όλο το χρόνο, και χωρών με μεγάλους και εφοδιασμένους με τα νεότερα τεχνικά βοηθητικά μέσα στόλους, οι οποίοι για ορισμένο διάστημα κάθε χρόνο παραμένουν άπρακτοι. Εάν αυτές οι δύο ομάδες εξακολουθούν να αλληλοκατηγορούνται για την εξάντληση των πόρων, αυτό θα μπορούσε να αποτελέσει δικαιολογία προκειμένου να μην αναλαμβάνονται τα αναγκαία μέτρα και, κατά συνέπεια, να μην επιλύονται τα προβλήματα.

<SPEAKER ID=32 NAME="Cunha">
Κύριε Πρόεδρε, η έκθεση σχετικά με το μέλλον της ΚΑΠ θα πρέπει να αποτελέσει σημαντική συμβολή για τη διαμόρφωση της πολιτικής αυτής μετά το 2002. Θα ήθελα λοιπόν να υπογραμμίσω έξι ζητήματα που θεωρώ πρωταρχικά. Το πρώτο είναι ότι πρέπει να διασφαλίσουμε τη συνέχεια της αλιείας για τις μελλοντικές γενιές, που θα επιτευχθεί με την ενίσχυση της πολιτικής για την προστασία των πόρων, λαμβάνοντας σοβαρά υπόψη τις συστάσεις των επιστημόνων, καθώς και τη διάσταση των ματιών στα δίχτυα, την προστασία των γόνων ή τη μείωση των απορρίψεων ιχθύων. Το δεύτερο ζήτημα είναι να διασφαλιστεί ισόρροπη και ευέλικτη διαχείριση των ποσοστώσεων και των συνολικών επιτρεπόμενων αλιευμάτων (TAC), επιτρέποντας τη μεταφορά των ποσοστώσεων μεταξύ κρατών μελών, από τα κράτη που δεν τις χρησιμοποιούν προς εκείνα που τις χρειάζονται. Η ορθή εφαρμογή των σχεδίων πολυετούς προσανατολισμού ή των μέσων που τα αντικαθιστούν θεωρείται θεμελιώδης για την εκπλήρωση του στόχου αυτού και πρέπει να επιβάλλονται σοβαρές κυρώσεις στις χώρες εκείνες που δεν συμμορφώνονται. Το τρίτο ζήτημα αφορά την ανάγκη να ενισχυθεί η συνιστώσα των διεθνών αλιευτικών συμφωνιών, καθώς η Ευρωπαϊκή Ένωση οφείλει να διαπραγματευτεί νέες ευκαιρίες για τους πλοιοκτήτες της. Το τέταρτο ζήτημα αφορά την ανάγκη να αντιμετωπιστεί η αλιεία με κάποια ιδιαιτερότητα και με την έννοια αυτή πρέπει να διατηρηθεί η αρχή της σχετικής σταθερότητας. Πέμπτο, πρέπει να ενισχυθεί η κοινωνική διάσταση της ΚΑΠ, ούτως ώστε να χορηγηθούν στους αλιείς σημαντικές ενισχύσεις για την επιβίωσή τους. Τέλος, θα πρέπει να συνεχιστεί η διαρθρωτική πολιτική στήριξης του τομέα με στόχο το συνεχή εκσυγχρονισμό του κοινοτικού στόλου και την προσαρμογή του στις νέες συνθήκες.
<P>
Ευχαριστώ την εισηγήτρια, τη συνάδελφο κ. Rosa Miguιlez Ramos, για όλη την αφοσίωσή της και για το έργο που πραγματοποίησε. Το τελικό αποτέλεσμα δεν είναι το ιδανικό, αλλά ελπίζω ότι θα επιτρέψει τα βασικά στοιχεία τα οποία χρειαζόμαστε. Ολοκληρώνοντας, θα ήθελα να διαβιβάσω τις ευχές μου για καλή ανάρρωση προς τον Επίτροπο κ. Franz Fischler και με την ευκαιρία να του στείλω ένα μήνυμα: "Καμία γρίπη δεν αντιστέκεται σε ένα καλό πιάτο μπακαλιάρο μαγειρεμένο με τον πορτογαλικό τρόπο και σε ένα ποτήρι καλό κόκκινο κρασί!"

<SPEAKER ID=33 LANGUAGE="FR" NAME="Piιtrasanta">
Θέλω να υπογραμμίσω εδώ τα πλέον αναγκαία σημεία προκειμένου να συμπεριληφθεί πραγματικά η Μεσόγειος στην κοινή αλιευτική πολιτική.
<P>
Καλούμαστε να εφαρμόσουμε μια ολοκληρωμένη πολιτική βάσει ουσιαστικής διεθνούς συνεργασίας, προσέχοντας πολύ να μην ενδώσουμε σε έναν υπερβολικό βαθμό ανοχής που θα μας συμπαρέσυρε προς τα κάτω. Αυτό έχει άμεση σχέση με την αναθεώρηση της ισχύουσας νομοθεσίας, κυρίως του κανονισμού (ΕΚ) αριθ. 1626/94, και με την προσαρμογή στην περιφέρεια του ρυθμιστικού πλαισίου σε ό,τι αφορά τα ελάχιστα μεγέθη, τα τεχνικά μέτρα και τα αλιευτικά εργαλεία.
<P>
Απαιτούνται επίσης ουσιαστικές έρευνες που θα μας επιτρέψουν να γνωρίζουμε το δυναμικό σε όσον αφορά τον γαύρο, το σκουμπρί, τον ερυθρό τόνο, κλπ., δηλαδή, το δυναμικό των διαφόρων ειδών τα οποία αφορά η αλιευτική δραστηριότητα. Αυτό σημαίνει τέλος καλύτερη συνεργασία με τους επιστήμονες που ειδικεύονται στις μεσογειακές μας δράσεις και ενίσχυση των δραστηριοτήτων της Περιφερειακής Επιτροπής Αλιείας για τη Μεσόγειο, στην οποία θα πρέπει να δοθούν αποτελεσματικές αρμοδιότητες και μέσα προκειμένου να δρα στο επίπεδο τόσο της αλιείας ανοικτής θαλάσσης, όσο και της μικρής παράκτιας αλιείας.
<P>
Ευχαριστώ την εξαίρετη εισηγήτριά μας, την κ. Miguιlez Ramos, καθώς και τις συναδέλφους μου, τις κκ. Brigitte Langenhagen και Patricia McKenna, που επισκέφτηκαν τις μεσογειακές ακτές, κυρίως τη Sθte, τη Mθze και την Port-la-Nouvelle προκειμένου να υποστηρίξουν αυτές τις προτάσεις και να λάβουν επί τόπου γνώση.

<SPEAKER ID=34 LANGUAGE="EN" NAME="Nicholson">
Κύριε Πρόεδρε, θα ήθελα να ξεκινήσω την ομιλία μου χαιρετίζοντας την έκθεση και εκφράζοντας τα συγχαρητήριά μου προς την εισηγήτρια. Όλοι, νομίζω, αναγνωρίζουμε τις τεράστιες δυσκολίες που σχετίζονται με την εκπόνηση αυτής της έκθεσης. Υπάρχουν, ενδεχομένως, σε αυτήν πράγματα που δεν αρέσουν σε όλους. Ωστόσο, υπό τις παρούσες συνθήκες, είναι μάλλον το καλύτερο που θα μπορούσε να επιτευχθεί, στο πλαίσιο της προσπάθειάς μας να μεταρρυθμίσουμε την ΚΑΠ.
<P>
Οφείλουμε να αναρωτηθούμε σε τι αποσκοπεί η Ευρωπαϊκή Ένωση με τη μεταρρύθμιση της κοινής αλιευτικής πολιτικής. Το μόνο που μπορούμε να πούμε με βεβαιότητα είναι ότι η κοινή αλιευτική πολιτική, στην τωρινή της μορφή, δεν συγκαταλέγεται μεταξύ των πιο δημοφιλών πολιτικών της Ένωσης, ενώ σαφώς δεν υπάρχουν εγγυήσεις ότι οι μελλοντικές αλλαγές θα καταστήσουν την όποια μελλοντική πολιτική πιο αγαπητή στην αλιευτική βιομηχανία, με δεδομένες μάλιστα τις πιέσεις επί των αλιευτικών αποθεμάτων και τις διαφορετικές απόψεις επιστημόνων και αλιέων.
<P>
Ωστόσο, έχουμε την ευκαιρία και μπορούμε να την εκμεταλλευτούμε· πρέπει, όμως, να αναρωτηθούμε κατά πόσον μπορούμε αυτήν τη φορά να διορθώσουμε τα πράγματα. Μπορούμε να επιτύχουμε την κατάλληλη ισορροπία; Είμαστε σε θέση να ανταποκριθούμε στις ανάγκες του κλάδου και μάλιστα εγκαίρως; Τα προβλήματα του κλάδου της αλιείας έχουν προκαλέσει μεγάλη δυσαρέσκεια. Πληροφορηθήκαμε σήμερα σε αυτήν την αίθουσα ότι υπάρχουν ορισμένοι που με μεγάλη ευχαρίστηση θα πετούσαν στον κάλαθο των αχρήστων την κοινή αλιευτική πολιτική και θα ανέθεταν και πάλι τις συναφείς αρμοδιότητες στις εθνικές και περιφερειακές κυβερνήσεις. Αυτό όμως δεν θα οδηγήσει στην αύξηση των ψαριών στις θάλασσες, ούτε θα λύσει οποιοδήποτε άλλο πρόβλημα. Τα ψάρια είναι μεταναστευτικά είδη· δεν μένουν, όλα τα χρόνια, συνεχώς στο ίδιο μέρος.
<P>
Έτσι, ενώ μια τέτοια κίνηση ακούγεται εύκολη - και για κάποιους ίσως πολύ θετική - θα πρέπει να θέσουμε ορισμένα ερωτήματα. Η επανεθνικοποίηση θα οδηγήσει σε αύξηση του αριθμού των ψαριών; Δεν το νομίζω. Θα οδηγήσει σε αύξηση της οικονομικής υποστήριξης; Νομίζω ότι θα οδηγήσει σε ακόμα μικρότερη οικονομική υποστήριξη προς την αλιευτική βιομηχανία, ενώ δεν θα βελτιωθούν ούτε οι αγορές. Πρέπει, λοιπόν, να αναζητήσουμε μια αποδεκτή θέση.
<P>
Οφείλω να δηλώσω ξεκάθαρα στην Επιτροπή ότι, εάν δεν μπορέσει να διορθώσει τη συγκεκριμένη πολιτική μέσα στα προσεχή τέσσερα με πέντε χρόνια, τότε θα υποχρεωθεί να την εμπιστευθεί εκ νέου στα χέρια των εθνικών κυβερνήσεων. Έχουμε μια ευκαιρία να διορθώσουμε τα πράγματα. Η Επιτροπή οφείλει να συμπεριλάβει σε αυτές τις διαδικασίες τους ντόπιους αλιείς, τις τοπικές αρχές, τον τοπικό πληθυσμό εν γένει, εάν επιθυμεί πραγματικά να διορθώσει τα πράγματα. Προσωπικά, τάσσομαι πλήρως υπέρ αυτού - πρέπει όμως να υπάρξει ουσιαστική διαβούλευση.

<SPEAKER ID=35 LANGUAGE="FR" NAME="Sudre">
Κύριε Πρόεδρε, η κοινή αλιευτική πολιτική συγκαταλέγεται μεταξύ των ευαίσθητων ευρωπαϊκών πολιτικών. Είναι χαρακτηριστικό παράδειγμα της σύγκρουσης μεταξύ των γενικών συμφερόντων μιας κοινής πολιτικής, που στοχεύει στον έλεγχο ενός υπό εξαφάνιση πόρου, παράλληλα με τον εξορθολογισμό μιας παραδοσιακής οικονομικής δραστηριότητας, και των στόχων ανάπτυξης των εξόχως απόκεντρων περιφερειών, για τις οποίες η αλιεία αντιπροσωπεύει έναν από τους σπάνιους τομείς δραστηριοτήτων που δημιουργεί μεσοπρόθεσμες και μακροπρόθεσμες θέσεις απασχόλησης. Στην Πράσινη Βίβλο της Επιτροπής για την κοινή αλιευτική πολιτική σκιαγραφείται μια πολύ ζοφερή εικόνα και λυπούμαι που σε γενικές γραμμές δεν γίνεται αναφορά στην αλιεία που ασκείται στα χωρικά ύδατα των εξόχως απόκεντρων περιφερειών της Ευρωπαϊκής Ένωσης. Οι ιδέες που προτείνονται, και κυρίως οι λύσεις που προκρίνονται, προφανώς έχουν ως στόχο να απαντήσουν στην πρόκληση που θέτει η αλιεία στην ηπειρωτική Ευρώπη και είναι ελάχιστα προσαρμοσμένες στις ανάγκες των εξόχως απόκεντρων περιφερειών. Οι εν λόγω περιφέρειες πάλεψαν προκειμένου να διασφαλίσουν το σεβασμό των ιδιαιτεροτήτων τους σύμφωνα με την παράγραφο 2 του άρθρου 299 της Συνθήκης του Αμστερνταμ και προκειμένου επιτέλους να ληφθούν υπόψη τα ιδιαίτερα χαρακτηριστικά τους από όλες ανεξαιρέτως τις πολιτικές της Ευρωπαϊκής Ένωσης και, κατά μείζονα λόγο, από την κοινή αλιευτική πολιτική.
<P>
Η διάσταση αυτού του τομέα στις εξόχως απόκεντρες περιφέρειες, τα χαρακτηριστικά του και κυρίως ο αντίκτυπός του στο σύνολο των αλιευτικών δραστηριοτήτων στην Ευρώπη θα έπρεπε ωστόσο να οδηγήσει πολύ πιο φυσικά στη λήψη μέτρων συγκεκριμένων και προσαρμοσμένων στις εξόχως απόκεντρες περιφέρειες, κυρίως όσον αφορά τις ποσοστώσεις των πόρων και του στόλου, την υποστήριξη της παράκτιας αλιείας και της ιχθυοκαλλιέργειας, καθώς και τα ανώτατα όρια δημοσίων επενδύσεων, από τα οποία εξαρτάται η άνθιση αυτού του κλάδου στις εν λόγω περιφέρειες. Ένα ενδεδειγμένο ποσοστό στα ανωτέρω θα τους επέτρεπε να αναπτύξουν, να εκσυγχρονίσουν τους αλιευτικούς τους στόλους, να διασφαλίσουν επίσης μεγαλύτερη συνοχή στα προτεινόμενα από την Ευρωπαϊκή Επιτροπή μέτρα, συμβιβάζοντας, αφενός, τους στόχους της χρηματοπιστωτικής στήριξης προς τις επιχειρήσεις μεταποίησης και εμπορίας των προϊόντων αλιείας, και, αφετέρου, την ανάγκη διασφάλισης τακτικής ροής ποιοτικών πρώτων υλών προς αυτές τις επιχειρήσεις.
<P>
Θα ήθελα τέλος να προσθέσω ότι χρειάζεται να είμαστε συνετοί κατά την υπογραφή διεθνών συμβάσεων αλιείας και να μεριμνούμε ώστε να λαμβάνουν υπόψη, όταν συντρέχουν οι λόγοι, την εγγύτητα με τις εξόχως απόκεντρες περιφέρειες. Οι άδειες αλιείας που χορηγούν τρίτες χώρες στα κοινοτικά σκάφη θα πρέπει να λαμβάνονται κατά προτεραιότητα από τα σκάφη της πλησιέστερης εξόχως απόκεντρης περιφέρειας και να μην εκλαμβάνονται ως μέσο μετεγκατάστασης του ευρωπαϊκού αλιευτικού στόλου.
<P>
Προτού ολοκληρώσω την ομιλία μου θα ήθελα να συγχαρώ την εισηγήτρια, την κ. Miguιlez Ramos, για το σημαντικό και δύσκολο έργο που επιτέλεσε, προκειμένου να καταλήξουμε σε ένα συναινετικό και ικανοποιητικό κείμενο, κάτι που φαινόταν σχεδόν αδύνατον.

<SPEAKER ID=36 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=3>
Αποθέματα μπακαλιάρου Gadus morhua και Μerluccius merluccius
<SPEAKER ID=37 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0458/2001) του κ. Hudghton, εξ ονόματος της Επιτροπής Αλιείας, σχετικά με την ανακοίνωση της Επιτροπής στο Συμβούλιο και στο Ευρωπαϊκό Κοινοβούλιο για την αναδημιουργία των αποθεμάτων του μπακαλιάρου Gadus morhua και του μπακαλιάρου Meluccius merluccius στα κοινοτικά και παρακείμενα ύδατα (COM(2001) 326 - C5-0466/2001 - 2001/2190(COS)).

<SPEAKER ID=38 LANGUAGE="EN" NAME="Hudghton">
. (EN) Κύριε Πρόεδρε, ο χρόνος του ενός λεπτού που είχα στη διάθεσή μου κατά την προηγούμενη συζήτηση δεν μου επέτρεψε να συγχαρώ την εισηγήτρια, κ. Miguιlez Ramos, για το έργο της και για τον τρόπο εκπόνησής του. Θα έλεγα ότι το αντικείμενο και αυτής της έκθεσης καταδεικνύει εξίσου την ανάγκη μεταρρύθμισης της κοινής αλιευτικής πολιτικής. Με άλλα λόγια, εάν είχαμε ένα αποτελεσματικό σύστημα διαχείρισης της αλιείας στην Ευρωπαϊκή Ένωση, τότε ίσως δεν θα χρειαζόταν η λήψη εκτάκτων μέτρων, κατά αυτόν τον τρόπο, για τη διαφύλαξη των αλιευτικών αποθεμάτων, τα οποία μειώνονται. Όμως, η ανάγκη λήψης αυτών των μέτρων υφίσταται. Τα μέτρα που συζητούμε αποσκοπούν στην αποκατάσταση των αποθεμάτων του μπακαλιάρου Gadus morhua και Merluccius merluccius σε βιώσιμα επίπεδα. Έχουν όμως επίσης και κοινωνικοοικονομικές επιπτώσεις, όχι μόνο για όσους ψαρεύουν τα συγκεκριμένα αλιεύματα, αλλά και για τους αλιείς των οποίων η επιβίωση εξαρτάται από αλιεύματα που σχετίζονται με κάποιο από τα δύο αυτά είδη ψαριών.
<P>
Η υπό συζήτηση έκθεση τονίζει, κατά συνέπεια, ορισμένα βασικά σημεία: το ζήτημα δεν πρέπει να αντιμετωπιστεί με προχειρότητα· πρέπει να υπάρξουν τεκμηριωμένες επιστημονικές γνωμοδοτήσεις· οι επιπτώσεις της βιομηχανικής αλιείας πρέπει να αναγνωριστούν· πρέπει να υπάρξει επαρκής χρηματοδότηση· επιπλέον, πρέπει να δημιουργηθούν προσιτά προγράμματα διαφοροποίησης. Η ίδια η Επιτροπή παραδέχεται ότι δεν έχει βασιστεί μόνο σε επιστημονικές γνωμοδοτήσεις και ότι υπάρχει γενικότερη έλλειψη επιστημονικών συμβουλών για την αξιολόγηση μακροπρόθεσμων σχεδίων αποκατάστασης. Η ίδια η διατύπωση της Επιτροπής είναι εύγλωττη. Δεν έχω πεισθεί ότι υπάρχουν αρκετά αξιόπιστες επιστημονικές συμβουλές προκειμένου να κερδίσουμε την εμπιστοσύνη των αλιέων που επηρεάζονται από αυτά τα μέτρα.
<P>
Η Επιτροπή θεωρεί ότι το βασικό πρόβλημα σχετικά με τις επιστημονικές μελέτες είναι οι μη δηλωμένες εκφορτώσεις. Δεν έχω καμία αμφιβολία ότι αυτές οι μη δηλωμένες εκφορτώσεις αλιευμάτων έχουν όντως αρνητικές επιπτώσεις στις στατιστικές μετρήσεις. Ωστόσο, αυτό καταδεικνύει εγγενείς ατέλειες του υφιστάμενου συστήματος διαχείρισης. Σίγουρα, η απόρριψη ανεπιθύμητων αλιευμάτων είναι μεγαλύτερο πρόβλημα, η πιο σημαντική, ίσως, επίπτωση; Η έκθεση τονίζει, κατά συνέπεια, πόσο σημαντικό είναι να χρηματοδοτούνται επαρκώς οι επιστημονικές μελέτες και να είναι αξιόπιστες. Επίσης, τάσσεται υπέρ της ιδέας της επέκτασης της δράσης των παρατηρητών, προκειμένου να διασφαλιστεί ότι οι επιστήμονες συμμετέχουν ενεργά στη διεξαγωγή ελέγχων επί των αλιευτικών σκαφών. Αυτό θα πρέπει επιπλέον να συμβάλει στην εδραίωση εμπιστοσύνης όσον αφορά τα μέτρα τεχνικής φύσεως που λαμβάνονται.
<P>
Η Επιτροπή δηλώνει επίσης ότι, όσον αφορά τις απαγορεύσεις αλιείας στη Βόρεια Θάλασσα την περασμένη άνοιξη, ήταν ενήμερη για το γεγονός ότι η μετάθεση της αλιευτικής προσπάθειας από την περιοχή, στην οποία η αλιεία είχε απαγορευτεί με γνώμονα την προστασία του μπακαλιάρου Gadus morhua, θα δημιουργούσε αυξημένες πιέσεις σε άλλα αλιεύματα. Η Επιτροπή, ωστόσο, δεν εξετάζει την έκταση στην οποία αυτές οι επιπτώσεις θα μπορούσαν να αποδειχτούν καταστροφικές εάν δεν είχε υπάρξει η υπεύθυνη αντίδραση των σκοτσέζων ψαράδων, για παράδειγμα, οι οποίοι απέσχον εθελοντικά από την αλιεία, με ίδιον κόστος. Δηλώνω στην Επιτροπή ότι δεν έγινε ορθή εκτίμηση όλων των πτυχών του ζητήματος της μετάθεσης της αλιευτικής προσπάθειας και ότι, σε παρόμοιες μελλοντικές απαγορεύσεις, αυτό το ζήτημα θα πρέπει να εκτιμηθεί με ορθό τρόπο, ούτως ώστε τα οφέλη της απαγόρευσης να εξισορροπηθούν έναντι των ανεπιθύμητων επιπτώσεων που μπορεί να επακολουθήσουν.
<P>
Χαιρετίζοντας τη δέσμευση της Επιτροπής για την προώθηση προγραμμάτων αποχής από την αλιεία, σημειώνω ότι αυτό δεν ενθαρρύνει μόνο την παροχή αποζημιώσεων για την αποχή αλλά και καταργεί τα υφιστάμενα ανώτατα όρια χρηματοδοτικής συνδρομής. Με ανησυχεί ιδιαιτέρως, ωστόσο, το γεγονός ότι η χρηματοδότηση δεν παρέχεται ισότιμα μεταξύ των αλιέων που επηρεάζονται από τέτοια μέτρα. Εάν οι αλιείς είναι πρόθυμοι να αναλάβουν οι ίδιοι υπεύθυνη δράση, εφόσον η συνέχιση της αλιευτικής τους δραστηριότητας προκαλεί περαιτέρω δραστική μείωση των αλιευμάτων, θα πρέπει να υπάρξει κάποιος μηχανισμός που θα τους επιτρέπει να πράττουν κατ' αυτόν τον τρόπο χωρίς να κινδυνεύουν να χρεοκοπήσουν.
<P>
Απευθύνω έκκληση στους βουλευτές να υποστηρίξουν και τις δύο τροπολογίες που έχουν υποβληθεί στη σημερινή ψηφοφορία. Η πρώτη ζητά από την Επιτροπή να μην παραμελήσει τις συγκεκριμένες ανάγκες της μικτής αλιείας, ενώ η δεύτερη ζητεί τη λήψη μέτρων για την ενθάρρυνση της φιλικής προς το περιβάλλον και μικρότερης κλίμακας αλιείας. Τέλος, ζητώ επίσης τη διαγραφή της παραγράφου 7, η οποία συνιστά όχι μόνο ανοιχτή επίθεση εναντίον της αλιείας μικρής κλίμακας αλλά και κατάφωρη προσυπογραφή της προώθησης της βιομηχανικής αλιείας μεγάλης κλίμακας, κάτι το οποίο είναι, κατά τη γνώμη μου, απαράδεκτο.
<P>
Εν κατακλείδι, πρέπει να επιτύχουμε μια ισορροπία στο υπό συζήτηση θέμα, μεταξύ της ανάγκης για προώθηση της αναδημιουργίας των αλιευτικών αποθεμάτων και της ανάγκης για αποφυγή της επιβολής δυσανάλογων περιορισμών στα πολλά διαφορετικά είδη αλιευμάτων τα οποία επηρεάζονται και των επακόλουθων αρνητικών επιπτώσεων σε όσους εξαρτούν την επιβίωσή τους από την αλιεία. Προς αυτήν την κατεύθυνση, απευθύνω έκκληση στην Επιτροπή να αποδεχτεί τις συστάσεις της παρούσας έκθεσης και να διασφαλίσει την πλήρη συμμετοχή της αλιευτικής βιομηχανίας και των επιστημόνων. Κατ' αυτήν την έννοια, δεν θα ήταν λογικό να εισαγάγουμε νωρίτερα το σύστημα των επιτροπών διαχείρισης των ζωνών αλιείας και να επιτρέψουμε σε αυτές τις τελευταίες να αναλάβουν την εφαρμογή προωθημένων προγραμμάτων αναδημιουργίας, προληπτικά και όχι κατασταλτικά; Ευελπιστώ ότι σήμερα το απόγευμα οι βουλευτές θα υποστηρίξουν αυτήν την έκθεση και τις τροπολογίες της.

<SPEAKER ID=39 LANGUAGE="EN" NAME="Nicholson">
Κύριε Πρόεδρε, θα ήθελα να συγχαρώ και εγώ με τη σειρά μου τον εισηγητή, για την εξαιρετική και επίκαιρη έκθεσή του. Στην προηγούμενη ομιλία μου δεν είχα τον χρόνο για να το πράξω. Θα ήθελα να ευχηθώ περαστικά στον κ. Επίτροπο. Θα μπορούσαμε ίσως να εξαπολύσουμε μία φτηνή επίθεση εναντίον του για την απουσία του σήμερα το πρωί, αλλά, εφόσον ασθενεί, του ευχόμαστε ταχεία ανάρρωση. Αντίθετα από τον κ. Cunha, δεν μπορώ να του προτείνω κάποιο φάρμακο για ταχεία ανάρρωση, αλλά και ένα ζεστό ιρλανδικό ουίσκι δεν είναι και τόσο άσχημο για τη γρίπη.
<P>
Θα ήθελα να δηλώσω ότι η έκθεση που συζητούμε αναφέρεται σε ένα πλήθος υφισταμένων ζητημάτων που αφορούν τον κλάδο της αλιείας· η δε αποκατάσταση των πληθυσμών μπακαλιάρου Gadus morhua και Merluccius merluccius θα είναι μια τεράστια πρόκληση. Πρέπει να αποδεχτούμε το γεγονός ότι αυτός ο στόχος μπορεί να επιτευχθεί εξαιρετικά δύσκολα. Αυτό είναι ένα από τα πράγματα που διδαχτήκαμε πρόσφατα. Η αλήθεια είναι, όμως, ότι ο στόχος αυτός πρέπει να επιτευχθεί, εάν επιθυμούμε τη διατήρηση των αποθεμάτων των θαλασσών μας. Πρέπει να προβούμε στην υιοθέτηση όλων των μέτρων τα οποία περιγράφει ο εισηγητής: αύξηση του μεγέθους των ματιών των διχτύων, χρήση τμημάτων που αποτελούνται από τετραγωνικά μάτια και, πάνω από όλα, αναγνώριση του γεγονότος ότι πρέπει να αντιμετωπίσουμε τα προβλήματα που δημιουργεί η απόρριψη ανεπιθύμητων αλιευμάτων. Αυτό είναι ένα πρόβλημα το οποίο δεν έχει αντιμετωπιστεί. Έχουμε πει πολλά μεγάλα λόγια σχετικά αλλά δεν καταφέραμε να λύσουμε το πρόβλημα. Η προστασία των ιχθυδίων είναι εξίσου σημαντική και πρέπει να αποτελέσει μία από τις προτεραιότητές μας.
<P>
Χρειαζόμαστε βελτίωση της ποιότητας των επιστημονικών μελετών: όπως ελέχθη και νωρίτερα, το ζήτημα δεν πρέπει να αντιμετωπιστεί με προχειρότητα.
<P>
Στην περιοχή μου, στην Ιρλανδική Θάλασσα, επιβάλλεται επί του παρόντος, και για τρίτη συνεχόμενη χρονιά, απαγόρευση αλιείας στην αλιευτική περιοχή, για έξι εβδομάδες. Παρατηρείται μεγαλύτερη προθυμία των αλιέων να συνεργαστούν με τις αρχές και την Ευρωπαϊκή Ένωση για την επίτευξη της αποκατάστασης των αποθεμάτων. Οφείλω να θέσω στην Επιτροπή ένα ερώτημα: αισθάνεται πραγματικά, με κάθε ειλικρίνεια, ότι έχει ανταποκριθεί στις ανάγκες των αλιέων της συγκεκριμένης περιοχής; Οφείλω να δηλώσω ότι δεν μπορεί να ζητά απαγορεύσεις και αποχή από την αλιεία, για την επίτευξη της αποκατάστασης, χωρίς αποζημιώσεις, διότι κάτι τέτοιο είναι ατελέσφορο.
<P>
Θα ήθελα να πω στην Επιτροπή ότι δεν χρειάζεται να πεισθούν για την ανάγκη επίτευξης αυτών των στόχων ούτε εγώ προσωπικά, ούτε ο εισηγητής ούτε οι υπόλοιποι βουλευτές του Σώματος που ενδιαφερόμαστε για τα ζητήματα της αλιείας, αλλά οι ίδιοι οι αλιείς, οι οποίοι εργάζονται για να κερδίσουν το εισόδημά τους και να επιβιώσουν υπό πολύ δύσκολες συνθήκες. Η Επιτροπή δεν πρόκειται να κερδίσει τη συνεργασία τους εάν δεν τους παράσχει την υποστήριξη την οποία έχουν ανάγκη.

<SPEAKER ID=40 LANGUAGE="ES" NAME="Miguιlez Ramos">
Κύριε Πρόεδρε, συζητούμε για μια νέα πρόταση της Επιτροπής, η οποία περιέχει συμπληρωματικά μέτρα για την αποκατάσταση των αποθεμάτων γάδου και βακαλάου και την οποία η Ομάδα του Ευρωπαϊκού Σοσιαλιστικού Κόμματος υποστηρίζει με κάποιες διαφοροποιήσεις, που είναι αποτέλεσμα του σκεπτικισμού με τον οποίο την υποδέχτηκαν οι ενδιαφερόμενοι και της έλλειψης ομοφωνίας εκ μέρους των εμπειρογνωμόνων.
<P>
Πράγματι, δεν υπάρχει συμφωνία μεταξύ των επιστημόνων σχετικά με την αποτελεσματικότητα αυτών των μέτρων και αυτό έχει ως αποτέλεσμα, παρότι συμμεριζόμαστε τους στόχους, να αμφιβάλλουμε παράλληλα για την αποτελεσματικότητά τους. Η γνωμοδότηση της Επιστημονικής Επιτροπής, επί παραδείγματι, λέει ότι είναι δυνατό ένα πιο διευρυμένο χρονικά σχέδιο αποκατάστασης, που συνεπάγεται λιγότερες θυσίες για τον στόλο.
<P>
Ο βακαλάος και ο γάδος είναι δύο είδη που έχουν μεγάλη ζήτηση στην κοινοτική αγορά όπου οι πόροι τους μειώθηκαν πολύ λόγω της υπεραλιείας τους. Όμως, η εν λόγω μείωση δεν οφείλεται μόνο στην υπεραλιεία των δύο αυτών ειδών, αλλά και στην υπεραλιεία άλλων συναφών ειδών, που αποτελούν τμήμα της διατροφικής αλυσίδας και που έχουν μειώσει τις επισιτιστικές πηγές του βακαλάου και του γάδου, πλήττοντας έτσι τη διατήρηση αυτών των πληθυσμών.
<P>
Αυτά τα μέτρα διατήρησης, που μας παρουσιάζονται σήμερα, συνεπάγονται τον αναγκαστικό περιορισμό της αλιευτικής δραστηριότητας και την παύση ενός μέρους της, κάτι που επιβάλλει, από την πλευρά της Κοινότητας, μια πολιτική ενισχύσεων ικανών να μετριάσουν αυτές τις αρνητικές επιπτώσεις.

<SPEAKER ID=41 LANGUAGE="EN" NAME="Stihler">
Κύριε Πρόεδρε, θα ήθελα να ευχαριστήσω το Σώμα για την πραγματοποίηση της παρούσας συζήτησης κατά την πρωινή συνεδρίαση - συνήθως οι συζητήσεις μας διεξάγονται τα μεσάνυχτα! Είθε αυτό να συνεχιστεί επί μακρόν.
<P>
Η ανακοίνωση της Επιτροπής σχετικά με την αναδημιουργία των αποθεμάτων του μπακαλιάρου και του μερλούκιου είναι ένα θέμα μείζονος σημασίας για όσους δραστηριοποιούνται στην αλιευτική βιομηχανία στη Σκωτία. Θα ήθελα να τονίσω ιδιαιτέρως το ζήτημα του μπακαλιάρου. Οι επιστημονικές γνωμοδοτήσεις επί σειρά ετών είναι απολύτως σαφείς. Μας πληροφορούν ότι τα διάφορα αλιευτικά αποθέματα απέχουν τόσο πολύ από τα βιολογικά όρια ασφαλείας που είναι πλέον απαραίτητη η επείγουσα ανάληψη πρωτοβουλιών για τη σταθεροποίηση της κάμψης των αποθεμάτων. Κατά συνέπεια, πρέπει να αναληφθεί κάποιας μορφής δράση και μάλιστα επειγόντως.
<P>
Πρώτον, υπάρχει η πρόταση για μείωση της αλιευτικής προσπάθειας κατά 40% με 50%. Αυτός ο στόχος είναι φιλόδοξος και απαιτεί μελέτη εις βάθος, με συνεργασία όλων των υπολοίπων κρατών μελών. Κάποια στοιχεία μείωσης του αλιευτικού στόλου επιτυγχάνονται μέσω του παροπλισμού σκαφών. Στη Σκωτία, ο πολιτικός συνασπισμός, στον οποίο πλειοψηφούν οι Εργατικοί, έχει δεσμεύσει πάνω από 25 εκατομμύρια βρετανικές λίρες για τέτοια προγράμματα παροπλισμού. Μάλιστα, την περασμένη εβδομάδα άρχισαν να παροπλίζονται τα πρώτα σκάφη.
<P>
Δεύτερον, έχουν ληφθεί επιπρόσθετα τεχνικά μέτρα προκειμένου να βελτιωθεί η επιλεκτικότητα του αλιευτικού εξοπλισμού. Τρίτον, έχουν προταθεί νέα μέτρα επιτήρησης. Το ζήτημα της απαγόρευσης της αλιείας σε ορισμένες περιοχές και οι δυνατότητες επιβολής εκτάκτων απαγορεύσεων αλιείας έχουν επίσης αποτελέσει αντικείμενο μελέτης και, σε ορισμένες περιπτώσεις, έχουν εφαρμοστεί προκειμένου να καταστεί δυνατή η ανανέωση των αποθεμάτων. Η ανάγκη ανάληψης δράσης για την αποκατάσταση του μπακαλιάρου είναι υψίστης σημασίας για την ίδια την ύπαρξη της αλιείας του εν λόγω είδους. Δεν έχουμε παρά να ρίξουμε μια ματιά στη Newfoundland και στον Καναδά, για να διαπιστώσουμε τις επιπτώσεις της υπεραλίευσης. Ακόμα και σήμερα ο μπακαλιάρος δεν έχει επανέλθει σε αυτές τις περιοχές.
<P>
Υπάρχουν, ωστόσο, και άλλοι παράγοντες που συμβάλλουν προς την ίδια κατεύθυνση. Το φαινόμενο του θερμοκηπίου και η συνεπαγόμενη αύξηση της θερμοκρασίας των ωκεανών μας είναι ζητήματα που πρέπει να μας απασχολήσουν. Δεν πρέπει ποτέ να λησμονούμε τον κρίσιμο συνδετικό κρίκο μεταξύ των αποφάσεων που λαμβάνουμε σε αυτό εδώ το Σώμα και των συνεπειών που αυτές έχουν για τη βιωσιμότητα των θαλασσών μας.
<P>
Εν κατακλείδι, όλοι οι ενδιαφερόμενοι φορείς, τα ευρωπαϊκά θεσμικά όργανα, οι κυβερνήσεις των κρατών μελών και η αλιευτική βιομηχανία πρέπει να συνεργαστούν για την επιτυχή εφαρμογή αυτών των μέτρων. Η εκπόνηση ενός αποτελεσματικού προγράμματος για την αναδημιουργία των αποθεμάτων αποτελεί αναγκαίο όρο για την εξασφάλιση του μέλλοντος της αλιείας μπακαλιάρου στη Σκωτία και το Ηνωμένο Βασίλειο.

<SPEAKER ID=42 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=4>
Προστασία του περιβάλλοντος στην κοινή αλιευτική πολιτική
<SPEAKER ID=43 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0457/2001) του κ. Lavarra, εξ ονόματος της Επιτροπής Αλιείας, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο σχετικά με τα στοιχεία μιας στρατηγικής για την ενσωμάτωση της προστασίας του περιβάλλοντος στην κοινή αλιευτική πολιτική
<P>
(COM(2001) 143 - C5-0343/2001 - 2001/2143(COS)).

<SPEAKER ID=44 LANGUAGE="IT" NAME="Lavarra">
Κύριε Πρόεδρε, κύριοι συνάδελφοι, πιστεύω πως ο καθορισμός μιας στρατηγικής για τη βελτίωση της ενσωμάτωσης των απαιτήσεων της προστασίας του περιβάλλοντος στην κοινή αλιευτική πολιτική αποτελεί επείγουσα απαίτηση, γι' αυτό και εκφράζουμε την εκτίμησή μας στην Επιτροπή που ετοίμασε αυτή την ανακοίνωση.
<P>
Πιστεύω, ωστόσο, ότι πρέπει να θεωρήσουμε αυτή την ανακοίνωση ως σημείο αφετηρίας για μια συζήτηση ανοιχτή στους επαγγελματίες, τους ερευνητές, τα πολιτικά όργανα και τους καταναλωτές. Η ενσωμάτωση των περιβαλλοντικών απαιτήσεων στην κοινή πολιτική πρέπει να γίνει με τρόπο που να έχει τη συναίνεση του τομέα, χωρίς το κόστος να βαρύνει αποκλειστικά και μόνο τον ίδιο τον τομέα, ιδίως όταν πρόκειται για μικρές αλιευτικές εκμεταλλεύσεις, ιδίως όταν ο τομέας είναι θύμα μορφών ρύπανσης του θαλάσσιου περιβάλλοντος που έχει προκληθεί από εξωτερικούς παράγοντες, όπως η θαλάσσια κυκλοφορία και η παράκτια βιομηχανία.
<P>
Εξάλλου, πιστεύω ότι η ενσωμάτωση των περιβαλλοντικών απαιτήσεων πρέπει να πραγματοποιηθεί σε επιστημονική βάση και ελπίζουμε σύντομα να μας παρασχεθούν, από την Επιτροπή, ακριβή στοιχεία προερχόμενα από τις εν εξελίξει έρευνες. Εν τω μεταξύ, πρέπει ασφαλώς να προσφύγουμε στην αρχή της πρόληψης, αλλά και εδώ πρόκειται για υιοθέτηση μέτρων που δεν ζημιώνουν το εισόδημα των μικρών αλιευτικών επιχειρήσεων και που έχουν επίσης χαρακτήρα εναλλακτικό ως προς εκείνα που προτείνει η Κοινότητα. Πράγματι, η Επιτροπή, όταν αναφέρεται στις αλληλεπιδράσεις μεταξύ αλιείας και περιβάλλοντος, ενίοτε περιορίζεται στην υπογράμμιση των αρνητικών αποτελεσμάτων στο οικολογικό επίπεδο της αλιείας, παραβλέποντας τα θετικά περιβαλλοντικά μέτρα που θα μπορούσαν να ευνοήσουν τον αλιευτικό τομέα: βελτίωση των παράκτιων ζωνών, δημιουργία ζωνών επανεποικισμού και εκτροφής νεογνών ιχθύων, δημιουργία προστατευόμενων θαλάσσιων ζωνών, ισχυροποίηση της αλιευτικής και τουριστικής δραστηριότητας και, γενικότερα, επενδύσεις στην έρευνα.
<P>
Επίσης, μπροστά στο πραγματικό πρόβλημα της υπεραλίευσης, κατά την ταπεινή μου γνώμη, το εκτελεστικό όργανο δεν διατυπώνει εναλλακτικές προτάσεις αντί της δραστικής λύσης της οριστικής παύσης της αλιευτικής δραστηριότητας των σκαφών και της αποπομπής των αλιέων από τον τομέα, χωρίς να τους παρέχονται τα κατάλληλα μέτρα συνοδείας και υποστήριξης. Συνεπώς, στην πρόταση που περιέχεται στην έκθεση που υιοθετήθηκε από την Επιτροπή Αλιείας του Κοινοβουλίου, καλούμε το εκτελεστικό όργανο να βελτιώσει τον συντονισμό των ερευνών στο πεδίο της αλιείας και της θαλάσσιας οικολογίας, να μην μειώσει τις διαρθρωτικές ενισχύσεις, να λάβει περισσότερο υπόψη την ιδιαιτερότητα της Μεσογείου, η διαφοροποιημένη και πολύπλευρη αλιεία της οποίας έχει ανάγκη ενδεδειγμένων ρυθμιστικών μέτρων.
<P>
Θα δώσω ένα παράδειγμα: δεν ζητάμε για τη Μεσόγειο παρεκκλίσεις από τις ισχύουσες απαγορεύσεις, όπως εκείνες που αφορούν τα σκάφη αλιείας ξιφία·· ζητάμε όμως, μέσω συμφωνιών με τρίτες χώρες, να τεθεί υπό απαγόρευση ή να περιοριστεί και σε αυτές η προσφυγή σ' αυτόν τον τύπο αλιείας, διαφορετικά το μόνο που θα καταφέρναμε θα ήταν να θέσουμε σε μειονεκτική θέση τους δικούς μας αλιείς, χωρίς παράλληλα να λύνουμε το πρόβλημα της υπερεκμετάλλευσης αυτών των πόρων.
<P>
Τέλος, πιστεύω ότι πρέπει να ζητήσουμε περισσότερη προσοχή στην οικολογική σήμανση, μεταξύ των άλλων και για να αντιμετωπίσουμε τον πανικό για την ύπαρξη της διοξίνης στα αλιευτικά προϊόντα, που έχει πλήξει την ευαισθησία του καταναλωτή.

<SPEAKER ID=45 LANGUAGE="ES" NAME="Gonzαlez Αlvarez">
, συντάκτρια γνωμοδότησης της Επιτροπής Περιβάλλοντος, Δημόσιας Υγείας και Πολιτικής των Καταναλωτών. (ES) Κύριε Πρόεδρε, η Επιτροπή Περιβάλλοντος, Δημόσιας Υγείας και Πολιτικής των Καταναλωτών θα μπορούσε να είχε κάνει από κοινού την παρέμβαση σχετικά με την έκθεση αυτή και την έκθεση της κ. Miguιlez Ramos, λόγω του ότι είναι στενά συνδεδεμένες. Στην παρούσα γίνεται λόγος για την ενσωμάτωση του περιβάλλοντος στην κοινή αλιευτική πολιτική και ένα μέρος της Πράσινης Βίβλου αναφέρεται επίσης στη διατήρηση του θαλασσίου περιβάλλοντος.
<P>
Πράγματι, η στρατηγική ενσωμάτωσης της περιβαλλοντικής πολιτικής στις υπόλοιπες πολιτικές της Ένωσης είναι μια στρατηγική που αναφέρθηκε επανειλημμένα στα τελευταία Ευρωπαϊκά Συμβούλια - προπαντός σε εκείνο του Γκέτεμποργκ - αλλά που έχει ελάχιστη πρακτική εφαρμογή, ιδίως αν γίνεται λόγος για τη βιομηχανική πολιτική, συμπεριλαμβανομένης της αλιευτικής, και για άλλες πολιτικές της Ένωσης.
<P>
Όσον αφορά τον τομέα της αλιείας, όπως είπε ο εισηγητής, είναι απαράδεκτο, παραδείγματος χάρη, το ένα τρίτο των αλιευμάτων να καταστρέφεται για την παραγωγή αλεύρων και ελαίων, ιδίως αν ληφθεί υπόψη ότι αυτά τα άλευρα και έλαια δεν ελέγχονται και ότι στη συνέχεια μπορούν να εισέλθουν στη διατροφική αλυσίδα, οπότε θα αντιμετωπίσουμε για ακόμη μια φορά τη διατροφική ανασφάλεια που τόσο απασχολεί την Ευρωπαϊκή Ένωση.
<P>
Πρέπει να γίνονται σεβαστές οι περίοδοι αναπαραγωγής, να χρησιμοποιούνται δίχτυα που δεν καταστρέφουν το θαλάσσιο περιβάλλον. Στις ακτές μας παρατηρούμε συνεχώς τη χρήση διχτυών που συλλαμβάνουν και παρασέρνουν κάθε μορφή ζωής στον θαλάσσιο βυθό. Πρέπει να διατηρηθεί η βιοποικιλότητα, όπως προβλέπει το έκτο πρόγραμμα δράσης για το περιβάλλον - το οποίο συζητούμε αυτήν την εβδομάδα και για το οποίο θα ψηφίσουμε το μεσημέρι - αποφεύγοντας τη ρύπανση των παράκτιων ζωνών.
<P>
Κύριε Πρόεδρε, ζω σε μια χώρα όπου περιτριγυριζόμαστε από πανέμορφες και πάρα πολύ πλούσιες παράκτιες ζώνες, οι οποίες όμως πλήττονται συνεχώς από τη βιομηχανική δραστηριότητα και την υπερβολική πίεση που ασκείται από τον τουρισμό. Αυτό έχει ως αποτέλεσμα να διατρέχει κίνδυνο και η αλιεία. Πιστεύω πως δεν πρέπει να λάβουμε μέτρα μόνο σχετικά με την ικανότητα του στόλου ούτως ώστε να επαρκούν οι πόροι που διαθέτουμε, αλλά - και προπαντός - σχετικά με τις πηγές ρύπανσης που θέτουν τροχοπέδη στον θαλάσσιο πλούτο μας.

<SPEAKER ID=46 LANGUAGE="EN" NAME="Stevenson">
Κύριε Πρόεδρε, ο κ. Cunha είπε νωρίτερα ότι η καλύτερη θεραπεία για τη γρίπη του Επιτρόπου κ. Fischler θα ήταν η κατανάλωση πορτογαλικού μπακαλιάρου. Συμφωνώ απολύτως, αρκεί το γεύμα να συνοδευτεί και από άφθονο σκοτσέζικο ουίσκι.
<P>
Χαιρετίζω τους όρους της έκθεσης του κ. Lavarra, αλλά θα ήθελα να ζητήσω την υποστήριξη του Σώματος για τις δύο τροπολογίες που πρότεινε ο δανός συνάδελφος, ο κ. Busk. Ο κ. Busk δικαίως ανησυχεί για το γεγονός ότι ο εισηγητής έχει μια μάλλον αρνητική στάση προς τη βιομηχανική αλιεία, η οποία, καθώς γνωρίζουμε, αποτελεί το θεμέλιο της δανικής αλιευτικής βιομηχανίας. Η Επιτροπή Αλιείας επισκέφθηκε πρόσφατα τη Δανία και συνάντησε εξέχοντα πρόσωπα τα οποία δραστηριοποιούνται στη βιομηχανική αλιεία. Μάλιστα, εχθές, πραγματοποιήθηκε ένα σεμινάριο εδώ, στο Στρασβούργο, το οποίο διοργάνωσε η διακομματική ομάδα εργασίας για τη βιώσιμη ανάπτυξη, στο οποίο ακούστηκαν όλες οι απόψεις για το ζήτημα, είτε τασσόταν υπέρ είτε κατά της βιομηχανικής αλιείας.
<P>
Είναι απολύτως σαφές ότι υπάρχουν πολλές και ευρέως διαδεδομένες παρανοήσεις σχετικά με τον εν λόγω κλάδο και είναι σημαντικό αυτό το Σώμα να διορθώνει τέτοιες παρανοήσεις. Πρώτον, αξίζει να διευκρινίσουμε ότι η αλιεία του αμμοδύτη είναι μια καθαρή μέθοδος αλιείας: το φαινόμενο των παρεμπιπτόντων αλιευμάτων είναι σχετικά σπάνιο και όταν, κατά καιρούς, υπήρξαν τεκμηριωμένες περιπτώσεις εκφόρτωσης ιχθυδίων μερλούκιου ή άλλων ειδών παρεμπιπτόντων αλιευμάτων από δανικές βιομηχανικές μηχανότρατες, οι εν λόγω περιπτώσεις περιέπεσαν στην αντίληψή μας επειδή η Δανία εφαρμόζει ένα αποτελεσματικό καθεστώς επιθεωρήσεων και παρακολούθησης, με πολύ αυστηρή πειθαρχία και πολύ αυστηρές κυρώσεις για τους παραβάτες.
<P>
Δεύτερον, όπως σημειώνει ο κ. Busk στις τροπολογίες του, το Συμβούλιο μείωσε τις συνολικές ποσότητες επιτρεπόμενων αλιευμάτων όσον αφορά την αλιεία του αμμοδύτη για το τρέχον έτος σε 850 000 τόνους, παρά τα στοιχεία των επιστημονικών ερευνών, σύμφωνα με τις οποίες θα μπορούσαν να αλιευθούν πάνω από ένα εκατομμύριο τόνοι. Η αλιεία αφορά μόνο το 25% της βιομάζας του αμμοδύτη. Συγκρίνετε το ποσοστό αυτό με το 75% της βιομάζας του μπακαλιάρου που εκμεταλλευόμαστε στη Βόρεια Θάλασσα. Εάν λοιπόν είναι κανείς ένοχος υπεραλίευσης, αυτός σίγουρα δεν είναι η αλιεία του αμμοδύτη στη Δανία. Οι Δανοί έχουν, επιπλέον, επενδύσει πολλά χρήματα στην προσπάθεια απομάκρυνσης των διοξινών από το λάδι, το ιχθυέλαιο και τα ιχθυάλευρα, που είναι παράγωγα της αλιείας του αμμοδύτη. Πρέπει να υποστηρίξουμε την αλιευτική βιομηχανία της Δανίας σε αυτόν τον τομέα, και για αυτόν τον λόγο ζητώ από το Σώμα να υποστηρίξει τις δύο τροπολογίες που προτείνει ο κ. Busk.

<SPEAKER ID=47 LANGUAGE="DA" NAME="Busk">
Κύριε Πρόεδρε, καταρχάς θα ήθελα να ευχαριστήσω τον κ. Lavarra για το εξαιρετικό έργο που επιτέλεσε με την παρούσα έκθεση. Σε γενικές γραμμές στηρίζω τα συμπεράσματα και ειδικά θέλω να κάνω έκκληση να δημιουργήσουμε νέες δυνατότητες ανάπτυξης για τον ευρωπαϊκό τομέα αλιείας μέσω της ενσωμάτωσης των περιβαλλοντικών πτυχών στην κοινή αλιευτική πολιτική. Κατά την επόμενη αναθεώρηση της κοινής αλιευτικής πολιτικής πρέπει επίσης να εξασφαλιστεί πολύ μεγαλύτερη εφαρμογή των κοινών αποφάσεων σε όλα τα κράτη μέλη. Πρέπει να τολμήσουμε επίσης να μιλήσουμε ανοιχτά για το τι σημαίνουν τα ψάρια ως πρώτες ύλες για την αλιευτική βιομηχανία στις χώρες όπου υπάρχει μεγάλος αλιευτικός τομέας και επίσης να υπολογίσουμε τον κίνδυνο και την αρχή της προφύλαξης ως προς τη σημασία για την περιοχή. Σε γενικές γραμμές πρέπει επίσης να αναγνωρίσουμε τις τεράστιες προσπάθειες που κάνουν οι αλιείς κάθε μέρα.
<P>
Στη συνέχεια θέλω να αναφέρω ορισμένα σημεία στα οποία διαφωνώ. Εισαγωγικά, θέλω να ευχαριστήσω τον κ. Stevenson, ο οποίος μίλησε πολύ ξεκάθαρα για το τι είδε η αντιπροσωπεία της Επιτροπής Αλιείας στη Δανία. Πώς στη Δανία κατέστη εφικτό να ξεκαθαρίσει το μυστήριο γύρω από την αλιεία αμμόχελων και με αυτόν τον τρόπο να μπει τέλος στους πάμπολλους ισχυρισμούς ότι τάχα είναι η βιομηχανοποιημένη αλιεία που καταστρέφει την τροφική αλυσίδα. Κατά συνέπεια δεν μπορούμε παρά να τονίσουμε με έμφαση ότι δεν υπάρχουν επιστημονικές βάσεις σήμερα για να ισχυριστούμε ότι η βιομηχανική αλιεία έχει αρνητικές επιπτώσεις στο θαλάσσιο περιβάλλον. Χωρίς γερές επιστημονικές βάσεις είναι ανεγκέφαλο να περιορίσουμε τη βιομηχανική αλιεία. Κάτι τέτοιο θα έχει ανυπολόγιστες συνέπειες για τις θέσεις εργασίας που υπάρχουν στον τομέα της αλιείας. Ως εκ τούτου το θέμα είναι ότι πρέπει να προσπαθήσουμε σκληρά να προκύψουν περισσότερες και καλύτερα εμπεριστατωμένες επιστημονικές βάσεις στον συγκεκριμένο τομέα.
<P>
Δεν μπορώ να στηρίξω ούτε το σημείο 9, το οποίο έχει λανθασμένα στοιχεία, με την έννοια ότι είναι ιδιαίτερα παράλογο να μην χρησιμοποιούμε τα ιχθυάλευρα και τα ιχθυέλαια, τα οποία είναι προϊόντα πλούσια σε πρωτεΐνες και τα οποία έχουν πολύ μεγάλη αξία. Εξάλλου η ευρωπαϊκή βιομηχανία ιχθυαλεύρων είναι πολύ μπροστά στην εξέλιξη μιας τεχνικής που θα καταργήσει τις διοξίνες. Αυτό πάει να πει ότι βραχυπρόθεσμα θα είναι πολύ υγιέστερο, εάν σκεφτούμε ότι τα ιχθυάλευρα χρησιμοποιούνται για το τάισμα των ψαριών σε ιχθυοκαλλιέργειες παρά στη φυσιολογική - αν μου επιτρέπετε να το πω - τροφική αλυσίδα έξω στις θάλασσες, όπου το επίπεδο διοξινών είναι δυστυχώς υψηλότερο τώρα από αυτό που επιθυμούμε. Σε σχέση με το παραπάνω είναι σημαντικό να επισημάνουμε ότι οι διοξίνες δεν προκύπτουν ελεύθερα στη θάλασσα και δεν βρίσκονται φυσιολογικά στα ψάρια αλλά αποτελούν προϊόν ρύπανσης που προέρχεται από την ξηρά. Δυστυχώς εμφανίζονται πάρα πολλά σκάνδαλα στον τομέα της διατροφής και για τον λόγο αυτό είναι πολύ σημαντικό να διευκρινίσουμε ότι ο τομέας της αλιείας συχνά καθίσταται θύμα, χωρίς στη συνέχεια να μπορεί να αποδειχθεί ότι αυτός ο τομέας τελικά ευθύνεται για τα εν λόγω σκάνδαλα ή συμβάντα.
<P>
Πρέπει επίσης να πω ότι η Ομάδα των Φιλελευθέρων δεν μπορεί να στηρίξει το σημείο 14 δεδομένου ότι είμαστε κατά της οικονομικής στήριξης για την κατασκευή νέων πλοίων. Όπως είπε και ο κ. Stevenson, πράγμα που με ικανοποίησε ιδιαίτερα, φυσικά θα ζητήσω να στηρίξετε τις δύο τροπολογίες που υπέβαλα εξ ονόματος της Ομάδας των Φιλελευθέρων.

<SPEAKER ID=48 LANGUAGE="EN" NAME="McKenna">
Κύριε Πρόεδρε, σχετικά με την έκθεση της κ. Miguιlez Ramos, η Ομάδα ΠΡΣ/ΕΕΣ θεωρεί ότι η προστασία των αλιευτικών αποθεμάτων και του θαλάσσιου οικοσυστήματος είναι ζητήματα θεμελιώδους σημασίας για την κοινή αλιευτική πολιτική. Η άλλη λύση είναι, αναπόφευκτα, η υπεραλίευση και, μακροπρόθεσμα, η δημιουργία προβλημάτων στην αλιευτική βιομηχανία.
<P>
Με δεδομένη τη σπουδαιότητα της προστασίας, η υπό συζήτηση έκθεση υπολείπεται κατά πολύ των πραγματικών απαιτήσεων. Μεταξύ άλλων, επιδιώκει την απαλλαγή του κλάδου της αλιείας από την ευθύνη για την καταστροφή των αλιευτικών αποθεμάτων, αποδίδοντας την ευθύνη στη μόλυνση, στην καταστροφή των οικοτόπων, κλπ. Αν και αυτοί οι παράγοντες διαδραματίζουν κάποιον ρόλο, δεν υπάρχει καμιά αμφιβολία ότι η κύρια αιτία της μείωσης των αλιευτικών αποθεμάτων είναι η υπερβολική έκταση της αλιευτικής δραστηριότητας που αναπτύσσουν οι αλιευτικοί στόλοι της Ευρωπαϊκής Ένωσης. Είναι καιρός να σταματήσουμε να αρνούμαστε την αλήθεια και να αντιμετωπίσουμε την πραγματικότητα.
<P>
Διαφωνούμε επίσης με την αναζήτηση εναλλακτικών λύσεων, αντί του παροπλισμού των αλιευτικών σκαφών, ο οποίος αποτελεί το μόνο αρκετά σημαντικό βήμα προκειμένου να επιτευχθεί η αναδημιουργία των αποθεμάτων. Πρέπει, επίσης, να λάβουμε υπόψη το γεγονός ότι τα σκάφη μεταφέρονται σε άλλες περιοχές του κόσμου, γεγονός που έχει ως συνέπεια τη μεταφορά του προβλήματος. Λαμβάνοντας υπόψη την απεγνωσμένη ανάγκη ενσωμάτωσης της έννοιας της περιβαλλοντικής προστασίας στον τομέα της αλιείας, η εν λόγω έκθεση απέχει πολύ από το να ανταποκρίνεται στις πραγματικές ανάγκες. Η Ομάδα ΠΡΣ/ΕΕΣ δεν μπορεί να την υποστηρίξει.

<SPEAKER ID=49 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 12.00.
<P>
(Η συνεδρίαση διακόπτεται στις 11.45 και συνεχίζεται στις 12.00)

<CHAPTER ID=5>
Ψηφοφορίες
<SPEAKER ID=50 NAME="Πρόεδρος">
Αγαπητοί συνάδελφοι, έφτασε η στιγμή που θα νοσταλγήσετε την ψηφοφορία της περασμένης Τετάρτης. Έχετε έναν αρχάριο στην έδρα. Για την ασφάλειά σας, εάν έχετε ζώνη ασφαλείας, παρακαλώ προσδεθείτε. Σκοπεύω να κάνω και εγώ το ίδιο.
<P>
Προτάσεις της Διάσκεψης των Προέδρων - διορισμός μελών των κοινοβουλευτικών επιτροπών καθώς και της προσωρινής επιτροπής για τον αφθώδη πυρετό.
<P>
(Το Σώμα εγκρίνει τις προτάσεις)
<P>
Έκθεση (A5-0454/2001) του κ. Davies, εξ ονόματος της Αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο κανονισμού του Ευρωπαϊκού Κοινοβουλίου και του Συμβουλίου σχετικά με το όζον στον ατμοσφαιρικό αέρα (PE-CONS 3658/2001 - C5-0524/2001 - 1999/0068(COD))
<P>
(Το Σώμα εγκρίνει το κοινό σχέδιο)
<P>
Σύσταση για τη δεύτερη ανάγνωση (A5-0456/2001) της κ. Myller, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου εν όψει της έγκρισης απόφασης του Ευρωπαϊκού Κοινοβουλίου και του Συμβουλίου για τη θέσπιση του έκτου κοινοτικού προγράμματος δράσης για το Περιβάλλον (11076/1/2001 - C5-0434/2001 - 2001/0029(COD))
<P>
(Ο Πρόεδρος αναγγέλλει την έγκριση της κοινής θέσης, όπως τροποποιήθηκε)
<P>
Σύσταση για τη δεύτερη ανάγνωση (A5-0437/2001) του κ. Χατζηδάκη, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την κοινή θέση του Συμβουλίου για την έκδοση της οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 96/53/ΕΚ του Συμβουλίου σχετικά με τον καθορισμό, για ορισμένα οδικά οχήματα που κυκλοφορούν στην Κοινότητα, των μέγιστων επιτρεπόμενων διαστάσεων στις εθνικές και διεθνείς μεταφορές και των μέγιστων επιτρεπόμενων βαρών στις διεθνείς μεταφορές (9068/1/2001 - C5-0433/2001 - 2000/0060(COD))
<P>
(Ο Πρόεδρος αναγγέλλει την έγκριση της κοινής θέσης)
<P>
Σύσταση για τη δεύτερη ανάγνωση (A5-0469/2001) του κ. Van Dam, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την κοινή θέση του Συμβουλίου ενόψει της έγκρισης του κανονισμού του Ευρωπαϊκού Κοινοβουλίου και του Συμβουλίου με στόχο την τροποποίηση των Κανονισμών (ΕΟΚ) αριθ. 881/92 και (ΕΟΚ) αριθ. 3118/93 του Συμβουλίου που αφορά την ενιαία βεβαίωση οδηγού (10353/1/2001 - C5-0473/2001 - 2000/0297(COD))
<P>
(Ο Πρόεδρος αναγγέλλει την έγκριση της κοινής θέσης)
<P>
Έκθεση (A5-0378/2001) του κ. Zappalΰ, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου περί συντονισμού των διαδικασιών σύναψης δημοσίων συμβάσεων προμηθειών, υπηρεσιών και έργων (COM(2000) 275 - C5-0367/2000 - 2000/0115(COD))
<P>
(Το Σώμα εγκρίνει το νομοθετικό ψήφισμα)
<P>
<P ALIGN="JUSTIFY">
<SPEAKER ID=51 LANGUAGE="EN" NAME="Watson">
Κύριε Πρόεδρε, θα ήθελα να σας συγχαρώ για τον πολύ ήρεμο και αποτελεσματικό τρόπο με τον οποίον συντονίσατε τη συγκεκριμένη ψηφοφορία. Αυτό είναι καλός οιωνός.
<P>
Ωστόσο, δεν νομίζω να υπάρχει άλλο Κοινοβούλιο το οποίο θα ψήφιζε έναν τέτοιο αριθμό τροπολογιών σε μια έκθεση. Ελάχιστοι βουλευτές γνωρίζουν τι ακριβώς ψήφιζαν. Οι υπόλοιποι εξαρτώνται αποκλειστικά από τους συναδέλφους τους και από τους γραμματείς των κοινοβουλευτικών τους ομάδων. Ο Κανονισμός συμβάλλει ελάχιστα στην εμβάθυνση της δημοκρατίας και δεν είναι καθόλου εποικοδομητικό - είναι μάλλον ακατανόητο - το θέαμα που παρουσιάζουμε στους πολίτες που παρακολουθούν τις εργασίες μας.
<P>
(Χειροκροτήματα)
<P>
Σας απευθύνω έκκληση, κατά τη διάρκεια της δικής σας θητείας, να μεριμνήσετε για τη μεταρρύθμιση, σε ευρεία κλίμακα, των διαδικασιών λήψης αποφάσεων του Κοινοβουλίου.
<P>
(Χειροκροτήματα)

<SPEAKER ID=52 NAME="Πρόεδρος">
Είμαι βέβαιος ότι ο κ. Corbett έχει κάτι συγκεκριμένο να πει επί του θέματος.

<SPEAKER ID=53 LANGUAGE="EN" NAME="Corbett">
Κύριε Πρόεδρε, χαιρετίζω τα όσα προ ολίγου υποστήριξε ο κ. Watson και σημειώνω ότι έχετε τη δυνατότητα να συμβάλετε από τώρα κιόλας στη μεταρρύθμιση των διαδικασιών μας, εντάσσοντας την έκθεσή μου στην ημερήσια διάταξη της περιόδου συνόδου του Μαρτίου. Με τον τρόπο αυτό μπορεί να σημειωθεί κάποια πρόοδος σχετικά με ορισμένα από τα σημεία που έθιξε ο κ. Watson. Αν και δεν μπορώ να προτείνω καμιά θαυματουργή λύση, θα μπορούσαμε να πραγματοποιήσουμε ορισμένα βήματα προόδου.
<P>
(Χειροκροτήματα)

<SPEAKER ID=54 LANGUAGE="EN" NAME="Crowley">
Κύριε Πρόεδρε, σχετικά με μια πραγματική παρέμβαση επί της διαδικασίας: θα μπορούσατε να αποφανθείτε για το κατά πόσον η παρέμβαση του κ. Watson ήταν όντως επί της διαδικασίας;

<SPEAKER ID=55 LANGUAGE="IT" NAME="Frassoni">
Ζήτησα τον λόγο, κύριε Πρόεδρε, μόνο για να πω ότι δεν είναι αλήθεια πως στα άλλα κοινοβούλια δεν ψηφίζουν επί μακρόν. Αυτή τη στιγμή φτιάχνουμε εδώ ένα νόμο και όταν φτιάχνουμε ένα νόμο, χρειάζεται να εκφρασθεί όλη η Συνέλευση. Πιστεύω, λοιπόν, ότι και στην προκειμένη περίπτωση πρέπει να σταματήσουμε τη δημαγωγία σχετικά με αυτά τα θέματα. Και ύστερα, εντάξει η μεταρρύθμιση του κ. Corbett, αλλά όχι με κόστος τη μείωση της πολιτικής πρωτοβουλίας των μικρών Ομάδων.
<P>
(Χειροκροτήματα)
<P>

<P>
Έκθεση (A5-0379/2001) του κ. Zappalΰ, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου περί συντονισμού των διαδικασιών σύναψης συμβάσεων στους τομείς του ύδατος, της ενέργειας και των μεταφορών (COM(2000) 276 - C5-0368/2000 - 2000/0117(COD))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0430/2001) του κ. Grosch, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την κατάρτιση των επαγγελματιών οδηγών οδικών εμπορευματικών ή επιβατικών μεταφορών (COM(2001) 56 - C5-0037/2001 - 2001/0033(COD))
<P>
(Το Σώμα εγκρίνει το νομοθετικό ψήφισμα)
<P>
Σύσταση (A5-0412/2001) του κ. Rod, εξ ονόματος της Επιτροπής Ανάπτυξης και Συνεργασίας, σχετικά με την πρόταση απόφασης του Συμβουλίου για τη σύναψη συμφωνίας εταιρικής σχέσης μεταξύ των κρατών της Αφρικής, Καραϊβικής και Ειρηνικού αφενός, και της Ευρωπαϊκής Κοινότητας και των κρατών μελών αυτής αφετέρου (2117/2000 - COM(2000) 324 - C5-0417/2000 - 2000/0124(AVC))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0419/2001) της κ. Garcνa-Orcoyen Tormo, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την Πράσινη Βίβλο της Επιτροπής για την ολοκληρωμένη πολιτική προϊόντων (COM(2001) 68 - C5-0259/2001 - 2001/2117(COS))
<P>
(Το Σώμα εγκρίνει το ψήφισμα)
<P>
Έκθεση (A5-0451/2001) του κ. Αλυσανδράκη, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο με τίτλο "Η Ευρώπη και το διάστημα: ένα νέο κεφάλαιο" (COM(2000) 597 - C5-0146/2001 - 2001/2072(COS))
<P>
Πριν από την ψηφοφορία:

<SPEAKER ID=56 LANGUAGE="EN" NAME="Αλυσανδράκης">
. (EN) Κύριε Πρόεδρε, εξέφρασα τη γνώμη μου, με την ιδιότητα του εισηγητή, σε σχέση με τις τροπολογίες που έχουν υποβληθεί για την έκθεσή μου. Αυτήν τη στιγμή, ωστόσο, θα ήθελα να πληροφορήσω το Σώμα ότι εάν η τροπολογία 1 - η οποία, κατά τη γνώμη μου, μεταβάλλει ριζικά το πνεύμα της έκθεσης, όπως αυτή εγκρίθηκε από την Επιτροπή Βιομηχανίας, Εξωτερικού Εμπορίου, Έρευνας και Ενέργειας - γίνει δεκτή, τότε δεν θα υποστηρίξω το τελικό ψήφισμα και θα βρεθώ στη δυσάρεστη θέση να καταψηφίσω την ίδια μου την έκθεση.
<P>
(Το Σώμα εγκρίνει το ψήφισμα)
<P>
Έκθεση (A5-0470/2001) της κ. Miguιlez Ramos, εξ ονόματος της Επιτροπής Αλιείας, σχετικά με την Πράσινη Βίβλο της Επιτροπής για το μέλλον της κοινής αλιευτικής πολιτικής (COM(2001) 135 - C5-0261/2001 - 2001/2115(COS))
<P>
(Το Σώμα εγκρίνει το ψήφισμα)
<P>
Έκθεση (A5-0458/2001) του κ. Hudghton, εξ ονόματος της Επιτροπής Αλιείας, σχετικά με την ανακοίνωση της Επιτροπής στο Συμβούλιο και στο Ευρωπαϊκό Κοινοβούλιο σχετικά με την αναδημιουργία των αποθεμάτων του μπακαλιάρου Gadus morhua και του μπακαλιάρου Μerluccius merluccius στα κοινοτικά και παρακείμενα ύδατα (COM(2001) 326 - C5-0466/2001 - 2001/2190(COS))
<P>
(Το Σώμα εγκρίνει το ψήφισμα)
<P>
Έκθεση (A5-0457/2001) του κ. Lavarra, εξ ονόματος της Επιτροπής Αλιείας, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο σχετικά με τα στοιχεία μιας στρατηγικής για την ενσωμάτωση της προστασίας του περιβάλλοντος στην κοινή αλιευτική πολιτική (COM(2001) 143 - C5-0343/2001 - 2001/2143(COS))
<P>
Πριν από την ψηφοφορία:

<SPEAKER ID=57 NAME="Elles">
Κύριε Πρόεδρε, πράγματι κάναμε λόγο για μεταρρύθμιση των εργασιών αυτού του Σώματος. Δεν νομίζω ότι το να συνεχίζουμε μετά τις 13.30 αποτελεί μεταρρύθμιση. Νομίζω ότι πρέπει να διακόψουμε και να συνεχίσουμε με τις υπόλοιπες ψηφοφορίες στις 17.00 το απόγευμα.

<SPEAKER ID=58 NAME="Πρόεδρος">
Κύριε Elles, απομένουν μόνο τέσσερις τροπολογίες προς ψήφιση ώστε να ολοκληρώσουμε την ψηφοφορία για τις 443 τροπολογίες. Θα συνεχίσουμε την ψηφοφορία.
<P>
(Το Σώμα εγκρίνει το ψήφισμα)

<SPEAKER ID=59 LANGUAGE="IT" NAME="Fatuzzo">
- (IT) Κυρία Πρόεδρε, ψήφισα υπέρ της έκθεσης του κ. Davies για την ποσότητα του όζοντος στον ατμοσφαιρικό αέρα. Βλέπω τον εαυτό μου το 2030, κυρία Πρόεδρε. Η έδρα του Ευρωπαϊκού Κοινοβουλίου έχει μεταφερθεί από το Στρασβούργο στη Ρώμη. Δύο ηλικιωμένοι βουλευτές συναντιούνται: ο κ. Fatuzzo και ο κ. Chris Davies. Εγώ λέω: "Θυμάσαι, Davies, τότε που υπήρχε η συναπόφαση;" "Πώς δεν θυμάμαι!" , μου απαντά ο κ. Davies. "Υπήρχε μία έκθεσή μου για το όζον στην ατμόσφαιρα. Σκέψου ότι με τη συναπόφαση και με εκείνο τον κανονισμό, τώρα, το 2030, τριάντα χρόνια μετά, θα έπρεπε να παρουσιάσουμε νέα έκθεση σχετικά με το νέο μέτρο που πρέπει να τηρείται όσον αφορά το όζον στην ατμόσφαιρα. Ευτυχώς, το Ευρωπαϊκό Κοινοβούλιο άλλαξε τους κανόνες του και τώρα αποφασίζουμε ό,τι θέλουμε, χωρίς το Συμβούλιο" . Φυσικά, ήταν μόνο όνειρο, κυρία Πρόεδρε!
<P>
Σύσταση για τη δεύτερη ανάγνωση Myller (A5-0456/2001)

<SPEAKER ID=60 LANGUAGE="IT" NAME="Fatuzzo">
Κυρία Πρόεδρε, εγκρίναμε το έκτο πρόγραμμα στον τομέα του περιβάλλοντος και ψήφισα υπέρ. Πρέπει να πω ότι είδα άλλο ένα όνειρο, κυρία Πρόεδρε. Υπήρχε μία πόλη, η Ευρώπολη, και δήμαρχος αυτής της πόλης ήσασταν ακριβώς εσείς, κυρία Πρόεδρε, και ήσασταν πολύ ευτυχισμένη. Γιατί; Γιατί αυτή ήταν μια ιδανική πόλη, επειδή το περιβάλλον ήταν ωραιότατο: καθαρός αέρας, καθόλου θόρυβος, χλόη και λουλούδια, πολύ καλύτερα από τους ψεύτικους ανθοτάπητες που έχουμε στο Κοινοβούλιό μας, όπου τα λουλούδια είναι ζωγραφιστά στο δάπεδο. Ήταν η ιδανική πόλη για το περιβάλλον. Και όλα αυτά χάρη σε τούτα τα προγράμματα. Αυτός είναι ο λόγος που ψήφισα υπέρ.

<SPEAKER ID=61 NAME="De Rossa">
. (ΕΝ) Καλωσορίζω την έγκριση του υπό συζήτηση έκτου προγράμματος δράσης για το περιβάλλον, καθώς πιστεύω ότι θα ενισχύσει σημαντικά την κοινοτική νομοθεσία περί περιβάλλοντος σε ποικίλους τομείς ζωτικής σημασίας - νερό, αέρας, ηχορύπανση, διαχείριση αποβλήτων, επίπεδα εντομοκτόνων και επικίνδυνων χημικών, καθώς και μείωση των εκπομπών αερίων θερμοκηπίου.
<P>
Όσον αφορά την Ιρλανδία, πρέπει να πω ότι η τακτική του μη παρεμβατισμού που ακολούθησε η κυβέρνηση της Ιρλανδίας απέναντι στην προστασία του περιβάλλοντος κατά τα τελευταία πέντε χρόνια συνεπάγεται ότι η Ιρλανδία θα αντιμετωπίσει μεγάλη δυσκολία όσον αφορά την επίτευξη των νέων περιβαλλοντικών στόχων της ΕΕ όπως αυτοί εγκρίθηκαν σήμερα από το Ευρωπαϊκό Κοινοβούλιο.
<P>
Η κυβέρνηση της Ιρλανδίας έχει μία από τις χειρότερες επιδόσεις σε όλη την Ευρώπη όσον αφορά τη συμμόρφωση με τους υπάρχοντες στόχους, δυσχεραίνοντας έτσι την επίτευξη των νέων στόχων που έχουν τεθεί για την επόμενη δεκαετία. Η πολιτική της κυβέρνησης της Ιρλανδίας, που έχει ως κύριο χαρακτηριστικό της την κραυγαλέα αδιαφορία προς τους περιβαλλοντικούς κανόνες της ΕΕ, για τους οποίους μάλιστα έχει δεσμευτεί, σημαίνει ότι η Ιρλανδία θα αντιμετωπίσει τεράστια δυσκολία στην επίτευξη των νέων, αυστηρότερων περιβαλλοντικών στόχων της ΕΕ.
<P>
Η αδυναμία της Ιρλανδίας να συμμορφωθεί με τους περιβαλλοντικούς νόμους της ΕΕ δεν συνιστά μόνο ζήτημα παραβίασης συμφωνιών που η ίδια η χώρα έχει συνάψει οικειοθελώς με τους ευρωπαίους εταίρους μας, αλλά συνιστά επίσης άρνηση του δικαιώματος των ιρλανδών πολιτών να ζήσουν σε ένα καθαρό και ασφαλές περιβάλλον το οποίο δικαιούνται ως ευρωπαίοι πολίτες.
<P>
Σύσταση για τη δεύτερη ανάγνωση της έκθεσης Χατζηδάκη (A5-0437/2001)

<SPEAKER ID=62 LANGUAGE="IT" NAME="Fatuzzo">
PPE-DE). (IT) Κυρία Πρόεδρε, η έκθεση του κ. Χατζηδάκη αναφέρεται στη μορφή των οχημάτων μεταφοράς, μεταξύ των οποίων και των τουριστικών λεωφορείων. Γνωρίζετε ότι στα τουριστικά λεωφορεία συχνά ταξιδεύουν ηλικιωμένοι και συνταξιούχοι, στους οποίους αρέσει, εάν είναι υγιείς, να κάνουν καλό τουρισμό, να επισκέπτονται τις όμορφες πόλεις της Ευρώπης. Ακουσα κάποιους συνταξιούχους που μιλούσαν μεταξύ τους, ενώ βρίσκονταν σε ένα από αυτά τα λεωφορεία, και ο ένας έλεγε στον άλλο: "Πώς τα περνάς;" "Καλά!" "Πώς τα πήγες εσύ με το ευρώ, που μόλις κυκλοφόρησε;" "Μια χαρά, γιατί θυμήθηκα" - επρόκειτο για δύο ιταλούς συνταξιούχους - "ότι ακριβώς πριν από τον τελευταίο πόλεμο υπήρχαν η λίρα και οι δεκάρες και έτσι γύρισα πίσω στο χρόνο. Μα είμαι επίσης ευχαριστημένος που έχω πολύ άνετα λεωφορεία και αυτό χάρη στην έκθεση Χατζηδάκη. Εύχομαι λοιπόν ο κ. Fatuzzo να ψηφίσει υπέρ" . Αφού λοιπόν τον άκουσα, με μεγάλη ευχαρίστηση ψήφισα, πράγματι, υπέρ.

<SPEAKER ID=63 LANGUAGE="NL" NAME="Meijer">
 - (NL) Κατά την πρώτη συζήτηση για να επιτραπεί η κυκλοφορία μακρών και άκαμπτων λεωφορείων, στις 3 Οκτωβρίου 2000, ανέφερα ότι αυτά είναι κατάλληλα για πυκνοκατοικημένες περιοχές όπου υπάρχουν ευρείς και ευθείς δρόμοι. Σε προστατευόμενες από αυτοκίνητα αστικές περιοχές και σε χαμηλής ταχύτητας μικρούς δρόμους εκτός αστικών περιοχών, αυτά μπορούν να αποτελέσουν κίνδυνο για τους διερχόμενους ποδηλάτες και τους πεζούς. Χωρίς να διαθέτουν έναν υποχρεωτικό δεύτερο οπίσθιο κινητήριο άξονα μπορούν αυτά, επιπλέον, να καταστρέψουν δρόμους μαλακού εδάφους, όπως στις τυρφώδεις περιοχές των Κάτω Χωρών. Επομένως, από κάθε άποψη, είναι δικαιολογημένο το γεγονός ότι ορισμένα κράτη της ΕΕ επιτρέπουν την κυκλοφορία αποκλειστικά λεωφορείων μήκους μέχρι 12 μέτρων. Εάν αυτές οι χώρες υποχρεωθούν να επιτρέψουν την κυκλοφορία λεωφορείων μήκους 15 μέτρων, τότε πρέπει παντού στο εσωτερικό της επικράτειάς τους να επιβάλουν επιπλέον απαγορεύσεις κυκλοφορίας. Στην περίπτωση αυτή, αυτού του είδους τα λεωφορεία θα επιτρέπεται πιθανόν να κυκλοφορούν σε μία χώρα, αλλά στην πράξη δεν θα μπορούν να φτάσουν σε πολλές περιοχές. Φυσικά, τέτοιου είδους λεωφορεία είναι φθηνότερα, όσον αφορά την παραγωγή και την εκμετάλλευση και καταναλώνουν λιγότερα καύσιμα ανά επιβάτη. Επομένως, φαίνεται ότι πρόκειται για τον περιορισμό του κόστους εις βάρος της ασφάλειας. Αυτός ήταν τότε ο λόγος που απέρριψα στο σύνολό τους τις προτάσεις και αυτός εξακολουθεί να είναι ο λόγος και σήμερα. Επίσης, δεν υποστηρίζω την πρόταση του Συμβουλίου για την επέκταση του χρονικού ορίου μέχρι το 2020, αντί του 2009, προκειμένου να επιτραπεί η κυκλοφορία λεωφορείων τα οποία δεν πληρούν τις απαιτήσεις της οδηγίας.
<P>
Σύσταση για τη δεύτερη ανάγνωση Van Dam (A5-0469/2001)

<SPEAKER ID=64 LANGUAGE="IT" NAME="Fatuzzo">
Πρόκειται, κυρία Πρόεδρε, όπως γνωρίζετε καλά, για την έκθεση που θεσπίζει έλεγχο των οδηγών εκτέλεσης οδικών μεταφορών στο εσωτερικό της Ευρωπαϊκής Ένωσης. Σ' αυτόν τον κανονισμό του Ευρωπαϊκού Κοινοβουλίου προβλέπεται ότι οι οδηγοί των οδικών συρμών πρέπει να φέρουν γραπτώς στην άδεια οδήγησής τους τον προσωπικό τους αριθμό κοινωνικής ασφάλισης, δηλ. της σύνταξής τους. Φυσικά, ως υπεύθυνος του Κόμματος των Συνταξιούχων, εγκρίνω με μεγάλη ικανοποίηση αυτόν τον κανονισμό, επειδή θα επιτρέψει να έχουμε μεγαλύτερες συντάξεις, από τη στιγμή που οι εργοδότες θα είναι υποχρεωμένοι, λόγω της υποχρεωτικής αναγραφής του αριθμού κοινωνικής ασφάλισης των οδηγών στην άδειά τους, να τους ασφαλίζουν για σύνταξη, και, ως εκ τούτου θα υπάρχουν στην Ευρώπη περισσότεροι εργαζόμενοι με υψηλότερες συντάξεις.

<SPEAKER ID=65 LANGUAGE="NL" NAME="Meijer">
 - (NL) Για κάθε επιχειρηματική δραστηριότητα η οποία δεν συνδέεται με έναν τόπο, ορισμένοι εργοδότες επιχειρούν να απασχολήσουν ανθρώπους από άλλα κράτη έναντι χαμηλής αμοιβής. Αυτό σημαίνει ότι κάποιος μπορεί να μεταφέρει τη χρηματοοικονομική διοίκησή του στην Ινδία, ότι καταστήματα μπορούν να αναθέσουν την παραγωγή ρουχισμού στις Φιλιππίνες ή ότι φορτηγά στη Δυτική Ευρώπη μπορούν να έχουν βούλγαρους ή λιθουανούς οδηγούς. Ο ελεύθερος ανταγωνισμός προσφέρει στις επιχειρήσεις με το χαμηλότερο δυνατό κόστος και με το υψηλότερο δυνατό κέρδος μεγάλα πλεονεκτήματα. Αυτές καταλαμβάνουν μερίδια της αγοράς από άλλες επιχειρήσεις, ακόμη και εάν αυτό γίνεται εις βάρος της εργασίας, του περιβάλλοντος ή της καλής μεταχείρισης των ζώων. Για όσο διάστημα οι αρχές δεν πράττουν τίποτα για αυτό, οι χειρότερες επιχειρήσεις θα διαθέτουν τις μεγαλύτερες δυνατότητες επιβίωσης. Στον τομέα της μεταφοράς εμπορευμάτων, αυτό σημαίνει ότι εκτός των συνόρων του κράτους μέλους του κάποιος μπορεί να προσλάβει έναν κακοπληρωμένο οδηγό από τα ανατολικά κράτη. Και δεν είναι μόνο οι αμοιβές, αλλά και οι εργασιακές συνθήκες που είναι απαράδεκτες. Η εισαγωγή μίας βεβαίωσης οδηγού, με τον αριθμό αδείας οδήγησης και τον αριθμό κοινωνικής ασφάλισης και φορολόγησης του ενδιαφερόμενου, έχει καθυστερήσει πολύ. Μπορώ να συμφωνήσω να ισχύσει πρώτα για τους οδηγούς φορτηγών που προέρχονται εκτός της ΕΕ, αλλά από το 2004 πιθανόν οι χώρες προέλευσής τους θα έχουν ενταχθεί στην ΕΕ. Προκειμένου να υπάρχουν αποτελεσματικοί έλεγχοι, η βεβαίωση θα πρέπει να ισχύει και για τους οδηγούς φορτηγών από χώρες της ΕΕ.
<P>
Έκθεση Zappalΰ (A5-0378/2001)

<SPEAKER ID=66 LANGUAGE="IT" NAME="Fatuzzo">
Κυρία Πρόεδρε, ο κ. Zappalΰ δεν με άφησε να κοιμηθώ όλη νύχτα, γιατί δεν ήξερα αν έπρεπε να ψηφίσω υπέρ ή κατά μιας σημαντικής τροπολογίας, στην οποία καθορίζεται αν σε αυτές τις διαδικασίες εργολαβιών πρέπει να λαμβάνεται υπόψη η επίτευξη σημαντικών στόχων στον τομέα του περιβάλλοντος και σημαντικών στόχων στον τομέα της κοινωνικής πρόνοιας και ασφάλισης, δηλαδή αν κατά την ανάθεση των έργων οι δημόσιοι φορείς πρέπει να προτιμούν τις πιο προηγμένες εταιρείες και αυτές που προστατεύουν περισσότερο τους πολίτες και τους εργαζόμενους στον τομέα του περιβάλλοντος και στον τομέα της κοινωνικής ασφάλισης και της σύνταξης. Με μεγάλο κόπο και αμφιταλαντεύσεις, τελικά, ψήφισα υπέρ, ευχόμενος ωστόσο στις μελλοντικές ευρωπαϊκές οδηγίες και κανονισμούς να μπορέσουμε να ρυθμίσουμε πολύ περισσότερο και καλύτερα και υπέρ των πολιτών και των εργαζομένων όλη την περιβαλλοντική και κοινωνική νομοθεσία της Ευρώπης μας.

<SPEAKER ID=67 LANGUAGE="SV" NAME="Andersson, Fδrm, Hulthιn και Hans Karlsson">
. (SV) Εμείς οι Σουηδοί Σοσιαλδημοκράτες, Jan Andersson, Anneli Hulthιn, Gφran Fδrm και Hans Karlsson, καταψηφίσαμε την τροπολογία 63 διότι θεωρούμε σημαντικό να μπορούν να συνάπτονται συμφωνίες πλαίσιο ακόμα και για τις πνευματικές υπηρεσίες. Θα πρέπει να διευκρινισθεί ο όρος "πνευματικές υπηρεσίες" . Στη Σουηδία είναι πολύ συνηθισμένο το φαινόμενο συμφωνιών πλαίσιο στον τομέα πχ. των αρχιτεκτονικών, ιατρικών, λογιστικών, τραπεζικών και συμβουλευτικών υπηρεσιών.
<P>
Η υιοθέτηση αυτής της τροπολογίας θα είχε δυσμενέστατες συνέπειες στη Σουηδία.
<P>
Εμείς οι Σουηδοί Σοσιαλδημοκράτες υπερψηφίσαμε την τροπολογία 16, την οποία θεωρούμε λογική και ισόρροπη. Είναι σωστό να μην ανατίθενται οι δημόσιοι διαγωνισμοί σε φορείς της αγοράς οι οποίοι συμμετείχαν σε εγκληματικές οργανώσεις ή ευθύνονται για διαφθορά ή απάτες. Παρόλα αυτά θεωρούμε σημαντικό να αναφέρεται στην αιτιολογική σκέψη ότι τα κράτη μέλη οφείλουν να καθορίζουν τους όρους που θα πρέπει να ισχύουν και τις ποινές που πρέπει να έχουν επιβληθεί προκειμένου μία καταδίκη να συνεπάγεται αποκλεισμό από δημόσιο διαγωνισμό.
<P>
Υπερψηφίσαμε επίσης και τις τροπολογίες 48, 79 έως 83, 86 έως 90, θα θέλαμε ωστόσο να υπογραμμίσουμε ότι δεν θεωρούμε ότι θα πρέπει να περιληφθεί μία απαρίθμηση αυτών των αδικημάτων εντός της οδηγίας, καθώς ένας τέτοιος κατάλογος δεν μπορεί ποτέ να είναι πλήρης.

<SPEAKER ID=68 NAME="Figueiredo">
(ΡΤ) Παρά τις αντιφάσεις τους, οι δύο αρχικές εκθέσεις που εξετάζουν τις δημόσιες συμβάσεις προμηθειών, δημόσιων υπηρεσιών, την ανάθεση δημοσίων έργων και τις δημόσιες υπηρεσίες που δεν έχουν ακόμη πλήρως ελευθερωθεί και πρέπει να παραμείνουν στο πλαίσιο της οδηγίας, βελτίωσαν ουσιαστικά την πρόταση της Ευρωπαϊκής Επιτροπής. Πρέπει να υπενθυμίσουμε ότι η πρόταση επιχειρεί να εκμεταλλευτεί τη διαδικασία απλοποίησης των υφιστάμενων οδηγιών για να δώσει νέα ώθηση στο άνοιγμα των δημοσίων συμβάσεων και στην απελευθέρωσή τους, σε αντίθεση με το στόχο που χαράχθηκε στη Λισαβόνα, δηλαδή να δημιουργηθεί μία εσωτερική αγορά για τις δημόσιες συμβάσεις.
<P>
Όμως, κατά τη ψηφοφορία στην Ολομέλεια, ένα σημαντικό μέρος των θετικών προτάσεων απορρίφθηκε και έτσι η έκθεση προσέγγισε τις θέσεις και τους στόχους της Επιτροπής.
<P>
Υπερψηφίσαμε λοιπόν όλες τις θετικές προτάσεις που αποσκοπούσαν να συμπεριλάβουν στους δημόσιους διαγωνισμούς άλλους στόχους και όχι μόνο την ελάχιστη τιμή, αλλά την επιλογή της καλύτερης πρότασης λαμβάνοντας υπόψη περιβαλλοντικά κριτήρια, κριτήρια απασχόλησης, την προστασία των ατόμων με ειδικές ανάγκες, κλπ. Υπερψηφίσαμε επίσης τις προτάσεις που αναφέρονταν στην καταπολέμηση της διαφθοράς ή στην πρόληψή της.
<P>
Ωστόσο, επειδή απορρίφθηκαν πολλές από αυτές τις προτάσεις, το μόνο που μας απέμεινε, τελικά, ήταν να καταψηφίσουμε τις δύο εκθέσεις.

<SPEAKER ID=69 LANGUAGE="FR" NAME="Goebbels">
. (FR) Απείχα από την τελική ψηφοφορία για τις δύο εκθέσεις του κ. Zappalΰ.
<P>
Καταρχάς, θα ήθελα να διευκρινίσω ότι συμμερίζομαι την άποψη του κ. Watson όσον αφορά την αναγκαιότητα μεταρρύθμισης των μεθόδων εργασίας του Ευρωπαϊκού Κοινοβουλίου. Είναι πολύ απλά αδύνατο να γνωρίζουμε πλήρως το αντικείμενο των εκατοντάδων τροπολογιών που ψηφίζουμε σε μια ώρα. Στην πράξη αυτό συνιστά παρωδία δημοκρατίας.
<P>
Όσον αφορά το καθεστώς των δημοσίων συμβάσεων, οι τροπολογίες του Κοινοβουλίου, αν και εκκινούν από κατανοητά κίνητρα, περιπλέκουν χωρίς να χρειάζεται τον φόρτο της αναθέτουσας αρχής. Η δημόσια υποβολή επινοήθηκε προκειμένου οι δημόσιοι πόροι να χρησιμοποιούνται κατά τον βέλτιστο δυνατό τρόπο. Όμως, έχοντας ως γνώμονα την ικανοποίηση παντός είδους πολιτικών σκοπών μέσω μιας διαδικασίας ανάθεσης που στοχεύει στον καθορισμό της χαμηλότερης προσφοράς, η Ευρώπη θα καταλήξει σε αύξηση της γραφειοκρατίας, τόσο για τις επιχειρήσεις, όσο και για τις δημόσιες αρχές.

<SPEAKER ID=70 LANGUAGE="FR" NAME="Krivine και Vachetta">
. (FR) Δεν μπορούμε να προσυπογράψουμε ούτε το διάβημα του εισηγητή, ούτε εκείνο της Επιτροπής. Αμφότερα, υπό το πρόσχημα της απλοποίησης και του εκσυγχρονισμού της υφιστάμενης κοινοτικής νομοθεσίας σε θέματα ανάθεσης δημοσίων συμβάσεων (οδηγίες του Φεβρουαρίου του 1998), δημιουργούν μια ενιαία ευρωπαϊκή αγορά σύμφωνα με φιλελεύθερα κριτήρια. Δεν μπορούμε να αποδεχθούμε να προκρίνεται η χαμηλότερη τιμή στην ανάθεση δημοσίων συμβάσεων και να τίθενται σε δεύτερη μοίρα τα κοινωνικά, εδαφικά και περιβαλλοντικά κριτήρια.
<P>
Αυτή η προσέγγιση είναι εγκλωβισμένη στο δόγμα του φιλελευθερισμού. Δεν ανταποκρίνεται ούτε στις προσδοκίες των χρηστών, ούτε σε εκείνες των μισθωτών, δεδομένου ότι αναπτύσσεται κυρίως σε βάρος της ποιότητας, της ασφάλειας και της απασχόλησης. Οι κατώτατες τιμές που προτείνει η Επιτροπή, βάσει των οποίων μια δημόσια σύμβαση υπόκειται ή όχι στο κοινοτικό ρυθμιστικό πλαίσιο, είναι ενδεχομένως αστείες. Η αύξηση κατά 50% δεν συνιστά εναλλακτική λύση, τουναντίον δεν κάνει τίποτε άλλο από το να μετακυλύει προσωρινά τη στιγμή που τα ιδιωτικά τραστ θα μπορούν να οικειοποιηθούν τα 1 000 δισ. ευρώ, τη συνολική δηλαδή αξία όλων των δημοσίων συμβάσεων που συνάπτονται ετησίως σε ολόκληρη την Ευρωπαϊκή Ένωση (ποσοστό 14% του ΑΕγχΠ). Χρειάζεται να ακολουθήσουμε μια άλλη λογική, τη λογική της παροχής δημοσίων υπηρεσιών από δημόσιες επιχειρήσεις και του ελέγχου τους από τους πολίτες. Για τον λόγο αυτό καταψηφίσαμε την έκθεση Zappalΰ.

<SPEAKER ID=71 LANGUAGE="NL" NAME="Manders">
 - (NL) Κύριε Πρόεδρε, θα επιθυμούσα να συγχαρώ τον εισηγητή και τον Επίτροπο για το αποτέλεσμα αυτής της σημαντικής έκθεσης. Η συγχώνευση και η απλοποίηση διάφορων οδηγιών στον τομέα αυτό αφορούν περίπου το 10% του ακαθάριστου ευρωπαϊκού προϊόντος και μία διαφανέστερη και απλούστερη οδηγία σχετικά είναι ιδιαίτερα ευπρόσδεκτη.
<P>
Λυπούμαι πραγματικά για την πληθώρα τροπολογιών και θα ήταν αναγκαίο στο μέλλον να εφαρμοσθεί ένα άλλο σύστημα επειδή, εξαιτίας της σωρείας λεπτομερών τροπολογιών, οι συνάδελφοι οι οποίοι δεν έχουν παρακολουθήσει με προσοχή το περιεχόμενο της έκθεσης δεν είναι σε θέση να γνωρίζουν για ποιο σημείο ψηφίζουν.
<P>
Η ευρωπαϊκή πολιτική ανάθεσης συμβάσεων έχει ως στόχο να προσφέρει μεγαλύτερη δυναμική στην οικονομία και να εμπλέξει περισσότερο τις μικρομεσαίες επιχειρήσεις στα ανατιθέμενα από τις αρχές έργα. Αυτή είναι μία ευγενής προσπάθεια και ως Φιλελεύθερος υποστηρίζω θερμά αυτή την αρχή.
<P>
Είμαι ικανοποιημένος με το αποτέλεσμα της ψηφοφορίας για τη δυνατότητα αποκλεισμού βάσει κοινωνικών και περιβαλλοντικών κριτηρίων. Δεν επιτρέπεται η λειτουργία επιχειρήσεων στη βάση των καθορισμένων από την αναθέτουσα αρχή κανόνων να αποτελεί αιτία για αποκλεισμό. Φυσικά σε κάθε περίπτωση πρέπει να τηρείται ο νόμος, αλλά ο γενικά ισχύων νόμος. Είμαι ικανοποιημένος για το γεγονός ότι τα κοινωνικά και περιβαλλοντικά κριτήρια τα οποία μπορεί να επιβάλλονται έχουν σχέση μόνο με τα παρεχόμενα προϊόντα και/ή υπηρεσίες και επομένως όχι με τη συμπεριφορά των επιχειρήσεων που υποβάλλουν προσφορές.
<P>
Παρόλο που για τον λόγο που μόλις ανέφερα ψήφισα κατά της αύξησης των ορίων, από πρακτικής άποψης είμαι σύμφωνος με αύξηση κατά 50%. Φυσικά, τα ποσά τα οποία συμφωνήθηκαν ως όριο στη συνθήκη εφαρμογής του ΠΟΕ δεν ισχύουν για έργα που δεν εμπίπτουν στη συνθήκη. Τα καθήκοντα, τα οποία μπορούν να ανατεθούν κάτω των κατωφλίων είναι προς όφελος κυρίως των ΜΜΕ αλλά και των περιφερειακών επιχειρήσεων και αυτό αποτελεί βέβαια άσκηση κοινωνικής πολιτικής στο εσωτερικό των περιφερειών.
<P>
Κύριε Πρόεδρε, μετά από δύο χρόνια ενασχόλησης με την προαναφερόμενη οδηγία, μπορώ να συστήσω το αποτέλεσμα αν και φυσικά δεν είναι δυνατόν να ικανοποιεί όλους σε όλα τα σημεία του.

<SPEAKER ID=72 LANGUAGE="NL" NAME="Meijer">
 - (NL) Οι δημόσιες προμήθειες για μεγάλο χρονικό διάστημα θεωρήθηκαν θαυματουργό μέσο. Αφενός, αποτελούν εναλλακτική λύση απέναντι στην εύνοια προς τους "ημετέρους" , δηλαδή την ανάθεση έργων από τις αρχές σε επιχειρηματίες που διατηρούν φιλικές σχέσεις με πολιτικούς ή υψηλόβαθμους υπαλλήλους και, αφετέρου, έχουν ως στόχο να θέσουν τέρμα στην παραγωγή και στην παροχή υπηρεσιών από κρατικές επιχειρήσεις, και ακόμη να προσφέρουν σε ιδιωτικές επιχειρήσεις πρόσβαση σε νέες αγορές. Με τον πρώτο στόχο μπορώ να συμφωνήσω, αλλά όχι και με το δεύτερο. Αυτό εξαρτά τις αρχές από επιχειρήσεις. Στις Κάτω Χώρες παρουσιάστηκε πρόσφατα το φαινόμενο να συμφωνούν μεταξύ τους οικοδομικές επιχειρήσεις για τις τιμές, τις οποίες πρέπει να καταβάλλουν οι κρατικές αρχές κατά την ανάθεση οικοδομικών έργων. Ούτως, καθορίζουν οι επιχειρήσεις μεταξύ τους ποια επιχείρηση έχει σειρά να αναλάβει το αμέσως επόμενο έργο. Στην πραγματικότητα πρόκειται για ένα είδος μονοπωλίου. Αν και αυτό φαίνεται παράνομο, εντούτοις, στην πράξη είναι ιδιαίτερα δύσκολο να εμποδιστεί αυτή η εξέλιξη των πραγμάτων. Στις προτάσεις του εισηγητή θεωρώ θετικό το γεγονός ότι οι αρχές, όταν πρόκειται για σχετικά μικρά έργα, δεν θα δεσμεύονται από τις δαπανηρές και περίπλοκες υποχρεώσεις που επιβάλλει η κοινοτική νομοθεσία για τις δημόσιες προμήθειες, γεγονός που μπορεί να εξασφαλίσει την απασχόληση για μειονεκτούσες ομάδες και που μπορεί να επιτρέψει να διαδραματίσουν μεγαλύτερο ρόλο τα περιβαλλοντικά κριτήρια και να αποκλειστούν από τους διαγωνισμούς όσοι καταδικάζονται για οικονομικές παραβάσεις. Συμφωνώ με αυτές τις βελτιώσεις, αλλά όχι και με τις αναθέσεις γενικά.

<SPEAKER ID=73 LANGUAGE="SV" NAME="Sacrιdeus">
. (SV) Ψήφισα υπέρ της πρότασης της επιτροπής για την αύξηση τιμών κατωφλίων προκειμένου να προκηρύσσεται αναγκαστικά πανευρωπαϊκός διαγωνισμός για δημόσιες προμήθειες, κυρίως όσον αφορά τις δημόσιες προμήθειες αγαθών και υπηρεσιών.
<P>
Οι Σουηδοί Χριστιανοδημοκράτες επιδιώκουν με το νέο πρόγραμμα αρχών τους να ενισχύσουν την τοπική αυτοδιοίκηση. Πιστεύουμε ότι θα πρέπει να δειχθεί περισσότερη εμπιστοσύνη στους κοινοτικούς άρχοντες. Η αύξηση των κατωφλίων παρέχει περισσότερες δυνατότητες στους αιρετούς αντιπροσώπους της τοπικής αυτοδιοίκησης, οι οποίοι βρίσκονται εγγύτερα στους πολίτες, να αποφασίζουν οι ίδιοι εάν ένας δημόσιος διαγωνισμός σε ευρωπαϊκό επίπεδο αποτελεί την πλέον λυσιτελή εναλλακτική λύση ή όχι.

<SPEAKER ID=74 LANGUAGE="FR" NAME="Zimeray">
. (FR) Το μείζον πολιτικό εμπόδιο για την υιοθέτηση αυτής της έκθεσης αφορά στα κατώτατα όρια εφαρμογής των ευρωπαϊκών κανονιστικών διατάξεων οι οποίες περιβάλλουν τις επιχειρήσεις δημοσίων έργων, το περιβάλλον, τα δημόσια οικονομικά και την ποιότητα των υποδομών με μία οικονομική σημασία πρώτου μεγέθους.
<P>
Το πολιτικό ερώτημα που τίθεται είναι απλό: ποια πρέπει να είναι η κατώτατη αξία, σε εκατομμύρια ευρώ, μιας δημόσιας σύμβασης ώστε να υπάγεται στις κοινοτικές διαδικασίες;
<P>
Οι δυο αντίθετες απόψεις έχουν ως εξής:
<P>
Οι υπέρμαχοι των υψηλών κατώτατων ορίων επεσήμαναν ότι με τα υψηλά κατώτατα όρια θα αποφευχθούν οι διοικητικές δαπάνες και οι δυσκίνητες γραφειοκρατικές διαδικασίες για τις συμβάσεις που, έτσι και αλλιώς, δεν θα προσελκύσουν τον διεθνή ανταγωνισμό. Συνεπώς δεν θα επιτραπεί η εντατικοποίηση των διασυνοριακών διαδικασιών στον τομέα των δημοσίων συμβάσεων. Όμως, την ίδια στιγμή, οι τοπικές αρχές πρέπει να υποστούν το εξαιρετικά υψηλό κόστος των διαδικασιών ανάθεσης.
<P>
Αντίθετα, εγώ υποστηρίζω τη διατήρηση των κατωτάτων ορίων που πρότεινε η Επιτροπή. Ο αντικειμενικός στόχος είναι στην πράξη να δημιουργηθεί σε αυτόν τον τομέα μία πραγματικά ενιαία ευρωπαϊκή αγορά. Επιπλέον, οι ενδεχόμενες αυξήσεις των κατώτατων ορίων θα αποστερούσαν την οδηγία από την αποτελεσματικότητά της και ίσως μάλιστα να της αφαιρούσαν τον λόγο ύπαρξης της.
<P>
Συνεπώς νομίζω ότι αυτή η αύξηση θα κινδύνευε να μειώσει δραστικά τον αριθμό των συμβάσεων που θα ήταν πρακτικά ανοικτές στον κοινοτικό ανταγωνισμό. Η ανάθεση των περισσότερων συμβάσεων θα γινόταν ενδεχομένως βάσει εθνικών ή περιφερειακών διαδικασιών.
<P>
Αυτός είναι ο λόγος για τον οποίο επέλεξα την αποχή από την ψηφοφορία στην Ολομέλεια.
<P>
Έκθεση Zappalΰ (A5-0379/2001)

<SPEAKER ID=75 LANGUAGE="IT" NAME="Fatuzzo">
Κυρία Πρόεδρε, κρίμα που ο κ. Zappalΰ βγήκε από την Αίθουσα ακριβώς αυτή τη στιγμή, είμαι όμως σίγουρος πως θα του μεταφερθεί το ότι ναι μεν ψήφισα υπέρ αυτού του εγγράφου, που αναφέρεται στις διαδικασίες σύναψης συμβάσεων για το νερό, την ενέργεια και τις υπηρεσίες μεταφορών, αλλά εύχομαι η επόμενη έκθεση για το θέμα να ορίζει επίσης ότι οι ηλικιωμένοι και οι συνταξιούχοι - οι οποίοι χρειάζονται πολύ νερό, πολλή ενέργεια και χρησιμοποιούν συχνά τα δημόσια μέσα μεταφοράς - θα έχουν δωρεάν νερό, δωρεάν ανεφοδιασμό των σπιτιών τους με ενέργεια για τη θέρμανση και το μαγείρεμα και ότι θα έχουν επίσης δωρεάν υπηρεσίες δημόσιων μεταφορών, γιατί σίγουρα οι ηλικιωμένοι και οι συνταξιούχοι έχουν δουλέψει πολύ, έχουν προσφέρει πολλά και έχουν το δικαίωμα να περιμένουν ένα ευχαριστώ από την πλευρά της κοινωνίας.

<SPEAKER ID=76 LANGUAGE="FR" NAME="Krivine και Vachetta">
. (FR) Η δεύτερη έκθεση Zappalΰ για τη σύναψη συμβάσεων στους τομείς του ύδατος, της ενέργειας και των μεταφορών επιδιώκει τους ίδιους αντικειμενικούς σκοπούς με την πρώτη έκθεση Zappalΰ για τη σύναψη συμβάσεων. Υπό το πρόσχημα της απλοποίησης και του εκσυγχρονισμού της ισχύουσας κοινοτικής νομοθεσίας, ο εισηγητής υποστηρίζει τη δημιουργία μιας αληθινής φιλελεύθερης ενιαίας ευρωπαϊκής αγοράς στους τομείς του ύδατος, της ενέργειας και των μεταφορών. Ως κύριο κριτήριο αναδεικνύει το κόστος σε βάρος της κοινωνικής και εδαφικής συνοχής, της ισότητας και της απασχόλησης.
<P>
Ο αγώνας για τα κατώτατα όρια όπως και ο αγώνας προκειμένου να λαμβάνονται περισσότερο υπόψη τα κοινωνικά και περιβαλλοντικά ζητήματα είναι σίγουρα σημαντικοί. Συνεπώς, ψηφίσαμε τις τροπολογίες που κινούνται προς αυτή την κατεύθυνση. Όμως αρνούμεθα τη θεμελιώδη λογική του εισηγητή και της Επιτροπής, δηλαδή τη λογική της ελευθέρωσης των τομέων αυτών, διότι είναι επικίνδυνη για τους χρήστες και για τους μισθωτούς. Αντίθετα, τη στιγμή που κάποιες κυβερνήσεις αντιμετωπίζουν το ενδεχόμενο αναθεώρησης της πολιτικής ελευθέρωσης και ιδιωτικοποίησης των δημοσίων υπηρεσιών τους, η προσέγγιση του εισηγητή και της Επιτροπής φαίνεται πεπαλαιωμένη και δογματική. Για τους λόγους αυτούς καταψηφίσαμε την έκθεση.
<P>
Έκθεση Grosch (A5-0430/2001)

<SPEAKER ID=77 LANGUAGE="IT" NAME="Fatuzzo">
Κυρία Πρόεδρε, με αυτή την έκθεση εγκρίνεται μια οδηγία που προβλέπει ότι οι οδηγοί μέσων μεταφοράς, τόσο εμπορευμάτων όσο και επιβατών, πρέπει να περνούν μια ειδική εξέταση, επιπροσθέτως εκείνων που απαιτούνται μέχρι σήμερα από αυτούς για την άδεια οδήγησης. Όπως είπα ήδη προηγουμένως, πολλοί συνταξιούχοι ταξιδεύουν με λεωφορεία και πούλμαν, από ανάγκη ή για αναψυχή, εάν αυτό τους είναι ακόμη δυνατόν. Πρέπει να πω ότι είναι πολύ σημαντικό οι οδηγοί των δημοσίων μέσων μεταφοράς να περνούν αυτές τις εξετάσεις και είναι, ως εκ τούτου, σημαντικό να καθιερωθεί αυτός ο τύπος εξετάσεων, ώστε οι συνταξιούχοι και οι ηλικιωμένοι που ταξιδεύουν με τα λεωφορεία να μπορούν να έχουν τη μέγιστη άνεση και να λένε πάντα: "Μα τι καλός οδηγός ήταν αυτός που μας πήγε σήμερα!"

<SPEAKER ID=78 LANGUAGE="FR" NAME="Bordes, Cauquil και Laguiller">
. (FR) Απείχαμε από την ψηφοφορία αυτής της έκθεσης. Ο μόνος λόγος για τον οποίο δεν την καταψηφίσαμε είναι ότι η θεσμοθέτηση ενός "ενιαίου πιστοποιητικού επαγγελματικής ικανότητας" για τους επαγγελματίες οδηγούς οδικών εμπορευματικών ή επιβατικών μεταφορών που δραστηριοποιούνται στην Ευρώπη, είτε είναι υπήκοοι της Ευρωπαϊκής Ένωσης είτε υπήκοοι τρίτης χώρας, θα μπορούσε να συνεισφέρει αρκετά στην οδική ασφάλεια. Πάντως η έκθεση παραμένει αρκετά ασαφής ως προς τους όρους απόκτησης αυτού του πιστοποιητικού καθώς και ως προς την επιβάρυνση με το κόστος της άδειας για επαγγελματική κατάρτιση. Δεν αναφέρει τίποτα επίσης για την επαναξιολόγηση των μισθών που θα έπρεπε να επιφέρει, γεγονός που δεν προκαλεί έκπληξη. Ο εισηγητής αναγνωρίζει ότι δεν συστήνει κανένα μέτρο που έρχεται σε αντίθεση προς τα συμφέροντα των εργοδοτών.
<P>
Παρά το ότι αναγνωρίζει την ανάγκη επείγουσας λήψης μέτρων στον τομέα της οδικής ασφάλειας, η έκθεση αυτή απαλλάσσει τους εργοδότες από τις ευθύνες τους στον τομέα αυτό. Όσο κι αν τονίζει ότι οι συνθήκες εργασίας των οδηγών φορτηγών είναι απαράδεκτες, υποστηρίζει τους εξευτελιστικούς μισθούς των τελευταίων. Σύμφωνα με την έκθεση, η αιτία είναι το "υφιστάμενο οικονομικό κλίμα" . Σαν να είναι ουρανοκατέβατο! Σαν να μην γνωρίζουμε, πάνω απ' όλα, ποιοι ωφελούνται αποκλειστικά: οι εργοδότες της οδικής μεταφοράς και οι εντελλόμενες εταιρείες! Όμως για τον εισηγητή δεν τίθεται ζήτημα ούτε να τους αποδώσει ευθύνες ούτε να τους χρεώσει την ανασφάλεια στην οποία καταδικάζουν όλους όσους χρησιμοποιούν τους δρόμους επιβάλλοντας άθλιες συνθήκες εργασίας στους επαγγελματίες οδηγούς.

<SPEAKER ID=79 LANGUAGE="DE" NAME="Markov">
Η πολιτική μου ομάδα συμφωνεί με την προκείμενη έκθεση για τους εξής λόγους
<P>
1. Οι απαιτήσεις που προβάλλονται έναντι του επαγγέλματος των οδηγών τα τελευταία χρόνια αυξάνονται διαρκώς. Για το λόγο αυτό θεωρούμε επειγόντως αναγκαίο να επιβληθεί σε όλα τα κράτη μέλη η βασική επαγγελματική κατάρτιση, η οποία θα ολοκληρώνεται με την απόκτηση ενός πιστοποιητικού επαγγελματικής ικανότητας.
<P>
2. Μέσω της βελτίωσης της ποιότητας κατάρτισης αναμένουμε μια σημαντική αύξηση της ασφάλειας στην οδική κυκλοφορία.
<P>
3. Η παρούσα οδηγία, σε συνδυασμό με τις οδηγίες και τις ντιρεκτίβες για τους ταχογράφους, τις ρυθμίσεις περί του ωραρίου εργασίας και τις κοινωνικές συνθήκες που υπάρχουν για τους επαγγελματίες οδηγούς αποτελεί ένα επιπλέον αναπόσπαστο στοιχείο για την κοινωνική προστασία τους.
<P>
4. Ο τομέας μεταφορών διαδραματίζει στο πλαίσιο της διεύρυνσης της ΕΕ σημαντικό ρόλο. Όσο περισσότερες εναρμονισμένες διατάξεις υιοθετήσουν τώρα οι προς ένταξη χώρες στο δικαϊκό τους σύστημα, τόσο λιγότερα θα είναι στο μέλλον τα προβλήματα προσαρμογής κατά την τεχνική τυποποίηση, τα κοινωνικά πρότυπα, τους κανονισμούς περιβαλλοντικής προστασίας και τις διατάξεις οδικής ασφάλειας.
<P>
5. Συμμεριζόμαστε την άποψη ότι θα πρέπει υπό το πνεύμα της αρχής της επικουρικότητας να υπάρξουν δεδομένοι στόχοι για τα στοιχεία της επαγγελματικής κατάρτισης και ότι η συγκεκριμένη διαμόρφωση της εκπαιδευτικής μεθόδου θα εναπόκειται ωστόσο στις αρχές της εκάστοτε χώρας.
<P>
Φυσικά υπάρχουν και διατάξεις, τις οποίες βλέπουμε με κριτική ματιά, όπως π.χ. τον καθορισμό των λιγοστών συνολικά ωρών εκπαίδευσης και την κατανομή τους σε ομαδοποιημένες περιόδους.
<P>
Τελικά το καθοριστικό σημείο κατά τη γνώμη μας είναι, ωστόσο, να μην απαιτείται στο μέλλον για την άσκηση του επαγγέλματος μόνον η άδεια οδήγησης, αλλά και ειδικές γνώσεις στους τομείς της παροχής υπηρεσιών, της προστασίας της υγείας, της ασφάλειας καθώς και της υλικοτεχνικής υποστήριξης.

<SPEAKER ID=80 LANGUAGE="NL" NAME="Meijer">
 - (NL) Το επάγγελμα του οδηγού για πολλά χρόνια ήταν ένα επάγγελμα, το οποίο μπορούσαν να ασκήσουν άνθρωποι με περιορισμένη εκπαίδευση. Ακόμη και για τους οδηγούς, οι οποίοι είχαν ευρύτερη σχολική εκπαίδευση, αυτή η εκπαίδευση δεν είναι σημαντική για το επάγγελμά τους. Αυτό καθιστούσε το επάγγελμα ελκυστικό για πολλούς, οι οποίοι είχαν προβλήματα στην εκπαίδευση, ενώ παράλληλα ήταν ικανοποιημένοι επειδή σε νεαρή ηλικία και με ένα σχετικά ανεξάρτητο επάγγελμα μπορούσαν να έχουν ένα εισόδημα. Πολλοί οι οποίοι διαθέτουν το απαιτούμενο δίπλωμα οδήγησης για φορτηγά και λεωφορεία δεν θα είναι πιθανόν ευχαριστημένοι, εάν επιβληθούν στο επάγγελμά τους αυστηρότερες απαιτήσεις. Για αυτούς ισχύει μία απαλλαγή για την πρωτοβάθμια εκπαίδευση, ώστε να μην καταστούν άνεργοι, ενώ υφίσταται μόνο η υποχρέωση για πενταετή σχολική εκπαίδευση. Η επί του παρόντος προτεινόμενη διάρκεια εκπαίδευσης - κατ' ελάχιστον 210 ωρών και κατ' ανώτατον 630 ωρών - είναι χαμηλότερη από την ήδη χαμηλή εκπαίδευση σε ορισμένα κράτη μέλη. Αυτά τα κράτη μέλη πρέπει τώρα να αποδεχθούν την απασχόληση σε αυτά οδηγών από το εξωτερικό με χαμηλότερη εκπαίδευση. Επομένως, η συμβολή στην οδική ασφάλεια, στην εξοικονόμηση καυσίμων, στις καλύτερες σχέσεις με το κοινό, στη γνώση γλωσσών και στις καλύτερες εργασιακές συνθήκες περιορίζεται σημαντικά. Για τους λόγους αυτούς θεωρώ αυτήν την πρόταση ένα πρώτο βήμα, το οποίο μακροπρόθεσμα πρέπει να ακολουθηθεί και από άλλα.
<P>
Έκθεση Rod (A5-0412/2001)

<SPEAKER ID=81 LANGUAGE="IT" NAME="Fatuzzo">
Κυρία Πρόεδρε, εγκρίναμε τις συμφωνίες με τα κράτη της Αφρικής, της Καραϊβικής και του Ειρηνικού. Ψήφισα υπέρ, κυρίως γιατί στην σελίδα 10 του εγγράφου, στο τέλος της προτελευταίας παραγράφου, γράφει: "Οι αλιευτικές συμφωνίες μεταξύ της Ευρωπαϊκής Ένωσης, της Αφρικής, της Καραϊβικής και του Ειρηνικού περιορίζουν την εκμετάλλευση των χωρικών τους υδάτων από τους τοπικούς αλιείς και θέτουν σε κίνδυνο τον εφοδιασμό και την επιβίωση των τοπικών πληθυσμών" . Ο εισηγητής Rod έγραψε αυτό που λέω πάντα στις αιτιολογήσεις των ψήφων μου. Τι δουλειά έχουμε να ψαρεύουμε στα χωρικά ύδατα αυτών των κρατών που έχουν ανάγκη να δουλέψουν για τον εαυτό τους; Καλό θα ήταν λοιπόν να προσπαθήσουμε να αλλάξουμε αυτό τον τρόπο αλιείας από πλευράς των κρατών της Ευρωπαϊκής Ένωσης.

<SPEAKER ID=82 LANGUAGE="ES" NAME="Ferrer">
. (ES) Υπερψήφισα την έκθεση Rod, διότι είμαι υπέρ της σύναψης της Συμφωνίας του Κοτονού. Και αυτό για διάφορους λόγους. Καταρχάς, γιατί με τη Συμφωνία του Κοτονού η ΕΕ δηλώνει εκ νέου τη δέσμευσή της έναντι των χωρών ΑΚΕ και, με αυτήν, τη βούλησή της να συμβάλει στην αειφόρο οικονομική και κοινωνική ανάπτυξη αυτών των χωρών. Δεύτερον, διότι καθιστά κύριο στόχο της Συμφωνίας την εξάλειψη της φτώχειας με τη σταδιακή ένταξη στην παγκόσμια οικονομία. Και, τρίτον, διότι η πολιτική διάστασή της μπορεί να συμβάλει σε μεγάλο βαθμό ώστε να τεθεί τέρμα στα αίτια που εμπόδισαν κατά πολύ τη συνεργασία ΑΚΕ-ΕΕ να επιφέρει τους αναμενόμενους καρπούς. Πράγματι, χωρίς δημοκρατία και ειρήνη δεν είναι δυνατή η προώθηση της οικονομικής ανάπτυξης ούτε η εξασφάλιση της ίσης πρόσβασης όλου του πληθυσμού στα οφέλη της. Για αυτό και είναι σημαντικός ο πολιτικός διάλογος, η χρηστή διακυβέρνηση και η πρόληψη των συγκρούσεων που αναφέρονται στη Συμφωνία.
<P>
Συνεπώς, δεν συμμερίζομαι πολλές από τις επικρίσεις που περιέχονται στην αιτιολογική έκθεση που συνοδεύει την έκθεση Rod. Είναι αλήθεια ότι δεν μπορούν τα πάντα στον κόσμο να βελτιωθούν, όμως το Κοτονού αποτελεί ένα βήμα μπροστά στην πολιτική αναπτυξιακής συνεργασίας της ΕΕ. Ένα βήμα που, είναι αλήθεια, πρέπει να το ακολουθήσουν και πολλά άλλα, ιδίως σε σχέση με τον έλεγχο των πόρων του ΕΤΑ από το Κοινοβούλιο. Όμως, αυτή η Συμφωνία μας βάζει στον σωστό δρόμο.

<SPEAKER ID=83 LANGUAGE="FR" NAME="Fruteau">
. (FR) H Κοινοβουλευτική Συνέλευση Ίσης Εκπροσώπησης είναι αποτέλεσμα της βούλησης για προσέγγιση μεταξύ της ΕΕ και των κρατών της Αφρικής, της Καραϊβικής, και του Ειρηνικού (ΑΚΕ) με αντικειμενικό στόχο την οικονομική, κοινωνική, θεσμική και πολιτιστική ανάπτυξη των χωρών ΑΚΕ.
<P>
Στις 23 Ιουνίου 2000, μία νέα συμφωνία υπεγράφη στο Κοτονού, στο Μπενίν. Έχοντας προβλεπόμενη διάρκεια 20 ετών, πρέπει να δώσει μια νέα ορμή στην πολιτική συνεργασίας ανάμεσα στην ΕΕ και τις χώρες ΑΚΕ: η ανάγκη είναι πλέον επείγουσα!
<P>
Αυτή η καινούρια συμφωνία, η οποία πρέπει να τεθεί σε ισχύ αυτό το έτος, υπερβαίνει το στενό πλαίσιο του εμπορίου και της δημόσιας αναπτυξιακής βοήθειας -απαραίτητο σίγουρα, όχι όμως και αρκετό - για να προσθέσει μια διάσταση περισσότερο πολιτική με την εισαγωγή της "χρηστής διακυβέρνησης" .
<P>
Όμως προσοχή αγαπητοί συνάδελφοι, ας μην πλανιόμαστε. Είναι απατηλό να φρονούμε ότι θα μπορέσουμε να μεταφέρουμε στις αναπτυσσόμενες χώρες ένα πρότυπο κράτους ανάλογο με εκείνο που έχουμε οικοδομήσει στις αναπτυγμένες δημοκρατίες. Είναι εξίσου απατηλό να σκεφτόμαστε ότι το τέλος της δυστυχίας θεσπίζεται δια νόμου: "η ανάπτυξη κατακτάται, δεν έρχεται από το πουθενά" .
<P>
Στην πραγματικότητα, η ανάπτυξη είναι και πρέπει να είναι πρωταρχικά ενδογενής, διότι η προτεραιότητα στις εξαγωγές συνεπάγεται μια πολύ επικίνδυνη επιλογή: τονίζει τις διαφορές και τις εντάσεις ενθαρρύνοντας την εμφάνιση μιας τάξης επιχειρηματιών προσανατολισμένων αποκλειστικά στην επίτευξη κέρδους εις βάρος των πληθυσμών. Έτσι είναι ευκταίο αυτή η νέα συμφωνία να αποτελέσει συμφωνία υπευθυνότητας, και πολλά κράτη μέλη, που ήταν παλαιότερα αποικιακές δυνάμεις, να λύσουν επιτέλους τον γόρδιο δεσμό των ενοχών τους ώστε να επιδοθούν αποφασιστικά σε μια καινούρια εταιρική σχέση με τις χώρες ΑΚΕ. Μια εταιρική σχέση που θα επικεντρωνόταν στην αξιοποίηση των ιδιαίτερων θετικών στοιχείων κάθε χώρας και όχι στη μεταφορά ενός ευρωπαϊκού μοντέλου μη προσαρμόσιμου στην Αφρική ή σε κάποιες χώρες της Ασίας.
<P>
Καθώς κατάγομαι από τη νήσο Ρεϋνιόν, είμαι δίχως αμφιβολία ο βουλευτής του Ευρωπαϊκού Κοινοβουλίου ο οποίος ζει πιο κοντά από όλους στην αφρικανική ήπειρο και μπορώ να σας διαβεβαιώσω ότι πρέπει να συνεχίσουμε τις προσπάθειές μας ώστε αυτή η για πολύ καιρό κατατρεγμένη ήπειρος να απαλλαχθεί επιτέλους από τα δεσμά της υπανάπτυξης. Συνεπώς, υπερψήφισα αυτές τις νέες συμφωνίες.

<SPEAKER ID=84 LANGUAGE="DE" NAME="Modrow">
Η πολιτική μου ομάδα στηρίζει την πρόταση για τη συμφωνία συνεργασίας ΑΚΕ/EΕ. Χαιρετίζουμε το γεγονός ότι οι σχέσεις της Ένωσης με τις χώρες ΑΚΕ έχουν εν τω μεταξύ φτάσει σε αξιόλογο επίπεδο. Με τη Συμφωνία του Κοτονού έχουν ανοιχτεί νέα πεδία συνεργασίας σε ό,τι αφορά τις άμεσες εμπορικές συναλλαγές. Είναι συνεπώς πολύ παράξενο που η συμφωνία αυτή επικυρώθηκε μόνο από 2 εκ των 15 κρατών της ΕΕ.
<P>
Η συγκεκριμένη συμφωνία αποτελεί αναμφίβολα πρόοδο σε σχέση με τις προηγούμενες συμφωνίες, διότι λαμβάνει περισσότερο υπόψη τα συμφέροντα των χωρών ΑΚΕ. Ωστόσο, δεν μπορεί να γίνει λόγος για πραγματική ισότητα και ισοτιμία. Είναι ανέντιμο να ζητά η Ένωση από τις χώρες ΑΚΕ αφενός να καταβάλουν προσπάθειες για την ανάπτυξη μιας αυθύπαρκτης οικονομίας, ταυτόχρονα όμως να καταστέλλει εν τη γενέσει κάθε τέτοια προσπάθεια επιχορηγώντας τις εξαγωγές.
<P>
Αλλά και πολιτικά δεν παρέχεται στις χώρες ΑΚΕ το δικαίωμα της συμμετοχής κατά τη λήψη αποφάσεων, το οποίο δικαιούνται. Οι φτωχότερες χώρες, οι οποίες χρειάζονται τη μεγαλύτερη υποστήριξη και για τις οποίες απαιτούνται εμπεριστατωμένα προγράμματα αναπτυξιακής πολιτικής και συνεργασίας, δεν έχουν καν τη δυνατότητα να συμμετάσχουν στις κοινοβουλευτικές συνελεύσεις της ΕΕ και των χωρών ΑΚΕ.
<P>
Ιδιαιτέρως θλιβερό κατά τη άποψή μου είναι ότι η Ένωση έχει όπως πάντα μια διχασμένη - για να μην πούμε διαταραγμένη - σχέση με την Κούβα και κινείται περισσότερο με βάση τα συμφέροντα της Αμερικής παρά με βάση τα δικά της.
<P>
Η βελγική Προεδρία προσπάθησε να σπάσει τον πάγο που υπήρχε στις εν λόγω σχέσεις και ν' ανοίξει δρόμους για το διάλογο. Κατά τη διαδικασία αυτή είχε ως αφετηρία τρεις σημαντικές σκέψεις:
<P>
1. Από την πλευρά της ΕΕ και των κρατών μελών πρέπει να ασχοληθούμε πιο εμπεριστατωμένα με την κατάσταση που επικρατεί στην Κούβα και να λάβουμε υπόψη μας την πραγματικότητα χωρίς προκαταλήψεις.
<P>
2. Πρέπει να αναγνωρίσουμε τις πολιτικο-κοινοβουλευτικές και τις κοινωνικοοικονομικές διαφορές και των δύο πλευρών και να τις αποδεχτούμε αμφότεροι κατά συγκεκριμένο τρόπο.
<P>
3. Δεν πρέπει να ακολουθήσουμε την οδό των αμφίπλευρων υπερβολικών απαιτήσεων. Εν μέρει προβάλλονται απαιτήσεις στην Κούβα που σε μια σειρά κρατών της ΕΕ δεν τηρούνται.
<P>
Στις απόψεις για την ισπανική Προεδρία που παρουσιάστηκαν από τον πρόεδρο Aznar παρατήρησα την απουσία της σαφούς αποδοχής της συνέχισης του διαλόγου προκειμένου να συναφθεί, αν είναι δυνατόν ακόμα και μέσα στο τρέχον έτος, μια συμφωνία συνεργασίας μεταξύ της ΕΕ και τη Κούβας. Ανησυχώ μην τυχόν καταστραφεί η μικρή πρόοδος που έχει σημειωθεί. Ο αναπληρωτής Υπουργός Εξωτερικών της Κούβας Dalmas, με τον οποίο συζήτησαν τον Δεκέμβριο του προηγούμενου έτους εκπρόσωποι της πολιτικής μου ομάδας, εξέφρασε με σαφήνεια την ελπίδα και την προθυμία της χώρας του για τη συνέχιση και την εντατικοποίηση του διαλόγου με την ΕΕ.
<P>
Οι εμπειρίες μας από την πολιτική δείχνουν ότι, αν κοπεί το νήμα του διαλόγου, δύσκολα επανασυνδέεται. Η Κούβα δεν θα έπρεπε να αποκλειστεί από τη διαδικασία ΑΚΕ, αλλά αντίθετα να συμπεριληφθεί εποικοδομητικά στη διαδικασία αυτή με την περαιτέρω ανάπτυξη του διαλόγου.

<SPEAKER ID=85 LANGUAGE="FR" NAME="Souchet">
. (FR) Πρέπει να χαιρετήσουμε την προσπάθεια του εισηγητή, του κ. Rod, ο οποίος αναπτύσσει μια προσέγγιση κριτική και συνάμα εποικοδομητική σχετικά με τη διαδικασία του Λομέ.
<P>
Κριτική διότι αναλύει δίχως φιλοφροσύνες τις ανεπάρκειες ενός ιδιαίτερα ατελούς συστήματος, τη νωθρότητά του και κάποιες φορές την έλλειψη συνοχής του. Όμως δεν λησμονεί καθόλου ότι και μόνο το γεγονός ότι η Σύμβαση Λομέ υπάρχει και εξακολουθεί να ισχύει αποτελεί αυτό καθαυτό μια επιτυχία και μια αναγκαιότητα. Η Σύμβαση αντικατοπτρίζει, στην ουσία, τη στράτευση των ευρωπαϊκών εθνών στο πλευρό των εθνών της Αφρικής, της Καραϊβικής και του Ειρηνικού. Επαναβεβαιώνει την ιδιαιτερότητα των δεσμών τους. Επιζητά να αξιοποιήσει με τον καλύτερο δυνατό τρόπο και με γνώμονα το κοινό συμφέρον τις ιστορικές σχέσεις που οι χώρες μας μπόρεσαν να υφάνουν στο πέρασμα των αιώνων.
<P>
Όργανο ανάπτυξης βασισμένο σε εμπορικές προτιμήσεις, το σύστημα του Λομέ βάλλεται συνεχώς από τη διαδικασία του ΠΟΕ. Για τον λόγο αυτό είναι σημαντικό να θυμηθούμε ότι, όποιες κι αν είναι οι δεσμεύσεις που ανέλαβε η Ευρωπαϊκή Ένωση στους κόλπους του ΠΟΕ, δεν υπερισχύουν των νομικών δεσμεύσεων που συνδέουν τα ευρωπαϊκά κράτη με τους αναπτυσσόμενους εταίρους τους. Η έκθεση Rod το υπενθυμίζει πολύ επίκαιρα. Για τον λόγο αυτό, οι βουλευτές του κόμματος MPF στο Ευρωπαϊκό Κοινοβούλιο θα υποστηρίξουν τη σύσταση του εισηγητή να δοθεί σύμφωνη γνώμη σε αυτή τη νέα εταιρική συμφωνία.
<P>
Έκθεση Garcνa-Orcoyen Tormo (A5-0419/2001)

<SPEAKER ID=86 LANGUAGE="IT" NAME="Fatuzzo">
Κυρία Πρόεδρε, προσπαθούμε να εξασφαλίσουμε ότι κυκλοφορούν προϊόντα ασφαλή για το περιβάλλον και για τους πολίτες καταναλωτές. Τι ωραίος στόχος, τι αγαθές προθέσεις, τι σημαντική έκθεση της Επιτροπής! Πώς να μην είμαστε υπέρ; Δεν θα έπρεπε όμως πρώτα, κυρία Πρόεδρε - και θέλω να το πω ανοικτά - να φροντίσουμε για την υγεία των εργατών που παράγουν αυτά τα προϊόντα και μόνο μετά, ύστερα, να ασχοληθούμε με την υγεία των πολιτών που καταναλώνουν αυτά τα προϊόντα; Αν είναι επικίνδυνα όταν καταναλώνονται, φανταστείτε πόσο επικίνδυνα είναι όταν κατασκευάζονται σε κλειστούς χώρους, στα εργαστήρια των εργοστασίων! Εύχομαι λοιπόν να μπορέσουμε σύντομα να εγκρίνουμε μια έκθεση που να αφορά και την υγεία εκείνων που κατασκευάζουν τα προϊόντα.

<SPEAKER ID=87 LANGUAGE="FR" NAME="Patrie">
. (FR) Η ανάπτυξη μιας αγοράς με περισσότερο οικολογικά προϊόντα αποτελεί σίγουρα έναν αξιέπαινο στόχο για την περιβαλλοντική πολιτική. Από αυτή την άποψη, δεν μπορώ παρά να υποστηρίξω την προσέγγιση που αναπτύχθηκε από την Ευρωπαϊκή Επιτροπή στην Πράσινη Βίβλο της για την ολοκληρωμένη πολιτική προϊόντων.
<P>
Παρόλα αυτά δεν θα μπορούσαμε να κατανοήσουμε μια περιβαλλοντική πολιτική παντελώς αποσυνδεδεμένη από κάθε οικονομικό και κοινωνικό προβληματισμό. Υπό αυτή την έννοια, χαιρετίζω την ιδέα της θέσπισης "ευρωπαϊκού οικολογικού σήματος" που θα συνοδεύει κάθε προϊόν το οποίο θα πληροί έναν κατάλογο οικολογικών προϋποθέσεων, βάσει συγκεκριμένων κριτηρίων, τα οποία καλούμαστε εξάλλου να ορίσουμε: μου φαίνεται πράγματι πιο συνετό να προτιμήσουμε την παροχή κινήτρων από την επιβολή κυρώσεων. Όποιο κι αν είναι, όμως, το μέσο που θα επιλεγεί, θεωρώ ουσιώδες να μεριμνήσουμε ώστε να μην θιγούν οι μικρές και μεσαίες επιχειρήσεις ή οι βιοτέχνες που χρησιμοποιούν παραδοσιακούς τρόπους παραγωγής. Για να υποστηριχθεί η προσαρμογή αυτών των δομών θα πρέπει να προβλεφθούν μέτρα όπως οι χρηματοδοτικές ενισχύσεις και τα φορολογικά κίνητρα.
<P>
Ο καθορισμός των τιμών με ενσωμάτωση του περιβαλλοντικού κόστους στον υπολογισμό του πραγματικού κόστους των προϊόντων αποτελεί μια εξίσου ενδιαφέρουσα πρόταση, με την προϋπόθεση αυτό το μέτρο να μην έχει ως συνέπεια τον εκ των πραγμάτων αποκλεισμό των πιο αδύναμων καταναλωτών ή, τουλάχιστον, των πιο ευπαθών καταναλωτών από κοινωνικής απόψεως.
<P>
Αν και διατηρώ αυτές τις επιφυλάξεις, υπερψήφισα την έκθεση της κ. Garcνa-Orcoyen Tormo.
<P>
Έκθεση Αλυσανδράκη (A5-0451/2001)

<SPEAKER ID=88 NAME="Αλυσανδράκης">
. Δεν είναι συνηθισμένο φαινόμενο ο εισηγητής να καταψηφίζει την έκθεσή του. Στην προκείμενη περίπτωση, το πνεύμα της έκθεσης, όπως αυτή είχε εγκριθεί από την Επιτροπή Βιομηχανίας, Εξωτερικού Εμπορίου, Έρευνας και Ενέργειας, αλλοιώθηκε σε τέτοιο βαθμό που, όντας συνεπής στις πολιτικές μου αρχές, δεν είχα άλλη επιλογή.
<P>
Θεωρώ πολύ σημαντικό ότι η Επιτροπή Βιομηχανίας, Εξωτερικού Εμπορίου, Έρευνας και Ενέργειας δέχτηκε, κατά πλειοψηφία, τη θέση ότι οι διαστημικές δραστηριότητες πρέπει να εξυπηρετούν αποκλειστικά ειρηνικούς σκοπούς. Ακόμα πιο σημαντικό θα ήταν η Ολομέλεια του Ευρωπαϊκού Κοινοβουλίου να είχε διατηρήσει την ουσία αυτής της θέσης. Εν τούτοις, με την υπερψήφιση της τροπολογίας η οποία προσέθεσε ότι οι σκοποί αυτοί ενδέχεται να περιλαμβάνουν στρατιωτικές εφαρμογές στο πλαίσιο ειρηνευτικών επιχειρήσεων, η αρχική φιλειρηνική τοποθέτηση αναιρείται παντελώς. Έτσι, το Ευρωπαϊκό Κοινοβούλιο, με κύρια ευθύνη της ομάδας του Ευρωπαϊκού Λαϊκού Κόμματος που πρότεινε την τροπολογία και συνευθύνη της ομάδας του Ευρωπαϊκού Σοσιαλιστικού Κόμματος που την στήριξε, ανοίγει το δρόμο για οποιαδήποτε στρατιωτική δραστηριότητα στο διάστημα, αρκεί αυτή να καλυφθεί υπό τον μανδύα "ειρηνευτικής επιχείρησης" .
<P>
Το πώς κατανοούν οι ισχυροί της ΕΕ τις ειρηνευτικές επιχειρήσεις το έχουμε δει πολλές φορές και το βλέπουμε όλο και πιο συχνά. Το είδαμε στη Γιουγκοσλαβία και τα Βαλκάνια, το βλέπουμε στο Αφγανιστάν, το περιμένουμε σε οποιαδήποτε γωνιά του κόσμου. Η επιθετικότητα, με όποιο μανδύα και αν ντυθεί, είναι στην καρδιά του ιμπεριαλισμού. Φανερό είναι ότι τώρα σκέφτονται να χρησιμοποιήσουν και το διάστημα για να διευκολύνουν την εγκληματική κατά των λαών πολιτική τους· να το χρησιμοποιήσουν για συλλογή πληροφοριών και για κατασκοπία, για να προετοιμάζουν καλύτερα τις επιχειρήσεις τους στο πλαίσιο της "Ευρωπαϊκής Πολιτικής Αμυνας και Ασφάλειας" , στο κυνήγι μαγισσών της τρομοκρατίας και ενδεχόμενα αλλού. Κάποιοι ερωτοτροπούν με την ιδέα της συνεργασίας με τις ΗΠΑ για "αντιπυραυλική ασπίδα" , ίσως και κάποιοι σκέφτονται ότι το διάστημα θα ήταν ιδανικός τόπος για τοποθέτηση όπλων.
<P>
Το γεγονός ότι το Ευρωπαϊκό Κοινοβούλιο προτίμησε να υιοθετήσει ένα φιλομιλιταριστικό ψήφισμα παρά ένα φιλειρηνικό δεν μας εκπλήσσει, ούτε είναι κάτι που γίνεται για πρώτη φορά. Δεν περιμένουμε κάτι διαφορετικό από ένα θεσμό που η αστική τάξη έχει δημιουργήσει για να προστατεύσει τον εαυτό της. Ούτε το αποτέλεσμα της ψηφοφορίας σημαίνει ότι το θέμα έχει κλείσει για το λαϊκό κίνημα. Σε όλο τον κόσμο δυναμώνει η αντίσταση στην ιμπεριαλιστική πολιτική, είτε αυτή εμφανίζεται ως οικονομική υποδούλωση είτε ως στρατιωτική παρέμβαση. Δεν έχουμε καμιά αμφιβολία για το τελικό αποτέλεσμα της πάλης των λαών: θα είναι ένας άλλος κόσμος, μια ειρηνική ανθρώπινη κοινωνία για ανθρώπους.

<SPEAKER ID=89 LANGUAGE="FR" NAME="Bordes, Cauquil και Laguiller">
. (FR) Όπως αναφέρθηκε κατ' επανάληψη, αυτή η έκθεση έχει ως στόχο την "αξιοποίηση των οφελών για τις αγορές" και την βιομηχανία από τις νέες εξελίξεις στην ευρωπαϊκή διαστημική πολιτική. Για αυτόν τον λόγο αξιώνει τη "δημόσια χρηματοδότηση των υποδομών" σε αυτόν τον τομέα και δεν αμφισβητεί καθόλου την πολιτική που συνίσταται στην επιδότηση των ιδιωτικών κερδών από τη δημόσια χρηματοδότηση· πάγια τακτική τόσο για τους ευρωπαϊκά θεσμικά όργανα όσο και για τα κράτη της ΕΕ.
<P>
Απορρίπτουμε αυτή την πολιτική και ό,τι συνεπάγεται, τόσο στον τομέα του διαστήματος όσο και σε άλλους τομείς, διότι εξυπηρετεί μόνο τα συμφέροντα των καπιταλιστών εις βάρος των συμφερόντων του εργαζόμενου πληθυσμού. Για τους λόγους αυτούς καταψηφίσαμε την έκθεση.

<SPEAKER ID=90 NAME="Figueiredo">
(ΡΤ) Θα ήθελα να συγχαρώ τον εισηγητή για την εργασία του την οποία θεωρώ πάρα πολύ επίκαιρη, εφόσον πρέπει να επιβεβαιωθεί κατηγορηματικά ότι η εκμετάλλευση και χρήση του διαστήματος θα πραγματοποιείται μόνο για ειρηνικούς σκοπούς, για το συμφέρον της ανθρωπότητας και με την τήρηση του διεθνούς δικαίου. Η κατάσταση αυτή είναι ιδιαίτερα σημαντική τη στιγμή που οι ΗΠΑ επιβεβαιώνουν την πρόθεση να εγκαταλείψουν τη Συνθήκη για τους Αντιβαλλιστικούς Πυραύλους (ΑΒΜ) και να αναπτύξουν το δικό τους Εθνικό Σύστημα Αντιπυραυλικής Προστασίας (NMD).
<P>
Λυπάμαι διότι η εργασία του αλλοιώθηκε από μία πρόταση τροπολογίας που υπέβαλε το ΕΛΚ το οποίο, στο όνομα μίας αμφισβητήσιμης έννοιας της "ειρήνης" , επιδιώκει να ανοίξει την πόρτα στη χρήση του διαστήματος για στρατιωτικούς σκοπούς, γι' αυτό και επιβεβαιώνω την αντίθεσή μας στην πρόταση αυτή και στο αποτέλεσμα που προέκυψε για την ίδια την έκθεση, την οποία τελικά καταψηφίσαμε.
<P>
Διότι μία πολιτική εκμετάλλευσης και χρησιμοποίησης του διαστήματος θα πρέπει να έχει ως κεντρικούς άξονες τον μη πολλαπλασιασμό των εξοπλισμών και τον αφοπλισμό, ούτως ώστε να εμποδίζει την κούρσα των εξοπλισμών στο διάστημα.
<P>
Αφετέρου, θεωρούμε ότι η Ευρωπαϊκή Υπηρεσία Διαστήματος δεν πρέπει να ενσωματωθεί στην ΕΕ, λαμβάνοντας υπόψη τον κεντρικό χαρακτήρα της ως οργανισμού που αποσκοπεί στην ευρωπαϊκή συνεργασία στον τομέα του διαστήματος.

<SPEAKER ID=91 LANGUAGE="NL" NAME="Meijer">
 - (NL) Πενήντα χρόνια πριν, οι διαστημικές πτήσεις θεωρούνταν ως ένα σημαντικό βήμα προόδου. Όχι μόνο για τους αναγνώστες βιβλίων σχετικά με υποτιθέμενους ανθρωποειδείς κατοίκους άλλων πλανητών, αλλά κυρίως για την ανταγωνιστική διαμάχη μεταξύ των δύο ισχυρότερων χωρών της γης. Εν τω μεταξύ, από αυτές τις διαστημικές πτήσεις απομένουν ένα μουσείο στη Μόσχα γεμάτο με διαστημικούς πυραύλους και δορυφόρους και κάποιες εικόνες των Αμερικανών οι οποίοι το 1969 έκαναν περίπατο επάνω στη Σελήνη. Δεν πραγματοποιούνται, εδώ και καιρό πλέον, ταξίδια στη Σελήνη και η περαιτέρω εξερεύνηση του διαστήματος μπορεί να πραγματοποιηθεί και από τη γη χάρη σε όλο και περισσότερο εξελιγμένα τηλεσκόπια. Το μόνο μεγάλο διαστημικό σχέδιο, το οποίο προετοιμάζει η Ευρώπη, είναι ένα σύστημα δορυφόρων για τη ναυσιπλοΐα, το οποίο πρόκειται να ανταγωνιστεί ένα ήδη επιχειρησιακό σε παγκόσμια κλίμακα αμερικανικό σύστημα. Ανέφερα ήδη κατά την ψηφοφορία για την έκθεση Langenhagen, στις 3 Οκτωβρίου 2001, ότι θεωρώ υπερβολικό αυτό το ιδιαίτερα δαπανηρό σχέδιο. Κατανοώ πλήρως το συνάδελφο στην Ομάδα μου, κ. Αλυσανδράκη, ο οποίος, βάσει των επιστημονικών γνώσεων του στον τομέα, θεωρεί ενδιαφέροντα τέτοια σχέδια. Το θεωρώ, εντούτοις, βασικά "σχέδιο βιτρίνας" από το οποίο οι περισσότεροι άνθρωποι στην Ευρώπη και το περιβάλλον όπου ζούμε δεν πρόκειται να επωφεληθούν. Έχει, κυρίως, στρατιωτικό ενδιαφέρον, αν και απορρίφθηκαν τα αντιμιλιταριστικά σχόλια της έκθεσης. Για τους λόγους αυτούς απορρίπτω αυτή την έκθεση.

<SPEAKER ID=92 LANGUAGE="FR" NAME="Souchet">
. (FR) Η έκθεση Αλυσανδράκη έχει το πλεονέκτημα ότι αναγνωρίζει και υπογραμμίζει την αποτελεσματικότητα της Ευρωπαϊκής Υπηρεσίας Διαστήματος, διακυβερνητικού οργάνου και σημαντικού παράγοντα παγκοσμίως στον τομέα της έρευνας και των διαστημικών εφαρμογών. Η ΕΥΔ διαψεύδει κατηγορηματικά εκείνους που από ιδεολογία υποστηρίζουν ότι η διακυβερνητική συνεργασία δεν μπορεί να καταλήξει παρά μόνο σε αναποτελεσματικότητα και εμπόδια. Ακριβώς το αντίθετο: η ΕΥΔ προεικονίζει την Ευρώπη του αύριο, την Ευρώπη που θα επανασυνδέσει και θα συγκεντρώσει, με διάφορους τρόπους ανάλογα με τον τομέα, βουλήσεις και ικανότητες.
<P>
Το πρώτο μας καθήκον είναι λοιπόν να διατηρήσουμε με κάθε κόστος την δυναμική συνεργασίας που ξεκίνησε με αυτόν τον τρόπο ανάμεσα σε ορισμένα κράτη που έχουν συνειδητοποιήσει την κεφαλαιώδη σημασία του τομέα του διαστήματος για την ανεξαρτησία της Ευρώπης. Η ΕΥΔ έχει την ευκαιρία να ξεφύγει από τον γραφειοκρατικό φόρτο των διαδικασιών που παραλύουν. Ας φροντίσουμε λοιπόν να την κρατήσουμε έξω από τον κοινοτικό ασφυκτικό εναγκαλισμό, γεγονός που καθόλου δεν μας εμποδίζει να επινοήσουμε όσες σκέψεις, συνεργασίες και κινήσεις θέλουμε. Κυρίως ας μην επιζητούμε να κάνουμε την ΕΥΔ έναν ευρωπαϊκό θεσμό. Αυτό εξάλλου δεν θα έχει κανένα νόημα αφού κάποια μέλη της Υπηρεσίας, κι όχι από τα πιο μικρά, δεν είναι μέλη της Ένωσης. Το δεύτερο καθήκον μας είναι, όπως υπογραμμίζει ο εισηγητής, να διατηρήσουμε το υψηλό επίπεδο επιστημονικής κατάρτισης που έχουμε επιτύχει παρέχοντας "μια σημαντική δημόσια στήριξη υποβοηθούμενη από τις διαστημικές εξελίξεις προσφεύγοντας στα ίδια μέσα με τους ανταγωνιστές μας, ειδικότερα στα συνεργατικά προγράμματα και σε μαζικές ενισχύσεις για την έρευνα" .
<P>
Η παράλογη εμπλοκή του προγράμματος Galileo, με αποτέλεσμα να εξαρτόμαστε από τρίτους στον θεμελιώδη τομέα του δορυφορικού προσανατολισμού, δείχνει αντίθετα σε πόσο τραγικά αδιέξοδα μπορεί να οδηγήσει η κοινοτική μέθοδος: η ενδεχόμενη εμπλοκή ορισμένων πιο ευπαθών κρίκων αρκεί για να παραλύσει ένα σχέδιο απαραίτητο για την ανεξαρτησία της Ευρώπης.
<P>
Έκθεση Miguιlez Ramos (A5-0470/2001)

<SPEAKER ID=93 NAME="Fatuzzo">
Κυρία Πρόεδρε, όσον αφορά την έκθεση Ramos περί αλιείας, είδα ένα όνειρο. Έβλεπα μια λίμνη με τρικυμία: μια λίμνη της Παλαιστίνης, τον καιρό του Χριστού. Έβλεπα μάλιστα την άγια μορφή του Ιησού που ψάρευε σε μια βάρκα μαζί με τον Αγιο Πέτρο, αλλά ο Αγιος Πέτρος είχε το πρόσωπο του κ. Varela. Ψάρευε, όντως, μα ψάρια δεν υπήρχαν στα δίχτυα. Έκπληκτος ρώτησε τον Ιησού: "Μα πώς, δεν υπάρχουν ψάρια;" "Μα βέβαια!" , του απάντησε εκείνος. "Είμαστε, ξέρεις, στο 2001, δεν είμαστε στην εποχή μου! Και εδώ πρέπει να υπάρχει ισότητα μεταξύ αντρών και γυναικών. Έτσι, μόνο αν έρθει γυναίκα να ψαρέψει, θα υπάρξουν πάλι πολλά ψάρια στα δίχτυα. Γι' αυτό, Fatuzzo, που με βλέπεις στο όνειρό σου, θυμήσου ότι αφού αυτή είναι η έκθεση μιας γυναίκας, της Rosa Miguιlez Ramos, είναι και η σωστή κατεύθυνση για να έχουμε καλή ψαριά στην ευρωπαϊκή πολιτική. Ψήφισε υπέρ και θα δεις πόσα ψάρια θα πιάσει η Ευρώπη!"

<SPEAKER ID=94 NAME="Marques">
(ΡΤ) Συγχαίρω τη συνάδελφο κ. Rosa Miguιlez Ramos για την έκθεση που μας παρουσιάζει και η οποία συμβάλλει θετικά στη συζήτηση για τη μεταρρύθμιση της κοινής αλιευτικής πολιτικής. Θα ήθελα, ωστόσο, να υπογραμμίσω δύο σημεία σχετικά με τα οποία η εισηγήτρια ακολουθεί μία διαφορετική προσέγγιση από αυτή που υποστηρίζω εγώ και τα οποία πιστεύω ότι είναι ζωτικής σημασίας για την παρούσα συζήτηση.
<P>
Η εισηγήτρια ζητά στην παρούσα έκθεση να προχωρήσουμε σε επαναπροσδιορισμό των περιοχών που εξαρτώνται έντονα από την αλιεία, ενεργοποιώντας την αρχή της σχετικής σταθερότητας και κατανέμοντας τους διαθέσιμους πόρους ανάλογα με τον πραγματικό βαθμό εξάρτησης από την αλιεία. Θεωρώ, ωστόσο, απαραίτητο να διατηρηθούν οι κλείδες κατανομής, καθιερώνοντας μηχανισμούς διόρθωσής τους όταν αυτό δικαιολογείται. Δεν μπορούμε να λησμονήσουμε ότι υπάρχουν περιοχές με μεγάλη κοινωνική και οικονομική εξάρτηση από την αλιευτική δραστηριότητα (η περίπτωση των εξόχως απόκεντρων περιοχών), σχετικά με τις οποίες θα πρέπει, με βάση το άρθρο 299 της Συνθήκης, να διατηρηθεί το καθεστώς του περιορισμού πρόσβασης στα 50 μίλια.
<P>
Τόσο η Επιτροπή όσο και η εισηγήτρια αποφεύγουν να εξετάσουν μία κατάσταση της οποίας το βάρος είναι όλο και πιο σημαντικό για τα συνολικά αλιεύματα, δηλαδή την ερασιτεχνική αλιεία. Η δραστηριότητα αυτή συνεχίζεται μέχρι σήμερα χωρίς να αποτελεί αντικείμενο ρύθμισης και συνεπώς χωρίς να αποτελεί τμήμα της νομικής τάξης της αλιείας.

<SPEAKER ID=95 NAME="Stihler">
Καταβλήθηκε κάθε δυνατή προσπάθεια ώστε να υπάρχει ταύτιση, στο μέτρο του δυνατού, με την προτεινόμενη γραμμή του ΕΣΚ, δεδομένου ότι αφενός η αρχική έκθεση αντιμετώπισε σημαντικές δυσκολίες στην επιτροπή και αφετέρου διακυβεύονται αντικρουόμενα εθνικά συμφέροντα. Στα σημεία όπου η ψήφος των βρετανών ευρωβουλευτών του Εργατικού Κόμματος διαφοροποιείται από τη γραμμή του ΕΣΚ, οι λόγοι αυτής της διαφοροποίησης σχετίζονται με την προσπάθειά τους να είναι συνεπείς με τη διαπραγματευτική θέση της κυβέρνησης του Ηνωμένου Βασιλείου σχετικά με το μέλλον της ΚΑΠ.
<P>
Η ψήφος των βρετανών ευρωβουλευτών του Εργατικού Κόμματος διαφοροποιείται από τη γραμμή του ΕΣΚ στα εξής σημεία: αιτιολογική σκέψη Β, τροπολογίες αριθ. 6, 24, 17 και 16, παράγραφοι 20, 12, 26 (αρχικό κείμενο), 45-47, 60, 64, 67, 68, 72, 73, 82, 84 και 91, τροπολογία αριθ. 5, παράγραφος 2 (μέρος 2), τροπολογία αριθ. 3 και παράγραφοι 119 και 120.
<P>
Έκθεση Hudghton (A5-0458/2001)

<SPEAKER ID=96 NAME="Fatuzzo">
Όπως έχω ήδη πει πολλές φορές, κυρία Πρόεδρε, αφού λέγομαι Fatuzzo δεν μπορώ να μην μιλήσω για αυτά τα ψάρια, που στα ιταλικά ονομάζονται nasello και merluzzo! Εδώ θέλουμε να προσπαθήσουμε να σώσουμε από την εξαφάνιση τα είδη μπακαλιάρου Gadus morhua και Merluccius merluccius, που, εξαιτίας της θαλάσσιας ρύπανσης, μειώνονται εμφανώς σε αριθμό χρόνο με το χρόνο. Θα ήθελα, λοιπόν, να προτείνω το εξής, να κάνω μία σύσταση, κυρία Πρόεδρε, αφού πω ότι ψήφισα υπέρ και υπογραμμίσω πως ό,τι λέγεται σε αυτό το έγγραφο είναι σωστό: μήπως θα μπορούσαμε να επιτύχουμε - τουλάχιστον για τα ψάρια, δεδομένου ότι για τους ανθρώπους είναι πρόβλημα - την κλωνοποίηση των ειδών μπακαλιάρου Gadus morhua και Merluccius merluccius; Με τον τρόπο αυτό θα είχαμε λύσει πραγματικά το πρόβλημα της αναδημιουργίας του πληθυσμού τους στα ύδατά μας·θα είχαμε πολλούς γάδους και μερλούκιους και θα μπορούσαμε να επωφεληθούμε από αυτό το εξαίρετο προϊόν της αλιείας!

<SPEAKER ID=97 LANGUAGE="FR" NAME="Souchet">
. (FR) Το σχέδιο που παρουσιάστηκε από την Επιτροπή θίγει αδίκως τους ψαράδες για τους οποίους ο βακαλάος εξακολουθεί να είναι δευτερεύουσα λεία. Η Επιτροπή θεωρεί την αλιεία υπεύθυνη για το γεγονός ότι σπανίζουν τα αποθέματα των δύο υπό συζήτηση ειδών, αλλά είναι φανερό ότι δεν έχει λάβει υπόψη τις συνέπειες της βιομηχανικής αλιείας του αμμοδύτη για τον πληθυσμό του φρέσκου βακαλάου. Ο αμμοδύτης στην πραγματικότητα χρησιμεύει ως τροφή του φρέσκου βακαλάου και η μείωση του πληθυσμού του εξαιτίας της υπερβολικής αλιείας για την παρασκευή ιχθυάλευρων, απολύτως ανεκτής παρόλα αυτά από την Επιτροπή, αποτελεί την αιτία της έλλειψης ισορροπίας που διαπιστώνεται όσον αφορά στον πληθυσμό του βακαλάου.
<P>
Αναφορικά με τον μερλούκιο η κατάσταση δεν φαίνεται να είναι το ίδιο καταστροφική πια όπως υπολόγιζε η Επιτροπή εδώ κι έξι μήνες, γεγονός που επιβεβαιώνει το TAC που δηλώθηκε για το 2002, το οποίο είναι ουσιαστικά αισθητά αυξημένο σε σχέση με αυτό που μας είχε ανακοινωθεί το 2001. Αυτό θα μπορούσε να λειτουργήσει ως υπενθύμιση για περισσότερη μετριοφροσύνη προς τους βιολόγους των οποίων οι γνώμες και μόνο κυβερνούν πρακτικά την κοινή αλιευτική πολιτική.
<P>
Οι εκτιμήσεις του Διεθνούς Συμβουλίου για την Εξερεύνηση της Θάλασσας φαίνονται ανωφελώς ανησυχητικές, κυρίως σε ότι αφορά τον μερλούκιο του οποίου ο πληθυσμός άρχισε σύμφωνα με όλες τις αποδείξεις να ανακάμπτει. Τα μέτρα που προτείνονται λοιπόν δεν είναι ορθά. Εξάλλου, η ίδια η Επιτροπή αναγνωρίζει ότι υπερβαίνει τις επιστημονικές συστάσεις. Επιπλέον, διαπιστώνουμε την ώρα που η Επιτροπή διατυπώνει, στην Πράσινη Βίβλο, δηλώσεις περί χρηστής διακυβέρνησης, παντελή έλλειψη συνεννόησης με τους επαγγελματίες. Πολύ μεγάλη η απόκλιση ανάμεσα στη θεωρία και στην πράξη!
<P>
Έκθεση Lavarra (A5-0457/2001)

<SPEAKER ID=98 NAME="Fatuzzo">
Κυρία Πρόεδρε, κατά τη διάρκεια της τελευταίας μου αιτιολόγησης ψήφου, ως συνήθως, εύχομαι καλή όρεξη σ' εκείνους που είχαν την υπομονή να παραμείνουν στην Αίθουσα, που όπως βλέπετε ήταν αρκετοί, για να ακούσουν τους λόγους για τους οποίους ψήφισα υπέρ της έκθεσης του κ. Lavarra για την αλιεία. Πώς να μην τους ευχηθώ "καλή όρεξη" και να έχουν στο τραπέζι τους ένα εξαιρετικό και ευωδιαστό ψάρι; Και με αυτή την έκθεση - πρόκειται για τις τελευταίες εκθέσεις για τα ψάρια, που δημιουργούν την επιθυμία να έχει κανείς μπροστά του μια ωραία μερίδα ψαράκια τηγανητά - προσπαθούμε να επιτύχουμε τη μέγιστη δυνατή ποσότητα ψαριών από την αλιευτική δραστηριότητα, να ψαρεύουμε δηλαδή το μεγαλύτερο δυνατό αριθμό ψαριών. Στην έκθεση του κ. Lavarra θεωρείται ότι αυτό μπορεί να επιτευχθεί, εάν τα ψάρια ζουν σε καθαρό περιβάλλον. Εγώ ξέρω ότι πολλά ψάρια οργανώνονται για να σχηματίσουν το "Οικολογικό Κόμμα" των ψαριών, γιατί τα ψάρια έχουν δικαίωμα σε καθαρό περιβάλλον, όπως και εμείς. Αυτά τα ψάρια θα είναι ευτυχισμένα που θα είναι πολλά και που θα καταλήξουν στο τηγάνι για την ευχαρίστηση και την ικανοποίηση και εμάς των ευρωβουλευτών, αν και με μια μικρή καθυστέρηση, εξαιτίας του κ. Fatuzzo. Καλή όρεξη!

<SPEAKER ID=99 NAME="Κόρακας">
), γραπτώς. Στην έκθεση αναμιγνύονται ορισμένες διαπιστώσεις, που είναι αδιαμφισβήτητες, με άλλα στοιχεία που είναι μόνο υποθέσεις, και τελικά εξάγονται συμπεράσματα που προκαλούν τουλάχιστον ερωτηματικά για τις προθέσεις του εισηγητή. Για παράδειγμα, είναι σωστές οι διαπιστώσεις για τη ρύπανση των θαλάσσιων οικοσυστημάτων και στη συνέχεια των ψαριών από διοξίνες που μπορούν να περάσουν στην τροφική αλυσίδα, όπως επίσης και για τους κινδύνους που διαγράφονται από τη χρήση γενετικά μεταλλαγμένων ψαριών από τρίτες χώρες. Παρόλα αυτά όμως, δεν αναφέρονται ακριβή στοιχεία που να στηρίζουν το συμπέρασμα περί υπερεκμετάλλευσης των πόρων και κινδύνων για τα ιχθυοαποθέματα.
<P>
Η έκθεση δυστυχώς δεν κατονομάζει ξεκάθαρα τον κύριο υπαίτιο για τα παραπάνω προβλήματα, που δεν είναι άλλος από το μεγάλο κεφάλαιο που δραστηριοποιείται στον αλιευτικό και βιομηχανικό τομέα. Αυτό ευθύνεται για τη ρύπανση των θαλασσών με απόβλητα, διοξίνες και άλλους παράγοντες, μη διστάζοντας να χρησιμοποιήσει οποιαδήποτε μέθοδο στην παραγωγική διαδικασία προκειμένου να μεγιστοποιήσει τα υπερκέρδη του, αδιαφορώντας για τις επιπτώσεις στο περιβάλλον. Με το ίδιο ακριβώς κίνητρο δραστηριοποιείται το κεφάλαιο και στην παραγωγή και απελευθέρωση στο περιβάλλον γενετικά τροποποιημένων οργανισμών, ψαριών κλπ. Το μεγάλο κεφάλαιο της αλιευτικής βιομηχανίας - το οποίο δραστηριοποιείται στον τομέα με αλιευτικούς στόλους μεγάλου αριθμού σκαφών μεγάλης χωρητικότητας, ιπποδύναμης και αλιευτικής ικανότητας, με μεγάλα εργοστάσια επεξεργασίας των αλιευμάτων για ζωοτροφές κτλ - ευθύνεται για την υπερεκμετάλλευση των πόρων, στο βαθμό και όπου αυτή εμφανίζεται, και για τη ρύπανση των θαλασσών.
<P>
Κι ενώ ούτε η πρόταση της Επιτροπής ούτε η έκθεση επισημαίνουν τις τραγικές συνέπειες αυτής της δράσης του κεφαλαίου και δεν του αποδίδουν τις τεράστιες ευθύνες του, η έκθεση ζητάει, ουσιαστικά, το πάγωμα των αλιευτικών δραστηριοτήτων, την καθιέρωση ζωνών "βιολογικής ανάπαυσης" και μέτρα που θα οδηγήσουν στην παραπέρα ανάπτυξη της ιχθυοκαλλιέργειας, για την οποία βέβαια σε άλλο σημείο βάζει και η ίδια η έκθεση ερωτηματικά. Η γενίκευση μιας τέτοιας πολιτικής θα οδηγήσει σε μαρασμό ολόκληρες περιφέρειες της ΕΕ που ζουν από την αλιευτική δραστηριότητα, θα πλήξει τα συμφέροντα των μικρών και μεσαίων αλιευτικών επιχειρήσεων που δεν ευθύνονται ούτε για τη βιομηχανική ρύπανση, ούτε για την υπεραλίευση των πόρων. Ταυτόχρονα η έκθεση, μέσα από τα κίνητρα για την αντικατάσταση του αλιευτικού στόλου και αυτά για την ενίσχυση των ιχθυοκαλλιεργειών, επιβραβεύει το μεγάλο κεφάλαιο, ζητώντας του απλά να αλλάξει η κατεύθυνση δραστηριοποίησής του.
<P>
Για τους λόγους αυτούς, δεν μπορούμε να υπερψηφίσουμε την έκθεση. Ταυτόχρονα όμως, επειδή ορισμένα ζητήματα και διαπιστώσεις που περιλαμβάνονται σε αυτή είναι σωστά, δεν θα την καταψηφίσουμε.
<P>
(Η συνεδρίαση διακόπτεται στις 13.55 και συνεχίζεται στις15.00)

<SPEAKER ID=100 NAME="Stihler">
Κυρία Πρόεδρε, θα ήθελα να παρέμβω επί της διαδικασίας. Θα ήθελα να επιστήσω την προσοχή του Κοινοβουλίου στην ενέργεια της βιομηχανίας τζιν ενδυμάτων, Levi Strauss, η οποία κλείνει σήμερα δύο από τα εργοστάσιά της στην Σκωτία. 650 Σκωτσέζοι, στην πλειοψηφία τους γυναίκες, αντιμετωπίζουν απόψε την προοπτική να χάσουν τη δουλειά τους και τα έσοδά τους. Οι πολιτικοί της περιοχής και τα εργατικά σωματεία ζητούν συναντήσεις με την εταιρεία. Η έλλειψη ενημέρωσης και διαβουλεύσεων από τη μεριά της εν λόγω εταιρείας αποτελεί πράγματι όνειδος, δείχνοντας πλέον ξεκάθαρα τη σπουδαιότητα ύπαρξης μιας κατάλληλης νομοθεσίας σχετικά με την ενημέρωση και τις διαβουλεύσεις που πρέπει να λαμβάνουν χώρα προτού ανακοινωθεί μια τέτοιου είδους απόφαση.
<P>
Θα ήθελα να ζητήσω από αυτό το Κοινοβούλιο να δείξει αλληλεγγύη και υποστήριξη προς τους εργαζόμενους του Dundee και του Bellshill και τις οικογένειες που θίγονται από τη σημερινή απόφαση. Ζητώ από τον Πρόεδρο του Κοινοβουλίου να συντάξει επιστολή προς την εταιρεία Levi Strauss, ζητώντας να πληροφορηθεί τους λόγους για τους οποίους καταργεί τόσες πολλές θέσεις εργασίας στην Ευρώπη και τους λόγους για τους οποίους δεν προέβη, ως όφειλε, σε διαβουλεύσεις με τους εργαζομένους της.

<CHAPTER ID=6>
Αμοιβαία αναγνώριση των χρηματικών ποινών
<SPEAKER ID=101 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0444/2001) της κ. Cerdeira Morterero, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρωτοβουλία του Ηνωμένου Βασιλείου, της Γαλλικής Δημοκρατίας και του Βασιλείου της Σουηδίας για την έκδοση απόφασης πλαισίου του Συμβουλίου σχετικά με την εφαρμογή της αρχής της αμοιβαίας αναγνώρισης των χρηματικών ποινών (11178/2001 - C5-0443/2001 - 2001/0825(CNS)).

<SPEAKER ID=102 LANGUAGE="ES" NAME="Cerdeira Morterero">
. (ES) Κυρία Πρόεδρε, καταρχάς θα ήθελα να εκφράσω την ικανοποίησή μου, όπως κάνατε προ ολίγου και εσείς, για την πρωτοβουλία του Ηνωμένου Βασιλείου, της Γαλλικής Δημοκρατίας και του Βασιλείου της Σουηδίας που αναλύουμε σήμερα.
<P>
Η Ευρωπαϊκή Ένωση και η ύπαρξη ενός ευρωπαϊκού χώρου ελευθερίας, ασφάλειας και δικαιοσύνης οδηγούν, με τη σειρά τους, στη δημιουργία ενός χώρου χωρίς εσωτερικά σύνορα, όπου θα πρέπει να είναι εγγυημένη η ελεύθερη κυκλοφορία αγαθών, προσώπων, υπηρεσιών και κεφαλαίων στην επικράτεια των κρατών μελών της Ένωσης, σύμφωνα με το άρθρο 14 της Συνθήκης περί ιδρύσεως της Ευρωπαϊκής Κοινότητας. Δεν θα πρέπει να υπάρχουν εμπόδια στην εφαρμογή του Νόμου στην Ευρωπαϊκή Ένωση.
<P>
Η Σύνοδος Κορυφής του Τάμπερε ζήτησε να καταστεί η αρχή της αμοιβαίας αναγνώρισης ο ακρογωνιαίος λίθος της δικαστικής συνεργασίας στην Ευρωπαϊκή Ένωση τόσο σε αστικές όσο και σε ποινικές υποθέσεις. Η εμπιστοσύνη μεταξύ των κρατών μελών όσον αφορά τις νομικές τους αποφάσεις και την ορθή εφαρμογή τους είναι η ελάχιστη απαίτηση.
<P>
Κατά τον ίδιο τρόπο, απαιτείται μεγαλύτερη προσπάθεια εκ μέρους των κρατών μελών, προκειμένου να επιτευχθεί ένας ελάχιστος βαθμός εναρμόνισης των εθνικών ποινικών νομοθεσιών. Μέχρι στιγμής, η εφαρμογή των χρηματικών ποινών ρυθμιζόταν από δύο ευρωπαϊκές συμφωνίες: τη Σύμβαση της Χάγης, του 1970, και τη σύμβαση για την εκτέλεση αλλοδαπών αποφάσεων σε ποινικές υποθέσεις, του 1991. Θα ήθελα να επισημάνω ότι η πρώτη, παρότι έχει τεθεί σε ισχύ, έχει κυρωθεί μόνο από πέντε κράτη μέλη, ενώ η δεύτερη, η Σύμβαση του 1991, δεν έχει καν τεθεί σε ισχύ. Αυτό αποτελεί, αναμφίβολα, σαφή απόδειξη της ανάγκης τέτοιου είδους πρωτοβουλιών για την επιτάχυνση και την πραγματική συμβολή στην οικοδόμηση του ευρωπαϊκού χώρου δικαιοσύνης που συμφωνήσαμε στο Τάμπερε.
<P>
Ενώ στον τομέα του αστικού δικαίου διαθέτουμε ήδη διάφορες νομικές πράξεις, στον τομέα του ποινικού δικαίου - που είναι πολύ πιο ευαίσθητος - ενεργήσαμε με πολύ περισσότερους ενδοιασμούς. Μέχρι στιγμής, μόνο η απόφαση σχετικά με τη δέσμευση των περιουσιακών ή των αποδεικτικών στοιχείων βασίζεται στην αρχή της αμοιβαίας αναγνώρισης. Ο δρόμος που πρέπει να διανύσουμε είναι ακόμη μακρύς και απαιτείται μεγαλύτερη πολιτική βούληση εκ μέρους του Συμβουλίου για να μπορέσει να εκπληρωθεί η εντολή της Συνόδου Κορυφής του Τάμπερε με τις εργασίες που προετοίμασε η Επιτροπή, που πολλές φορές συναντά εμπόδια και ελάχιστη συνεργασία εκ μέρους του Συμβουλίου.
<P>
Η πρωτοβουλία αυτή αποτελεί σημαντική πρόοδο στην εξάλειψη αυτών των εμποδίων. Η αμοιβαία αναγνώριση αποτελεί, αναμφίβολα, βασικό στοιχείο για την οικοδόμηση ενός χώρου ελευθερίας, ασφάλειας και δικαιοσύνης. Ομοίως, χαίρομαι για την επιλογή του νομικού μέσου: της απόφασης-πλαίσιο, που αναμφίβολα θα αποφύγει τις περίπλοκες και μακρές διαδικασίες κύρωσης.
<P>
Θα ήθελα επίσης να επισημάνω ότι, όπως και στις προαναφερθείσες συμβάσεις, ισχύει η αρχή του διπλού αξιόποινου και, συνεπώς, η απουσία της αποτελεί λόγο για μη εκτέλεση. Ο μηχανισμός που προτείνουμε σε αυτήν την πρωτοβουλία είναι ένα πιστοποιητικό που χρησιμεύει για την αρμόδια αρχή ως εγγύηση της νομιμότητας της ουσιαστικής απόφασης, υποκαθιστώντας έτσι την εξέταση του περιεχομένου της.
<P>
Όσον αφορά το δύσκολο θέμα του πώς πρέπει να κατανέμονται τα εισπραττόμενα ποσά μεταξύ των δύο συμμετεχόντων κρατών μελών, αυτό επιλύεται στο άρθρο 10 κατά τρόπο ώστε οι αποζημιώσεις και τα δικαστικά έξοδα να περιέρχονται στο κράτος έκδοσης και όλα τα λοιπά ποσά στο κράτος εκτέλεσης. Για αυτόν τον λόγο, δέχομαι με ικανοποίηση την υποβολή αυτής της πρωτοβουλίας και την εγκρίνω σε μεγάλο βαθμό.
<P>
Φρονώ πως ένας χώρος δικαίου, όπως ζητήθηκε στο Τάμπερε, συνεπάγεται μια ελάχιστα γραφειοκρατική διαβίβαση και εκτέλεση των ποινικών αποφάσεων και πως αυτή η πρωτοβουλία αποτελεί ένα πρώτο βήμα προς τη γενική εφαρμογή της αρχής της αμοιβαίας αναγνώρισης. Υποστηρίζω ιδιαιτέρως τις διατάξεις που αφορούν το δίκαιο που εφαρμόζεται στην εναλλακτική ποινή στέρησης της ελευθερίας και τη μείωση ή διαγραφή της χρηματικής ποινής.
<P>
Υποστηρίζω επίσης τη δυνατότητα του κράτους εκτέλεσης να μειώνει ενδεχομένως τη χρηματική ποινή, όπως προβλέπεται στο άρθρο 5. Ωστόσο, θεώρησα συνεκτικό τον καθορισμό ενός ελάχιστου ποσού, το οποίο, σύμφωνα με τη Σύμβαση Εφαρμογής της Συμφωνίας του Σένγκεν, πρέπει να είναι 40 ευρώ. Από αυτήν την άποψη, είναι σημαντικό να αποσαφηνιστεί ότι η μετατροπή της χρηματικής ποινής πρέπει να εξετάζεται ως ενδεχόμενο μόνο σε εξαιρετικές περιπτώσεις, δεδομένου ότι κατά κανόνα το νόμισμα των κρατών έκδοσης και εκτέλεσης θα είναι το ευρώ. Θέλω να υπογραμμίσω ότι θεωρώ ανεπαρκές και μικρό το ποσό των 40 ευρώ, αλλά το πρότεινα χάριν συνέπειας με τα συμφωνηθέντα στη Σύμβαση Εφαρμογής του Σένγκεν, που όριζε αυτό το ποσό.
<P>
Θα ήθελα να επιμείνω στα δύο αυτά ζητήματα, καθώς επίσης να ζητήσω από το Συμβούλιο - που, παρεμπιπτόντως, σήμερα απουσιάζει - να λάβει υπόψη την ευαισθησία και τις προτάσεις του Σώματος και ιδιαίτερα της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, και για αυτόν τον λόγο η υποφαινόμενη εισηγήτρια θεωρεί ότι η πρωτοβουλία πρέπει να συμπεριλάβει στην απόφαση-πλαίσιο το εξής:
<P>
Ένας ευρωπαϊκός χώρος δικαίου πρέπει να βασίζεται στην αρχή της αμοιβαίας αναγνώρισης. Προς τούτο, δεν επαρκεί η απλή εναρμόνιση των έννομων τάξεων.
<P>
Ο Χάρτης των Θεμελιωδών Δικαιωμάτων της Ευρωπαϊκής Ένωσης συγκεντρώνει, για πρώτη φορά στην ιστορία της Ένωσης, σε ένα ενιαίο κείμενο, το σύνολο των ατομικών, πολιτικών, οικονομικών και κοινωνικών δικαιωμάτων των ευρωπαίων πολιτών, καθώς και όλων των προσώπων που ζουν στο έδαφος της Ένωσης. Αυτός πρέπει να αποτελεί εφεξής το σημείο αναφοράς για όλες τις νομικές πράξεις της Ένωσης.
<P>
Τρίτον, τα προσκομιστέα έγγραφα πρέπει να μεταφράζονται σε όλες τις επίσημες γλώσσες του κράτους εκτέλεσης. Αν οι πολίτες που πρέπει να καταβάλουν την ποινή ή που τους έχει επιβληθεί η εναλλακτική ποινή στέρησης της ελευθερίας γνωρίζουν μόνο μία από τις επίσημες γλώσσες του κράτους εκτέλεσης, δεν θα μπορούν να λάβουν γνώση του περιεχομένου των εγγράφων που τους αφορούν, κάτι που αποτελεί παραβίαση των δικαιωμάτων τους.
<P>
Τέλος, σε εκείνες τις περιπτώσεις όπου η αρμόδια αρχή του κράτους εκτέλεσης δεν είναι γνωστή, θα πρέπει να προσφεύγουμε αποκλειστικά στα σημεία επαφής του ευρωπαϊκού δικαστικού δικτύου αντί να καθορίζουμε επιπρόσθετα κεντρικά σημεία.
<P>
Για όλους αυτούς τους λόγους, το μεγαλύτερο μέρος των τροπολογιών καταρτίστηκαν με μοναδικό στόχο τη βελτίωση της αρχικής πρότασης και τη συμβολή στην εκπλήρωση της εντολής του Τάμπερε, καθώς επίσης στην προσθήκη άλλου ενός λίθου στην οικοδόμηση ενός πραγματικού χώρου δικαιοσύνης, ελευθερίας και ασφάλειας.

<SPEAKER ID=103 LANGUAGE="NL" NAME="Buitenweg">
 - (NL) Κυρία Πρόεδρε, χαίρομαι που σας βλέπω στην προεδρική έδρα. Επιτρέψτε μου καταρχάς σε αυτή τη γεμάτη αίθουσα να αρχίσω δηλώνοντας ότι η Ομάδα μου θεωρεί θετικό το γεγονός ότι η απουσία συνόρων δεν θα οδηγήσει και στην ατιμωρησία. Κάποιος που δεν διαθέτει επίσημα κατοικία δεν επιτρέπεται να κάνει κατάχρηση του καθεστώτος του για να ξεφεύγει από την εφαρμογή των νόμων ή, για παράδειγμα, των κυκλοφοριακών κανόνων, και σε αυτό θα συμφωνούσαμε όλοι αμέσως. Το πρόβλημα της Ομάδας μου είναι ότι αυτή η πρωτοβουλία ορισμένων κρατών μελών και η προερχόμενη από αυτή έκθεση δεν περιορίζεται σε διοικητικά πρόστιμα. Προχωρεί πολύ περισσότερο. Πρόκειται, ακόμη, και για αποφάσεις, βάσει των οποίων οι κατηγορούμενοι αποκτούν ποινικό μητρώο. Μπορεί ακόμη να αφορά και σοβαρές καταδίκες, δεδομένου ότι σε ορισμένες χώρες, εξαιτίας του συστήματος εξαγοράς των ποινών με πρόστιμο, οι ποινές στέρησης της ελευθερίας μπορούν να εξαγοραστούν με πρόστιμα. Επομένως, πρόκειται για την αναγνώριση αποφάσεων στον τομέα του ποινικού δικαίου.
<P>
Ορθά παρατηρείται στην τροπολογία 1 της έκθεσης και παραθέτω "για αυτό η γνώση της νομικής τάξης άλλων κρατών μελών και η αμοιβαία εμπιστοσύνη στη λειτουργία του δικαστικού συστήματος είναι απαραίτητη" , και αυτό είναι ορθό. Αλλά πώς προωθείται αυτή η εμπιστοσύνη, πώς διαπιστώνεται κατά πόσο αυτό είναι δίκαιο και πώς διασφαλίζεται για τους πολίτες μία ελάχιστη προστασία σε όλη την Ευρώπη, για παράδειγμα, όσον αφορά την έρευνα, η οποία προηγήθηκε της καταδίκης; Και τώρα επανέρχομαι και πάλι στο φθαρμένο γραμμόφωνό μου για την εγκαθίδρυση ελάχιστων κανόνων στον τομέα του ποινικού δικαίου και της ποινικής δικονομίας. Τώρα αυτό είναι σημαντικό και καθίσταται ακόμη σημαντικότερο τη στιγμή που η διεύρυνση αποτελεί πλέον γεγονός. Η Ομάδα μου υποστηρίζει θερμά αυτά τα διοικητικά πρόστιμα και την αρχή των ποινικών προστίμων, αλλά μετά από την επίσημη εγκαθίδρυση μίας βάσης για εμπιστοσύνη μέσω ελαχίστων κανόνων. Για αυτό, η Ομάδα μου προτείνει τον περιορισμό αυτής της απόφασης στα διοικητικά πρόστιμα.

<SPEAKER ID=104 LANGUAGE="NL" NAME="Blokland">
 - (NL) Κυρία Πρόεδρε, το ποινικό δίκαιο συνδέεται στενά με την εθνική ταυτότητα των κρατών μελών. Η εθνική ιστορία και ο πολιτισμός έχουν χρωματίσει κατά διαφορετικό τρόπο την ποινική νομοθεσία. Ακριβώς για το λόγο αυτό, διαπιστώνουμε μεγάλες διαφορές μεταξύ των ποινικών νομοθεσιών στην Ευρωπαϊκή Ένωση.
<P>
Εξαιτίας του ανοικτού ευρωπαϊκού χώρου και της αυξανόμενης διεθνούς εγκληματικότητας κατέστη σαφές ότι είναι απαραίτητη η συνεργασία στον τομέα αυτό, προκειμένου να παραμείνει η Ένωση ένας χώρος ασφάλειας και δικαιοσύνης. Για αυτόν ακριβώς τον λόγο το Ευρωπαϊκό Συμβούλιο του Τάμπερε επισήμανε την αρχή της αμοιβαίας αναγνώρισης στο εσωτερικό της Ευρωπαϊκής Ένωσης για τις ποινικές υποθέσεις.
<P>
Με την εξεταζόμενη πρόταση πραγματοποιείται μία αρχή με την εγκαθίδρυση της αρχής της αμοιβαίας αναγνώρισης. Θεωρώ αυτό μία καλή πρωτοβουλία του Ηνωμένου Βασιλείου, της Γαλλίας και της Σουηδίας, προκειμένου με αυτό τον σχετικά σαφή τομέα να αρχίσει η αμοιβαία αναγνώριση στις ποινικές υποθέσεις. Η πρόταση είναι αρκετά απλή όσον αφορά την εφαρμογή της. Καταρχάς, ισχύει η αρχή του διπλού αξιόποινου, δηλαδή τόσο για το κράτος μέλος που υποβάλλει την αίτηση όσο και για το κράτος μέλος που εφαρμόζει το νόμο. Αυτό που απουσιάζει είναι ένας λόγος για τη μη εφαρμογή της κύρωσης από το κράτος μέλος που εφαρμόζει το νόμο. Ακριβώς εξαιτίας της απλότητας της πρότασης, αυτή θα μπορούσε να λειτουργήσει καλύτερα από όσο λειτούργησαν ως τώρα οι διεθνείς συνθήκες.
<P>
Πολλοί εδώ στο Κοινοβούλιο θα προτιμούσαν μία πρόταση για τον εναρμονισμό της ποινικής νομοθεσίας. Θεωρούν ότι ο εναρμονισμός σε ευρωπαϊκό επίπεδο θα οδηγήσει σε περισσότερη εμπιστοσύνη όσον αφορά την ποινική νομοθεσία των άλλων κρατών μελών, καθώς και την εφαρμογή της. Αμφιβάλλω κατά πόσο αυτό είναι ορθό. Η εμπιστοσύνη δεν μπορεί να επιβληθεί εκ των άνω, με τον εναρμονισμό της νομοθεσίας. Ακριβώς εκεί όπου μπορεί να εξακολουθήσει να υπάρχει ποικιλομορφία και αυτή να θεωρείται ως προστιθέμενη αξία, μπορεί να επέλθει αμοιβαία εμπιστοσύνη. Και η πρακτική εμπειρία είναι συχνά η καλύτερη μέθοδος για να επέλθει η εμπιστοσύνη. Για αυτό, η εν λόγω αμοιβαία αναγνώριση αποτελεί ακριβώς ένα απλό μέσο για τη συνεργασία σε αυτόν τον ευαίσθητο τομέα. Και πράγματι, η συνεργασία στον τομέα του ποινικού δικαίου και σε άλλα μέρη θα προχωρήσει αργά εξαιτίας της ανάγκης για αμοιβαία αναγνώριση. Αλλά εάν αυτή προχωρήσει αργά, αυτό σημαίνει ότι η εμπιστοσύνη είναι ακόμη ανεπαρκής. Η επιθυμία να επιβληθεί βεβιασμένα, μέσω του προτεινόμενου εναρμονισμού, μπορεί να έχει αντίθετα αποτελέσματα.
<P>
Οι τροπολογίες στην έκθεση Cerdeira Monterero αποτελούν κατά το μεγαλύτερο μέρος πρακτικές βελτιώσεις. Συγκεκριμένα, υποστηρίζω την πρόταση του εισηγητή για τη χρησιμοποίηση των σημείων επαφής του ευρωπαϊκού δικαστικού δικτύου και τη μη δημιουργία νέων σημείων επαφής. Αυτό θα περιέπλεκε ανώφελα την ευρωπαϊκή δικαστική συνεργασία. Διαφωνώ με την τροπολογία 3. Με αυτή προτείνεται ο Χάρτης των Θεμελιωδών Δικαιωμάτων της ΕΕ ως πλαίσιο ελέγχου για τις αποφάσεις της Ένωσης. Όμως ο Χάρτης έχει το καθεστώς πολιτικής δήλωσης και δεν αποτελεί πλαίσιο νομικού ελέγχου. Αντίθετα, η ΕΣΔΑ, η οποία υπογράφηκε από όλα τα κράτη της ΕΕ και από τα μελλοντικά κράτη μέλη, είναι νομικά δεσμευτική. Επομένως, η πρόταση, βάσει της οποίας υποτίθεται ότι τα κείμενα βρίσκονται στο ίδιο επίπεδο, δεν είναι ορθή.

<SPEAKER ID=105 NAME="Ludford">
Κυρία Πρόεδρε, καλωσορίζουμε αυτή την πρωτοβουλία ως ένα ακόμα μικρό βήμα στην πορεία προς την εκπλήρωση της εντολής που λάβαμε στη Σύνοδο του Tάμπερε να καταστήσουμε την αρχή της αμοιβαίας αναγνώρισης ακρογωνιαίο λίθο της δικαστικής συνεργασίας. Αληθεύει πράγματι ότι μέσα σε έναν αναπτυσσόμενο χώρο ελευθερίας, ασφάλειας και δικαιοσύνης, τα κράτη μέλη οφείλουν να ξεκινήσουν να θέτουν τα θεμέλια ώστε να εδραιωθεί η αμοιβαία εμπιστοσύνη στα νομικά τους συστήματα.
<P>
Χρειαζόμαστε μια νομοθετική πρωτοβουλία της ΕΕ ώστε να διευκολύνουμε την αποτελεσματική διασυνοριακή συνεργασία και να βελτιώσουμε κάποια προηγούμενα διεθνή νομικά όργανα, τα οποία είναι συχνά δυσκίνητα και γραφειοκρατικά. Πράγματι, η Σύμβαση του 1991 σχετικά με την εκτέλεση αλλοδαπών αποφάσεων σε ποινικές υποθέσεις - η οποία διαφορετικά θα ήταν σχετική με το θέμα μας - δεν έχει τεθεί ακόμα σε ισχύ, δέκα χρόνια ύστερα από την υπογραφή της.
<P>
Η ΕΕ πρέπει να βασίσει μια συνεργασία στην έννοια της εκτέλεσης της απόφασης του κράτους έκδοσης, και όχι στην έννοια της απόφασης να παρέχει ή όχι συνεργασία κατόπιν αιτήσεως. Η άλλη διεθνής σύμβαση - η Σύμβαση του 1970 - περιλαμβάνει 13 αιτίες για τις οποίες μια αίτηση μπορεί να απορριφθεί, κι έτσι μπορούμε να καταλάβουμε γιατί το σύστημα δεν λειτουργεί αυτή τη στιγμή.
<P>
Ωστόσο, πολλοί από εμάς σε αυτό το Κοινοβούλιο μεριμνούμε ώστε η αρχή της αμοιβαίας αναγνώρισης να μην υπονομεύσει τα ατομικά δικαιώματα των πολιτών, και σε αυτό το πεδίο γενικά είναι πρωταρχικής σημασίας να τηρούνται τα νομικά εχέγγυα που περιλαμβάνονται, όχι μόνο στην Ευρωπαϊκή Σύμβαση για την προάσπιση των δικαιωμάτων του ανθρώπου, αλλά επίσης, θα έλεγα στον κ. Blockland, στον Χάρτη των Θεμελιωδών Δικαιωμάτων της ΕΕ - ο οποίος οφείλει να είναι νομικά εκτελεστός.
<P>
Η Ομάδα μου συμφωνεί ασφαλώς με την άποψη της κ. Cerdeira Morterero ότι θα πρέπει να χρησιμοποιήσουμε το υπάρχον σύστημα σημείων επαφής στο Ευρωπαϊκό Δικαστικό Δίκτυο, καθώς είναι άσκοπο να ορίζουμε συνεχώς διαφορετικά συστήματα σημείων επαφής για ποικίλες πρωτοβουλίες.
<P>
Ωστόσο, υπάρχει εδώ ένα πρόβλημα ουσίας: οι άνθρωποι που ενδιαφέρονται για τις ατομικές ελευθερίες - και εντάσσω και τον εαυτό μου σε αυτούς - αναγκάστηκαν να συμφωνήσουν στα μέτρα της αμοιβαίας αναγνώρισης, χωρίς να έχουν στη διάθεσή τους ένα πλήρες πρόγραμμα που θα διασφάλιζε ενδεχομένως ακόμα περισσότερο την τήρηση των ατομικών δικαιωμάτων. Η Ομάδα μου πιστεύει πως η σφαιρική προσέγγιση είναι απαραίτητη, και για τον λόγο αυτό αναμένουμε με μεγάλη ανυπομονησία τη Λευκή Βίβλο της Επιτροπής σχετικά με αυτό το ζήτημα.
<P>
Με κατηγόρησαν ότι συμφώνησα όσον αφορά στο ευρωπαϊκό ένταλμα συλλήψεως, τη στιγμή που υποστηρίζω σθεναρά τα ατομικά δικαιώματα. Αποτελεί πρόκληση για όλους εμάς - το Κοινοβούλιο, την Επιτροπή και το Συμβούλιο - να θεσπίσουμε αυτά τα εχέγγυα, διότι είναι δύσκολο να εξακολουθήσουμε να συμφωνούμε ώσπου να τα αποκτήσουμε. Ωστόσο, η Ομάδα μου πιστεύει πως, παρόλο που οι ευρωσκεπτικιστές της δεξιάς ενίστανται σε οποιαδήποτε συνεργασία σε αυτόν τον τομέα, όσοι από εμάς δεν ανήκουμε στην δεξιά και ενδιαφερόμαστε για τις ατομικές ελευθερίες, θα πρέπει μεν να συμφωνήσουμε σε αυτά τα μέτρα, αλλά στη συνέχεια θα πρέπει να ασκήσουμε πίεση στην Επιτροπή και στο Συμβούλιο ώστε να επιτύχουμε τη θέσπιση αυτών των εχεγγύων των πολιτών.

<SPEAKER ID=106 NAME="Vitorino">
(ΡΤ) Κυρία Πρόεδρε, κύριοι συνάδελφοι, θα ήθελα καταρχάς να συγχαρώ ιδιαιτέρως την κ. Charlotte Cederschiφld για την εκλογή της ως Αντιπροέδρου του Σώματος αυτού. Η Επιτροπή εκφράζει την ικανοποίησή της για την υπό συζήτηση σήμερα πρωτοβουλία του Ηνωμένου Βασιλείου, της Γαλλικής Δημοκρατίας και του Βασιλείου της Σουηδίας, η οποία αποσκοπεί να διασφαλίσει την αμοιβαία αναγνώριση των χρηματικών ποινών. Το θέμα αυτό εξετάστηκε - πρέπει να το υπενθυμίσουμε - στην ανακοίνωση της Επιτροπής σχετικά με την αμοιβαία αναγνώριση των οριστικών αποφάσεων σε ποινικές υποθέσεις, ανακοίνωση την οποία εκδώσαμε και συζητήσαμε εδώ, στο Ευρωπαϊκό Κοινοβούλιο, τον Ιούλιο του 2000. Η χρησιμότητα του ειδικού αυτού μέσου εντοπίστηκε στο πρόγραμμα μέτρων που προορίζονται για την εφαρμογή της αρχής της αμοιβαίας αναγνώρισης των ποινικών αποφάσεων, το οποίο ενέκριναν το Συμβούλιο και η Επιτροπή το Νοέμβριο του 2000. Ευχαριστώ ιδιαιτέρως την κ. Carmen Morterero για την εξαίρετη εργασία της.
<P>
Όπως πολύ ορθά ανέφερε, δεν υπάρχει επί του παρόντος σε ισχύ, στο σύνολο των κρατών μελών, οποιοδήποτε διεθνές μέσο σχετικό με την εφαρμογή χρηματικών ποινών σε ποινικά θέματα. Υπάρχουν μόνο τα δύο μέσα που ανέφερε η κ. βουλευτής, αλλά το ένα δεν τέθηκε ποτέ σε ισχύ και το άλλο επικυρώθηκε μόνο από πέντε κράτη μέλη. Αυτό σημαίνει ότι έχουμε σήμερα ενώπιον μας το πρώτο μέσο της Ευρωπαϊκής Ένωσης στον τομέα αυτό το οποίο, πιστεύω προσωπικά, είναι επίσης φιλόδοξο. Το μέσο υλοποιεί την αρχή της αμοιβαίας αναγνώρισης σχετικά με τη διασυνοριακή εφαρμογή χρηματικών ποινών, διασφαλίζοντας έτσι τη μη ύπαρξη παραδείσων στην Ένωση για όσους επιχειρούν να διαφύγουν από την εφαρμογή συγκεκριμένων χρηματικών ποινών εκ μέρους των αρμόδιων αρχών των κρατών μελών. Το μέσο αυτό θα ενισχύσει τις προόδους που επιτεύχθηκαν στην εκτέλεση της αρχής της αμοιβαίας αναγνώρισης με την έγκριση από το Συμβούλιο της πρότασης της Επιτροπής σχετικά με το ευρωπαϊκό ένταλμα σύλληψης.
<P>
Σύμφωνα με όσα ήδη ανέφερε η κ. Ludford, η Επιτροπή εργάζεται σε μία πρωτοβουλία που επιχειρεί να προσδιορίσει τις αρχές και τα βασικά κριτήρια νομικής προστασίας των θεμελιωδών δικαιωμάτων των πολιτών σε ποινικά θέματα. Αλλά πρέπει επίσης να υπενθυμίσουμε ότι όσον αφορά το θέμα αυτό δεν εργαζόμαστε αρχίζοντας από το μηδέν: εργαζόμαστε σε ένα νομικό πλαίσιο που υπάρχει και το οποίο - μπορώ να πω - είναι εδραιωμένο. Όλα τα κράτη μέλη υπέγραψαν την Ευρωπαϊκή Σύμβαση των Δικαιωμάτων του Ανθρώπου και προσχώρησαν σε αυτήν, όλα τα κράτη μέλη διαθέτουν νομικά συστήματα ποινικής δίωξης τα οποία υπόκεινται στην δικαιοδοσία του Δικαστηρίου των Ανθρωπίνων Δικαιωμάτων, με έδρα το Στρασβούργο, και όλα τα κράτη μέλη διακήρυξαν από κοινού, από πολιτική και όχι νομική άποψη, το Χάρτη των Θεμελιωδών Δικαιωμάτων της Ευρωπαϊκής Ένωσης. Αυτά αποτελούν νομικά και πολιτικά μέσα που μας επιτρέπουν να καταρτίσουμε το πλαίσιο αναφοράς για την εφαρμογή της αρχής της αμοιβαίας αναγνώρισης των οριστικών αποφάσεων σε ποινικά θέματα.
<P>
Σε γενικές γραμμές, η Επιτροπή συμμερίζεται την προσέγγιση που ακολούθησαν όλες οι τροπολογίες τις οποίες πρότεινε η κ. βουλευτής. Κατανοούμε τη θεμελίωση της πρότασης σχετικά με τον καθορισμό ενός ελάχιστου ορίου 40 ευρώ για την εφαρμογή της αρχής στο βαθμό που, σε ορισμένες περιπτώσεις, κάτω από το ποσό των 40 ευρώ οι δαπάνες μεταφοράς και εκτέλεσης δεν δικαιολογούν την εκτέλεση της απόφασης. Κατανοώ απολύτως το κριτήριο που χρησιμοποιήθηκε για τα 40 ευρώ το οποίο εισήχθηκε, για να το πω έτσι, από τη Συμφωνία του Σένγκεν. Θα ήθελα μόνο να υπογραμμίσω ότι η διατύπωση πρέπει να είναι επαρκώς προσεγμένη για να μην δημιουργήσει την εντύπωση ότι επιτρέπουμε το απλό γεγονός της διέλευσης των συνόρων να αποτελέσει τρόπο διαφυγής από την εγκληματική ευθύνη, ακόμη και αν αυτή είναι, από χρηματική άποψη, πολύ περιορισμένη.
<P>
Θα ήθελα, τέλος, για μία ακόμη φορά, να ευχαριστήσω την κ. Carmen Morderero για το θετικό και καινοτόμο πνεύμα της έκθεσής της και να ευχηθώ να εγκριθεί αυτή από το Ευρωπαϊκό Κοινοβούλιο.

<SPEAKER ID=107 NAME="Πρόεδρος">
Ευχαριστώ, Επίτροπε Antonio Vitorino.
<P>
Η συζήτηση έληξε.
<P>
Η ψηφοφορία θα διεξαχθεί απόψε στις 17.00.

<CHAPTER ID=7>
Εκπαίδευση και πρόσληψη ναυτικών
<SPEAKER ID=108 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0450/2001) της κ. Kauppi, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής που αφορά την εκπαίδευση και πρόσληψη ναυτικών (KOM(2001) 188 - C5-0468/2001 - 2001/2188(COS)).

<SPEAKER ID=109 LANGUAGE="SV" NAME="Kauppi">
. (SV) Κυρία Πρόεδρε, θα ήθελα και εγώ να σας συγχαρώ για τα νέα καθήκοντά σας, τα οποία αναλάβατε σήμερα. Ως Φινλανδή χαίρομαι πραγματικά βλέποντας να παίρνει βόρειους τόνους η Προεδρία.
<P>
(ΕΝ) Κυρία Πρόεδρε, ήδη από τις απαρχές της ιστορίας, οι Ευρωπαίοι υπήρξαν ναυτικοί. Εκτός από την ενοποίηση της Ευρώπης, η ταυτόχρονη ανάπτυξη των ευρωπαϊκών χωρών έχει τις ρίζες της στα θαλάσσια ταξίδια των εμπόρων και των εξερευνητών της αρχαιότητας, από την ανατολική ακτή της Μεσογείου ως τον Βόρειο Ατλαντικό και τις Βρετανικές Νήσους. Αλλά και η παγκοσμιοποίηση, αυτή η πρωτοφανής προσέγγιση των χωρών του πλανήτη μας, ξεκίνησε με θαλάσσια ταξίδια τα οποία έφεραν σε επαφή λαούς τελείως διαφορετικών ηπείρων.
<P>
Σε όλη την πορεία της ευρωπαϊκής ιστορίας, ο ναυτιλιακός τομέας διαδραμάτισε έναν σημαντικό ρόλο στην πολιτική, οικονομική, κοινωνική και επιστημονική ανάπτυξη των εθνών μας. Τα ναυτικά επαγγέλματα και η ναυπηγική εξακολουθούν να αποτελούν σημαντικούς τομείς δραστηριότητας στη σημερινή Ευρωπαϊκή Ένωση. Η εμπορική ναυτιλία, για παράδειγμα, αποτελεί τομέα στρατηγικής σημασίας για την οικονομική ευμάρεια της Ευρωπαϊκής Ένωσης.
<P>
Δυστυχώς, κατά τις δύο τελευταίες δεκαετίες, γίναμε μάρτυρες της δραστικής μείωσης του αριθμού των ναυτικών στην ΕΕ. Αυτό οφείλεται κυρίως σε δύο παράγοντες. Πρώτον, η ζήτηση ευρωπαίων ναυτικών από τους ευρωπαίους πλοιοκτήτες παρουσιάζει μείωση για οικονομικούς λόγους. Στη θέση των ευρωπαίων ναυτικών προσλαμβάνονται υπήκοοι τρίτων χωρών, οι οποίοι πιθανότατα δεν έχουν το υψηλό επίπεδο εκπαίδευσης και επαγγελματικής κατάρτισης των ευρωπαίων συναδέλφων τους. Δεύτερον, ελαττώνεται η προσφορά ναυτικών με υψηλά προσόντα στην ΕΕ, διότι όλο και λιγότεροι νέοι στην Ευρώπη επιλέγουν να ακολουθήσουν το επάγγελμα του ναυτικού.
<P>
Πολλές από τις βασικές αιτίες της απροθυμίας των νέων της Ευρώπης να επιλέξουν το επάγγελμα του ναυτικού μπορούν να καθοριστούν με σαφήνεια. To κοινοτικό και διεθνές δίκαιο αναφορικά με τις συνθήκες διαβίωσης και εργασίας εφαρμόζεται ελλιπώς στα εμπορικά πλοία της ΕΕ. Οι σύγχρονες τεχνολογίες δεν χρησιμοποιούνται αρκετά ώστε να βελτιώσουν τις συνθήκες διαβίωσης και εργασίας εν πλω. Οι εθνικές αρχές και οι κοινωνικοί εταίροι θα πρέπει να εντείνουν τις προσπάθειές τους και να μεριμνήσουν για την πλήρη εφαρμογή της υφιστάμενης νομοθεσίας.
<P>
Η ναυτική εκπαίδευση στην Ευρώπη χρειάζεται περαιτέρω ανάπτυξη. Η διαμόρφωση ενός υψηλής ποιότητας συστήματος ναυτικής εκπαίδευσης και επαγγελματικής κατάρτισης είναι ζήτημα ζωτικής σημασίας για το μέλλον της κοινοτικής ναυτιλίας. Ενθαρρύνω, συνεπώς, τη δημιουργία δικτύων μεταξύ των πανεπιστημιακών ιδρυμάτων που παρέχουν εκπαίδευση και επαγγελματική κατάρτιση στη ναυτική τέχνη. Η συνεργασία ανάμεσα στα εκπαιδευτικά ιδρύματα και τις εταιρείες του κλάδου θα πρέπει να επεκταθεί. Παραδείγματος χάριν, η από κοινού αξιοποίηση των εγκαταστάσεων και της εξειδίκευσης μπορεί να επιτρέψει στα ιδρύματα την αγορά κεφαλαιουχικού εξοπλισμού και την εισαγωγή μαθημάτων που θα απευθύνονται σε νέες ομάδες-στόχους.
<P>
Η Κοινότητα προσφέρει οικονομική στήριξη για την εκπαίδευση και την ανάπτυξη των ανθρωπίνων πόρων, οι οποίες θα έπρεπε συνεπώς να χρησιμοποιηθούν σε όλο τους το εύρος. Προτρέπω τα κράτη μέλη και τους κοινωνικούς εταίρους να εκμεταλλευθούν πλήρως όλες τις δυνατότητες χρηματοδότησης, όπως το Ευρωπαϊκό Κοινωνικό Ταμείο και τα προγράμματα Socrates και Leonardo da Vinci. Η υφιστάμενη χρηματοδότηση από εθνικά ή περιφερειακά κονδύλια για τη ναυτική εκπαίδευση και κατάρτιση πρέπει να συμπληρώνεται με κοινοτικούς πόρους.
<P>
Η ανακοίνωση της Επιτροπής αποτελεί εξαίρετη επισκόπηση της υφιστάμενης κατάστασης. Συνεπώς, εμείς στο Κοινοβούλιο ζητούμε από την Επιτροπή να διευρύνει ακόμη περισσότερο την πολύτιμη ανάλυσή της. Η απασχόληση και η επαγγελματική κατάρτιση των ναυτικών εξαρτώνται σε μεγάλο βαθμό από τις συνθήκες της αγοράς του κλάδου των θαλάσσιων μεταφορών. Συνεπώς, προτρέπω την Επιτροπή να προβεί σε ανάλυση των οικονομικών εκείνων παραμέτρων που έχουν καθοριστικό ρόλο για τις θαλάσσιες μεταφορές, ειδικότερα όσον αφορά την ανταγωνιστικότητα του στόλου της ΕΕ. Οι φορείς του κλάδου, σε συνεργασία με τα ιδρύματα ΝΕΕ και τους κοινωνικούς εταίρους, θα πρέπει να εντείνουν τις προσπάθειές τους για ανάπτυξη των σταδιοδρομιών, της επαγγελματικής κατάρτισης και του περιεχομένου της εργασίας κατά τρόπο που θα αξιοποιεί τις ευκαιρίες εργασίας στον ευρύτερο κλάδο της ναυτιλίας μετά την περίοδο της απασχόλησης στη θάλασσα.
<P>
Συνοψίζοντας, θέλω να πω ότι η ανεπάρκεια ναυτικών και γενικότερα η έλλειψη άρτια εκπαιδευμένου προσωπικού στην ΕΕ, θα έχει ενδεχομένως αρνητικές συνέπειες στην ασφάλεια της ναυσιπλοΐας, στη συχνότητα των ατυχημάτων και στη θαλάσσια ρύπανση. Τα ατυχήματα αυτά προκαλούνται κατά το πλείστον από ανθρώπινο λάθος. Είναι προφανής η ανάγκη να προασπιστεί η απασχόληση των ναυτικών της ΕΕ στη θάλασσα και στη ξηρά, να διαφυλαχθεί η ναυτιλιακή τεχνογνωσία στην Κοινότητα, να αναπτυχθούν οι ναυτικές δεξιότητες και να βελτιωθεί η ασφάλεια των θαλάσσιων μεταφορών. Αυτό απαιτεί την ύπαρξη δυνατοτήτων για μια επαγγελματική κατάρτιση υψηλών προδιαγραφών, καθώς και κατάλληλων προοπτικών απασχόλησης και σταδιοδρομίας. Η ευθύνη για την ανάληψη της απαραίτητης δράσης μοιράζεται μεταξύ των φορέων του κλάδου, των κοινωνικών εταίρων και των αρχών των κρατών μελών. Ωστόσο, γνωρίζετε καλά ότι η Επιτροπή οφείλει να διαδραματίσει πολύ σημαντικό ρόλο σε αυτόν τον τομέα.

<SPEAKER ID=110 NAME="Fatuzzo">
Κυρία Πρόεδρε, δεχτείτε και εκ μέρους μου τις ευχές μου για καλή δουλειά! Με ευχαρίστηση μιλάω εξ ονόματος της Ομάδας του Ευρωπαϊκού Λαϊκού Κόμματος και επίσης του Κόμματος των Συνταξιούχων, που με έστειλε σ' αυτή την ωραία πόλη του Στρασβούργου, για να προσπαθώ να σας υπενθυμίζω ότι υπάρχουν και αυτοί.
<P>
Αυτό το έγγραφο της κ. Kauppi, που με βρίσκει πλήρως σύμφωνο ως προς το περιεχόμενό του, τις προτάσεις του και την επισκόπηση της δύσκολης κατάστασης στην οποία βρίσκεται ο ναυτικός κόσμος, με πηγαίνει επίσης πίσω στο χρόνο, όταν είχα την ηλικία που έχει σήμερα η κ. Kauppi. Δεν ήμουν βουλευτής, αλλά ταξίδευα στα πλοία που μετέφεραν τους αμερικανούς τουρίστες από τη Νέα Υόρκη στις Μπαχάμες και πίσω. Γνώρισα διάφορα άτομα που δούλευαν στα καράβια, όντας ο ίδιος ναυτικός. Εκείνη την εποχή οι ναυτικοί ήταν τυχεροί άνθρωποι και είχαν πολύ μεγάλους μισθούς. Ήταν περιζήτητες οι θέσεις εργασίας στα πληρώματα των πλοίων, όχι μόνο των επιβατηγών, αλλά και των φορτηγών, ακόμη και των πετρελαιοφόρων. Σήμερα, όμως, μετά από τριανταπέντε χρόνια, συνάντησα φίλους που ταξίδευαν μαζί μου και μου είπαν ότι τώρα έχουν αλλάξει όλα, γιατί στα πλοία που ταξιδεύουν στις θάλασσες της Ευρώπης οι εργαζόμενοι είναι από την Ινδονησία, από την Κολομβία, από όλα τα φτωχά κράτη του κόσμου και έχουν μισθό όχι παραπάνω από 100/150 ευρώ το μήνα, δηλαδή λιγότερο από το 10% των μισθών των ευρωπαίων εργαζομένων. Πιστεύω, λοιπόν, ότι πρέπει να μας απασχολήσει το γιατί στα πλοία που ταξιδεύουν στις ευρωπαϊκές θάλασσες, κάτω από οποιαδήποτε σημαία, υπάρχουν συμβόλαια που προσφέρουν τον ίδιο μισθό με τους εργαζόμενους στην στεριά. Τα ευρωπαϊκά πλοία δεν πρέπει να είναι τόποι εκμετάλλευσης των εργαζομένων στη θάλασσα, μόνο και μόνο επειδή αυτοί προέρχονται από φτωχές περιοχές του κόσμου.

<SPEAKER ID=111 NAME="Damiγo">
Κυρία Πρόεδρε, αν και δεν είμαι γυναίκα του νότου και ούτε είμαι ναυτικός, γεγονός για το οποίο λυπάμαι, διότι ο τομέας αυτός είναι ακόμη πολύ κλειστός στις γυναίκες, δε θέλω να χάσω την ευκαιρία να σας συγχαρώ για τα νέα καθήκοντά σας.
<P>
Θα αρχίσω συγχαίροντας επίσης την Επιτροπή και την εισηγήτρια, που υποδεικνύει ορισμένες στρατηγικές πτυχές ώστε να προστατευθούν τα υψηλά επαγγελματικά επίπεδα που υπολογίζεται ότι χρειάζονται για την κάλυψη κυρίως αναγκών που θα αποκτήσει η Ένωση εάν επιθυμεί να διατηρήσει, και να θέσει σε εφαρμογή, ένα μηχανισμό σχετικά με τον οποίο η ίδια κατάρτισε πρόσφατα νομοθεσία (με σκοπό την ασφάλεια της ναυσιπλοΐας), μηχανισμός ο οποίος περνά από μία νέα επαγγελματική προσέγγιση στους λιμένες, νέες αρμοδιότητες σχετικά με τον έλεγχο και, κυρίως, νέες απαιτήσεις για τους ναυτικούς που ασκούν δραστηριότητα στην αποκλειστική οικονομική ζώνη της Ένωσης.
<P>
Ασφαλώς όλα αυτά αποτελούν αρμοδιότητα των κρατών μελών αλλά έγινε ήδη αντιληπτό ότι, σε θέματα ασφάλειας, εάν δεν υπάρχει στρατηγική δεν θα υπάρχει αποτελεσματικότητα. Και γνωρίζουμε επίσης ότι το 80% των ατυχημάτων αποδίδονται στα πληρώματα. Πρόκειται για έναν απαράδεκτο παράγοντα που οι ρίζες του βρίσκονται στο γεγονός ότι οι πλοιοκτήτες μας, και όλες οι θαλάσσιες μεταφορές μας, υπόκεινται σε ένα μοναδικό παράγοντα που είναι καθοριστικός για την ανθρώπινη δραστηριότητα, που είναι λόγοι ανταγωνιστικότητας, λόγοι επιβίωσης της ίδιας της δραστηριότητας αλλά που πρέπει να ρυθμιστούν στο εσωτερικό κοινοτικό επίπεδο και να ρυθμιστούν επίσης στους διεθνείς οργανισμούς, είτε πρόκειται για το ΔΝΟ, είτε για τη ΔΟΕ.
<P>
Και στο θέμα αυτό τα κράτη μέλη δεν υιοθέτησαν μία στρατηγική αξιοποίησης αλλά το αντίθετο. Η απασχόληση μειώθηκε κατά 40% στον τομέα αυτό και οι μισθοί επίσης μειώθηκαν περισσότερο, με αποτέλεσμα τα επαγγέλματα αυτά, κυρίως οι έμπειροι αξιωματικοί που χρειάζονται για τη ναυσιπλοΐα στις ιδιόμορφες ακτές της Ένωσης και για να καλυφθούν ανάγκες που ήδη ανέφερα, να ασκούνται από πολίτες τρίτων χωρών που δεν έχουν καν την ίδια γλώσσα και την ίδια ικανότητα επικοινωνίας.
<P>
Για το λόγο αυτό, κυρία Πρόεδρε, επιμένουμε στην άποψη ότι η Επιτροπή πρέπει να ρυθμίσει, να εναρμονίσει, όχι μόνο το περιεχόμενο της κατάρτισης, αλλά επίσης και τους όρους καταβολής των μισθών στο σκάφος, τις συνθήκες διαβίωσης στο σκάφος, την ασφάλεια των πληρωμάτων, και πρέπει επίσης να ασκήσει πιέσεις προς άλλους οικονομικούς συνασπισμούς που μονομερώς έχουν διευρύνει την αγορά, καθιστώντας την άγρια ή εφαρμόζοντας προστατευτισμό, όπως είναι η περίπτωση των Ηνωμένων Πολιτειών.
<P>
Πιστεύουμε ότι η Επιτροπή διαθέτει πραγματικά τις προϋποθέσεις και είναι σε καλό δρόμο ώστε να επιτύχει ότι τα κράτη μέλη θα συνεχίσουν να προσφέρουν ναυτικούς ποιότητας, για να μην μας ανήκει μόνο το παρελθόν αλλά και το μέλλον.

<SPEAKER ID=112 NAME="Villiers">
(PPE-DE) - (ΕΝ) Κυρία Πρόεδρε, θέλω να συγχαρώ την κ. Kauppi για την παρούσα έκθεση. Πρέπει να παραδεχτώ ότι εκπροσωπώντας το Λονδίνο, δεν έχω πολλούς αλιείς στην εκλογική μου περιφέρεια, και για τον λόγο αυτό χαίρομαι που μου δίδεται η ευκαιρία να διατυπώσω ορισμένα σχόλια εξ ονόματος της κ. Scallon, η οποία δυστυχώς αδυνατεί να παρευρεθεί στη σημερινή συνεδρίαση, εξαιτίας μιας επείγουσας υποχρέωσης. Η ίδια μελέτησε αυτόν τον φάκελο με πολύ μεγάλη προσοχή, αφού στη δική της εκλογική περιφέρεια, στην Ιρλανδία, η αλιευτική βιομηχανία είναι σημαντική. Θα ήθελα να εκφράσω τόσο τις δικές της όσο και τις δικές μου ευχαριστίες στην Επιτροπή που επικεντρώθηκε σε αυτό το σημαντικό θέμα.
<P>
Συζητώντας με διάφορους παράγοντες αυτού του κλάδου, η κ. Scallon διαπίστωσε μια έντονη ανησυχία από την πλευρά τους σχετικά με την ιδέα της εγκατάλειψης των κοινοτικών νηολογίων, η οποία αποτελεί μία από τις γενεσιουργές αιτίες της δραστικής μείωσης του αριθμού των ναυτικών της ΕΕ και της αύξησης των προσλήψεων κατώτερων ναυτικών και αξιωματικών από τρίτες χώρες. Τα μέλη των κοινοτικών πληρωμάτων αντιμετωπίζουν ένα σοβαρό μειονέκτημα όσον αφορά τον ανταγωνισμό: με δεδομένους τους όρους απασχόλησής τους - εργάζονται σε επιβατικά πλοία κάθε δεύτερη εβδομάδα, λαμβάνοντας πλήρεις αποδοχές - είναι πολύ δύσκολο για αυτούς να ανταγωνισθούν τα μέλη μη κοινοτικών πληρωμάτων που εργάζονται επί εννέα μήνες χωρίς διακοπή και έχουν έναν μήνα άδεια άνευ αποδοχών. Ως εκ τούτου, υπάρχουν ελάχιστες θέσεις πρακτικής εξάσκησης για κατώτερους αξιωματικούς και κατώτερους ναυτικούς, ενώ, δυστυχώς, οι απολύσεις σε αυτόν τον κλάδο αφθονούν στην ΕΕ.
<P>
Όπως άλλωστε επισημαίνεται και σε πολλά σημεία στην έκθεση, η κ. Scallon αντιλήφθηκε ανησυχίες αναφορικά με το χαμηλό επίπεδο επαγγελματικής κατάρτισης στην ΕΕ και τον κίνδυνο που πιθανόν εγκυμονούν για τη δημόσια ασφάλεια οι δυσκολίες στη συνεννόηση μεταξύ πολύγλωσσων πληρωμάτων, στις περιπτώσεις όπου δεν παρέχεται δυνατότητα μετάφρασης. Τόσο η κ. Scallon όσο κι εγώ επιθυμούμε ασφαλώς να τεθούν στη διάθεση των ναυτικών περισσότερες θέσεις πρακτικής εξάσκησης, εάν θέλουμε πράγματι να σταματήσουμε αυτή την παρακμή. Οι έμπειροι ναυτικοί μπορούν κάλλιστα να απασχοληθούν και σε άλλες προσωρινές εργασίες στην ξηρά, κατά τις νεκρές περιόδους, σε τομείς όπως οι προσλήψεις, η εκπαίδευση, οι μεταφορές εμπορευμάτων, η ασφάλιση και η διαιτησία. Ως μέρος της προτεινόμενης εκστρατείας ευαισθητοποίησης, οφείλουμε επίσης να εξετάσουμε τη δυνατότητα να διατεθούν κονδύλια για την προώθηση των ναυτικών επαγγελμάτων στη δευτεροβάθμια εκπαίδευση.
<P>
Ολοκληρώνοντας, η κ. Scallon σχολίασε πως της προκάλεσε θλίψη το γεγονός ότι ακόμα και στα χωριά της πατρίδας της, όπου η κύρια ασχολία των κατοίκων είναι η αλιεία, η ναυτική τέχνη, η κωπηλασία και η ιστιοπλοΐα δεν θεωρούνται σημαντικά μαθήματα του προγράμματος μαθημάτων. Αυτό είναι κάτι για το οποίο λυπούμαστε και οι δυο.

<SPEAKER ID=113 NAME="Vitorino">
(ΡΤ) Κυρία Πρόεδρε, κύριοι βουλευτές, η ανακοίνωση σχετικά με την εκπαίδευση και πρόσληψη των ναυτικών την οποία συζητάμε σήμερα αποτελεί σημαντικό έγγραφο για την Επιτροπή, η οποία επιχειρεί να προωθήσει μία συζήτηση σε ευρωπαϊκό επίπεδο σχετικά με το ανησυχητικό θέμα της μείωσης του αριθμού των ναυτικών της Ευρωπαϊκής Ένωσης.
<P>
Πράγματι, η Επιτροπή είναι πεπεισμένη ότι η Ευρωπαϊκή Ένωση γενικά καθώς και η ναυτιλιακή βιομηχανία της ειδικότερα δεν μπορούν επιβιώσουν χωρίς ναυτικούς με επαρκή κατάρτιση, αποτελεσματικούς και με κίνητρα. Το 90% του εξωτερικού εμπορίου της Ένωσης και πάνω από το 35% του εσωτερικού εμπορίου της εξαρτώνται από τις θαλάσσιες μεταφορές, γι' αυτό και η δραστηριότητα αυτή είναι ζωτική για την οικονομία της Ένωσης. Η ανακοίνωση εξηγεί ότι η Κοινότητα δεν είναι δυνατό να επιτρέψει να χαθεί το σημαντικό απόθεμα εμπειρίας που διαθέτει εάν δεν θέλει να τεθεί σε κίνδυνο η ασφάλεια και το περιβάλλον, καθώς και η ανταγωνιστικότητα των θαλάσσιων μεταφορών και των συναφών τομέων.
<P>
Επιπλέον, μακροπρόθεσμα, η προβλεπόμενη έλλειψη κοινοτικών ναυτικών θα οδηγήσει σε ανεπάρκεια προσωπικού για τις δραστηριότητες της Ευρωπαϊκής Ένωσης στην ξηρά οι οποίες συνδέονται με τις θαλάσσιες μεταφορές. Πρέπει να διατηρήσουμε τις γνώσεις και την εμπειρία που απέκτησαν οι κοινοτικοί ναυτικοί κατά το διάστημα που πέρασαν στη θάλασσα εάν η Ευρωπαϊκή Ένωση θέλει να αποφύγει να βλάψει τη ναυτιλιακή βιομηχανία στο σύνολό της. Η ανακοίνωση προτείνει διάφορες συστάσεις. Όλες οι προτάσεις στηρίζονται στην αρχή ότι, στο βαθμό που η ναυτική σταδιοδρομία παραμένει από κοινωνική και οικονομική άποψη ελάχιστα ελκυστική σε σύγκριση με την εργασία στη ξηρά, δεν θα είναι σε θέση να προσελκύσει ναυτικούς ποιότητας και κατά συνέπεια να διασφαλίσει επαρκείς δραστηριότητες, ασφαλή ναυσιπλοΐα και καλή συντήρηση των πλοίων καθώς επίσης και να μειώσει τον αριθμό ατυχημάτων και την ίδια τη ρύπανση των θαλασσών, κάτι που έχει ανάγκη η ναυτιλιακή κοινότητα. Αυτό ισχύει ακόμη περισσότερο σήμερα διότι, εάν λάβουμε υπόψη τις πρόσφατες τρομοκρατικές επιθέσεις, θα πρέπει να δώσουμε ακόμη περισσότερη προσοχή στον ανθρώπινο παράγοντα σε όλους τους τομείς, συμπεριλαμβανομένου και του ναυτιλιακού τομέα.
<P>
Χαίρομαι ιδιαίτερα διότι βλέπω ότι το Ευρωπαϊκό Κοινοβούλιο συμφωνεί με τη φιλοσοφία αυτή και υποστήριξε το μεγαλύτερο μέρος των συστάσεών μας, συμβάλλοντας ταυτόχρονα με προτάσεις που θεωρώ πολύ εποικοδομητικές. Θα ήθελα επομένως, κυρία Πρόεδρε, να ευχαριστήσω καταρχήν την εισηγήτρια κ. Piia-Noora Kauppi, και έπειτα όλο το Ευρωπαϊκό Κοινοβούλιο, για την υποδοχή που επεφύλαξαν στην ανακοίνωσή μας.
<P>
Η έκθεση που θα εγκρίνει σήμερα το Κοινοβούλιο θα συμβάλει έντονα στην προώθηση της πολιτικής συζήτησης σχετικά με το θέμα αυτό. Μου απομένει να ελπίζω ότι τα κράτη μέλη επίσης θα δεχθούν γρήγορα να εξετάσουν το θέμα αυτό. Στην πραγματικότητα, η πλειοψηφία των δράσεων που προτείνει η Επιτροπή και που ελπίζω να τις υποστηρίξει το Κοινοβούλιο θα πρέπει να εφαρμοστεί από τα κράτη μέλη, τα ναυτιλιακά ιδρύματα, το ναυτιλιακό τομέα και τους κοινωνικούς εταίρους και ελπίζουμε να δούμε σύντομα τον μηχανισμό να τίθεται σε λειτουργία. Σήμερα καλούμε τους φορείς αυτούς να δράσουν και η Επιτροπή εκφράζει την ικανοποίησή της για αυτό. Από την πλευρά μας είμαστε έτοιμοι να συνεχίσουμε την έρευνα σε θέματα απασχόλησης, εκπαίδευσης και κατάρτισης ναυτικών και να προχωρήσουμε στην ανάλυση των οικονομικών μεταβλητών που αποτελούν τη βάση των θαλάσσιων μεταφορών, σύμφωνα με το αίτημα της έκθεσης της κ. Piia-Noora Kauppi.

<SPEAKER ID=114 NAME="Πρόεδρος">
Ευχαριστώ, Επίτροπε Antonio Vitorino.
<P>
Η συζήτηση έληξε.
<P>
Η ψηφοφορία θα διεξαχθεί στις 17.00.

<CHAPTER ID=8>
Κοινοτικό πρόγραμμα Leonardo da Vinci (1995-1999)
<SPEAKER ID=115 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0449/2001), της κ. Stauner, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την τελική έκθεση της Επιτροπής για την εφαρμογή του πρώτου σταδίου του κοινοτικού προγράμματος Leonardo da Vinci (1995-1999) (KOM(2000) 863 - 2001/2069(INI)).

<SPEAKER ID=116 LANGUAGE="DE" NAME="Stauner">
Κυρία Πρόεδρε, αγαπητοί συνάδελφοι, θα ήθελα κι εγώ, κυρία Πρόεδρε, να σας συγχαρώ για τα νέα σας καθήκοντα. Με χαροποιεί το γεγονός ότι μπορούμε να καλωσορίσουμε στην έδρα μία ακόμη γυναίκα. Θα μιλούσα ευχαρίστως λοιπόν για την έκθεσή μου σχετικά με την πρώτη φάση της εφαρμογής του προγράμματος στήριξης Leonardo, σήμερα το πρωί όμως έλαβα μία είδηση, η οποία με αναγκάζει να αλλάξω τα σχέδιά μου. Σύμφωνα με τις πληροφορίες αυτές, των οποίων την εγκυρότητα δεν μπορώ να αμφισβητήσω, η Επιτροπή έχει στα χέρια της από τις 31 Αυγούστου του 2001 μία έκθεση, η οποία υπογραμμίζει τις - παραθέτω επί λέξει: "possible irregularities and possible professional wrongdoing within the Commission" κατά την εφαρμογή του προγράμματος Leonardo I.
<P>
Τόσο η Υπηρεσία Καταπολέμησης της Απάτης (OLAF) όσο και η Επιτροπή θα πρέπει συνεπώς να έχουν διεξαγάγει έρευνες ή να ξανάρχισαν την έρευνα που διεξήχθη ήδη κατά το έτος 1999/2000. Το γεγονός ότι υπάρχει μία έκθεση με το παραπάνω περιεχόμενο μου επιβεβαιώθηκε τηλεφωνικώς από έναν εκπρόσωπο της Επιτροπής πριν από μερικές ώρες. Δεν μπόρεσα να επαληθεύσω τις δραστηριότητες της OLAF, διότι δεν κατάφερα να βρω τον διευθυντή της υπηρεσίας αυτής. Εφόσον λοιπόν προφανώς υπάρχουν σημαντικές πληροφορίες, οι οποίες υποδηλώνουν ελλείψεις του εν λόγω προγράμματος που ξεπερνούν τις ήδη γνωστές μας, αίρεται για την έκθεσή μου, ούτως ειπείν, η βάση συναλλαγής.
<P>
Εξ ονόματος της πολιτικής μου ομάδας, του ΕΛΚ, παρακαλώ ως εκ τούτου να σταματήσουμε σήμερα τη συζήτηση και την ψηφοφορία και να παραπέμψουμε την έκθεση στην αρμόδια επιτροπή, ώστε να μπορέσω να ενημερωθώ ανάλογα και να υποβάλω μία έκθεση, η οποία να περιέχει όλες τις πληροφορίες και τα στοιχεία που πράγματι υπάρχουν σχετικά με το προκείμενο θέμα.
<P>
Θα παρακαλούσα ωστόσο τον παρευρισκόμενο κ. Επίτροπο να εξηγήσει στο Κοινοβούλιο το λόγο για τον οποίο η Επιτροπή δεν ενημέρωσε εμένα ή τους συναδέλφους μου σχετικά με την εν λόγω έκθεση, παρόλο που μόλις χθες είχα μια συνομιλία με ένα εκπρόσωπο της Επιτροπής. Επιτρέψτε μου να επισημάνω ότι η απόκρυψη πληροφοριών και εκθέσεων τέτοιας ουσιώδους σημασίας δεν ικανοποιεί την αρχή της αξιόπιστης συνεργασίας Κοινοβουλίου και Επιτροπής και ότι προσωπικά είμαι πολύ απογοητευμένη με την τακτική αυτή!
<P>
(Χειροκροτήματα)
<P>
(Το Σώμα εγκρίνει την αίτηση παραπομπής της έκθεσης στην επιτροπή)

<SPEAKER ID=117 NAME="Κουκιάδης">
Κυρία Πρόεδρε, παρακάλεσα, προτού πάρουμε απόφαση, να μιλήσει ο κύριος Επίτροπος, διότι έθεσε ένα σημαντικό ερώτημα η συνάδελφος κ. Stauner και δεν πήραμε απάντηση από τον κ. Επίτροπο. Τι συμβαίνει; Είναι έτσι; Δεν είναι έτσι; Και μετά να αποφασίσουμε. Δεν κατάλαβα πώς θα πάρουμε απόφαση χωρίς απάντηση του κ. Επιτρόπου. Εξ άλλου, όπως είδα, ο κ. Επίτροπος ζήτησε τον λόγο.

<SPEAKER ID=118 NAME="Πρόεδρος">
Ναι, το ξέρω, όμως θα πρέπει να ακολουθήσω το άρθρο 144 του Εσωτερικού Κανονισμού. Επομένως θα πρέπει να προχωρήσουμε με αυτόν τον τρόπο.

<SPEAKER ID=119 LANGUAGE="NL" NAME="Pronk">
 - (NL) Προς υποστήριξη του κ. Κουκιάδη: νόμιζα ότι κάπου στον Κανονισμό - δεν μπορώ να βρω αμέσως το συγκεκριμένο σημείο - αναφερόταν ότι μπορεί να ζητηθεί από την Επιτροπή να εκδώσει παρατηρήσεις για κάθε σημείο, το οποίο ετίθετο. Θεωρώ θετικό να γίνεται αυτό, εν προκειμένω, και έχω την εντύπωση ότι η Επιτροπή είναι διατεθειμένη να το πράξει.
<P>
Νόμιζα ότι αποτελεί γενικό κανόνα εδώ στο Κοινοβούλιο, ότι η Επιτροπή έχει τη δυνατότητα να εκφράζεται όποτε το επιθυμεί. Αυτό δεν συμβαίνει συχνά, επειδή τις περισσότερες φορές δεν ενημερώνεται τόσο ξαφνικά, αλλά, σε αυτή την περίπτωση, νομίζω ότι εμείς πρέπει να δημιουργήσουμε ένα προηγούμενο και ότι η Επιτροπή, όταν το επιθυμεί, σε παρόμοιες περιπτώσεις, θα πρέπει να μπορεί να εκδώσει μία δήλωση, κυρίως, όταν αυτό αφορά τον ρόλο της. Διαφορετικά θα μπορούσε να επέλθει μεγάλη ασάφεια στον Τύπο.
<P>
Κυρία Πρόεδρε, θα επιθυμούσα να επιμείνω σε αυτό, και δεν πρέπει, όπως πιστεύω, αυτή η δήλωση να είναι μακροσκελής.

<SPEAKER ID=120 NAME="Πρόεδρος">
Συμφωνώ καταρχήν με την άποψη του κ. Pronk. Δυστυχώς ο Εσωτερικός Κανονισμός δεν προβλέπει αυτήν την δυνατότητα, παρόλα αυτά θα συζητήσουμε το ζήτημα στο πλαίσιο της πραγματοποιούμενης αναθεώρησης των διατάξεων του Εσωτερικού Κανονισμού. Θυμούμαι μάλιστα ότι μία τέτοια γενική δυνατότητα θα περιληφθεί στον Εσωτερικό Κανονισμό, και πολύ σωστά.
<P>
Καθώς παραπέμψαμε το ζήτημα στην επιτροπή, υποχρεούμαι να ακολουθήσω τους ισχύοντες κανόνες. Μπορούμε βέβαια να δώσουμε τον λόγο στον Επίτροπο, για να παρουσιάσει τις απόψεις του, παρόλο που ήδη λάβαμε απόφαση. Αντίθετα, δεν μπορούμε φυσικά να αλλάξουμε μία απόφαση που λάβαμε ήδη.

<SPEAKER ID=121 NAME="Vitorino">
 Κυρία Πρόεδρε, ζήτησα το λόγο, ωστόσο δεν ήθελα να παραβώ τον Κανονισμό του Κοινοβουλίου. Όταν ζητήσατε έναν ομιλητή για να ομιλήσει υπέρ κι έναν για να ομιλήσει κατά της απόφασης να αναβληθεί η έκθεση της κ. Stauner, δεν θέλησα να πάρω εγώ το λόγο, διότι δεν πρέπει κανονικά να πάρω θέση σε αυτό το θέμα.
<P>
Εν τούτοις, θα ήθελα να τονίσω πως η Επιτροπή έχει ενημερώσει αρκετές φορές το Κοινοβούλιο ότι τόσο η Γενική Διεύθυνση Διοίκησης όσο και η Υπηρεσία Καταπολέμησης της Απάτης (OLAF) εξετάζουν επί του παρόντος μια μακροσκελή έκθεση που περιλαμβάνει τους ισχυρισμούς ενός υπαλλήλου της Επιτροπής για πιθανές ατασθαλίες στους κόλπους της Επιτροπής αναφορικά με ποικίλα θέματα. Όπως είπα, η εξέταση της έκθεσης από την OLAF και τη Γενική Διεύθυνση Διοίκησης βρίσκεται εν εξελίξει. Δεν έχει εξαχθεί ακόμα κάποιο συμπέρασμα ως προς το εάν η έκθεση περιλαμβάνει νέα στοιχεία σχετικά με το πρόγραμμα Leonardo da Vinci, τα οποία απαιτούν ενδεχομένως περαιτέρω έρευνα. Οι συνάδελφοί μου που είναι άμεσα υπεύθυνοι για αυτά τα θέματα με ενημέρωσαν πως θα καταλήξουν πολύ σύντομα σε συμπεράσματα.

<SPEAKER ID=122 LANGUAGE="DE" NAME="Stauner">
Κυρία Πρόεδρε, δεν θα ήθελα να υπάρξουν παρεξηγήσεις. Κύριε Επίτροπε, σας είμαι ευγνώμων για την προκείμενη δήλωση. Να είστε βέβαιος ότι δεν γνώριζα πως είχατε αναθέσει στον εν λόγω υπάλληλο της Επιτροπής να ετοιμάσει έως την 31η Αυγούστου μία τελική έκθεση, εν συνεχεία όμως το έμαθα, ωστόσο όχι από την πλευρά της Επιτροπής, αλλά από διαφορετικές πηγές. Δεν το θεωρείτε όμως ως πρακτική αξιόπιστης συνεργασίας και σωστής διοίκησης, όταν επίκειται μία έκθεση που πρόκειται να ολοκληρώσει την αξιολόγηση μίας συγκεκριμένης φάσης ενός προγράμματος στήριξης, να ενημερώνετε τουλάχιστον την εισηγήτρια; Στην εν λόγω έκθεση αποδίδονται μομφές ακριβώς στο πρόγραμμα Leonardo. Ουσιαστικά είμαι αναγκασμένη να υποθέσω ότι θέλατε να πάρετε από το Κοινοβούλιο "συγχωροχάρτι" κι έπειτα, κάποια στιγμή μέσα σε έξι μήνες, ίσως να μας αποκαλύψετε ότι έχουν συμβεί και κάποια άλλα σκάνδαλα. Θα μπορούσατε τότε κάλλιστα να πείτε "Μα, σας παρακαλώ, ακόμα και το Κοινοβούλιο ενέκρινε την τακτική μας!"
<P>
Τηρήστε σας παρακαλώ τους κανόνες του δίκαιου παιχνιδιού. Όταν υπάρχει μια γενική έκθεση δεν είναι δυνατόν να μου έρθει ως έκλαμψη ότι σ' αυτήν ίσως να αναφέρεται κάτι για το πρόγραμμα Leonardo I!

<SPEAKER ID=123 NAME="Πρόεδρος">
Καθώς το ζήτημα παραπέμφθηκε στην επιτροπή, δεν θα πραγματοποιηθεί συζήτηση τώρα.

<CHAPTER ID=9>
Βασιλεία II
<SPEAKER ID=124 NAME="Πρόεδρος">
Η ημερήσια διάταξη προβλέπει τη συζήτηση της προφορικής ερώτησης (B5-0001/2002), των κκ. Karas, Radwan και Villiers εξ ονόματος της Ομάδας του Ευρωπαϊκού Κόμματος των Φιλελευθέρων (Χριστιανοδημοκράτες) και των Ευρωπαίων Δημοκρατών, προς την Επιτροπή σχετικά με τη Βασιλεία ΙΙ - ίδιοι πόροι για τα πιστωτικά ιδρύματα.

<SPEAKER ID=125 LANGUAGE="DE" NAME="Karas">
Κυρία Πρόεδρε, κύριε Επίτροπε, αγαπητοί συνάδελφοι, επιτρέψτε μου καταρχάς να πω ότι με χαροποιεί ιδιαιτέρως που κλήθηκα σήμερα να πάρω το λόγο υπό την προεδρία σας, διότι χαίρομαι πολύ που ανήκετε στο νέο Προεδρείο του Κοινοβουλίου.
<P>
Η πολιτική ομάδα ΕΛΚ-ΕΔ απηύθυνε την ερώτηση αυτή στην Επιτροπή ακριβώς διότι μετά την έκθεση της κ. Villiers και πριν από την υποβολή του τρίτου συμβουλευτικού εγγράφου καθώς και πριν από την ολοκλήρωση του σχεδίου της οδηγίας από την Επιτροπή θα θέλαμε να σηματοδοτήσουμε ξεκάθαρα στην κοινή γνώμη και στις επιχειρήσεις που εν προκειμένω πλήττονται ότι κατά τη σύνταξη της οδηγίας είμαστε στο πλευρό των πληγέντων και ότι σκοπεύουμε να συμμετάσχουμε πιο σθεναρά στη διαδικασία των διαπραγματεύσεων τόσο σε ό,τι αφορά τη συνοδεία της Επιτροπής της Βασιλείας όσο και την προετοιμασία της οδηγίας.
<P>
Κατά τη γνώμη μας πρέπει να χαιρετιστεί η βασική ιδέα της συνόδου ΙΙ της Βασιλείας ότι ο εφοδιασμός των τραπεζών με ίδια κεφάλαια οφείλει να είναι περισσότερο προσανατολισμένος στους πραγματικούς κινδύνους. Σημασία έχει όμως ο τρόπος εφαρμογής της ιδέας αυτής, διότι μόνο με μια εφαρμογή ανάλογη της δικής μας οικονομικής διάρθρωσης μπορεί πραγματικά να ενισχυθεί ο δημοσιονομικός τομέας και μαζί μ' αυτόν ένας σημαντικός πυλώνας της οικονομίας καθώς και οι οικονομικές επιχειρήσεις, προ πάντων οι μικρομεσαίες.
<P>
Οι έως τώρα προτάσεις της Επιτροπής της Βασιλείας περί εποπτείας των τραπεζών εξακολουθούν κατά την άποψή μας να μην είναι ικανοποιητικές και πιστεύουμε ότι σε πολλές περιπτώσεις θα πρέπει να αναθεωρηθούν κατά ένα μεγάλο μέρος.
<P>
Ο λόγος της σημερινής μας ερώτησης είναι η διάρθρωση τις οικονομίας μας. Τα δεκαοχτώ εκατομμύρια μικρομεσαίες επιχειρήσεις της Ευρώπης προσφέρουν το 75% των θέσεων εργασίας στην Ευρώπη και καταβάλουν το 80% των φόρων. Το ζήτημα του κόστους κεφαλαίου αποτελεί ως εκ τούτου για τις επιχειρήσεις αυτές ουσιαστική βάση για την ανταγωνιστικότητα των επιχειρήσεων και για τη διατήρηση της μικρομεσαίας οικονομικής δομής.
<P>
Κύριε Επίτροπε, πιστεύουμε ότι η Επιτροπή - και ρωτώ και εσάς προσωπικά τι σκοπεύετε να κάνετε - πρέπει να είναι ο διαμεσολαβητής ανάμεσα στα έξι κράτη μέλη της Ευρωπαϊκής Ένωσης, τα οποία δεν μετέχουν στην επιτροπή της Βασιλείας, και στα υπόλοιπα εννέα και ότι πρέπει τελικά να κάνουμε τα πάντα ώστε οι 15 να εκπροσωπούνται από τους 9. Μόνον αν το επιτύχουμε, θα μπορώ να διανοηθώ ότι είναι δυνατόν να πραγματοποιηθεί αυτό που είπε ο Επίτροπος Bolkenstein και συγκεκριμένα ότι θα μπορέσουμε να υιοθετήσουμε στο σχέδιο της οδηγίας το αποτέλεσμα της Βασιλείας 1 προς 1. Αν δεν γίνει αυτό, τότε όλες οι υπάρχουσες διαφορετικές απόψεις θα εκφραστούν στη συζήτηση περί της οδηγίας, κατά την οποία τα περιθώρια για το Κοινοβούλιο, την Επιτροπή και το Συμβούλιο είναι πολύ πιο περιορισμένα.
<P>
Για το λόγο αυτό εμείς, και συγκεκριμένα οι συνάδελφοι Radwan, Villiers και εγώ, σας υποβάλαμε ορισμένα ερωτήματα, τα οποία θέλoυμε να απαντηθούν επειγόντως κατά την εκπόνηση της οδηγίας. Αφορούν το έμμεσο κόστος για τις επιχειρήσεις μικρομεσαίου μεγέθους και το ζήτημα της ευελιξίας των μικρομεσαίων επιχειρήσεων και τραπεζών κατά τη εφαρμογή της οδηγίας, αφορούν τη χρονική στιγμή της έναρξης ισχύος και το συντονιστικό έργο της Επιτροπής μεταξύ των εννέα εκπροσωπουμένων και των έξι μη εκπροσωπουμένων κρατών στην επιτροπή της Βασιλείας. Η ερώτηση τίθεται υπέρ της μικρομεσαίας οικονομικής δομής στην Ευρώπη και θέλει να εκφράσει τα ερωτήματα των μικρομεσαίων τραπεζών και επιχειρήσεων. Αναμένουμε επί του προκειμένου συγκεκριμένες απαντήσεις από την πλευρά σας.

<SPEAKER ID=126 NAME="Vitorino">
. (ΕΝ) Κυρία Πρόεδρε, εκ μέρους του συναδέλφου μου, θα ήθελα να ξεκινήσω λέγοντας ότι η αναθεώρηση του πλαισίου της κεφαλαιακής επάρκειας είναι ένα εξαιρετικά σημαντικό έργο, το οποίο αποτελεί μέρος του σχεδίου δράσης της Επιτροπής για τις χρηματοπιστωτικές υπηρεσίες. Όπως αναφέρθηκε, ο στόχος είναι να εκσυγχρονιστούν οι υφιστάμενες κεφαλαιακές απαιτήσεις των τραπεζών και των εταιρειών επενδύσεων. Αυτό θα έχει σημαντικά οφέλη για τις ευρωπαϊκές αγορές χρηματοπιστωτικών υπηρεσιών όσον αφορά στην αύξηση της αποδοτικότητας και του ανταγωνισμού, ενώ παράλληλα θα βελτιώσει την οικονομική σταθερότητα μέσω προληπτικών απαιτήσεων, πιο ολοκληρωμένων και πιο ευαίσθητων έναντι των κινδύνων που αντιμετωπίζουν αυτά τα ιδρύματα.
<P>
Η αναθεώρηση στην οποία προβαίνει η Ένωση λαμβάνει χώρα παράλληλα με την αναθεώρηση της Επιτροπής της Βασιλείας όσον αφορά την τραπεζική εποπτεία των κεφαλαιακών απαιτήσεων για μεγάλες τράπεζες με διεθνή δραστηριότητα. Πριν να προχωρήσουμε σε συγκεκριμένες ερωτήσεις, επιτρέψτε μου να αναφέρω ότι έχει σημειωθεί εξαιρετική πρόοδος, αλλά η επανεξέταση δεν έχει ακόμη ολοκληρωθεί. Επομένως, οι απαντήσεις μου στις ερωτήσεις σας θα πρέπει να ερμηνευθούν βάσει των ανωτέρω.
<P>
Όσον αφορά στη μέθοδο των εσωτερικών αξιολογήσεων και στις μικρότερες τράπεζες, το πλαίσιο που πιθανότατα θα προταθεί θα βασίζεται σε μια προοδευτική και ευέλικτη προσέγγιση. Τα ιδρύματα θα χρησιμοποιήσουν διαφορετικές προσεγγίσεις ανάλογα με το επίπεδο εκλέπτυνσης που επιθυμούν να υιοθετήσουν - τις πρακτικές διαχείρισης κινδύνων που εφαρμόζουν και ούτω καθεξής. Τη σπουδαιότητα της μεθόδου των εσωτερικών αξιολογήσεων έχει ήδη αναγνωρίσει το Κοινοβούλιο με το ψήφισμά του της 17ης Νοεμβρίου 2000 σχετικά με την αξιολόγηση της οδηγίας περί ιδίων κεφαλαίων. Η μέθοδος των εσωτερικών αξιολογήσεων θα πρέπει να σχεδιαστεί με σύνεση, αλλά με τέτοιο τρόπο ώστε να μην αποκλείει αδικαιολόγητα τα μικρότερα και λιγότερο σύνθετα ιδρύματα. Η Επιτροπή επιδιώκει τα ανωτέρω από την αρχή, τόσο κατά την προετοιμασία της πρότασής της όσο και κατά τη συμμετοχή της στη διαδικασία της Βασιλείας.
<P>
Με γνώμονα την εξυπηρέτηση των αναγκών των μικρότερων και λιγότερο σύνθετων ιδρυμάτων, το δεύτερο έγγραφο διαβούλευσης της Επιτροπής του Φεβρουαρίου 2001 παρουσίασε αποκλίσεις από το έγγραφο διαβούλευσης της Βασιλείας σε συγκεκριμένα θέματα. Δόθηκε ιδιαίτερη έμφαση στα ελάχιστα πρότυπα της Βασιλείας, τα οποία τροποποιήθηκαν ώστε να καταστούν καταλληλότερα για χρήση στο πλαίσιο της Ευρωπαϊκής Ένωσης. Για παράδειγμα, το έγγραφο διαβούλευσης της Επιτροπής πρότεινε να απαιτηθεί από τα ιδρύματα η εφαρμογή της μεθόδου των εσωτερικών αξιολογήσεων σε όλες τις κατηγορίες ανάληψης υλικών κινδύνων. Έτσι τα ιδρύματα θα μπορούν να εξαιρέσουν από τη μέθοδο των εσωτερικών αξιολογήσεων τα άυλα χαρτοφυλάκια. Θα εφαρμοστεί δηλαδή μια προσέγγιση μερικής χρήσης. Η Επιτροπή πιστεύει ότι αυτή η ευελιξία εξασφαλίζει την κατάλληλη ισορροπία στο πλαίσιο της Ευρωπαϊκής Ένωσης.
<P>
Μια άλλη άποψη που συμπεριλήφθηκε στο δεύτερο έγγραφο διαβούλευσης της Επιτροπής ήταν η πρόταση να επιτραπεί στις τράπεζες να αξιοποιούν συνδυασμό δεδομένων για την εκτίμηση της πιθανότητας αδυναμίας αποπληρωμής εκ μέρους του χρεώστη. Έτσι τα μικρότερα ιδρύματα δεν θα ανησυχούν ότι τα δικά τους δεδομένα είναι πολύ περιορισμένα ώστε να διεξαχθούν χρήσιμα στατιστικά συμπεράσματα και δεν θα φοβούνται να βασιστούν, εν ανάγκη, σε ένα σύστημα εσωτερικών αξιολογήσεων, το οποίο αναπτύχθηκε από ένωση τραπεζών.
<P>
Σχετικά με τον ενδεχόμενο αντίκτυπο του νέου καθεστώτος στο κόστος δανειοδότησης προς τις ΜΜΕ, τόσο η Επιτροπή όσο και η Επιτροπή της Βασιλείας έχουν τονίσει ιδιαίτερα ότι είναι σημαντικό να υπάρξει μέριμνα ώστε το καθεστώς επάρκειας των ιδίων κεφαλαίων να προβλέπει κατάλληλη επεξεργασία των πιστώσεων προς τις ΜΜΕ. Κατά τη διάρκεια του 2001, επιτελέστηκε σημαντική πρόοδος από αυτήν την άποψη και η Επιτροπή δεσμεύεται για την επιτυχή ολοκλήρωση αυτού του σημαντικού θέματος.
<P>
Έχει αναπτυχθεί μία τροποποιημένη καμπύλη στάθμισης κινδύνου όσον αφορά τις αναλήψεις κινδύνων από εταιρείες, η οποία είναι πιθανό να μειώσει τις κεφαλαιακές απαιτήσεις για πολλές δανειολήπτριες ΜΜΕ σχετικά με τις προτάσεις του δεύτερου εγγράφου διαβούλευσης. Είναι πιθανό να αναγνωρισθεί στο πλαίσιο της μεθόδου των εσωτερικών αξιολογήσεων μια ευρύτερη κλίμακα μέσων πρόσθετης ασφάλειας. Θα επανέλθω εκτενέστερα σε αυτά σε λίγο.
<P>
Υπό εξέλιξη βρίσκονται οι εργασίες μας για την ανάπτυξη προτάσεων στάθμισης κινδύνων αναφορικά με τα δάνεια λιανικής. Στις μεθόδους των εσωτερικών αξιολογήσεων οι κίνδυνοι αυτοί είναι μικρότεροι σε σχέση με τα δάνεια σε επιχειρήσεις. Είναι πιθανό τα δάνεια λιανικής να οριστούν με τέτοιο τρόπο ώστε τα δάνεια μικρών επιχειρήσεων, τα οποία αντιμετωπίζονται από τις τράπεζες ως δάνεια λιανικής και τα οποία πληρούν τα άλλα σχετικά κριτήρια, να περιλαμβάνονται στους κινδύνους λιανικής. Αυτό θα ωφελήσει τις κανονιστικές κεφαλαιακές απαιτήσεις των συναφών δανείων μικρών επιχειρήσεων, συμβάλλοντας παράλληλα στη διατήρηση κατάλληλων και υγιών επιπέδων προληπτικής εποπτείας.
<P>
Κατά τη διάρκεια του 2001, δόθηκε αρκετά μεγάλη προσοχή στο ζήτημα της αναγνώρισης μίας ευρύτερης κλίμακας μέσων πρόσθετης ασφάλειας στο πλαίσιο της μεθόδου των εσωτερικών αξιολογήσεων. Αυτό έχει ιδιαίτερη σημασία από την άποψη του δανεισμού στις ΜΜΕ. Ο συλλογισμός που υπερισχύει είναι να αναγνωριστεί μια ευρύτερη κλίμακα μέσων πρόσθετης ασφάλειας από ό,τι είχε αρχικά προταθεί.
<P>
Πιθανότατα, η προσέγγιση δεν θα αφορά τον καθορισμό συγκεκριμένων τύπων υλικών μέσων πρόσθετης ασφάλειας, οι οποίοι θα είναι αποδεκτοί, αλλά τον καθορισμό κριτηρίων επιλεξιμότητας που θα επιχειρούν να εξασφαλίσουν μια ορισμένη βιώσιμη αξία των μέσων πρόσθετης ασφάλειας σε περίπτωση αδυναμίας αποπληρωμής εκ μέρους του χρεώστη. Σκοπεύουμε επίσης να αναγνωρίσουμε δεόντως τη χρησιμότητα της μεθόδου των εσωτερικών αξιολογήσεων σε καταστάσεις όπου τα δάνεια ασφαλίζονται έναντι εισπρακτέων ποσών όπως και τις δυνατότητες μετριασμού του κινδύνου που παρέχουν οι μακροπρόθεσμες χρηματοδοτικές μισθώσεις.
<P>
Εξετάζουμε επίσης την αναγνώριση της πρακτικής σύμφωνα με την οποία τα ασφαλιστήρια ζωής εκλαμβάνονται από τα ιδρύματα δανειοδότησης ως εγγύηση για κάποιο δάνειο.
<P>
Περνάω τώρα στο πέμπτο ερώτημα για την εφαρμογή της νέας Συμφωνίας της Βασιλείας, όσον αφορά το ζήτημα της ομοιομορφίας και της ευελιξίας καθώς και την ημερομηνία εφαρμογής. Όσον αφορά στο ζήτημα της ομοιομορφίας εφαρμογής και της ευελιξίας, είναι σημαντικό να δηλώσουμε για ακόμα μία φορά ότι το νέο πλαίσιο θα βασιστεί σε μια προοδευτική προσέγγιση. Είναι σχεδιασμένο για να χρησιμοποιηθεί με διαφορετικό τρόπο από οργανισμούς διαφορετικού μεγέθους και διαφορετικού βαθμού πολυπλοκότητας.
<P>
Το σημείο κλειδί στο οποίο επικεντρώνονται οι προσπάθειες της Επιτροπής έγκειται στην προσπάθεια το νέο αυτό καθεστώς να αντικατοπτρίζει πλήρως τα ειδικά χαρακτηριστικά στοιχεία του πλαισίου της Ευρωπαϊκής Ένωσης, συμπεριλαμβανομένης της ευρύτερης κλίμακας ιδρυμάτων στα οποία θα εφαρμοστεί το καθεστώς.
<P>
Για λόγους ανταγωνιστικής ουδετερότητας, το νομικό πλαίσιο της Ευρωπαϊκής Ένωσης για τις τράπεζες και τις εταιρείες επενδύσεων βασίζεται στην αρχή της ισότητας της μεταχείρισης μεταξύ ανταγωνιστικών ιδρυμάτων, τουλάχιστον όσον αφορά σε ορισμένες επιχειρηματικές δραστηριότητες και τμήματα της αγοράς. Για το λόγο αυτό, ένα καθεστώς επάρκειας των ιδίων κεφαλαίων, το οποίο είναι ιδιαίτερα καινοτόμο, δεν πρέπει να εφαρμόζεται σε μία μόνο κατηγορία ιδρυμάτων. Για λόγους ισότητας όσον αφορά στον διεθνή ανταγωνισμό, είναι πολύ σημαντικό τα ιδρύματα της Ευρωπαϊκής Ένωσης να μεταβούν στο νέο πλαίσιο βάσει του ίδιου χρονοδιαγράμματος που θα ακολουθήσουν και τα ιδρύματα άλλων χωρών, συμπεριλαμβανομένων, για παράδειγμα, των Ηνωμένων Πολιτειών. Ως προθεσμία για την εφαρμογή του νέου πλαισίου ορίστηκε το 2005.
<P>
Η Επιτροπή σκοπεύει να υιοθετήσει τη συναφή πρόταση οδηγίας αμέσως μόλις επιτευχθεί η τελική συμφωνία στη Βασιλεία. Αυτό, μαζί με την πλήρη και διεξοδική διαδικασία διαβούλευσης που διεξάγεται επί του παρόντος με στόχο τη σύνταξη μιας ιδιαίτερα υψηλής ποιότητας πρότασης, θα διευκολύνει την Επιτροπή να συμβάλει στο μέγιστο βαθμό σε μια διαδικασία, η οποία θα οδηγήσει στην έγκαιρη έγκριση της σχετικής νομοθεσίας, ώστε να προλάβουμε την ημερομηνία εφαρμογής της συμφωνίας.
<P>
Τη σπουδαιότητα της ταχείας εφαρμογής του νέου πλαισίου αναγνώρισε το Κοινοβούλιό σας στο ψήφισμα του Νοεμβρίου 2000 σχετικά με την αξιολόγηση της οδηγίας περί ιδίων κεφαλαίων.
<P>
Για την έκτη ερώτηση, θα έλεγα ότι η Επιτροπή είναι ενήμερη για τις ανησυχίες ορισμένων, συμπεριλαμβανομένων κάποιων κρατών μελών, ότι η επεξεργασία της πτυχής της λήξης που προτάθηκε στο δεύτερο έγγραφο διαβούλευσης θα μπορούσε να δημιουργήσει ανταγωνιστικά μειονεκτήματα για τράπεζες, οι οποίες συνήθως χορηγούν μακροπρόθεσμα δάνεια. Αυτό το θέμα βρίσκεται ακόμη υπό μελέτη στη Βασιλεία.
<P>
Για την έβδομη ερώτηση, αναφορικά με το όριο των δανείων λιανικής, η Επιτροπή πιστεύει ότι η διαχωριστική γραμμή ανάμεσα στα δάνεια σε εταιρείες και στα δάνεια λιανικής θα πρέπει να είναι τέτοια, ώστε να καθιστά δυνατή την κατάταξη συγκεκριμένων δανείων προς τις ΜΜΕ στην κατηγορία των δανείων λιανικής. Το θέμα του προσδιορισμού της διαχωριστικής γραμμής ανάμεσα σε ένα δάνειο λιανικής και σε ένα δάνειο προς εταιρείες, αποτελεί επί του παρόντος αντικείμενο μελέτης. Ο ορισμός που προτείνεται επί του παρόντος στο πλαίσιο της μεθόδου των εσωτερικών αξιολογήσεων περιλαμβάνει μία δοκιμή χρήσης, βάσει της οποίας ένα τέτοιο δάνειο μπορεί να θεωρείται ως δάνειο λιανικής, εάν εκλαμβάνεται από τα συστήματα διαχείρισης κινδύνων και αξιολόγησης των ιδρυμάτων ως όμοιο με τα άλλα δάνεια λιανικής και πληροί τα άλλα σχετικά κριτήρια, συμπεριλαμβανομένων και αυτών που αφορούν στην αξία. Η Επιτροπή θεωρεί αυτήν την προσέγγιση χρήσιμη και αποτελεσματική.
<P>
Η Επιτροπή αναγνωρίζει ότι τα στεγαστικά δάνεια χαρακτηρίζονται από ιδιαίτερους κινδύνους. Αναγνωρίζει επίσης ότι οι ευρωπαϊκές αγορές δανείων για αγορά κατοικίας έχουν διαφορετικά χαρακτηριστικά από άλλες αγορές δανείων κατοικίας στον κόσμο και ότι είναι ιδιαίτερα σημαντικές για το τραπεζικό σύστημα της Ευρωπαϊκής Ένωσης. Συνεχίζουμε να εργαζόμαστε για την ανάπτυξη ενός κατάλληλου πλαισίου επεξεργασίας για τα δάνεια αυτού του τύπου.
<P>
Τέλος, σχετικά με την όγδοη ερώτηση - αναφορικά με το συντονισμό μεταξύ των εννέα κρατών μελών της ΕΕ, τα οποία είναι μέλη της Επιτροπής της Βασιλείας και των υπολοίπων κρατών μελών της Ευρωπαϊκής Ένωσης - η Ευρωπαϊκή Ένωση εκπροσωπείται πράγματι σε μεγάλο βαθμό στην Επιτροπή της Βασιλείας. Η Ισπανία έγινε μέλος της Επιτροπής της Βασιλείας πέρυσι· έτσι στην επιτροπή συμμετέχουν τελικά 9 από τα 13 κράτη μέλη της Ένωσης. Η Επιτροπή παρίσταται στην Επιτροπή της Βασιλείας ως παρατηρητής, όπως και η Ευρωπαϊκή Κεντρική Τράπεζα. Έτσι κατέστη δυνατό να ληφθούν υπόψη όλες οι απόψεις της Ευρωπαϊκής Ένωσης, όπως εκφράζονται στις πρόσφατες προτάσεις της Βασιλείας, κατά την αναθεώρηση των κεφαλαιακών απαιτήσεων που εφαρμόζονται στη δανειοδότηση των ΜΜΕ και κατά την ευρύτερη αναγνώριση των μέσων πρόσθετης ασφάλειας.
<P>
Το έργο της συμβουλευτικής επιτροπής για τραπεζικά θέματα είναι πολύ σημαντικό από αυτή την άποψη. Η συμβουλευτική επιτροπή για τραπεζικά θέματα είναι μια συμβουλευτική επιτροπή της Επιτροπής, στην οποία συμμετέχουν τραπεζικοί επιθεωρητές και ρυθμιστές. Οι αρμόδιες αρχές για την προληπτική εποπτεία των εταιρειών επενδύσεων έχουν κληθεί να συμμετάσχουν στις συζητήσεις για την επισκόπηση των κεφαλαιακών απαιτήσεων.
<P>
Ακολουθείται πιστά μια ορισμένη εργασιακή διάρθρωση ώστε να καταστεί δυνατή η ανάπτυξη συγκεκριμένων προτάσεων που θα επιλύσουν τα θέματα που προκαλούν ανησυχία στην ΕΕ, ειδικότερα όσον αφορά στην εφαρμογή του πλαισίου για τις κεφαλαιακές απαιτήσεις σε μία ευρεία κλίμακα ιδρυμάτων, συμπεριλαμβανομένων των μικρότερων τραπεζών και των εταιρειών επενδύσεων.
<P>
Ολοκληρώνοντας, επιτρέψτε μου να πω ότι η Επιτροπή θεωρεί ότι έχει σημειωθεί ουσιαστική πρόοδος. Φυσικά, έχουμε ακόμη σημαντικό έργο μπροστά μας, πριν από τη δημοσίευση του τρίτου εγγράφου διαβούλευσης κατά τη διάρκεια του έτους. Η Επιτροπή επιθυμεί την ταχεία ολοκλήρωση αυτού του έργου και την έγκριση νομοθετικής πρότασης, έτσι ώστε το νέο καθεστώς να μπορεί να εφαρμοσθεί εγκαίρως.
<P>
Τέλος, η Επιτροπή θεωρεί σημαντική για τη διαδικασία την ενημέρωση του Κοινοβουλίου για τις εξελίξεις στο σκεπτικό της Επιτροπής αναφορικά με την ενδεχόμενη πρόταση περί εφαρμογής ενός καθεστώτος επάρκειας των ιδίων κεφαλαίων. Ο Επίτροπος Bolkestein απέστειλε μόλις αυτήν την εβδομάδα επιστολή στον πρόεδρο της Επιτροπής Οικονομικής και Νομισματικής Πολιτικής προτείνοντας συνάντηση στο πλαίσιο της οποίας τα μέλη της επιτροπής θα ενημερωθούν λεπτομερώς από ειδικούς της Επιτροπής αναφορικά με το νέο σκεπτικό που αναπτύσσεται σχετικά με την αναθεώρηση της επάρκειας των ιδίων κεφαλαίων.

<SPEAKER ID=127 NAME="Villiers">
Ευχαριστώ τον Επίτροπο για την ιδιαίτερα λεπτομερή και κατατοπιστική παρουσίασή του. Με χαροποίησε ιδιαίτερα η αναφορά σας στην ευελιξία και την προοδευτική προσέγγιση όσον αφορά στη συναφή με τις εσωτερικές αξιολογήσεις μέθοδο. Είναι ζωτικής σημασίας να μπορέσει αυτό το ευαίσθητο έναντι των κινδύνων πλαίσιο να εφαρμοσθεί σε μία ευρεία κλίμακα πιστωτικών ιδρυμάτων, μεγάλων και μικρών.
<P>
Χαιρετίζω επίσης όσα είπατε για τον συνδυασμό δεδομένων, ο οποίος είναι απαραίτητος για να εξασφαλίσουμε ότι τα μικρότερα ιδρύματα θα μπορούν να επωφεληθούν από ένα νέο ευαίσθητο έναντι των κινδύνων πλαίσιο συνδυάζοντας τα δεδομένα τους με τα δεδομένα παρόμοιων, μικρότερων πιστωτικών ιδρυμάτων.
<P>
Χαιρετίζω ακόμη την αναφορά σας στην τροποποιημένη καμπύλη στάθμισης κινδύνου καθώς και στα δάνεια λιανικής και στα μέτρα πρόσθετης ασφάλειας. Όλα αυτά τα ζητήματα είναι ζωτικής σημασίας προκειμένου να εξασφαλισθεί ότι το νέο πλαίσιο είναι προσαρμόσιμο στην ποικιλομορφία των μεγάλων και των μικρών πιστωτικών ιδρυμάτων καθώς και των εταιρειών επενδύσεων στην Ευρωπαϊκή Ένωση.
<P>
Καλωσορίζω το ευαίσθητο έναντι των κινδύνων πλαίσιο. Δεν υπάρχει λόγος το πιο εκλεπτυσμένο και ευαίσθητο έναντι των κινδύνων πλαίσιο να επιβαρύνεται από περισσότερη γραφειοκρατία και να είναι δαπανηρό. Θέλουμε πάση θυσία να εξασφαλίσουμε μια δίκαιη ισορροπία για τις ΜΜΕ. Δεν υπάρχει λόγος να δημιουργήσουμε ένα πλαίσιο ευαίσθητο έναντι των κινδύνων που θα καταστήσει τον δανεισμό των ΜΜΕ περισσότερο δαπανηρό. Είμαι βέβαιη ότι εάν η Επιτροπή και το Κοινοβούλιο κάνουν σωστά τη δουλειά τους μπορούμε να βρούμε μια λύση και ένα νέο συμβιβασμό που θα είναι ευαίσθητα έναντι των κινδύνων, θα προστατεύουν τους αποταμιευτές, θα ενθαρρύνουν τη συστημική σταθερότητα και θα εξασφαλίζουν τη δυνατότητα πρόσβασης των μικρών επιχειρήσεων στη χρηματοδότηση μέσω δανεισμού. Ελπίζω ότι σε πολλές περιπτώσεις θα μειωθεί ενδεχομένως με τον τρόπο αυτό το κόστος δανειοδότησης για τις μικρές επιχειρήσεις. Είναι ζωτικής σημασίας να το επιτύχουμε αυτό. Περιμένω με ανυπομονησία την περαιτέρω ανταλλαγή απόψεων, η οποία έχει προταθεί. Έχουμε πολύ δρόμο ακόμη μπροστά μας, αλλά μου έδωσε θάρρος η απάντηση που έλαβα μέχρι στιγμής στην ερώτηση που υποβάλαμε εγώ προσωπικά, ο κ. Karas και ο κ. Radwan.

<SPEAKER ID=128 NAME="Κατηφόρης">
Κυρία Πρόεδρε, από σεβασμό στο γεγονός ότι δεν χρησιμοποιήσατε τη μητρική σας γλώσσα, Επίτροπε, θα αποφύγω και εγώ να μιλήσω στη μητρική μου γλώσσα και θα χρησιμοποιήσω την κοινή γλώσσα της εποχής μας - την αγγλική.
<P>
Σας συγχαίρω για τη γενναία απόδοση, όχι μόνο της αγγλικής γλώσσας - στην οποία δεν έχετε κανένα πρόβλημα - αλλά και της ειδικής ορολογίας των χρηματοοικονομικών αγορών, η οποία σας δημιούργησε μεγαλύτερο πρόβλημα σε σχέση με την ίδια τη γλώσσα.
<P>
Εγκωμιάσατε τις προσπάθειες εκσυγχρονισμού του προγράμματος χρηματοπιστωτικών υπηρεσιών. Πράγματι, είναι ένα σημαντικό πρόγραμμα, το οποίο πρέπει να επιτύχει αν θέλουμε να αποκτήσουμε μια ενοποιημένη και ολοκληρωμένη κεφαλαιαγορά στην Ευρώπη - ένα τεράστιο ανταγωνιστικό πλεονέκτημα για μία οικονομία.
<P>
Ωστόσο, η λέξη "εκσυγχρονίζω" είναι παράλληλα μια λέξη-παγίδα. Η έννοια "εκσυγχρονισμός" μπορεί να περιλαμβάνει πολλά πράγματα. Σε αυτήν τη συγκεκριμένη περίπτωση υπάρχει και η άλλη πλευρά, στο βαθμό που η ολοκλήρωση των κεφαλαιαγορών υποβοηθείται. Ωστόσο, την ίδια στιγμή, η αυξανόμενη επιρροή των χρηματοπιστωτικών ιδρυμάτων, μεταξύ άλλων, έχει ήδη προκαλέσει διάφορους κινδύνους και αυτό θα συμβαίνει και στο μέλλον. Πρέπει να εξευρεθούν τρόποι ενίσχυσης του ελέγχου αυτών των προτύπων διαχείρισης κινδύνων τους οποίους θα χρησιμοποιούν οι τράπεζες προκειμένου να διενεργούν τους απαιτούμενους ελέγχους. Τέτοια πρότυπα είναι πολύ δαπανηρά και δύσκολο να ελεγχθούν. Όταν λέω "έλεγχος" , δεν εννοώ τον έλεγχο με την παλιομοδίτικη γραφειοκρατική έννοια. Πρέπει να επινοηθούν νέες μέθοδοι ελέγχου αυτών των προτύπων, έτσι ώστε να εφαρμόζονται με τέτοιο τρόπο που ίσως να βοηθάει τις τράπεζες να αυξήσουν το κεφάλαιο τους, ενώ ταυτόχρονα θα βρίσκονται υπό έλεγχο. Εάν ξεφύγουν από τον έλεγχο, ενδέχεται να αυξηθούν σημαντικά οι κίνδυνοι.
<P>
Ο άλλος κίνδυνος που αφορά αυτόν τον τομέα είναι ότι δημιουργούμε ένα κλειστό κύκλο διαχείρισης κινδύνων, όπου οι μεγάλες τράπεζες και τα μεγάλα χρηματοπιστωτικά ιδρύματα θα έχουν στη διάθεση τους όλα τα μέσα εφαρμογής μιας σύγχρονης διαχείρισης κινδύνων. Εν τω μεταξύ, οι μικρές τράπεζες θα περιθωριοποιούνται ολοένα και περισσότερο από αυτή την άποψη και θα επιβαρύνονται όλο και περισσότερο με έξοδα, από τα οποία τα μεγαλύτερα ιδρύματα έχουν κατορθώσει να απαλλαγούν.
<P>
Εάν πράγματι αναζητηθεί διέξοδος μέσω της επιμέρους εφαρμογής σε μικρές τράπεζες, αυτό μπορεί να επιδεινώσει την έλλειψη διαφάνειας σε ολόκληρο τον τομέα. Η πρόσφατη κατάρρευση της Enron συνιστά χαρακτηριστικό παράδειγμα των ενδεχόμενων συνεπειών της έλλειψης διαφάνειας.
<P>
Συνεπώς, η συμβουλή μας θα ήταν να μετριάσουμε λίγο τον ενθουσιασμό μας όσον αφορά την παραχώρηση του ελέγχου στις αγορές, ενώ παράλληλα να αναπτύξουμε σταδιακά την πτυχή του επίσημου ελέγχου και να την εφαρμόσουμε με σύγχρονο τρόπο χρησιμοποιώντας σύγχρονες μεθόδους. Τέτοιες μέθοδοι ενδεχομένως να μειώσουν βραχυπρόθεσμα την αποδοτικότητα, αλλά αν πρόκειται να μας γλιτώσουν μακροπρόθεσμα από καταστροφές τύπου Enron, θα αντισταθμίσουν με το παραπάνω οποιαδήποτε μείωση του βραχυπρόθεσμου κέρδους.

<SPEAKER ID=129 LANGUAGE="DE" NAME="Radwan">
Κυρία Πρόεδρε, κυρία Επίτροπε, θα ήθελα κι εγώ καταρχάς να σας ευχαριστήσω για τη διεξοδική σας απάντηση. Συμμερίζομαι κι εγώ την άποψή σας ότι στην έως τώρα διαδικασία οι συζητήσεις γύρω από τη Βασιλεία ΙΙ σημείωσαν σημαντική πρόοδο. Ο συνάδελφος Karas αλλά και η συνάδελφος Villiers τόνισαν ορισμένα βασικά προβλήματα, ιδιαιτέρως σε ό,τι αφορά τις διάφορες δομές χρηματοδότησης στην Ευρώπη, και φυσικά υπάρχει ακόμα μια ολόκληρη σειρά άλυτων προβλημάτων. Δικαιολογημένα αναφερθήκατε στο πρόβλημα των εσωτερικών και εξωτερικών ratings, όπου έχουμε σημειώσει πρόοδο, εσείς η ίδια είπατε όμως ότι η εκτίμηση των εγγυήσεων, η περίοδος λήξης των πιστώσεων, όπου οι μακροπρόθεσμες πιστώσεις χαρακτηρίζονται ως εξαιρετικά επικίνδυνες - όλα αυτά αναμένεται να συζητηθούν στη Βασιλεία.
<P>
Για μένα σημαντικό ήταν σήμερα να μάθω - και για το λόγο αυτό σας παρακαλώ να μας παρουσιάσετε άλλη μια φορά - τι προέκυψε από την ερώτηση των συναδέλφων κ. Villiers και κ. Karas. Υπάρχουν δύο ανοιχτά ερωτήματα. Το πρώτο εξακολουθεί να είναι το εξής πώς η Επιτροπή, σε περίπτωση που βλέπει τα προβλήματα αυτά όπως εμείς - το συμπέρανα από την απάντησή της - θα επηρεάσει τις διαπραγματεύσεις στη Βασιλεία; Απευθυνθήκατε μεν στα κράτη μέλη - και στην Ισπανία ως νέο μέλος - σε τελική ανάλυση όμως ο νομοθέτης είμαστε εμείς. Αυτό που πρέπει να γίνει είναι να διευκρινιστεί εκεί ποιες σκέψεις έχουν γίνει όσον αφορά την υλοποίηση της εν λόγω ιδέας. Σχετικά με το θέμα αυτό πολύ θα ήθελα να ακούσω από εσάς μία πιο συγκεκριμένη δήλωση!
<P>
Το δεύτερο που θα με ενδιέφερε είναι το εξής όλοι μας ελπίζουμε ότι τα θέματα που μας προβληματίζουν στην παρούσα κοινοβουλευτική διαδικασία θα λυθούν στη Βασιλεία. Κανείς μας όμως δεν μπορεί να συμμετέχει. Τι θα συμβεί όμως αν δεν λυθούν; Ποια θα είναι τότε η άποψη της Επιτροπής, για παράδειγμα, στο ερώτημα που είναι εξαιρετικά σημαντικό για την Αυστρία και τη Γερμανία και αφορά το πώς θα εκτιμήσουμε τις μακροχρόνιες πιστώσεις αν το παρόν πρόβλημα δεν λυθεί; Στο σημείο αυτό προκύπτει κατά τη γνώμη μου ότι απαιτείται επειγόντως μία εφαρμογή 11 - και εν προκειμένω εκκρεμεί όπως πάντα η δήλωση του συναδέλφου σας, του Επιτρόπου Bolkenstein. Με τη δήλωση αυτή θα μπορέσουμε να επιτύχουμε στη Βασιλεία σχετικά λίγα πράγματα. Ποιες απόψεις υπάρχουν εντός της Επιτροπής για να αποκτηθεί μια κάποια ευελιξία;
<P>
Ταυτόχρονα θα ήθελα να τονίσω ότι θα με ενδιέφερε πάρα πολύ να μάθω πώς βλέπετε τη διαδικασία εφαρμογής. Αν ο κύκλος διαπραγματεύσεων της Βασιλείας ΙΙ ψηφιστεί - κι εσείς προσωπικά ορίσατε ως στόχο το 2005 - τότε η εξέλιξη θα πρέπει να είναι πάρα πολύ γρήγορη. Μέχρι τώρα ακούμε από εσάς ότι θα υπάρξει κάποια οδηγία πλαίσιο, ότι στη συνέχεια θα υπάρξουν παραρτήματα, τα οποία, σύμφωνα με την αντίστοιχη διατύπωση, θα ρυθμίζουν τις τεχνικές λεπτομέρειες και θα διευκρινίζουν εν συνεχεία και θέματα εποπτικού δικαίου. Θα είναι μια πολύ γρήγορη διαδικασία. Θα χαιρόμουν ιδιαιτέρως αν η εν λόγω ομάδα εργασίας Κοινοβουλίου και Επιτροπής μπορούσε να ξεκινήσει πολύ γρήγορα, ώστε να συμπεριληφθούν εγκαίρως στη διαδικασία και εκείνα τα μέλη του Κοινοβουλίου - και εμείς οι τρεις από την πολιτική ομάδα ΕΛΚ ενδιαφερόμαστε πολύ για το παρόν θέμα - ώστε να μπορέσει να αποφευχθεί το οποιοδήποτε άλλο πρόβλημα ως προς το χρονικό πλαίσιο.

<SPEAKER ID=130 NAME="Vitorino">
. (ΕΝ) Κυρία Πρόεδρε, θα είμαι σύντομος, διότι ο πρώτος μου λόγος ήταν ιδιαίτερα μεγάλος. Θα ήθελα να τονίσω ότι μίλησα εκ μέρους του Επιτρόπου Bolkestein, ο οποίος είναι αρμόδιος για τα θέματα αυτά.
<P>
Θα ήθελα να θίξω τρία σημεία. Το πρώτο είναι η επιρροή της Ευρωπαϊκής Ένωσης στην Επιτροπή της Βασιλείας. Ανέφερα το παγκόσμιο πλαίσιο. Εννέα από τα 13 μέλη της Επιτροπής της Βασιλείας είναι μέλη της Ευρωπαϊκής Ένωσης. Η Επιτροπή και η Ευρωπαϊκή Κεντρική Τράπεζα συμμετέχουν στις συζητήσεις της. Οι απόψεις της Ευρωπαϊκής Ένωσης εισακούονται στις συζητήσεις και στο πλαίσιο της Επιτροπής της Βασιλείας. Χάρη στο συντονισμό τον θέσεων μας, επηρεάσαμε τις συζητήσεις στην Επιτροπή της Βασιλείας, στους τομείς της επανεξέτασης των κεφαλαιακών απαιτήσεων που εφαρμόζονται στη δανειοδότηση των ΜΜΕ και του ευρύτερου θέματος της αναγνώρισης των μέσων πρόσθετης ασφάλειας. Πρόκειται για δύο παραδείγματα, στα οποία οι προτάσεις μας έπαιξαν πράγματι μείζονα ρόλο στις συζητήσεις στους κόλπους της Επιτροπής της Βασιλείας.
<P>
Δεύτερον, η συμβατότητα μεταξύ ευελιξίας και διαφάνειας συνιστά ζωτικής σημασίας θέμα για την αξιοπιστία ολόκληρου του συστήματος. Θα είναι απαραίτητο να προσδιορίσουμε όχι μόνο τη σχέση ανάμεσα στις ελάχιστες κεφαλαιακές απαιτήσεις των πιστωτικών ιδρυμάτων και τους κινδύνους τους οποίους αναλαμβάνει ένα τέτοιο ίδρυμα, αλλά επίσης να εξασφαλίσουμε ότι θα υπάρχει διαφάνεια στα κριτήρια που χρησιμοποιούνται από τις εποπτικές αρχές των κρατών μελών. Αυτός είναι ο λόγος για τον οποίο το σχέδιο δράσης για τις χρηματοπιστωτικές υπηρεσίες επιζητεί κάποιο βαθμό σύγκλισης της εποπτείας, έτσι ώστε να εξασφαλίσει ότι η ευελιξία στην εφαρμογή του συστήματος δεν θα αποβεί εις βάρος της απαραίτητης διαφάνειας και του εξωτερικού ελέγχου του τρόπου λειτουργίας κάθε συστήματος.
<P>
Τέλος, θα ήθελα να σας ζητήσω να απευθύνετε τις πιο λεπτομερείς και τεχνικές ερωτήσεις σας στον συνάδελφό μου, τον κύριο Bolkestein. Είμαι σίγουρος ότι θα είναι πρόθυμος να σας δώσει ολοκληρωμένες και κατατοπιστικές απαντήσεις. Εγώ δεν τολμώ να επεκταθώ περισσότερο· επιτρέψτε μου να σας υπενθυμίσω ότι ο τελευταίος σοφός ήταν ο Leibnitz, και δεν υπάρχει πια!

<SPEAKER ID=131 NAME="Πρόεδρος">
Ευχαριστώ, Επίτροπε Antonio Vitorino.
<P>
Η συζήτηση έληξε.
<P>
Θα ήθελα επίσης να σας ευχαριστήσω για τις ευχές που μου απευθύνατε με την ευκαιρία της πρώτης σουηδικής προεδρίας εδώ στο Κοινοβούλιο.

<CHAPTER ID=10>
Ψηφοφορίες
<SPEAKER ID=132 NAME="Fatuzzo">
Ψήφισα υπέρ, κυρία Πρόεδρε. Συμφωνώ να προβούμε στην αμοιβαία αναγνώριση των χρηματικών ποινών, δεδομένου ότι δεν καταφέρνουμε να συμφωνήσουμε ώστε να έχουμε έναν ενιαίο ευρωπαϊκό ποινικό κώδικα, έναν ενιαίο ευρωπαϊκό κώδικα ποινικής δικονομίας. Δεν θα ήθελα όμως αυτή η λύση ανάγκης να γίνει οριστική λύση. Θεωρώ ότι η Ευρώπη πρέπει να προσεγγίσει σταδιακά τις νομοθεσίες της και να δέχεται την αμοιβαία αναγνώριση μόνο όταν δεν καταφέρνει να επιτύχει πραγματική συμφωνία. Εύχομαι, λοιπόν, την επόμενη φορά να μην πρέπει να ψηφίσουμε την αμοιβαία αναγνώριση των χρηματικών ποινών, αλλά έναν κοινό δικονομικό κώδικα για τις χρηματικές ποινές σε όλη την Ευρώπη.
<P>
Έκθεση Kauppi (A5-0450/2001)

<SPEAKER ID=133 NAME="Fatuzzo">
Φυσικά, Πρόεδρε, με τιμά πολύ η προσοχή με την οποία, κάθε φορά που αρχίζω να μιλώ, πλησιάζουν όλο και περισσότεροι βουλευτές από τους διαδρόμους και μπαίνουν στην Αίθουσα, όπως μπορείτε να δείτε ότι γίνεται αυτή τη στιγμή.
<P>
Με την ευκαιρία αυτού του εγγράφου θα ήθελα να πω ότι εκείνο για το οποίο οι ναύτες και οι ναυτικοί λυπούνται περισσότερο στη ναυτιλία είναι το γεγονός ότι δεν έχουν μόνιμη δουλειά και ότι όταν πιάνουν στεριά - όπως όλοι ξέρουμε, μόλις περάσει μια μέρα δεν βλέπουν την ώρα να ξαναμπαρκάρουν - πρέπει να περιμένουν μήνες και μήνες, μερικές φορές ακόμη και χρόνια. Πιστεύω ότι θα ήταν καλό να υπήρχε μια σύμβαση για τους ναυτικούς που να προέβλεπε για κάθε χρόνο, οκτώ μήνες, εννιά μήνες, έξι μήνες ταξιδιού, αλλά αυτό με εξασφάλιση εφ' όρου ζωής για τους ναυτικούς.

<SPEAKER ID=134 NAME="Κόρακας">
. Η έκθεση αναγνωρίζει τη δραματική μείωση του αριθμού των ναυτικών στην ΕΕ καθώς και την ανεπάρκεια καλά εκπαιδευμένου προσωπικού και αξιωματικών. Πράγματι, αν λάβουμε υπόψη ότι σήμερα υπάρχουν σε επίπεδο ΕΕ 120 000 ναυτεργάτες, ενώ το 1978 ήταν 320.000, μπορούμε να μιλήσουμε για εμφανή καταστροφή του ναυτεργατικού δυναμικού των κρατών μελών της ΕΕ. Η έκθεση αποδίδει αυτή την κατάσταση σε δευτερεύουσες αιτίες, αποφεύγοντας να θίξει τη ρίζα του προβλήματος. Η αιτία γι αυτή την καταστροφή είναι η ίδια η ναυτιλιακή πολιτική της ΕΕ που στηρίζεται στην περίφημη ανταγωνιστικότητα του στόλου των ναυτιλιακών επιχειρήσεων, προς όφελος του εφοπλιστικού κεφαλαίου και έχει οδυνηρές συνέπειες στη ναυτεργατική οικογένεια. Στο όνομα αυτής της ανταγωνιστικότητας, με την Κοινή Ναυτιλιακή Πολιτική της ΕΕ, ήδη από τα μέσα της δεκαετίας του 1980 αναγνωρίστηκαν οι σημαίες ευκαιρίας, με αποτέλεσμα να υπάρξουν σαρωτικές αλλαγές σε βάρος των ναυτεργατών και τεράστια υπερκέρδη για το μεγάλο κεφάλαιο. Με βάση την ισχύουσα νομοθεσία και τις προτάσεις της ΕΕ, το εφοπλιστικό κεφάλαιο εκμεταλλεύεται τόσο την εργασία ναυτεργατών από τρίτες χώρες, όσο και ναυτεργατών από τις ίδιες τις χώρες μέλη της ΕΕ με χαμηλότερες μισθολογικές ή κοινωνικές παροχές, υπονομεύοντας έτσι θεμελιώδεις κατακτήσεις των εργαζομένων (συλλογικές συμβάσεις εργασίας, 7ωρο, συνεχής εργασία και περίοδος ανάπαυσης κατά τη διάρκεια του χρόνου κλπ.).
<P>
Η υποβάθμιση της ναυτικής εκπαίδευσης και μετεκπαίδευσης καθώς και η καταστροφή της πλούσιας τεχνογνωσίας που υπήρχε είναι αποτέλεσμα της ίδιας της πολιτικής της ΕΕ, που προώθησε τη μετατροπή των διπλωμάτων σε πιστοποιητικά ικανότητας για την άσκηση του ναυτικού επαγγέλματος, και την αποδέσμευση του πτυχίου από το επάγγελμα. Η έκθεση δεν αναφέρεται καθόλου στα τεράστια αυτά προβλήματα, αλλά αναμασά γενικόλογα ευχολόγια ή, ακόμη χειρότερα, προτείνει την εφαρμογή των γνωστών προγραμμάτων μιας υποβαθμισμένης, κατακερματισμένης και προσαρμοσμένης στις ανάγκες της εφοπλιστικής αγοράς κατάρτισης και τη σύνδεση των εκπαιδευτικών ιδρυμάτων με τις επιχειρήσεις.
<P>
Παρόμοιες εκτιμήσεις και προτάσεις αντικειμενικά οδηγούν αφ' ενός στην καθησύχαση της κοινής γνώμης σε σχέση με το τεράστιο κοινωνικό πρόβλημα της ανεργίας, τα ναυτικά ατυχήματα (ναυτικά εγκλήματα χαρακτηρίζονται από τους ναυτεργάτες) και τις οικολογικές καταστροφές και αφετέρου στη συγκάλυψη των ευθυνών των εφοπλιστών και των πολιτικών τους εκφραστών.
<P>
Κατά τη γνώμη μας, η ανάπτυξη της πάλης των ναυτεργατών σε εθνική και διεθνή κλίμακα, η κοινή δράση τους με τους ναυτεργάτες των τρίτων χωρών με στόχο την ανατροπή αυτών των πολιτικών στη βάση της αρχής "ίση αμοιβή για ίση εργασία", την απασχόληση ναυτεργατών με συγκροτημένα εργασιακά ασφαλιστικά δικαιώματα, συλλογικές συμβάσεις εργασίας, δημόσια υποχρεωτική ασφάλιση και, τέλος, την αναβάθμιση της δημόσιας ναυτικής εκπαίδευσης και μετεκπαίδευσης (και μέσω της ανωτατοποίησης των Δημόσιων Ναυτικών Σχολών) μπορεί να συμβάλει αποτελεσματικά στην αντιμετώπιση των προβλημάτων απασχόλησης και επαγγελματικής αναβάθμισης των ναυτικών επαγγελμάτων. Μια τέτοια πολιτική μπορεί να εγγυηθεί την κάλυψη των αναγκών της σύγχρονης ναυτεργατικής οικογένειας, την ασφάλεια της ανθρώπινης ζωής στη θάλασσα και την προστασία του περιβάλλοντος.
<P>
Για τους παραπάνω λόγους, οι Ευρωβουλευτές του ΚΚΕ θα καταψηφίσουμε την έκθεση.

<CHAPTER ID=11>
Διακοπή της συνόδου
<SPEAKER ID=135 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 17.10)

