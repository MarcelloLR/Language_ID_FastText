<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="ES" NAME="Aparicio Sαnchez">
Kυρία Πρόεδρε, μια σύντομη τροποποίηση στα πρακτικά. Η τροποποίηση της ημερήσιας διάταξης της προσεχούς Πέμπτης, αφορά το θέμα του βρετανικού υποβρυχίου στο Γιβραλτάρ και παρενέβησαν τρεις ομιλητές. Οι παρεμβάσεις των κκ Poettering και Barσn Crespo είναι σύμφωνες με τα πρακτικά, με την έννοια πως ο ένας ζήτησε και ο άλλος παραχώρησε την πολιτική δέσμευση της Ομάδας του Λαϊκού Κόμματος για να εγγραφεί το θέμα στην ημερήσια διάταξη του Δεκεμβρίου. Αλλά υπήρχε μια τρίτη παρέμβαση, αυτή του κυρίου Galeote Quecedo, που δεν αναφέρεται στα πρακτικά, αναφέρεται μόνο το όνομά του.
<P>
Επιτρέψτε μου την εξήγηση, που αντανακλά φόβους, κατά την κρίση μας αδικαιολόγητους, για εκείνον που θα διαβάσει αντικειμενικά την πρόταση ψηφίσματος που παρουσιάζουμε, και αυτό μας κάνει να φοβόμαστε ότι μπορεί να προκληθεί ένα νέο τέχνασμα το Δεκέμβριο. Όμως, τελικά, αυτή είναι μια εξήγηση. Αυτό που εγώ ζητώ, με κάθε το σεβασμό, είναι να συμπληρωθεί στα πρακτικά η παρέμβαση του κ. Galeote Quecedo.

<SPEAKER ID=3 NAME="Πρόεδρος">
Ευχαριστώ, κύριε Aparicio Sαnchez. Θα συμπληρώσουμε λοιπόν τα συνοπτικά πρακτικά με τη δήλωση του κ. Galeote Quecedo.

<SPEAKER ID=4 LANGUAGE="EN" NAME="Bethell">
Κυρία Πρόεδρε, κάποιοι από εμάς περιμέναμε χθες ανακοίνωση της Προεδρίας σχετικά με τη φετινή απονομή του βραβείου Ζαχάρωφ - σε ποιον απονεμήθηκε, πόσες ψήφους έλαβε κάθε υποψηφιότητα και πότε θα γίνει η επίσημη απονομή ενώπιον της ολομέλειας. Θα μπορούσατε να μας ενημερώσετε σχετικά, σήμερα ή το συντομότερο δυνατόν;

<SPEAKER ID=5 NAME="Πρόεδρος">
Κύριε Bethell, αυτό δεν αφορά την έγκριση των συνοπτικών πρακτικών, αλλά μπορώ ευχαρίστως να σας πω ότι η Διάσκεψη των προέδρων ψήφισε να επιλεγεί για το φετινό βραβείο Ζαχάρωφ το κίνημα "Basta Ya" . Το βραβείο θα απονεμηθεί στο κίνημα "Basta Ya" κατά την περίοδο συνόδου του επομένου Δεκεμβρίου.
<P>
(Εγκρίνονται τα συνοπτικά πρακτικά)

<CHAPTER ID=2>
Χάρτης θεμελιωδών δικαιωμάτων
<SPEAKER ID=6 NAME="Πρόεδρος">
Η ημερήσια διάταξη προβλέπει τη συζήτηση της σύστασης των κκ Duff και Voggenhuber, εξ ονόματος της Επιτροπής Συνταγματικών Υποθέσεων, για έγκριση του σχεδίου του Χάρτη θεμελιωδών δικαιωμάτων της Ευρωπαϊκής Ένωσης (A5-0325/00).

<SPEAKER ID=7 LANGUAGE="DE" NAME="Voggenhuber">
Κυρία Πρόεδρε, επιτρέψτε μου κατ' αρχάς να σας εκφράσω τις θερμές ευχαριστίες μου, ως βουλευτής προερχόμενος από το Σάλτσμπουργκ, για τα λόγια συμπάθειας και παρηγοριάς που είπατε εχθές. Γνωρίζω πως όταν, την Παρασκευή , διεξαχθεί στον καθεδρικό ναό του Σάλτσμπουργκ η επιμνημόσυνος δέηση για τη μεγαλύτερη καταστροφή των τελευταίων ετών στην πατρίδα μου, μεταξύ των πενθούντων θα συγκαταλέγεται και το Κοινοβούλιό μας και σας ευχαριστώ για τα λόγια συμπάθειας και παρηγοριάς προς τους συγγενείς των θυμάτων.
<P>
Κυρία Πρόεδρε, κυρίες και κύριοι! Ύστερα από εννιάμηνη εργασία και μακρούς αγώνες για την επίτευξη συναίνεσης υποβάλλεται το σχέδιο του Ευρωπαϊκού Χάρτη των Θεμελιωδών Δικαιωμάτων. Σήμερα δεν έχουμε παρά να πούμε ναι ή όχι στο σχέδιο αυτό. Οι εισηγητές προτείνουμε στην ολομέλεια του Σώματος να αποδεχθεί το Χάρτη των Θεμελιωδών Δικαιωμάτων και να τον υπερψηφίσει, και αυτό με απόλυτη πεποίθηση στις επιλογές μας. Γνωρίζω πως πολλοί εξ υμών, όπως και εγώ, λυπούνται που σήμερα δεν μπορούμε παρά να πούμε ναι ή όχι και που δεν μπορούμε να αποστείλουμε και άλλα, απαραίτητα ίσως εν προκειμένω, πολιτικά μηνύματα στο Συμβούλιο, τα οποία αποσκοπούν να εκφράσουν ότι το Κοινοβούλιο υποστηρίζει με κριτικό πνεύμα το Χάρτη των Θεμελιωδών Δικαιωμάτων, ο οποίος δεν μπορεί παρά να αποτελέσει ένα πρώτο βήμα, διότι πόρρω απέχει ακόμη από τα όσα είχε απαιτήσει τον εφετινό Μάρτιο το Κοινοβούλιο για το πολιτικό αυτό εγχείρημα.
<P>
Είναι όμως απαραίτητο να υπενθυμίσουμε την αξία που θα έχει αυτός ο Χάρτης - εφόσον βέβαια εγκριθεί. Πιστεύω πως υπάρχει ένα θεμελιώδες, και μάλιστα άγραφο δικαίωμα, το δικαίωμα των ανθρώπων να γνωρίζουν τα δικαιώματά τους. Τώρα εκπληρώνεται αυτό το δικαίωμα. Από τις ασαφείς διατυπώσεις και βασικές αρχές του δικαίου της Ένωσης σχηματίζεται ένα σαφές σύστημα θεμελιωδών δικαιωμάτων, το οποίο είναι δεσμευτικό για όλα τα θεσμικά όργανα της ΕΕ και για οποιαδήποτε εφαρμογή του ευρωπαϊκού δικαίου από τα κράτη μέλη. Η αξία του Χάρτη αυτού συνίσταται στο ότι δικαιώματα εγγεγραμμένα στο Διεθνές Δίκαιο - εγγεγραμμένα αλλά όχι δεσμευτικά, εγγεγραμμένα, αλλά χωρίς δικαίωμα προσφυγής, εγγεγραμμένα, αλλά χωρίς εγγυήσεις - τα μετατρέπει σε βασικές αρχές δικαίου, και μάλιστα σε συνταγματικές αρχές της ίδιας της Ένωσης και ασφαλώς θα αναπτυχθεί εδώ μία δυναμική η οποία κάποια μέρα θα οδηγήσει στο νομικά δεσμευτικό χαρακτήρα αυτού του Χάρτη των Θεμελιωδών Δικαιωμάτων.
<P>
Επανάσταση στη συζήτηση και στην ιστορία των Θεμελιωδών και των Ανθρωπίνων Δικαιωμάτων αποτελεί ωστόσο το γεγονός πως στο Χάρτη αυτόν συμπεριλαμβάνονται για πρώτη φορά τα κοινωνικά δικαιώματα, επί ίσοις όροις με τα κλασσικά ανθρώπινα δικαιώματα και τις κλασσικές αρχές, κάτι που δεν συμβαίνει σε κανένα κατάλογο θεμελιωδών δικαιωμάτων κανενός κράτους-μέλους. Αυτός ο Χάρτης αποτελεί επίσης έκφραση μιας κοινής βάσης αξιών για όλα τα υποψήφια προς ένταξη κράτη, για όλα τα κράτη που θέλουν να ενταχθούν στην Ευρωπαϊκή Ένωση καθώς και ένα σαφές μήνυμα προς τα υποψήφια προς ένταξη κράτη στον τομέα ακριβώς των κοινωνικών δικαιωμάτων, ώστε να καλύψουν αυτές τις κοινωνικές προδιαγραφές.
<P>
Είμαι δε βαθύτατα πεπεισμένος ότι σηματοδοτεί, έστω κι αν δεν θέλουν να το παραδεχθούν κάποιοι αρχηγοί κρατών και κυβερνήσεων, και την έναρξη της συνταγματικής διαδικασίας που τόσο συχνά και με τόση επιμονή ζητά το Κοινοβούλιο. Είμαι πεπεισμένος ότι με αυτόν το χάρτη των Θεμελιωδών δικαιωμάτων τίθενται τα θεμέλια ενός μελλοντικού ευρωπαϊκού συντάγματος και μιας συνταγματικής διαδικασίας. Πιστεύω ότι αυτό μπορεί όλους να μας κινήσει να συμφωνήσουμε με αυτό το χάρτη, έστω και αν σε επί μέρους περιπτώσεις μπορεί να φαίνεται δύσκολη η αναγνώριση ή η αποδοχή του γεγονότος ότι πολλά δικαιώματα, κάποια ουσιώδη δικαιώματα, τα οποία δικαίως και ορθώς διεκδικεί το Κοινοβούλιο για τους πολίτες της Ευρώπης, δεν περιλαμβάνονται σ' αυτόν το Χάρτη. Είναι ανεπίτρεπτο να μη συμπεριλαμβάνεται το δικαίωμα σε ένα δίκαιο μισθό, ή ότι προσκρούσαμε σε ανυπέρβλητες αντιστάσεις κατά τη συζήτηση για τη συμπερίληψη των δικαιωμάτων σε ένα ελάχιστο για την ανθρώπινη αξιοπρέπεια επίπεδο διαβίωσης, στην εργασία, στην κατοικία. Πιστεύω ότι ο Χάρτης αυτός θα πρέπει να συμπληρωθεί στο μέλλον, αν πρόκειται να καταστεί θεμέλιος λίθος ενός ευρωπαϊκού συντάγματος. Αυτό όμως δεν πρέπει να μας εμποδίσει να πραγματοποιήσουμε το πρώτο βήμα με αποφασιστικότητα.
<P>
Ελπίζω πως το Κοινοβούλιο, έστω κι αν σήμερα λέει μόνο ένα ναι στο Χάρτη των Θεμελιωδών Δικαιωμάτων, θα καταστήσει κατά τις προσεχείς εβδομάδες σαφές πως από το Συμβούλιο απαιτεί να καταστεί δεσμευτικός ο Χάρτης και να επιτρέψει την πρόσβαση των πολιτών στο Ευρωπαϊκό Δικαστήριο. Ελπίζω πως το Σώμα θα διατυπώσει απερίφραστα αυτές τις διεκδικήσεις στο ψήφισμά του για τη σύνοδο της Νίκαιας.
<P>
Τελειώνω. Θα ήθελα, αν επιτρέπετε, να ευχαριστήσω τους συναδέλφους συνεισηγητές για το μεγάλο, αποφασιστικό και αξιοθαύμαστο έργο που επιτέλεσαν , και ευχαριστώ και εσάς για την υποστήριξή σας.
<P>
(Χειροκροτήματα)

<SPEAKER ID=8 NAME="Duff">
. (EN) Κυρία Πρόεδρε, όποια άποψη και αν είχε κανείς για την εντολή του Ευρωπαϊκού Συμβουλίου της Κολωνίας, προκαλεί μάλλον έκπληξη το γεγονός ότι η συνέλευση που συγκροτήθηκε για την κατάρτιση του Χάρτη επέτυχε πλήρως να φέρει εις πέρας την εντολή της. Είχαμε να φέρουμε σε πέρας το εξαιρετικά πολύπλοκο έργο της καταγραφής θεμελιωδών δικαιωμάτων και ελευθεριών που περιλαμβάνονται στις συνταγματικές παραδόσεις των κρατών μελών, καθώς και στις γενικές αρχές του κοινοτικού δικαίου.
<P>
Κατά τη γνώμη μου, η συνέλευση επέτυχε μία υγιή ισορροπία μεταξύ αυτοσυγκράτησης και φιλοδοξιών. Αποφύγαμε να υποκαταστήσουμε τις συνθήκες, αλλά μεγιστοποιήσαμε τον αντίκτυπό τους, καθιστώντας για πρώτη φορά σαφή και ορατή τη σχέση πολίτη και Ένωσης. Ορισμένοι θα απογοητευθούν επειδή ο Χάρτης δεν προχώρησε ακόμα πιο πέρα, αλλά, φυσικά, πρόκειται για συμβιβασμό που σφυρηλατήθηκε στο χωνευτήρι της συνόδου και αντιπροσωπεύει μία ισορροπία ανάμεσα σε ανταγωνιστικές πολιτικές τάσεις, εθνικότητες και πολιτισμούς.
<P>
Η ισορροπία αυτή απαίτησε την επίτευξη ευρείας συναίνεσης στους κόλπους της συνέλευσης και θα απαιτήσει το ίδιο από το Κοινοβούλιο. Το Κοινοβούλιο έπαιξε σημαντικό ρόλο στην κατάρτιση του Χάρτη. Εμείς, από την πλευρά μας, ωφεληθήκαμε από την ενεργό συμμετοχή μας στη διαδικασία και οι πολίτες που εκπροσωπούμε θα ωφεληθούν από την επίσημη ανακήρυξή του, ιδιαίτερα εφόσον, όπως αναφέρει το άρθρο 52.3, η Ένωση θα μπορέσει έτσι να προχωρήσει στην παροχή μεγαλύτερης προστασίας όσον αφορά τα ευρωπαϊκά θεμελιώδη δικαιώματα καθώς θα προχωρά η διαδικασία της ευρωπαϊκής ολοκλήρωσης.

<SPEAKER ID=9 LANGUAGE="FR" NAME="Moscovici">
. (FR) Κυρία Πρόεδρε, κυρίες και κύριοι Πρόεδροι, κυρίες και κύριοι βουλευτές, θα ήθελα πριν από οτιδήποτε άλλο να εκφράσω, όπως και το Ευρωπαϊκό Κοινοβούλιο, τα συλλυπητήρια της Προεδρίας για την καταστροφή που συνέβη κοντά στο Σάλτσμπουργκ, στην Αυστρία, και να δηλώσω ότι συμμεριζόμαστε απολύτως τον πόνο των οικογενειών των θυμάτων μπροστά σε αυτό το πολύ σοβαρό ατύχημα.
<P>
Είμαι ιδιαιτέρως ευτυχής που βρίσκομαι μπροστά σας σήμερα για να συζητήσουμε εις βάθος το ωραίο σχέδιο του Χάρτη θεμελιωδών δικαιωμάτων της Ευρωπαϊκής Ένωσης, πριν εγκρίνετε την τελική θέση του Σώματος για το κείμενο αυτό. Ασφαλώς, έχουμε ήδη ανταλλάξει απόψεις για το θέμα αυτό με δύο ευκαιρίες, μια πρώτη φορά στις 3 του περασμένου Οκτωβρίου, στο πλαίσιο προφορικής ερώτησης που κατέθεσε ο πρόεδρος της Επιτροπής Συνταγματικών Υποθέσεων του Σώματος, Giorgio Napolitano, και στη συνέχεια, στις 24 Οκτωβρίου, όταν ήλθα να σας παρουσιάσω τα αποτελέσματα του άτυπου Ευρωπαϊκού Συμβουλίου της 13ης και 14ης Οκτωβρίου στο Μπιαρρίτς, όπου ο Χάρτης ήταν ακριβώς ένα από τα σημαντικότερα σημεία της ημερήσιας διάταξης.
<P>
Αλλά αυτό δεν σημαίνει, κατά την άποψή μου, ότι η σημερινή συζήτηση αποτελεί επανάληψη. Αντιθέτως, είναι ιδιαιτέρως σημαντική, εφόσον σήμερα το Σώμα πρόκειται να αποφασίσει αν θα ανακηρύξει, όπως καλείται με βάση τα συμπεράσματα του Συμβουλίου της Κολωνίας, από κοινού με το Συμβούλιο και την Επιτροπή, το κείμενο αυτό κατά το Ευρωπαϊκό Συμβούλιο της Νίκαιας που θα πραγματοποιηθεί σε λιγότερο από ένα μήνα από σήμερα. Προφανώς, πρόκειται για μείζονα πολιτική απόφαση και για μια νέα ευκαιρία να δείξουμε στους ευρωπαίους πολίτες όλο το εύρος της πρωτοβουλίας αυτής.
<P>
Όσον αφορά τη θέση που προτείνει η Επιτροπή Συνταγματικών Υποθέσεων - και επιθυμώ να χαιρετίσω τους εισηγητές κκ Duff και Voggenhuber που μόλις μίλησαν - καταλαβαίνω ότι σας καλεί να εγκρίνετε το κείμενο του Χάρτη ως έχει, και συνεπώς να δώσετε εντολή στην Πρόεδρό σας να ανακηρύξει εξ ονόματός σας το Χάρτη στη Νίκαια, από κοινού με τους προέδρους του Συμβουλίου και της Επιτροπής. Η θέση αυτή συμφωνεί, όπως γνωρίζετε, με τη θέση που υιοθέτησαν οι αρχηγοί κρατών και κυβερνήσεων κατά το Ευρωπαϊκό Συμβούλιο του Μπιαρρίτς, όταν ενέκριναν και οι ίδιοι, ομοφώνως και ανεπιφυλάκτως, το Χάρτη και συνεπώς δεν μπορώ παρά να σας καλέσω, εξ ονόματος του Συμβουλίου, να την ακολουθήσετε, υποδεικνύοντάς σας ίσως κάποιους λόγους γι' αυτό.
<P>
Ο χάρτης αυτός συμβολίζει, κατά την άποψη της Προεδρίας του Συμβουλίου, μια διπλή επιτυχία. Κατ' αρχήν, επιτυχία όσον αφορά την επιλεγείσα μέθοδο: τη μέθοδο ενός οργάνου, της συνέλευσης, αποτελούμενου από μέλη του Ευρωπαϊκού Κοινοβουλίου, των εθνικών κοινοβουλίων, της Ευρωπαϊκής Επιτροπής - δράττομαι της ευκαιρίας για να χαιρετίσω την παρουσία του κ. Vitorino, ο οποίος συνέβαλε με όλες τις ικανότητές του - και προσωπικούς εκπροσώπους των αρχηγών κρατών και κυβερνήσεων, όλους υπό τη φωτισμένη Προεδρία του κ. Roman Herzog, πρώην προέδρου τόσο του Δικαστηρίου της Καρλσρούης, όσο και της Ομοσπονδιακής Δημοκρατίας της Γερμανίας.
<P>
Η διαφορετικότητα και η ποιότητα των διορισθέντων μελών απετέλεσαν, είναι νομίζω αναμφισβήτητο, ένα πολύ θετικό παράγοντα. Εξίσου αξιοσημείωτη θεωρώ επίσης τη διπλή μέριμνα που έλαβε η συνέλευση να εργασθεί με πλήρη διαφάνεια και απόλυτη αλληλεπίδραση με τους πολίτες, μεταξύ άλλων μέσω του Διαδικτύου. Έτσι, σε μια προσπάθεια ανοίγματος που έδωσε καρπούς, κάλεσε σε ακρόαση, κατά τη διάρκεια των εργασιών της, τους μεγάλους ευρωπαϊκούς μη κυβερνητικούς οργανισμούς, τους κοινωνικούς εταίρους της ηπείρου μας καθώς και, πράγμα σημαντικό για το μέλλον, τις υποψήφιες προς ένταξη χώρες. Αυτή η διαφάνεια και αυτό το άνοιγμα συνέβαλαν ενεργά στην προοδευτική βελτίωση των διαφόρων εκδοχών του σχεδίου του χάρτη και επέτρεψαν η τελευταία να είναι η καλή.
<P>
Γνωρίζω ότι η εμπειρία της συνέλευσης εμφανίζεται ήδη σαφώς ως ένας από τους δρόμους, δεν λέω ο δρόμος, αλλά ένας από τους δρόμους που θα μπορούσε να ακολουθήσει στο μέλλον η Ευρώπη, ούτως ώστε να καταστεί περισσότερο διαφανής και να ακούει περισσότερο τους πολίτες της. Ορισμένα μέλη του Σώματος σας, ιδίως κατά την προηγούμενη συζήτησή μας, εξέφρασαν ήδη την επιθυμία να επαναληφθεί αυτή η εμπειρία. Από την πλευρά μου, δεν έχω καμία αμφιβολία ότι θα δοθεί η ευκαιρία.
<P>
Η δεύτερη και κύρια επιτυχία είναι το αποτέλεσμα το οποίο επέτυχε η συνέλευση. Ο Χάρτης είναι κατά κύριο λόγο - και το υπογραμμίζω διότι είναι αρκετά σπάνιο, όπως διαπιστώνω ιδίως κατά την προετοιμασία της ΔΔ - ένα σαφές και καλά συντεταγμένο έγγραφο. Αποτελούμενος από πενήντα περίπου άρθρα, πράγμα που κάνει το κείμενο σύντομο, κατανεμημένα σε έξι κεφάλαια με τίτλους που ηχούν σωστά και μπορούν να αποτελέσουν ένα νέο έμβλημα για την Ευρώπη: αξιοπρέπεια, ελευθερία, ισότητα, αλληλεγγύη, ιθαγένεια, δικαιοσύνη, ανταποκρίνεται αναμφίβολα στις προσπάθειες λακωνικότητας και σαφήνειας και συνεπώς και στις ανησυχίες, στις προσδοκίες των συμπολιτών μας.
<P>
Στη συνέχεια, ο Χάρτης είναι ένα κείμενο απολύτως συνεκτικό. Οι συντάκτες του μπόρεσαν να τηρήσουν μια διπλή απαίτηση που δεν ήταν εύκολο να ικανοποιηθεί: αφενός, να μην δημιουργήσουν δίκαιο ex nihilo και, αφετέρου, να φωτογραφήσουν επακριβώς, αλλά κατά τρόπο εξελικτικό, δυναμικό, το εύρος των θεμελιωδών δικαιωμάτων που ισχύουν στην Ένωση.
<P>
Ο Χάρτης θα αποτελέσει ορόσημο, είμαι πεπεισμένος, κυρίως με τη δύναμη του περιεχομένου του. Καταρχάς, επαναλαμβάνει με σαφήνεια τα θεμελιώδη δικαιώματα όπως προκύπτουν, κατά τα ουσιώδη χαρακτηριστικά τους, από την Ευρωπαϊκή σύμβαση ανθρωπίνων δικαιωμάτων. Γι' αυτό, οι συντάκτες του Χάρτη κατέβαλαν συνεχείς προσπάθειες να αποφύγουν - όπως είχαν αναλάβει την υποχρέωση - κάθε κίνδυνο απόκλισης μεταξύ της νομολογίας του Ευρωπαϊκού δικαστηρίου ανθρωπίνων δικαιωμάτων, το οποίο είναι αρμόδιο για την τήρηση της Σύμβασης, και του Δικαστηρίου των Ευρωπαϊκών Κοινοτήτων, κυρίως χρησιμοποιώντας τη διατύπωση της Σύμβασης του Συμβουλίου της Ευρώπης, όταν αυτή έμοιαζε ολοκληρωμένη. Επίσης, το άρθρο 52, εδάφιο 3, των γενικών διατάξεων διευκρινίζει ότι, στο μέτρο που ο Χάρτης περιλαμβάνει δικαιώματα τα οποία διασφαλίζονται από τη Σύμβαση, "η έννοια και η εμβέλειά τους είναι ίδιες με εκείνες που τους επιφυλάσσει η εν λόγω Σύμβαση" .
<P>
Πιστεύω ειλικρινά ότι με αυτόν τον τρόπο οι συντάκτες περιόρισαν με σαφήνεια όσο το δυνατόν περισσότερο τον κίνδυνο απόκλισης μεταξύ της νομολογίας του Δικαστηρίου του Λουξεμβούργου και του Δικαστηρίου του Στρασβούργου. Εξάλλου, και την ώρα που εορτάζουμε τα 50 χρόνια της Ευρωπαϊκής Σύμβασης για την προάσπιση των ανθρωπίνων δικαιωμάτων, νομίζω ότι μπορούμε να δείξουμε εμπιστοσύνη στους δικαστές των δύο δικαιοδοτικών οργάνων για να τροφοδοτήσουν και να παρατείνουν έναν διάλογο που έχουν ήδη αρχίσει και που αποτελεί αναμφιβόλως εξασφάλιση απέναντι σε κάθε κίνδυνο μιας Ευρώπης ανθρωπίνων δικαιωμάτων δύο ταχυτήτων την οποία ανέφεραν πολλοί.
<P>
Ασφαλώς, ο Χάρτης δεν περιορίζεται στην επανάληψη, πόσο μάλλον τον εκσυγχρονισμό, των ισχυόντων δικαιωμάτων, διαφορετικά θα ήταν κάπως απογοητευτικός. Καθιερώνει πολλά νέα δικαιώματα που δεν περιέχονται στη Σύμβαση και αντιστοιχούν στην εξέλιξη των κοινωνιών μας, είτε πρόκειται για την ανάπτυξη των τεχνολογιών, την εμφάνιση νέων εξαρτήσεων, ή ακόμα και την αυξανόμενη πολυπλοκότητα των διοικητικών και δημοσίων συστημάτων μας. Είναι ιδιαίτερα σημαντικό να γνωρίζουν οι πολίτες, για παράδειγμα, ότι η Ένωση απαγορεύει την ανθρώπινη κλωνοποίηση για αναπαραγωγικούς λόγους, ή ακόμα ότι εγγυάται στους πολίτες την προστασία των δεδομένων προσωπικού χαρακτήρα.
<P>
Τέλος, εκφράζω ασφαλώς ικανοποίηση για τη σημασία που αποδίδει το κείμενο αυτό στα οικονομικά και κοινωνικά δικαιώματα. Η Γαλλία αγωνίστηκε για να καταστεί ουσιαστική η πτυχή αυτή, αλλά αυτή ήταν και η βούληση πολλών άλλων κρατών μελών, η βούληση του Ευρωπαϊκού Κοινοβουλίου, η βούληση πολλών εθνικών βουλευτών, πράγμα για το οποίο η Προεδρία του Συμβουλίου δεν μπορεί παρά να εκφράσει ικανοποίηση. Πράγματι, αυτό ενισχύει την καινοτόμο δύναμη και την προωθητική ικανότητα του Χάρτη και την παγίωση του ευρωπαϊκού κοινωνικού μοντέλου με το οποίο είμαστε στενότατα συνδεδεμένοι.
<P>
Καταρχάς, πρέπει να υπογραμμιστεί πόσο σημαντική ήταν η συμπερίληψη κεφαλαίου με τον τίτλο "Αλληλεγγύη" . Θα ήθελα λοιπόν να χαιρετίσω και πάλι προσωπικά τον πρόεδρο Herzog, στον οποίο νομίζω ότι οφείλεται. Πράγματι, η αξία της αλληλεγγύης είναι ακριβώς εκείνη που συνοψίζει καλύτερα από οποιαδήποτε άλλη το ευρωπαϊκό κοινωνικό μοντέλο, το οποίο είναι ομοούσιο με την κοινοτική οικοδόμηση. Και αυτήν ακριβώς την αλληλεγγύη εγγυάται ο Χάρτης, μέσω του δικαιώματος δωρεάν παιδείας, μέσω του δικαιώματος των εργαζομένων να ενημερώνονται και να εκφέρουν γνώμη, μέσω του δικαιώματος διαπραγματεύσεων και συλλογικής δράσης, συμπεριλαμβανομένης της απεργίας, παρόλο που αυτό δεν ήταν εύκολο να περιληφθεί στο κείμενο, αλλά και μέσω του δικαιώματος προστασίας κατά αδικαιολόγητης απόλυσης, του δικαιώματος κοινωνικής προστασίας ή ακόμα της απαγόρευσης της παιδικής εργασίας.
<P>
Θα επιμείνω επίσης στο άρθρο 23, το οποίο διακηρύσσει κατά τρόπο ιδιαιτέρως σαφή την ισότητα μεταξύ ανδρών και γυναικών, διευκρινίζοντας ότι η ισότητα αυτή πρέπει να εξασφαλίζεται σε όλους τους τομείς και ότι η αρχή αυτή δεν αποκλείει την προσφυγή σε μέτρα που προβλέπουν ειδικά πλεονεκτήματα υπέρ του υποεκπροσωπούμενου φύλου.
<P>
Συνολικά, θα έλεγα ότι το κείμενο αυτό σηματοδοτεί αναμφίβολα τη μεγαλύτερη συλλογική πρόοδο από άποψη επιβεβαίωσης των κοινωνικών δικαιωμάτων, τόσο λόγω της σημασίας των δικαιωμάτων που περιλαμβάνει, όσο και διότι τα δικαιώματα αυτά περιλαμβάνονται για πρώτη φορά στο ίδιο κείμενο με τα αστικά και τα πολιτικά δικαιώματα, πράγμα που διακηρύσσει επισήμως το αδιαίρετο του συνόλου των θεμελιωδών δικαιωμάτων.
<P>
Εντούτοις, είναι αλήθεια ότι διατυπώθηκαν ορισμένες επικρίσεις όσον αφορά το περιεχόμενο του Χάρτη. Έτσι, μερικοί κατηγορούν αυτό το κείμενο ότι αντικατοπτρίζει "τις πολιτικές επιλογές όσων προωθούν μια φιλελεύθερη Ευρώπη" . Επικρίνουν "την υποχρέωση συναίνεσης" ως τρόπο έγκρισης του Χάρτη στους κόλπους της συνέλευσης. Επαναλαμβάνω εδώ τη διατύπωση μιας έκκλησης που απηύθυναν πρόσφατα ορισμένοι βουλευτές, και μάλιστα Ευρωπαίοι, ζητώντας αναθεώρηση του Χάρτη. Όσον αφορά τη μέθοδο, ήθελα να υπενθυμίσω ότι η συνέλευση καθόρισε η ίδια τον κανονισμό της, χωρίς να την υποχρεώσει κανείς απ' έξω, και ότι ο κανόνας της συναίνεσης μοιάζει μια ιδιαίτερα εποικοδομητική μέθοδος σε ένα τόσο ποικιλόμορφο όργανο όσο η συνέλευση. Είμαι βέβαιος ότι τα μέλη της συνέλευσης που θα λάβουν το λόγο εδώ θα μπορέσουν να το επιβεβαιώσουν. Κατ' εμέ, η επιλογή αυτή συνέβαλε ασφαλώς στην επίτευξη ενός κειμένου το οποίο νομίζω ότι είναι ισόρροπο και φιλόδοξο.
<P>
Η Ευρωπαϊκή συνομοσπονδία συνδικάτων, από την πλευρά της, εξέφρασε παράπονα για αυτά που θεωρεί κενά, όπως η έλλειψη αναφοράς στο δικαίωμα σε κατώτατο εισόδημα, για παράδειγμα. Θα ήθελα λοιπόν να διευκρινίσω και πάλι ορισμένα πράγματα σχετικά με αυτό το θέμα. Αποστολή του Χάρτη ήταν, και ίσως αργότερα να πει κανείς ότι είναι κρίμα, να συγκεντρώσει τα θεμελιώδη δικαιώματα και όχι να αποτελέσει, στο παρόν στάδιο, μια κοινωνική πραγματεία και η εντολή της συνέλευσης, η οποία διευκρινιζόταν στους αρχικούς συμβατικούς όρους, δεν της επέτρεπε να δημιουργήσει ex nihilo εντελώς νέα κοινωνικά δικαιώματα. Είμαι βέβαιος ότι θα υπάρξουν και άλλα στάδια σε αυτή την οδό.
<P>
Εξάλλου, ο Χάρτης δεν αποτελεί τη μοναδική πρωτοβουλία της γαλλικής Προεδρίας της Ένωσης στον κοινωνικό τομέα, αντιθέτως. Πράγματι, η Προεδρία έχει θέσει στο επίκεντρο των προτεραιοτήτων της την προώθηση μιας περισσότερο αλληλέγγυας Ευρώπης. Έτσι, όπως γνωρίζετε, η Προεδρία, στηριζόμενη στα συμπεράσματα του Συμβουλίου της Λισαβόνας, εγκαινίασε την πρωτοβουλία μιας Κοινωνικής Ατζέντας η οποία θα πρέπει να επιτρέψει τον προσδιορισμό των δράσεων που θα αναλάβει η Ευρωπαϊκή Ένωση τα προσεχή έτη για να λάβει υπόψη τις υπάρχουσες ανάγκες, εξασφαλίζοντας ιδίως την ποσοτική και ποιοτική βελτίωση της απασχόλησης, καθώς και μεγαλύτερη κοινωνική συνοχή.
<P>
Τα διαβήματα αυτά - ο Χάρτης, αφενός, και η Κοινωνική Ατζέντα, αφετέρου - κατ' εμέ αλληλοσυμπληρώνονται και εκφράζουν πλήρως τη βούληση να τεθεί η κοινωνική διάσταση στο επίκεντρο του ευρωπαϊκού οικοδομήματός μας.
<P>
Θα ήθελα, εξάλλου, να επισημάνω επίσης τους λόγους για τους οποίους η Προεδρία, και νομίζω και τα άλλα θεσμικά όργανα, αισθάνονται ικανοποίηση για τη συνολική θέση της Ευρωπαϊκής συνομοσπονδίας συνδικάτων, η οποία υπογραμμίζει το σύνδεσμο μεταξύ του Χάρτη και της Κοινωνικής Ατζέντας και δηλώνει, συμπερασματικά, ότι η πρόταση της συνέλευσης, την οποία ενέκριναν οι αρχηγοί κρατών και κυβερνήσεων, αποτελεί σημαντικό βήμα στην "πορεία προς μια κοινωνική Ευρώπη και μιαν Ευρώπη των πολιτών" . Νομίζω ότι η υιοθέτηση αυτής της θέσης είναι σημαντική και τη χαιρετίζω.
<P>
Αυτή ακριβώς η βούληση οδήγησε λοιπόν από την πλευρά τους, τους αρχηγούς κρατών και κυβερνήσεων, αν όχι να υιοθετήσουν - αυτό θα γίνει στη Νίκαια - τουλάχιστον να εγκρίνουν το κείμενο του Χάρτη. Η ισορροπία την οποία επέτυχαν οι συντάκτες χαιρετίστηκε από όλους και η Προεδρία δεν επιθυμεί να ξαναρχίσουν οι συζητήσεις, όπως, νομίζω, και οι εισηγητές σας.
<P>
Έρχομαι τώρα, για να ολοκληρώσω, σε ένα θέμα με το οποίο έχουμε ήδη ασχοληθεί, το ζήτημα της νομικής ισχύος του Χάρτη. Ακουσα ασφαλώς τους εισηγητές σας να εκφράζουν και πάλι την επιθυμία να αποτελέσει ο Χάρτης το προοίμιο μιας συνταγματικής συνθήκης και είναι γνωστό ότι, προσωπικά, ευνοώ αυτή την άποψη. Αλλά θα ήθελα να σας υπενθυμίσω, διότι πρέπει να είμαστε ιδιαιτέρως ακριβείς, λαμβανομένων υπόψη αυτών που συμβαίνουν σήμερα, ότι στο Μπιαρρίτς, το Ευρωπαϊκό Συμβούλιο μπόρεσε απλώς να διαπιστώσει ότι η πλειοψηφία των κρατών μελών δεν ήταν έτοιμη να συζητήσει, προς το παρόν εν πάση περιπτώσει, την ενσωμάτωση αυτού του Χάρτη στις συνθήκες. Μπορώ λοιπόν να σας διαβεβαιώσω, εφόσον το ζήτημα αυτό μπορεί να τεθεί επισήμως μόνον μετά τη Νίκαια, ότι η γαλλική Προεδρία σαφώς προτίθεται να καταβάλει κάθε προσπάθεια για να εγγραφεί η προοπτική αυτή στα συμπεράσματα του Ευρωπαϊκού Συμβουλίου της Νίκαιας.
<P>
Παρόλα ταύτα, πολλές προσωπικότητες, και μάλιστα πολλά μέλη του Ευρωπαϊκού Κοινοβουλίου, πρότειναν να υπάρξει ρητή μνεία του Χάρτη θεμελιωδών δικαιωμάτων στο άρθρο 6 της συνθήκης για την Ένωση, το οποίο αναφέρεται ήδη στην Ευρωπαϊκή σύμβαση ανθρωπίνων δικαιωμάτων. Υπογράμμισαν έτσι κάτι που είναι πραγματικά παράδοξο, δηλαδή ότι η Συνθήκη δεν θα αναφέρει ένα νέο κείμενο που ανήκει στην Ευρωπαϊκή Ένωση, τη στιγμή που αναφέρει ήδη ένα υπάρχον κείμενο το οποίο, αντιθέτως, ανήκει στο Συμβούλιο της Ευρώπης.
<P>
Γνωρίζετε ότι, προσωπικά, έχω δηλώσει πως είμαι ανοικτός, και μάλιστα ότι υποστηρίζω, αυτή την πρόταση, και το επαναλαμβάνω εδώ. Αλλά η προεδρία, για άλλη μια φορά βάσει των διμερών επαφών της, δεν μπορεί παρά να διαπιστώσει ότι πολλά κράτη μέλη δεν επιθυμούν κάτι τέτοιο. Θα ήθελα, εξάλλου, να ενημερώσω το Ευρωπαϊκό Κοινοβούλιο ότι μετά από πρωτοβουλία της Προεδρίας, διεξήχθη χθες συζήτηση για το θέμα αυτό στην προπαρασκευαστική ομάδα, η οποία με ενημερώνει ότι η συζήτηση δεν κατέληξε σε όλα τα σημεία, πράγμα που σημαίνει ότι ορισμένες κυβερνήσεις θα μπορούσαν ίσως να αντλήσουν έμπνευση από μια τοποθέτηση του Ευρωπαϊκού Κοινοβουλίου στο σύνολό του.
<P>
Πέραν τούτου, είμαι πεπεισμένος ότι το κείμενο αυτό θα επιβληθεί, με τη σαφήνειά του, τη συνεκτικότητά του, το περιεχόμενό του, ως το κείμενο αναφοράς που τόσο πολύ είχε ανάγκη η Ένωση. Έτσι λοιπόν, εξ ονόματος της Προεδρίας του Συμβουλίου, δεν μπορώ παρά να σας ενθαρρύνω για άλλη μια φορά, να εγκρίνετε το Χάρτη θεμελιωδών δικαιωμάτων ενόψει μιας κοινής και επίσημης διακήρυξης στη Νίκαια. Είμαι πεπεισμένος ότι αυτή θα είναι μια από τις πιο σημαντικές στιγμές αυτού του Ευρωπαϊκού Συμβουλίου με το οποίο θα περατωθεί η γαλλική Προεδρία.
<P>
(Χειροκροτήματα)

<SPEAKER ID=10 LANGUAGE="DE" NAME="Poettering">
Κυρία Πρόεδρε, κύριε Πρόεδρε του Συμβουλίου, κύριε Επίτροπε, αγαπητοί συνάδελφοι, ένα από τα κύρια καθήκοντα των άμεσα εκλεγμένων βουλευτών του Ευρωπαϊκού Κοινοβουλίου, οι οποίοι εκπροσωπούν 370 εκατομμύρια πολίτες της Ευρωπαϊκής Ένωσης, είναι να φέρουν την Ευρώπη, το ευρωπαϊκό έργο της ολοκλήρωσης πιο κοντά στους πολίτες. Για το λόγο αυτό ήταν σωστό και σημαντικό το ότι το Ευρωπαϊκό Κοινοβούλιο απέδωσε ιδιαίτερη σημασία στην επεξεργασία ενός Χάρτη των Θεμελιωδών Δικαιωμάτων και συνεργάσθηκε εντατικά και εποικοδομητικά στη εκπόνησή του.
<P>
Ήταν μεγάλη επιτυχία για το Κοινοβούλιο - και εδώ το θετικό αποτέλεσμα είναι ότι οι πολιτικές ομάδες ήταν ενωμένες - , και μάλιστα μπορέσαμε να επιβάλουμε την εκπροσώπηση του Ευρωπαϊκού Κοινοβουλίου στη Συνέλευση για τα Θεμελιώδη Δικαιώματα με 16 βουλευτές. Το ενώπιον μας αποτέλεσμα δείχνει επίσης, ότι η μέθοδος βάσει της οποίας συμμετείχε αναλογικά το Ευρωπαϊκό Κοινοβούλιο ήταν ορθή.
<P>
Επιτρέψτε μου από τη θέση αυτή να απευθύνω ιδιαιτέρως λόγια αναγνώρισης και ευγνωμοσύνης προς τους εκπροσώπους μας στη συνέλευση υπό την καθοδήγηση του συναδέλφου Mιndez de Vigo. Εσείς αγαπητοί συνάδελφοι - και εννοώ όλους εσάς από το Ευρωπαϊκό Κοινοβούλιο που συμμετείχατε - συνεισφέρατε αποφασιστικά στην επιτυχή εκπλήρωση του δυσχερούς καθήκοντος που ανέθεσε το Ευρωπαϊκό Συμβούλιο της Κολωνίας σε σύντομο χρονικό διάστημα, αλλά και με μέγιστη επιμέλεια. Θα ήθελα εκ μέρους της ομάδας μας να ευχαριστήσω όχι μόνο όλους τους συναδέλφους από την ομάδα μας, αλλά και ιδιαιτέρως τον κ. Ingo Friedrich, αντιπρόεδρο του Κοινοβουλίου, ο οποίος συντόνισε τις εργασίες μας. Πολλές ευχαριστίες όμως οφείλουμε σε όλα τα μέλη της συνέλευσης, ειδικότερα δε στον πρόεδρό της, τον πρώην Πρόεδρο της Ομοσπονδιακής Δημοκρατίας της Γερμανίας, τον κ. Roman Herzog, στον οποίο θα ήθελα από τη θέση αυτή να απευθύνω ευχές για ταχεία ανάρρωση.
<P>
Η ομάδα μας, πλην της βρετανικής αντιπροσωπείας, υποστηρίζει ομόφωνα το Χάρτη. Η υποβληθείσα έκθεση είναι μετρημένη και ως πανευρωπαϊκή συναίνεση επικροτήθηκε από όλες τις πτέρυγες. Βεβαίως ο Χάρτης δεν μπορεί να εκπληρώσει όλες τις επιθυμίες. Χαρακτηριστικό κάθε συμβιβαστικής λύσης είναι ότι δεν μπορεί να ικανοποιήσει τους πάντες. Η Ευρώπη μπορεί να πραγματοποιήσει προόδους και να βρει τη θέση που της αρμόζει, όταν είναι όλοι διατεθειμένοι να συμβάλουν σε ένα καλό αποτέλεσμα. Το ίδιο ισχύει και με το Χάρτη των Θεμελιωδών δικαιωμάτων.
<P>
Ο Χάρτης των Θεμελιωδών Δικαιωμάτων απορρέει από πληθώρα ευρωπαϊκών και εθνικών νομοθετικών πηγών. Αναγνωρίζει την πνευματική-θρησκευτική και ηθική παράδοση της ηπείρου μας καθώς και τις αδιαίρετες και οικουμενικές αξίες της ανθρώπινης αξιοπρέπειας, της ελευθερίας, της ισότητας και της αλληλεγγύης. Ο υποβληθείς Χάρτης στηρίζεται στις βασικές αρχές της δημοκρατίας και του κράτους δικαίου. Τοποθετεί το πρόσωπο, τον άνθρωπο ως πρόσωπο στο επίκεντρο, θεμελιώνοντας την ευρωπαϊκή ιθαγένεια και ένα χώρο ελευθερίας, ασφάλειας και δικαίου και οικοδομεί έτσι περιβάλλον διαφάνειας. Στους πολίτες παρουσιάζονται σαφώς τα δικαιώματα που τους ανήκουν. Για τα θεσμικά όργανα, τις υπηρεσίες και τους φορείς της Ευρωπαϊκής Ένωσης καθίσταται σαφές ποιες νομικές αρχές οφείλουν εξ άπαντος να λαμβάνουν υπ' όψιν και να σέβονται όταν αναλαμβάνουν δράση για τους πολίτες στην Ευρώπη.
<P>
Ο υποβληθείς Χάρτης είναι κατ' εμέ ένα σπουδαίο εγχείρημα, και μπορεί, όπως ανέφερε στον τίτλο της μια ευρωπαϊκή εφημερίδα στις 26 Σεπτεμβρίου 2000, να καταστεί το σήμα κατατεθέν της Ευρώπης. Μάλιστα, στη συζήτηση της ολομέλειας για τη σύνοδο κορυφής του Μπιαρρίτς της 3ης Οκτωβρίου φέτος, επεσήμανα, σχετικά με τη μεταγενέστερη επεξεργασία του Χάρτη, ότι κρίνεται πλέον το απώτερο μέλλον της Ευρωπαϊκής Ενώσεως.
<P>
Υπερψηφίζοντάς τον, σας αναθέτουμε, αξιότιμη κυρία Πρόεδρε, να κηρύξετε μαζί με τον Πρόεδρο του Ευρωπαϊκού Συμβουλίου και με τον Πρόεδρο της Ευρωπαϊκής Επιτροπής τη θέση σε ισχύ του Χάρτη κατά τη σύνοδο κορυφής στη Νίκαια σε μερικές εβδομάδες. Ωστόσο, κατ' εμάς αυτή η πανηγυρική πράξη στη Νίκαια δεν μπορεί παρά να αποτελέσει ένα ενδιάμεσο βήμα. Η Ευρωπαϊκή Ένωση είχε εδώ και καιρό υπερβεί κατά πολύ τα όρια μιας οικονομικής κοινότητας. Εάν εμείς, ως εκπρόσωποι και θεματοφύλακες για τους πολίτες της Ευρωπαϊκής Ένωσης και της Ευρώπης στο σύνολό της, θέλουμε να συνεχίσουμε, με περισσότερες ακόμη φιλοδοξίες και με αποφασιστικότητα τις προσπάθειες για την ενότητα της ηπείρου μας, η πανηγυρική διακήρυξη δεν μπορεί παρά να είναι ένα πρώτο βήμα. Ως Ευρωπαϊκό Λαϊκό Κόμμα, υποστηρίζουμε από κοινού και ομόφωνα την ταχύτερη δυνατή συμπερίληψη του Χάρτη για τα Θεμελιώδη Δικαιώματα στις συνθήκες, ώστε να αναπτύξει και άμεση ισχύ για τους ανθρώπους στην Ευρωπαϊκή Ένωση.
<P>
(Χειροκροτήματα)
<P>
Κύριε Πρόεδρε του Συμβουλίου, τοποθετηθήκατε επ' αυτού, αντιλαμβάνομαι πλήρως τους προβληματισμούς που εκφράζουν οι λόγοι σας, αλλά, εκ μέρους του Ευρωπαϊκού Λαϊκού Κόμματος, σας λέγω σαφώς πως απαιτούμε από τη Νίκαια ένα αποτέλεσμα φιλόδοξο, όχι μόνο ως προς τις προϋποθέσεις για τη διεύρυνση της Ευρωπαϊκής Ενώσεως, αλλά ένα αποτέλεσμα φιλόδοξο και όσον αφορά αυτόν εδώ το Χάρτη. Γι' αυτό ζητώ για άλλη μία φορά εξ ονόματος των βουλευτών του Ευρωπαϊκού Λαϊκού Κόμματος από την Προεδρία του Συμβουλίου να καταβάλει προσπάθειες στη Νίκαια ώστε να εκπονηθεί ένα σχέδιο πορείας για τη νομική ενσωμάτωση του Χάρτη των Θεμελιωδών Δικαιωμάτων στη Συνθήκη για την Ευρωπαϊκή Ένωση. Ευχόμαστε καλή επιτυχία σ' εσάς, στη γαλλική Προεδρία, στο έργο αυτό. Εάν επιτύχετε εσείς, η επιτυχία αυτή θα ανήκει από κοινού στο Ευρωπαϊκό Κοινοβούλιο και σε όλους τους ανθρώπους στην Ευρωπαϊκή Ένωση!
<P>
(Χειροκροτήματα)

<SPEAKER ID=11 LANGUAGE="ES" NAME="Barσn Crespo">
Κυρία Πρόεδρε, κύριε Πρόεδρε του Συμβουλίου, κύριε Επίτροπε, κύριοι, στην ιστορία της ευρωπαϊκής ολοκλήρωσης υπήρξαν στιγμές που θα μπορούσαν να θεωρηθούν σημεία ιστορικής καμπής, και αυτή είναι μια τέτοια στιγμή, γιατί η υιοθέτηση του Χάρτη από το Κοινοβούλιο θα είναι ένα ακόμη βήμα για την πραγματοποίηση των ονείρων και των σχεδίων των ιδρυτών του. Θα ήθελα να θυμίσω ότι την πρώτη φορά που έγινε λόγος για τη διακήρυξη των δικαιωμάτων ήταν στη Συνέλευση του Ευρωπαϊκού Κινήματος στη Χάγη το 1948. Εκεί τέθηκαν τα θεμέλια της Ευρωπαϊκής Σύμβασης για τα Ανθρώπινα Δικαιώματα του Συμβουλίου της Ευρώπης. Τώρα, στη διάσταση της Ευρωπαϊκής Ένωσης, ας βεβαιώσουμε για άλλη μια φορά ότι πρόκειται για μια κοινότητα με αξίες. Δώσαμε πραγματικό περιεχόμενο στην ευρωπαϊκή επικράτεια, που αναγνωρίζεται στη Συνθήκη της Ένωσης, και σταθεροποιήσαμε το χώρο μας, όχι μόνο ως μια εσωτερική αγορά, αλλά και ως ένα χώρο δικαίου, στον οποίο αναγνωρίζονται τα θεμελιώδη δικαιώματα των ατόμων.
<P>
Για τους σοσιαλιστές και τους σοσιαλδημοκράτες όλης της Ευρώπης, η έγκριση του Χάρτη αποτελεί την εκπλήρωση μιας υπόσχεσης προς τους ψηφοφόρους μας. Κατεβήκαμε στις εκλογές με ένα μανιφέστο στο οποίο υπήρχαν είκοσι μία προτεραιότητες, μία από αυτές, θεμελιώδης, ήταν να προωθήσουμε ένα Ευρωπαϊκό Χάρτη Δικαιωμάτων για να καθιερώσουμε τα θεμελιώδη πολιτικά, οικονομικά, κοινωνικά και πολιτιστικά δικαιώματα των πολιτών της Ένωσης.
<P>
Η Ευρωπαϊκή Σύνοδος Κορυφής της Κολωνίας, υπό τη γερμανική προεδρία, του καγκελάριου Schrφeder, πρότεινε συγκεκριμένα, από τη μια, το πλαίσιο στο οποίο βασίστηκε η σύμβαση και, από την άλλη, την σύνταξη αυτού του Χάρτη, έδωσε εντολή και διόρισε έναν πρώην Πρόεδρο Δημοκρατίας, τον Roman Herzog, πρόεδρο αυτής της προσπάθειας. Πιστεύω πως πρέπει να το υπογραμμίσουμε τη σημερινή μέρα, γιατί η δουλειά που κάναμε δεν είναι αποκλειστική κληρονομιά καμιάς πολιτικής οικογένειας και αυτή η κίνηση τιμά τη γερμανική Προεδρία, με τη σειρά της, και αποδεικνύει πως όλοι μαζί οφείλουμε να προχωρήσουμε στην πραγματοποίηση των θεμελιωδών αξιών. Πιστεύω πως αυτό πράξαμε στο Ευρωπαϊκό Κοινοβούλιο. Είχα την ευκαιρία να εκφράσω το θαυμασμό μου για την εργασία που πραγματοποιήθηκε από τον Νρigo Mιndez de Vigo, ως προέδρου της αντιπροσωπείας του Ευρωπαϊκού Κοινοβουλίου. Ακόμη θέλω να τονίσω το βασικό ρόλο που διαδραμάτισε η συνάδελφος Pervenche Berθs, όταν διεύθυνε την αντιπροσωπεία της σοσιαλιστικής Ομάδας. Πιστεύω πως όλοι μπορούμε να αισθανόμαστε περήφανοι γι' αυτή την επιτυχία, μια επιτυχία συλλογική.
<P>
Σήμερα η Ευρώπη είναι κάτι περισσότερο από μια κοινή αγορά και επιπλέον διαθέτουμε ένα βασικό θεμέλιο ενός μελλοντικού συντάγματος, ωστόσο, παρ' όλες τις προσπάθειες που έγιναν, λείπει ένα ουσιαστικό βήμα για να μπορούμε να είμαστε ικανοποιημένοι -κι αναφέρομαι στη Σύνοδο Κορυφής της Νίκαιας - το οποίο είναι το τελευταίο σημείο που επισήμανε ο Πρόεδρος του Συμβουλίου: να συμπεριληφθεί ο Χάρτης στο άρθρο 6 της Συνθήκης. Πιστεύω ότι, εκτός από την επαναλαμβανόμενη προσωπική δέσμευση του Προέδρου του Συμβουλίου, υπάρχει σήμερα μια σειρά ευνοϊκών συνθηκών. Η πλειονότητα των αρχηγών κρατών και κυβερνήσεων ανήκουν στην πολιτική μας οικογένεια, άλλοι όχι, αλλά είναι υπέρ αυτής της προσχώρησης και υπέρ μιας Ευρώπης αναμορφωμένης και δημοκρατικής.
<P>
Ο Χάρτης παρέχει στην Ένωση κάτι θεμελιώδες, τη νομιμοποιεί ως κοινότητα με αξίες, και αυτό πρέπει να το τονίσουμε. Γιατί επίσης έχουμε ζήσει γεγονότα που αποδεικνύουν ότι το άρθρο 7 πρέπει να έχει μια πιο σταθερή στήριξη. Οι κυβερνήσεις μας πρέπει να εξασφαλίσουν στη Νίκαια συγκεκριμένα αποτελέσματα για να παρουσιάσουν στους πολίτες -τα θεσμικά θέματα είναι σημαντικά, όμως, όπως γνωρίζουν καλά ο Πρόεδρος του Συμβουλίου και ο Επίτροπος, δύσκολα απασχολούν την κοινή γνώμη.
<P>
Ο Χάρτης συνιστά επίσης μια εδραίωση των κριτηρίων της Κοπεγχάγης, τα οποία θεωρούμε θεμελιώδη για τις διαπραγματεύσεις της ένταξης, και θα έλεγα ακόμη, αναφορικά με τις χώρες που διαπραγματεύονται μαζί μας, ότι τους παρέχει επίσης εγγυήσεις απέναντί μας. Δεν πρόκειται δηλαδή για μια απλή διακήρυξη, αλλά για ένα στοιχείο που εισέρχεται τέλεια στη διαδικασία διαπραγμάτευσης. Κατά συνέπεια, η Ομάδα μου εξακολουθεί να πιστεύει πως είναι απόλυτα απαραίτητο να συμπεριληφθεί μια αναφορά στο Χάρτη, στην παράγραφο 2 του άρθρου 6 της Συνθήκης. Καθώς νομίζω πως ο Πρόεδρος του Συμβουλίου πρόκειται να περάσει ένα Σαββατοκύριακο με πολλή δουλειά για την επόμενη σύνοδο, του ζητώ να στείλει τώρα ένα μήνυμα, ώστε οι υπουργοί Εξωτερικών να το διαβιβάσουν στους αρχηγούς των κυβερνήσεων. Είναι το ακόλουθο: αν το Ευρωπαϊκό Συμβούλιο της Νίκαιας δεν κατορθώσει να συμπεριλάβει το Χάρτη με αυτό τον τρόπο, φοβάμαι ότι το Ευρωπαϊκό Κοινοβούλιο θα αντιμετωπίσει δυσκολίες στην έγκριση της αναθεώρησης των Συνθηκών. Πιστεύω πως είναι ένα μήνυμα θετικό, το οποίο ο Πρόεδρος του Συμβουλίου πρέπει να μεταβιβάσει στους συναδέλφους του, διότι έχουμε ακόμη το χρονικό περιθώριο να συμπεριλάβουμε το Χάρτη στο άρθρο 6 των Συνθηκών. Μετά τη Νίκαια μπορούμε να αρχίσουμε να μιλάμε για ένα ευρωπαϊκό σύνταγμα. Για την ώρα, το βασικό είναι να σταθεροποιηθεί αυτό το στάδιο.
<P>
Αυτή είναι η πρότασή μας.

<SPEAKER ID=12 LANGUAGE="SV" NAME="Malmstrφm">
Κυρία Πρόεδρε, θα ήθελα καταρχήν να συγχαρώ εξ ονόματος της ομάδας των Φιλελευθέρων τους εισηγητές και όλους όσους συνεργάσθηκαν στη συνέλευση.
<P>
Αποδείχθηκε ότι μπορούμε να εργαζόμαστε για τα ευρωπαϊκά ζητήματα με μία νέα, πρότυπη μέθοδο, μία μέθοδο ανώτερη από μία Διακυβερνητική Διάσκεψη, μία ανοικτή και δημοκρατική μέθοδο με πλήρη διαφάνεια και δυνατότητες συμμετοχής των πολιτών.
<P>
Αναφέρθηκε συχνά ότι η ευρωπαϊκή συνεργασία δεν στηρίζεται συχνά στις οικονομικές συμφωνίες. Αυτό κατέστη ιδιαίτερα σαφές το χρόνο που πέρασε. Η ανάπτυξη των ξενόφοβων και αντιδημοκρατικών τάσεων καθιστά όσο ποτέ επίκαιρο το ζήτημα των κοινών ευρωπαϊκών αξιών.
<P>
Καθώς τα ευρωπαϊκά όργανα αποκτούν όλο και περισσότερες εξουσίες απέναντι στους πολίτες, είναι σημαντικό να τεθούν όρια στην ισχύ τους. Οι πολίτες και τα δικαιώματά τους μπαίνουν στο κέντρο του προτεινόμενου Χάρτη με έναν τρόπο μοναδικό. Υπήρξαν βέβαια επίσης και ορισμένοι πολιτικοί συμβιβασμοί, έγιναν αμοιβαίες υποχωρήσεις, ωστόσο έχουμε συνολικά μπροστά μας έναν κατάλογο κοινών και σύγχρονων δικαιωμάτων τα οποία σαφώς απηχούν την ευρωπαϊκή κοινότητα αξιών. Καθώς εκφράσθηκαν ορισμένες ανησυχίες, είναι σημαντικό να υπογραμμίσουμε ότι ο Χάρτης συμπληρώνει, και δεν ανταγωνίζεται, τη Σύμβαση για τα Ανθρώπινα Δικαιώματα του Συμβουλίου της Ευρώπης. Γι' αυτό θα πρέπει στη Νίκαια κιόλας να δημιουργηθούν οι νομικές δυνατότητες προκειμένου να υπογράψει τη Σύμβαση του Συμβουλίου της Ευρώπης η ΕΕ.
<P>
Στη σύνοδο κορυφής της Νίκαιας θα υιοθετηθεί ο Χάρτης μέσω μίας πολιτικής δήλωσης. Η δήλωση αυτή δεν θα πρέπει να μετατραπεί σε μία απλή τελετή με κάποιες μεγαλόστομες διακηρύξεις. Οι πολίτες έχουν βαρεθεί τέτοιες εκδηλώσεις. Θα πρέπει να καταστεί σαφές ότι θεωρούμε το Χάρτη ως ηθικά δεσμευτικό.
<P>
Αμέσως μετά τη σύνοδο κορυφής θα πρέπει η σουηδική Προεδρεία να καθορίσει συγκεκριμένες διαδικασίες για τη συνέχιση των εργασιών σχετικά με το Χάρτη προκειμένου να καταστεί αυτός, μετά από ορισμένες τροποποιήσεις, δεσμευτικός και να αποτελέσει μέρος ενός μελλοντικού ευρωπαϊκού συντάγματος.

<SPEAKER ID=13 LANGUAGE="FR" NAME="Boumediene-Thiery">
Κυρία Πρόεδρε, αγαπητοί συνάδελφοι, ο Χάρτης των θεμελιωδών δικαιωμάτων - ουσιώδες στάδιο της ευρωπαϊκής οικοδόμησης - προκάλεσε πολλές συζητήσεις. Για τους μεν, αποτελεί επιτυχία, για τους δε, αποτελεί σήμερα μια χαμένη ελπίδα. Πολλοί ήσαν εκείνοι που πίστεψαν ότι η Ευρώπη απέκτησε επιτέλους τη δυνατότητα να βγει από την ενιαία ζώνη ελευθέρων συναλλαγών και το μονόδρομο του φιλελευθερισμού για να θέσει τις βάσεις μιας Ευρώπης των πολιτών.
<P>
Όλα συνέτειναν στην ενίσχυση αυτής της ελπίδας: η σύνθεση της συνέλευσης, η οποία αποτελούσε ένα πρωτότυπο προηγούμενο σε σχέση με τη συνήθη διακυβερνητική μέθοδο, οι δημόσιες συζητήσεις και το σύνολο των κειμένων που διατίθεντο σε τοποθεσία του Διαδικτύου προσπελάσιμη σε όλους, καθώς και η κοινωνία των πολιτών που κλήθηκε να εκφράσει τη θέση της. Αλλά η διαφάνεια δεν αντικατέστησε το δημοκρατικό έλλειμμα, εφόσον οι ΜΚΟ μπόρεσαν να εκφράσουν τη γνώμη τους μόνον για πέντε λεπτά και οι σκέψεις τους σπανίως ελήφθησαν υπόψη.
<P>
Ναι, σημειώθηκαν κάποιες πρόοδοι, αλλά είναι ανεπαρκείς μπροστά στα κενά. Χρειάστηκαν πολλές εβδομάδες αγώνα για να περιληφθεί το δικαίωμα απεργίας. Το δικαίωμα εργασίας μετατράπηκε σε δικαίωμα προς εργασία. Το δικαίωμα στην υγεία, στην κοινωνική ασφάλιση, στη στέγαση, σε κατώτατο εισόδημα είναι ανύπαρκτα ή περιορίζονται στην αλληλεγγύη. Η ελευθερία του τύπου δεν είναι πλέον "εγγυημένη" , είναι "σεβαστή" . Το δίκαιο των μειονοτήτων είναι σχεδόν ανύπαρκτο. Επικυρώνεται η διάκριση μεταξύ Ευρωπαίων και κατοίκων τρίτων χωρών, όσον αφορά την ελεύθερη κυκλοφορία που προβλέπεται στη συνθήκη του Αμστερνταμ ή το δικαίωμα να ζει κανείς στους κόλπους οικογένειας, το οποίο ωστόσο αναγνωρίζεται από το διεθνές δίκαιο. Πολλά δικαιώματα, μεταξύ των οποίων τα πολιτικά δικαιώματα, αποτελούν αντικείμενο ευρωπαϊκής προτίμησης που υποκαθιστά την εθνική προτίμηση.
<P>
Πού είναι λοιπόν οι ιερές αρχές της οικουμενικότητας, του αδιαιρέτου και της μοναδικότητας του δικαίου; Τι απέγινε η ευρωπαϊκή ιθαγένεια, πυρήνας αυτής της Ευρώπης της ισότητας για όλους τους πολίτες; Μένει ένα πικρό αίσθημα. Αυτός ο Χάρτης αποτελεί την προέκταση μιας φιλελεύθερης Ευρώπης ενάντια στην κοινωνική Ευρώπη των πολιτών. Ποια στάση πρέπει να υιοθετήσει κανείς σήμερα απέναντι σε αυτό το κείμενο, το οποίο δεν είναι καλύτερο από το τίποτα αφού υπολείπεται του ισχύοντος;
<P>
Υπό τις σημερινές συνθήκες, αυτός ο Χάρτης δεν είναι σε θέση να καταστεί "σημαντικός" για τους πολίτες της Ευρώπης. Δεν προσφέρει παρά μια υπεραξία, δεν ανταποκρίνεται καθόλου στις προσδοκίες τους ούτε στις ανάγκες τους. Μπορούμε να δεχθούμε έναν ελάχιστο κοινό παρανομαστή για τα θεμελιώδη δικαιώματα, τη στιγμή που η Ευρώπη εμφανίζεται ως υπόδειγμα όσον αφορά τα ανθρώπινα δικαιώματα; Πρέπει να αρνηθούμε να αρκεστούμε σε αυτό το μινιμαλιστικό Χάρτη, στον οποίο φαίνεται να αρκείται η ευρωπαϊκή σοσιαλδημοκρατία. Ο Χάρτης δεν μπορεί να προσδώσει αίγλη στη γαλλική Προεδρία, ούτως ώστε να κρύψει το γεγονός ότι η ΔΔ πνέει τα λοίσθια.
<P>
Κατά την ευρωπαϊκή σύνοδο κορυφής το Δεκέμβριο στη Νίκαια, η κοινωνία των πολιτών αποφάσισε να κινητοποιηθεί για να κάνει τη φωνή της να ακουστεί και να βροντοφωνάξει ότι επιθυμεί ένα Χάρτη που να προσφέρει πραγματικές εγγυήσεις στους πολίτες της Ευρώπης. Πρέπει να υποστηρίξουμε αυτές τις δράσεις και, αντί να δεχθούμε ένα ελαττωματικό κείμενο, να ζητήσουμε τη συνέχιση των εργασιών της συνέλευσης μετά τη Νίκαια, με νέες διαδικασίες και ευρεία δημόσια συζήτηση. Διακυβεύεται το μέλλον της δημοκρατίας μας, καθώς και τα δικαιώματα και οι ελευθερίες μας.

<SPEAKER ID=14 LANGUAGE="DE" NAME="Kaufmann">
Κυρία Πρόεδρε, ο Χάρτης των Θεμελιωδών Δικαιωμάτων είναι ένα σημαντικό πολιτικό σχέδιο για το μέλλον της ευρωπαϊκής ολοκλήρωσης, και με βρίσκει σύμφωνο. Γιατί; Πρώτον: εξασφαλίζει τα δικαιώματα των πολιτών έναντι των θεσμικών οργάνων και των οργανώσεων της Ευρωπαϊκής Ένωσης. Δεύτερον: καλύπτει ένα κενό στην προστασία των θεμελιωδών δικαιωμάτων για τους ανθρώπους που ζουν στην Ένωση. Τρίτον: ο Χάρτης εξασφαλίζει και στην Ένωση το ισχύον επίπεδο προστασίας της Ευρωπαϊκής Σύμβασης για τα Δικαιώματα του Ανθρώπου, και μάλιστα εν μέρει ξεπερνά την ευρωπαϊκή Σύμβαση Ανθρωπίνων Δικαιωμάτων. Τέταρτον: ο Χάρτης - κι αυτό έχει ιδιαίτερη σημασία για μένα - στηρίζεται στο αδιαίρετο των ατομικών και πολιτικών ανθρωπίνων δικαιωμάτων και των θεμελιωδών κοινωνικών δικαιωμάτων. Ως μέλος της συνέλευσης αγωνίσθηκα για ευρύτερα ακόμη Κοινωνικά Δικαιώματα, ιδιαιτέρως για την κατοχύρωση του δικαιώματος στην εργασία και σε ένα βασικό εισόδημα, που εν όψει του υπάρχοντος Κοινωνικού Χάρτη θα έπρεπε να είχαν συμπεριληφθεί.
<P>
Ωστόσο, συμμερίζομαι τη συνολική εκτίμηση της Ευρωπαϊκής Συνομοσπονδίας Συνδικαλιστικών Σωματείων, πως ο Χάρτης των Θεμελιωδών Δικαιωμάτων, παρά τη συσταλτική ερμηνεία των κοινωνικών δικαιωμάτων, σημαίνει ένα σπουδαίο βήμα για την προαγωγή μιας κοινωνικής Ευρώπης και μιας Ευρώπης των πολιτών και προσφέρει μια προστιθέμενη αξία ως προς την ισχύουσα κατάσταση.
<P>
Κυρία Πρόεδρε, πιστεύω πως αυτό που τώρα χρειαζόμαστε, ειδικότερα προσβλέποντας στη σύνοδο της Νίκαιας, είναι ένας δημόσιος διάλογος με τους πολίτες για το κείμενο του Χάρτη, και θα πρέπει να εξετάσουμε το ενδεχόμενο να τους δοθεί η δυνατότητα να συμφωνήσουν με αυτόν. Γι' αυτό και προσωπικώς υποστηρίζω τη διεξαγωγή ενός πανευρωπαϊκού δημοψηφίσματος για το Χάρτη, ώστε επιτέλους να έχουμε από τους πολίτες ένα δημοκρατικό νόμιμο έρεισμα για το ευρωπαϊκό οικοδόμημα.

<SPEAKER ID=15 NAME="Muscardini">
Κυρία Πρόεδρε, συχνά αποδίδεται μεγάλη σημασία στην υπογραφή χαρτών· συχνά οι υπογραφές μυθοποιούνται. Συνέβη με τον Χάρτη των Δικαιωμάτων των Εργαζομένων, ο οποίος υπογράφθηκε στο Στρασβούργο κατά τη διάρκεια ενός Ευρωπαϊκού Συμβουλίου που έμοιαζε να είχε λύσει τη δέσμευση των οργάνων για την επίλυση των προβλημάτων που συνδέονται με την προστασία της αξιοπρέπειας των εργαζομένων. Έπειτα, η διάψευση: στο Μάαστριχτ, συγκεκριμένα, η Βρετανία δεν υπογράφει το κοινωνικό πρωτόκολλο, διαψεύδοντας την άφθονη ρητορική που είχε σκορπιστεί απλόχερα σχετικά με τη θεμελιώδη σημασία της υπογραφής του Χάρτη των Δικαιωμάτων των Εργαζομένων.
<P>
Ζητούμε, λοιπόν, να μην συμβεί το ίδιο για τον Χάρτη των Θεμελιωδών Δικαιωμάτων. Γι' αυτό, πέρα από τις υπογραφές, είναι σημαντικό να υπάρχουν ουσιαστικές πολιτικές δεσμεύσεις που θα υλοποιούνται μέρα με τη μέρα - κάθε μέρα - από όλες τις χώρες και όλες τις πολιτικές δυνάμεις. Ο Χάρτης δεν επιδέχεται τροποποίηση και από αυτό γεννιέται ένα δημοκρατικό έλλειμμα που μας κάνει να συμμεριστούμε τα συμπεράσματα του Μπιαρρίτς και να μην τον θεωρήσουμε νομικά δεσμευτικό. Πράγματι, αν ο Χάρτης μπορούσε να τροποποιηθεί, αν θυμόμασταν ότι από τον Χάρτη απουσιάζουν οι υποχρεώσεις και υπάρχουν ελλείψεις ως προς τα δικαιώματα, θα ήταν πιο εύκολο: ο Χάρτης είναι υπερβολικά αδύναμος στην υπεράσπιση της φυσικής οικογένειας ή στην προστασία του παιδιού, αγνοεί την ανάγκη κανόνων για κάθε νέα τεχνολογία που αφορά την παγκόσμια ενημέρωση, διακρίνει την ιδιωτική από τη δημόσια εκπαίδευση, αγνοεί, στην προστασία του περιβάλλοντος, την προστασία της υγείας και των δικαιωμάτων των ζώων, είναι γενικόλογος όσον αφορά την προστασία του καταναλωτή και αφήνει ανοιχτή την πόρτα στην εμπορία προϊόντων εξαιρετικά βλαβερών για την υγεία. Εξάλλου, ο Χάρτης παρουσιάζει πολιτικά κενά: δεν αντιμετωπίζει, για παράδειγμα, το πρόβλημα των πολιτικών προσφύγων.
<P>
Γι' αυτό, εμείς θεωρούμε ότι ο Χάρτης είναι σημαντικός, ως θέση αφετηρίας, μόνο για την έναρξη μιας συζήτησης: μιας συζήτησης που τη θεωρούμε χρήσιμη για το μέλλον, αλλά που πρέπει να αναπτυχθεί περαιτέρω, που πρέπει να προχωρήσει μαζί με τη διαδικασία της ενοποίησης. Ας αποδώσουμε σ' αυτόν τον Χάρτη την αξία μιας πολιτικής δήλωσης που μας δεσμεύει σε μια κοινή δράση: γι' αυτό θα ψηφίσουμε υπέρ της σύστασης και η Alleanza Nazionale θα δεσμευθεί υπέρ μιας δημοκρατικής συζήτησης, η οποία θα πρέπει να ολοκληρώσει και να τελειοποιήσει το περιεχόμενο του Χάρτη εντός των προσεχών μηνών και θα πρέπει να προχωρήσει ταυτόχρονα με την ένταξη και τη νέα ευρωπαϊκή ιθαγένεια.

<SPEAKER ID=16 LANGUAGE="FR" NAME="Dupuis">
Κυρία Πρόεδρε, κύριε Προεδρεύοντα του Συμβουλίου, κύριε Επίτροπε, αγαπητοί συνάδελφοι, νομίζω ότι αυτός ο Χάρτης αποτελεί απλώς μια ακόμα απόδειξη της ικανότητας της Ένωσης και των κρατών μελών μας να πολλαπλασιάζουν τα κενά περιεχομένου κείμενα, τις δηλώσεις προθέσεων.
<P>
Όπως γνωρίζετε, αυτός ο Χάρτης στερείται νομικής βάσης. Ο Χάρτης αυτός δεν προβλέπει κανέναν οργανισμό που να είναι σε θέση να κάνει σεβαστές τις αρχές και τα δικαιώματα που εξαγγέλλει. Αυτός ο Χάρτης είναι ένα νέο κείμενο κενό περιεχομένου και αυτό δεν πρόκειται να αλλάξει με τις εκκλήσεις του κ. Barσn και άλλων σχετικά με την εισαγωγή του θέματος του Χάρτη στο άρθρο 6 και στο άρθρο 7 της συνθήκης. Γνωρίζουμε από το αυστριακό παράδειγμα, ότι η Ευρώπη αντέδρασε εκτός του πλαισίου των συνθηκών με διμερή μέτρα και ότι δεν είχε τη δύναμη, διότι το άρθρο 6 και το άρθρο 7 δεν το επέτρεπαν, να επιβάλει σεβασμό προς τις μεγάλες αρχές τις οποίες επικαλείται.
<P>
Το πρόβλημα είναι περισσότερο σημαντικό. Στην Κολωνία, το Συμβούλιο είχε τη μεγαλοφυή ιδέα να εφεύρει ένα κόκαλο για το σκύλο, δηλαδή το Ευρωπαϊκό Κοινοβούλιο. Επινόησε αυτό το Χάρτη και το Κοινοβούλιό μας - όπως συνηθίζει όλο και περισσότερο να κάνει - έπεσε επάνω στο κόκαλο και το έγλυψε τόσο καλά που σήμερα έχουμε την εντύπωση ότι συμμετέχουμε σε ένα ιστορικό γεγονός. Όμως, τα πραγματικά προβλήματα που αντιμετωπίζουμε είναι οι λευκές σελίδες του εγγράφου σύνθεσης της γαλλικής Προεδρίας, το πρόβλημα της Επιτροπής και το πρόβλημα της στάθμισης των ψήφων στο Συμβούλιο, και το Κοινοβούλιο μας που ήταν ανέκαθεν ισχυρό με τους αδύναμους και αδύναμο με τους ισχυρούς, και αποδεικνύεται τώρα όλο και περισσότερο άξιο περιφρόνησης στον τρόπο που αντιμετωπίζει τα πράγματα, δεν βρίσκει τίποτε να πει για αυτή την προγραμματισμένη διάλυση της Επιτροπής. Αποδέχεται αυτή την παρέκκλιση που μετατρέπει την εκτελεστική Επιτροπή σε υπό-συμβούλιο το οποίο εκτελεί εντολές ενός Συμβουλίου που είναι και θα είναι πάντα ο ισχυρότερος.
<P>
Αυτό που περιλαμβάνεται στην ημερήσια διάταξη της συνόδου κορυφής της Νίκαιας είναι η διακυβερνητική παρέκκλιση που έχει ριζώσει μέσα στα κείμενα. Μπορείτε να το αποδεχθείτε, μπορείτε να βγάλετε τα απωθημένα σας κατασκευάζοντας μεγάλα κενά κείμενα, αλλά αυτή είναι η πραγματικότητα και είναι λυπηρό να διαπιστώνει κανείς ότι οι μικρές χώρες της Ευρωπαϊκής Ένωσης, με την επιμονή τους να θέλουν έναν Επίτροπο ανά κράτος μέλος, ενισχύουν αυτό το σχέδιο που προβλέπει την αποδυνάμωση της Επιτροπής.
<P>
Προγραμματίζουμε μια δολοφονία της Επιτροπής, μια δολοφονία που είναι και αυτοκτονία, από τη στιγμή που, την προηγούμενη εβδομάδα, η Επιτροπή πήρε το μέρος των προτάσεων του Συμβουλίου. Έτσι, κλαίγοντας ή κάνοντας ότι είμαστε χαρούμενοι, ας χαιρετίσουμε αυτό το μεγάλο γεγονός που δεν παύει να είναι ένα μεγάλο γεγονός κενό περιεχομένου. Νομίζω ότι είναι χρήσιμο να το θυμόμαστε.
<P>
Είτε υπερψηφίσουμε αυτό το Χάρτη, είτε τον καταψηφίσουμε, είτε απόσχουμε, τίποτα δεν πρόκειται να αλλάξει.

<SPEAKER ID=17 LANGUAGE="DA" NAME="Bonde">
Κυρία Πρόεδρε, δυσκολεύεται κανείς να πιστέψει ότι ο κ. Dupuis κι εγώ αναφερόμαστε στο ίδιο κείμενο. Πίσω από την ψηφοφορία για τον χάρτη κρύβεται ο ύπουλος στόχος να δημιουργηθεί το πρώτο τμήμα του συντάγματος ενός δημιουργήματος που μερικοί αποκαλούν ηνωμένες πολιτείες της Ευρώπης. Η ενσωμάτωση στη συνθήκη θα συμβεί πολύ πιθανόν σε μια ειδική συνταγματική διάσκεψη το 2004, αλλά ήδη με την επίσημη υπογραφή της Επιτροπής, του Συμβουλίου και του Κοινοβουλίου, το Δικαστήριο των Ευρωπαϊκών Κοινοτήτων θα λάβει νέα πηγή για τις αποφάσεις του και ήδη ο εκπρόσωπος του δικαστηρίου ανακοίνωσε ότι θα αντλήσει έμπνευση από τον χάρτη. Ο εκπρόσωπος της Επιτροπής στο συνέδριο στο Τορίνο προσθέτει στο έγγραφο νομική σημασία. Ως εκ τούτου είναι παράλογο η δανική κυβέρνηση να ισχυρίζεται ότι τα όσα περιέχει ο χάρτης δεν είναι ούτε στο ελάχιστο καινούργια. Τότε τι το χρειαζόμαστε το κείμενο;
<P>
Φυσικά και υπάρχουν νέα πράγματα στον χάρτη σε σχέση με το υπάρχον δίκαιο. Για παράδειγμα υπάρχει απαγόρευση των διακρίσεων κατά των εθνικών μειονοτήτων, πράγμα που είναι καλό, όπως επίσης υπάρχει νέα διατύπωση της θετικής ειδικής διάκρισης με θέσπιση μέτρων που προβλέπουν ειδικά πλεονεκτήματα υπέρ του όχι αρκούντως εκπροσωπούμενου φύλου και νέοι κανόνες για την κλωνοποίηση και την προστασία των προσωπικών πληροφοριών και το δικαίωμα κάθε προσώπου να έχει πρόσβαση στο φάκελό του. Το πρόβλημα δεν είναι το περιεχόμενο αλλά ο σκοπός, ο οποίος είναι να καπελώσει τα εθνικά συντάγματα και την ευρωπαϊκή δήλωση για τα δικαιώματα του ανθρώπου. Το Δικαστήριο των Ευρωπαϊκών Κοινοτήτων θα καταστεί το νέο μας ανώτατο δικαστήριο και συνταγματικό δικαστήριο, και σε όλα τα θέματα που αφορούν τα θεμελιώδη δικαιώματα και τα δικαιώματα του ανθρώπου, ενώ επίσης θα μετατραπεί στον ανώτατο υπεύθυνο για την ερμηνεία της ευρωπαϊκής δήλωσης για τα δικαιώματα του ανθρώπου. Στη συνέλευση υπέβαλα τροπολογία σύμφωνα με την οποία ο χάρτης πρέπει να εναρμονιστεί με τα εθνικά συνταγματικά δικαστήρια και το Ευρωπαϊκό Δικαστήριο Δικαστηρίου των Ανθρωπίνων Δικαιωμάτων. Δεν έγινε δεκτή, πράγμα που καταμαρτυρεί τον στόχο δημιουργίας συντάγματος. Κατά συνέπεια, κυρία Πρόεδρε, πρέπει να ψηφίσω κατά.

<SPEAKER ID=18 LANGUAGE="DE" NAME="Friedrich">
Κυρία Πρόεδρε, κατ' αρχάς ένα ειλικρινές ευχαριστώ στο φίλο Mιndez de Vigo ως επικεφαλής της αντιπροσωπίας, ο οποίος άλλαξε θέση μαζί μου, γιατί πρέπει να ηγηθώ εκ μέρους του Κοινοβουλίου της αντιπροσωπίας Συνδιαλλαγής. Η Συνέλευση επιτέλεσε εξαιρετικό έργο. Με το αποτέλεσμά της, κύριε Υπουργέ, η Ευρώπη έστρεψε το βλέμμα προς τις πνευματικές της βάσεις. Βάσει αυτού μπορούμε να προσμετρήσουμε τα στοιχεία που συνιστούν την εσωτερική συνοχή της Ευρώπης. Αναφέρθηκαν πολλά νέα δικαιώματα για παιδιά, ηλικιωμένους, άτομα με ειδικές ανάγκες και, για μένα ιδιαιτέρως ενδιαφέρον, ένα νέο δικαίωμα επιχειρηματικής ελευθερίας, που πρακτικά συνεπάγεται απαγόρευση του σοσιαλισμού.
<P>
(Κραυγές)
<P>
Πρακτικά έτσι είναι. Κι εσείς εντωμεταξύ είστε σοσιαλδημοκράτες κι όχι σοσιαλιστές! Θεωρώ, επίσης, σημαντικό πως στο Προοίμιο αναφέρονται σαφέστατα οι πνευματικές-θρησκευτικές βάσεις, διότι όποιος απαρνείται τις ρίζες του δεν μπορεί να αναπτυχθεί, και όποιος δεν μπορεί να αναπτυχθεί, δεν μπορεί και να ανθίσει. Εμείς όμως θέλουμε μια Ευρώπη ανθούσα, ευημερούσα, ευδοκιμούσα. Γι' αυτό και θελήσαμε και οφείλαμε να αναφέρουμε τις ρίζες.
<P>
Πώς συνεχίζουμε στο εξής; Ο Χάρτης των Θεμελιωδών Δικαιωμάτων πρέπει να γίνει τμήμα μίας μελλοντικής ευρωπαϊκής συμβάσεως - όχι ενός Συντάγματος -, ώστε να καταστεί σαφές πως η Ευρωπαϊκή Ένωση δεν είναι κράτος, δεν είναι εθνικό κράτος, αλλά ακολουθεί το δικό της δρόμο. Τα εθνικά κράτη διατηρούν την εξέχουσα θέση τους. Εκείνα και μόνον εκείνα μπορούν μέσω της διαδικασίας κύρωσης να αλλάξουν τις Συνθήκες. Αυτό εκφράζεται όταν ομιλούμε για συνταγματική σύμβαση αντί για σύνταγμα. Αν θέλουμε να είμαστε αξιόπιστοι, δεν μπορούμε να αντιγράφουμε για την εξέλιξη της Ευρωπαϊκής Ένωσης τις έννοιες της πολιτειακής θεωρίας του 19ου και του 20ου αιώνα, πρέπει να αναπτύξουμε καινούργιες έννοιες. Ως εκ τούτου, είναι απολύτως ορθό να μην λέμε κράτος αλλά ένωση κρατών, να λέμε Επιτροπή ή Εκτελεστικό όργανο αντί κυβέρνηση, να λέμε συνταγματική σύμβαση αντί σύνταγμα. Όποιος θέλει την επιτυχία της Ευρώπης, πρέπει να ορίσει σαφώς τις έννοιες, όποιος θέλει την επιτυχία της Ευρώπης, χρειάζεται μία λιτή Ευρώπη. Θέλουμε την επιτυχία της Ευρώπης, γι' αυτό πρέπει να ταιριάζουν οι βάσεις, πρέπει να ταιριάζουν - καλά προσδιορισμένες - οι έννοιες, πρέπει να ταιριάζουν οι αρμοδιότητες, κι έτσι ίσως στις επόμενες ευρωεκλογές το 2004 να υποβάλουμε μία συνταγματική σύμβαση για να απαρτιστεί ένα σύνολο, το οποίο θα κερδίσει την εμπιστοσύνη των πολιτών αλλά και μπορεί και να πείσει τους οικονομικούς παράγοντες. Η σαφήνεια των εννοιών συνιστά την απαρχή της επιτυχίας!
<P>
(Χειροκροτήματα)

<SPEAKER ID=19 LANGUAGE="FR" NAME="Berθs">
Κυρία Πρόεδρε, κύριε Προεδρεύοντα του Συμβουλίου, κύριε Επίτροπε, αγαπητοί συνάδελφοι, νομίζω ότι η ψήφος που θα δώσει το Κοινοβούλιό μας για να σας επιτρέψει, κυρία Πρόεδρε, να ανακηρύξετε αυτό το Χάρτη εξ ονόματος του Σώματος, είναι σημαντική. Μετά την αγορά, ήλθε ίσως επιτέλους η Ευρώπη των δικαιωμάτων. Η έννοια της ιθαγένειας του πολίτη στην Ευρωπαϊκή Ένωση είναι μια έννοια σχετικά νέα.
<P>
Ας θυμηθούμε ότι επρόκειτο για πρωτοβουλία του Φελίπε Γκονζάλες, ο οποίος μας είχε προτείνει αυτή την ωραία έννοια. Έκτοτε, εξελίχθηκε και έλαβε σάρκα και οστά. Μέχρι σήμερα, υπήρχε μόνον μέσω ενός ύμνου, ενός διαβατηρίου. Τώρα, νομίζω ότι με αυτόν το Χάρτη θα αποκτήσει και περιεχόμενο, τον ορισμό των δικαιωμάτων όπως τα απαριθμούμε σε αυτό το ωραίο κείμενο. Είναι ωραίο διότι είναι ευανάγνωστο, σαφές, συγκεκριμένο, συντεταγμένο "ως εάν" - θα δούμε για αύριο - αλλά στο μεταξύ, ήδη από σήμερα, μπορεί να διαβαστεί ως νομικό κείμενο και αυτό επιθυμούμε. Είναι επίσης και ένα κείμενο που αποτελεί μία πρόοδο για τις γυναίκες, εφόσον έχει συνταχθεί σε ουδέτερο γένος.
<P>
Αλλά είναι και ένα κείμενο για το οποίο μπορούμε να είμαστε υπερήφανοι επί της ουσίας, διότι είναι ισορροπημένο. Το πρώτο δικαίωμα που αναφέρει είναι το δικαίωμα στην αξιοπρέπεια. Πώς να μην αναγνωρίσει κανείς ότι τον 21ο αιώνα, πίσω από την έννοια της αξιοπρέπειας κρύβεται το σύνολο των δικαιωμάτων αδιαιρέτως. Είναι μαζί τα δικαιώματα του ατόμου, τα δικαιώματα του πολίτη, αλλά και τα κοινωνικά δικαιώματα.
<P>
Γνωρίζω ότι η εντολή που δόθηκε στην Κολωνία ήταν δυσχερής. Ήταν μια εντολή ισόρροπη, θα πουν ορισμένοι, αλλά ανεπαρκής για άλλους. Ήταν μια εντολή που χρησιμοποιήσαμε σε όλη τη δυναμική της, θα έλεγα σχεδόν μέχρι τα όρια της δυναμικής της. Ορισμένοι στο Σώμα, ακόμα και στην ίδια την πολιτική μου οικογένεια με την ευρεία έννοια του όρου, είναι απογοητευμένοι λόγω της απουσίας του κατωτάτου εισοδήματος, του δικαιώματος στέγασης ή της απουσίας ρητής αναφοράς του κοινωνικού Χάρτη του Συμβουλίου της Ευρώπης και του κοινοτικού Χάρτη στις γενικές διατάξεις του κειμένου. Κι όμως, τους καλώ να διαβάσουν το κείμενο σοβαρά. Στις παρεμβάσεις που άκουσα σήμερα το πρωί, δεν είμαι σίγουρος ότι όλοι έχουν πράγματι διαβάσει αυτό το κείμενο σε όλη την έκτασή του.
<P>
Θα ήθελα να πω μια λέξη για την έκταση αυτή. Όταν λέγεται ότι, από άποψη κοινωνικών δικαιωμάτων το κείμενο αυτό δεν προχωρεί αρκετά μακριά, καλώ όσους συμμερίζονται αυτή την άποψη να εξετάσουν τη νομική αξία των κειμένων που διαθέτουμε μέχρι σήμερα σε ευρωπαϊκό επίπεδο στον τομέα των κοινωνικών δικαιωμάτων. Πράγματι, ο Χάρτης έχει συνταχθεί ως κείμενο που μπορεί να έχει αναγκαστική ισχύ. Προχωρεί πολύ περισσότερο από κείμενα με τα οποία ταυτιζόμαστε πολιτικά, αλλά που εντούτοις, από την άποψη του νομικού μηχανισμού που τα θέτει σε εφαρμογή, ακόμα κι αν στηρίζονται, ασφαλώς, σε κοινές πολιτικές, από άποψη δικαίου, δεν καθορίζουν πραγματικά δικαιώματα που να μπορούν κάποια ημέρα να αναγνωρισθούν από ένα δικαστή.
<P>
Το κείμενο αυτό, πρέπει να το κάνουμε γνωστό, πρέπει να του δώσουμε πνοή. Για να χρησιμοποιήσω μια έκφραση της Catherine Lalumiθre, θα έλεγα ότι "πρέπει να το θέσουμε σε τροχιά" . Γι' αυτό, χρειάζεται όλοι να εργασθούμε χέρι-χέρι, στη βάση της ευρύτερης δυνατής πλειοψηφίας, ελπίζω, του Σώματος. Αυτό προϋποθέτει την κινητοποίηση ημών, των ευρωπαίων βουλευτών, των συναδέλφων μας εθνικών βουλευτών, του Συμβουλίου, ασφαλώς, των κυβερνήσεων, αλλά και αυτής της κοινωνίας των πολιτών που μας συνόδευσε στη διαδικασία σύνταξης του κειμένου.
<P>
Μια λέξη για τη νομική ισχύ. Κύριε Προεδρεύοντα του Συμβουλίου, χθες το βράδυ, θελήσατε να μας μεταφέρετε τον απόηχο των εργασιών της ΔΔ. Σχημάτισα την εντύπωση ότι, ακόμα και αν πολλές κυβερνήσεις δεν το επιθυμούν, θα μπορούσε ίσως να συγκεντρωθεί πλειοψηφία υπέρ της εγγραφής στο άρθρο 6. Αυτό δεν είναι το άλφα και το ωμέγα του νομικού καθεστώτος αυτού του Χάρτη, ο οποίος πρέπει να αποκτήσει τη δίκαια θέση του ως προοίμιο ενός συντάγματος, αλλά αυτό ανήκει σε μια μελλοντική θεσμική ιστορία. Στο άμεσο μέλλον, θα παραμείνουμε προσκολλημένοι σε αυτή την αναφορά στο άρθρο 6. Αυτή είναι η εντολή που δώσαμε στους εκπροσώπους μας. Για το Κοινοβούλιό μας, το στάδιο που πρόκειται να ολοκληρωθεί είναι καρπός ενός μακροχρόνιου αγώνα που αναλάβαμε το 1975 και που δεν σταμάτησε ποτέ, από τα ψηφίσματά μας, έως τα σχέδια Spinelli, και τα σχέδια ευρωπαϊκού συντάγματος. Ελπίζω ότι την ώρα της ψηφοφορίας θα μπορέσουμε να είμαστε όσο το δυνατόν περισσότεροι στο Σώμα, έτσι ώστε η φωνή σας, κυρία Πρόεδρε, να είναι δυνατή τη στιγμή της διακήρυξης.

<SPEAKER ID=20 LANGUAGE="SV" NAME="Thors">
Κυρία Πρόεδρε, ο Χάρτης περιλαμβάνει πολλά θετικά σημεία. Το δικαίωμα στην καλή διοίκηση στο οποίο αναφέρθηκε και η συνάδελφος Malmstrφm αποτελεί μία σημαντικότατη πρόοδο. Το δικαίωμα αυτό δεν περιλαμβάνεται σε άλλες διεθνείς συμβάσεις, ούτε και σε πολλά συντάγματα των κρατών μελών.
<P>
Η πρόσβαση σε μία πιο ανοικτή διοίκηση αποτελεί μία από τις πλέον συγκεκριμένες βελτιώσεις που μπορεί να προσφέρει ο Χάρτης στους πολίτες της ΕΕ. Ο Χάρτης αποτελεί επίσης μία πρόοδο όσον αφορά τα δικαιώματα των μειονοτήτων, καθώς το άρθρο 22 ορίζει ότι η Ένωση οφείλει να σέβεται την πολιτιστική, θρησκευτική και γλωσσική ποικιλομορφία. Αυτή η πτυχή σε συνδυασμό με την απαγόρευση των διακρίσεων δημιουργεί συνθήκες ασφάλειας για τις μειονότητες στο μέλλον.
<P>
Η μέθοδος εργασίας υπήρξε επιτυχής. Υπήρξε μάλιστα τόσο επιτυχής ώστε ο πρωθυπουργός της Φινλανδίας στην ομιλία του την προηγούμενη Παρασκευή χαρακτήρισε τη μέθοδο που ακολουθήθηκε ως ένα τρόπο προκειμένου να αναζητήσουμε ιδέες για ένα μελλοντικό σύνταγμα της ΕΕ. Θεωρώ σημαντικό κάτι τέτοιο. Ωστόσο είναι συγχρόνως σημαντικό να υπογράψει η ΕΕ τις συμβάσεις για τα ανθρώπινα δικαιώματα γιατί αυτές είναι αναπόσπαστες από το Χάρτη.
<P>
Θα ήθελα ακόμα, τέλος, να διαπιστώσω με ικανοποίηση ότι αναφέρονται επίσης και τα παιδιά. Ελπίζω να αποτελέσει αυτό κίνητρο για τον επίτροπο Vitorino προκειμένου να υιοθετήσει μέτρα έτσι ώστε να συμβάλει αποτελεσματικότερα η ΕΕ κατά την ερχόμενη Διάσκεψη Κορυφής που θα διεξαχθεί το φθινόπωρο σχετικά με την κατάσταση των παιδιών. Με υπερηφάνεια επίσης διαπιστώνω ότι ένας αντιπρόσωπος από την κοινοβουλευτική ομάδα της χώρας μου, ο Gunnar Jansson, έπαιξε έναν ιδιαίτερα σημαντικό ρόλο στη δημιουργία αυτού του Χάρτη. Πιστεύω ότι αυτός συνέβαλε στο να χαρακτηρίζεται από σαφήνεια ο Χάρτης, όπως ανέφερε και η συνάδελφος Berθs. Ο Χάρτης είναι σαφής και περιεκτικός και αποτελεί πρότυπο για πολλά συντάγματα.

<SPEAKER ID=21 LANGUAGE="EN" NAME="MacCormick">
Θα ήθελα και εγώ να εκφράσω τα συγχαρητήρια και τις ευχαριστίες μου στον κ. Mιndez de Vigo και όλους όσοι εργάστηκαν για την εκπόνηση του κειμένου αυτού. Όχι μόνον τους ευχαριστώ, αλλά και τους ζηλεύω. Έκαναν μία εξαιρετικά καλή δουλειά.
<P>
Έχουμε μπροστά μας ένα κείμενο που δηλώνει σαφώς τι σημαίνει Ευρώπη καθώς και ποια είναι τα δικαιώματά μας ως πολίτες αυτής της μεγάλης Ένωσης. Λυπάμαι, ειλικρινά, που οι συνάδελφοι του βρετανικού συντηρητικού κόμματος αντιτάχθηκαν στην ιδέα να λογοδοτούν τα θεσμικά όργανα της Ένωσης σε περίπτωση παραβίασης των δικαιωμάτων των ευρωπαίων πολιτών. Είναι λυπηρό ότι το κόμμα του Τσόρτσιλ και του Maxwell Fyfe έφτασε στο σημείο, όταν επιτέλους επιχειρούμε να διασφαλίσουμε ότι τα θεσμικά όργανα της Ένωσης δεν θα είναι οι τύραννοι των Βρυξελών, αλλά άτομα που θα υπόκεινται, σύμφωνα με το άρθρο 51, στις υποχρεώσεις που δεσμεύουν όλα τα όργανα της Ένωσης, οι Βρετανοί Συντηρητικοί να λένε "όχι" .
<P>
Δεν μπορώ ακόμα να ξέρω, γιατί δεν έχω ακούσει την άποψή τους, πόσο χαλαρά θα αφήσει τα λουριά των λαγωνικών του ο κ. Blair για να υποστηρίξουν το εξαιρετικό αυτό σχέδιο. Ελπίζω ότι ο κ. Martin, ο οποίος παρείχε σημαντική βοήθεια στο πλαίσιο της συνέλευσης, θα επιχειρήσει να πείσει τους συναδέλφους του ότι ήρθε η ώρα, όχι μόνο να υιοθετήσουμε το Χάρτη αυτό, αλλά και να τον εντάξουμε στη νομοθεσία μας, να τον καταστήσουμε δεσμευτικό για τους κυβερνώντες, όχι μόνον ως διακήρυξη, αλλά ως δεσμευτικό τμήμα των Συνθηκών. Ίσως το περισσότερο που μπορούμε να κάνουμε αυτή τη στιγμή είναι να επιτύχουμε να μνημονευθεί στο άρθρο 6, αυτό όμως πρέπει να είναι μόνο η αρχή.
<P>
Το κείμενο δεν είναι τέλειο. όλοι το γνωρίζουμε αυτό. Στη ζωή, τίποτα δεν είναι τέλειο, όπως δεν είναι ορθό και να προχωρούμε σε διακήρυξη δικαιωμάτων και στη συνέχεια να μην τα υπερασπιζόμαστε αποτελεσματικά. Βλέπω ότι υπάρχουν άρθρα για το τεκμήριο αθωότητας καθώς και για την αρχή της νομιμότητας και το δικαίωμα υπεράσπισης. Όπως είπα και χθες βράδυ - θα το ξαναπώ άλλη μία φορά σήμερα - υπάρχει μεγάλο έλλειμμα όσον αφορά το θέμα αυτό σε ολόκληρη την Ευρώπη και, ορισμένες φορές, στην προσπάθειά μας να προωθήσουμε τη δικαστική και αστυνομική συνεργασία, αμελούμε τη σημασία που έχει να μην μετατρέπονται οι αθώοι σε παθητικά θύματα, σε έμμεση ζημία του πολέμου ενάντια στο έγκλημα.
<P>
Ας μην εγκρίνουμε απλώς τα δικαιώματα αυτά, ας τα κάνουμε πραγματικότητα στις καρδιές και στην εμπειρία των πολιτών μας και ας τα εντάξουμε στο σώμα της νομοθεσίας μας.

<SPEAKER ID=22 LANGUAGE="FR" NAME="Ainardi">
Κυρία Πρόεδρε, δεν υποτιμώ την πολύ σημαντική φιλοδοξία να επιβεβαιωθεί μια κοινότητα των ανθρωπίνων αξιών, ούτε το γεγονός ότι για πρώτη φορά, σε κείμενο τέτοιου είδους τίθενται στο ίδιο επίπεδο τα αστικά, τα πολιτικά και τα κοινωνικά δικαιώματα. Πιστεύω επίσης ότι η μέθοδος που εγκαινιάστηκε με τη συνέλευση ήταν καινοτόμος σε μια προσπάθεια μεγαλύτερης πληροφόρησης και διαφάνειας. Εντούτοις, πέραν όλων αυτών, παραμένει ένα μεγάλο αίσθημα ανικανοποίητου.
<P>
Υπάρχει σημαντική απόκλιση μεταξύ της αρχικής μας φιλοδοξίας και αυτού στο οποίο καταλήξαμε. Ασφαλώς, είναι δυνατόν να τοποθετηθεί στο προσκήνιο το ένα ή το άλλο άρθρο, να χαιρετιστεί η πραγματική πρόοδος που επιτεύχθηκε στην επιβεβαίωση ορισμένων νέων δικαιωμάτων που συνδέονται με την εξέλιξη των κοινωνιών μας ή στην εκ νέου επιβεβαίωση θεμελιωδών δικαιωμάτων αποφασιστικής σημασίας. Μπορούν επίσης να επισημανθούν άρθρα που αποτελούν οπισθοδρόμηση σε σχέση με δικαιώματα που αναγνωρίζονται αλλού, ιδίως όσον αφορά τον κοινωνικό τομέα.
<P>
Δεν χρειάζεται να βάλουμε σε δύο στήλες τα θετικά και σε μια τα αρνητικά, κυρία Πρόεδρε. Την τελευταία φορά, μιλήσατε για το μισοάδειο ή μισογεμάτο ποτήρι. Πρέπει να προσεγγίσουμε ορθώς το Χάρτη στην καθολικότητα του εγχειρήματος και τη φιλοδοξία του και να θέσουμε το ερώτημα: "βρίσκεται στο ύψος των απαιτήσεων και των προσδοκιών των ευρωπαίων πολιτών, τους δίνει σημεία στήριξης για να αντιμετωπίσουν τις προκλήσεις της εποχής" ;
<P>
Ναι, διάβασα το κείμενο, το διάβασα και το ξαναδιάβασα. Είναι πράγματι ένα κείμενο ευανάγνωστο. Ακούω τα επιχειρήματα που προέβαλαν οι συνάδελφοί μου, αλλά συνεχίζω να θεωρώ ότι υπάρχουν πολύ επικίνδυνες αμφισημίες στο Χάρτη και ότι ο κοινός παρονομαστής παραμένει το ελάχιστο.
<P>
Τέλος, παρά τις καινοτομίες της συνέλευσης, στις οποίες αναφέρθηκα, πρέπει να μιλήσουμε ειλικρινά. Οι ευρωπαίοι πολίτες δεν ενημερώθηκαν επαρκώς και αν τους είχε ζητηθεί - όπως θα έπρεπε να είναι απαραίτητο - να συμβάλουν στην κατάρτιση του Χάρτη, το περιεχόμενό του θα ήταν ασφαλώς διαφορετικό.
<P>
Ποτέ δεν είναι αργά για να γίνει το σωστό. Η Νίκαια δεν θα πρέπει να είναι απλώς το σημείο τερματισμού για το Χάρτη, ο χώρος διακήρυξης της αυτοϊκανοποίησης, αλλά θα ήταν σκόπιμο να γίνει το σημείο εκκίνησης μιας όσο το δυνατόν ευρείας συζήτησης για τον πολίτη, γι' αυτό το τόσο σημαντικό στοίχημα για τα θεμελιώδη δικαιώματα.
<P>
Τέλος, ακριβώς επειδή η απόφαση για το Χάρτη είναι μια πολιτική απόφαση μείζονος σημασίας, είμαι εξ αυτών που θεωρούν, στο Σώμα, ότι είναι πρόωρο να αποφανθούμε σήμερα.

<SPEAKER ID=23 LANGUAGE="FR" NAME="Berthu">
Κυρία Πρόεδρε, το σχέδιο ψηφίσματος του Ευρωπαϊκού Κοινοβουλίου για το Χάρτη των θεμελιωδών δικαιωμάτων βασίζεται στην ίδια αμφισημία με τις εργασίες του οργάνου. Και στις δύο περιπτώσεις, μας ζητείται να εγκριθεί ένα κείμενο χωρίς να μας πουν σε τι θα χρησιμεύσει. Πρόκειται για πολιτική διακήρυξη; Πρόκειται για συμπλήρωμα της Συνθήκης; Πρόκειται για το πρώτο μέρος ενός μελλοντικού συντάγματος; Θα μας το πουν αργότερα, χωρίς αμφιβολία μετά τη Νίκαια. Αυτή η αβεβαιότητα εισάγει ένα θεμελιώδες ελάττωμα στη συναίνεση που δίδεται κατά την περάτωση των εργασιών του οργάνου ή στις σημερινές ψηφοφορίες. Πράγματι, ορισμένοι καθησυχάζουν τους εαυτούς τους πιστεύοντας ότι μια θετική ψήφος δεν γεννά καμία υποχρέωση, διότι ο Χάρτης θα έπρεπε να παραμείνει μια απλή διακήρυξη. Αυτό είναι λάθος. Το ελάχιστο που μπορεί να συμβεί είναι ότι το κείμενο αυτό, αν εγκριθεί ως έχει - μια σημαντική επιφύλαξη στην οποία θα επανέλθω - θα αποκτήσει αναγκαστική ισχύ μέσω της νομολογίας του Δικαστηρίου.
<P>
Στη διαδικασία αυτή, υπάρχουν δύο πτυχές που θεωρώ εκπληκτικές. Η πρώτη είναι ότι ο Χάρτης που θα εγκριθεί με αυτόν τον τρόπο θα μας οδηγήσει κατευθείαν σε μια ομοιόμορφη Ευρώπη, για την οποία η τεράστια πλειοψηφία των μελών του Σώματος εκφράζει φρίκη και την οποία οι εκλογείς δεν επιθυμούν καθόλου. Αλλά η νομολογία του Δικαστηρίου, το οποίο αύριο θα ερμηνεύσει λεπτομερώς τα δικαιώματα, θα εφαρμόζεται ομοιόμορφα σε ολόκληρη την Ευρώπη, στερώντας από κάθε εθνική δημοκρατία το δικαίωμα λήψης αυτόνομων αποφάσεων. Δεν θα μπορείτε να πείτε αύριο, κυρίες και κύριοι βουλευτές, ότι δεν γνωρίζατε.
<P>
Δεύτερη εκπληκτική πτυχή: συζητούμε σήμερα ένα θέμα - τα δικαιώματα του ανθρώπου και του πολίτη - για το οποίο η Ένωση δεν έχει καμία αρμοδιότητα. Το Συμβούλιο της Κολωνίας όμως, με τη βοήθεια του Σώματος, το οποίο έπαιξε θαυμάσια το ρόλο του σπέρνοντας σύγχυση, κατάφερε να κάνει τους πάντες να ξεχάσουν ότι η αρμοδιότητα αυτή ανήκει στα εθνικά κοινοβούλια, τα οποία τη χάνουν με προοδευτικές διολισθήσεις.
<P>
Πράγματι, βάσει των ισχυουσών συνθηκών, η σημερινή συζήτηση είναι εντελώς παράνομη. Να ένας πολύ κακός οιωνός για μια Ευρώπη που ισχυρίζεται ότι θέλει να κάνει σεβαστά τα θεμελιώδη δικαιώματα.
<P>
Γι' αυτό πιστεύω - και εδώ απευθύνομαι ιδίως στην Προεδρία του Συμβουλίου - ότι αν οι κυβερνήσεις που θα συνέλθουν στη Νίκαια εγκρίνουν το Χάρτη ως πολιτική διακήρυξη, θα πρέπει να προτάξουν μια προκαταρκτική δήλωση που να υπενθυμίζει ότι ο ορισμός και η εξέλιξη των δικαιωμάτων των πολιτών ανήκουν, εν πάση περιπτώσει, στην αποκλειστική αρμοδιότητα των εθνικών κοινοβουλίων.

<SPEAKER ID=24 NAME="Speroni">
Κυρία Πρόεδρε, φέτος είναι η πεντηκοστή επέτειος της Ευρωπαϊκής Σύμβασης για τα Ανθρώπινα Δικαιώματα. Ο παρών Χάρτης μου φαίνεται χονδροειδές αντίγραφό της: δημιουργεί περιπλοκές στο νομικό πλαίσιο, για παράδειγμα όταν, στο εδάφιο 2 του άρθρου 2, λέει: "Κανείς δεν μπορεί να καταδικαστεί στην ποινή του θανάτου" - εντάξει ως εδώ - και μετά: "ούτε να εκτελεστεί" . Μα πώς μπορεί κάποιος να εκτελεστεί αν δεν έχει καταδικαστεί προηγουμένως στην ποινή του θανάτου; Πρόκειται για κάτι το υπερβολικό, το περιττό, το παράλογο. Μιλά για ελευθερία θρησκευτικών τελετών, χωρίς κανένα όριο. Το Ιταλικό Σύνταγμα προβλέπει, για παράδειγμα, το όριο των χρηστών ηθών· η Σύμβαση προβλέπει το όριο των δικαιωμάτων των άλλων, της δημόσιας τάξης. Είναι δεκτές, για παράδειγμα, σατανιστικές, οργιαστικές τελετές ή όχι; Το θέμα αυτό δεν είναι απόλυτα ξεκαθαρισμένο.
<P>
Από πολιτική άποψη, έπειτα, λείπει η αναγνώριση του δικαιώματος αυτοδιάθεσης των λαών, λείπει ένας σαφής ορισμός που να καλύπτει τη φυσική οικογένεια. Τέλος, αυτή η διαδικασία που δεν παρέχει, όχι μόνο σε κανένα κοινοβούλιο, αλλά ούτε καν στο Ευρωπαϊκό, τη δυνατότητα τροποποίησης του Χάρτη, μα ούτε και του σχεδίου απόφασης, κατά τη γνώμη μου, από τη μία πλευρά διακηρύσσει τα δικαιώματα των πολιτών και, από την άλλη, αρνείται πασιφανώς τα δικαιώματα των εκπροσώπων των πολιτών, όπως είμαστε εμείς οι βουλευτές, που δεν μπορούμε να προτείνουμε ούτε καν μια τροποποίηση.
<P>
Να γιατί, θεωρώντας τον εαυτό μου υπέρ της Ευρώπης των πολιτών, δεν με αναγνωρίζω πλήρως σ' αυτόν τον Χάρτη και δεν θα του δώσω, επομένως, την ευνοϊκή μου ψήφο.

<SPEAKER ID=25 LANGUAGE="NL" NAME="Van Dam">
Κυρία Πρόεδρε, απαντώ κατηγορηματικά όχι στο ερώτημα εάν το Ευρωπαϊκό Κοινοβούλιο θα πρέπει να συμμετάσχει στην επίσημη διακήρυξη του Χάρτη! Δεν χρειάζεται κάτι τέτοιο! Ποιον εξυπηρετούμε με την υιοθέτηση του Χάρτη αυτού; Σίγουρα όχι τους πολίτες των κρατών, διότι τα περισσότερα δικαιώματα που περιλαμβάνει ο χάρτης έχουν διατυπωθεί τόσο ασαφώς, ώστε ο καθένας, συμπεριλαμβανομένων των διαφόρων οργάνων, μπορεί να τα ερμηνεύσει όπως θέλει. Εξάλλου δεν προβλέπεται με κανένα τρόπο ένα καλό σύστημα νομικής προστασίας σε περίπτωση που ο Χάρτης καταστεί παρ' ελπίδα νομικά δεσμευτικός.
<P>
Εξάλλου, το έγγραφο αυτό είναι γεμάτο από δικαιώματα που δεν έχουν καμία σχέση με τον περιορισμό των αρμοδιοτήτων των διαφόρων οργάνων. Ο Χάρτης απευθύνεται επομένως κυρίως στα κράτη μέλη, ωστόσο αυτά περιλαμβάνουν ήδη τα αναγκαία θεμελιώδη δικαιώματα στα συντάγματά τους, ενώ ως επιπλέον εγγύηση για την καλή προστασία των θεμελιωδών δικαιωμάτων έχει υπογράψει κάθε κράτος μέλος την Ευρωπαϊκή Σύμβαση για την προστασία των δικαιωμάτων του ανθρώπου.
<P>
Τι λοιπόν μπορεί να προσθέσει ο Χάρτης αυτός όπως έχει διαμορφωθεί, πέρα από σοβαρή σύγχυση; Ο Joseph Weiler ανέφερε ότι οι πολίτες στην Ευρώπη θα υποφέρουν μάλλον από την υπερβολική προστασία θεμελιωδών δικαιωμάτων και όχι από έλλειψη τέτοιας προστασίας. Συμφωνώ απολύτως μαζί του. Η υπερβολική προστασία των ανθρωπίνων δικαιωμάτων είναι το ίδιο βλαβερή όσο και η έλλειψη αυτής! Ο Χάρτης κατέληξε τελικά σε ένα έργο βιτρίνας. Ας μην καταστεί συνυπεύθυνο για κάτι τέτοιο το Ευρωπαϊκό Κοινοβούλιο, αποστολή του οποίου είναι η υπεράσπιση των συμφερόντων των πολιτών!

<SPEAKER ID=26 LANGUAGE="DE" NAME="Hager">
Κυρία Πρόεδρε, ήμουν εξ αρχής υπέρμαχος του Χάρτη των Θεμελιωδών Δικαιωμάτων. Ανέκαθεν υπεστήριζα πως πρέπει να του αναγνωριστεί νομικά δεσμευτικός χαρακτήρας. Αυτό όμως δεν αλλάζει το γεγονός ότι δεν μπορώ να συμμεριστώ την επικρατούσα ευδαίμονα αξιολόγηση της Συνελεύσεως ως οργάνου των μελλοντικών συνταγματικών εξελίξεων. Ανεξαρτήτως των ήδη σήμερα αναφερθέντων προβλημάτων ουσίας του Χάρτη, η απλή συμμετοχή εθνικών βουλευτών δεν μπορεί μόνη να αποτελέσει υποκατάστατο της εις βάθος ενασχόλησης των εθνικών κοινοβουλίων με ζητήματα συνταγματικής τάξεως. Και προειδοποιώ ότι θα ήταν σφάλμα να παρερμηνευθεί αυτό το όργανο της Συνέλευσης ως από μηχανής θεός της Ευρωπαϊκής Ένωσης.
<P>
Ακόμη μία πρόταση προς τον Πρόεδρο του Συμβουλίου: ως πρώην μέλος ενός Ανωτάτου Δικαστηρίου, μπορώ να σας διαβεβαιώσω πως η συντρέχουσα αρμοδιότητα περισσοτέρων Ανωτάτων Δικαστηρίων θα οδηγήσει πολύ σύντομα σε αποκλίνουσα νομολογία, και πρέπει να θεωρείται αναμενόμενη η αποκλίνουσα νομολογία. Αυτό το πρόβλημα δεν πρέπει έπ' ουδενί να το παραβλέψουμε.

<SPEAKER ID=27 LANGUAGE="ES" NAME="Mιndez de Vigo">
Kύριε Πρόεδρε, σήμερα στην ψηφοφορία στις 12.00 θα ολοκληρωθεί μια διαδικασία που άρχισε το 1984, όταν αυτό το Κοινοβούλιο ενέκρινε το σχέδιο της Συνθήκης της Ευρωπαϊκής Ένωσης, στο οποίο ήδη υπήρχε το αίτημα για μια διακήρυξη δικαιωμάτων, μια πορεία που συνεχίσαμε το 1989 με το ψήφισμα De Gucht.
<P>
Ο Χάρτης Θεμελιωδών Δικαιωμάτων υπήρξε πάντα μια προτεραιότητα για το Ευρωπαϊκό Κοινοβούλιο, πρώτον, διότι θέλησε να δει αποτυπωμένες σε ένα κείμενο τις αρχές και τις αξίες που ενώνουν τους Ευρωπαίους. Αυτό είναι ιδιαίτερα σημαντικό τώρα, που αρχίσαμε μια φιλόδοξη διαδικασία διεύρυνσης.
<P>
Δεύτερον, γιατί ο Χάρτης Θεμελιωδών Δικαιωμάτων είναι ένας βασικός παράγοντας της πορείας προς την πολιτική ενοποίηση.
<P>
Και, τρίτον, κύριε Πρόεδρε, και πιθανόν αυτός είναι και ο πιο σημαντικός λόγος, γιατί ένας Χάρτης Θεμελιωδών Δικαιωμάτων θα μεγαλώσει την αίσθηση συμμετοχής στην Ευρωπαϊκή Ένωση.
<P>
Για όλους αυτούς τους λόγους, η ομάδα μου -το είπε πρωτύτερα ο πρόεδρος κ. Poettering- θα ψηφίσει υπέρ του Χάρτη αυτού.
<P>
Επιπλέον, αυτός ο Χάρτης αντανακλά τη γνώμη του Κοινοβουλίου, τέτοια όπως την αποτυπώσαμε στο ψήφισμα μας Duff/Voggenhuber στις 16 του περασμένου Μαρτίου. Στην σύνταξη του Χάρτη συμμετείχε μια αντιπροσωπεία του Κοινοβουλίου και, ως πρόεδρος αυτής της αντιπροσωπείας, θέλω να ευχαριστήσω όλα τα μέλη που εργάστηκαν σ' αυτή, για τη δέσμευση και την υποστήριξή τους όλους αυτούς τους μήνες.
<P>
Είναι αλήθεια -κάποιος ομιλητής το είπε- πως πρέπει να κάνουμε μια προσπάθεια ενημέρωσης σχετικά με το Χάρτη, προσπάθεια που μπορεί να αρχίσει σε αυτό το Κοινοβούλιο. Όταν ακούει κανείς τις παρεμβάσεις κάποιων βουλευτών αντιλαμβάνεται ότι αυτή η ενημέρωση είναι πιο απαραίτητη από ποτέ. Κάποιοι, πριν παρέμβουν, θα έπρεπε να διαβάσουν το Χάρτη για να μη λένε αυτά που λένε.
<P>
Κύριε Πρόεδρε, αφήστε με να πω λίγα λόγια για τα αποτελέσματα του Χάρτη. Πιστεύω πως υπάρχει μια πλαστή συζήτηση. Μου φαίνεται πως η αναφορά στο άρθρο 6 είναι λογική και πιστεύω ότι η Προεδρία του Συμβουλίου πρέπει να προσέξει καλά αυτό που είπε ο κ. Barσn. Ο πρόεδρος της ομάδας της πλειοψηφίας των κυβερνήσεων της Ευρωπαϊκής Ένωσης είπε ξεκάθαρα πως το Κοινοβούλιο -σε κάθε περίπτωση η ομάδα του- δεν θα εγκρίνει την αναθεώρηση της Συνθήκης της Νίκαιας, αν δεν περιλαμβάνει μια αναφορά στο άρθρο 6.
<P>
Ο Χάρτης θα έχει αποτελέσματα. Θα έχει, είτε μπει στη Συνθήκη είτε όχι. Και θα σας πω και κάτι ακόμη, ήδη έχει αποτελέσματα. Αν διαβάσει κανείς την έκθεση των τριών σοφών για την κατάσταση στην Αυστρία, θα δει ότι αναφέρεται ο Χάρτης σε τρεις περιπτώσεις. Αυτή η έκθεση ετοιμάστηκε μεταξύ 29 Αυγούστου και 6 Σεπτεμβρίου, όταν ο Χάρτης δεν είχε ακόμη συνταχτεί. Γι' αυτό, ο Χάρτης, είτε συμπεριληφθεί είτε όχι στις Συνθήκες, είτε είναι είτε όχι στην παράγραφο 3 του άρθρου 6, θα συνδεθεί με την Ένωση -και θέλω να χαιρετίσω τη σημαντική εργασία του Επιτρόπου Vitorino στη σύνταξη του Χάρτη-, θα συνδεθεί με το Κοινοβούλιο και με το Συμβούλιο, και θα έχει αποτελέσματα, είτε αρέσει είτε όχι σε ορισμένα μέλη αυτού του Σώματος.

<SPEAKER ID=28 LANGUAGE="EN" NAME="Martin, David">
Κύριε Πρόεδρε, οι συνάδελφοι που ισχυρίστηκαν σήμερα το πρωί ότι ο παρών Χάρτης δεν αντικατοπτρίζει επαρκώς ή και καθόλου το ένα ή το άλλο δικαίωμα, ή που δήλωσαν ότι δεν είναι αρκετά χριστιανοδημοκρατικός ή σοσιαλιστικός ή πράσινος, φαίνεται ότι δεν έχουν αντιληφθεί το βασικό νόημα του Χάρτη. Πρόκειται για έναν Χάρτη που συγκεντρώνει δικαιώματα τα οποία δεν ανήκουν σε κανένα κόμμα και ταυτόχρονα ανήκουν σε όλα τα κόμματα μαζί. Πρόκειται για μία σύντηξη των υφιστάμενων ευρωπαϊκών αξιών που έγινε με σύγχρονο πνεύμα και με φαντασία. Όλες οι πτέρυγες του Κοινοβουλίου που ενδιαφέρονται για την εξέλιξη της Ευρωπαϊκής Ένωσης θα πρέπει να χαιρετίζουν αυτήν την προοπτική.
<P>
Όπως αναφέρει η Επιτροπή στην εξαιρετική της ανακοίνωση, και όπως μας υπενθύμισε ο κ. Moscovici σήμερα το πρωί, ο Χάρτης αυτός είναι μοναδικός γιατί συγκεντρώνει αστικά, πολιτικά, οικονομικά και κοινωνικά δικαιώματα κατά τρόπον που δεν έχει ξαναγίνει πουθενά στον κόσμο σε κανέναν άλλον χάρτη ανθρωπίνων ή θεμελιωδών δικαιωμάτων. Είναι επίσης σύγχρονος, όπως επισημαίνει η Επιτροπή, γιατί ασχολείται με θέματα όπως η βιοηθική, η γενετική μηχανική και η προστασία των δεδομένων καθώς και η πρόσβαση στις πληροφορίες. Πρόκειται λοιπόν για σημαντικό βήμα προς τη σωστή κατεύθυνση. Η συνέλευση και ο πρόεδρός της, κ. Mιndez de Vigo, αξίζουν συγχαρητήρια.
<P>
Το μεγάλο θέμα που τώρα μας διαιρεί είναι ο λόγος ύπαρξης αυτού του Χάρτη. Κατά την άποψή μου, οι λόγοι είναι τρεις. Πρώτον, για να πούμε στους πολίτες: η Ευρώπη δεν είναι απλώς κάτι που υφίστασθε, είναι μία κοινότητα που σας παρέχει δικαιώματα, εγγυήσεις και, υπό ορισμένες συνθήκες, προστασία. Δεύτερον, για να πούμε στα θεσμικά όργανα: έχετε καθήκον, το οποίο εκφράζεται σε αυτόν το χάρτη, να αντιμετωπίζετε τους πολίτες με έναν συγκεκριμένο τρόπο. Κάθε φορά που θεσπίζετε νομοθεσία, κάθε φορά που προχωρείτε σε διοικητικές ενέργειες, κάθε φορά που συντάσσετε έγγραφα, πρέπει να συμμορφώνεστε με το περιεχόμενο αυτού του Χάρτη. Τρίτον, για να πούμε, τόσο στα ήδη κράτη μέλη όσο και στα υποψήφια κράτη, ότι όταν γίνεστε μέλη της Κοινότητας γίνεστε μέλη μιας κοινότητας αρχών. Υπάρχουν ορισμένες προϋποθέσεις τις οποίες θα πρέπει να επιτύχετε και να τηρήσετε για να γίνετε ή να παραμείνετε μέλος της Ευρωπαϊκής Ένωσης. Πρόκειται για ένα σαφέστατο μήνυμα, όχι μόνον προς τις υποψήφιες χώρες, αλλά και προς τα ήδη κράτη μέλη. Εάν αναλογιστείτε την εύθραυστη πολιτική κατάσταση που επικρατεί σε ένα-δυο κράτη μέλη μας, θα καταλάβετε ότι είναι σημαντικό να απευθύνουμε αυτό το μήνυμα αυτή τη συγκεκριμένη χρονική στιγμή.
<P>
Με ποιον τρόπο θα χρησιμοποιηθεί ο Χάρτης; Συμφωνώ με τους συναδέλφους που ανέφεραν ότι το δικαστήριο των ΕΚ δεν μπορεί να αγνοήσει έναν χάρτη που θα έχει ανακηρυχθεί επισήμως από τρία θεσμικά όργανα: την Επιτροπή, το Συμβούλιο και το Κοινοβούλιο. Θα λάβει υπόψη του το Χάρτη στις αποφάσεις του. Η προοπτική αυτή θα πρέπει να μας χαροποιεί και όχι να μας φοβίζει, όπως φαίνεται να πιστεύει ο κ. Bonde. Ο κ. Dupuis, αλλά και ο υπουργός Ευρωπαϊκών Υποθέσεων της χώρας μου, υπαινίχθηκαν ότι πρόκειται για ένα κείμενο άνευ περιεχομένου. Δεν μπορώ να δεχτώ κάτι τέτοιο. Πρόκειται για ένα σημαντικό βήμα προόδου στην πορεία οικοδόμησης της Ευρώπης. Το χαιρετίζω.
<P>
(Χειροκροτήματα)

<SPEAKER ID=29 LANGUAGE="FR" NAME="Caveri">
Κύριε Πρόεδρε, αγαπητοί συνάδελφοι, ένας Χάρτης για την Ευρώπη, για τους πολίτες της Ένωσης είναι κάτι καλό. Το λέγω ως φεντεραλιστής, γνωρίζοντας ότι η αρχή στην οποία θα πρέπει να αναφερόμεθα κάποια ημέρα θα είναι η αρχή της επικουρικότητας, για να επιτύχουμε μεγαλύτερη ελευθερία για τους ευρωπαϊκούς λαούς, συμπεριλαμβανομένου του μικρού λαού μου, του λαού της Αόστης που καλλιεργούσε ανέκαθεν το φεντεραλισμό στην Ιταλία και στην Ευρώπη. Αλλά πρέπει να υπογραμμιστεί, ασφαλώς, ότι ο Χάρτης είναι απλώς το σημείο εκκίνησης και όχι το σημείο τερματισμού. Θα ήθελα να επισημάνω ότι είναι καλό να μιλάμε για τις εθνικές μειονότητες και την πολιτισμική και γλωσσική διαφορά στο κεφάλαιο που είναι αφιερωμένο στην ισότητα. Πρέπει να προχωρήσουμε προς την κατεύθυνση ενός πραγματικού ευρωπαϊκού συντάγματος για να δώσουμε μια διεθνή εγγύηση στις γλωσσικές μειονότητες.

<SPEAKER ID=30 NAME="Frassoni">
Κύριε Πρόεδρε, το περιεχόμενο του Χάρτη θα μπορούσε να είναι καλύτερο. Το πρόβλημα της νομικής του φύσης θα μπορούσε να λυθεί τώρα και όχι σε ένα εντελώς αόριστο μέλλον. Αυτό που εμπόδισε την επίτευξη των δύο αυτών αποτελεσμάτων είναι, κύριε Πρόεδρε, αυτό που θα εμποδίσει την επίτευξη ενός ικανοποιητικού, από άποψη δημοκρατίας και αποτελεσματικότητας, αποτελέσματος στη Νίκαια: η υποχρέωση ομοφωνίας για κάθε τμήμα του κειμένου. Τα πιο καθυστερημένα και πιο οπισθοδρομικά στοιχεία νίκησαν για άλλη μια φορά εκείνα τα στοιχεία της κοινωνίας των πολιτών και των οργάνων που αγωνίζονται για να ισχύουν τα θεμελιώδη δικαιώματα για όλους και για να δώσουν αποτελεσματική και νομικά δεσμευτική απάντηση σε νέα ερωτήματα όπως οι κίνδυνοι της επιστήμης, τα δικαιώματα των νέων πολιτών, το δικαίωμα για υγιεινό περιβάλλον κλπ. Είμαστε, επομένως, για άλλη μια φορά, απογοητευμένοι και δυσαρεστημένοι. Φυσικά, θα ψηφίσουμε υπέρ του Χάρτη, αλλά με την αίσθηση ότι δεν θα καταφέρει να υποκινήσει τον τόσο απαραίτητο ενθουσιασμό και τη συμμετοχή των πολιτών υπέρ της Ευρώπης και, ως εκ τούτου, θα είναι, όπως συνήθως, οι κυβερνήσεις - ορισμένες κυβερνήσεις μάλιστα περισσότερο από άλλες - αυτές που θα επωμισθούν την ιστορική ευθύνη.

<SPEAKER ID=31 NAME="Di Lello Finuoli">
Κύριε Πρόεδρε, είναι δύσκολο να αρνηθούμε ότι, εδώ και μερικά χρόνια, οι κοινωνικές πολιτικές των κρατών της Ένωσης καθορίζονται από τις οικονομικές και νομισματικές πολιτικές, από τη συμβατότητα με τον προϋπολογισμό, από τα σύμφωνα σταθερότητας, από τον ευέλικτο και επισφαλή χαρακτήρα της μισθωτής εργασίας, από τον σεβασμό στη θεά αγορά και τον αχώριστο σύντροφό της, τον ανταγωνισμό. Η απόκλιση ανάμεσα σ' αυτούς που έχουν πολλά και αυτούς που έχουν λίγα ή τίποτα γίνεται όλο και μεγαλύτερη, ενώ αυτοί που έχουν πολλά, στο όνομα ακριβώς των προαναφερόμενων ιερών αρχών, ζητούν όλο και περισσότερες θυσίες από αυτούς που έχουν λίγα ή τίποτα.
<P>
Ο Χάρτης των Θεμελιωδών Δικαιωμάτων, με τη διαρκή παραπομπή στις εθνικές νομοθεσίες και πρακτικές για την αποτελεσματική υλοποίηση των κοινωνικών δικαιωμάτων, τείνει να καταστήσει αναντίστρεπτη αυτή την υποτέλεια, αυτόν τον μηχανισμό άδικου σφετερισμού του πλούτου από τους λίγους, αυτό το πρότυπο ελεύθερης-φιλελεύθερης κοινωνίας που αναδύεται με εντυπωσιακή ταχύτητα από τις στάχτες της ευρωπαϊκής σοσιαλδημοκρατικής σκέψης. Για τα κοινωνικά δικαιώματα, ο Χάρτης αυτός σημαίνει οπισθοδρόμηση σε σχέση με τις νομοθεσίες πολλών κρατών μελών και, ακριβώς μέσω αυτού του παιχνιδιού των παραπομπών, θα χρησιμεύσει ως μέσο για την τροποποίηση ή την επιδείνωσή τους. Τα ατομικά και τα πολιτικά δικαιώματα παραμένουν κενά τυπικά δικαιώματα, αν δεν βασίζονται σε κοινωνικά δικαιώματα που εφαρμόζονται και όχι απλώς απαριθμούνται.
<P>
Φαίνεται ότι ο αιώνας που κλείνει, με όλους τους αγώνες του για τη χειραφέτηση των υποβαθμισμένων κοινωνικών τάξεων, πέρασε μάταια και δεν μας δίδαξε τίποτα. Δεν μπορούμε να αυταπατώμασθε ότι αυτός ο Χάρτης αποτελεί ένα πρώτο βήμα προς μια όλο και πιο αλληλέγγυα Ένωση. Είναι, αντίθετα, το σημείο άφιξης στο πιο χαμηλό επίπεδο των κοινωνικών πολιτικών που θα έχουμε στο μέλλον. Ελπίζω μόνο να μην ενσωματωθεί στις Συνθήκες και να αυξάνονται όλο και περισσότερο τα κινήματα στην κοινωνία των πολιτών, στα συνδικάτα, στις πολιτικές οργανώσεις που ζητούν μια πιο δίκαιη και πραγματικά πιο αλληλέγγυα Ευρώπη.

<SPEAKER ID=32 NAME="Bigliardo">
Κύριε Πρόεδρε, κύριοι συνάδελφοι, με τη συζήτηση για τον Χάρτη των Δικαιωμάτων, το Ευρωπαϊκό Κοινοβούλιο πραγματοποιεί σήμερα ένα σημαντικό νέο βήμα στην πορεία της Ευρωπαϊκής Ένωσης προς μια πιο ενωμένη και - ελπίζω - πιο δίκαιη και έντιμη Ευρώπη.
<P>
Θα ψηφίσω υπέρ αυτού του Χάρτη, όχι βέβαια επειδή είμαι πεπεισμένος ότι θα εφαρμοσθεί με ορθό και αποτελεσματικό τρόπο, αλλά επειδή δεν μπορεί να μην συμφωνήσει κανείς με τις αρχές που τον εμπνέουν. Παραμένουν βαθιές περιπλοκές, που απορρέουν από κατανοητές ανησυχίες: σκέπτομαι εκείνες τις χώρες της Κοινότητας όπου το δικαίωμα στη ζωή είναι και παραμένει αποκλειστικά και μόνο μια δήλωση αρχής, ενώ η ανθρώπινη ζωή καταργείται αδιακρίτως ήδη από τη σύλληψή της· σκέπτομαι τους ευρωπαίους καταναλωτές που, χάρη στον Χάρτη, αποκτούν τόσα και τόσα νέα και σημαντικά δικαιώματα και στους οποίους, για την ώρα, δίνονται τα απομεινάρια από τρελές αγελάδες, σαν εκείνο τον καπιταλισμό που παχαίνει από τα κορμιά των φτωχών· σκέπτομαι εκείνους τους εργάτες στα εργοστάσια, οι οποίοι θα είχαν δικαίωμα σε σταθερή απασχόληση και οι οποίοι, στο όνομα της παγκοσμιοποίησης των αγορών, βλέπουν το μέλλον τους να εξαφανίζεται λόγω της μετεγκατάστασης της εργασίας όπου κοστίζει λιγότερο· σκέπτομαι τους σπουδαστές και τους εκπαιδευτικούς και τα δικαιώματα στην εκπαίδευση και σκέπτομαι τις ξεχαρβαλωμένες και απηρχαιωμένες διαρθρώσεις τόσων και τόσων χωρών που παραιτούνται από αυτόν τον ρόλο· σκέπτομαι, κύριοι συνάδελφοι, την ελευθερία και τα δικαιώματα γνώμης και σκέπτομαι όλους εκείνους που στριμώχνονται στις ευρωπαϊκές φυλακές μόνο και μόνο επειδή δεν σκέπτονται σαν τους άλλους· σκέπτομαι το δικαίωμα σε ένα σπίτι και σε μια αξιοπρεπή ποιότητα ζωής· σκέπτομαι τους νέους που, στο όνομα συχνά μαφιόζικων συμφερόντων, δεν έχουν πια ούτε καν δικαίωμα στην αγάπη.
<P>
Σκέπτομαι όλα αυτά και άλλα και ανησυχώ, αλλά θα ψηφίσω υπέρ του Χάρτη, έστω και αν είναι ουτοπία, επειδή απαιτείται από όλους μας μια επανάσταση που, για να πραγματοποιηθεί, χρειάζεται έναν κόκκο, έναν κόκκο λογικής ουτοπίας.

<SPEAKER ID=33 LANGUAGE="EN" NAME="Titford">
Κύριε Πρόεδρε, στη σύσταση που αποτελεί το θέμα της παρούσας συζήτησης, το Κοινοβούλιο εγκρίνει το Χάρτη των θεμελιωδών δικαιωμάτων της Ευρωπαϊκής Ένωσης. Στη συνέχεια, αναθέτει στην Πρόεδρό του να ανακηρύξει το Χάρτη στη Νίκαια από κοινού με τους Προέδρους του Συμβουλίου και της Επιτροπής. Ωστόσο, είναι σαφές ότι ο Χάρτης αυτός στοχεύει στην προώθηση της όλο και μεγαλύτερης ενοποίησης των λαών της Ευρώπης. Σύμφωνα με τον συνεισηγητή, κ. Duff, πρόκειται για ένα σημαντικό βήμα προς τη βελτίωση της ποιότητας της ευρωπαϊκής ολοκλήρωσης.
<P>
Ως εκπρόσωπος του λαού μου στην Αγγλία, και όχι των λαών της Ευρώπης, μπορώ μόνον να πω ότι δεν έχω εντολή προώθησης της ευρωπαϊκής ολοκλήρωσης - και, εάν πραγματικά εκπροσωπεί τους πολίτες της, παρόμοια εντολή δεν έχει ούτε η βρετανική κυβέρνηση. Στην πραγματικότητα, η πλειοψηφία των πολιτών του Ηνωμένου Βασιλείου αντιτίθεται απολύτως στην περαιτέρω ολοκλήρωση. Συνεπώς, ως δημοκράτης, αντιτίθεμαι και εγώ. Διαχωρίζω τη θέση μου από αυτήν την πρωτοβουλία και θα την καταψηφίσω.

<SPEAKER ID=34 LANGUAGE="SV" NAME="Cederschiφld">
Κύριε Πρόεδρε, ο Χάρτης καθιστά ορατά τα υφιστάμενα δικαιώματα την ίδια στιγμή που πραγματοποιούνται ιστορικά βήματα για την Ευρώπη. Η συζήτηση αφορά άμεσα το εάν η ΕΕ θα εδράζεται σε κανονικές αρχές του κράτους δικαίου. Ο Χάρτης καλύπτει ένα κενό στο κοινοτικό δίκαιο και ενισχύει την προστασία του ατόμου κατά των παραβιάσεων των δικαιωμάτων του από την ευρωπαϊκή αστυνομία, τις αρχές οι οποίες καταπολεμούν την απάτη και τις στρεβλώσεις του ανταγωνισμού. Παρ' όλο που στην πράξη στις μέρες μας επιβάλλουμε ήδη ποινές για τέτοια ζητήματα, δεν υπάρχουν οι κανονικές δυνατότητες ελέγχου των παραβιάσεων των ανθρωπίνων δικαιωμάτων, δυνατότητες απαραίτητες σε ένα κράτος δικαίου.
<P>
Ο κάθε πολίτης - άνδρας, γυναίκα, εργαζόμενος ή επιχειρηματίας - θα πρέπει να προστατεύεται απέναντι στις ενδεχόμενες πολιτικές και διοικητικές επεμβάσεις της ΕΕ. Δεν υπάρχει το παραμικρό λογικό επιχείρημα για το αντίθετο. Οποιοσδήποτε γίνεται αδίκως θύμα των κοινοτικών νομικών οργάνων οφείλει να έχει δικαίωμα προσφυγής στη δικαιοσύνη. Μία ανταγωνιστική, διευρυμένη Ευρώπη θα πρέπει να στηρίζεται στις αρχές του κράτους δικαίου. Χρειάζεται μία ευρεία πολιτική υποστήριξη για το δικαίωμα του πολίτη να προσφεύγει στη δικαιοσύνη κατά των ενδεχόμενων παραβάσεων των δικαιωμάτων του. Πώς αλλιώς θα μπορούσε να λειτουργήσει ένας χώρος δικαίου με πληθυσμό 500 εκατομμυρίων ανθρώπων;
<P>
Ο Χάρτης αποτελεί μία ισόρροπη και σταθερή βάση για τη διεύρυνση. Επικρατούν πολλές παρανοήσεις σχετικά με το ουσιαστικό περιεχόμενο και τις συνέπειες αυτού. Οι παρανοήσεις αυτές θα πρέπει να διασκεδαστούν. Σε όσους συμφωνούν στο σημείο αυτό θα συνέστηνα να διαβάσουν τις δηλώσεις στη συνέλευση 49 και να μελετήσουν την ομολογία των δύο δικαστηρίων που συνδέονται με το Χάρτη.
<P>
Ο Χάρτης θα επηρεάσει την εξέλιξη του δικαίου στην ΕΕ, πιστεύω δε ότι θα τύχει όλο και ευρύτερης υποστήριξης. Θεωρώ ότι το Δικαστήριο ιδιαίτερα θα πρέπει να λάβει υπόψη του τα σημεία του Χάρτη που αναφέρονται στην οικονομική ελευθερία, στο επιχειρείν και στο δικαίωμα στην ιδιοκτησία. Θα ήθελα τέλος να απευθύνω θερμές ευχαριστίες στον άξιο ηγέτη της αντιπροσωπείας μας Mιndes de Vigo.

<SPEAKER ID=35 NAME="Paciotti">
Κύριε Πρόεδρε, η πρόταση και η έγκριση του σχεδίου του Χάρτη των Θεμελιωδών Δικαιωμάτων θα έπρεπε να τύχει αρκετά ευρείας συναινέσεως. Mου φαίνεται ότι δικαιολογείται η διαφωνία μόνο από μέρους εκείνων που είναι αντίθετοι στην Ευρωπαϊκή Ένωση, και δεν ακούσαμε εδώ κανέναν τέτοιο. Δεν καταλαβαίνω τη διαφωνία εκείνων που την αιτιολογούν λέγοντας ότι ο Χάρτης δεν περιέχει όλα όσα θα ήθελε να τον δει να περιέχει. Πιστεύω ότι κανείς από μας δεν βλέπει να εκπληρώνονται ολοκληρωτικά οι προσδοκίες του από αυτόν, διότι ο Χάρτης δεν μπορεί να είναι ο καθρέφτης μίας πλευράς, αλλά πρέπει να είναι το κοινό σημείο αναφοράς όλων όσων αισθάνονται ευρωπαίοι πολίτες, σεβόμενοι τις διαφορές και τη συνύπαρξη των ανόμοιων.
<P>
Ήταν δυνατό να γίνει κάτι καλύτερο; Πιστεύω πως ναι, αν μη τι άλλο επειδή δεν έγιναν δεκτά όλα όσα πρότεινα. Είναι λοιπόν καλύτερο να μην κάνουμε τίποτα; Να μην εγκρίνουμε αυτόν τον Χάρτη; Ασφαλώς όχι! Ο Χάρτης αυτός, επαναλαμβάνω, καθιστά την Ένωση μια κοινότητα δικαιωμάτων· είναι ένα βήμα στη διαδικασία συνταγματοποίησης της Ένωσης, είναι το πρώτο διεθνές έγγραφο που περιέχει ταυτόχρονα, σύμφωνα με την αρχή του αδιαιρέτου των θεμελιωδών δικαιωμάτων, ατομικά και πολιτικά δικαιώματα, οικονομικά και κοινωνικά δικαιώματα, νέα δικαιώματα. Δεν τους καταλαβαίνω αυτούς που λένε ότι δεν χρησιμεύει σε τίποτα, ότι είναι μόνο γενικά και ωραία λόγια. Όποιος το λέει αυτό αγνοεί την ιστορία των θεσμικών οργάνων: "libertι, ιgalitι et fraternitι" είναι επίσης ωραία λόγια, αλλά αποτέλεσαν το θεμέλιο πολλών νομικών τάξεων σε τούτη την Ευρώπη μας. Ακριβώς σε τύπους σαν αυτά τα άρθρα βασίζονταν τα δικαστήριά μας στην πορεία του χρόνου για να εγγυηθούν τα θεμελιώδη δικαιώματά μας
<P>
Ας αφήσουμε τον κυνισμό των αντιδραστικών να υποστηρίζει ότι μόνο η δύναμη ή το χρήμα μετράνε κάτι και ότι τα υπόλοιπα είναι μόνο λόγια. Όχι, τα λόγια που ενσαρκώνουν τις αρχές μας, τις αξίες μας, τα θεμελιώδη δικαιώματά μας έχουν ισχύ και δύναμη, αν τα αγκαλιάσουμε ως μέσα της ζωής μας ως πολιτών. Ας υιοθετήσουμε, λοιπόν, τον Χάρτη και ας πάρουμε στα σοβαρά τα λόγια, ας μην τα αφήσουμε να υποβιβασθούν, να υποτιμηθούν, να παραμεληθούν. Ας πάρουμε στα σοβαρά τα δικαιώματά μας, αν θέλουμε να τα σέβονται οι κυβερνήσεις και να τα εγγυώνται τα δικαστήρια.

<SPEAKER ID=36 LANGUAGE="SV" NAME="Gahrton">
Verts/ALE). (SV) Κύριε Πρόεδρε, εδώ και πολύ καιρό ήμουν ένας από τους επιφυλακτικούς. Ο Χάρτης περιλαμβάνει θετικά σημεία, αν και έχουμε αντιρρήσεις για ζητήματα αρχών στα οποία αναφέρεται. Καθοριστική ήταν για μένα η έκκληση του προοδευτικού κινήματος με την ταχύτερη ανάπτυξη σήμερα στην Ευρώπη: της γαλλικής Attaque, η οποία χαρακτηρίζει το Χάρτη ως ένα όργανο κοινωνικής οπισθοδρόμησης, un instrument de rιgression sociale.
<P>
Η Attaque σημειώνει ότι ο Χάρτης αποτελεί οπισθοχώρηση σε σχέση με τους κανόνες που ήδη έχουν υιοθετήσει τα κράτη μέλη, ο ΟΗΕ, το Συμβούλιο της Ευρώπης και η Διεθνής Οργάνωση Εργασίας. Η Attaque υπογραμμίζει ότι ο Χάρτης αγνοεί ακόμα και τα συνδικαλιστικά δικαιώματα και θεωρεί ότι στην πραγματικότητα αποσκοπεί στο να εξασφαλίσει την ελεύθερη κίνηση του κεφαλαίου.
<P>
Τη στιγμή που το προοδευτικό λαϊκό κίνημα με την ταχύτερη ανάπτυξη στην Ευρώπη, κίνημα με ρίζες στην πατρίδα της πρώτης δημοκρατικής επανάστασης, τη Γαλλία, το οποίο δεν μπορεί να κατηγορηθεί για σκανδιναβικό ευρωσκεπτικισμό ή κάτι τέτοιο, λέει ένα τόσο κατηγορηματικό "όχι" στο σχέδιο του Χάρτη, θεωρώ αδύνατο να ψηφίσω εγώ υπέρ αυτού.

<SPEAKER ID=37 LANGUAGE="DA" NAME="Frahm">
Κύριε Πρόεδρε, μπορώ να συνεχίσω εκεί που σταμάτησε ο κ. Gahrton. Θεωρώ ότι είναι πρόβλημα όταν κανείς την ίδια ώρα ισχυρίζεται ότι τα κοινωνικά δικαιώματα είναι αδιαίρετα και παγκόσμια και συγχρόνως στη συνέχεια στο τμήμα που τιτλοφορείται "Αλληλεγγύη" γίνεται αναφορά στην εθνική νομοθεσία και νομολογία. Με αυτόν τον τρόπο αποδυναμώνουμε τον παγκόσμιο και αδιαίρετο χαρακτήρα του συγκεκριμένου τομέα. Είναι ακριβώς με αυτό το τμήμα του περιεχομένου που είχα πρόβλημα, όπως είχα επίσης πρόβλημα και με το οικοδόμημα που ετοιμαζόμαστε να δημιουργήσουμε. Εάν πραγματικά θέλουμε να ενισχύσουμε τα ανθρώπινα δικαιώματα σε ευρωπαϊκό επίπεδο τότε αντιθέτως πρέπει να χρησιμοποιήσουμε την ενέργειά μας στην ενίσχυση του έργου του Συμβουλίου της Ευρώπης, να επιτρέψουμε στην ΕΕ να επικυρώσει την ευρωπαϊκή σύμβαση για τα δικαιώματα του ανθρώπου και τις συνοδευτικές συμβάσεις για τα πολιτισμικά και κοινωνικά δικαιώματα αντί για να χτίζουμε σιγά-σιγά ένα σύστημα ανταγωνιστικό προς το Συμβούλιο της Ευρώπης, όπως κάνουμε τώρα. Το Συμβούλιο της Ευρώπης αντιπροσωπεύει φυσικά ολόκληρη την Ευρώπη, όλα τα ευρωπαϊκά κράτη. Εμείς είμαστε μόνο δεκαπέντε - ακόμα. Τέλος, υπάρχει πρόβλημα με το γεγονός ότι θέλουμε να δημιουργήσουμε σύνταγμα δίχως λαϊκή υποστήριξη. Τέτοιες ιδέες δεν πρόκειται να αυξήσουν τη συμμετοχή του κόσμου στις εκλογές που θα αναδείξουν το επόμενο Ευρωπαϊκό Κοινοβούλιο.

<SPEAKER ID=38 LANGUAGE="NL" NAME="Maij-Weggen">
Κύριε Πρόεδρε, ο Χάρτης, τον οποίο συζητούμε σήμερα εδώ, αποτελεί ένα έργο για το οποίο μπορούμε να υπερηφανευόμεθα. Για πρώτη φορά μετά την ίδρυση της Ευρωπαϊκής Ένωσης έχουμε σήμερα τη βάση ενός συντάγματος για αυτή την υπερεθνική δομή που λέγεται Ευρωπαϊκή Ένωση.
<P>
Πιστεύουμε ότι πρόκειται για ένα καλό έγγραφο, το οποίο εμείς οι Χριστιανοδημοκράτες θεωρούμε ότι απηχεί τις αξίες και τα πιστεύω μας. Το δικαίωμα στην ανθρώπινη αξιοπρέπεια και ακεραιότητα και λαμβάνει τη δέουσα θέση. Το ίδιο ισχύει και για το σεβασμό της οικογένειας και της οικογενειακής ζωής και τον τρόπο με τον οποίο διατυπώνονται τα δικαιώματα των παιδιών, των γονέων και των ατόμων με ειδικές ανάγκες. Έτσι ο Χάρτης προσφέρει επιπλέον προστασία για τους πιο ευάλωτους συνανθρώπους μας στην ευρωπαϊκή κοινωνία, γεγονός το οποίο θεωρούμε ιδιαίτερα θετικό.
<P>
Ο Χάρτης χαρακτηρίζεται επίσης από ισορροπία. Εκτός από τα κοινωνικά δικαιώματα, τα οποία έχουν διατυπωθεί σωστά, αναφέρεται και το δικαίωμα στην επιχειρηματική και την επαγγελματική ελευθερία. Έχει βρεθεί δηλαδή η κατάλληλη ισορροπία μέσα στο κείμενο μεταξύ διαφόρων δικαιωμάτων στα οποία δίνουν συνήθως έμφαση τα συνδικάτα και άλλων τα οποία είναι ιδιαίτερα σημαντικά κυρίως για τις οργανώσεις των εργοδοτών και τις μικρομεσαίες επιχειρήσεις.
<P>
Θα ήθελα να κάνω και ένα τρίτο σχόλιο σχετικά με τα δικαιώματα των πολιτών από τρίτες χώρες. Και στο σημείο αυτό έχουμε άρθρα τα οποία προστατεύουν τους πολίτες αυτούς από τη διακριτική μεταχείριση, για παράδειγμα στην αγορά εργασίας. Η ομάδα μας είχε ήδη ζητήσει κάτι τέτοιο και στο παρελθόν.
<P>
Θα ήθελα κατόπιν να αναφερθώ στο σημαντικότερο τμήμα του Χάρτη: το άρθρο 21, το μεγάλο άρθρο κατά των διακρίσεων. Το άρθρο αυτό απαγορεύει τις διακρίσεις σε 16 τομείς. Πιστεύω ότι πρόκειται για την κορωνίδα του Χάρτη. Το άρθρο αυτό θα χρειασθεί να εφαρμοσθεί συχνά, πιστεύω, αν μάλιστα δούμε τις εξελίξεις που συμβαίνουν σήμερα στα κράτη μέλη και τα προβλήματα διακρίσεων, ρατσισμού και ξενοφοβίας.
<P>
Πρόεδρε, ήταν μεγάλη τιμή για μένα να συμμετάσχω από κοινού με τους συναδέλφους του Ευρωπαϊκού Κοινοβουλίου και των εθνικών κοινοβουλίων στη διατύπωση αυτού του Χάρτη. Θα θέλαμε να ευχαριστήσουμε τον Roman Herzog και τον Iρigo Mιndez de Vigo για την εξαιρετική καθοδήγηση της συνέλευσης, ευελπιστούμε δε ότι ο Χάρτης θα εγκριθεί στη Νίκαια με την υπογραφή της προέδρου μας Nicole Fontaine.
<P>
Ας ελπίσουμε ότι οι ευρωπαίοι πολίτες θα κάνουν συχνά χρήση αυτού του Χάρτη όταν θίγονται τα δικαιώματά τους. Ο Χάρτης αυτός απευθύνεται ακριβώς στους πολίτες και ελπίζουμε ότι αυτοί θα τον αποδεχτούν με ευγνωμοσύνη.

<SPEAKER ID=39 LANGUAGE="NL" NAME="Van den Burg">
Πρόεδρε, θα πάω να διαδηλώσω στη Νίκαια στις 6 Δεκεμβρίου. Τα ευρωπαϊκά συνδικάτα και οι ΜΚΟ συγκαλούν τη διαδήλωση αυτή. Οι οργανώσεις της EVV και μόνο αναμένεται να στείλουν 60 000 διαδηλωτές. Δεν πρόκειται για μία διαδήλωση κατά του Χάρτη. Φαίνεται ότι εδώ ορισμένοι θεωρούν πως η διαδήλωση θα είναι κατά του Χάρτη, αν και αυτό είναι μόνον ευσεβής πόθος. Ωστόσο, δεν έχουν καταλάβει περί τίνος πρόκειται. Η διαδήλωση είναι υπέρ μίας κοινωνικής και δημοκρατικής Ευρώπης, μίας Ευρώπης των πολιτών. Ο Χάρτης αποτελεί ένα μέρος και μόνο των προσπαθειών για την επίτευξη αυτού του στόχου, ένα μέρος αυτής της δυναμικής που αποσκοπεί στη δημιουργία μίας ισχυρής και κοινωνικής Ευρώπης.
<P>
Όπως γνωρίζετε, ενδιαφέρθηκα ιδιαίτερα για τα θεμελιώδη κοινωνικά και οικονομικά δικαιώματα. Εκτός από την ευρωπαϊκή σύμβαση για τα δικαιώματα του ανθρώπου, θα πρέπει και ο Κοινωνικός Χάρτης του Συμβουλίου της Ευρώπης να ισχύσει ως βάση και πηγή του Χάρτη της ΕΕ. Ξέρετε τι με εντυπωσίασε την προηγούμενη εβδομάδα όταν έγινε η παρουσίαση των εκθέσεων προόδου σχετικά με τη διεύρυνση από τους Πρόντι και Verheugen; Εκείνη η αναφορά στο τέλος των εκθέσεων σχετικά με την κύρωση των συνθηκών για τα θεμελιώδη δικαιώματα. Αν γίνει μια τέτοια αναφορά για τα σημερινά κράτη μέλη θα δούμε ότι αυτά έχουν σίγουρα χειρότερες επιδόσεις όσον αφορά τον αναθεωρημένο Κοινωνικό Χάρτη του Συμβουλίου της Ευρώπης από τις υποψήφιες χώρες. Πραγματικά θα πρέπει να ντρεπόμαστε για το γεγονός αυτό!
<P>
Ο νέος Χάρτης θα έχει και νομικές συνέπειες, έστω και αν δεν είναι δεσμευτικός. Αυτό δήλωσε σαφέστατα το Δικαστήριο των Ευρωπαϊκών Κοινοτήτων στις 2 Οκτωβρίου. Τα όργανα τα οποία θα υπογράψουν σε λίγο επίσημα το Χάρτη αυτό δεν θα πρέπει ωστόσο να εναποθέσουν την εφαρμογή του στα δικαστήρια και μόνο. Θα πρέπει κατ' αρχήν να υιοθετήσουν μία παραπομπή στο άρθρο 6 της συνθήκης ΕΕ. Θα πρέπει να καθορισθεί ένα χρονοδιάγραμμα για τη δεσμευτική συμπερίληψη των άρθρων του Χάρτη στη Συνθήκη, ενώ θα πρέπει να υιοθετηθούν εποπτικές διαδικασίες, να καθιερωθεί υποχρέωση υποβολής εκθέσεων, και η συμμετοχή ανεξάρτητων εμπειρογνωμόνων και να θεσπιστούν διαδικασίες προσφυγής. Εκτός από το Δικαστήριο των Ανθρωπίνων Δικαιωμάτων, έχει και το Συμβούλιο της Ευρώπης σημαντική πείρα με τέτοιες μορφές εποπτείας, πείρα την οποία οφείλουμε να αξιοποιήσουμε.
<P>
Το σημαντικό είναι να μην αποτελέσει η Νίκαια το τελικό σημείο αλλά την αφετηρία του Χάρτη. "Θεμελιώδη δικαιώματα, η καρδιά της Ευρώπης" : Αυτό είναι το σύνθημα της εκστρατείας της EVV και των ΜΚΟ, σύνθημα που θα παραμείνει εξαιρετικά επίκαιρο και κατά την επόμενη περίοδο. Για το σύνθημα αυτό θα διαδηλώσουμε στη Νίκαια.

<SPEAKER ID=40 LANGUAGE="NL" NAME="Meijer">
Πρόεδρε, κοινωνικά θεμελιώδη δικαιώματα, ατομικές ελευθερίες και προστασία του περιβάλλοντος αποτελούν έννοιες οι οποίες δεν αναφέρονται στα ισχύοντα εθνικά συντάγματα ή δεν λαμβάνουν εκεί τη θέση που τους αρμόζει. Ορισμένοι υπέρμαχοι ενός ευρωπαϊκού συντάγματος ή ενός χάρτη ως ενδιάμεσο βήμα προς το σύνταγμα αυτό θεωρούν ότι τώρα έχουμε την ευκαιρία να καλύψουμε το κενό. Υπάρχουν και άλλοι υπέρμαχοι της ιδέας ενός ευρωπαϊκού συντάγματος. Αυτοί θέλουν ένα προπαγανδιστικό έγγραφο το οποίο να περιγράφει απλώς τη σημερινή Ευρωπαϊκή Ένωση και να δικαιολογεί τη μετάβαση σε ένα ευρωπαϊκό υπερκράτος χωρίς να παρέχει συγχρόνως νέα δικαιώματα στους κατοίκους της Ευρώπης.
<P>
Συμφωνώ με τους πρώτους και απορρίπτω τους στόχους των δεύτερων. Το σχέδιο του Χάρτη των θεμελιωδών δικαιωμάτων της Ευρωπαϊκής Ένωσης αποτελεί έναν ασαφή συμβιβασμό μεταξύ των δύο αλληλοσυγκρουόμενων θέσεων, συμβιβασμό κατά τον οποίο επικρατούν οι θέσεις της δεύτερης ομάδας. Για ορισμένα δικαιώματα ο Χάρτης σημαίνει μάλιστα και οπισθοχώρηση. Για αυτό δεν θεωρούμε ότι το έγγραφο είναι ώριμο να υιοθετηθεί. Βραχυπρόθεσμα είναι πολύ σημαντικότερο να δεσμευθεί η Ευρωπαϊκή Ένωση για την τήρηση της ήδη ισχύουσας Ευρωπαϊκής Σύμβασης για τα δικαιώματα του ανθρώπου του Συμβουλίου της Ευρώπης. Το σχέδιο του Χάρτη μπορεί να αποτελέσει για την ώρα ένα ενδιαφέρον έγγραφο συζήτησης για τα κόμματα, τα συνδικάτα, τις περιβαλλοντικές οργανώσεις, τις εκκλησίες και πολλές άλλες ομάδες στα κράτη μέλη και στις υποψήφιες χώρες σχετικά με το μέλλον της συνεργασίας μεταξύ των ευρωπαϊκών λαών.

<SPEAKER ID=41 LANGUAGE="DE" NAME="Rack">
Κύριε Πρόεδρε, αξιότιμοι συνάδελφοι, η εξουσία χρήζει ελέγχου. Τα ευρωπαϊκά θεσμικά όργανα έχουν εξουσία, και αυτήν την εξουσία πρέπει να την περιορίσουμε προς το συμφέρον των πολιτών. Έχει έρθει πια η ώρα να καλύψουμε τα μέχρι τώρα υφιστάμενα κενά στην ευρωπαϊκή προστασία των θεμελιωδών δικαιωμάτων. Επί σειρά ετών συζητούσαμε αν η Ένωση έπρεπε απλώς να προσχωρήσει στην Ευρωπαϊκή Σύμβαση των Ανθρωπίνων Δικαιωμάτων όπως τα κράτη μέλη. Χαίρω, γιατί για μία σειρά λόγων αυτό δεν έγινε.
<P>
Όσον αφορά το κείμενο του Χάρτη στο οποίο θα εγκρίνουμε σήμερα - ελπίζω με μεγάλη πλειοψηφία -, είναι προφανές πως με το Χάρτη μας θα επιτύχουμε πληρέστερη και πιο σύγχρονη προστασία των θεμελιωδών δικαιωμάτων απ' ότι θα επέτρεπε η απλή προσχώρηση στην Ευρωπαϊκή Σύμβαση των Ανθρωπίνων Δικαιωμάτων. Το ένα τρίτο μόνο του Χάρτη επαναλαμβάνει εγγυήσεις της Ευρωπαϊκής Σύμβασης των Ανθρωπίνων Δικαιωμάτων. Το υπόλοιπο, μεγάλο τμήμα του Χάρτη επεκτείνεται στα πολιτικά δικαιώματα των πολιτών της Ένωσης, στον τομέα των οικονομικών και κοινωνικών δικαιωμάτων και εν τέλει στα εξ ίσου σημαντικά για το μέλλον ζητήματα της προστασίας του περιβάλλοντος, της υγείας και του καταναλωτή.
<P>
Για να εκπληρώσει όντως τη λειτουργία του, ο Χάρτης πρέπει να καταστεί ευρωπαϊκό δίκαιο. Το βήμα, το οποίο πραγματοποιούμε σήμερα, είναι ένα μόνο βήμα σε ένα μακρύ δρόμο. Από την πανηγυρική θέση σε ισχύ πρέπει να προκύψει ευρωπαϊκό συνταγματικό δίκαιο.
<P>
Μήπως με το σημερινό μας βήμα εισάγουμε μίαν εξέλιξη, στο πέρας της οποίας θα προκύψει ένα ευρωπαϊκό υπερκράτος; Όχι! Η απαίτηση για θεμελιώδη δικαιώματα της Ένωσης, συσχετισμένη με το αίτημα μιας συνταγματικής κάλυψης των Συνθηκών, δε σημαίνει πως στο τέλος του δρόμου μας βρίσκονται οι Ηνωμένες Πολιτείες της Ευρώπης. Αλλά χρειαζόμαστε το ταχύτερο δυνατό ένα συνταγματικό κείμενο για την Ευρώπη, στο οποίο να βρίσκουν οι πολίτες σαφείς και κατανοητές διατάξεις για την Ευρώπη τους, για το ποια δικαιώματα έχουν οι ίδιοι οι πολίτες, για το πού έχει αναλάβει ευθύνες η Ένωση, και πού πρέπει να αναλάβουν, και για το μέλλον ακόμη, αρμοδιότητες τα κράτη μέλη και πώς θα εκπληρώσει η Ευρώπη τα καθήκοντά της με όλες τις εγγυήσεις έννομης προστασίας των ανθρωπίνων δικαιωμάτων. Γι' αυτήν την αποστολή οφείλουμε να εργαστούμε ακόμη! Ας ακολουθήσουμε αυτόν το δρόμο!

<SPEAKER ID=42 LANGUAGE="PT" NAME="Seguro">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, καταρχήν θα ήθελα να προσθέσω και τα δικά μου συγχαρητήρια σε αυτά που ήδη εκφράστηκαν πολύ δικαιολογημένα προς όλους τους συμμετέχοντες στη συνέλευση, ειδικότερα στον κ. Mιndez Vigo και τη συνάδελφό μου Pervenche Berθs, και επιτρέψτε μου επίσης να επισημάνω με ιδιαίτερη υπερηφάνεια την ενεργό και αφοσιωμένη συμμετοχή του Επιτρόπου κ. Antσnio Vitorino.
<P>
Θα ήθελα να επιμείνω σε τρία σημεία που ήδη έθιξαν οι συνάδελφοί μου σήμερα το πρωί. Πρώτο: στην αξία της λειτουργίας αυτής της συνέλευσης. Είναι μία αξία που πρέπει να διατηρηθεί και να ενισχυθεί για μελλοντικές εργασίες, ιδίως μελλοντικές αναθεωρήσεις των Συνθηκών της Ευρωπαϊκής Ένωσης. Δεύτερο: να επιμείνω στο δεσμευτικό χαρακτήρα αυτού του Χάρτη. Οι ευρωπαίοι πολίτες δεν θα καταλάβουν γιατί αυτή η Ευρώπη είναι πιο γρήγορη στην αγορά και στο νόμισμα, και αργή στην πραγματική υλοποίηση των δικαιωμάτων τους ως πολιτών και των στοιχειωδών δικαιωμάτων τους. Τρίτο: να επιμείνω, όπως ήδη έγινε, ότι στα συμπεράσματα της Νίκαιας, και ιδίως όσον αφορά την αναθεώρηση της Συνθήκης, πρέπει να υπάρχει μία αναφορά στο Χάρτη Θεμελιωδών Δικαιωμάτων, στην παράγραφο 2 του άρθρου 6. Δεν αρκεί ο πανηγυρικός χαρακτήρας και η υπογραφή αυτού του Χάρτη και η διακήρυξή του, πρέπει τα δικαιώματα αυτά να υλοποιηθούν πραγματικά. Και γι' αυτό, για άλλη μια φορά, απευθύνουμε έκκληση και επιμένουμε να ασκήσει η Προεδρία μία παιδαγωγική λειτουργία προς τους συναδέλφους της στο Συμβούλιο.
<P>
Τέλος, δύο προτάσεις: να αποτελεί τμήμα του κοινοτικού κεκτημένου των υποψηφίων προς ένταξη χωρών η υπογραφή και κύρωση από τα κοινοβούλιά τους αυτού του Χάρτη Θεμελιωδών Δικαιωμάτων, και να καθοριστεί στα συμπεράσματα της Νίκαιας ένα συγκεκριμένο χρονοδιάγραμμα ώστε οι μελλοντικές Προεδρίες να μπορέσουν να περάσουν από αυτό το Χάρτη στη Συνθήκη, και θα πρότεινα αυτό να συμπέσει χρονικά με την επικύρωση από όλα τα κοινοβούλια της νέας αναθεώρησης των Συνθηκών που θα προκύψει από τη Νίκαια.

<SPEAKER ID=43 NAME="Tajani">
Κύριε Πρόεδρε, κύριοι συνάδελφοι, ο Χάρτης που ετοιμαζόμαστε σήμερα να ψηφίσουμε με φιλοευρωπαϊκή πεποίθηση αποτελεί ασφαλώς ένα βήμα μπροστά προς την οικοδόμηση της πολιτικής Ευρώπης, στην οποία πιστεύουμε ακράδαντα. Πολλοί, όμως, επεσήμαναν ότι αυτό το κείμενο δεν έχει τη νομική αξία μιας συνθήκης. Να γιατί είναι απαραίτητο να κάνουμε και άλλα βήματα μπροστά. Ο τελικός στόχος είναι να αποκτήσουμε ένα Ευρωπαϊκό Σύνταγμα, θεμελιώδη νόμο μιας Ένωσης που δεν μπορεί να περιοριστεί μόνο στη διάθεση ενός ενιαίου νομίσματος, αλλά πρέπει να είναι πολιτική οντότητα, με πραγματικά κοινή εξωτερική και αμυντική πολιτική, ισότιμος συνομιλητής των Ηνωμένων Πολιτειών, ικανή να αντιμετωπίσει τη μεγάλη πρόκληση της παγκοσμιοποίησης, στην οποία θα πρωταγωνιστήσουν κατά τα επόμενα χρόνια και οι χώρες της ασιατικής ηπείρου, αρχίζοντας από την Κίνα.
<P>
Ο Χάρτης, επομένως, κύριε Πρόεδρε, αποτελεί μόνο την αρχή ενός δύσκολου και δεσμευτικού, αλλά ταυτόχρονα συναρπαστικού έργου. Το κείμενο που εγκρίνουμε σήμερα και που, καθώς είναι καρπός συμβιβασμού - το είπε ήδη ο πρόεδρος Poettering - σε ορισμένα τμήματά του δεν μας ικανοποιεί, πρέπει να συντελέσει στην έναρξη μιας μεγάλης συζήτησης σχετικά με το μέλλον και με το μελλοντικό Ευρωπαϊκό Σύνταγμα. Ο Χάρτης των Θεμελιωδών Δικαιωμάτων πρέπει να καθιερώσει με δεσμευτική νομική ισχύ τα δικαιώματα και να προσδιορίσει τα επίπεδα αρμοδιότητας της Ένωσης, των κρατών, των περιφερειών, έχοντας τη σφραγίδα της λαϊκής βούλησης. Αυτός είναι ο λόγος για τον οποίο πρέπει να συζητηθεί και να εγκριθεί από το Ευρωπαϊκό και από τα εθνικά κοινοβούλια.
<P>
Με την πεποίθηση ότι η Ευρώπη του μέλλοντος θα πρέπει να προστατεύει όλο και περισσότερο τα δικαιώματα του ατόμου και της οικογένειας και να εμποδίζει την επάνοδο νέων ρατσισμών και νέων αντισημιτισμών, οι βουλευτές του Forza Italia, μαζί με το Ευρωπαϊκό Λαϊκό Κόμμα, θα ψηφίσουν υπέρ της σύστασης που συνοδεύει τον Χάρτη των Θεμελιωδών Δικαιωμάτων.

<SPEAKER ID=44 LANGUAGE="DA" NAME="Lund">
Κύριε Πρόεδρε, πρώτα απ' όλα, θέλω να ευχαριστήσω όσους συμμετείχαν στη συνέλευση, τόσο από το Κοινοβούλιο όσο και από την Επιτροπή και το Συμβούλιο. Πιστεύω ότι επιτελέστηκε ιδιαίτερα ποιοτικό έργο. Ο χάρτης που σήμερα θα εγκρίνουμε όχι μόνο ενισχύει αλλά και διασαφηνίζει τα θεμελιώδη δικαιώματα και τις αξίες στα οποία πρέπει να βασίζεται η κοινότητά μας. Πρόκειται για έναν χάρτη που σε μεγάλο βαθμό θέτει τον άνθρωπο στο κέντρο. Θέλω να υπογραμμίσω ένα δύο ουσιαστικά σημεία. Κατ' αρχάς, θεωρώ ότι είναι καλό που τονίζουμε ότι πρέπει να γίνουν σεβαστά η σύμβαση για την προστασία σύμβαση των δικαιωμάτων του ανθρώπου και το Ευρωπαϊκό Δικαστήριο Ανθρώπινων Δικαιωμάτων στο Στρασβούργο. Είναι σημαντικό να μη βλάψουμε την αυθεντία αυτών των δύο οργάνων. Παράλληλα πιστεύω ότι σημαντικό να τονιστεί ότι οι κοινές αξίες πρέπει να θεσπιστούν με σεβασμό προς τις διάφορες κουλτούρες και παραδόσεις που έχουμε στην Ευρώπη. Πιστεύω ότι είναι σημαντικό να το διατηρούμε αυτό υπόψη μας εάν θέλουμε να κερδίσουμε την απαραίτητη υποστήριξη των πολιτών της Ευρώπης για τον χάρτη.
<P>
Θέλω επίσης να τονίσω ένα ιδιαίτερα θετικό στοιχείο του χάρτη, ήτοι το θέμα για τη θέσπιση ιδιαίτερα εκτεταμένων διατάξεων για την προστασία των μειονοτήτων και την προστασία τους από τις διακρίσεις. Αυτό το θεωρώ άκρως σημαντικό. Θεωρώ επίσης ότι είναι καλό ότι ήμασταν προνοητικοί και λάβαμε υπόψη μας νέους τομείς προστασίας. Αναφέρομαι στον τομέα του περιβάλλοντος και της βιοτεχνολογίας. Πιστεύω ότι η ψήφιση του χάρτη στη Νίκαια θα αποτελέσει δυναμικό μήνυμα προς ορισμένες υποψήφιες χώρες και θα σηματοδοτήσει τη σοβαρότητα που δίνει η ΕΕ στα θεμελιώδη δικαιώματα και στην ελευθερία. Ολοκληρώνοντας, είμαι σε θέση να πω ότι είμαι ιδιαίτερα ικανοποιημένος με την έγκριση του χάρτη στη Νίκαια ως πολιτικού εγγράφου. Πιστεύω ότι θα αποτελέσει μια καλή βάση για τον διάλογο που πρέπει να κάνουμε με τους πολίτες της Ευρώπης για τη μελλοντική ανάπτυξη της ηπείρου μας.

<SPEAKER ID=45 LANGUAGE="DE" NAME="Mombaur">
Κύριε Πρόεδρε, κύριε Πρόεδρε του Συμβουλίου, Κυρίες και Κύριοι, ένα πράγμα είναι σαφές: αν είχε συντάξει το Χάρτη μία από τις πολιτικές ομάδες του Κοινοβουλίου ή μία από τις 100 και πάνω πολιτικές παρατάξεις, αυτός θα ήταν διαφορετικός σε πολλά σημεία, αλλά αυτό είναι άνευ συνάφειας με το προκείμενο. Καταλήξαμε σε μία ευρωπαϊκή συμβιβαστική λύση, και αυτή βρίσκεται ενώπιόν μας. Πρόκειται για τον πλέον σύγχρονο χάρτη θεμελιωδών δικαιωμάτων παγκοσμίως και αξίζει να εκτιμηθεί δεόντως. Η Συνέλευση διύλισε - αν δεν απατώμαι - περισσότερες από 31 πηγές δικαίου και επέλεξε την πεμπτουσία των θεμελιωδών δικαιωμάτων. Διασαφήνισε τις αξίες που αποτελούν τα θεμέλια της Ευρωπαϊκής Ενώσεως και θα ήθελα να καλέσω εκείνους που έλαβαν το λόγο και είπαν επί παραδείγματι ότι απουσιάζει από το Χάρτη ευθύνη της πολιτικής έναντι του Θεού, να αναγνωρίσουν πως στο Προοίμιο είναι σημειωμένο ότι το κείμενο αυτό είναι διατυπωμένο με συνείδηση της πνευματικής, θρησκευτικής και ηθικής κληρονομιάς της Ένωσης.
<P>
Επιτρέψατέ μου τώρα να αναφέρω ακόμη κάτι. Δυστυχώς δεν κατέστη δυνατό να καλυφθεί επαρκώς στο Χάρτη το δικαίωμα των μειονοτήτων. Η αντιπροσωπία του Ευρωπαϊκού Κοινοβουλίου ήθελε την συμπερίληψη των εθνικών μειονοτήτων. Αυτό δεν μπόρεσε να γίνει αποδεκτό στη συνέλευση. Πιστεύω ότι πρόκειται για μία έλλειψη, η οποία πρέπει εδώ να αναφερθεί. Στη συνέχεια θα ήθελα να απευθύνω μερικά λόγια προς τους επικριτές μας. Είθισται η πολιτική να επικρίνεται από τους δημοσιογράφους. Καλό είναι αυτό και σωστό και δεν πρέπει να αλλάξει, αλλά θα ήθελα να το αντιστρέψω και να απευθύνω τη φιλοφρόνηση αυτή στους επικριτές μας, δηλαδή στους δημοσιογράφους:: αποτύχατε να ανταποκριθείτε σε ολόκληρη την πορεία στις υποχρεώσεις σας! Εδώ και εννέα μήνες εξελίσσεται η επεξεργασία, με τη διαφανέστερη διαδικασία που είδαμε ποτέ, αυτού του Κειμένου των Θεμελιωδών Δικαιωμάτων ενώπιον της κοινής γνώμης και οι ευρωπαίοι δημοσιογράφοι απέτυχαν συλλήβδην να ενημερώσουν, ως όφειλαν, τους πολίτες για το υπό επεξεργασία έγγραφο!

<SPEAKER ID=46 LANGUAGE="FR" NAME="Cornillet">
Κύριε Πρόεδρε, δεν θα επανέλθω επί μακρόν στις επιπτώσεις που έχει αυτός ο Χάρτης στα διάφορα επίπεδα: στο εσωτερικό επίπεδο, ο ευρωπαίος πολίτης γνωρίζει ότι η Ευρώπη δεν είναι πλέον μόνον οικονομική στο επίπεδο της διεύρυνσης, καμία χώρα δεν μπορεί να προσβλέπει στην ένταξη στην Ένωση αν δεν σέβεται, στην εσωτερική της έννομη τάξη, τις αρχές του Χάρτη και, τέλος, στο παγκόσμιο επίπεδο, αποτελεί το μήνυμα της Ευρώπης.
<P>
Αλλά υπάρχουν και άλλες επιπτώσεις, μεταξύ άλλων στην εσωτερική μας έννομη τάξη. Ασφαλώς, συμφωνώ με όσες και όσους επιθυμούν να περιληφθεί στο άρθρο 6 αναφορά στο Χάρτη και ενσωμάτωσή του σε ένα μεταγενέστερο στάδιο στις Συνθήκες. Εξάλλου, ποιος μπορεί να πιστέψει για μια μόνον στιγμή ότι η έγκριση από το Κοινοβούλιό μας δεν θα έχει νομικές συνέπειες; Τα κοινοβούλια είναι παραδοσιακά οι θεματοφύλακες των δημοσίων ελευθεριών και εδώ έχουμε μια κάπως ιδιαίτερη μέθοδο, διότι στο κοινοβουλευτικό δίκαιο, η διακήρυξη είναι ανύπαρκτη.
<P>
Σε λίγο, θα εγκρίνουμε επισήμως, με τη μεγαλύτερη δυνατή επισημότητα και, θα επιθυμούσα, με την ευρύτερη πλειοψηφία, αυτό το Χάρτη και θα υπάρξουν ασφαλώς δικαστήρια που θα συνάγουν κάποια συμπεράσματα από αυτό, ακόμα κι αν ο Χάρτης δεν πρόκειται να ενσωματωθεί αμέσως στις Συνθήκες.
<P>
Υπάρχει επίσης μια άλλη επίπτωση που αφορά τις μεθόδους εργασίας μας. Θα σας δώσω ένα παράδειγμα. Οι συνάδελφοί μου της επιτροπής δημοσίων ελευθεριών μου έκαναν την τιμή να με ορίσουν εισηγητή για το σεβασμό των ανθρωπίνων δικαιωμάτων στην Ένωση. Ασφαλώς, υπάρχει το "πριν" και το "μετά" το Χάρτη. Μετά την έγκρισή του από το Σώμα, ο Χάρτης των θεμελιωδών δικαιωμάτων θα χρησιμεύσει ως φάσμα της ανάλυσής μου γι' αυτή την έκθεση, και στο μέτρο που θα το επιτρέψουν τα προσωπικά, πνευματικά μου μέσα και τα μέσα που θα μου δοθούν σε συνεργάτες, θα προβώ σε ανάλυση των συστημάτων δικαίου και των χωρών όσον αφορά το σεβασμό του Χάρτη στις δεκαπέντε χώρες της Ένωσης. Πράγματι, είμαστε υπόλογοι, εμείς στο Κοινοβούλιο, για τους ίδιους τους κανόνες που εγκρίνουμε με μια φιλοσοφία που δεν πρέπει να είναι η φιλοσοφία της "μηδενικής" προσβολής των ανθρωπίνων δικαιωμάτων: ας μην παριστάνουμε τους αγγέλους, θα υπάρξουν ασφαλώς προσβολές των ανθρωπίνων δικαιωμάτων. Αλλά όλοι μαζί έχουμε το καθήκον να δούμε αν μπορεί κανείς να προσφύγει κατά αυτών των προσβολών, αν υπάρχει δικαστήριο να τις καταδικάσει, δημόσια διοίκηση για να διεξαγάγει έρευνες και να αποφύγει την επανάληψή τους. Εν πάση περιπτώσει, αυτή θα είναι η φιλοσοφία του εισηγητή σας, κυρίες και κύριοι βουλευτές, μετά την έγκριση, σε λίγο, του Χάρτη των θεμελιωδών δικαιωμάτων.

<SPEAKER ID=47 LANGUAGE="EN" NAME="Tannock">
Κύριε Πρόεδρε, το πρώτο πρόβλημα, κατά τη γνώμη μου, του Χάρτη Θεμελιωδών Δικαιωμάτων της Ευρωπαϊκής Ένωσης, ανεξάρτητα από τις ευγενείς προθέσεις των συντακτών του, είναι η εγγενής ασυνέπεια ενός κειμένου το οποίο, ενώ αναφέρεται μόνον στα θεσμικά όργανα της Ευρωπαϊκής Ένωσης, παρεκκλίνει σε τομείς δικαιοδοσίας όπου η ΕΕ δεν έχει αυτή τη στιγμή καμία αρμοδιότητα - με δυνητικά ανεπιθύμητα αποτελέσματα.
<P>
Στον τομέα της ποινικής δικαιοσύνης, για παράδειγμα, η κατάργηση του δικαιώματος έκδοσης φυγόδικων σε χώρες όπου ισχύει η θανατική ποινή μπορεί να οδηγήσει στη μετατροπή της Ευρώπης σε άσυλο για Αμερικανούς δολοφόνους. Η θεσμοθέτηση της αρχής του διπλού καθεστώτος θα φέρει σε αμηχανία τη βρετανική κυβέρνηση, η οποία αποφάσισε τώρα να το καταργήσει. Δεύτερον, οι διατάξεις για την απαγόρευση των διακρίσεων είναι αστεία ευρείες και ανοικτές σε κατάχρηση. Τα δικαιώματα αυτά ανοίγουν τις πόρτες σε αιτήματα για σύναψη γάμων μεταξύ ομοφυλοφίλων και αιτήσεις υιοθεσίας από ζευγάρια ομοφυλοφίλων, ενώ οι όροι που αφορούν τις διακρίσεις με βάση τη γλώσσα μπορεί να οδηγήσουν, στο Ηνωμένο Βασίλειο, σε κατάργηση του δικαιώματος να μην δίδεται απασχόληση σε γιατρούς από χώρες της ΕΕ που δεν ομιλούν την αγγλική. Μπορεί ακόμα και να απειλήσουν τις συνδικαλιστικές μεταρρυθμίσεις που πραγματοποιήθηκαν επί κυβέρνησης Θάτσερ τη δεκαετία του 1980.
<P>
Περισσότερο ανησυχητική είναι η Οργουελιανή προοπτική της αναστολής, σύμφωνα με το άρθρο 52, των θεμελιωδών δικαιωμάτων σε περίπτωση που διακυβεύονται τα συμφέροντα της Ευρωπαϊκής Ένωσης. Ήδη υπήρξαμε μάρτυρες της περίπτωσης του Bernard Connolly, του οποίου το βιβλίο που ασκούσε κριτική στην Επιτροπή απαγορεύτηκε από το Πρωτοδικείο. Πρόκειται, άραγε, να γίνουμε μάρτυρες μιας εποχής όπου μόνον τα πολιτικώς ορθά σχόλια σχετικά με την ΕΕ θα γίνονται ανεκτά στο μέλλον; Ο Χάρτης δεν είναι μόνον δυνητικά επικίνδυνος, αλλά και περιττός, δεδομένου ότι διαθέτουμε ήδη την Ευρωπαϊκή Σύμβαση ανθρωπίνων δικαιωμάτων, η οποία υποστηρίχθηκε το 1950 από τον μεγάλο πολιτικό του συντηρητικού κόμματος, τον Winston Churchill, καθώς και τα άρθρα 6 και 7 της συνθήκης του Αμστερνταμ.
<P>
Γίναμε ήδη μάρτυρες της υποκρισίας που επικρατεί στους κόλπους του Σώματος, όταν η αριστερά αρνήθηκε να υποστηρίξει το αίτημά μου για αποκατάσταση των δικαιωμάτων της ιταλικής βασιλικής οικογένειας. Στη Βρετανία, βλέπουμε ήδη τα αποτελέσματα του ακτιβισμού των δικαστικών λειτουργών που αποσπά εξουσίες από το εθνικό μας κοινοβούλιο. Μπορεί τώρα να δούμε μη αιρετούς δικαστές να επεκτείνουν αυτό το φαινόμενο σε όλη την Ευρώπη. Το μόνο που μπορεί να προκύψει είναι να δημιουργηθεί μία ανταγωνιστική δικαιοδοσία μεταξύ Ευρωπαϊκού Δικαστηρίου και Δικαστηρίου των Ανθρωπίνων Δικαιωμάτων προς όφελος της τσέπης των ήδη ακριβοπληρωμένων δικηγόρων. Τέλος, θα δώσει τροφή σε όσους υποστηρίζουν ότι η ΕΕ είναι αποφασισμένη να προχωρήσει στη δημιουργία ενός ομοσπονδιακού συντάγματος, με το Χάρτη να αποτελεί το πρώτο του κεφάλαιο.

<SPEAKER ID=48 NAME="Bodrato">
Κύριε Πρόεδρε, η ψηφοφορία για τον Χάρτη σηματοδοτεί την ανάκαμψη της πορείας προς ένα Ευρωπαϊκό Σύνταγμα. Η Ένωση είναι ένας γίγαντας της παγκόσμιας οικονομίας, αλλά αν μείνει χωρίς ψυχή, αν αυξηθούν ταυτόχρονα η ζώνη ελεύθερων συναλλαγών και το δημοκρατικό έλλειμμα, αυξάνεται ο κίνδυνος να έρθει η ανταγωνιστικότητα σε σύγκρουση με την αλληλεγγύη και μια αγορά χωρίς κανόνες να εντείνει τη νοσταλγία του παρελθόντος στις κοινωνικές και γεωγραφικές οντότητες που νιώθουν να απειλούνται οι παραδόσεις τους και η ασφάλειά τους. Ο Χάρτης έχει πολλούς υποστηρικτές, μα και πολλούς εχθρούς· ακούσαμε τις κριτικές εκείνων που δεν θέλουν μια πολιτική Ευρώπη. Αυτή η διάσταση απόψεων αποτελεί τμήμα των δικαιωμάτων ελευθερίας που αναγνωρίζονται από τον ίδιο τον Χάρτη.
<P>
Τα επιχειρήματα των εχθρών του Χάρτη καθιστούν, όμως, πιο εμφανή την πολιτική σημασία, αλλά και τη νομική αξία, που δεν έρχεται σε αντίθεση με τις Συνθήκες, αλλά ενισχύει τις δημοκρατικές τους προοπτικές. Για μερικούς ο Χάρτης είναι ένα βήμα πολύ μικρό, για άλλους είναι ένα βήμα πολύ μεγάλο. Τα μέλη του Λαϊκού Κόμματος, που έχουν χριστιανοδημοκρατικές ρίζες, είναι πεπεισμένα ότι η επιστροφή στην πνευματική και ηθική κληρονομιά της Ευρώπης θα ενισχύσει τη συνοχή μιας Ένωσης που αναγνωρίζει την αξία των πολιτιστικών και των πολιτικών διαφορών. Η μέθοδος που ακολουθήθηκε από μια διαφανή και ανοιχτή συνέλευση και το έργο που επιτελέσθηκε από τον κ. Mιndez de Vigo και από τους άλλους συναδέλφους αξίζουν την έντονη συναίνεσή μας. Τώρα περιμένουμε από τη Νίκαια μια στρατηγική που θα καταστήσει την Ευρώπη ένωση οικονομικών, κοινωνικών και πολιτικών δικαιωμάτων.

<SPEAKER ID=49 LANGUAGE="FR" NAME="Vitorino">
. (FR) Κύριε Πρόεδρε, κύριε Υπουργέ, κυρίες και κύριοι βουλευτές, η Επιτροπή θα ήθελε καταρχάς να δηλώσει ότι συμφωνεί με τα λεγόμενα του προέδρου κ. Moscovici, και να χαιρετίσει την ουσιαστική συμβολή των βουλευτών του Ευρωπαϊκού Κοινοβουλίου στη συζήτηση, στη Σύνοδο, και ιδίως το ρόλο που έπαιξε ο κ. Mιndez de Vigo στο προεδρείο της Συνόδου για τη σύνταξη του Χάρτη των θεμελιωδών δικαιωμάτων.
<P>
Θα ήθελα επίσης να υπογραμμίσω τον πολύ σημαντικό ρόλο που έπαιξε ο πρόεδρος κ. Herzog ο οποίος μας παρακίνησε να συντάξουμε το Χάρτη ως εάν επρόκειτο να αποκτήσει αναγκαστική ισχύ, πράγμα ουσιώδες, αλλά διαδραμάτισε επίσης ζωτικό ρόλο στις πολιτικές διαπραγματεύσεις, πράγμα που μας επέτρεψε να επιτύχουμε μια συναίνεση την οποία νομίζω ότι θα μπορέσουμε να παρουσιάσουμε στους πολίτες μας ως το κοινό όραμα των Ευρωπαίων σχετικά με το ρόλο των θεμελιωδών δικαιωμάτων στο κοινό εγχείρημά μας για τη γέννηση της Ευρωπαϊκής Ένωσης του 21ου αιώνα.
<P>
Έχουν ήδη λεχθεί πολλά για το θέμα της προστιθεμένης αξίας αυτού του Χάρτη. Θα ήθελα απλώς να υπογραμμίσω δύο σημεία που είναι ουσιώδη κατά την άποψη της Επιτροπής. Καταρχάς, η αρχή του αδιαιρέτου των δικαιωμάτων. Η αρχή του αδιαιρέτου των πολιτικών και των οικονομικών και κοινωνικών δικαιωμάτων δεν μπορεί να θεωρείται ήσσονος σημασίας ή ξεκαθάρισμα λογαριασμών με το παρελθόν. Αντιθέτως. Η αρχή του αδιαιρέτου των θεμελιωδών δικαιωμάτων είναι ένας πολιτικός συμβιβασμός έναντι του μέλλοντος, ιδίως τη στιγμή που ορισμένοι πιστεύουν ότι πρέπει να διασφαλισθεί η άκριτη παγκοσμιοποίηση ή η ηγεμονία των χρηματοοικονομικών αγορών, με αντίτιμο τη θυσία των κοινωνικών δικαιωμάτων των πολιτών.
<P>
Είναι σημαντικό να λεχθεί ότι αυτός ο Χάρτης δεν είναι όμηρος μιας ιδεολογίας. Είναι όμηρος της θεμελιώδους αξίας που έχει ο άνθρωπος στην ευρωπαϊκή οικοδόμηση, αφενός, και αφετέρου, ο Χάρτης είναι όμηρος ενός συγκεκριμένου οράματος για το κοινωνικό μοντέλο, ένα κοινωνικό μοντέλο όπου η αλληλεγγύη και ο σεβασμός των θεμελιωδών δικαιωμάτων είναι συμβατά με την οικονομική ανταγωνιστικότητα σε παγκόσμια κλίμακα. Δεν είναι κάτι ήσσονος σημασίας, είναι ένας πολιτικός χάρτης για το μέλλον.
<P>
Υπάρχει μια δεύτερη προστιθέμενη αξία: είναι η αρχή της παγκοσμιότητας των θεμελιωδών δικαιωμάτων. Σχετικά, θα ήθελα να υπενθυμίσω ότι, για πρώτη φορά σε έγγραφο της Ευρωπαϊκής Ένωσης, καθίσταται απολύτως σαφές ότι τα δικαιώματα που απαριθμούνται στο Χάρτη, χορηγούνται στην πλειοψηφία τους σε κάθε άτομο, ανεξαρτήτως της εθνικότητάς του, ή ακόμα και του δικαιώματος κατοικίας. Η σύνθεση αυτή είναι σημαντική, την ώρα που η Ένωση καλείται να προσδιορίσει το νομικό καθεστώς, από άποψη δικαιωμάτων και υποχρεώσεων, των πολιτών τρίτων κρατών που βρίσκονται νομίμως στην Ευρωπαϊκή Ένωση.
<P>
Ασφαλώς, ο Χάρτης αυτός δεν είναι παρά μια αρχή. Τον βλέπω ως το σταθερό έρεισμα στη βάση του οποίου θα μπορέσει να συνεχιστεί η κοινωνική εξέλιξη, ακόμα και όσον αφορά τη νομική αξία του. Νομίζω ότι ο στόχος του αδιαιρέτου των θεμελιωδών δικαιωμάτων είναι ουσιώδης και ότι το Συμβούλιο, η Επιτροπή, το Κοινοβούλιο θα πρέπει να καταβάλουν μια ειδική προσπάθεια δημοσίευσης, διάδοσης του Χάρτη μεταξύ των πολιτών, αλλά είμαι απολύτως βέβαιος ότι πέραν της πολιτικής παιδαγωγικής του, ο Χάρτης θα ασκήσει τη νομική επιρροή του, ιδίως έναντι των θεσμικών οργάνων που τον διακηρύσσουν. Είμαι βέβαιος ότι η Επιτροπή, το Συμβούλιο, το ίδιο το Κοινοβούλιο, δεν θα μπορέσουν να αγνοήσουν το Χάρτη των θεμελιωδών δικαιωμάτων της Ευρωπαϊκής Ένωσης στο μέλλον, όταν θα ενεργούν ως νομοθετικά ή ως εκτελεστικά όργανα. Και είμαι βέβαιος ότι ούτε και το Δικαστήριο των Ευρωπαϊκών Κοινοτήτων θα αγνοήσει το Χάρτη. Λυπούμαι όταν ακούω τις επικρίσεις που δέχεται ο νομικός ακτιβισμός, διότι αναρωτιέμαι κατά πόσον η καλύτερη πρόσκληση γι' αυτόν τον ακτιβισμό δεν συμπεριλαμβάνεται ακριβώς στο άρθρο 6, παράγραφος 2, της συνθήκης, που παραπέμπει σε μια αόριστη και αφηρημένη έννοια, όπως η κοινή συνταγματική παράδοση των δεκαπέντε κρατών μελών, αντί να παραπέμπει σε ένα Χάρτη που έχει 48 σαφή και ευανάγνωστα άρθρα.
<P>
(Χειροκροτήματα)
<P>
Τέλος, γνωρίζετε πως η Επιτροπή είναι της γνώμης ότι η συνέλευση συνέταξε ένα κείμενο που αργά ή γρήγορα προορίζεται να ενσωματωθεί στις συνθήκες. Θα μπορούσε μάλιστα να λεχθεί ότι η ενσωμάτωση του Χάρτη στις συνθήκες, η αναγνώριση της αναγκαστικής νομικής του ισχύος, θα μπορούσε να πραγματοποιηθεί σε δύο στάδια. Προορίζεται να ενσωματωθεί στις συνθήκες και η Επιτροπή θεωρεί ότι ο προορισμός αυτός πρέπει να εκφρασθεί πλήρως στο πλαίσιο της αναδιοργάνωσης των συνθηκών που έχουμε εισηγηθεί στη Διακυβερνητική Διάσκεψη και αναμένουμε να εγκριθεί από το Ευρωπαϊκό Συμβούλιο της Νίκαιας. Αλλά, στο άμεσο μέλλον, θα ήταν ακατανόητο, την ίδια ημέρα που οι αρχηγοί κρατών και κυβερνήσεων θα διακηρύξουν επισήμως το Χάρτη, να τον αγνοήσουν στο άρθρο 6, παράγραφος 2, των συνθηκών. Έχω εμπιστοσύνη στη δέσμευση της γαλλικής Προεδρίας να επιτύχει συναίνεση για την αναγνώριση τουλάχιστον της αναφοράς του Χάρτη ως πηγής έμπνευσης της ερμηνείας των θεμελιωδών δικαιωμάτων στην Ευρωπαϊκή Ένωση, ήδη στη Νίκαια.
<P>
(Χειροκροτήματα)

<SPEAKER ID=50 LANGUAGE="FR" NAME="Moscovici">
. (FR) Κύριε Πρόεδρε, κύριε Επίτροπε, κυρίες και κύριοι βουλευτές, δεν θα μπορούσα να μιλήσω καλύτερα από τον Antonio Vitorino, εν συντομία λοιπόν θα υπογραμμίσω την ποιότητα των συζητήσεων στο Σώμα, ποιότητα η οποία μπορεί να συγκριθεί μόνον με εκείνη που εκδηλώθηκε στους κόλπους της συνέλευσης. Χαιρετίζω μαζί με σας το έργο των μελών σας - και ιδίως του κ. Mιndez de Vigo και της κ. Pervenche Berθs - σε αυτό το όργανο. Βλέπω με χαρά, ακούγοντας αυτή τη συζήτηση, ότι διαγράφεται στους κόλπους σας, νομίζω, σαφής και ξεκάθαρη πλειοψηφία υπέρ αυτού του κειμένου, παρόλο που μερικοί από σας δεν έχουν πεισθεί ακόμα. Για τους μεν, το κείμενο είναι υπερβολικά εξαναγκαστικό, ή ακόμα και υπερβολικά προωθημένο σε σχέση με ορισμένες μεταρρυθμίσεις που κινδυνεύει να εξαλείψει, ενώ για τους δε, είναι κενό περιεχομένου ή ανεπαρκώς εξαναγκαστικό. Καταλήγω στο συμπέρασμα ότι ίσως το κείμενο αυτό μοιάζει με την Ευρώπη μας, που προχωρεί με συμβιβασμούς μεταξύ διαφορετικών αντιλήψεων, μεταξύ διαφορετικών εθνών, μεταξύ διαφορετικών παραδόσεων, και θα μπορούσε να επαναλάβει κανείς τη φράση του Γαλιλαίου: "Και όμως, κινείται" .
<P>
Θα ασχοληθώ μόνον με μερικά σημαντικά σημεία αυτής της συζήτησης. Καταρχάς, κ. Dupuis, δεν νομίζω, πολύ ειλικρινά, ότι το κείμενο αυτό είναι κενό περιεχομένου. Νομίζω, αντιθέτως, όπως είπε ο κ. Antonio Vitorino, ότι φωτίζει ένα κοινό όραμα της Ένωσής μας, ότι της προσδίδει, όπως είπε ο κ. Enrique Barσn, μια θεμελιώδη νομιμότητα και, από την πλευρά μου, είμαι πεπεισμένος ότι αποτελεί σημαντική συμβολή προς την κατεύθυνση των προσδοκιών των συμπολιτών μας. Έχουν ανάγκη νοήματος, έχουν ανάγκη αξιών, έχουν ανάγκη αναγνώρισης των δικαιωμάτων τους. Αυτό το κείμενο, με τις ατέλειες και τα όριά του, ανταποκρίνεται σε αυτές τις ανάγκες. Και αυτό ισχύει και για τις υποψήφιες χώρες, οι πολίτες των οποίων διψούν και αυτοί για δικαιώματα και αξίες. Είμαι πεπεισμένος ότι ο Χάρτης εντάσσεται έτσι πλήρως και στο πολιτικό κοινοτικό κεκτημένο.
<P>
Ασφαλώς, κατά τη διάρκεια αυτής της συζήτησης, αναφερθήκατε και πάλι στο ζήτημα της νομικής ισχύος του Χάρτη. Θα ήθελα να σας διαβεβαιώσω, ο Προεδρεύων του Συμβουλίου, ότι έλαβα το μήνυμά σας, ιδίως όπως εκφράστηκε με πολύ σθένος από τον κ. Enrique Barσn. Αλλά επαναλαμβάνω ότι, αν είχαμε θέσει εξαρχής την αρχή ότι ο Χάρτης θα έπρεπε να έχει αναγκαστική ισχύ, τότε το κείμενο αυτό θα σας είχε απογοητεύσει. Διότι η επιλογή ήταν σαφής: είτε ένα ουσιαστικό κείμενο, που κινδύνευε να μην είναι αναγκαστικό αμέσως, ή ένα κείμενο που θα είχε ίσως κάποια ελπίδα να γίνει αμέσως αναγκαστικό, αλλά που, αυτομάτως, θα έχανε κάθε περιεχόμενο. Εξάλλου, διαπιστώνω ότι σήμερα δεν φαίνεται να σχηματίζεται πλειοψηφία στο Ευρωπαϊκό Συμβούλιο υπέρ αυτής της αναγκαστικής ισχύος.
<P>
Κτίζουμε ένα σημαντικό πολιτικό οικοδόμημα και κάθε βήμα μετράει. Γι' αυτό, νομίζω ότι το λογικό είναι να σταθεροποιηθούν τα θεμέλια που αντιπροσωπεύει αυτός ο Χάρτης, και στη συνέχεια να ετοιμαστεί το επόμενο επίπεδο. Δεν αμφιβάλλω ότι αυτό θα συμβεί σε εύθετο χρόνο.
<P>
Πριν λίγο, ο Επίτροπος υπενθύμισε με ποιο πνεύμα συντάχθηκε αυτός ο Χάρτης, ως εάν επρόκειτο να καταστεί αναγκαστικός μια ημέρα. Από την πλευρά μου, είμαι πεπεισμένος, ακριβώς όπως και εκείνος, ότι θα έχει άμεσα μοναδικά αποτελέσματα, καθώς και ότι θα καταστεί αναγκαστικός σύντομα.
<P>
Όσον αφορά τη μέθοδο, έχω την αίσθηση ότι ο συμβιβασμός δεν εξασθένισε καθόλου το κείμενο και ότι, αντιθέτως, επέτρεψε να υπογραμμισθεί μια κάποια ενότητα, ή ακόμα και μια κάποια ομοφωνία γύρω από αξίες και δικαιώματα που μοιραζόμαστε.
<P>
Όσον αφορά το ρόλο των πολιτών, που ορισμένοι ισχυρίζονται ότι ήταν ανεπαρκής, θεωρώ αυτή την επίκριση εν μέρει μόνον άδικη. Ουδέποτε η αρχή της διαφάνειας εφαρμόστηκε με τόση αποφασιστικότητα και επιτυχία στην ιστορία της ευρωπαϊκής οικοδόμησης. Υπενθυμίζω ότι η ΕΣΣ, για παράδειγμα, η οποία εξέφερε γνώμη, αντιπροσωπεύει 60 εκατομμύρια μισθωτούς στην Ευρώπη, ότι ζητήθηκε η γνώμη πολλών εκατοντάδων ΜΚΟ, ότι απλοί πολίτες μπόρεσαν να αποστείλουν τη συμβολή τους και ότι ορισμένες από τις προτάσεις τους χρησιμοποιήθηκαν από τη συνέλευση.
<P>
Τελειώνω με το ουσιώδες, που είναι το περιεχόμενο, για να πω ότι, κατά την άποψή μου, ο Χάρτης έχει πραγματικά σημαντικό - δηλαδή σημαντικό για τους πολίτες - και φιλόδοξο περιεχόμενο. Η συνέλευση επέλεξε να περιλάβει θεμελιώδη δικαιώματα εμπνεόμενα από τα διάφορα όργανα του Συμβουλίου της Ευρώπης, τις συνθήκες και τα συντάγματα των κρατών μελών. Τα ανθρώπινα δικαιώματα που περιέχονται στο Χάρτη είναι εντυπωσιακά. Αναφέρομαι, για παράδειγμα, στο απαραβίαστο της ανθρώπινης αξιοπρέπειας, στο δικαίωμα στη ζωή με απαγόρευση της θανατικής ποινής. Είναι σύγχρονα. Τα προβλήματα δεοντολογίας και ελευθερίας των νέων τεχνολογιών και της επιστήμης εξετάζονται. Αναφέρομαι, για παράδειγμα, στο δικαίωμα στην ακεραιότητα του προσώπου, στην προστασία των δεδομένων προσωπικού χαρακτήρα και, όπως υπενθύμισε η κ. Pervenche Berθs, είμαι πεπεισμένος ότι τα κοινωνικά δικαιώματα δεν πρέπει να λοιδωρούνται.
<P>
Ο Χάρτης επιβεβαιώνει τις κοινωνικές αξίες της ευρωπαϊκής οικοδόμησης. Εγγυάται ότι η Ένωση σέβεται και θα σέβεται την υλοποίησή τους στο εσωτερικό των κρατών, πράγμα που θα συμβάλει στην ενίσχυση της εμπιστοσύνης που πρέπει να έχουν στην Ένωση οι πολίτες. Ο Χάρτης, εξάλλου, αποδίδει ιδιαίτερη σημασία σε ορισμένες περισσότερο ευάλωτες κατηγορίες προσώπων, όπως τα άτομα με ειδικές ανάγκες, τα παιδιά και οι ηλικιωμένοι. Επιβεβαιώνει επίσης με μεγάλο σθένος την ισότητα μεταξύ ανδρών και γυναικών σε όλους τους τομείς, καθώς και την απαγόρευση των διακρίσεων. Νομίζω ότι τα δικαιώματα αυτά διακηρύσσονται με αξιοσημείωτο σθένος, για το οποίο η Ένωση μπορεί να είναι υπερήφανη.
<P>
Τέλος, ο Χάρτης επαναλαμβάνει τις αρχές στις οποίες θεμελιώνεται η Ένωση. Υπενθυμίζει τις θεμελιώδεις ελευθερίες της Κοινότητας υπογραμμίζοντας συγχρόνως την ευρωπαϊκή ιθαγένεια. Και εδώ, ο Χάρτης, διακηρύσσοντας ένα δικαίωμα χρηστής διοίκησης, θέλει να είναι φιλόδοξος.
<P>
Ακουσα, κατά τη διάρκεια αυτής της συζήτησης, ορισμένες οξείες φράσεις: σύμφωνα με αυτές, ο Χάρτης είναι ένα κόκαλο για το σκύλο - δηλαδή του Ευρωπαϊκό Κοινοβούλιο - ή το φύλλο συκής της παραίτησης μιας γαλλικής Προεδρίας που πνέει τα λοίσθια, ιδίως όσον αφορά τη διεξαγωγή της ΔΔ. Αφήνω στους εμπνευστές τους αυτές τις αυστηρές κρίσεις, τις οποίες δεν συμμερίζομαι αναγκαστικά και πιστεύω εξάλλου ότι θα διαψευσθούν τη στιγμή που θα εγκρίνουμε τη συνθήκη της Νίκαιας.
<P>
Αυτό που ήθελα να πω επαναλαμβάνοντας τα προηγούμενα, είναι ότι η Νίκαια είναι ένα σημαντικό σημείο. Αναφέρομαι ιδίως στο ότι θα πρέπει να διαρθρωθεί το άρθρο 6 αλλά και το άρθρο 7 και ελπίζω ότι θα επιτύχουμε μεταρρυθμίσεις γι' αυτά τα δύο σημεία. Η Νίκαια είναι ένα σημαντικό σημείο, αλλά δεν είναι το σημείο τερματισμού: είναι ένα στάδιο της ευρωπαϊκής οικοδόμησης, στάδιο στο οποίο νομίζω ότι ο Χάρτης θα αποτελέσει ένα από τα κύρια στοιχεία και χαίρομαι βλέποντας να διαγράφονται οι επιλογές του Σώματός σας.

<SPEAKER ID=51 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα στις 12.00.

<CHAPTER ID=3>
Τουρκία
<SPEAKER ID=52 NAME="Πρόεδρος">
H ημερήσια διάταξη προβλέπει την κοινή συζήτηση των ακόλουθων δύο εκθέσεων:
<P>
Έκθεση (A5-0297/2000) του κ. Morillon εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής σχετικά με την περιοδική έκθεση 1999 της Επιτροπής για την πορεία της Τουρκίας προς την προσχώρηση [COM(1999) 513 - C5-0036/2000 - 2000/2014(COS)] ·
<P>
Έκθεση (A5-0303/2000) του κ. Seppδnen εξ ονόματος της Επιτροπής Προϋπολογισμών σχετικά με την πρόταση απόφασης του Συμβουλίου για την τροποποίηση της απόφασης 2000/24/EG με σκοπό την κατάρτιση ενός ειδικού προγράμματος δράσης της ΕΤΕ για την εμπέδωση και την εμβάθυνση της τελωνειακής ένωσης ΕΚ-Τουρκίας [COM(2000) 479 - C5-0454/2000 - 2000/0197(CNS)].

<SPEAKER ID=53 NAME="Morillon">
. (FR) Κύριε Πρόεδρε, κύριε Προεδρεύοντα του Συμβουλίου, κύριε Επίτροπε, στις 13 Δεκεμβρίου 1999, το Ευρωπαϊκό Συμβούλιο του Ελσίνκι αποφάσιζε να χορηγήσει στην Τουρκία το καθεστώς υποψήφιας προς ένταξη στην Ευρωπαϊκή Ένωση χώρας και να δημιουργήσει εταιρική σχέση για την προσχώρηση, καθώς και ενιαίο χρηματοδοτικό πλαίσιο για να βοηθήσει την υποψηφιότητα της Τουρκίας να προχωρήσει σύμφωνα με τα κριτήρια της Κοπεγχάγης.
<P>
Αυτό είναι το πνεύμα με το οποίο διεξήχθησαν οι εργασίες που οδήγησαν στην παρούσα έκθεση στο εσωτερικό της Επιτροπής Εξωτερικών Υποθέσεων, Ανθρωπίνων Δικαιωμάτων, Ασφάλειας και Αμυντικής Πολιτικής. Χαιρετίζω εδώ τη συμβολή του συνόλου των συναδέλφων μου στην ολοκλήρωση αυτής της έκθεσης, η οποία καταλήγει στο συμπέρασμα - όπως και η Επιτροπή - ότι η Τουρκία δεν πληροί σήμερα τα κριτήρια της Κοπεγχάγης.
<P>
Από τη λήψη της απόφασης στο Ελσίνκι μέχρι σήμερα, πρέπει να χαιρετιστούν οι προσπάθειες που κατέβαλε η Τουρκία για την εκπόνηση προγράμματος εξέλιξης του νομικού της οπλοστασίου, έτσι ώστε να ικανοποιήσει καλύτερα, ιδίως, τις απαιτήσεις της Ένωσης σε θέματα σεβασμού των ανθρωπίνων δικαιωμάτων. Τεκμήριο αυτής της προσπάθειας αποτελεί, μεταξύ άλλων, η έκθεση που εκπονήθηκε υπό τη διεύθυνση του κ. Demiroc, γραμματέα του Ανωτάτου Τουρκικού Συντονιστικού Συμβουλίου ανθρωπίνων δικαιωμάτων, η οποία προτείνει ένα ογκωδέστατο σύνολο μεταρρυθμίσεων του συντάγματος. Αλλά είναι επίσης ανάγκη να διαπιστωθεί και να γίνει κατανοητή η ανησυχία που προκαλεί στα διάφορα πολιτικά κόμματα και στην κοινή γνώμη της Τουρκίας η συνειδητοποίηση της σημασίας αυτών των μεταρρυθμίσεων. Οι πολίτες της Τουρκίας αντιλαμβάνονται ότι η εισδοχή τους στην Ένωση δεν θα απαιτήσει απλώς την ανώδυνη αναθεώρηση των θεσμών τους και τη μερική εγκατάλειψη μιας κυριαρχίας στην οποία παραμένουν ζηλότυπα προσηλωμένοι, αλλά και ριζική αλλαγή των συνηθειών και των νοοτροπιών τους.
<P>
Αυτός είναι ο λόγος που οδήγησε το Κοινοβούλιό μας να προτείνει τη συγκρότηση ενός ευρωτουρκικού φόρουμ, στο οποίο θα συμμετέχουν και θα επιδοθούν σε εις βάθος προβληματισμό διακεκριμένοι εκπρόσωποι της τουρκικής κοινότητας, καθώς και οι βουλευτές του ΕΚ που θα λάβουν τη σχετική εντολή. Η απόφαση ένταξης της Τουρκίας θα έχει τεράστια σημασία για το μέλλον της Ένωσης και της ίδιας της Τουρκίας και επομένως δεν είναι επιτρεπτό να ληφθεί στη διακριτική σιωπή - ή και στη μυστικότητα - των ιδιαιτέρων γραφείων. Θα χρειαστούν μακροχρόνιες συζητήσεις, τόσο στο Ευρωπαϊκό όσο και στα εθνικά κοινοβούλια, και για το λόγο αυτό όλοι συμφωνούν αναγνωρίζοντας ότι ο δρόμος θα είναι μακρύς και δύσκολος.
<P>
Η συγκρότηση του φόρουμ που προτείνει το Κοινοβούλιό μας αναμένεται έτσι να επιτρέψει να ξεπεραστούν τα πρώτα εμπόδια που συναντώνται σε αυτόν το δρόμο. Στους κόλπους αυτού του φόρουμ και κατά τη διάρκεια των συζητήσεών του, το Κοινοβούλιό θα πρέπει να δηλώσει σαφέστατα στους Τούρκους εταίρους μας ότι δεν πρέπει να φοβούνται μια κάποια ευρωπαϊκή βούληση ανάμιξης στις εσωτερικές τους υποθέσεις, αλλά ότι τους προτείνουμε ένα συμβόλαιο το οποίο βρίσκεται στη φάση του ακριβέστερου προσδιορισμού, με την ευκαιρία της εταιρικής σχέσης για την προσχώρηση, κύριε Επίτροπε, και ασφαλώς της συνέλευσης για το Χάρτη των θεμελιωδών δικαιωμάτων. Στους Τούρκους έγκειται να το δεχθούν ή να το αρνηθούν.
<P>
Υπό τις παρούσες συνθήκες, εναπόκειται επίσης στο Κοινοβούλιό μας να πει στον τουρκικό λαό ότι σήμερα, η ένταξή του υπόκειται σε τρεις προϋποθέσεις. Καταρχάς: σεβασμός της ανάγκης για ταυτότητα, που εκδηλώνεται σήμερα από τους συμπολίτες μας σε ολόκληρη την Ευρώπη τόσο σαφέστερα, όσο σθεναρότερη είναι η επιθυμία τους να διαφυλάξουν τις ρίζες τους απέναντι στις αναπόφευκτες προόδους της παγκοσμιοποίησης. Η Ευρώπη, έχοντας επίγνωση ότι η ποικιλομορφία της αποτελεί τον πλούτο της, είναι αποφασισμένη να αναγνωρίσει αυτή την ανάγκη ταυτότητας και, για το λόγο αυτό, επιμένει στα δικαιώματα, καθώς και στις υποχρεώσεις των μειονοτήτων. Σε αυτό το πνεύμα, είναι πρόθυμη να βοηθήσει την Τουρκία να βρει, ιδίως, λύση στο κουρδικό πρόβλημα. Το δεύτερο πρόβλημα που θα πρέπει, προφανώς, να επιλυθεί το συντομότερο δυνατόν είναι το πρόβλημα της Κύπρου. Κανείς δεν καταλαβαίνει σήμερα γιατί συνεχίζει να χωρίζεται από ένα τείχος, τη στιγμή που ευτυχώς πολλά άλλα τείχη γκρεμίστηκαν κατά τη διάρκεια της περασμένης δεκαετίας, για παράδειγμα στο Βερολίνο, στο Σεράγεβο και, ακόμα πιο πρόσφατα, το τείχος που χώριζε τις δυο Κορέες. Τέλος, στο βαθμό που ο αγώνας κατά της τρομοκρατίας μπορεί να θεωρηθεί ότι έχει λήξει, τον ρόλο του τουρκικού στρατού στη λήψη αποφάσεων πρέπει προοδευτικά να μειωθεί.
<P>
Μίλησα για τρεις προϋποθέσεις. Το Κοινοβούλιό μας αναγνώρισε τη γενοκτονία των Αρμενίων το 1987. Ορισμένοι θα ήθελαν να αποτελέσει η αναγνώριση αυτής της γενοκτονίας από την τουρκική κυβέρνηση άλλη μια προϋπόθεση για την ένταξης Αυτό θα ήταν αντίθετο προς το πνεύμα και το γράμμα της διαδικασίας που καθορίστηκε στην Κοπεγχάγη για όλες τις υποψήφιες χώρες. Υπέφερα πολύ, μαζί με όλες τις κοινότητες της Βοσνίας-Ερζεγοβίνης, από τις τραγικές συνέπειες της συστηματικής υπενθύμισης των φρικαλεοτήτων του παρελθόντος, για να πιστεύω ότι μπορεί να οικοδομηθεί ένα μέλλον ειρήνης και σταθερότητας χωρίς να σταματήσουν να αναζωπυρώνονται οι πικρίες του παρελθόντος.

<SPEAKER ID=54 LANGUAGE="FI" NAME="Seppδnen">
Κύριε Πρόεδρε, κύριε Υπουργέ, κύριε Επίτροπε, έχουμε σήμερα προς εξέταση δύο εκθέσεις, η μία εκ των οποίων, αυτή του κ. Morillon, είναι σε πολιτικό επίπεδο, ενώ η δική μου έκθεση είναι περισσότερο τεχνικής φύσεως. Το Συμβούλιο προτείνει να συμπεριλάβουμε την Τουρκία στον κατάλογο των χωρών που μπορούν να απολαύουν δανείων της ΕΤΕ, ώστε τα δάνεια αυτά να καλύπτονται από κοινοτική εγγύηση. Το Συμβούλιο προτείνει ομόφωνα να συμπεριληφθεί η Τουρκία στους δικαιούχους των εγγυήσεων και στην Επιτροπή Προϋπολογισμών του Κοινοβουλίου υπήρξε επίσης ομοφωνία επί του θέματος.
<P>
Η ομοφωνία δεν σημαίνει ότι είμαστε όλοι ικανοποιημένοι με τη δημοκρατία στην Τουρκία και με τον τρόπο που η Τουρκία σέβεται τα ανθρώπινα δικαιώματα, διότι δεν είμαστε. Εφόσον η Τουρκία υπέβαλε την αίτηση ένταξής της στην Ευρωπαϊκή Ένωση, ασφαλώς γνωρίζει πολύ καλά τα κριτήρια ένταξης που καθορίστηκαν στην Κοπεγχάγη. Και καθώς, στο Ελσίνκι, η Ευρωπαϊκή Ένωση δέχθηκε την Τουρκία στην ομάδα των χωρών με τις οποίες διεξάγονται διαπραγματεύσεις ένταξης, η κατάσταση των ανθρωπίνων δικαιωμάτων της Τουρκίας δεν αποτελεί μόνον εσωτερική υπόθεση της χώρας. Με την αίτηση ένταξής της η Τουρκία έδωσε στην Ένωση το δικαίωμα να λαμβάνει θέση για τις εσωτερικές της υποθέσεις.
<P>
Ήταν μεγάλος ο πειρασμός να θέσουμε όρους στα δάνεια της Τουρκίας που να υπενθυμίζουν τον σεβασμό στη δημοκρατία, όμως στην έκθεση αυτή δεν υπήρχαν οι τεχνικές δυνατότητες για κάτι τέτοιο. Πρόκειται δηλαδή απλώς για τη συμπλήρωση της προηγούμενης απόφασης 2000/2024/ΕΚ του Συμβουλίου. Εάν θέλαμε να θέσουμε όρους, θα έπρεπε να το κάνουμε πέρυσι, στην προηγούμενη απόφαση. Τότε δεν γνωρίζαμε ότι η Τουρκία θα προτεινόταν για την ομάδα των δικαιούχων εγγυήσεων ως αποτέλεσμα της θετικής εξέλιξης των ενταξιακών διαπραγματεύσεων. Εκτός αυτού, δεν θα μπορούσαν να τεθούν όροι μόνο με απόφαση του Ευρωπαϊκού Κοινοβουλίου.
<P>
Εφιστώ την προσοχή στο πόσο ελάχιστα μπορεί το Κοινοβούλιο να ασκήσει επιρροή στις δραστηριότητες της ΕΤΕ και πόσο ανεπαρκώς, εν γένει, ελέγχει η Ευρωπαϊκή Ένωση τις δραστηριότητες της Τράπεζας. Το Ταμείο Εγγυήσεων της ΕΕ, από το οποίο θα εγγυηθούμε τα δάνεια της Τουρκίας, ανήκει στις υποχρεωτικές δαπάνες του προϋπολογισμού και, κατά συνέπεια, το Συμβούλιο δεν χρειάστηκε να λάβει υπόψη τις απόψεις του Κοινοβουλίου. Στο Ευρωπαϊκό Κοινοβούλιο θα επιθυμούσαμε γενικώς να θέσουμε όρους στις πιστώσεις που χορηγεί η ΕΤΕ σε σχέση με το περιβάλλον και την κοινωνική προστασία των πολιτών των τρίτων χωρών. Στην περίπτωση της Τουρκίας, οι όροι αυτοί θα αφορούσαν τον σεβασμό των ανθρωπίνων δικαιωμάτων, όμως η παρούσα νομική βάση του Ταμείου Εγγυήσεων δεν επιτρέπει κάτι τέτοιο. Χρειάζεται καλύτερος συντονισμός μεταξύ των θεσμικών οργάνων της ΕΕ. Τα προβλήματα εποπτείας και ελέγχου της ΕΤΕ οφείλονται επίσης στο γεγονός ότι τα διοικητικά όργανα της Τράπεζας αποτελούνται μόνον από εκπροσώπους των κρατών μελών και μια μερίδα τους θέλει να εμποδίσει την Επιτροπή και το Ευρωπαϊκό Κοινοβούλιο από το να λαμβάνουν θέση για τις υποθέσεις της Τράπεζας. Ως εκ τούτου, η Ευρωπαϊκή Τράπεζα Επενδύσεων είναι ένα από τα τελευταία απάνεμα λιμάνια της διεθνούς τραπεζικής δραστηριότητας, στο οποίο δεν ακούγεται ο παφλασμός από τα κύματα του κοινωνικού διαλόγου.
<P>
Τέλος, εφιστώ την προσοχή σε ένα σημείο που είναι γνωστό στην Επιτροπή, γι αυτό και εφιστώ ιδιαιτέρως την προσοχή του Συμβουλίου στο ζήτημα αυτό: οι πόροι του Ταμείου Εγγυήσεων για το 2001 δεν θα επαρκέσουν για να καλύψουν όλες τις ανειλημμένες δεσμεύσεις. Το ίδιο θα συμβεί ίσως και το 2002. Αν θέλουμε να τηρήσουμε τις δεσμεύσεις. θα πρέπει να αναθεωρήσουμε τα ανώτατα όρια των εγγυήσεων. Αυτό είναι το μόνο ζήτημα επί του οποίου το Κοινοβούλιο έχει τη νόμιμη δυνατότητα να εκφέρει τη γνώμη του. Το Συμβούλιο παρέχει δάνεια και εγγυήσεις υπερβαίνοντας τις νόμιμες προϋποθέσεις του για κάτι τέτοιο.

<SPEAKER ID=55 LANGUAGE="FR" NAME="Moscovici">
. (FR) Κύριε Πρόεδρε, κύριε Επίτροπε, κύριοι εισηγητές, κυρίες και κύριοι βουλευτές, ζητήσατε να διεξαχθεί συζήτηση για τη σχέση της Ευρωπαϊκής Ένωσης με την Τουρκία. Γνωρίζετε τη σημασία που αποδίδει η Προεδρία του Συμβουλίου στην ενίσχυση των σχέσεων αυτών, οι οποίες απέκτησαν νέα διάσταση μετά την αναγνώριση στο Ελσίνκι της υποψηφιότητας της χώρας. Έτσι, η συζήτηση για τις δύο εκθέσεις που παρουσίασαν οι κκ. Morillon και Seppδnen γίνεται στον πλέον κατάλληλο χρόνο, εφόσον η Επιτροπή μας διαβίβασε πρόσφατα δυο πολύ σημαντικά έγγραφα, αφενός, την τελευταία έκθεσή της για την πρόοδο που σημείωσε η Τουρκία στην πορεία της ένταξης και, αφετέρου, την πρόταση εταιρικής σχέσης για την ένταξη της Τουρκίας.
<P>
Επιτρέψτε μου να αρχίσω από την πολύ ενδιαφέρουσα έκθεση του κ. Morillon, η οποία αφορά το σύνολο των ευρω-τουρκικών σχέσεων, και ειδικότερα την έκθεση προόδου που παρουσίασε η Επιτροπή το 1999, μερικές εβδομάδες πριν το Ευρωπαϊκό Συμβούλιο του Ελσίνκι. Το τελευταίο, αναγνωρίζοντας την τουρκική υποψηφιότητα, είχε ακολουθήσει τις συστάσεις που διατύπωνε η Επιτροπή στην έκθεσή της, με την ανάλυση της οποίας νομίζω ότι συμφωνούμε όλοι.
<P>
Έκτοτε, τόσο η Ένωση, όσο και η Τουρκία έλαβαν μέτρα για τη μετατροπή των αποφάσεων του Ελσίνκι σε συγκεκριμένες πράξεις. Αναφέρομαι ασφαλώς στις εργασίες που ανελήφθησαν στο πλαίσιο του Συμβουλίου σύνδεσης ενόψει της ευθυγράμμισης της τουρκικής νομοθεσίας με το κοινοτικό κεκτημένο, αλλά ιδίως, όπως υπογράμμισε και ο κ. Morillon, στις προσπάθειες που κατέβαλε η Τουρκία για να προσαρμοστεί στις ευρωπαϊκές προδιαγραφές και πρακτικές, ιδίως στον τομέα του σεβασμού των ανθρωπίνων δικαιωμάτων και της παγίωσης του κράτους δικαίου. Μένουν να γίνουν πολλά, το γνωρίζουμε, αλλά πιστεύω ότι η Τουρκία έχει μπει στην οδό των μεταρρυθμίσεων. Έτσι λοιπόν εμείς, οι Ευρωπαίοι, πρέπει πλέον να συνοδεύσουμε αυτή τη χώρα στην πολύ μακρά και δυσχερή πορεία προς την ένταξη. Στο σημείο αυτό, δεν αμφιβάλλω ότι παίζει πρωταρχικό ρόλο η βούληση κάθε ενός από εμάς να βοηθήσει την Τουρκία να προχωρήσει στην οδό του εκδημοκρατισμού. Ποιος θα μπορούσε να το κάνει καλύτερα από το Κοινοβούλιο; Έτσι, δεν μπορώ παρά να χαιρετίσω την πρότασή σας για τη συγκρότηση ευρωτουρκικού φόρουμ ανθρωπίνων δικαιωμάτων που θα επιτρέψει στους τούρκους πολίτες να συνειδητοποιήσουν σε όλη της τη διάσταση την ευρωπαϊκή προοπτική που τους προσφέρεται, αλλά και τις απαιτήσεις της.
<P>
Πέραν τούτων, γνωρίζω ότι η υποψηφιότητα της Τουρκίας συνεχίζει να προκαλεί ερωτηματικά. Αντιλαμβάνομαι τις επιφυλάξεις πολλών, όχι μόνον στους κόλπους του Κοινοβουλίου σας, αλλά και στο σύνολο των κρατών μελών. Ασφαλώς, σημείωσα την επιθυμία σας, την οποία εξέφρασε άριστα ο κ. Morillon, να συμμετάσχετε πλήρως στο πεπρωμένο της ευρω-τουρκικής σχέσης. Στο σημείο αυτό, θα ήθελα να γίνω απολύτως σαφής. Δεν νομίζω ότι υπάρχει κανείς που να θέλει να αποφύγει τη συζήτηση γι' αυτό το θέμα, αντιθέτως. Έχουν ήδη διεξαχθεί πολλές συζητήσεις, συχνά δύσκολες, αλλά, είμαι πεπεισμένος, σωτήριες, τόσο εδώ, στο Ευρωπαϊκό Κοινοβούλιο, όσο και στα εθνικά κοινοβούλια των κρατών μελών. Από την πλευρά της, η γαλλική Προεδρία δεν προτίθεται να αποφύγει αυτή την εύλογη ανησυχία διαφάνειας, ενημέρωσης και συζήτησης. Νομίζω ότι η εξαιρετική έκθεση του κ. Morillon μαρτυρεί τη βούλησή σας να ολοκληρωθεί επιτυχώς αυτή η προενταξιακή διαδικασία για την Τουρκία, αποδεικνύοντας παράλληλα απόλυτη και εύλογη επαγρύπνηση όσον αφορά τις πάντα σημαντικές μεταρρυθμίσεις που πρέπει ακόμα να αναλάβει η χώρα αυτή.
<P>
Συμφωνούμε όλοι ότι οι διαπραγματεύσεις δεν μπορούν σε καμία περίπτωση - και επιμένω σε αυτό - να αρχίσουν πριν η Τουρκία εκπληρώσει πλήρως τα πολιτικά κριτήρια της Κοπεγχάγης. Γι' αυτό, σημείωσα τις υποδείξεις που διατύπωσε ο κ. Morillon σχετικά με τις προϋποθέσεις ένταξης της Τουρκίας, οι οποίες έχουν πολύ μεγάλο ενδιαφέρον. Πράγματι, συνειδητοποιούμε όλοι, εσείς οι ίδιοι, η Προεδρία του Συμβουλίου και νομίζω και η Επιτροπή, η οποία το υπογράμμισε στην τελευταία έκθεσή της σχετικά με την πρόοδο της Τουρκίας, τις προσπάθειες που πρέπει να καταβάλει ακόμα η χώρα αυτή, τις μεταρρυθμίσεις που πρέπει να υλοποιήσει σε τομείς τόσο ουσιαστικούς όπως, μεταξύ άλλων, ο σεβασμός των ανθρωπίνων δικαιωμάτων, των θεμελιωδών ελευθεριών και των μειονοτήτων - τομείς στους οποίους διαπιστώνουμε με λύπη ότι η πρόοδος είναι ακόμα πολύ αργή, ή ακόμα και ανεπαρκής. Αλλά ούτε και πρέπει να επιβάλουμε - και εδώ η έκθεσή σας επιμένει με πολλή φρόνηση - νέες ή εξωφρενικές προϋποθέσεις στην τουρκική υποψηφιότητα.
<P>
Επιτρέψατέ μου να επιμείνω σε αυτό το θέμα της ίσης μεταχείρισης της Τουρκίας σε σχέση με τους υπόλοιπους υποψηφίους, διότι, πρόκειται, κατ' εμέ, για θεμελιώδη αρχή που επιβεβαιώθηκε στο Ελσίνκι και πρέπει να διέπει την ενίσχυση της ευρω-τουρκικής σχέσης. Πράγματι, νομίζω γενικά ότι θα ήταν κρίμα να δοθεί στην Τουρκία η αίσθηση ότι υπαναχωρούμε από τις δεσμεύσεις που έχουμε αναλάβει και τις αρχές που θεσπίσαμε εμείς οι ίδιοι στο Ελσίνκι. Για το λόγο αυτό, στο ίδιο πνεύμα, η Ένωση πρέπει να τηρήσει τις υπόλοιπες δεσμεύσεις που έχει αναλάβει έναντι αυτής της χώρας και τις οποίες θεωρώ απαραίτητο να σεβαστούμε, ιδίως στον τομέα της χρηματοδοτικής ενίσχυσης, την οποία η γαλλική Προεδρία έθεσε μεταξύ των στόχων της και νομίζω ότι προχωρούμε. Ασφαλώς, το Σώμα έχει κληθεί να αποφανθεί για το θέμα αυτό με πολλές ευκαιρίες, είτε πρόκειται για το πρόγραμμα MEDA, είτε για τις δαπάνες που προτείνει η Επιτροπή για την ευρω-τουρκική προσέγγιση και τη συμπλήρωση της τελωνειακής Ένωσης, αλλά υπάρχουν και οι παρεμβάσεις της Ευρωπαϊκής Τράπεζας Επενδύσεων, οι οποίες έχουν ουσιαστική σημασία για την προώθηση της οικονομικής ανάπτυξης της Τουρκίας και τη συνέχιση της ανασυγκρότησης που άρχισε μετά το σεισμό.
<P>
Όσον αφορά το θέμα αυτό, χαίρομαι για τα συμπεράσματα της έκθεσης που παρουσίασε ο κ. Seppδnen σχετικά με το πρόγραμμα ειδικής δράσης της ΕΤΕ για την ενίσχυση της τελωνειακής ένωσης με την Τουρκία. Κατά την προηγούμενη Προεδρία της το 1995, η Γαλλία δεν είχε φεισθεί προσπαθειών για να επιτύχει τη σύναψη αυτής της συμφωνίας τελωνειακής ένωσης, η οποία ισχύει από την 1η Ιανουαρίου 1996. Εντούτοις, είμαστε αναγκασμένοι να διαπιστώσουμε ότι η χορήγηση των πιστώσεων προς την Τουρκία δεν ανταποκρινόταν πάντοτε στις δεσμεύσεις που ανέλαβε τότε η Ένωση. Αλλά τα πράγματα προχωρούν, ιδίως εδώ και ένα χρόνο, και χαίρομαι για την αύξηση των πιστώσεων προς τη χώρα αυτή που εξήγγειλε η Επιτροπή. Πράγματι, είναι σημαντικό τα χρηματοδοτικά μέσα που τίθενται στη διάθεση της Τουρκίας να βρίσκονται στο ύψος των επιδιωκομένων στόχων. Από την πλευρά της, η Προεδρία επιθυμεί να εγκριθεί συντομότατα από το Συμβούλιο αυτό το δανειοδοτικό πρόγραμμα ειδικής δράσης της ΕΤΕ, αναμφιβόλως ήδη κατά τη συνεδρίαση των υπουργών οικονομίας και οικονομικών στις 27 τρέχοντος μηνός.
<P>
Προσθέτω ότι αναμένουμε με ενδιαφέρον την πρόταση που εξήγγειλε η Επιτροπή για ένα ενιαίο κανονισμό με στόχο το συντονισμό του συνόλου των πηγών κοινοτικής βοήθειας προς την Τουρκία, όπως προβλέφθηκε στο Ελσίνκι. Πράγματι, είναι φυσικό να εναρμονισθεί η διαδικασία προενταξιακής βοήθειας προς αυτή τη χώρα με τις διαδικασίες που ισχύουν για τις υπόλοιπες υποψήφιες στο πρότυπο του προγράμματος ΡHARE. Ασφαλώς, το Σώμα θα έχει την ευκαιρία να αποφανθεί, σε εύθετο χρόνο, για το θέμα. Αλλά όπως γνωρίζετε, αυτή η προενταξιακή βοήθεια θα έχει τον ειδικότερο στόχο να βοηθήσει την Τουρκία να επιτύχει τους στόχους που θα προβλέπει η μελλοντική εταιρική σχέση για την ένταξη. Πρόκειται για ουσιώδες μέσο της προενταξιακής στρατηγικής για τη χώρα αυτή, τη σημασία του οποίου δικαίως υπογραμμίζει η Επιτροπή στην τελευταία έκθεση προόδου της. Η πρόταση αυτή πρόκειται λοιπόν να εξεταστεί λεπτομερώς από τα αρμόδια όργανα του Συμβουλίου και καταλαβαίνετε ότι, ως πρόεδρος του Συμβουλίου, δεν μπορώ όντως να προδικάσω την έκβαση. Αλλά, με την επιφύλαξη της συζήτησης που αρχίζει αυτή την εβδομάδα, νομίζω ότι μπορώ να πω πως η Επιτροπή υπέβαλε μια πολύ εποικοδομητική πρόταση, η οποία περιέχει υψηλές απαιτήσεις, τόσο για την Ένωση, όσο και για την Τουρκία.
<P>
Επιπλέον, χαίρομαι για το ότι η πρόταση αυτή ακολουθεί πολλές από τις εξαιρετικά ευπρόσδεκτες συστάσεις του κ. Morillon. Αναφέρομαι στην εμβάθυνση των προσπαθειών εκδημοκρατισμού, ιδίως στον τομέα της διάκρισης των εξουσιών ή της άρσης της κατάστασης έκτακτης ανάγκης σε ορισμένες επαρχίες της Τουρκίας. Επιθυμία της Προεδρίας είναι το σχέδιο αυτό να εγκριθεί σύντομα, ει δυνατόν ήδη στις 20 Νοεμβρίου, από το επόμενο Συμβούλιο Γενικών Υποθέσεων και, όπως ανέφερα ήδη, με σεβασμό των πολύ συγκεκριμένων αποφάσεων που ελήφθησαν στο Ελσίνκι. Στη συνέχεια, η Τουρκία είναι εκείνη που θα πρέπει να εμπνευσθεί από αυτές για να καταρτίσει το εθνικό της πρόγραμμα υιοθέτησης του κεκτημένου και για να υλοποιήσει τις μεταρρυθμίσεις, όλες τις απαραίτητες μεταρρυθμίσεις με τη στήριξη της Ένωσης
<P>
Έχουμε λοιπόν μπροστά μας μια σοβαρή εργασία και, το γνωρίζουμε, είναι μακρά, είναι πολύπλοκη. Ας είμαστε απαιτητικοί, ας επαγρυπνούμε, αλλά συγχρόνως, ας παραμείνουμε στη λογική της δικής μας επιλογής, δηλαδή ένα στοίχημα, μια κάποια εμπιστοσύνη προς την Τουρκία, στη βούληση προσέγγισής της με την Ένωση και ας τη βοηθήσουμε να ενισχύσει την ικανότητά της να υλοποιήσει τις απαραίτητες μεταρρυθμίσεις, μεταρρυθμίσεις που δικαιούμεθα απολύτως να αναμένουμε από αυτήν.
<P>
(Χειροκροτήματα)

<SPEAKER ID=56 LANGUAGE="DE" NAME="Verheugen">
. (DE) Κύριε Πρόεδρε, κύριε Πρόεδρε του Συμβουλίου, Κυρίες και Κύριοι, θα ήθελα κατ' αρχάς να ευχαριστήσω θερμώς τους βουλευτές Morillon και Seppδnen για τις πολύ εποικοδομητικές και πολιτικώς πολύ ευφυείς εκθέσεις, και να σημειώσω πως η παρούσα συζήτηση λαμβάνει χώρα σε μία πολύ εύθετη χρονική στιγμή, δηλαδή τη στιγμή όπου είμαστε σε θέση να προβούμε σε μια αποφασιστική ίσως οροθέτηση εν όψει των σχέσεων μεταξύ Ευρωπαϊκής Ενώσεως και Τουρκίας.
<P>
Όπως γνωρίζετε, την περασμένη εβδομάδα, η Επιτροπή υπέβαλε όχι μόνο την έκθεση προόδου για το έτος 2000, αλλά, για πρώτη φορά στην ιστορία των σχέσεών μας, και την πρόταση για μία προενταξιακή εταιρική σχέση. Είμαι ευτυχής που μπορώ να δηλώσω, πως η τουρκική κυβέρνηση έχει εντωμεταξύ αναγνωρίσει αυτήν την προενταξιακή εταιρική σχέση ως βάση για την περαιτέρω συνεργασία κι έτσι μπορούμε να ελπίζουμε πως θα επιτύχουμε αυτό που επιδιώκαμε, δηλαδή να βοηθήσουμε με την πολιτική μας τις μεταρρυθμιστικές δυνάμεις στην Τουρκία να δώσουν νέα ώθηση στην διαδικασία της μεταρρύθμισης και να την προαγάγουν εν όψει και της επιδιωκόμενης προσχώρησης στην Ευρωπαϊκή Ένωση.
<P>
Η υποβληθείσα πρόταση ψηφίσματος του Κοινοβουλίου υπογραμμίζει τον κοινό μας στόχο, να φέρουμε την Τουρκία πιο κοντά στην Ευρωπαϊκή Ένωση. Πρέπει πάντοτε να λέγεται σαφώς πως είναι προς το ευρωπαϊκό στρατηγικό συμφέρον να προσδεθεί σταθερά και μόνιμα η Τουρκία στην δική μας κοινότητα αξιών. Θέλουμε να είναι η Τουρκία ένα σύγχρονο και ανοικτό κράτος, στο οποίο γίνονται σεβαστά τα ανθρώπινα δικαιώματα και η Δημοκρατία, στο οποίο είναι ζωντανή η παρουσία του κράτους δικαίου, και είναι ασφαλείς και σεβαστές οι μειονότητες. Μπορούμε σήμερα ήδη να πούμε πως η διαδικασία του Ελσίνκι προκάλεσε μία σειρά από ενδιαφέρουσες και σημαντικές εξελίξεις.
<P>
Στην ίδια την Τουρκία είναι ορατά τα πρώτα δείγματα έναρξης της διαδικασίας μεταρρύθμισης, μιας διαδικασίας εκ βάθρων και εκτεταμένων πολιτικών μεταρρυθμίσεων. Οι ελληνοτουρκικές σχέσεις έχουν σαφώς βελτιωθεί. Μάλιστα, πριν από μερικές ημέρες, ο έλληνας και ο τούρκος υπουργός επιβεβαίωσαν των εξωτερικών πως τα δύο κράτη θέλουν να συμφωνήσουν και να θέσουν σε εφαρμογή περαιτέρω μέτρα οικοδόμησης εμπιστοσύνης τόσο διμερώς όσο και στα πλαίσια του ΝΑΤΟ. Εντέλει, οφείλω να πω ότι και οι συνομιλίες για το Κυπριακό στα πλαίσια των Ηνωμένων Εθνών επαναλαμβάνονται. Μέχρι σήμερα έχουν διεξαχθεί πέντε γύροι συνομιλιών. Αυτό και μόνο αποτελεί σημαντική πρόοδο.
<P>
Παρ' όλα αυτά ισχύει αυτό το οποίο σαφώς είχε πει στην έκθεση προόδου η Επιτροπή, πως η Τουρκία πρέπει, όπως άλλωστε και όλα τα άλλα υποψήφια κράτη, να πληροί στα πλαίσια της διαδικασίας προσέγγισης τα κριτήρια της Κοπεγχάγης. Ιδίως αποσκοπούμε στα πολιτικά κριτήρια , διότι χωρίς πλήρη συμμόρφωση στα πολιτικά κριτήρια δεν τίθεται ζήτημα έναρξης προενταξιακών διαπραγματεύσεων. Επαναλαμβάνω: ζήτημα έναρξης προενταξιακών διαπραγματεύσεων τίθεται μόνο, όταν μπορέσουμε να διαπιστώσουμε πως πληρούνται οι πολιτικές συνθήκες. Κάτι τέτοιο σήμερα δε συμβαίνει.
<P>
Εδώ στο Κοινοβούλιο εκφράζονται πολύ συχνά ανησυχίες. Επιβεβαιώνω για άλλη μία φορά πως θα πρέπει να αισθανόμαστε ανησυχία για τον ανεπαρκή σεβασμό των ανθρωπίνων δικαιωμάτων και των δικαιωμάτων των μειονοτήτων, πως θα πρέπει να αισθανόμαστε ανησυχία για τον συνταγματικά κατοχυρωμένο ρόλο του στρατού, πως αισθανόμαστε ακόμη βαθιά ανησυχία για τη θέση του κουρδικού λαού και για την κατάσταση έκτακτης ανάγκης στις υπόλοιπες τέσσερις επαρχίες στα νοτιοανατολικά.
<P>
Ανέφερα όμως πως η διαδικασία του Ελσίνκι επιδεικνύει και θετικές εξελίξεις, θετικά αποτελέσματα. Για μένα το σημαντικότερο είναι πως μετά το Ελσίνκι ξεκίνησε ένας διάλογος στην Τουρκία, στην τουρκική κοινή γνώμη, για τις συνθήκες ένταξης της Τουρκίας στην ΕΕ, ένας διάλογος, ο οποίος στηρίζει και προάγει τις μεταρρυθμιστικές δυνάμεις της χώρας. Παράδειγμα τούτου είναι η έκθεση της Επιτροπής Ανθρωπίνων Δικαιωμάτων της Τουρκικής Εθνοσυνέλευσης για τα βασανιστήρια στην Τουρκία, αλλά και η αντίστοιχη απόφαση της τουρκικής κυβέρνησης για προσαρμογή του Τουρκικού Συντάγματος και του τουρκικού νομοθετικού συστήματος στις αξίες της Ευρωπαϊκής Ένωσης.
<P>
Αποφασιστική σημασία έχει να υλοποιηθούν όντως όλα αυτά τα οποία προεξαγγέλλονται και συζητούνται στην Τουρκία. Πιστεύω πως η προενταξιακή εταιρική σχέση που υποβάλαμε είναι ο καλύτερος δρόμος ώστε να διευκολυνθεί αυτή η προσπάθεια, και να εξασφαλιστεί παράλληλα πως η Ευρωπαϊκή Ένωση ασκεί την απαραίτητη επιρροή στη διαδικασία. Ορίσαμε τις βραχυπρόθεσμες και μεσοπρόθεσμες προτεραιότητες που θα πρέπει να υλοποιήσει μέσα σε ένα εθνικό πρόγραμμα η Τουρκία, ώστε να πληρωθούν τα κριτήρια της Κοπεγχάγης. Κατόπιν αυτών θα διαμορφωθεί αναλόγως η χρηματοοικονομική συνεργασία.
<P>
Το έγγραφό μας περιγράφει στο πολιτικό τμήμα τις εκ βάθρων και εκτεταμένες πολιτικές μεταρρυθμίσεις. Σ' αυτές περιλαμβάνονται οι συνταγματικές εγγυήσεις της ελευθερίας γνώμης, του συνέρχεσθαι και τις θρησκευτικές ελευθερίες, η κατάργηση της θανατικής ποινής, η απαγόρευση κάθε μορφής βασανιστηρίων, η προσαρμογή του ρόλου του στρατού στους κανόνες λειτουργίας μιας δημοκρατικής κοινωνίας, η άρση της κατάστασης έκτακτης ανάγκης στα νοτιοανατολικά της χώρας και η εξασφάλιση πολιτιστικών δικαιωμάτων για τους Τούρκους κάθε εθνοτικής καταγωγής.
<P>
Στις επαφές μου με την τουρκική κυβέρνηση υπογραμμίζω διαρκώς ότι η Ευρωπαϊκή Ένωση αναμένει μία σταθερή δέσμευση της Τουρκίας πως θα κάνει συγκεκριμένα βήματα για την υλοποίηση αυτών των μεταρρυθμιστικών στόχων. Οφείλω όμως και να σας αναφέρω ότι είμαι πεπεισμένος πως η τουρκική κυβέρνηση έχει την αμετακίνητη βούληση να προχωρήσει αποφασιστικά στα απαραίτητα μεταρρυθμιστικά σχέδια. Ο πρόεδρος Serar στην ομιλία που εκφώνησε ενώπιον του τουρκικού κοινοβουλίου τον περασμένο μήνα, εξέθεσε σαφέστατα γιατί η Τουρκία δεν έχει άλλη εναλλακτική από αυτήν την μεταρρυθμιστική πορεία. Συμφωνώ απολύτως με τα όσα είπε ο τούρκος πρόεδρος: η Τουρκία πρέπει να γίνει ολοκληρωμένη δημοκρατία, όχι μόνο επειδή το απαιτεί η Ευρωπαϊκή Ένωση αλλά και γιατί το αξίζει ο τουρκικός λαός.
<P>
Όλα αυτά σημαίνουν ότι μας περιμένει ακόμη πολλή δουλειά. Αυτό εξ άλλου ισχύει και για την πλήρωση των οικονομικών κριτηρίων και για την ικανότητα ενσωμάτωσης του κοινοτικού κεκτημένου. Και εδώ διακρίνω ευρεία σύμπτωση απόψεων με την έκθεση του κ. Morillon.
<P>
Όπως γνωρίζετε, τον Ιούλιο η Επιτροπή πρότεινε έναν κανονισμό, ο οποίος παρουσιάζει τη νομική βάση για την εταιρική σχέση για την ένταξη και παράλληλα δημιουργεί ένα ενιαίο χρηματοοικονομικό πλαίσιο. Το κείμενο αυτό σας έχει υποβληθεί για γνωμοδότηση. Θα ήθελα με την ευκαιρία της συζητήσεώς μας να σας παρακαλέσω να υποστηρίξετε την πρόταση. Χωρίς αυτή τη νομική βάση η προενταξιακή εταιρική σχέση δεν μπορεί να αναπτύξει τις - ασφαλώς κατ' εμέ - θετικές πολιτικές συνέπειές της, διότι δε θα μπορεί να συμφωνηθεί η προενταξιακή εταιρική σχέση.
<P>
Εμείς απαιτούμε από την Τουρκία ως υποψήφια για την Ευρωπαϊκή Ένωση ευρείες μεταρρυθμίσεις. Αυτό όμως σημαίνει, πως θα πρέπει αντιστρόφως να είμαστε διατεθειμένοι να υποστηρίξουμε την Τουρκία στη μεταρρυθμιστική της διαδικασία, όπως άλλωστε κάνουμε και για τα άλλα υποψήφια για ένταξη κράτη με σημαντικά χρηματοοικονομικά μέσα. Ως πιθανή συμβολή, η Επιτροπή πρότεινε να παραχωρηθεί στην Τουρκία πίστωση της Ευρωπαϊκής Τράπεζας Επενδύσεων ύψους 450 εκατομμυρίων ευρώ. Το ποσό αυτό θα πρέπει ιδιαιτέρως να εξυπηρετήσει τη βελτίωση της ανταγωνιστικότητας της τουρκικής οικονομίας στην ευρωπαϊκή εσωτερική αγορά.
<P>
Η εκτέλεση των απαραιτήτων πολιτικών μεταρρυθμίσεων θα είναι ένα από τα βαρύνοντα στοιχεία, αν όχι το κατ' εξοχήν βαρύνον στοιχείο, στις σχέσεις μεταξύ της Ένωσης και της Τουρκίας. Χαιρετίζω την ανταλλαγή απόψεων που έχει προβλεφθεί στο θέμα αυτό για την επόμενη εβδομάδα με τους τούρκους συναδέλφους σας επ' ευκαιρία της μεικτής κοινοβουλευτικής επιτροπής. Επίσης χαιρετίζω όλως ιδιαιτέρως τις προτάσεις που έγιναν στην υποβληθείσα έκθεση σχετικά με τη σύσφιξη της κοινοβουλευτικής συνεργασίας και τον ενδυναμωμένο ρόλο της κοινωνίας των πολιτών. Σας ευχαριστώ για την προσοχή σας!
<P>
(Χειροκροτήματα)

<SPEAKER ID=57 LANGUAGE="ES" NAME="Garriga Polledo">
Κύριε Πρόεδρε, θέλω να συγχαρώ τον εισηγητή κ. Seppδnen για την τόσο χρήσιμη έκθεση στο γενικό πλαίσιο της συζήτησης για την ένταξη της Τουρκίας στην Ένωση. Εδώ συζητάμε για την καθιέρωση ενός ειδικού προγράμματος σταθεροποίησης της τελωνειακής ένωσης, διευρύνοντας την εντολή της Ευρωπαϊκής Τράπεζας Επενδύσεων, έτσι ώστε να μπορεί να καλύψει τη χορήγηση νέων δανείων στην Τουρκία την περίοδο 2000-2004, αξίας 450 εκατομμυρίων ευρώ.
<P>
Η έκθεση εγκρίθηκε με ομοφωνία στην Επιτροπή Προϋπολογισμών. Δεδομένου ότι αυτό το ειδικό πρόγραμμα των 450 εκατομμυρίων, του οποίου η Ένωση εγγυάται το 65%, καθορίζει ότι με ένα ρυθμό παροχής 9% θα έπρεπε να καταβληθεί από το απόθεμα του Ταμείου Εγγυήσεων ποσό 26 εκατομμυρίων ευρώ και θα υπήρχε δημοσιονομική επίπτωση μόνο σε περίπτωση αθέτησης υποχρεώσεων, διότι τότε θα έπρεπε να χρησιμοποιήσει την εγγύηση.
<P>
Με αυτά τα δάνεια της Ευρωπαϊκής Τράπεζας Επενδύσεων στηρίζουμε τις επενδύσεις για την τουρκική βιομηχανία και την υποδομή για τις μεταφορές, την ενέργεια και τις τηλεπικοινωνίες. Όλα αυτά για να βελτιώσουμε την ανταγωνιστικότητα της Τουρκίας στα πλαίσια της τελωνειακής ένωσης και να μειώσουμε έτσι τις αρνητικές συνέπειες που προκαλεί στην τουρκική οικονομία ο τελωνειακός αφοπλισμός.
<P>
Το βασικό θέμα με την Τουρκία δεν τίθεται, επομένως, στα πλαίσια της Επιτροπής Προϋπολογισμών - και αυτό πρέπει να γίνει σαφές. Το ουσιαστικό ζήτημα ένταξης της Τουρκίας παραμένει ένα θέμα πολιτικό και είναι αρμοδιότητα άλλων κοινοβουλευτικών επιτροπών. Η τελωνειακή ένωση και τα δάνεια της Ευρωπαϊκής Τράπεζας Επενδύσεων είναι κάτι που ήδη λειτουργεί με την Τουρκία εδώ και πολλά χρόνια. Αυτό που τώρα πρόκειται να γίνει είναι να δοθεί η απαραίτητη ώθηση στο σενάριο της μελλοντικής ένταξης. Επαναλαμβάνω ότι τα μόνα σοβαρά προβλήματα που θα μπορούσαμε να έχουμε θα προέκυπταν αν η υποσχόμενη μακροοικονομική βοήθεια έφτανε το μέγιστο προβλεπόμενο ποσό, μια που ήδη σ' αυτή την περίπτωση το απόθεμα που θα έμενε για τις εγγυήσεις θα περιοριζόταν πρακτικά στο μηδέν για τα χρόνια 2000 και 2001. Υπενθυμίζουμε ότι η Ευρωπαϊκή Ένωση ενδιαφέρεται να χρηματοδοτήσει σχέδια πυρηνικής ασφάλειας στις τρίτες χώρες στο πλαίσιο της Ευρατόμ. Ένα μηδενικό επίπεδο αποθέματος θα μπορούσε να φέρει ορισμένα προβλήματα στη χρηματοδότηση αυτών των επενδύσεων.
<P>
Η γενική θέση που παρουσιάζει η έκθεση εντάσσεται στο πλαίσιο διαπραγμάτευσης Κοινοβουλίου/ Συμβουλίου για τον προϋπολογισμό 2001, κατά την οποία το Ευρωπαϊκό Κοινοβούλιο ζητά να διευρύνει τα δικαιώματά του ενημέρωσης και γνωμοδότησης στην περίπτωση εξωτερικών δεσμεύσεων της Ένωσης που έχουν οικονομική βαρύτητα. Είναι η θέση την οποία υποστηρίζει η Ομάδα του Ευρωπαϊκού Λαϊκού Κόμματος και το Κοινοβούλιο αυτό ψήφισε στην πρώτη ανάγνωση. Ελπίζουμε ότι θα οδηγήσει σε τριμερή διάλογο και στη συμφιλίωση.

<SPEAKER ID=58 LANGUAGE="DE" NAME="Swoboda">
Κύριε Πρόεδρε, αξιότιμοι Κυρίες και Κύριοι, κύριε Πρόεδρε του Συμβουλίου, κύριε Επίτροπε, εξ ονόματος της ομάδος μου θα ήθελα κατ' αρχάς να συγχαρώ θερμά τους δύο εισηγητές για τις εκθέσεις τους. Δεν είναι βέβαια ποτέ εύκολη η εκπόνηση εκθέσεως για την Τουρκία, καθώς υπάρχουν τόσο αντιφατικές εξελίξεις. Αφενός υπάρχουν θετικές εξελίξεις, και αναφέρομαι στον νέο υπουργό για τα ευρωπαϊκά θέματα, δηλαδή στη δημιουργία μίας ιδιαίτερης Γενικής Γραμματείας παρά τω πρωθυπουργώ, αλλά πρέπει να επισημανθούν κάποιες λυπηρές ελλείψεις στην πρόοδο της προετοιμασίας της Τουρκίας για την Ευρωπαϊκή Ένωση. Δεν έχει γίνει τίποτε για την κατάργηση της θανατικής ποινής. Δεν έχει γίνει σχεδόν τίποτε για τη σαφέστερη κατοχύρωση σε νομοθετική βάση των μειονοτήτων και των ανθρωπίνων δικαιωμάτων, παρ' ότι έχει μεσολαβήσει η υπογραφή μερικών συμβάσεων των Ηνωμένων Εθνών.
<P>
Λυπηρό σημάδι επίσης είναι ότι εξελέγη ως πρόεδρος μίας επιτροπής ανθρωπίνων δικαιωμάτων στο κοινοβούλιο ένα πρόσωπο το οποίο δεν αποτελεί απαραιτήτως εγγύηση μεγαλύτερης επαγρύπνησης ως προς τα ανθρώπινα δικαιώματα. Παρόμοια είναι και η κατάσταση στο κουρδικό ζήτημα. Και εδώ είδαμε κάποια ελαφρώς θετικά σημάδια. Διαπιστώθηκε πως είναι δυνατόν να εκπέμπονται από την τηλεόραση και το ραδιόφωνο ανταποκρίσεις σε κουρδική γλώσσα, και ότι θα μπορούσε να ακολουθήσει μια κάποια αναγνώριση του κουρδικού πολιτισμού. Από την άλλη πλευρά είδαμε συλλήψεις κάποιων δημάρχων, είδαμε προβλήματα για το κόμμα HADEP στα νοτιοανατολικά, σε κουρδικές περιοχές.
<P>
Πιστεύω πως ακριβώς αυτή η αντίφαση δείχνει πως στην Τουρκία υφίσταται μία πάλη μεταξύ προοδευτικών και συντηρητικών δυνάμεων, οι οποίες απλώς αρνούνται το δρόμο προς την Ευρώπη, και λυπούμαι ιδιαιτέρως γι' αυτό. Ο Επίτροπος έχει απόλυτο δίκαιο. Οφείλουμε και δικαιούμεθα να καταβάλουμε κάθε προσπάθεια για να παράσχουμε υποστήριξη και ενίσχυση των θετικών και προοδευτικών δυνάμεων στην Τουρκία.
<P>
Στα πλαίσια αυτά θα ήθελα να αναφερθώ και εγώ ανοικτά στο επονομαζόμενο αρμενικό ζήτημα. Η πολιτική μου ομάδα, σε μία συνεδρίαση στην οποία εγώ δυστυχώς δεν μπόρεσα να λάβω μέρος, αποφάσισε με πλειοψηφία την υποστήριξη της τροπολογίας υπ' αριθμόν 25. Ως προς το περιεχόμενο, λίγα πράγματα μπορεί να πει κανείς εναντίον αυτής της τροπολογίας, αν και - δυστυχώς - πολλοί καταχρώνται τις τροπολογίες τις σχετικές με την Αρμενία και τη σφαγή των Αρμενίων για να εγείρουν πλαγίως θεμελιώδεις αντιρρήσεις κατά της προσχώρησης της Τουρκίας στην Ευρωπαϊκή Ένωση, κάτι που θεωρώ εσφαλμένο, επικίνδυνο. Ωστόσο, και δεν ξέρω τι έκβαση θα έχει η ψηφοφορία, θα απηύθυνα επείγουσα έκκληση προς την Τουρκία να ασχοληθεί σοβαρά και με αυτό το θέμα. Όλοι μας πρέπει να έρθουμε αντιμέτωποι με την ιστορία μας και με τις πράξεις των προκατόχων κρατών και χωρών κατά τρόπο ανοικτό και ειλικρινή. Πιστεύω πως η Τουρκία θα έπρεπε να αναλάβει μία νέα προσέγγιση ώστε από κοινού με την Αρμενία να αναθέσει σε ιστορικούς τη διερεύνηση των γεγονότων, για να αποκαλύψει και να διαλευκάνει και επίσης να λάβει σαφή θέση στο θέμα και να το αναγνωρίσει.
<P>
Πιστεύω, ότι αυτός θα ήταν ο καλύτερος τρόπος διεξόδου από αυτήν τη δυσχερή κατάσταση, γιατί όταν επιβάλλεται έξωθεν ένα τέτοιο εγχείρημα, είναι πάντοτε δυσχερέστερο απ' ότι όταν ξεκινά αυθορμήτως η εργασία διερεύνησης. Με αυτό το πνεύμα επιθυμώ να επανέλθω για άλλη μία φορά στα όσα είπε ο κ. Επίτροπος, δηλαδή ότι είναι προς το στρατηγικό μας συμφέρον να προσδέσουμε την Τουρκία κατά τρόπο σθεναρό και μόνιμο στην ευρωπαϊκή κοινότητα αξιών -ελπίζω να αποδίδω πιστά τα λόγια του. Περί αυτού πρόκειται, και η Τουρκία θα έπρεπε να το αντιληφθεί. Ακόμη κι αν το Κοινοβούλιο είναι επικριτικό, και μπορεί να είναι πιο επικριτικό απ' ότι μπορούν να είναι το Συμβούλιο και η Επιτροπή, επιθυμούμε να ακολουθήσει αυτόν το δρόμο η Τουρκία, και μόλις το επιτύχει, να γίνει μέλος της Ευρωπαϊκής Ενώσεως.

<SPEAKER ID=59 LANGUAGE="EN" NAME="Duff">
Κύριε Πρόεδρε, η Ευρωπαϊκή Ομάδα των Φιλελευθέρων επικροτεί ανεπιφύλακτα την έκθεση Morillon, την οποία θεωρούμε ένα κείμενο συνταγμένο με ταλέντο, ειλικρινές και αποφασιστικό. Σκοπεύουμε να αντιταχθούμε στις ανειλικρινείς ως επί το πολύ προσπάθειες ορισμένων να διαταραχθεί η ισορροπία την οποία επέτυχε η έκθεση, ιδιαίτερα στις τροπολογίες εκείνες που επιδιώκουν να μετατρέψουν το Ευρωπαϊκό Κοινοβούλιο σε δικαστήριο που θα κρίνει το παρελθόν της Τουρκίας.
<P>
Είναι βέβαιο ότι στην Τουρκία θα πρέπει να διεξαχθεί μία συζήτηση για το παρελθόν, στο πλαίσιο της γενικότερης αυτοκριτικής που θα πρέπει να πραγματοποιήσει όσον αφορά τα θεμελιώδη δικαιώματα. Η αυτοκριτική αυτή θα αποτελέσει μία πραγματική πολιτιστική επανάσταση. Θα πρέπει να είμαστε ικανοποιημένοι από το γεγονός ότι η διαδικασία έχει αποδεδειγμένα ξεκινήσει.
<P>
Η έκθεση Morillon και η εγκαθίδρυση εταιρικής σχέσης προσχώρησης δεσμεύουν την Ευρωπαϊκή Ένωση να αποδεχθεί την υποψηφιότητα της Τουρκίας. Είναι τώρα σειρά της Τουρκίας να αποδείξει ότι δεσμεύεται να καταστεί κράτος μέλος. Το Ευρωπαϊκό Κοινοβούλιο θα αναλάβει τις υποχρεώσεις του όσον αφορά την προώθηση των σχέσεων με τα πολιτικά κόμματα, τους ΜΚΟ και τον τύπο, καθώς και όσον αφορά την ανάπτυξη της δύσκολης και ορισμένες φορές τεταμένης σχέσης του με την Εθνοσυνέλευση. Οι Ευρωπαίοι Φιλελεύθεροι είναι έτοιμοι να αναλάβουν το ρόλο τους για την προώθηση της προοπτικής της τουρκικής ένταξης και για την προαγωγή της ευημερίας, της σταθερότητας και της ασφάλειας όλων των ευρωπαϊκών λαών.

<SPEAKER ID=60 LANGUAGE="FR" NAME="Cohn-Bendit">
Κύριε Πρόεδρε, κυρίες και κύριοι, κύριε Morillon σας συγχαίρω για την έκθεσή σας, αλλά δυστυχώς, δεν καταφέρατε, δεν καταφέραμε να επιλύσουμε όλα τα προβλήματα.
<P>
Καταρχάς, είναι προφανές ότι η στρατηγική που συνίσταται στο να γίνει δεκτή η υποψηφιότητα της Τουρκίας ήταν ορθή. Ήταν ορθή - όπως παρατήρησε ο Επίτροπος - διότι η συζήτηση που διεξάγεται σήμερα στην Τουρκία για την ένταξη στην Ευρώπη ισοδυναμεί με μια συζήτηση για τη ριζική μεταρρύθμιση της πολιτικής κατάστασης στη χώρα.
<P>
Βρισκόμαστε σε μια ιστορική φάση για την Τουρκία, η οποία πέρασε από το στάδιο της συζήτησης στο στάδιο της πρακτικής, δηλαδή της υλοποίησης μεταρρυθμίσεων του Συντάγματος και των νόμων, με παράδειγμα την αμνηστία στους κρατουμένους για αδικήματα που αφορούν την ελευθερία έκφρασης της γνώμης. .
<P>
Η Τουρκία έχει το στάδιο αυτό μπροστά της. Πρέπει να είμαστε σαφείς: δεν μπορεί να υπάρξει άλλη φάση χωρίς να περάσει η Τουρκία από το στάδιο της συζήτησης στο στάδιο της πρακτικής. Αυτό ακριβώς λέγει η έκθεση Morillon.
<P>
Από την άλλη πλευρά, υπάρχει το θέμα της Κύπρου. Και για το θέμα αυτό, πρέπει να πούμε στην Τουρκία ότι είναι αδιανόητο να μην δέχεται ό,τι αποφασίστηκε στο Ευρωπαϊκό Δικαστήριο του Στρασβούργου. Η Τουρκία καταδικάστηκε πολλές φορές. Πρέπει να συμμορφωθεί αμέσως με τις αποφάσεις του Ευρωπαϊκού Δικαστηρίου, ως δείγμα αποδοχής των διεθνών σχέσεων όπως καθορίζονται από εμάς, και όχι μόνον από την ίδια.
<P>
Ερχόμαστε έτσι στο θεμελιώδες πρόβλημα. Υπάρχουν στο Κοινοβούλιο αυτό και στα κράτη μέλη πολλές στρατηγικές. Υπάρχουν εκείνοι που είναι υπέρ της υποψηφιότητας της Τουρκίας και της ένταξης της Τουρκίας και επιθυμούν η υποψηφιότητα αυτή να διέλθει από την εις βάθος μεταρρύθμιση της τουρκικής κοινωνίας. Και υπάρχουν και εκείνοι που αντιτίθενται στην ένταξη και χρησιμοποιούν την απαραίτητη συζήτηση για την πολιτική και τις μεταρρυθμίσεις στην Τουρκία ως μέσο απώθησης της Τουρκίας μακριά από την Ευρώπη. Είναι προφανές ότι η τουρκική κοινωνία αισθάνεται επακριβώς αυτή την αντίφαση.
<P>
Γι' αυτό και το τελευταίο πρόβλημα προς επίλυση, οι γενοκτονίες στην Αρμενία, έχει τόση σημασία. Κανείς εδώ, και ιδίως εγώ, δεν αρνείται ότι υπήρξε γενοκτονία εναντίον των Αρμενίων κατά την τελευταία περίοδο της οθωμανικής αυτοκρατορίας. Αυτό είναι προφανές, όπως είναι προφανές ότι η Τουρκία θα πρέπει, όπως κάθε πολιτισμένη κοινωνία, να συνηθίσει στην ιδέα ότι πρέπει να αντιμετωπίσει το παρελθόν της, όσο φρικαλέο κι αν είναι. Αυτή είναι μια ιδεολογική και πολιτισμική προϋπόθεση εκ των ουκ άνευ για την εισδοχή στην Ευρώπη.
<P>
Υπάρχει ένα άλλο θέμα: αν πρέπει να διεξαχθεί η ψηφοφορία σήμερα, η πλειοψηφία της ομάδας μου θα ψηφίσει υπέρ αυτού του ψηφίσματος. Προσωπικά, δεν είμαι βέβαιος για τη χρησιμότητα αυτής της πράξης, διότι επιθυμώ να μεταφερθεί η συζήτηση αυτή στο εσωτερικό της Τουρκίας. Δηλαδή, προτείνω να διοργανώσει το ίδιο το Ευρωπαϊκό Κοινοβούλιο συζήτηση για τη γενοκτονία στην Αρμενία, η πλειοψηφία θα ακολουθήσει και θα συνεχίσουμε τη συζήτηση στην Τουρκία.

<SPEAKER ID=61 LANGUAGE="DE" NAME="Brie">
Κύριε Πρόεδρε, θα ήθελα κατ' αρχάς να ευχαριστήσω τους συναδέλφους Morillon και Seppδnen για τις εκθέσεις τους. Συνάδελφε Morillon, η έκθεσή σας είναι άκρως ρεαλιστική και υπεύθυνη. Στους μήνες που μεσολάβησαν από την απόφαση του Ελσίνκι, η κυβέρνηση στην Τουρκία προέβη σε όντως ενδιαφέρουσες συμβολικές πράξεις. Όμως η κατάσταση καταπίεσης στις τουρκικές φυλακές, οι διακρίσεις εναντίον των Κούρδων καθώς και η πολιτική της Τουρκίας στο κυπριακό δεν άλλαξαν. Ο ασυμβίβαστος με τα ήθη του κράτους δικαίου και της δημοκρατίας ρόλος του στρατού έχει καταστεί ζήτημα καίριο για τις περαιτέρω σχέσεις μεταξύ ΕΕ και Τουρκίας που μπορεί να επιλυθεί μόνο αν παραιτηθεί από την εξουσία ο στρατός. Έστω κι αν στην ομάδα μου εκφράστηκαν διαφορετικές απόψεις για την έκθεση Morillon, είναι σαφές, αλλά νομίζω ότι αυτό ισχύει και για άλλες πολιτικές ομάδες, ότι δεν πρόκειται έπ' ουδενί να μετριάσουμε τις επικρίσεις. Συμβιβασμοί είναι δυνατοί σχεδόν παντού, αλλά όχι εδώ.
<P>
Το σημαντικότερο και όντως απτό αποτέλεσμα μέχρι στιγμής είναι ότι ξεκίνησε στην Τουρκία μία συζήτηση και μία κάποια πολιτική διαφοροποίηση. Αυτό πρέπει να το αναγνωρίσουμε και να το υποστηρίξουμε ενεργά. Εξ άλλου δεν πρόκειται μόνο για την πλήρωση των κριτηρίων της Κοπεγχάγης, αλλά για απαραίτητα δημοκρατικά πρότυπα. Η προσχώρηση της Τουρκίας σε μια τέτοια βάση και όχι μόνο λόγω γεωστρατηγικών ανησυχιών των ΗΠΑ ή του ΝΑΤΟ θα αποτελούσε κέρδος για την Ευρώπη και ένα σημαντικό βήμα προς μία ενωμένη Ευρώπη.
<P>
Δεν παραβλέπω εδώ τα προβλήματα, τα οποία σχετίζονται λόγου χάρη με τη γεωγραφική επέκταση της ΕΕ πέραν της Ευρώπης και σε περιοχές άκρως ασταθείς σε επίπεδο πολιτικής ασφάλειας. Το γεγονός ότι ούτε σε σχέση με το καθεστώς υποψηφίου κράτους για την Τουρκία ούτε στην τωρινή διεύρυνση προς ανατολάς εθίγησαν στρατηγικά ζητήματα των ευρωπαϊκών προοπτικών ολοκλήρωσης από τις κυβερνήσεις, αλλά ούτε, κύριε Επίτροπε, και από την Επιτροπή, και δε συζητήθηκαν με το Κοινοβούλιο, το θεωρώ, εν όψει των επιπτώσεών του, απαράδεκτο. Η εμπειρία μου - και πρόκειται για εμπειρία ζωής η οποία έχει γνωρίσει τόσο ριζοσπαστικές κοινωνικές μεταλλαγές όσο και την ανάγκη έγκαιρου εντοπισμού τους - μου υπαγορεύει ότι η προσέγγιση με ανοικτό και ταυτόχρονα επικριτικό πνεύμα δεν έχει εναλλακτική. Οποιαδήποτε άλλη στάση θα εξυπηρετούσε μόνο εκείνους που, στην ΕΕ και την Τουρκία δεν επιθυμούν αυτήν την προσχώρηση. Και εδώ, Επίτροπε Verheugen, αρχίζω να μην καταλαβαίνω πια την έκθεση που υποβάλατε. Σχετικά με την επίσκεψή σας στην Τουρκία το Μάρτιο, όπως και σήμερα άλλωστε, δεν αναφέρετε το πρόβλημα του κουρδικού πληθυσμού, ούτε κατ' όνομα. Στην έκθεσή σας δεν θίγεται συγκεκριμένα το πρόβλημα αυτό. Πιστεύω ότι πρόκειται για ένα θλιβερό βήμα προς τα πίσω σε σύγκριση με την έκθεση της παλαιάς Επιτροπής του 1999. Αλήθεια σημαίνει συμφωνία της έκθεσης με την πραγματικότητα την οποία περιγράφει. Αυτό τουλάχιστον εννοούσε ο Georg Wilhelm Hegel. Μέχρι στιγμής δε βλέπω πραγματικές προόδους στην Τουρκία, αλλά τις θεωρώ δυνατές. Η έκθεση όμως της Επιτροπής συνιστά, πιστεύω, μία πραγματική οπισθοδρόμηση!
<P>
(Χειροκροτήματα)

<SPEAKER ID=62 NAME="Πρόεδρος">
Κύριοι συνάδελφοι, παρακαλώ καθίστε στις θέσεις σας και σταματήστε να μιλάτε! Η συζήτηση συνεχίζεται.
<P>
(Παρεμβολή του κ. Ferber: μιλήστε γερμανικά καλύτερα!) Πρόεδρος. Αγαπητέ συνάδελφε Ferber, δε θα άλλαζε τίποτε, γιατί κάποιοι δεν φοράνε τα ακουστικά και, όπως ακριβώς κι εσείς, δεν κατέχουν τη γερμανική, αλλά ομιλούν βαυαρικά!

<SPEAKER ID=63 LANGUAGE="PT" NAME="Queirσ">
Κύριε Πρόεδρε, αγαπητοί συνάδελφοι, στις αιτιολογικές σκέψεις της έκθεσης του Στρατηγού Morillon αναφέρεται ότι η απόφαση για την προσχώρηση της Τουρκίας έχει πάρα πολύ μεγάλη σημασία για το μέλλον της Ένωσης και της ίδιας της Τουρκίας για να μπορέσει να ληφθεί μέσα στη βολική σιωπή ή στο απόρρητο των πολιτικών γραφείων. Συμφωνούμε πλήρως με τη δήλωση αυτή, αλλά αυτό που διαπιστώνουμε είναι ότι η απόφαση του Ευρωπαϊκού Συμβουλίου του Ελσίνκι να παραχωρηθεί στην Τουρκία το καθεστώς της υποψήφιας χώρας δεν προήλθε από την απαραίτητη δημόσια και κοινοβουλευτική συζήτηση την οποία επίσης ζητάει η προαναφερθείσα αιτιολογική έκθεση.
<P>
Η υποψηφιότητα της Τουρκίας δίχαζε πάντα την ευρωπαϊκή κοινή γνώμη, και μας εκπλήττει ότι συνεχίζει να προκαλεί μία έντονη συζήτηση σχετικά με τους λόγους που δικαιολογούν την μεταβολή της θέσης παραδοσιακής επιφυλακτικότητας με την οποία αντιμετωπιζόταν αυτή η υποψηφιότητα. Ασφαλώς, βλέπουμε το γεωγραφικό πρόβλημα. Μήπως δε λαμβάνεται υπόψη ότι μόνο ένα μικρό τμήμα της τουρκικής επικράτειας αποτελεί μέρος της ευρωπαϊκής ηπείρου; Μήπως το νέο δόγμα σχετικά με τον ευρωπαϊκό χώρο επιτρέπει να ενσωματωθεί αυτή η νέα έννοια των εξωτερικών συνόρων που προκύπτει από την ένταξη της Τουρκίας στην Ευρωπαϊκή Ένωση; Σήμερα η Ευρώπη έχει σύνορα ειρήνης αλλά εάν μια μέρα η Τουρκία ενταχθεί στην Ευρωπαϊκή Ένωση, η Ευρώπη θα έχει ένα νέο σύνορο, όχι μόνο εξωευρωπαϊκό αλλά επίσης ένα σύνορο πολέμου και συγκρούσεων. Αρκεί να σκεφτούμε το Ιράν, το Ιράκ, τη Συρία, την Αρμενία ή τη Γεωργία.
<P>
Από την άλλη πλευρά, πώς θα επιλύσουμε τη σύγκρουση με το κοινό δημοκρατικό μοντέλο που επιθυμούν και αποδέχονται οι Ευρωπαίοι, και η οποία προκύπτει από αναρίθμητους περιορισμούς στην άσκηση των θεμελιωδών δικαιωμάτων που παρατηρούνται στην Τουρκία, εκ των οποίων η διατήρηση της θανατικής ποινής είναι μόνο το χειρότερο παράδειγμα, ή ακόμη από το κουρδικό ζήτημα, από το γεγονός ότι το τουρκικό κράτος δεν σέβεται τα στοιχειώδη δικαιώματα πολιτισμικής ταυτότητας των εκατομμυρίων Κούρδων που κατοικούν στη χώρα;
<P>
Τέλος, δεν βλέπουμε να εξετάζεται η ίδια η δημογραφική διάσταση που αντιπροσωπεύει η υποψηφιότητα της Τουρκίας και οι δυσκολίες που θα προκαλέσει όχι μόνο στη γεωγραφία αλλά, κυρίως, στην ήδη δύσκολη ισορροπία μεταξύ μεγάλων, μεσαίων και μικρών κρατών μελών. Τελειώνω όπως άρχισα: η έννοια και ο σκοπός της παρέμβασής μου ήταν να επιστήσω την προσοχή στο γεγονός ότι οι μεταβολές αυτής της εμβέλειας δεν πρέπει να πραγματοποιούνται χωρίς μία δημοκρατική και συνεπή συζήτηση, διαφορετικά υπάρχει κίνδυνος να συνεχιστεί η επιδείνωση του ελλείμματος ιθαγένειας και συμμετοχής που αισθάνονται πολλοί Ευρωπαίοι σχετικά με το μοντέλο της ευρωπαϊκής οικοδόμησης.

<SPEAKER ID=64 LANGUAGE="FR" NAME="Lang">
Κύριε Πρόεδρε, η έκθεση Morillon είναι από μόνη της εξόχως αποκαλυπτική των θεμελιωδών αντιφάσεων του ευρωπαϊκού διαβήματος έναντι της Τουρκίας.
<P>
Σε αυτή την πρόταση ψηφίσματος, βρίσκουμε τα πάντα και το αντίθετό τους. Κατά πρώτον, πολλές χίμαιρες, πολλές εξορκιστικές σκέψεις, που, ευτυχώς, ακολουθούνται αμέσως από την πραγματικότητα, και αυτή η τουρκική πραγματικότητα προφανώς δεν συμμορφώνεται με τις ευρωπαϊκές χίμαιρες ή όνειρα. Υπάρχει μεγάλη αφέλεια και μεγάλη αυτοπεποίθηση στο να πιστεύει κανείς ότι οι Ευρωπαίοι θα οδηγήσουν τους Τούρκους, διαβάζω: "σε ριζική αλλαγή των συνηθειών και της νοοτροπίας τους" . Τι έπαρση εκ μέρους της Ευρωπαϊκής Ένωσης να θέλει να επιβάλει στον τουρκικό λαό τις δικές της αξίες, τις θεσμικές της αρχές, την πολιτική της κουλτούρα. Κι όμως, ο 20ος αιώνας μας απέδειξε πόσο εύκολα οι κονστρουκτιβισμοί, οι βολονταρισμοί μπορούν να οδηγήσουν στην καταστροφή, αν είναι αποκομμένοι από την πραγματικότητα και τις ιδεολογίες κάθε είδους. Ας αφήσουμε λοιπόν στον τουρκικό λαό το δικαίωμα αυτοδιάθεσής του, το δικαίωμα να αποφασίζει για το μέλλον του, το δικαίωμά του στη διαφορά, το δικαίωμά του να διατηρήσει πολιτισμικές αξίες που προφανώς δεν συμμεριζόμαστε.
<P>
Έτσι, η μόνη πραγματική αιτιολογική σκέψη που θα πρέπει να επιβληθεί σε όλους μας είναι μια αιτιολογική σκέψη προφανούς πραγματικότητας. Η Τουρκία δεν είναι ευρωπαϊκή χώρα, ο πολιτισμός της δεν είναι ευρωπαϊκός, οι αξίες της δεν είναι ευρωπαϊκές. Συνεπώς, η Τουρκία δεν πρέπει να ενταχθεί στην Ευρωπαϊκή Ένωση. Αυτό εξάλλου δεν θα απαγόρευε καθόλου στην Ευρώπη να αναπτύξει οικονομικές, διπλωματικές, πολιτικές και ειρηνικές σχέσεις με μια ελεύθερη και ανεξάρτητη Τουρκία. Αυτή η σαφής θέση θα είχε, μεταξύ άλλων το πλεονέκτημα να σταματήσει το σκοτσέζικο ντους στο οποίο υποβάλουμε τις τουρκικές κυβερνήσεις, να σταματήσει να τους λέγει: ναι, αλλά αργότερα, ναι, αλλά υπό αυτές τις προϋποθέσεις, ναι, αλλά το άλφα ή το βήτα. Οι αντιφάσεις της Ευρώπης και οι κωλυσιεργίες της είναι ακατανόητες και ταπεινωτικές. Κανείς δεν μπορεί να παίζει με την αξιοπρέπεια των λαών.
<P>
Θα καταψηφίσουμε λοιπόν αυτή την έκθεση, όπως καταψηφίσαμε όλες τις εκθέσεις που αφορούσαν την ένταξη της Τουρκίας στην Ευρωπαϊκή Ένωση.

<SPEAKER ID=65 LANGUAGE="NL" NAME="Belder">
Κύριε Πρόεδρε, είναι πραγματικά διατεθειμένη η Τουρκία να προβεί στην επίλυση σημαντικών εσωτερικών και εξωτερικών προβλημάτων όπως το Κυπριακό και το ζήτημα των μειονοτήτων σύμφωνα με τις επιθυμίες της Ευρωπαϊκής Ένωσης;
<P>
Το βασανιστικό αυτό ερώτημα έθεσε πρόσφατα ο πρώην Υπουργός Εξωτερικών της Τουρκίας Mόmtaz Soysal. Πρόκειται για ένα ιδιαίτερα επίκαιρο ερώτημα, διότι ακριβώς θέτει το ζήτημα του πόσο σημαντική θεωρεί πραγματικά την ένταξή της η Τουρκία στην Ευρωπαϊκή Ένωση. Το τίμημα είναι γνωστό: η εκπλήρωση των κριτηρίων της Κοπεγχάγης. Για την ώρα ούτε λόγος γίνεται για κάτι τέτοιο, όπως σωστά αναφέρει η ισορροπημένη έκθεση του εισηγητή Morillon.
<P>
Κύριε Πρόεδρε, επιτρέψτε μου να αναφερθώ εν συντομία σε τρία ουσιαστικά σημεία της έκθεσης Morillon: στην πολιτική επιρροή του τουρκικού στρατού, στο κουρδικό πρόβλημα και στο σχετικό ζήτημα της "ανοχής σε άλλες θρησκείες και πολιτισμούς" .
<P>
Όσον αφορά την πολιτική επιρροή του τουρκικού στρατού - επιρροή που ασκείται αδιάκοπα μέχρι σήμερα! - εδώ διακυβεύεται ούτε λίγο ούτε πολύ το δικαίωμα των πολιτών να λαμβάνουν οι ίδιοι τις πολιτικές αποφάσεις. Γιατί υποχωρούν οι πολιτικοί της χώρας σε αυτό το θεμελιώδες ζήτημα που αφορά την άσκηση της εξουσίας; Ή μήπως κρύβονται κάποτε πίσω από το στρατό προκειμένου να μην ανταποκριθούν στις απαιτήσεις για μεταρρυθμίσεις που θέτει η Ευρώπη;
<P>
Η αναγνώριση της πλήρους πολιτιστικής αυτονομίας των 12 περίπου εκατομμυρίων Κούρδων θα έλυνε σε μεγάλο βαθμό το ακανθώδες κουρδικό πρόβλημα.
<P>
Πόσο δύσκολο είναι ωστόσο να πείσουμε το τουρκικό πολιτικό κατεστημένο να δεχθεί αυτή τη λύση η οποία είναι προς το συμφέρον αμφότερων των πλευρών! Δείτε για παράδειγμα την αδιάλλακτη στάση του προέδρου της κοινοβουλευτικής επιτροπής εξωτερικών υποθέσεων Kamran Inan. Αυτός ο Νέστωρ της τουρκικής εξωτερικής πολιτικής αποκλείει διαρρήδην κάθε παραχώρηση για την Κύπρο και τους Κούρδους. Δεν θα δεχθούμε την αβέβαιη ένταξή μας στην Ευρωπαϊκή Ένωση καταβάλλοντας ως τίμημα την εγκατάλειψη των εθνικών μας συμφερόντων, δήλωσε ο Inan.
<P>
Ειρήσθω εν παρόδω ότι το συνέδριο του ακραίου εθνικιστικού κόμματος ΜΗΡ υπογράμμισε πριν από μιάμιση εβδομάδα, και μάλιστα απόλυτα σοβαρά, την "ανωτερότητα της τουρκικής φυλής" . Ας μην λησμονούμε μάλιστα ότι, σύμφωνα με τις τελευταίες δημοσκοπήσεις, το ΜΗΡ αποτελεί το πιο δημοφιλές πολιτικό κίνημα στην Τουρκία.
<P>
Οι κληρονόμοι του θρυλικού Ατατούρκ δεν θα πρέπει να θεωρούν την Ευρωπαϊκή Ένωση ως "μία αποκλειστική χριστιανική λέσχη" , αναφέρει ο συνάδελφος Morillon στην αιτιολογική σκέψη Δ. Όχι, συνεχίζει, η Ευρωπαϊκή Ένωση αποτελεί μία κοινότητα αξιών, μεταξύ των οποίων παίζει σημαντικό ρόλο η "ανοχή σε άλλες θρησκείες και πολιτισμούς" .
<P>
Για να πούμε ωστόσο την αλήθεια θα πρέπει να διαπιστώσουμε ότι η χριστιανική μειονότητα στην Τουρκία βρίσκεται γενικά σε χειρότερη θέση απ' ό,τι οι ισλαμικές ομάδες στην Ευρώπη. Είναι αναμφίβολα πολύ ευκολότερο να κατασκευάσει κάποιος ένα μουσουλμανικό τέμενος στην Ευρώπη από ό,τι μία εκκλησία στην Τουρκία. Και σε αυτό το ζήτημα θα πρέπει να δώσουν ιδιαίτερη προσοχή η Επιτροπή και το Κοινοβούλιο κατά τις επαφές τους με τις τουρκικές αρχές.

<SPEAKER ID=66 NAME="Raschhofer">
Κύριε Πρόεδρε, αξιότιμοι συνάδελφοι, η έκθεση που συζητούμε με γεμίζει ανησυχία. Τα προβλήματα είναι τόσο σοβαρά, που η ένταξη της Τουρκίας στο ορατό μέλλον αποκλείεται. Θα ήθελα να εισαγάγω τρεις επιφυλάξεις στη συζήτηση: η Τουρκία έχει ένα ολωσδιόλου ανεπίλυτο πρόβλημα με τις μειονότητες που ζουν στη χώρα. Δεύτερον: δεν διαφαίνεται τέλος στη διαρκώς διογκούμενη διαμάχη με την Ελλάδα και τη νήσο της Κύπρου. Τρίτον: η Τουρκία έχει ένα σύστημα ποινικής καταστολής το οποίο εξακολουθεί να στηρίζεται στην απαράδεκτη για δυτική δημοκρατία θανατική ποινή και σε αστυνομικές μεθόδους βασανισμού. Πολύ πρόσφατα είδαμε στη γερμανική τηλεόραση εικόνες κακοποίησης κρατουμένων από αστυνομικούς.
<P>
Επομένως η Τουρκία έχει μπροστά της ένα μακρύ και δυσχερή δρόμο, στον οποίο χρειάζεται αναμφισβήτητα τη βοήθειά μας. Στόχος μας είναι να βοηθήσουμε την Τουρκία στην προσπάθειά της να γίνει μια δημοκρατική χώρα, στην οποία ισχύουν οι αρχές του κράτους δικαίου. Το Συμβούλιο θα πρέπει να αναλογισθεί, αν με την αναγνώριση του καθεστώτος του υποψηφίου κράτους στην Τουρκία πιο πολύ έβλαψε παρά ωφέλησε αυτήν την επιδίωξη. Η ζημία θα ήταν πάνω απ' όλα, να δημιουργηθούν στην Τουρκία ελπίδες για προσχώρηση οι οποίες όμως λόγω της πολιτικής καταστάσεως δεν είναι δυνατό να εκπληρωθούν. Οι ισλαμιστικές δυνάμεις θα είναι έτοιμες ασφαλώς να μετατρέψουν μία τέτοια απογοήτευση σε πολιτικό κέρδος!

<CHAPTER ID=4>
ΨΗΦΟΦΟΡIΕΣ
<SPEAKER ID=67 NAME="- Έκθεση (A5-0274/2000) του κ. Nistic">
εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για 21η τροποποίηση της οδηγίας 76/769/ΕΟΚ σχετικά με τους περιορισμούς στην κυκλοφορία και χρήση ορισμένων επικίνδυνων ουσιών και παρασκευασμάτων (ουσιών που έχουν ταξινομηθεί ως καρκινογόνες, μεταλλαξιογόνες ή τοξικές για την αναπαραγωγή) (COM(1999) 746 - C5-0017/2000 - 2000/0006(COD))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0279/2000) της κ. Paciotti, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά την προστασία των ατόμων έναντι της επεξεργασίας δεδομένων προσωπικού χαρακτήρα από τα όργανα και τους οργανισμούς της Κοινότητας και την ελεύθερη κυκλοφορία των δεδομένων αυτών (COM(1999) 337 - C5-0149/2000 - 1999/0153(COD))
<P>
(Το Σώμα εγκρίνει το νομοθετικό ψήφισμα)
<P>
Σύσταση (A5-0325/2000) των κκ. Duff και Voggenhuber, εξ ονόματος της Επιτροπής Συνταγματικών Υποθέσεων, σχετικά με την έγκριση του Χάρτη Θεμελιωδών Δικαιωμάτων της Ευρωπαϊκής Ένωσης (4487/1/00 - C5-0570/2000 - 2000/2233(AVC))
<P>
(Το Σώμα εγκρίνει την απόφαση)
<P>
Έκθεση (A5-0313/2000) του κ. Marinho, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με πρωτοβουλία της Γαλλικής Δημοκρατίας για την έγκριση απόφασης-πλαίσιο του Συμβουλίου που αφορά τη νομιμοποίηση εσόδων από παράνομες δραστηριότητες, τον προσδιορισμό, τον εντοπισμό, τη δέσμευση, την κατάσχεση και τη δήμευση των οργάνων και των προϊόντων του εγκλήματος (10232/2000 - C5-0393/2000 - 2000/0814(CNS))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0312/2000) της κ. Kαραμάνου, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με πρωτοβουλία της Πορτογαλικής Δημοκρατίας για πράξη του Συμβουλίου για την κατάρτιση, βάσει του άρθρου 43, παράγραφος 1, της σύμβασης για την ίδρυση της Ευρωπαϊκής Αστυνομικής Υπηρεσίας (σύμβαση Ευρωπόλ), πρωτοκόλλου για την τροποποίηση του άρθρου 2 και του παραρτήματος της εν λόγω σύμβασης (9426/2000 - C5-0359/2000 - 2000/0809(CNS))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0314/2000) της κ. Roure, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με πρωτοβουλία της Γαλλικής Δημοκρατίας ενόψει της έκδοσης σύμβασης σχετικά με τη βελτίωση της δικαστικής συνδρομής επί ποινικών υποθέσεων, ιδίως στον τομέα της καταπολέμησης του οργανωμένου εγκλήματος, της νομιμοποίησης προσόδων από παράνομες δραστηριότητες και της οικονομικής εγκληματικότητας (10213/2000 - C5-0394/2000 - 2000/0815(CNS))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0317/2000) της κ. Gebhardt, εξ ονόματος της επιτροπής ελευθεριών και δικαιωμάτων των πολιτών, δικαιοσύνης και εσωτερικών υποθέσεων, σχετικά με πρωτοβουλία της Πορτογαλικής Δημοκρατίας, της Γαλλικής Δημοκρατίας, του Βασιλείου της Σουηδίας και του Βασιλείου του Βελγίου για την έκδοση της απόφασης του Συμβουλίου σχετικά με τη σύσταση προσωρινής Μονάδας δικαστικής συνεργασίας (10356/2000 - C5-0395/2000 - 2000/0816(CNS))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0310/2000) της κ. Langenhagen, εξ ονόματος της Επιτροπής Ελέγχου του Προϋπολογισμού, σχετικά με την ειδική έκθεση αριθ. 9/1999 του Ελεγκτικού Συνεδρίου όσον αφορά τις ερευνητικές δράσεις στον τομέα της γεωργίας και της αλιείας - Πρόγραμμα FAIR (Αλιεία, Γεωργία και Αγροβιομηχανική Έρευνα) - συνοδευόμενη από τις απαντήσεις της Επιτροπής (C5-0227/2000 - 2000/2133(COS))
<P>
(Το Σώμα εγκρίνει το ψήφισμα)
<P>
ΑΙΤΙΟΛΟΓΗΣΕΙΣ ΨΗΦΟΥ
<P>
Έκθεση Paciotti (A5-0279/2000)
<P>
Fatuzzo (PPE-DE). (ΙΤ) Κυρία Πρόεδρε, ψήφισα υπέρ της έκθεσης Paciotti κυρίως επειδή αυτή η οδηγία επιδιώκει να προστατεύσει τις ταυτότητες, τα δεδομένα, τα ονόματα, τα επώνυμα, τις διευθύνσεις και τα χαρακτηριστικά των πολιτών της Ευρωπαϊκής Ένωσης. Οι ηλικιωμένοι και οι συνταξιούχοι, τους οποίους έχω τη χαρά να εκπροσωπώ στο Ευρωπαϊκό Κοινοβούλιο, θεωρούνται πάρα πολύ συχνά αριθμοί. Οι ηλικιωμένοι, όμως, δεν θέλουν να θεωρούνται αριθμοί, θέλουν να θεωρούνται πρόσωπα με σάρκα και οστά. Αυτός είναι ο βασικός λόγος για τον οποίο εγκρίνω αυτήν την οδηγία, έστω και αν δυστυχώς δεν συμπεριλήφθηκε η τροπολογία αριθ. 65 των κκ Ferri και Fiori, που ζητούσε να αποτελείται από μια επιτροπή περισσότερων ατόμων ο εποπτικός και ελεγκτικός φορέας.

<SPEAKER ID=68 NAME="Ferri">
Κυρία Πρόεδρε, αισθάνομαι την υποχρέωση να υπογραμμίσω ότι, με την έκθεση Paciotti και με άλλες οδηγίες και κανονισμούς που θα μας προταθούν, καλούμαστε να ρυθμίσουμε μια μεγάλη εξουσία: την εξουσία της πληροφορικής. Η συλλογή δεδομένων δεν είναι ανώδυνη, οι βάσεις δεδομένων είναι διαφόρων τύπων· υπάρχουν οι εμπιστευτικές, οι βάσεις δεδομένων της αστυνομίας δίωξης του εγκλήματος, οι βάσεις δεδομένων των υπηρεσιών: υπάρχει, εν ολίγοις, μια τεράστια εξουσία. Υπογραμμίζω ότι η ανάθεση αυτής της μεγάλης εξουσίας του ελέγχου των ευρωπαϊκών βάσεων δεδομένων σε ένα μονομελές όργανο - με όλο τον σεβασμό και την εμπιστοσύνη που ασφαλώς θα έχουμε στον Επόπτη - μου φαίνεται ότι ήταν μείωση της σημασίας που αποδίδεται σ' αυτήν ακριβώς την κεντρική θέση του ανθρώπου, ο οποίος, έναντι αυτής της εξουσίας της πληροφορικής, πρέπει να έχει ένα πλαίσιο αναφοράς για τα εγγυημένα δικαιώματα και τις ελευθερίες. Κατά τη γνώμη μου, η πρόταση ενός συλλογικού οργάνου θα ανταποκρινόταν καλύτερα σ' αυτήν την απαίτηση. Επομένως, τις επόμενες φορές που θα συζητήσουμε για την εξουσία της πληροφορικής, θα πρέπει να συνειδητοποιήσουμε ότι χρειάζεται πιο διαδεδομένος έλεγχος, που θα εξασφαλίζει καλύτερα τον άνθρωπο.

<SPEAKER ID=69 LANGUAGE="FR" NAME="Krivine και Vachetta">
. (FR) Η έκθεση Paciotti αντιπροσωπεύει ένα πρώτο βήμα στην προσπάθεια να καλυφθεί η καθυστέρηση που υπάρχει στον τομέα της υπεράσπισης της ιδιωτικής ζωής και των δεδομένων προσωπικού χαρακτήρα. Υπό αυτή την έννοια, η σύσταση "ανεξάρτητου εποπτικού φορέα" είναι θετική.
<P>
Εντούτοις, κανένα από τα ουσιώδη ζητήματα που αφορούν την προάσπιση των δικαιωμάτων και ελευθεριών των προσώπων δεν θίγεται ρητώς, ενώ το κείμενο, το οποίο είναι συχνά συγκεχυμένο από τεχνική άποψη, μπορεί να οδηγήσει σε αποκλίνουσες ερμηνείες. Επιπλέον, υπολείπεται σαφώς της γαλλικής νομοθεσίας περί πληροφορικής και ελευθεριών.
<P>
Θα έπρεπε να περιλαμβάνει και άλλες προτάσεις: η δήλωση της τήρησης όλων των βάσεων δεδομένων πρέπει να καταστεί υποχρεωτική, η διασταύρωση αρχείων δεδομένων (ιδίως στους τομείς της ιδιωτικής ζωής, της υγείας, των κοινωνικών καταστάσεων κλπ) πρέπει να απαγορευθεί, ούτως ώστε να αποτραπεί η δημιουργία γιγαντιαίων βάσεων δεδομένων πρέπει επίσης να δοθούν στους μισθωτούς που χειρίζονται ιδιωτικά δεδομένα τα μέσα για να αντιστέκονται στις πιέσεις των εργοδοτών τους με τη θέσπιση χάρτη δεοντολογίας και ρήτρας συνείδησης, όπως ισχύει για τους δημοσιογράφους.
<P>
Τέλος, πρέπει να δοθούν στους πολίτες τα μέσα να προστατεύουν οι ίδιοι την ιδιωτική ζωή τους αφήνοντας ελεύθερη κάθε μορφή κρυπτογράφησης στη μεταβίβαση των δεδομένων. Στο πλαίσιο αυτό, οι τεχνικές κρυπτογράφησης πρέπει να είναι εγγυημένες από ανεξάρτητους οργανισμούς.
<P>
Αυτές οι λίγες ουσιώδεις διατάξεις πρέπει να ληφθούν υπόψη για μια πραγματική προστασία των δεδομένων προσωπικού χαρακτήρα. Αυτός είναι ο λόγος για τον οποίο απείχαμε από την ψηφοφορία.

<SPEAKER ID=70 LANGUAGE="EN" NAME="Martin, David">
. (EN) Χαιρετίζω την έκθεση αυτή και θα την υπερψηφίσω. Οι Ευρωπαίοι πολίτες ανησυχούν για την προστασία της ιδιωτικής τους ζωής, και οι ανησυχίες αυτές δεν είναι αβάσιμες. Κάθε ημέρα, τεράστιες ποσότητες δεδομένων προσωπικού χαρακτήρα συλλέγονται, ταξινομούνται και υφίστανται επεξεργασία. Αυτό συμβαίνει με τις πληρωμές μέσω πιστωτικών καρτών, την ανίχνευση των κινήσεων κινητών τηλεφώνων, την αποθήκευση των τηλεφωνικών συνδέσεων, την πλοήγηση στο Διαδίκτυο, την επεξεργασία άλλων δεδομένων που λαμβάνονται, λόγου χάρη, από αιτήσεις που έχουν συμπληρωθεί παλαιότερα, κ.λπ.
<P>
Στο κοινοτικό επίπεδο, η απειλή ενδεχόμενης κατάχρησης των δεδομένων προσωπικού χαρακτήρα αντιμετωπίζεται με δύο οδηγίες, και συγκεκριμένα την Οδηγία 95/46/EΚ για την προστασία των ατόμων έναντι της επεξεργασίας δεδομένων προσωπικού χαρακτήρα και την ελεύθερη κυκλοφορία των δεδομένων αυτών, και την Οδηγία 97/66/EΚ για την επεξεργασία των δεδομένων προσωπικού χαρακτήρα και την προστασία της ιδιωτικής ζωής στον τομέα των τηλεπικοινωνιών.
<P>
Καμία εξ αυτών δεν ισχύει για τα θεσμικά όργανα της ΕΕ. Και όμως, χρειάζεται ένα σύνολο κανόνων προστασίας των δεδομένων, επειδή τα θεσμικά όργανα δεν επεξεργάζονται μόνο εσωτερικά δεδομένα (όπως τα δεδομένα που αφορούν τις αυτόνομες δραστηριότητές τους, τον προϋπολογισμό και τις εκθέσεις του προσωπικού), αλλά και δεδομένα που αφορούν πολίτες και έχουν συλλεγεί κατά την άσκηση καθηκόντων της ΕΕ (π.χ. χορήγηση επιδοτήσεων, διερεύνηση υποθέσεων ανταγωνισμού, προκηρύξεις διαγωνισμών, στατιστικές έρευνες και μελέτες, δεδομένα που αφορούν την προετοιμασία και υλοποίηση νομοθεσίας).
<P>
Η έκθεση αυτή θα πρέπει να αναπληρώσει σε μεγάλο βαθμό το κενό.
<P>
Σύσταση Duff/Voggenhuber (A5-0325/2000)

<SPEAKER ID=71 NAME="Fatuzzo">
Κυρία Πρόεδρε, πώς μπορούσε το Κόμμα των Συνταξιούχων να μην ψηφίσει υπέρ του Χάρτη των Θεμελιωδών Δικαιωμάτων; Είναι το πρώτο έγγραφο τέτοιας σημασίας σε όλο τον κόσμο που περιλαμβάνει ένα άρθρο, το υπ' αριθμόν 25, με τίτλο "Δικαιώματα των ηλικιωμένων" , που αναφέρει ότι "Η Ένωση αναγνωρίζει και σέβεται το δικαίωμα των ηλικιωμένων προσώπων να διάγουν μια αξιοπρεπή και ανεξάρτητη ζωή και να συμμετέχουν στον κοινωνικό και πολιτιστικό βίο" . Επιτέλους μια σημαντική οργάνωση κρατών, η σημαντικότερη που υπάρχει, και που είναι η οργάνωση της Ευρωπαϊκής Ένωσης, και το πιο σημαντικό όργανο, το μόνο που έχει εκλεγεί άμεσα από τον λαό, το Ευρωπαϊκό Κοινοβούλιο, αναγνωρίζουν ότι οι ηλικιωμένοι έχουν κάποιο δικαίωμα ακριβώς εξαιτίας αυτής τους της ιδιότητας. Αυτός είναι ο λόγος για τον οποίο ψήφισα πολύ ευχαρίστως υπέρ του Χάρτη.

<SPEAKER ID=72 LANGUAGE="FR" NAME="Laguiller">
H Arlette Laguiller, η Armonia Bordes και η Chantal Cauquil καταψήφισαν το Χάρτη. Γνωρίζουμε ότι, σε αυτή την ταξική κοινωνία όπου μετρούν μόνον οι συσχετισμοί δυνάμεων, οι χάρτες δεν αποτελούν πραγματική προστασία για τους εργαζομένους. Αυτός ο Χάρτης αρνείται να περιλάβει στοιχειώδη δικαιώματα τόσο στοιχειώδη όπως τα δικαιώματα σε αξιοπρεπή σύνταξη, σε κατώτατο εισόδημα, σε αξιοπρεπή στέγη, σε υγειονομική φροντίδα. Όσον αφορά το άρθρο που απαγορεύει την παιδική εργασία πριν το τέλος της υποχρεωτικής εκπαίδευσης, επιδέχεται παρεκκλίσεις, πράγμα που είναι σοβαρό όταν γνωρίζουμε ότι σε πολλές ευρωπαϊκές χώρες, ένας απαράδεκτα μεγάλος αριθμός παιδιών εργάζονται, αποτελούν αντικείμενο εκμετάλλευσης, δεν έχουν δικαίωμα σε πραγματική εκπαίδευση. Το κείμενο αυτό δεν προσφέρει επιπλέον προστασία, ενώ προσφέρει στις κυβερνήσεις και στις πλούσιες τάξεις επιπλέον μέσα για να επιτεθούν σε αυτούς τους τομείς. Το ίδιο το δικαίωμα απεργίας αναγνωρίζεται μόνον με τον περιορισμό "συμφώνως προς τις εθνικές νομοθεσίες και πρακτικές" .
<P>
Έτσι, ο Χάρτης δεν έχει καμία αξία υποχρέωσης για τις χώρες των οποίων η κοινωνική νομοθεσία υπολείπεται του ελάχιστου περιεχομένου του. Αντιθέτως, στις χώρες όπου η νομοθεσία είναι περισσότερο ευνοϊκή για τους εργαζομένους, ο Χάρτης θα μπορούσε να της αντιταχθεί. Αντί να προωθεί τα ανθρώπινα και τα κοινωνικά δικαιώματα προς τα εμπρός, θα διευκολύνει τις ενέργειες που αποσκοπούν στο να τα τραβήξουν προς τα πίσω.

<SPEAKER ID=73 NAME="Speroni">
Κυρία Πρόεδρε, δεν έλαβα μέρος στην ψηφοφορία για τον Χάρτη των Δικαιωμάτων, επειδή δεν συμφωνώ με τη διαδικασία: το Κοινοβούλιο δεν μπορούσε να εξετάσει ενδεχόμενες τροπολογίες επί του κειμένου του Χάρτη, μα ούτε καν και επί του κειμένου της σύστασης. Δεν μπορούσαμε να κάνουμε τίποτα άλλο παρά μόνο να δεχθούμε ή να απορρίψουμε. Μην συμφωνώντας, ακριβώς, με αυτή τη διαδικασία, προτίμησα να μην λάβω μέρος στην ψηφοφορία.

<SPEAKER ID=74 NAME="Αλυσανδράκης">
), γραπτώς. Ο Χάρτης Θεμελειωδών Δικαιωμάτων της Ευρωπαϊκής Ένωσης βρίσκεται πολύ πίσω σε σχέση με τη Διακήρυξη των Ανθρωπίνων Δικαιωμάτων του ΟΗΕ, την Ευρωπαϊκή Σύμβαση για τα Δικαιώματα του Ανθρώπου, αλλά και πολλά συντάγματα χωρών μελών της Ευρωπαϊκής Ένωσης. Ο ισχυρισμός ότι για πρώτη φορά γίνεται αναφορά σε κοινωνικά δικαιώματα δεν ευσταθεί, αφού τέτοιες αναφορές υπάρχουν σε διεθνείς συμβάσεις όπως οι διεθνείς συμβάσεις εργασίας.
<P>
Ενδεικτικά σημειώνουμε:
<P>
το άρθρο 15 που αναφέρει ότι "κάθε πρόσωπο έχει δικαίωμα να εργάζεται" αλλά δεν του αναγνωρίζει το δικαίωμα να έχει μισθωτή εργασία,
<P>
το άρθρο 16 με το οποίο, για πρώτη φορά σε διεθνές κείμενο, αναγνωρίζεται η επιχειρηματική ελευθερία,
<P>
το άρθρο 28 που δίνει τη δυνατότητα ανταπεργίας (lock out) στους εργοδότες και παραμερισμού των εργατικών συνδικάτων στις διαπραγματεύσεις με την εργοδοσία,
<P>
το άρθρο 3 που αφήνει άφθονα περιθώρια για κάθε είδους γενετικούς πειραματισμούς,
<P>
το άρθρο 14 που αναγνωρίζει μεν το δικαίωμα στην εκπαίδευση, αλλά το ερμηνεύει ως απλή ευχέρεια δωρεάν παρακολούθησης, και αυτό μόνο για την υποχρεωτική εκπαίδευση.
<P>
Πρόκειται για συρρίκνωση και όχι διεύρυνση δικαιωμάτων και οι λόγοι είναι προφανείς. Οι εμπνευστές του Χάρτη επιδιώκουν να προωθήσουν, με ένα ντοκουμέντο κύρους, την επιθετική τους πολιτική εναντίον όσων η εργατική τάξη έχει κατακτήσει με αγώνες, θυσίες και αίμα τα τελευταία 150 χρόνια. Η τυχόν υιοθέτηση του Χάρτη στην επικείμενη σύνοδο κορυφής της Νίκαιας, είτε με την ενσωμάτωσή του στις Συνθήκες, είτε απλώς ως διακήρυξη, θα είναι αρνητική εξέλιξη. Δεν υπάρχει αμφιβολία ότι τελικός προορισμός του είναι να αποτελέσει το προοίμιο σε ένα επικείμενο Ευρωπαϊκό Σύνταγμα που, με τη σειρά του, θα είναι το επιστέγασμα της πορείας της ΕΕ στην ομοσπονδιοποίηση όπου, θεσμοθετημένα πλέον, οι αποφάσεις θα παίρνονται από τους λίγους και ισχυρούς και θα εφαρμόζονται από όλους. Κύριος στόχος είναι η εξυπηρέτηση των συμφερόντων του μονοπωλιακού κεφαλαίου της Ευρωπαϊκής Ένωσης, σε βάρος των συμφερόντων των εργαζομένων και γενικότερα των λαών.
<P>
Δεν αγνοούμε, φυσικά, ότι για ορισμένες χώρες ο Χάρτης μπορεί να σημαίνει κάποια πρόοδο για μερικά ζητήματα. Για τις περισσότερες όμως χώρες, όπως και σε σχέση με τα ισχύοντα διεθνώς, πρόκειται για οπισθοδρόμηση. Στόχος μας πρέπει να είναι η πρόοδος και όχι η πορεία προς το χειρότερο.
<P>
Οι Ευρωβουλευτές του ΚΚΕ καταψηφίσαμε το κείμενο που είναι όχι μόνο άχρηστο, αλλά και επικίνδυνο.

<SPEAKER ID=75 LANGUAGE="FR" NAME="Berniι">
. (FR) Η έγκριση του Χάρτη των θεμελιωδών δικαιωμάτων θα δικαιολογείτο αν υφίστατο ήδη ένα ευρωπαϊκό κράτος βασιζόμενο σε σύνταγμα που θα είχε εγκριθεί με καθολική ψηφοφορία. Αυτό δεν ισχύει σήμερα.
<P>
Τα δικαιώματα που περιέχονται στο Χάρτη περιλαμβάνονται ήδη στα εθνικά συντάγματα και προστατεύονται από εθνικά κοινοβούλια που βρίσκονται κοντά στους λαούς και στον πολιτισμό τους.
<P>
Επιπλέον, ο Χάρτης είναι ένας συμβιβασμός βασιζόμενος στον ελάχιστο κοινό παρονομαστή, που θα βλάψει τα κεκτημένα κοινωνικά πλεονεκτήματα πολλών από τα κράτη μέλη μας.
<P>
Έτσι, το δικαίωμα στέγασης περιορίζεται σε "δικαίωμα στεγαστικής βοήθειας" , ενώ το δικαίωμα εργασίας αντικαθίσταται από δικαίωμα "πρόσβασης στις υπηρεσίες ευρέσεως εργασίας" .
<P>
Δεν προβλέπεται κανένας περιορισμός της ελευθερίας έκφρασης, πράγμα που υπονοεί ότι οι δηλώσεις που συνιστούν αδίκημα (παρακίνηση σε πράξεις βίας, σε φυλετικό μίσος) δεν θα μπορούν πλέον να καταδικάζονται.
<P>
Τέλος, ο Χάρτης δεν προβλέπει άρθρα σχετικά με τις υποχρεώσεις που είναι, ωστόσο, το αντιστάθμισμα των δικαιωμάτων.
<P>
Δεν βλέπουμε λοιπόν κανένα λόγο να εγκρίνουμε σήμερα ένα τέτοιο κείμενο, εκτός από τη συγκάλυψη της προγραμματισμένης αποτυχίας της διακυβερνητικής διάσκεψης και του Ευρωπαϊκού Συμβουλίου της Νίκαιας.

<SPEAKER ID=76 LANGUAGE="FR" NAME="Berthu">
. (FR) Στην παρέμβασή μου, σήμερα το πρωί, εξέθεσα τους λόγους αρχής για τους οποίους αντιτίθεμαι στο Χάρτη, με τους οποίους εξάλλου μου δήλωσαν ότι συμφωνούν πλήρως τα μέλη της διακομματικής ομάδας "SOS Δημοκρατία" . Θα ήθελα τώρα να απαριθμήσω τις επιφυλάξεις μου που αφορούν ορισμένα συγκεκριμένα άρθρα, για τα οποία είχα την ευκαιρία να υποβάλω τροπολογίες κατά τη διάρκεια των εργασιών του Σώματος. Οι επιφυλάξεις αυτές μπορούν να ομαδοποιηθούν σε πέντε μεγάλες κατηγορίες:
<P>
Αρθρα που παραβιάζουν αρμοδιότητες των κρατών. Τυπική περίπτωση αποτελεί το άρθρο 2-2 "κανείς δεν μπορεί να καταδικαστεί στην ποινή του θανάτου, ούτε να εκτελεστεί" . Αυτή η διαβεβαίωση δεν ανταποκρίνεται σε καμία ευρωπαϊκή αρμοδιότητα. Η παρουσία της στο Χάρτη, όπως και πολλών άλλων άρθρων αυτού του είδους, αφήνει να πλανάται κάποια αμφιβολία για την ειλικρίνεια του άρθρου 51-2 που δηλώνει, από την πλευρά του : "ο παρών Χάρτης δεν δημιουργεί καμία νέα αρμοδιότητα και κανένα νέο καθήκον για την Κοινότητα και για την Ένωση και δεν τροποποιεί τις αρμοδιότητες και τα καθήκοντα που καθορίζονται από τις Συνθήκες" . Ασφαλώς, αν ο Χάρτης καταστεί αναγκαστικός, θα καταστεί αναγκαστικό και το άρθρο 2-2, με ισχύ πολύ μεγαλύτερη από την Ευρωπαϊκή Σύμβαση ανθρωπίνων δικαιωμάτων, από την οποία μια χώρα έχει πάντα το δικαίωμα να αποχωρήσει.
<P>
Αρθρα που αποσκοπούν στη θεσμοθέτηση νέων αβάσιμων υποχρεώσεων. Πολλά άρθρα προχωρούν πέραν του ισχύοντος δικαίου. Για παράδειγμα, το άρθρο 19-1, που αναφέρει ότι "απαγορεύονται οι συλλογικές απελάσεις" , δεν διευκρινίζει ότι η απαγόρευση αυτή μπορεί να ανασταλεί σε περίπτωση πολέμου ή σοβαρών διαταραχών της δημόσιας τάξης. Ασφαλώς, το άρθρο 52-2 προβλέπει ότι, "στο μέτρο που ο παρών Χάρτης περιλαμβάνει δικαιώματα που αντιστοιχούν σε δικαιώματα τα οποία διασφαλίζονται στην Ευρωπαϊκή Σύμβαση για την προάσπιση των δικαιωμάτων του ανθρώπου και των θεμελιωδών ελευθεριών, η έννοια και η εμβέλειά τους είναι ίδιες με εκείνες που τους επιφυλάσσει η εν λόγω Σύμβαση" . Αλλά αυτή η φράση είναι υπερβολικά ασαφής. Ήδη, ακούσαμε να δηλώνεται ότι οι συλλογικές απελάσεις απαγορεύονται σε κάθε περίπτωση.
<P>
Αλλη νέα υποχρέωση : το άρθρο 21 προσθέτει νέες περιπτώσεις απαγόρευσης των διακρίσεων σε όσες προβλέπει ήδη το άρθρο 13 ΣΕΚ. Μάλιστα το άρθρο 21-2 προβλέπει ότι απαγορεύεται κάθε διάκριση λόγω ιθαγένειας, εντός του πεδίου εφαρμογής της Συνθήκης για την Ευρωπαϊκή Ένωση, πράγμα που κανένα κείμενο δεν τονίζει σήμερα.
<P>
Τρίτο παράδειγμα: το άρθρο 45 τονίζει ότι "η ελευθερία κυκλοφορίας και διαμονής μπορεί να χορηγείται στους υπηκόους τρίτων χωρών που διαμένουν νομίμως στο έδαφος κράτους μέλους" , τη στιγμή που ένα τέτοιο δικαίωμα, το οποίο μνημονεύεται πράγματι στο άρθρο 62 ΣΕΚ, δεν ισχύει σήμερα και δεν θα ισχύσει ίσως ποτέ αν δεν συντρέξουν οι προϋποθέσεις.
<P>
Αρθρα που "παγώνουν" με αθέμιτο τρόπο εξελικτικές καταστάσεις. Αυτό ισχύει ιδίως για τα οικονομικά και κοινωνικά δικαιώματα που απαριθμούνται στο κεφάλαιο IV του Χάρτη. Για παράδειγμα, το άρθρο 29 προβλέπει ότι "κάθε πρόσωπο έχει δικαίωμα πρόσβασης σε δωρεάν υπηρεσίες ευρέσεως εργασίας" . Αλλά η επιβεβαίωση αυτή είναι εντελώς περιστασιακή και μια άλλη εποχή μπορεί να την εκτιμήσει διαφορετικά.
<P>
Αρθρα που παραγνωρίζουν τους φυσικούς κανόνες ζωής των κοινωνιών. Την ώρα που οι χώρες της Ευρώπης βρίσκονται σε μια ανησυχητική δημογραφική κατάσταση, ο Χάρτης αντιμετωπίζει τα οικογενειακά προβλήματα κατά τρόπο πολύ επιφανειακό. Πουθενά δεν αναφέρεται, παρότι το ζητήσαμε, ότι η οικογένεια αποτελείται από έναν άνδρα και μια γυναίκα που ανατρέφουν παιδιά και ότι αποτελεί το θεμελιώδες κύτταρο της κοινωνίας μας. Το άρθρο 24 για τα δικαιώματα του παιδιού καταφέρνει μάλιστα να μην λέγει, και εδώ παρότι το ζητήσαμε, ότι κάθε παιδί έχει το δικαίωμα να ζει με τους γονείς του. Παράλληλα, ο Χάρτης είναι υπερβολικά διακριτικός σχετικά με την ύπαρξη εθνικών κοινοτήτων και το δικαίωμά τους να καθορίζουν ίδιους κανόνες. Για παράδειγμα, η νέα απαίτηση της απαγόρευσης διακρίσεων λόγω γλώσσας που περιλαμβάνεται στα άρθρα 21 και 22 αντιφάσκει προς το γαλλικό σύνταγμα, το οποίο προβλέπει ότι γλώσσα της Γαλλικής Δημοκρατίας είναι η γαλλική.
<P>
Αρθρα που δημιουργούν σύγχυση ή νοθεύουν το γενικό πλαίσιο του Χάρτη. Ανέφερα ήδη το άρθρο 51-1 το οποίο ορίζει, αντιθέτως προς τα φαινόμενα, ότι ο Χάρτης δεν τροποποιεί σε καμία περίπτωση τις αρμοδιότητες που καθορίζονται από τις συνθήκες. Στην πραγματικότητα, ο Χάρτης κρύβει τόσες αντιφάσεις που κάποιος θα πρέπει να λύσει κάποια στιγμή. Επίσης, ανέφερα το άρθρο 52-2, σύμφωνα με το οποίο η έννοια και η εμβέλεια των δικαιωμάτων του Χάρτη είναι ίδιες με εκείνες που επιφυλάσσει η Ευρωπαϊκή Σύμβαση ανθρωπίνων δικαιωμάτων. Στην πραγματικότητα, αυτή η προσέγγιση είναι πολύ δύσκολο να πραγματοποιηθεί, διότι διαβάζοντας κανείς το Χάρτη ποτέ δεν ξέρει αν έχει μπροστά του ένα άρθρο που θέλησε να σεβαστεί τη Σύμβαση, ή ένα άρθρο που θέλησε εσκεμμένα να απομακρυνθεί από αυτή. Τέλος, πρέπει να υπενθυμίσουμε και το άρθρο 52-1, το οποίο αναφέρει ότι μπορούν να τεθούν περιορισμοί στην άσκηση των δικαιωμάτων, εφόσον· "ανταποκρίνονται πραγματικά σε στόχους γενικού ενδιαφέροντος που αναγνωρίζει η Ένωση" · Αν ο Χάρτης καταστεί αναγκαστικός, μια τέτοια φράση θα περιόριζε επικίνδυνα την κυριαρχία των κρατών.
<P>
Γενικότερα, λυπούμεθα για το ότι το προοίμιο του Χάρτη δεν έθεσε το κείμενο αυτό στις σωστές του διαστάσεις υπενθυμίζοντας ότι η Ευρωπαϊκή Ένωση είναι ένωση εθνών και ότι οι πολίτες έχουν το θεμελιώδες δικαίωμα να βλέπουν ότι γίνονται σεβαστές οι αποφάσεις που λαμβάνουν δημοκρατικά σε εθνικό επίπεδο. Όπως είπα στη συζήτηση που προηγήθηκε της ψηφοφορίας, ελπίζω ότι οι κυβερνήσεις που θα συνέλθουν στη Νίκαια, αν επιθυμούν να εγκρίνουν αυτό το Χάρτη ως πολιτική δήλωση, θα προτάξουν μια περιοριστική διακήρυξη που θα υπενθυμίζει αυτή την κατάσταση, καθώς και τη θεμελιώδη αρμοδιότητα των εθνικών κοινοβουλίων όσον αφορά τα δικαιώματα των πολιτών.

<SPEAKER ID=77 LANGUAGE="EN" NAME="Berthu, Bonde, Camre, Deva, Hannan, Helmer, Ribeiro e Castro και Sumberg">
. (EN) Η ομάδα SOS Δημοκρατία απορρίπτει το Χάρτη των Θεμελιωδών Δικαιωμάτων για τρεις λόγους. Πρώτον, γιατί είναι περιττός. Δεύτερον, γιατί είναι αντιδημοκρατικός. Και τρίτον, γιατί ενδέχεται να περιορίσει μάλλον, και όχι να ενισχύσει, τις ελευθερίες των λαών της Ευρώπης. Παραθέτουμε μία σύντομη επεξήγηση των τριών αυτών λόγων διαφωνίας μας, κατά σειρά.
<P>
Η κύρωση του Χάρτη των Θεμελιωδών Δικαιωμάτων και Ελευθεριών θα είναι ένα από τα πιο φιλόδοξα εγχειρήματα που ανέλαβε ποτέ η Ευρωπαϊκή Ένωση. Πριν όμως προχωρήσουμε σε ένα εγχείρημα τέτοιας εμβέλειας, θα πρέπει να θέσουμε στους εαυτούς μας το ερώτημα: σε ποια χώρα της Δυτικής Ευρώπης διαπράττονται οι τερατώδεις παραβιάσεις των ανθρωπίνων δικαιωμάτων στις οποίες αναφέρεται το εν λόγω κείμενο; Σε τελική ανάλυση, έχουμε να κάνουμε με 15 σύγχρονες δημοκρατίες, όχι με 15 Ρουάντες.
<P>
Όλα τα κράτη μέλη δεσμεύονται ήδη από την Ευρωπαϊκή Σύμβαση ανθρωπίνων δικαιωμάτων, την οικουμενική διακήρυξη των Ηνωμένων Εθνών και αναρίθμητες άλλες μικρότερες συμφωνίες. Γιατί θα πρέπει να παρέμβει και η ΕΕ σε αυτόν τον τομέα;
<P>
Κανείς δεν έχει ακόμα απαντήσει σε αυτό το ερώτημα. Είναι αλήθεια ότι ο Roman Herzog, πρόεδρος την συνέλευσης που ανέλαβε την εκπόνηση του Χάρτη, κατέβαλε κάθε δυνατή προσπάθεια για να μας διαβεβαιώσει ότι ο Χάρτης δεν θα δημιουργήσει νέα δικαιώματα. Εάν είναι έτσι, τότε είναι περίεργο να θεσμοθετείται μια τόσο μεγάλη συνταγματική επανάσταση για τόσο μικρό κέρδος.
<P>
Στην ΕΕ, μπορεί να μην απειλούνται άμεσα τα ανθρώπινα δικαιώματα, απειλείται, ωστόσο, η δημοκρατική λογοδοσία. Ο Χάρτης θα εμπλέξει το Δικαστήριο των ΕΚ στη λήψη διαφόρων πολιτικών αποφάσεων σε τομείς τόσο διαφορετικούς μεταξύ τους, όπως η εργασιακή νομοθεσία, η πολιτική έκδοσης, η μετανάστευση και η οικογένεια. Δεδομένου ότι οι δικαστές αυτοί δεν είναι εκλεγμένοι από κανέναν, κάτι τέτοιο θα αποτελέσει υποβάθμιση της δημοκρατικής διακυβέρνησης.
<P>
Πέραν αυτών, ο Χάρτης θα υποχρεώσει το ΔΕΚ να ανατρέψει εθνικές νομοθετικές πράξεις ή ακόμα και εθνικές συνταγματικές διατάξεις σε αρκετούς νέους τομείς πολιτικής. Δεδομένου ότι το ΔΕΚ, βασιζόμενο στο πολύ πιο περιορισμένο κείμενο των ισχυουσών ευρωπαϊκών συνθηκών, έχει επιδείξει μία ανησυχητική τάση δικαστικού ακτιβισμού, το πρόβλημα αναμένεται να είναι ιδιαίτερα οξύ.
<P>
Ακόμα και όσοι αποδέχονται την προοπτική ενός γραπτού συντάγματος για την ΕΕ, θα πρέπει να διστάσουν αν αναλογιστούν ορισμένες από τις διατάξεις του Χάρτη.
<P>
Τη μεγαλύτερη ανησυχία προκαλεί το άρθρο 52, το οποίο προβλέπει την άρση των δικαιωμάτων που αναφέρονται σε άλλα σημεία του Χάρτη, εάν έρθουν σε αντίθεση με το "γενικότερο συμφέρον που αναγνωρίζει η Ένωση" . Το άρθρο αυτό επαναφέρει την έννοια του "δημοσίου συμφέροντος" την οποία, το Συμβούλιο της Ευρώπης προσπαθούσε να καταργήσει το τελευταίο μισό του αιώνα. Το δικαίωμα μιας κυβέρνησης να αναστέλλει αυθαίρετα το σύνταγμά της είναι το χαρακτηριστικό γνώρισμα της τυραννίας. Στη ναζιστική Γερμανία, για παράδειγμα, η διάταξη αυτή υπήρχε στο πλαίσιο του επονομαζόμενου "Νόμου εξουσιοδότησης" .
<P>
Ένα άλλο ζήτημα, λιγότερο συνταρακτικό, αλλά όχι λιγότερο σημαντικό, είναι η κακή σύνταξη του Χάρτη. Πάρτε, για παράδειγμα, το άρθρο 21, που απαγορεύει "κάθε διάκριση ιδίως λόγω φύλου, φυλής, χρώματος, εθνοτικής καταγωγής ή κοινωνικής προέλευσης, γενετικών χαρακτηριστικών, γλώσσας, θρησκείας ή πεποιθήσεων, πολιτικών φρονημάτων ή κάθε άλλης γνώμης, ιδιότητας μέλους εθνικής μειονότητας, περιουσίας, γέννησης, αναπηρίας, ηλικίας ή γενετήσιου προσανατολισμού" . Αν το διαβάσουμε κατά γράμμα, το άρθρο αυτό θα μπορούσε να σημαίνει ότι ένα σοσιαλιστικό κόμμα δεν μπορεί να αποκλείσει άτομα συντηρητικών πεποιθήσεων που θα ήθελαν να θέσουν υποψηφιότητα με αυτό, ή ότι ένας θίασος της όπερας θα έπρεπε να προτείνει ρόλους σοπράνο σε άντρες. Ο καθένας μπορεί να μαντέψει πώς θα χρησιμοποιηθούν τόσο ασαφώς διατυπωμένες διατάξεις από ένα ακτιβιστικό δικαστήριο.
<P>
Τα ανθρώπινα δικαιώματα είναι ήδη σεβαστά στην ΕΕ και διαφυλάττονται από τις εθνικές συνταγματικές διατάξεις σύμφωνα με τα διάφορα έθιμα των κρατών μελών. Ο Χάρτης παρέχει τώρα έναν μηχανισμό για τον περιορισμό ή την ανατροπή αυτών των δικαιωμάτων, χωρίς καν να ισχυρίζεται ότι προτείνει κάποια άλλα.
<P>
Ως Ευρωπαίοι, πολλοί από εμάς είμαστε υπερήφανοι για το γεγονός ότι είμαστε ελεύθεροι να κάνουμε οτιδήποτε, εφόσον δεν απαγορεύεται ρητά από το νόμο. Ωστόσο, τώρα προτείνεται να μας "παραχωρούνται" τα δικαιώματά μας από Ευρωπαίους δικαστές. Το SOS Δημοκρατία απορρίπτει την ιδέα της εξάρτησης από την ΕΕ, η οποία θα μας παραχωρεί τις ελευθερίες που δικαιούμαστε. Όπως είπε και ο Aldous Huxley: "Οι ελευθερίες δεν παραχωρούνται: κερδίζονται" .

<SPEAKER ID=78 LANGUAGE="SV" NAME="Bonde, Eriksson, Frahm, Krarup, Sandbζk, Seppδnen και Sjφstedt">
. (SV) Στο κεφάλαιο VII, Γενικές Διατάξεις, άρθρο 51.2 στο σχέδιο του Χάρτη των Θεμελιωδών Δικαιωμάτων αναφέρεται ότι ο Χάρτης αυτός δεν δημιουργεί νέες αρμοδιότητες ή καθήκοντα στην Κοινότητα και την Ένωση, ούτε τροποποιεί τις αρμοδιότητες και τα καθήκοντα που καθορίζονται στις συνθήκες. Γι' αυτό στερείται πραγματικής σημασίας για τα δικαιώματα των πολιτών.
<P>
Η συζήτηση για το Χάρτη αυτό επικροτήθηκε θερμά από τους φεντεραλιστές της ΕΕ οι οποίοι θέλουν αυτός να αποτελέσει το έναυσμα ενός συντάγματος για την Ευρωπαϊκή Ένωση.
<P>
Ωστόσο εμείς διαβλέπουμε έναν μεγάλο κίνδυνο με το Χάρτη αυτό: μπορεί να υποσκάψει το έργο του Συμβουλίου της Ευρώπης υπέρ των ανθρωπίνων δικαιωμάτων και να έχει ως αποτέλεσμα τη διαφορετική αντιμετώπιση των ανθρωπίνων δικαιωμάτων στα ευρωπαϊκά κράτη στο μέλλον.
<P>
Καταψηφίσαμε το Χάρτη αυτό γιατί τον απορρίπτουμε στο σύνολό του. Αυτό δεν σημαίνει ότι είμαστε κατά των ανθρωπίνων δικαιωμάτων. Θεωρούμε ωστόσο ότι τα δικαιώματα αυτά μπορούν να εξασφαλισθούν από όργανα διαφορετικά από την Ευρωπαϊκή Ένωση. Πιστεύουμε ότι το σχέδιο του Χάρτη αποτελεί ένα κακό προϊόν το οποίο θα πρέπει να εγκαταλειφθεί. Αντ' αυτού καλούμε την ΕΕ να επικυρώσει τη σύμβαση για τα ανθρώπινα δικαιώματα του Συμβουλίου της Ευρώπης καθώς και άλλες συμβάσεις σχετικά με κοινωνικά και πολιτιστικά δικαιώματα.

<SPEAKER ID=79 LANGUAGE="FR" NAME="Caudron">
. (FR) Ο Χάρτης των θεμελιωδών δικαιωμάτων της Ευρωπαϊκής Ένωσης που ενέκρινε σήμερα το Ευρωπαϊκό Κοινοβούλιο είναι ένα εξαιρετικά σημαντικό έγγραφο.
<P>
Ασφαλώς, ο Χάρτης αυτός παρουσιάζει ακόμα πολλά κενά όσον αφορά την ουσία, αλλά και τον τύπο.
<P>
Ασφαλώς, προσωπικά θα προτιμούσα η κοινωνική του διάσταση να είναι πολύ σημαντικότερη !
<P>
Ασφαλώς, θα ήθελα να ενσωματωθεί απευθείας στις ευρωπαϊκές συνθήκες μας !
<P>
Εξάλλου, δεν πρέπει να φοβούμεθα να εκφράσουμε τη χαρά μας, ούτε πρέπει να αγνοούμε τη σημαντική εργασία που επιτελέστηκε και τα σημαντικά αποτελέσματα που επετεύχθησαν σήμερα.
<P>
Ο Χάρτης των Θεμελιωδών Δικαιωμάτων είναι ένα έγγραφο και ένας Χάρτης κοινός για όλους τους ευρωπαίους πολίτες !
<P>
Τώρα, πρέπει να τον διαδώσουμε ευρέως, να τον κάνουμε γνωστό σε όλους, να επιτρέψουμε σε όσο το δυνατόν περισσότερους πολίτες να σκεφθούν τις προτάσεις του. Έτσι, θα διαποτίσει προοδευτικά, μέσω της νομολογίας, το σύνολο των εθνικών και ευρωπαϊκών δικαίων μας !
<P>
Πρόκειται για εξαιρετικά θετικό αποτέλεσμα για τη γαλλική Προεδρία της Ευρωπαϊκής Ένωσης και για το Ευρωπαϊκό Κοινοβούλιο.
<P>
Αύριο, θα πρέπει ασφαλώς να τον βοηθήσουμε να εξελιχθεί και να τον συμπληρώσουμε. Θα πρέπει να τον εντάξουμε πολύ γρήγορα στις Συνθήκες μας. Παράλληλα, θα πρέπει να βάλουμε στα σκαριά ένα ευρωπαϊκό σύνταγμα για μιαν Ευρώπη δημοκρατική, διαφανή, αποτελεσματική που να ανήκει στους πολίτες.
<P>
Αλλά επαναλαμβάνω ότι σήμερα, έχουμε κάθε λόγο να είμαστε υπερήφανοι για τις συνθήκες υπό τις οποίες πραγματοποιήσαμε αυτό το σημαντικό για την Ευρώπη βήμα.

<SPEAKER ID=80 LANGUAGE="EN" NAME="Crowley">
. (EN) Ψήφισα υπέρ του Χάρτη και συμφωνώ ότι δεν θα πρέπει να αντιτιθέμεθα στα δικαιώματα που περιλαμβάνει.
<P>
Ωστόσο, όπως έχω ήδη δηλώσει ενώπιον του Σώματος, η προοπτική να αποκτήσει ο Χάρτης δεσμευτικό χαρακτήρα με βρίσκει αντίθετο. Εγώ και η κυβέρνησή μου θεωρούμε το Χάρτη πολιτική διακήρυξη.
<P>
Θα πρέπει να διασφαλίσουμε ότι τα υπάρχοντα δικαιώματα που απορρέουν από την Ευρωπαϊκή Σύμβαση ανθρωπίνων δικαιωμάτων, και επικυρώνονται από την απόφαση του Ευρωπαϊκού Δικαστηρίου Ανθρωπίνων Δικαιωμάτων του Στρασβούργου, δεν θα περιοριστούν ούτε θα καταστούν ασαφή.
<P>
Όλα τα κράτη μέλη υπέγραψαν και επικύρωσαν την ΕΣΑΔ, η οποία έχει αναπτύξει σημαντικό σώμα νομολογίας και δικαιωμάτων και έχει αποδείξει την ικανότητά της να εξελίσσεται παράλληλα με την κοινωνία.
<P>
Συνεπώς, υποστηρίζω το Χάρτη όπως ψηφίστηκε σήμερα, αλλά δεν θα τον υποστήριζα ως κείμενο δεσμευτικού χαρακτήρα.

<SPEAKER ID=81 LANGUAGE="SV" NAME="Gahrton">
Verts/ALE), γραπτώς. (SV) Στο κεφάλαιο VII, Γενικές Διατάξεις, άρθρο 51.2 στο σχέδιο του Χάρτη των Θεμελιωδών Δικαιωμάτων αναφέρεται ότι ο Χάρτης αυτός δεν δημιουργεί νέες αρμοδιότητες ή καθήκοντα στην Κοινότητα και την Ένωση, ούτε τροποποιεί τις αρμοδιότητες και τα καθήκοντα που καθορίζονται στις συνθήκες. Γι' αυτό στερείται πραγματικής σημασίας για τα δικαιώματα των πολιτών.
<P>
Η συζήτηση για το Χάρτη αυτό επικροτήθηκε θερμά από τους φεντεραλιστές της ΕΕ οι οποίοι θέλουν να αποτελέσει αυτός το έναυσμα ενός συντάγματος για την Ευρωπαϊκή Ένωση.
<P>
Ωστόσο διαβλέπω έναν μεγάλο κίνδυνο με το Χάρτη αυτό: μπορεί να υποσκάψει το έργο του Συμβουλίου της Ευρώπης υπέρ των ανθρωπίνων δικαιωμάτων και να έχει ως αποτέλεσμα τη διαφορετική αντιμετώπιση των ανθρωπίνων δικαιωμάτων στα ευρωπαϊκά κράτη στο μέλλον.
<P>
Καταψήφισα το Χάρτη αυτό γιατί τον απορρίπτω στο σύνολό του. Αυτό δεν σημαίνει ότι είμαι κατά των ανθρωπίνων δικαιωμάτων. Θεωρώ ωστόσο ότι τα δικαιώματα αυτά μπορούν να εξασφαλισθούν από όργανα διαφορετικά από την Ευρωπαϊκή Ένωση. Πιστεύω ότι το σχέδιο του Χάρτη αποτελεί ένα κακό προϊόν το οποίο θα πρέπει να εγκαταλειφθεί.

<SPEAKER ID=82 LANGUAGE="FR" NAME="Goebbels">
. (FR) Θεωρώ το Χάρτη των θεμελιωδών δικαιωμάτων ως ένα ουσιαστικό βήμα προόδου. Εντούτοις, απείχα κατά την τελική ψηφοφορία, διότι θεωρώ ότι ορισμένα κοινωνικά δικαιώματα διατυπώνονται κατά τρόπο λιγότερο ρητό από τα οικονομικά δικαιώματα. Τόσο το "δικαίωμα εργασίας" , όσο και το "δικαίωμα απεργίας" περιλαμβάνονται μόνον εμμέσως. Οι Ευρωπαίοι έχουν "δικαίωμα προς εργασία" (το αντίθετο θα ήταν περίεργο), έχουν το δικαίωμα να υπερασπίζονται τα κοινωνικά τους συμφέροντα με "συλλογικές δράσεις" , "συμπεριλαμβανομένης της απεργίας" . Γιατί να μην αναγνωρίζεται ευθέως το "δικαίωμα απεργίας" ;
<P>
Επιπλέον, θα προτιμούσα ένα Χάρτη όχι μόνον για τα "δικαιώματα" των πολιτών, αλλά και για τις "υποχρεώσεις" των τελευταίων έναντι της κοινωνίας. Το άρθρο 17 αναφέρει πολύ προσεκτικά ότι "η χρήση των αγαθών" μπορεί να υπόκειται σε περιορισμούς από το νόμο για λόγους γενικού συμφέροντος. Αλλά δεν υπάρχει ούτε ίχνος της κοινωνικής υποχρέωσης που γεννά το δικαίωμα ιδιοκτησίας.
<P>
Ο Χάρτης απαριθμεί τις θεμελιώδεις ελευθερίες τις οποίες πρέπει να απολαμβάνουν οι συμπολίτες μου. Αλλά πουθενά δεν γίνεται λόγος για την υποχρέωση του καθενός να σέβεται τα δικαιώματα των άλλων. Μια κοινωνία που αναγνωρίζει μόνον δικαιώματα, αλλά όχι υποχρεώσεις, καταντά εγωιστική.

<SPEAKER ID=83 LANGUAGE="DE" NAME="Hager">
. (DE) Παρ' ότι δεν παραγνωρίζεται η σημασία των θεμελιωδών δικαιωμάτων για τους πολίτες της Ένωσης, οι εκπρόσωποι του κόμματος της ελευθερίας στο Ευρωπαϊκό Κοινοβούλιο απέσχον διότι αφενός μεν προβλήματα σχετικά με το περιεχόμενο του Χάρτη (όπως, επί παραδείγματι η απαγόρευση της αναπαραγωγικής, αλλά όχι και της θεραπευτικής κλωνοποίησης του ανθρώπου) απαγορεύουν την υπερψήφισή του, αφ' ετέρου δε η Συνέλευση είναι μάλλον αμφίβολο όργανο μελλοντικών συνταγματικών εξελίξεων. Κατά πρώτον, στην προβλεπόμενη κατανομή αρμοδιοτήτων μεταξύ του ΔΕΚ και του ΕΔΑΔ ενέχεται ο κίνδυνος της ανάπτυξης αποκλίνουσας νομολογίας και ως εκ τούτου της αντίθετης με τα θεμελιώδη δικαιώματα άνισης μεταχείρισης των πολιτών ακριβώς σε αυτά τα λεπτά θέματα. Επιπλέον είμαστε πεπεισμένοι πως η απλή συμμετοχή κάποιων εθνικών βουλευτών δεν είναι δυνατό να υποκαταστήσει την εις βάθος ενασχόληση των εθνικών κοινοβουλίων με θέματα συνταγματικού χαρακτήρα.

<SPEAKER ID=84 LANGUAGE="EN" NAME="Inglewood">
. (EN) Μία από τις σημαντικότερες επικρίσεις κατά της ΕΕ στη Βρετανία είναι ότι φαίνεται να υπερβαίνει τις αρμοδιότητες που της έχουν ανατεθεί, τόσο από άποψη βάθους λεπτομέρειας, όσο και εύρους εφαρμογής. Εμείς, τα μέλη του συντηρητικού κόμματος, αναζητούμε τρόπους περιχαράκωσης αυτών των αρμοδιοτήτων, ώστε να συνάδουν με το γράμμα και το πνεύμα των Συνθηκών, και αναγνωρίζουμε ότι η θέση των κρατών μελών βρίσκεται στην καρδιά της ευρωπαϊκής πολιτικής διαδικασίας.
<P>
Η απαρίθμηση και η κατοχύρωση των αναπόσπαστων χαρακτηριστικών του συστήματος, που εγγυώνται δικαιώματα στα άτομα και καθορίζουν τα όρια της πολιτικής διαδικασίας, στην επικράτεια ορισμένων κρατών μελών που αποτελούν έναν ενιαίο, σχεδόν εσωτερικό, νομικό χώρο, παρέχει μία γόνιμη οδό για τη διερεύνηση και για την επίτευξη των επιθυμητών αυτών στόχων.
<P>
Το πρόβλημα με το Χάρτη των Θεμελιωδών Δικαιωμάτων είναι ότι πρόκειται για ένα υβρίδιο. Δεν είναι ούτε ένα νομικά περιχαρακωμένο σύστημα δικαιωμάτων, ούτε ένας κώδικας πολιτικής δεοντολογίας. Συγκεντρώνει νομικά, οικονομικά και κοινωνικά δικαιώματα κατά τρόπον ώστε να οδηγεί σε σύγχυση και έλλειψη σαφήνειας.

<SPEAKER ID=85 LANGUAGE="FR" NAME="Jonckheer">
. (FR) Καταψηφίζω την έγκριση του Χάρτη των θεμελιωδών δικαιωμάτων, κυρίως διότι δεν θέλω να συμμετάσχω σε μια συμβολική πράξη που γίνεται για να τραβήξει την προσοχή των μέσων ενημέρωσης και αποσκοπεί στην αποστολή ενός μηνύματος ταυτότητας και ελπίδας προς την ευρωπαϊκή κοινή γνώμη, το οποίο όμως βασίζεται κατά μέγα μέρος σε φενάκες.
<P>
Η συναινετική μέθοδος την οποία υιοθέτησαν τα μέλη της συνέλευσης κατέληξε, ως συνήθως όταν επιβάλλεται η ομοφωνία, σε ένα Χάρτη με το ελάχιστο δυνατό περιεχόμενο, η σύνταξη του οποίου σημαδεύεται από σημαντικά κενά και αντιφάσεις. Η αρχική ιδέα της συνέλευσης ήταν να υπάρξει ένα συναινετικό κείμενο που θα επέτρεπε στις δεκαπέντε κυβερνήσεις να το καταστήσουν αναγκαστικό με την ενσωμάτωσή του στις Συνθήκες. Τελικά, πιαστήκαμε κορόιδα: το κείμενο είναι πράγματι ανίσχυρο και δεν είναι αναγκαστικό.
<P>
Οι ευρωπαίοι πολίτες δεν έχουν καθόλου ανάγκη μια επίσημη διακήρυξη για τα θεμελιώδη δικαιώματα που τους αναγνωρίζουν εξάλλου οι διεθνείς συμβάσεις και οι εθνικές έννομες τάξεις. Δεν νομίζω ότι ένα τέτοιο αποτέλεσμα πείθει πολλούς ότι υπάρχει συμφέρον από την εξέλιξη της Ευρωπαϊκής Ένωσης. Ας γυρίσουμε σελίδα! ο Χάρτης είναι μια αποτυχημένη εργασία. Ο υπερβολικός συμβολισμός και η ομοφωνία σκοτώνουν την πολιτική.
<P>
Για να αισθάνονται οι πολίτες ότι η Ευρωπαϊκή Ένωση, οι πολιτικές της και τα θεσμικά της όργανα τους αφορούν, θα πρέπει οι βουλευτές, μεταξύ άλλων, να υπογραμμίζουν περισσότερο τις κρίσιμες επιλογές, τις αντιφάσεις, τις διαφορές συμφερόντων και σχεδίων που κινητοποιούν τους οικονομικούς και κοινωνικούς παράγοντες στην ευρωπαϊκή σκηνή. Η καθημερινή επικαιρότητα - θαλάσσιες μεταφορές ή ζωικά άλευρα - μας υποδεικνύει ότι πρέπει να ρυθμίσουμε και να ελέγξουμε πολύ περισσότερο τις αγορές και τους οικονομικούς παράγοντες και να αντιταχθούμε στα παγιωμένα συμφέροντα κέρδους και βραχυπρόθεσμης αντιμετώπισης. Χρειαζόμαστε καλύτερη ευρωπαϊκή νομοθεσία στην υπηρεσία μιας ποιότητας ζωής για όλους και της κοινωνικής αλληλεγγύης. Αυτός είναι ο αγώνας στον οποίο πρέπει να δώσουμε προτεραιότητα έτσι ώστε η επιβεβαίωση θεμελιωδών δικαιωμάτων σε πολιτικές επιλογές να πάρει σάρκα και οστά.

<SPEAKER ID=86 LANGUAGE="FR" NAME="Krivine και Vachetta">
. (FR) Η σοσιαλδημοκρατία μας είχε υποσχεθεί ότι η Ευρώπη δεν θα ήταν πλέον αποκλειστικά μια οικονομική αγορά, ένα νόμισμα και μια μηχανή απελευθέρωσης. Εμπλουτισμένη με ένα χάρτη "θεμελιωδών δικαιωμάτων" , η κοινωνική Ευρώπη θα γινόταν επιτέλους κοινωνική.
<P>
Αλλά δεν έγινε τίποτε τέτοιο. Αυτός ο Χάρτης αποτελεί κοινωνική οπισθοδρόμηση από την άποψη της δημοκρατίας και των ελευθεριών, υπολειπόμενος κατά πολύ των ισχυουσών Συνθηκών. Χρειάστηκαν πολλές πιέσεις για περιληφθεί τελικά το δικαίωμα του συνδικαλισμού και της απεργίας. Εκτός από μερικές γενικότητες, οι γυναίκες έχουν το δικαίωμα "γάμου και δημιουργίας οικογένειας" . Οι μετανάστες από την πλευρά τους, έχουν το δικαίωμα να μην "απελαύνονται συλλογικά" .
<P>
Τα κοινωνικά δικαιώματα απουσιάζουν. Δεν αναγνωρίζεται δικαίωμα εργασίας, αλλά "δικαίωμα προς εργασία" , δεν αναγνωρίζεται δικαίωμα κοινωνικής προστασίας ή στέγασης, αλλά δικαίωμα "κοινωνικής αρωγής και στεγαστικής βοήθειας" , δεν αναγνωρίζεται δικαίωμα σε σύνταξη ή σε κατώτατο εισόδημα. Δεν απαγορεύονται οι απολύσεις, αλλά αναγνωρίζεται "προστασία έναντι κάθε αδικαιολόγητης απόλυσης" . Στην πραγματικότητα, η καταπολέμηση του κοινωνικού αποκλεισμού υποβιβάζεται στο επίπεδο της πρόνοιας, αντί να θέτει την απαίτηση θεμελιωδών δικαιωμάτων αναγκαστικής ισχύος για τους εργοδότες και το κράτος. Αντιθέτως, ο Χάρτης επιφυλάσσει ασφαλώς περίοπτη θέση στο δικαίωμα ιδιοκτησίας και την επιχειρηματική ελευθερία.
<P>
Για όλους αυτούς τους λόγους, ο Χάρτης δεν πρέπει να ενσωματωθεί στις συνθήκες της Ένωσης και δεν μπορούμε να δεχθούμε το κείμενο αυτό ως έχει.

<SPEAKER ID=87 LANGUAGE="FR" NAME="Lienemann">
. (FR) Η διαδικασία που επελέγη για τη σύνταξη και την έγκριση του Χάρτη των θεμελιωδών δικαιωμάτων αφήνει ουσιαστικά στο Ευρωπαϊκό Κοινοβούλιο μια και μόνον επιλογή: να αποδεχθεί ή να απορρίψει το Χάρτη ως έχει. Μπροστά σε μια επιλογή τόσο πολωμένη, η ψήφος μου είναι σαφής: εγκρίνει την πρόοδο που αποτελεί αυτός ο Χάρτης, μια πρόοδο πολύ σχετική εντούτοις, όσον αφορά τόσο το περιεχόμενο, όσο και την εμβέλεια αυτού του κειμένου.
<P>
Καταρχάς, πρέπει να επανεξετάσουμε την διαδικασία που ακολουθήθηκε. Παρόλο που η μέθοδος της συνέλευσης είναι ενδιαφέρουσα και γόνιμη για τη σύνταξη ενός βασικού κειμένου που επιζητεί ευρεία συναίνεση, εντούτοις τίποτε δεν δικαιολογεί να στερείται το Ευρωπαϊκό Κοινοβούλιο, το οποίο ενσαρκώνει την αντιπροσώπευση των ευρωπαϊκών λαών, τη δυνατότητα να τροποποιήσει, να εμπλουτίσει αυτό το κείμενο.
<P>
Και όμως, όταν ο ιστορικός σκύβει στον τρόπο με τον οποίο καταρτίστηκε η διακήρυξη των δικαιωμάτων του ανθρώπου και του πολίτη ή οι διεθνείς διακηρύξεις της ίδιας μορφής, ανακαλύπτει μέχρι ποίου σημείου η κοινοβουλευτική συζήτηση, ο μηχανισμός τροπολογιών μπόρεσαν να δώσουν πνοή, συνεκτικότητα, αλλά και φιλοδοξία σε αυτά τα ιδρυτικά κείμενα που ακόμα και σήμερα είναι γεμάτα δύναμη.
<P>
Την ώρα που η θεσμική συζήτηση αρχίζει συγχρόνως με την έγκριση του Χάρτη, όλες και όλοι εκείνοι που, όπως εγώ, επιθυμούν ένα ευρωπαϊκό σύνταγμα και θεωρούν ότι αυτός ο Χάρτης μπορεί να χρησιμεύσει ως σκελετός για το προοίμιο ενός τέτοιου συντάγματος, θα έπρεπε να απαιτήσουν να δοθεί η δυνατότητα στο Ευρωπαϊκό Κοινοβούλιο να ψηφίσει το περιεχόμενό του στο πλαίσιο της φυσιολογικής κοινοβουλευτικής παρέμβασής του, δηλαδή μετά από συζήτηση επί της ουσίας.
<P>
Σε συνάρτηση με αυτή τη θεσμική συζήτηση, η ενσωμάτωση του Χάρτη στις συνθήκες για την ΕΕ είναι ουσιώδους σημασίας, ούτως ώστε να μπορούν να εξασφαλιστούν για όλους τα δικαιώματα που εξαγγέλλονται εδώ και να μπορούν να αναπτυχθούν οι δημόσιες πολιτικές που είναι απαραίτητες για την υλοποίησή τους, είτε από τα κράτη μέλη, είτε από την ίδια την Ένωση, χωρίς να έρχονται σε αντίφαση με τα ισχύοντα νομικά κείμενα. Πράγματι, είμαστε αναγκασμένοι να διαπιστώσουμε ότι ο νόμος του ελεύθερου ανταγωνισμού, της ενιαίας αγοράς επιβάλλεται υπερβολικά συχνά έναντι όλων των άλλων απαιτήσεων και, στην πραγματικότητα, καταπατά τα κοινωνικά και τα θεμελιώδη δικαιώματα. Έχουμε δει πάρα πολλά κείμενα διακηρύξεων που δεν συνοδεύονται από αποτελέσματα. Αυτή είναι λοιπόν η πρώτη προτεραιότητα: να αποκτήσει ο Χάρτης πραγματική νομική εμβέλεια.
<P>
Από την άλλη πλευρά, το σημερινό περιεχόμενο είναι σε ορισμένα σημεία αντιφατικό και ανεπαρκές. Κατά πρώτον, οι μεταφραστικές διαφορές μεταξύ γερμανικής και γαλλικής εκδοχής δεν απαντούν στα ερωτηματικά σχετικά με την αναφορά σε "θρησκευτικές" ή "πνευματικές" αξίες. Από την πλευρά μου, είμαι πεπεισμένος ότι η θρησκευτική ουδετερότητα είναι απελευθερωτική και επίκαιρη αξία. Λυπούμαι για την αμφισημία των όρων και την έλλειψη σαφέστερης αναφοράς στην θρησκευτική ουδετερότητα.
<P>
Κατά δεύτερον, το δικαίωμα εργασίας δεν εξαγγέλλεται κατά άμεσο τρόπο. Όλοι αναμετρούν πόσο η αναφορά ότι "κάθε πρόσωπο έχει δικαίωμα να εργάζεται" είναι ελάχιστα φιλόδοξη για το θέμα. Μεταξύ της μη απαγόρευσης της πρόσβασης στην εργασία και της δράσης για να την κάνει δυνατή δεν υπάρχει μόνον μια λεκτική απόκλιση. Ο Χάρτης μας θα έπρεπε να εξαγγέλλει σαφώς το δικαίωμα εργασίας, όπως εξάλλου και το δικαίωμα στέγασης που και αυτό εκφράζεται με μια ελάχιστα προστατευτική υπεκφυγή.
<P>
Αυτός ο Χάρτης πρέπει να βελτιωθεί και το Κοινοβούλιό μας πρέπει να προτείνει μια στρατηγική που να επιτρέπει την ενημέρωση και τον εμπλουτισμό του.

<SPEAKER ID=88 LANGUAGE="EN" NAME="Martin, David">
. (EN) Θα ψηφίσω υπέρ αυτής της έκθεσης και θα ήθελα να καταγραφούν τα συγχαρητήριά μου προς τον κ. Duff και τον κ. Voggenhuber για τον τρόπο με τον οποίο καθοδήγησαν το Κοινοβούλιο στο σημαντικό αυτό θέμα.
<P>
Αναμένω με χαρά την επίσημη ανακήρυξη του Χάρτη των Θεμελιωδών Δικαιωμάτων στη Νίκαια.

<SPEAKER ID=89 LANGUAGE="NL" NAME="Meijer">
Δεν αρνούμαι ότι στον Χάρτη περιλαμβάνονται σημεία με τα οποία δεν μπορώ να συμφωνήσω. Τέτοια σημεία περιλαμβάνονται επίσης και στα εθνικά συντάγματα, στην Ευρωπαϊκή Σύμβαση για την προστασία των δικαιωμάτων του ανθρώπου και στον Ευρωπαϊκό Κοινωνικό Χάρτη. Έτσι κι αλλιώς δεν περιλαμβάνει πολλά σημεία ο Χάρτης, παρά τις απαιτήσεις που εξέφρασαν τα συνδικάτα, οι περιβαλλοντικές οργανώσεις και οι οργανώσεις που αγωνίζονται για την προστασία των ανθρωπίνων δικαιωμάτων. Έτσι ο Χάρτης αποτελεί ένα περιττό έγγραφο. Ένα προπαγανδιστικό έγγραφο που δίνει την εντύπωση ότι ρυθμίζει κάτι σημαντικό, χωρίς ωστόσο να το κάνει στην πραγματικότητα. Εξάλλου πρόκειται για ένα έγγραφο που επιφέρει νομική σύγχυση, προξενώντας ανταγωνισμό στις αρμοδιότητες του Ευρωπαϊκού Δικαστηρίου για τα Ανθρώπινα Δικαιώματα στο Στρασβούργο και του Δικαστηρίου των Ευρωπαϊκών Κοινοτήτων στο Λουξεμβούργο. Με τον τρόπο αυτό, ο Χάρτης δεν αποτελεί πλέον απλώς ένα προπαγανδιστικό όργανο που δείχνει τι καλό πράγμα είναι αυτή η Ευρωπαϊκή Ένωση εντός της οποίας όλοι θα πρέπει να ζουν μακάριοι και ευτυχισμένοι. Θίγει τις εθνικές αρμοδιότητες των κρατών μελών, χωρίς ωστόσο να προσθέτει τίποτα περισσότερο για τους Ευρωπαίους. Εάν δεν τροποποιηθεί δίνοντας περισσότερη έμφαση στα κοινωνικά θεμελιώδη δικαιώματα και το περιβάλλον, δεν θα μπορέσω να συμφωνήσω με την υιοθέτηση του Χάρτη αυτού.

<SPEAKER ID=90 LANGUAGE="DE" NAME="Modrow">
. (DE) Ο "Χάρτης των Θεμελιωδών Δικαιωμάτων της Ευρωπαϊκής Ένωσης" είναι ένα σημαντικό βήμα για τον προσδιορισμό των γενικών, κοινών αξιών της Ευρωπαϊκής Ένωσης. Παρ' όλα αυτά, στην ψηφοφορία δήλωσα αποχή, και καθοριστικής σημασίας για την επιλογή μου ήταν οι εξής λόγοι:
<P>
1. Ο Χάρτης ορίζει σημαντικά θεμελιώδη δικαιώματα. Στη μορφή με την οποία υποβάλλεται, δεν καλύπτει ικανοποιητικά σημαντικές απαιτήσεις για την κοινωνική δικαιοσύνη που εγώ υποστηρίζω. Λόγου χάρη, δεν περιλαμβάνει το δικαίωμα στην εργασία, και το δικαίωμα στην κατοικία. Εξ άλλου απουσιάζει η σύνδεση της περιουσίας με τις κοινωνικές υποχρεώσεις. Ήδη σήμερα θεωρείται δεδομένο πως ο Χάρτης θα μπορούσε να αποτελέσει τη βάση ενός ευρωπαϊκού Συντάγματος. Ένας λόγος παραπάνω που κάνει απαραίτητη την ενσωμάτωση θεμελιωδών κοινωνικών δικαιωμάτων.
<P>
2. Ο Χάρτης προκύπτει ως αποτέλεσμα εργασίας μιας συνέλευσης με ευρεία σύνθεση και δημόσιες συνεδριάσεις. Πρόκειται ασφαλώς για πρόοδο στην επεξεργασία εγγράφων με τόσο θεμελιακή σημασία. Όμως έτσι δεν εκπληρώνεται η προσδοκία της ΕΕ, να γίνει μία ένωση των λαών και των πολιτών της. Ο Χάρτης πρέπει, οφείλει, να δώσει φωνή στις κοινές αξίες των λαών της Ευρωπαϊκής Ένωσης, να μπορεί να συζητηθεί και από τους λαούς. Γι' αυτό θα έπρεπε να μην συμφωνηθεί και να μην τεθεί σε ισχύ στη σύνοδο του Συμβουλίου στη Νίκαια, αλλά θα έπρεπε η σύνοδος κορυφής να δώσει την ώθηση για μια πανευρωπαϊκή συζήτηση για το Χάρτη. Αυτή, πιστεύω είναι η ευκαιρία να διαμορφωθεί ακόμη περισσότερο η Ευρώπη των λαών και της ευρείας συμμετοχής των πολιτών.
<P>
3. Στο Χάρτη διατυπώνονται εν μέρει υψηλές προσδοκίες, αλλά δεν υπάρχει ο απαραίτητος δεσμευτικός χαρακτήρας. Αρα οι πολίτες δεν έχουν δικαίωμα προσφυγής στη δικαιοσύνη. Η Ευρώπη των πολιτών, την οποία επιδιώκουμε, θα έπρεπε να προσφέρει τέτοιες δυνατότητες.
<P>
Για τους λόγους αυτούς δήλωσα αποχή κατά τη ψηφοφορία στην ολομέλεια του Ευρωπαϊκού Κοινοβουλίου.

<SPEAKER ID=91 LANGUAGE="EN" NAME="Provan">
. (EN) Ψήφισα υπέρ του Χάρτη Θεμελιωδών Δικαιωμάτων γιατί θεωρώ ότι πρόκειται για δήλωση προθέσεων.
<P>
Οι βασικοί όροι του δεν τίθενται υπό αμφισβήτηση και θα πρέπει να έχουν την υποστήριξη όλων. Δεν πρόκειται να υπάρξει μετατόπιση της ισορροπίας δυνάμεων μεταξύ ΕΕ και κρατών μελών. Ο Χάρτης αυτός αποτελεί κείμενο διακήρυξης και διασαφηνίζει τη θέση της ΕΕ - ιδιαίτερα για όσους επιζητούν να ενταχθούν στη διευρυμένη Ευρώπη.
<P>
Θα πρέπει, ωστόσο, να σταθούμε κατηγορηματικά αντίθετοι σε οποιαδήποτε προσπάθεια ανάδειξης του Χάρτη σε κείμενο δεσμευτικού χαρακτήρα, κάτι που απλώς θα δημιουργούσε ανασφάλεια δικαίου. Είναι σαφές ότι ο δεσμευτικός χαρακτήρας δεν προσιδιάζει στο κείμενο αυτό, καθώς δεν πρόκειται για νομικό κείμενο.

<SPEAKER ID=92 NAME="Queirσ">
(ΡΤ) Απείχα από την ψηφοφορία σχετικά με το Χάρτη των Θεμελιωδών Δικαιωμάτων διότι πιστεύω ότι, πριν από την έγκριση ή την απόρριψή του, ήταν απαραίτητο να γνωρίζουμε την τύχη που του επιφυλάσσεται στο Ευρωπαϊκό Συμβούλιο της Νίκαιας. Οι ρήτρες του θα έχουν στο μέλλον απλώς διακηρυκτική αξία ή, αντίθετα, θα καταστούν δεσμευτικές για τα κοινοτικά θεσμικά όργανα και, συνεπακόλουθα, για τους ευρωπαίους πολίτες;
<P>
Γνωρίζουμε καλά τη θέση της πλειοψηφίας στο Κοινοβούλιο αυτό. Οι οπαδοί του ευρωπαϊκού φεντεραλισμού βλέπουν σε αυτό τον κατάλογο των δικαιωμάτων το έμβρυο ενός μελλοντικού ευρωπαϊκού συντάγματος, με το οποίο θα πρέπει να προσαρμοσθούν τα εθνικά συντάγματα των κρατών μελών. Κατανοούμε τη θέση τους όταν επιχειρούν να αποδώσουν μία ποιοτικά διαφορετική πολιτική σημασία σε ένα κείμενο σχετικά με τα θεμελιώδη δικαιώματα που όχι μόνο είναι αόριστο και γενικό αλλά επίσης έχει αμφίβολη χρησιμότητα σε μία ΕΕ η οποία δεν γνωρίζει σοβαρά ελλείμματα ούτε στο κανονιστικό επίπεδο ούτε στο επίπεδο της προστασίας και της εφαρμογής αυτών των δικαιωμάτων.
<P>
Ευτυχώς που η επικρατούσα τάση των εθνικών κυβερνήσεων φαίνεται να υποδεικνύει την οδό της ευθυκρισίας, δηλαδή την υιοθέτηση του Χάρτη με απλώς πολιτική και όχι δεσμευτική ισχύ. Η μεγάλη πολιτική συζήτηση σχετικά με το Χάρτη θα προκύψει, επομένως, πρώτα μεταξύ των εθνικών κυβερνήσεων και έπειτα, ενδεχομένως, όταν αυτό το Κοινοβούλιο θα έλθει αντιμέτωπο με την απόφασή του. Για το λόγο αυτό, και σύμφωνα με αυτό που δήλωσα στην αρχή αυτής της αιτιολόγησης ψήφου, δεν είναι δυνατό να υιοθετήσω άλλη στάση παρά μόνο την αποχή.

<SPEAKER ID=93 LANGUAGE="SV" NAME="Sacrιdeus">
. (SV) Το σχέδιο του Χάρτη των θεμελιωδών δικαιωμάτων περιλαμβάνει πολλές σημαντικές διατυπώσεις, οι οποίες είναι κεντρικής σημασίας για την αρχή της αξιοπρέπειας του ανθρώπου που εμείς οι σουηδοί Χριστιανοδημοκράτες υποστηρίζουμε θερμά.
<P>
Επειδή ωστόσο επικρατούν έντονες επιφυλάξεις στους δήμους και τις περιφέρειες της Σουηδίας σχετικά με την ανάγκη και τη σκοπιμότητα του να καταστεί νομικά δεσμευτικός ο Χάρτης αυτός και σχετικά με το πώς μπορεί πραγματικά η ΕΕ να εξασφαλίσει αυτά που υπόσχεται, προτίμησα να απόσχω αυτής της ψηφοφορίας.

<SPEAKER ID=94 LANGUAGE="EN" NAME="Scallon">
. (EN) Στη συζήτηση που πραγματοποιήθηκε σήμερα σε αυτή την αίθουσα, σχετικά με το Χάρτη των Θεμελιωδών Ανθρωπίνων Δικαιωμάτων, ο εκπρόσωπος της Επιτροπής δήλωσε ότι ο Χάρτης είναι το πρώτο βήμα προς την κατάρτιση ενός νομικά δεσμευτικού κειμένου. Ο ένας ομιλητής μετά τον άλλον, με λίγες μόνο εξαιρέσεις, αναφέρθηκαν στην ανάγκη μιας Ευρώπης με συνταγματικά δικαιώματα.
<P>
Οι δηλώσεις αυτές επιβεβαιώνουν τις ανησυχίες που έχουν εκφραστεί στη χώρα μου, ότι ο Χάρτης αυτός πρόκειται να αποτελέσει το προοίμιο ενός ευρωπαϊκού συντάγματος.
<P>
Πρόσφατα, ο πρωθυπουργός μας, κ. Ahern, δήλωσε σαφώς ότι ο Ευρωπαϊκός Χάρτης των Θεμελιωδών Δικαιωμάτων θα πρέπει να παραμείνει ένα πολιτικό, και όχι νομικό κείμενο. Μέλη της ιρλανδικής κυβέρνησης έθεσαν πρόσφατα θέμα για το κατά πόσον οι Βρυξέλες αποτελούν απειλή εναντίον της ιρλανδικής ταυτότητας και ο κ. Ahern, παρόλο που διαβεβαίωσε ότι η συμμετοχή της Ιρλανδίας στην ΕΕ είναι καθοριστική για την ευημερία και την οικονομική της πρόοδο, αντιτάχθηκε κατηγορηματικά σε οποιαδήποτε ταχεία μετάβαση σε μία περισσότερο ομοσπονδιακή - συγκεντρωτική - Ευρώπη, καθώς κάτι τέτοιο βρίσκεται πολύ πέραν αυτών που επιθυμούν ή είναι έτοιμοι να αποδεχτούν αυτή τη στιγμή οι περισσότεροι Ευρωπαίοι.
<P>
Λαμβάνοντας υπόψη την εθνική θέση της Ιρλανδίας καθώς και τις επιθυμίες των ψηφοφόρων μου, είμαι αναγκασμένος να καταψηφίσω το Χάρτη των Θεμελιωδών Δικαιωμάτων, ο οποίος μπορεί αυτή τη στιγμή να είναι μία απλή πολιτική διακήρυξη, όλα όμως συνηγορούν ότι προορίζεται να αποτελέσει το προοίμιο ενός ευρωπαϊκού συντάγματος που θα υπερισχύσει του συντάγματος της χώρας μου και της θέλησης του ιρλανδικού λαού.

<SPEAKER ID=95 LANGUAGE="FR" NAME="Souchet">
. (FR) Ψήφισα κατά, αποφασιστικά κατά, του σχεδίου Χάρτη θεμελιωδών δικαιωμάτων που μας είχε υποβληθεί.
<P>
Το έκανα, πριν από οτιδήποτε άλλο, για να καταγγείλω την αντιδημοκρατική διαδικασία της οποίας αποτελεί την κατάληξη. Από την αρχή ως το τέλος, η σύνταξή του προκάλεσε μια σειρά ενεργειών επίδειξης δύναμης.
<P>
Σημειολογική επίδειξη δύναμης ήδη εξ αρχής, με το ζήτημα του ονόματος του οργάνου από το οποίο προέρχεται αυτός ο Χάρτης. Αν και συνεστήθη ως "όργανο" από τη σύνοδο κορυφής της Κολωνίας, αυτοανακηρύχθηκε "Συνέλευση" , ένα όνομα που θυμίζει δυσάρεστα το 1793 και τις τρομοκρατικές παρεκκλίσεις της Γαλλικής Επανάστασης τις οποίες δημιούργησε μια άλλη η Συμβατική Εθνοσυνέλευση.
<P>
Επίδειξη δύναμης κατά των κοινοβουλίων. Το κείμενο αυτό, η οριστική εκδοχή του οποίου συντάχθηκε από ένα προεδρείο με αδιαφανή λειτουργία, θα επιβληθεί από το Δικαστήριο στους πολίτες των χωρών μας, χωρίς να έχει καν κυρωθεί από τα εθνικά μας κοινοβούλια, τα οποία εντούτοις διαθέτουν αποκλειστική αρμοδιότητα σε θέματα ανθρωπίνων δικαιωμάτων! Οι δε ευρωπαίοι βουλευτές, όχι μόνον δεν είχαν το δικαίωμα να καταθέσουν τροπολογίες για το κείμενο του Χάρτη, αλλά τους επιβλήθηκε να διεξαχθεί η ψηφοφορία για το ίδιο το ψήφισμα en bloc, περιφρονώντας τους στοιχειωδέστερους δημοκρατικούς κανόνες.
<P>
Επίδειξη δύναμης κατά μιας σειράς θεμελιωδών δικαιωμάτων που δεν περιλήφθηκαν στο κείμενο κατά τρόπο ανησυχητικό. Έτσι, το απολύτως στοιχειώδες και θεμελιώδες δικαίωμα του παιδιού να ζει με τον πατέρα και τη μητέρα του δεν περιλήφθηκε, παρόλο που ζητήθηκε ρητώς και πιεστικά από ορισμένα μέλη της Συνόδου. Το στοιχειώδες δικαίωμα σε έθνος, το οποίο επίσης ζητήθηκε, επίσης θεμελιώδες, λογοκρίθηκε και αυτό. Κάθε αναφορά στη θρησκευτική κληρονομιά των εθνών μας, παρόλο που μνημονεύεται ρητώς στα περισσότερα θεμελιώδη κείμενα που διέπουν τα κράτη μας, συμπεριλαμβανομένης της Γαλλίας, με την αναφορά στο υπέρτατο ον, αν και περιλαμβανόταν στο αρχικό κείμενο του Χάρτη, διεγράφη υπό το βάρος διαφόρων πιέσεων που ασκήθηκαν μεταξύ άλλων, όπως φαίνεται, από υψηλόβαθμους εκπροσώπους ορισμένων κρατών μελών, στο όνομα ενός σκοταδισμού που συγχέει τη σύννομη θρησκευτική ουδετερότητα με τον αποκλεισμό κάθε θρησκευτικής αναφοράς από το πεδίο των δημοσίων δραστηριοτήτων.
<P>
Τελικά, τα παζάρια στα οποία οδηγεί πάντα αυτός ο τύπος διαδικασίας κατέληξαν στο να μπει στη ζυγαριά από τη μια, η έννοια της "θρησκευτικής κληρονομιάς" των Ευρωπαίων και από την άλλη, η προώθηση της "ελεύθερης επιχειρηματικής δραστηριότητας" ... Μαντέψτε ποιος νίκησε. Τα όρια του κανόνα της συναίνεσης όταν εφαρμόζεται σε ένα τέτοιο πλαίσιο μπορούν να μετρηθούν διαπιστώνοντας τις τραγελαφικές επιλογές στις οποίες οδηγεί.
<P>
Τελικά, το κείμενο του Χάρτη δεν έχει τίποτε το ευρωπαϊκό. Θα μπορούσε να εγκριθεί ως έχει από οποιαδήποτε χώρα του πλανήτη. Είναι η μοίρα των διαδικασιών αυτού του είδους να καταλήγουν σε κείμενα που ευθυγραμμίζονται αναγκαστικά με τον ελάχιστο κοινό παρονομαστή. Ακόμα και πέραν του παράνομου χαρακτήρα της, εφόσον η Ευρωπαϊκή Ένωση δεν διαθέτει καμία αρμοδιότητα σε θέματα ανθρωπίνων δικαιωμάτων, είναι δύσκολο να δει κανείς το ενδιαφέρον μιας τέτοιας εργασίας επί της ουσίας, εφόσον οι ελευθερίες μας προστατεύονται εξαιρετικά στην Ευρώπη από τα ιδρυτικά κείμενα των εθνών μας και την Ευρωπαϊκή σύμβαση ανθρωπίνων δικαιωμάτων. Αντιθέτως, η μέθοδος που χρησιμοποιήθηκε, οι αποκλεισμοί που αποφασίστηκαν και η αμφισημία που περιβάλλει την ίδια τη φύση αυτού του κειμένου ρίχνουν ένα ελάχιστα κολακευτικό φως στις νέες ολοκληρωτικές ζυμώσεις που έχουν τεθεί σε κίνηση στο ίδιο το επίκεντρο της διαδικασίας ευρωπαϊκής ολοκλήρωσης.
<P>
Έκθεση Marinho (A5-0313/2000)

<SPEAKER ID=96 NAME="Fatuzzo">
Κυρία Πρόεδρε, η έκθεση του κ. Marinho αρχίζει να δημιουργεί το μελλοντικό ευρωπαϊκό ποινικό δίκαιο. Οι συνταξιούχοι είναι υπέρ της ενίσχυσης του ποινικού δικαίου, όχι μόνο του εθνικού, αλλά ιδίως του ευρωπαϊκού, επειδή δυστυχώς η εγκληματικότητα δεν προέρχεται πλέον μόνο από τα κράτη μας, αλλά και από άτομα άλλων εθνικοτήτων. Οι συνταξιούχοι και οι ηλικιωμένοι είναι εκείνοι που πέφτουν περισσότερο από άλλους θύματα των εγκληματικών πράξεων: όχι βέβαια της μεγάλης εγκληματικότητας που ανακυκλώνει βρόμικο χρήμα, την οποία πολεμούμε, αλλά εκείνων των μικρών εγκληματικών πράξεων που απορρέουν από αυτή και που καθιστούν πολύ δύσκολη τη ζωή των πάντων και ιδιαίτερα των ηλικιωμένων.

<SPEAKER ID=97 LANGUAGE="FR" NAME="Berthu">
. (FR) Χθες το βράδυ, εξετάσαμε τέσσερα σχέδια κειμένων σχετικά με την καταπολέμηση του οργανωμένου εγκλήματος, τα οποία στο σύνολό τους μας φαίνονται ευπρόσδεκτα, παρόλο που οι εκθέσεις και οι τροπολογίες του Ευρωπαϊκού Κοινοβουλίου γεννούν, από την πλευρά τους, ορισμένα ερωτηματικά.
<P>
Τα κείμενα αυτά παρουσιάζουν δύο κοινά σημεία. Καταρχάς, αλληλοσυμπληρώνονται, επεκτείνοντας τις αρμοδιότητες της Ευρωπόλ, εγκαθιδρύοντας μια προσωρινή μονάδα δικαστικής συνεργασίας, βελτιώνοντας τη δικαστική συνδρομή που μπορούν να παράσχουν αμοιβαία τα κράτη μέλη και προσδιορίζοντας καλύτερα τους όρους καταπολέμησης του ξεπλύματος βρώμικου χρήματος που είναι το αποτέλεσμα, η αιτία ή εν πάση περιπτώσει το αναγκαστικό σημείο διέλευσης πολλών εξαιρετικά σοβαρών αδικημάτων.
<P>
Στη συνέχεια, τα κείμενα αυτά βασίζονται όλα σε πρωτοβουλίες των κρατών μελών, εφόσον υπάγονται είτε στον τρίτο πυλώνα, είτε στο άρθρο 67 της ΣΕΚ, για τα οποία η Επιτροπή δεν έχει το μονοπώλιο της πρωτοβουλίας. Στο σημείο αυτό, υπογραμμίζω ότι κατά τη διάρκεια της παρούσας περιόδου συνόδου, επτά συνολικά εκθέσεις οφείλονται σε εθνικές πρωτοβουλίες, πράγμα που αποδεικνύει ότι το σύστημα αυτό, εκεί όπου υφίσταται, είναι τελικά πολύ παραγωγικό. Επιπλέον, αναπτύσσει μια συνεργασία που σέβεται περισσότερο τις εθνικές κυριαρχίες, όπως αποδεικνύεται από την πρωτοβουλία της Γαλλικής Δημοκρατίας σχετικά με τη δικαστική συνδρομή σε ποινικές υποθέσεις, η οποία αποτελεί αντικείμενο της έκθεσης Roure, και επιτυγχάνει να συνδυάσει τη δικαστική συνδρομή με το σεβασμό των βασικών συμφερόντων των κρατών μελών.
<P>
Γενικά, υποστηρίξαμε αυτές τις πρωτοβουλίες, εκτός από τις περιπτώσεις όπου οι τροπολογίες του Ευρωπαϊκού Κοινοβουλίου έτειναν να τις διαστρεβλώσουν προς τη φεντεραλιστική κατεύθυνση. Αντιθέτως, εκφράζουμε έντονη λύπη για την παραπομπή στην επιτροπή ενός πέμπτου κειμένου, της έκθεσης Ceyhun σχετικά με τις δύο πρωτοβουλίες της Γαλλικής Δημοκρατίας που αποσκοπούσαν στην καλύτερη καταστολή της λαθρομετανάστευσης. Τα επιχειρήματα που προέβαλε το Ευρωπαϊκό Κοινοβούλιο είναι εντελώς πλαστά. Στην πραγματικότητα, το Σώμα θέλει να αναμειγνύεται στα πάντα, αλλά αποφεύγει να υποστηρίξει αποφάσεις που, εντούτοις, βρίσκονται στο επίκεντρο των ευθυνών των κρατών για την προστασία των λαών τους. Ευτυχώς, το Ευρωπαϊκό Κοινοβούλιο έχει ακόμα στον τομέα αυτό συμβουλευτικό απλώς ρόλο, εν αναμονή της πλήρους εφαρμογής της συνθήκης του Αμστερνταμ, αλλά βρίσκει τρόπο να τον ασκήσει προς τη λάθος κατεύθυνση, ποδηγετώντας τις ορθές αποφάσεις.

<SPEAKER ID=98 LANGUAGE="FR" NAME="Caudron">
. (FR) Είχα ήδη εκφραστεί, το τρέχον έτος, σχετικά με την πρόταση τροποποίησης της οδηγίας του 1991 για το ξέπλυμα χρήματος. Το Ευρωπαϊκό Κοινοβούλιο είχε ήδη υπογραμμίσει τα κενά αυτής της οδηγίας. Πρόσφατα, η Επιτροπή παρουσίασε μια πρόταση που λαμβάνει υπόψη τις παρατηρήσεις του Κοινοβουλίου. Η κοινή θέση του Συμβουλίου δεν έχει γίνει επισήμως γνωστή.
<P>
Η έκθεση για την οποία συζητούμε σήμερα αποτελεί άμεση συνέχεια της δέσμευσης που ανελήφθη κατά το Ευρωπαϊκό Συμβούλιο του Τάμπερε, τον Οκτώβριο του 1999, να καταπολεμηθεί αυτή η μάστιγα του ξεπλύματος χρήματος που αντιπροσωπεύει κάθε χρόνο μεταξύ 2 και 5% του παγκοσμίου ΑΕΠ.
<P>
Η γαλλική Προεδρία περιέλαβε το θέμα κατά προτεραιότητα στην ατζέντα της. Γι' αυτό, προσπαθεί να δημιουργήσει, μέσω ενός συνόλου νομοθετικών μέτρων, ένα νομικό πλαίσιο αρκετά ευρύ ώστε να περιλάβει το αδίκημα του ξεπλύματος κεφαλαίων.
<P>
Αφενός, προτείνεται να επεκταθούν οι αρμοδιότητες της Ευρωπόλ στο ξέπλυμα κεφαλαίων (έκθεση Καραμάνου) και, αφετέρου, προτείνεται μια σειρά μέτρων που ευνοούν τη διεθνή συνεργασία στον τομέα της αμοιβαίας δικαστικής συνδρομής επί ποινικών υποθέσεων (έκθεση Roure). Οι δύο αυτές εκθέσεις τέθηκαν σήμερα σε ψηφοφορία. Τις υπερψήφισα.
<P>
Η έκθεση Marinho, από την πλευρά της, αποσκοπεί στην επέκταση της αρχής της αμοιβαίας αναγνώρισης των εθνικών μέτρων προσδιορισμού, εντοπισμού, δέσμευσης, ή κατάσχεσης και δήμευσης των οργάνων και των προϊόντων του εγκλήματος που θεσπίστηκε με την κοινή θέση 98/6399/JAI το 1998, στις αποφάσεις που προηγούνται της εκδίκασης, και ιδίως σε εκείνες που επιτρέπουν στις αρμόδιες αρχές να ενεργούν γρήγορα για να αποκτούν αποδεικτικά στοιχεία και να κατάσχουν ευχερώς μεταβιβάσιμα περιουσιακά στοιχεία.
<P>
Αυτά τα βολονταριστικά μέσα είναι απολύτως απαραίτητα για την καταπολέμηση αυτού του φαινομένου που δεν σταμάτησε να εξελίσσεται και να διεθνοποιείται. "Βρίσκεται ακριβώς στο επίκεντρο της οργανωμένης εγκληματικότητας. Πρέπει να εκριζωθεί παντού όπου υπάρχει" . (Συμπέρασμα 51 του Ευρωπαϊκού Συμβουλίου του Τάμπερε).
<P>
Γι' αυτό, υπερψήφισα την έκθεση Marinho, υποστηρίζοντας έτσι τις προσπάθειες της γαλλικής Προεδρίας.

<SPEAKER ID=99 LANGUAGE="DA" NAME="Eriksson, Frahm, Seppδnen και Sjφstedt">
.- (DA) Παρ' ότι στηρίζουμε τον αγώνα κατά του ξεπλύματος των χρημάτων που προέρχονται από εγκληματικές ενέργειες και συνεπώς συμφωνούμε με την ανάγκη να εξοπλιστούν οι αρμόδιες αρχές με εργαλεία για την επίτευξη αυτού του στόχου, δεν μπορούμε να ψηφίσουμε υπέρ της έκθεσης Marinho. Δεδομένου ότι η παρούσα έκθεση, σε συνδυασμό με τις εκθέσεις Καραμάνου και Roure, επί των οποίων ψηφίζουμε επίσης σήμερα, αποσκοπούν στην εναρμόνιση των ποινικών διαδικασιών των κρατών μελών για τη θέσπιση ποινικών πλαισίων για το ξέπλυμα χρημάτων, κάνουμε ένα έμμεσο βήμα προς τη δημιουργία ενός κοινού ευρωπαϊκού δικαστικού συστήματος με δικαστήρια, αστυνομία, δικαστές, δικαιοσύνη κτλ., εξέλιξη στην οποία αντιτιθέμεθα.
<P>
Ο αγώνας κατά του ξεπλύματος χρημάτων πρέπει οπωσδήποτε να διεξαχθεί σε πολλά επίπεδα, αλλά δεν θεωρούμε ότι αφετηρία του είναι η ανάγκη για θέσπιση ποινικών πλαισίων σε κοινοτικό επίπεδο.

<SPEAKER ID=100 LANGUAGE="DE" NAME="Hager">
. (DE) Η λογική συνέπεια και επιτακτική αναγκαιότητα της καταπολέμησης της νομιμοποίησης παρανόμων εσόδων είναι αναμφισβήτητη. Οι γνώμες όμως για τη μέθοδο διίστανται. Ο προσδιορισμός ελαχίστων ποινών μέσω αυτής της αποφάσεως πλαίσιο γεννά ουσιώδη νομοθετικά προβλήματα. Ο προσδιορισμός κατωτέρων ποινών έρχεται σε αντίφαση με τα λεπτομερώς επεξεργασμένα εθνικά ποινικά συστήματα. Επιπλέον απαιτείται βέβαια εξομοίωση των ποινικών πλαισίων, όχι όμως και ενοποίησή τους.
<P>
Ο προσδιορισμός των ποινικών πλαισίων θα πρέπει, δεδομένων των θεμελιακών νομοθετικών και δημοκρατικών αρχών, να αφεθεί, ως πυρήνας της ενδοκρατικής κυριαρχίας, στα κράτη μέλη.

<SPEAKER ID=101 LANGUAGE="EN" NAME="Martin, David">
. (EN) Χαιρετίζω την παρούσα έκθεση. Στο Τάμπερε, το 1999, προτάθηκε η ανάληψη ειδικής δράσης κατά της νομιμοποίησης παράνομου χρήματος. Το Ευρωπαϊκό Συμβούλιο, επισημαίνοντας τις ολοένα και αυξανόμενες φορολογικές και δασμολογικές επιπτώσεις ορισμένων σοβαρών μορφών εγκληματικότητας, ζήτησε από τα κράτη μέλη την παροχή πλήρους αμοιβαίας νομικής συνδρομής για τη διερεύνηση και την ποινική δίωξη αδικημάτων αυτού του είδους και την προσέγγιση των διατάξεων του ποινικού δικαίου και των ποινικών δικονομιών τους για τη νομιμοποίηση βρώμικου χρήματος. Έγινε επίσης δεκτό ότι η αρχή της αμοιβαίας αναγνώρισης θα ισχύει και για τις δικαστικές πράξεις που προηγούνται της δίκης, ιδιαίτερα εκείνες που επιτρέπουν στις αρμόδιες αρχές να προχωρήσουν στην άμεση δέσμευση αποδεικτικών στοιχείων και στην κατάσχεση περιουσιακών στοιχείων, τα οποία μπορούν εύκολα να μετακινηθούν.
<P>
Με την παρούσα πρωτοβουλία, η γαλλική προεδρία προτείνει την υιοθέτηση μιας απόφασης-πλαισίου για την προσέγγιση των διατάξεων ποινικού δικαίου και ποινικής δικονομίας κάθε κράτους μέλους για το ξέπλυμα βρώμικου χρήματος (δηλ. εντοπισμό, προληπτική δέσμευση και κατάσχεση κεφαλαίων).
<P>
Η υιοθέτηση αυτής της έκθεσης και της γαλλικής πρωτοβουλίας είναι βέβαιο ότι θα συμβάλει στην καταπολέμηση της νομιμοποίησης εσόδων από παράνομες δραστηριότητες.

<SPEAKER ID=102 LANGUAGE="NL" NAME="Meijer">
Συχνά είναι δύσκολο να διακρίνει κανείς μεταξύ επιχειρηματικών δραστηριοτήτων και οργανωμένου εγκλήματος. Η διακίνηση όπλων και ναρκωτικών, η παράνομη διάθεση αποβλήτων, η διάθεση προϊόντων κακής ποιότητας στους καταναλωτές, το τραπεζικό απόρρητο και οι φορολογικοί παράδεισοι αναμφισβήτητα συμβάλλουν στην περιπόθητη οικονομική ανάπτυξη. Είναι ωστόσο αναμφίβολα έννοιες αντίθετες με τα συμφέροντα της ανθρωπότητας και με την προστασία του περιβάλλοντος. Το δικαίωμα στην ιδιοκτησία φαίνεται σχεδόν ιερό. Αυτό συνέβαινε πριν από έναν αιώνα, στη συνέχεια αμφισβητήθηκε και τώρα θεωρείται και πάλι ιερό. Γι' αυτό θεωρούμε ως βήμα προς τα εμπρός οτιδήποτε συμβάλλει στην τιμωρία όσων κερδίζουν από παράνομες χρηματοοικονομικές πρακτικές. Συγχρόνως το ζήτημα αυτό χρησιμοποιείται με στόχο την ενίσχυση της ευρωπαϊκής αστυνομικής συνεργασίας. Μερικές φορές ο στόχος αυτός μοιάζει να είναι σημαντικότερος από την καταπολέμηση του οργανωμένου εγκλήματος. Μία τέτοια συνεργασία θα μπορούσε στην πράξη να εφαρμοσθεί χωρίς πρόβλημα για στόχους άλλους από την καταπολέμηση της νομιμοποίησης παρανόμων εσόδων. Έχει αρνητικές συνέπειες για τα δικαιώματα των πολιτών οι οποίοι δεν συμμετέχουν σε τέτοιες μορφές εγκληματικότητας. Η καλύτερη λύση θα ήταν επομένως να ανοίξουν πλήρως τα βιβλία των τραπεζών και άλλων επιχειρήσεων και να εφαρμοσθεί ένας δημοκρατικός έλεγχος στην οικονομία.

<SPEAKER ID=103 LANGUAGE="EN" NAME="Titley">
. (EN) Θα ήθελα να συγχαρώ τον σοσιαλιστή συνάδελφο, κ. Marinho, για την εξαιρετική του έκθεση σχετικά με τα μέτρα ενίσχυσης του αγώνα εναντίον της νομιμοποίησης βρώμικου χρήματος και του διεθνούς οργανωμένου εγκλήματος. Η εγκληματικότητα είναι μία από τις μεγαλύτερες ανησυχίες των ψηφοφόρων μας και πολλοί είναι εκείνοι που ένθερμα υποστηρίζουν τη φυλάκιση των εγκληματιών. Πρέπει να είμαστε σκληροί απέναντι στο έγκλημα και σκληροί απέναντι στις αιτίες του έτσι ώστε, από το Μάντσεστερ έως τη Μαδρίτη, οι πολίτες μας να είναι ασφαλείς και να χαίρουν απόλυτης προστασίας από τους εγκληματίες σε ολόκληρη την ευρωπαϊκή επικράτεια.
<P>
Η νομιμοποίηση παράνομου χρήματος τροφοδοτεί το λαθρεμπόριο ναρκωτικών. Είναι σαφές ότι η ισχύουσα κοινοτική νομοθεσία δεν επαρκεί για να ανακόψει το κύμα των 590 δις δολαρίων που εκτιμάται ότι ξεπλένονται κάθε χρόνο σε ολόκληρο τον κόσμο. Χαιρετίζουμε την πρωτοβουλία της γαλλικής προεδρίας, η οποία στοχεύει, αφενός, στη βελτίωση της συνεργασίας μεταξύ των εθνικών αρχών που είναι αρμόδιες για την καταπολέμηση της νομιμοποίησης παράνομων εσόδων και, αφετέρου, στην καθιέρωση ενιαίων ποινών για τα εγκλήματα αυτά. Όλα τα κράτη μέλη θα πρέπει να αντιμετωπίζουν το ξέπλυμα παράνομου χρήματος ως ποινικό αδίκημα που επιφέρει ελάχιστη ποινή τεσσάρων ετών κάθειρξης.
<P>
Περαιτέρω μέτρα πρόκειται να ψηφιστούν από το Ευρωπαϊκό Κοινοβούλιο αυτήν την εβδομάδα στην προσπάθειά μας να χαλιναγωγηθεί το διεθνές έγκλημα. Στόχος μας είναι να διευρύνουμε τις αρμοδιότητες της Ευρωπόλ - της Ευρωπαϊκής Μονάδας Αστυνομικής Συνεργασίας - έτσι ώστε να συμπεριλάβουν τα σοβαρά αδικήματα που διαπράττονται από το διεθνές οργανωμένο έγκλημα. Θέλουμε επίσης να καταργήσουμε τους νομικούς φραγμούς που απαγορεύουν την έκδοση ατόμων που είναι ύποπτα για ξέπλυμα βρώμικου χρήματος ή άλλα συναφή αδικήματα που αφορούν αθέμιτα έσοδα. Το μέτρο αυτό θα αποτελέσει σημαντικό βήμα για την προσαγωγή των εγκληματιών αυτών σε δίκη σε οποιαδήποτε χώρα της Ευρώπης.
<P>
Οι παρούσες εκθέσεις έχουν καθοριστική σημασία, εάν θέλουμε να αποτρέψουμε τη μετατροπή της ενιαίας αγοράς σε ελεύθερη αγορά για τους εγκληματίες. Το τελευταίο πράγμα που θέλουμε είναι να μπορέσουν οι εγκληματίες αυτοί να εισέλθουν στην ενιαία αγορά από την πίσω πόρτα. Τα μέτρα που προτείνουν οι σοσιαλιστές ευρωβουλευτές αποτελούν ένα σημαντικό βήμα για την καταπολέμηση του διεθνούς εγκλήματος και ζητώ από το Σώμα να υποστηρίξει αυτές τις εκθέσεις.
<P>
Έκθεση Καραμάνου (A5-0312/2000)

<SPEAKER ID=104 NAME="Fatuzzo">
Κυρία Πρόεδρε, ψήφισα υπέρ της έκθεσης Καραμάνου, η οποία έχει έναν άλλο σημαντικό στόχο για την καταπολέμηση της εγκληματικότητας, συγκεκριμένα την ίδρυση ευρωπαϊκής αστυνομίας. Μου γεννήθηκε όμως μια αμφιβολία, επειδή μία συνταξιούχος, η κ. Boroni Lucia, μου είπε τις προάλλες: "Περπατούσα στον δρόμο και μου έκλεψαν την τσάντα. Λοιπόν, είδα εκεί κοντά έναν αστυνομικό που είχε γραμμένο στο σακάκι του "Ευρωπαίος αστυνομικός" και του είπα: Μα γιατί δεν κυνηγάτε αυτόν τον κλέφτη που μου έκλεψε την τσάντα; Και ο αστυνομικός μου απάντησε: Μα υπάρχει η αρχή της μη παρέμβασης στις εθνικές αρμοδιότητες, η αρχή της επικουρικότητας. Ο κλέφτης ήταν Ιταλός, έπρεπε να τον κυνηγήσει ιταλός αστυνομικός. Εγώ είμαι ο μελλοντικός ευρωπαίος αστυνομικός" .
<P>
Ελπίζω να μείνει αμφιβολία και να μην γίνει πραγματικότητα!

<SPEAKER ID=105 LANGUAGE="EN" NAME="Kirkhope">
. (EN) Εμείς, οι Βρετανοί Συντηρητικοί, αν και σκοπεύουμε να υποστηρίξουμε την έκθεση, διατηρούμε ιδιαίτερες επιφυλάξεις σχετικά με ορισμένα σημεία της, τα οποία είναι: επέκταση της ειδικής πλειοψηφίας - για τα θέματα που αφορούν την Ευρωπόλ, το Συμβούλιο θα αποφαίνεται με πλειοψηφία δύο τρίτων σύμφωνα με το άρθρο VI της συνθήκης (άρθρο 1 (1β) - τροπολογία 3). συγκέντρωση των εξουσιών της Ευρωπόλ - το Δικαστήριο των Ευρωπαϊκών Κοινοτήτων θα αποκτήσει δικαιοδοσία επί κάθε διαφοράς ή σύγκρουσης μεταξύ των κρατών μελών σε σχέση με την ερμηνεία ή την εφαρμογή της Σύμβασης (άρθρο 1 (1δ) - τροπολογία 5).

<SPEAKER ID=106 LANGUAGE="EN" NAME="Martin, David">
. (EN) Αν και χαιρετίζω την προοπτική στενότερης συνεργασίας των αστυνομικών δυνάμεων των κρατών μελών μεταξύ τους και μέσω της Ευρωπόλ, συμμερίζομαι την ανησυχία της εισηγήτριας για την έλλειψη δημοκρατικού ελέγχου της Ευρωπόλ.
<P>
Καθώς η νομιμοποίηση βρώμικου χρήματος έχει αρχίσει να παίρνει τεράστιες διαστάσεις σε ολόκληρο τον κόσμο, είναι σαφές ότι η Ευρωπόλ θα πρέπει να διαθέτει τις αναγκαίες εξουσίες για την καταπολέμησή του, με απώτερο σκοπό την διαμόρφωση μιας ευρωπαϊκής στρατηγικής αστυνομικής και δικαστικής συνεργασίας. Εξίσου καθοριστική σημασία έχει, ωστόσο, να αποκτήσουν τα εθνικά κοινοβούλια και το Ευρωπαϊκό Κοινοβούλιο πρόσβαση στις δραστηριότητες της Ευρωπόλ, έτσι ώστε να διασφαλίζεται ο πολιτικός έλεγχος και να δοθεί στο Ευρωπαϊκό Δικαστήριο η αρμοδιότητα διασφάλισης του δικαστικού ελέγχου.
<P>
Έκθεση Roure (A5-0314/2000)

<SPEAKER ID=107 NAME="Fatuzzo">
Κυρία Πρόεδρε, ψήφισα υπέρ της έκθεσης Roure. Είναι και αυτή ένα έγγραφο που αποσκοπεί στην καταπολέμηση της εγκληματικότητας μέσω της εναρμόνισης των ποινικών κανόνων. Και σε αυτή την περίπτωση, όμως, πρέπει να πω ότι, το περασμένο Σάββατο, βρισκόμουν στο Curno, τον δήμο όπου μένω, μπροστά στην τράπεζα όπου πάνε κάθε μήνα οι συνταξιούχοι για να παραλάβουν τη σύνταξή τους. Είδα μια πολύ μεγάλη ουρά ηλικιωμένων και συνταξιούχων. Μία από αυτούς, η τελευταία της ουράς, με αναγνώρισε και με ρώτησε: "Μα γιατί υπάρχει τόσο μεγάλη ουρά;" . Ζήτησα πληροφορίες και της έδωσα την απάντηση: "Εξετάζουν αν υπάρχει βρόμικο χρήμα, σύμφωνα με τους νέους κανόνες" . "Δεν με ενδιαφέρει" , μου είπε η συνταξιούχος, "αν είναι βρόμικο ή καθαρό, εγώ τα παίρνω τα χρήματα της σύνταξης όπως και αν είναι" .
<P>
Αυτό είναι κάτι που ελπίζω να μην συμβεί με την εφαρμογή αυτού του εγγράφου.

<SPEAKER ID=108 LANGUAGE="ES" NAME="Knφrr Borrΰs">
. (ES) Τα κόμματα που αντιπροσωπεύω σε αυτό το Κοινοβούλιο, το Eusko Alkartasuna και το Esquerra Republicana της Καταλονίας, στηρίζουν πλήρως την έκθεση Roure που αφορά τη βελτίωση της δικαστικής συνδρομής σε ποινικές υποθέσεις, ιδίως στον τομέα της καταπολέμησης του οργανωμένου εγκλήματος, της νομιμοποίησης προσόδων από παράνομες δραστηριότητες και της οικονομικής εγκληματικότητας. Και στηρίζουμε επίσης τη μελλοντική δημιουργία μιας σύμβασης που θα διευκολύνει την καταπολέμηση του οργανωμένου εγκλήματος και της νομιμοποίησης παράνομου χρήματος, όπως και τα διαφορετικά προτεινόμενα μέτρα για να επιτύχουμε αυτούς τους στόχους. Η ιδέα να δημιουργήσουμε ένα χώρο ελευθερίας, ασφάλειας και δικαιοσύνης στην Ευρώπη είναι, προφανώς, μια κοινή μας φιλοδοξία.
<P>
Ο αυστηρός περιορισμός των λόγων άρνησης της δικαστικής συνδρομής από κάποια κράτη στα "ουσιώδη συμφέροντα" αποκλειστικά, ξεπερνώντας έτσι τις ιδέες κυριαρχίας, δημόσιας τάξης και εθνικής ασφάλειας που ίσχυαν ως τώρα, θεωρούμε ότι είναι ένα βήμα μπροστά, όμως, συγχρόνως, ένα βήμα ανεπαρκές. Και αυτό κυρίως γιατί μας φαίνεται ακόμη απαράδεκτο να επιτρέπεται ένα κράτος να μπορεί να επικαλείται ένα "γενικό συμφέρον" για να αρνείται τη δικαστική συνεργασία σε ποινικά θέματα. Αυτό αποδεικνύει, ακόμη μια φορά, ότι τα κράτη χρειάζονται πολύ χρόνο ακόμη για να μάθουν τη σημασία της κοινής κυριαρχίας. Επιπλέον, πρέπει να θυμίσω, ως βουλευτής που αντιπροσωπεύω Βάσκους και Καταλανούς, ότι εξακολουθούν να επιμένουν στη συνεργασία μεταξύ των κρατών, χωρίς να λαμβάνουν υπόψη ότι στην ΕΕ λειτουργούν άλλα και αστυνομικά σώματα, που δεν είναι κρατικά.
<P>
Αυτή η έκθεση και, γενικά, ο χώρος ελευθερίας, ασφάλειας και δικαιοσύνης στην Ευρώπη, στηρίζεται στη δημοκρατία και στο Κράτος Δικαίου που πρέπει να βασιλεύουν στην ΕΕ. Γι' αυτό, εκείνο που με απασχολεί περισσότερο για το μέλλον της δικαστικής συνεργασίας στην ΕΕ είναι το γεγονός ότι σήμερα κάποια κράτη προτείνουν νομικές μεταρρυθμίσεις οι οποίες θίγουν επιφανειακά το ευαίσθητο σημείο των ανθρώπινων δικαιωμάτων. Όπως θα μάθετε αξιότιμοι κύριοι, η ισπανική κυβέρνηση έχει προωθήσει μια ποινική μεταρρύθμιση για να κάνει πιο αυστηρές τις ποινές για ορισμένους τύπους αδικημάτων. Συγκεκριμένα, αυτή η ειδική νομοθεσία εξετάζει ποινές κάθειρξης έως δέκα χρόνια για παιδιά 14 ετών, για να μην αναφέρω άλλα μέτρα.
<P>
Κυρίες και κύριοι, είμαστε πεπεισμένοι ότι η Ευρώπη πρέπει να οικοδομήσει αυτό το χώρο ελευθερίας, ασφάλειας και δικαιοσύνης που τόσες φορές αναφέρουμε στις παρεμβάσεις μας. Θα είμαστε οι πρώτοι που θα στηρίξουμε κάτι τέτοιο. Όμως εφιστώ την προσοχή σε πιθανές ποινικές μεταρρυθμίσεις που μπορεί να λάβουν χώρα σε διαφορετικά κράτη - όπως, για παράδειγμα, στην Ισπανία, με το Λαϊκό Κόμμα στην εξουσία να επωφελείται μιας συγκεκριμένης συγκυρίας, διότι αυτές οι μεταρρυθμίσεις δεν παύουν να δημιουργούν ανησυχίες για τις ελευθερίες και τη δημοκρατία στην Ευρώπη.

<SPEAKER ID=109 LANGUAGE="EN" NAME="Martin, David">
. (EN) Χαιρετίζω την έκθεση της κ. Roure που σχετίζεται με μία ακόμα πρωτοβουλία της γαλλικής Προεδρίας - για την επιτάχυνση, αυτή τη φορά, της νομικής συνεργασίας μεταξύ κρατών μελών, έτσι ώστε να διασφαλιστεί ότι δεν θα υπάρχουν φραγμοί για την έκδοση ατόμων που είναι ύποπτα για ξέπλυμα βρώμικου χρήματος ή άλλα συναφή αδικήματα που σχετίζονται με έσοδα από παράνομες δραστηριότητες.
<P>
Το σχέδιο σύμβασης προτείνει να μην μπορεί να προβάλλεται το τραπεζικό απόρρητο ως λόγος απόρριψης αίτησης κράτους μέλους για την παροχή πληροφοριών σχετικά με άτομα που πιστεύεται ότι είναι αναμεμειγμένα σε οικονομικά αδικήματα. Επιπλέον, προτείνεται η υποχρέωση των κρατών μελών να παρέχουν, εφόσον τους ζητηθεί, στοιχεία για όλους τους τραπεζικούς λογαριασμούς υπόπτων. Στόχος της νέας σύμβασης είναι να υποχρεωθούν τα κράτη μέλη να διώκουν ενεργά τις ύποπτες συναλλαγές.
<P>
Έκθεση Gebhardt (A5-0317/2000)

<SPEAKER ID=110 NAME="Fatuzzo">
Κυρία Πρόεδρε, αυτό είναι ένα έγγραφο - το οποίο και υπερψήφισα - που αποσκοπεί λίγο-λίγο τη φορά και σταδιακά να φθάσει στη θέσπιση ενός ενιαίου ευρωπαϊκού δικαστικού οργάνου. Θεσπίζεται, πράγματι, μια προσωρινή μονάδα, που αποτελείται από έναν εκπρόσωπο των δικαστών ή των αστυνομικών που ασκούν δικαστικές αρμοδιότητες από τα δεκαπέντε κράτη μέλη μας. Θα επιθυμούσα, ωστόσο, να ενταχθεί σ' αυτόν τον οργανισμό και ένας εκπρόσωπος των δικηγόρων καθενός από τα δεκαπέντε κράτη, επειδή πιστεύω ότι, τώρα που πρόκειται να θεσπιστεί κάτι το νέο στον δικαστικό τομέα, είναι καλό να ακουστούν όχι μόνο οι δικαστές που δικάζουν, αλλά και οι δικηγόροι που έχουν πολύ μακροχρόνια πείρα σε τέτοια θέματα. Δεν το λέω αυτό μόνο επειδή η κόρη μου έλαβε μόλις το δίπλωμα της ανεξάρτητης δικηγόρου.

<SPEAKER ID=111 LANGUAGE="DA" NAME="Frahm και Sjφstedt">
.- (DA) Ο απροκάλυπτος στόχος της έκθεσης Gebhardt για θεσμοθέτηση και υπερεθνικοποίηση της δικαστικής συνεργασίας μέσω της σύστασης του Eurojust βασίζεται σε μια προϋπόθεση που είναι άκρως προβληματική. Στην ΕΕ δεν υπάρχει μία αλλά δεκαπέντε διαφορετικές νομικές νοοτροπίες και δεκαπέντε διαφορετικά νομικά συστήματα. Η ενσωμάτωση των δεκαπέντε αυτών διαφορετικών νομικών παραδόσεων στη γραφειοκρατία της ΕΕ μπορεί να οδηγήσει σε ένα ελιτίστικο και αδιαφανές σύστημα χωρίς την ελάχιστη λαϊκή στήριξη. Ένα τέτοιο σύστημα δεν θα μπορέσει να λύσει τα προβλήματα που αντιμετωπίζουν τώρα τα κράτη μέλη.
<P>
Αντιτιθέμεθα σθεναρά ενάντια στη φιλοδοξία να καταστεί η ΕΕ "κράτος δικαίου" μέσω της σύστασης οργάνων με "ισότιμη και ανεξάρτητη νομοθετική, εκτελεστική και δικαστική εξουσία" . Πρέπει να συνεχίσουν τα ίδια τα κράτη μέλη ως κράτη δικαίου να είναι αυτά που θα αποτελούν τον πυρήνα της ευρωπαϊκής συνεργασίας. Ως εκ τούτου καταψηφίζουμε την έκθεση.
<P>
Έκθεση Langenhagen (A5-0310/2000)

<SPEAKER ID=112 NAME="Fatuzzo">
Κυρία Πρόεδρε, αυτή είναι η μόνη έκθεση για την οποία ψήφισα κατά. Ψήφισα "όχι" σε αυτό το έγγραφο, επειδή έμεινα εμβρόντητος όταν διάβασα την αιτιολογική έκθεση της εισηγήτριας Langenhagen, που δηλώνει σαφώς ότι οι διαδικασίες που ακολουθήθηκαν κατά την εκτέλεση αυτού του προγράμματος, το οποίο διένειμε 665 εκατομμύρια ευρώ, δεν ήταν ορθές. Δυστυχώς αναφέρεται ότι ορισμένα μέλη των επιτροπών που έπρεπε να κατανείμουν τους ευρωπαϊκούς πόρους για την έρευνα στους τομείς της θήρας και της αλιείας ήταν επίσης δικαιούχοι αυτών των ερευνών. Πιστεύω, επομένως, ότι πρέπει να καταβάλλεται πολύ περισσότερη προσοχή από ό,τι γίνεται σήμερα στην υλοποίηση των χρηματοδοτικών μας δράσεων για ερευνητικά σχέδια.
<P>
(Η συνεδρίαση, διακόπτεται στις 12.52 και συνεχίζεται στις 15.00)

<CHAPTER ID=5>
Τουρκία (συνέχεια)
<SPEAKER ID=113 LANGUAGE="DE" NAME="Sommer">
. (DE) Κύριε Πρόεδρε, ως μέλος της μεικτής κοινοβουλευτικής Επιτροπής ΕΕ-Τουρκίας, ασχολούμαι εντατικά με τις προοπτικές προσχώρησης της Τουρκίας. Σήμερα θα ήθελα να υπογραμμίσω ιδιαιτέρως το αίτημα του συναδέλφου Morillon για διαμόρφωση του ευρωτουρκικού κέντρου συναντήσεως του Κοινοβουλίου, και επιπλέον το αίτημα προς τα εθνικά Κοινοβούλια των κρατών μελών να ασχοληθούν δημόσια με τις προοπτικές προσχώρησης της Τουρκίας. Αυτό είναι σημαντικό αφ' ενός για την Τουρκία, αλλά ιδιαιτέρως και για τα ίδια τα κράτη-μέλη, δηλαδή για τους πολίτες μας. Οι κυβερνήσεις μας συμφώνησαν στο Ελσίνκι τις προοπτικές ένταξης της Τουρκίας. Οι πολίτες κατελήφθησαν εξ απήνης από αυτήν την απόφαση και πολλοί αδυνατούν ακόμη να την καταλάβουν, γιατί στους ίδιους μας τους πολίτες δεν προσφέρεται χώρος συζητήσεων, και αυτό οδηγεί στην υποσυνείδητη επεξεργασία του θέματος αυτού, η οποία γίνεται χωρίς γνώσεις ουσίας και χωρίς ενημέρωση για το υπόβαθρο της απόφασης του Ελσίνκι. Έτσι προκύπτει μία αντιδραστική στάση, την οποία πραγματικά δε χρειαζόμαστε εμείς στην Ένωση όπου ζουν τόσοι τούρκοι μετανάστες και την οποία, δεδομένης της ανάπτυξης της ξενοφοβίας, δεν μπορούμε να ανεχθούμε.
<P>
Οι τούρκοι συνάδελφοί μου από τη Μεγάλη Τουρκική Εθνοσυνέλευση εκφράζουν τη λύπη τους και για τη δυσάρεστη κατάσταση, δηλαδή ότι προφανώς δε θέλει να τους μιλήσει κανείς, ούτε από τις εθνικές κυβερνήσεις, ούτε από τα Κοινοβούλια, αλλά ούτε και από τα ευρωπαϊκά θεσμικά όργανα. Φυσικά διεξάγονται άτυπες συνομιλίες, αλλά επίσημες συναντήσεις ουσιαστικά δεν υφίστανται. Θα μπορούσε μάλιστα να προκύψει η εντύπωση, ότι υπάρχει ένα είδος συμφωνίας κυρίων, την προσχώρηση της Τουρκίας να την συζητούν μόνο εν κρυπτώ και παραβύστω. Τι φοβούνται; ήταν τάχα βεβιασμένη η απόφαση του Ελσίνκι; η αρχική ευδαιμονία του Συμβουλίου και της Επιτροπής έχει σαφώς υποχωρήσει. Η Τουρκία μέχρι τώρα, ως προς τα πολιτικά κριτήρια και εκτός από δηλώσεις προθέσεων, δεν έχει πραγματοποιήσει καμία ουσιαστική πρόοδο.
<P>
Και γι' αυτό το λόγο είναι σημαντικό τώρα, ένα σχεδόν χρόνο από το Ελσίνκι, να συζητήσουμε στα εθνικά μας Κοινοβούλια και με τους πολίτες μας τις προοπτικές ένταξης της Τουρκίας. Αυτό το οφείλουμε και στην Τουρκία και στους πολίτες μας. Μία τέτοια συζήτηση ίσως συμβάλει και στην ενσωμάτωση των μεταναστών από την Τουρκία που μένουν κοντά μας.

<SPEAKER ID=114 LANGUAGE="SV" NAME="Fδrm">
Κύριε Πρόεδρε, εάν η Τουρκία αποτελούσε μέλος της ΕΕ θα ήταν το κράτος μέλος με τον μεγαλύτερο πληθυσμό μετά τη Γερμανία. Θα αποτελούσε το πρώτο κράτος μέλος το οποίο γεωγραφικά εκτείνεται ως την Ασία και έχει κυρίως ισλαμική παράδοση. Δυστυχώς η Τουρκία δεν χαρακτηρίζεται μόνο από το μεγάλο της μέγεθος αλλά και από το ασταθές δημοκρατικό σύστημά της.
<P>
Όλοι αυτοί οι παράγοντες σημαίνουν ότι η αίτηση της Τουρκίας για ένταξή της στην ΕΕ αποτελεί ένα από τα σημαντικότερα ζητήματα για το μέλλον της Ένωσης. Η τακτική έκθεση της Επιτροπής για τη διεύρυνση επιβεβαιώνει μεν ότι υπήρξε πρόοδος, αλλά τονίζει συγχρόνως τις σημαντικές ελλείψεις όσον αφορά τη δημοκρατία, τα ανθρώπινα δικαιώματα και την αντιμετώπιση των εθνικών μειονοτήτων, π.χ. των Κούρδων. Η Τουρκία δεν προχώρησε όσο είχε ελπίσει η Ένωση. Εξακολουθούν τα βασανιστήρια και ο στρατός παίζει ακόμα έναν υπερβολικά βαρύνοντα πολιτικό ρόλο. Ο ρόλος της Τουρκίας στην Κύπρο είναι επίσης απαράδεκτος.
<P>
Ο δικός μου ρόλος είναι να αντιπροσωπεύω τα μέλη του ΕΛΚ στην Επιτροπή Προϋπολογισμών, όπου φυσικά συζητούμε οικονομικά ζητήματα. Από οικονομικής άποψης η φτώχεια, ο πληθωρισμός και το δημοσιονομικό έλλειμμα αποτελούν ένα γενικό πρόβλημα, όπως ακριβώς και η κοινωνικά ανισότιμη κατανομή της οικονομικής ανάπτυξης. Τα προβλήματα αυτά χρειάζεται να αντιμετωπισθούν με βαθιές διαρθρωτικές μεταρρυθμίσεις.
<P>
Η έκθεση του συναδέλφου Seppδnen αναφέρεται στη διεύρυνση των αρμοδιοτήτων της Ευρωπαϊκής Τράπεζας Επενδύσεων και στην εντολή προς αυτή για να δράσει στην Τουρκία. Από θεσμικής άποψης οι προτάσεις της έκθεσης στηρίζονται στην τελωνειακή ένωση η οποία υπάρχει με την Τουρκία εδώ και αρκετά χρόνια. Ωστόσο η τελωνειακή ένωση θα πρέπει να ενισχυθεί μέσω ενός ιδιαίτερου προγράμματος μέτρων από την Ευρωπαϊκή Τράπεζα Επενδύσεων, καθώς η Τουρκία δεν ανήκει ακόμα στην ομάδα των χωρών οι οποίες μπορούν να λάβουν προενταξιακή ενίσχυση από την Τράπεζα.
<P>
Θεωρούμε πολύ χρήσιμο να υποστηρίξει δραστήρια η ΕΕ μέσω της Ευρωπαϊκής Τράπεζας Επενδύσεων την ανάπτυξη της Τουρκίας, ούτως ώστε αυτή να ξεκινήσει το ταχύτερο δυνατό μία συγκεκριμένη διαδικασία προκειμένου να εκπληρώσει τα κριτήρια της Κοπεγχάγης. Γι' αυτό ακριβώς το λόγο πιστεύουμε ότι η απαίτηση για σεβασμό της δημοκρατίας και των ανθρωπίνων δικαιωμάτων θα πρέπει να εκφρασθεί και στη χρηματοδοτική δραστηριότητα της Τράπεζας. Αναφέρομαι συγκεκριμένα στις δυνατότητες χορήγησης δανείων για σχέδια στην Τουρκία ύψους 450 εκατομμυρίων ευρώ μέχρι το έτος 2004. Η Τουρκία έχει βέβαια ήδη δικαίωμα δανειοδότησης σε πολλές περιπτώσεις, ωστόσο τώρα η Επιτροπή θέλει να δώσει έμφαση στην οικονομική ανοικοδόμηση, ιδιαίτερα όσον αφορά τις υποδομές, προκειμένου να ενισχυθεί η οικονομική ανταγωνιστικότητα της χώρας.
<P>
Θα ήθελα να κάνω ένα σχόλιο αρχών σχετικά με τη διαδικασία που ακολουθείται, πέρα από τα ζητήματα ουσίας που έθιξα. Ακολουθείται μία διαδικασία διαβούλευσης, όμως το σωστό θα ήταν βέβαια να είχαμε διαδικασία συναπόφασης, καθώς η απόφαση αυτή μπορεί κατ' ουσία να οδηγήσει στην τροποποίηση του προϋπολογισμού. Αυτό ισχύει ιδιαίτερα την περίοδο αυτή, κατά την οποία διαθέτουμε όλο και περισσότερους πόρους από την Ευρωπαϊκή Τράπεζα Επενδύσεων, χωρίς ωστόσο να καλύπτουμε πλήρως τους οικονομικούς κινδύνους που αντιμετωπίζουμε. Όταν η Τράπεζα χορηγεί δάνεια σε χώρες εκτός Ένωσης, αυτό θα πρέπει να γίνεται σε διαβούλευση με το Κοινοβούλιο σχετικά με τις πολιτικές προτεραιότητες που θα πρέπει να ισχύουν σε εκείνο το μέρος των δραστηριοτήτων της Τράπεζας που αφορά κυρίως ζητήματα εξωτερικής πολιτικής.
<P>
Το δημοσιονομικό πρόβλημα τη στιγμή αυτή είναι ότι τα περιθώρια στα αποθεματικά του Ταμείου Εγγυήσεων κινδυνεύουν να εξαντληθούν. Μπορούμε να ανταπεξέλθουμε στις δεσμεύσεις της Τράπεζας Επενδύσεων, ωστόσο δεν μπορούμε να κάνουμε το ίδιο και στον ίδιο βαθμό σχετικά με τα αποθέματα για εγγυήσεις δανείων στον κοινοτικό προϋπολογισμό, και ας μην λησμονούμε ότι έχουμε δεσμευθεί να χρηματοδοτούμε το 65% εάν ένα δάνειο δεν μπορεί να αποπληρωθεί. Το υπόλοιπο του αποθεματικού του Ταμείου Εγγυήσεων είναι αυτή τη στιγμή τόσο χαμηλό ώστε ενδεχομένως η Ένωση δεν θα μπορέσει να χρησιμοποιήσει την Ευρωπαϊκή Τράπεζα Επενδύσεων εάν υπάρξουν εξελίξεις για τις οποίες απαιτηθούν τέτοιου είδους παρεμβάσεις.
<P>
Παρά τις ανησυχίες αυτές, η επιτροπή προϋπολογισμών προτείνει να υιοθετήσει το Κοινοβούλιο την πρόταση της Επιτροπής. Και αυτό διότι υποστηρίζουμε τα κριτικά σχόλια του εισηγητή, ότι δηλαδή δεν υπάρχει σήμερα μία αποτελεσματική αξιολόγηση των δανειοδοτικών δραστηριοτήτων της Τράπεζας και ότι υπάρχουν ελλείψεις όσον αφορά τη διαφάνεια και τους δημοκρατικούς ελέγχους των δραστηριοτήτων της Τράπεζας.
<P>
Παρ' όλα αυτά θα ψηφίσουμε υπέρ της πρότασης, καθώς θεωρούμε ότι είναι σημαντικό να συμβάλουμε σε μία θετικότερη εξέλιξη προκειμένου να αντιμετωπισθούν οι ελλείψεις που εξακολουθεί να παρουσιάζει η Τουρκία, στη συγκεκριμένη περίπτωση κυρίως στον οικονομικό τομέα.

<SPEAKER ID=115 LANGUAGE="EN" NAME="Ludford">
Ο κ. Morillon εκπόνησε μία αξιόλογη έκθεση, στην οποία τονίζεται ότι ούτε οι θρησκευτικής φύσεως αντιρρήσεις, ούτε οι γεωστρατηγικής φύσεως σκέψεις είναι καθοριστικοί παράγοντες για την ένταξη της Τουρκίας.
<P>
Η πρόκληση που έχει αναλάβει η Τουρκία στην προσπάθειά της να εκπληρώσει τα κριτήρια της Κοπεγχάγης έγκειται στη μεταρρύθμιση όχι μόνο του συντάγματος, αλλά και των πολιτικών και πνευματικών της πιστεύω. Στη δυτική Ευρώπη, οι έννοιες του πλουραλισμού και των διαφορετικών ταυτοτήτων μέσα στο ίδιο κράτος οδήγησαν στην αναγνώριση πολιτιστικών, γλωσσικών και πολιτικών δικαιωμάτων και στον καταμερισμό της εξουσίας. Η Τουρκία θα πρέπει να υιοθετήσει τις σύγχρονες αυτές ευρωπαϊκές έννοιες της διαφορετικότητας και του δικαιώματος στη διαφορά. Η κεμαλική ιδεολογία ήταν σύγχρονη το 1930, όχι όμως και το 2000. Γι' αυτό το λόγο προτείνω τις τροπολογίες σχετικά με την ανάγκη εξεύρεσης πολιτικής λύσης για τον κουρδικό λαό.
<P>
Είναι απαράδεκτη εκ μέρους της Επιτροπής η παράλειψη οποιασδήποτε αναφοράς στους Κούρδους στο κείμενο για την εταιρική σχέση προσχώρησης της Τουρκίας, παρά τις επανειλημμένες αναφορές στον κουρδικό λαό σε διαδοχικές τακτικές εκθέσεις και παρά το γεγονός ότι ο κ. Verheugen αναφέρθηκε στους Κούρδους σήμερα το πρωί.
<P>
Ελπίζω ότι το Κοινοβούλιο και το Συμβούλιο θα διορθώσουν αυτήν την παράλειψη. Η προσπάθεια να αποφευχθεί με κάθε τρόπο αυτό το θέμα, το οποίο αποτελεί τη σημαντικότερη μεμονωμένη αιτία για την κακή θέση της Τουρκίας όσον αφορά τα ανθρώπινα δικαιώματα, δεν βοηθά την Τουρκία ούτε την Ευρωπαϊκή Ένωση. Εάν δεν βρεθεί λύση για τους Κούρδους δεν μπορεί να θεωρηθεί ότι πληρούνται τα κριτήρια της Κοπεγχάγης. Για το λόγο αυτό, ζητώ από το Κοινοβούλιο να εγκρίνει τις τροπολογίες μου και, μαζί με το Συμβούλιο, να επιμείνουν ότι η εξεύρεση λύσης για τους Κούρδους είναι το κλειδί για την επίλυση των προβλημάτων που αντιμετωπίζει η Τουρκία κατά την εκπλήρωση των κριτηρίων της Κοπεγχάγης.

<SPEAKER ID=116 LANGUAGE="FR" NAME="Isler Bιguin">
Κύριε Πρόεδρε, κύριε Προεδρεύοντα του Συμβουλίου, κύριε Επίτροπε, ως μέλος της αντιπροσωπείας των τριών χωρών του νοτίου Καυκάσου - της Γεωργίας, της Αρμενίας και του Αζερμπαϊτζάν - επικροτώ πλήρως την έκθεση του κ. Morillon και ιδιαιτέρως υποστηρίζω το άρθρο 18 της εν λόγω έκθεσης, που καλεί την τουρκική κυβέρνηση να βελτιώσει τις σχέσεις της με τους γείτονές της στον Καύκασο.
<P>
Η Τουρκία διατηρεί βεβαίως προνομιακές σχέσεις με το Αζερμπαϊτζάν το ακριβώς αντίθετο όμως συμβαίνει με την Αρμενία, η Τουρκία εμμένει στον εναντίον της εμπορικό αποκλεισμό, απαράδεκτο από τη στιγμή που η Τουρκία έχει γίνει δεκτή ως υποψήφια προς ένταξη χώρα. Εξίσου θα πρέπει να επιλυθεί και η διαφορά όσον αφορά την αρμενική γενοκτονία, προκειμένου να εξομαλυνθούν οι διπλωματικές και εμπορικές σχέσεις των δύο χωρών, δεδομένου ειδικά του θεμελιώδους ρόλου της Τουρκίας στην κατασκευή του πετρελαιαγωγού που θα κατευθύνει το πετρέλαιο της Κασπίας προς το τουρκικό λιμάνι του Ντζιάν, στη Μεσόγειο.
<P>
Η Τουρκία θα πρέπει επίσης να ενσωματώσει στα σχέδιά της την έννοια του περιβάλλοντος, ειδικά στα σχέδια που αφορούν την κατασκευή μεγάλων φραγμάτων, που μοιραία θα έχουν αντίκτυπο στους υδάτινους πόρους των όμορων χωρών.

<SPEAKER ID=117 NAME="Ζαχαράκις">
Κύριε Πρόεδρε, θέλω να συγχαρώ τον στρατηγό Morillon για την υπό τις περιστάσεις αυτές ισορροπημένη κατά το δυνατόν έκθεσή του. Γνωρίζουμε όλοι πόσο δύσκολα αντιμετωπίζονται αποτελεσματικά σε παρόμοιες προβληματικές περιπτώσεις οι εκάστοτε επιδιώξεις εξυπηρετήσεως πολιτικών, οικονομικών και άλλων σκοπιμοτήτων και συμφερόντων εις βάρος αρχών και κανόνων δικαίου, συνήθως με την μέθοδο των δύο μέτρων και δύο σταθμών.
<P>
Για αυτό εξαίρω την παρρησία που χαρακτηρίζει γενικά την έκθεση Morillon, μολονότι μια πιο απροσχημάτιστη διατύπωση ορισμένων σημείων της θα έδινε, πιστεύω, μια ακριβέστερη εικόνα των στοιχείων αξιολογήσεως της πορείας της Τουρκίας προς την ένταξη. Στο πλαίσιο αυτό, υπογραμμίζω το βασικό συμπέρασμα της παραγράφου 22 ότι η Τουρκία δεν πληροί τα κριτήρια της Κοπεγχάγης και επισημαίνω τις πολλές καταδίκες των πράξεων και παραλείψεων της Τουρκίας στους τομείς των ανθρωπίνων δικαιωμάτων, δημοκρατικών ελευθεριών και διεθνούς συμπεριφοράς της, καθώς και τις ανάλογες συστάσεις του Ευρωπαϊκού Κοινοβουλίου προς την χώρα αυτή να συμμορφωθεί προς τις συναφείς ευρωπαϊκές αξίες.
<P>
Από την άλλη πλευρά, και παρά την ρητή αναφορά των παραγράφων Θ, Ι, 12 και 17 σε κατάφορες τουρκικές παραβιάσεις των αξιών αυτών, κυρίως με τον τουρκικό στρατό κατοχής στην Κύπρο, που η Τουρκία καλείται να αποσύρει, γεγονός είναι ότι θα ήταν προτιμότερη η απερίφραστη καταγγελία της τρέχουσας και ιστορικής ευθύνης της Τουρκίας σε προβλήματα όπως η πάγια τουρκική αδιαλλαξία και το συνακόλουθο αδιέξοδο στο Κυπριακό ­ στο οποίο σημειωτέον διαφαίνονται οι τουρκικές προθέσεις προκλήσεως νέας θερμής κρίσεως ­, η παραγνώριση διεθνών συνθηκών με την επεκτατική πολιτική έναντι της Ελλάδος, η αποσιώπηση της ιστορικής αλήθειας της αρμενικής γενοκτονίας, η περιφρόνηση θεμελιωδών μειονοτικών δικαιωμάτων στο Κουρδικό.
<P>
Κάτι τέτοιο θα ήταν ίσως και πιο υποβοηθητικό και για την ίδια την Τουρκία γιατί θα έδινε ένα σωστότερο μήνυμα στις όποιες δυνάμεις της αποβλέπουν πράγματι στον εκσυγχρονισμό της και θα ενίσχυε τις προσπάθειές τους να εξασφαλίσουν τις απαραίτητες προϋποθέσεις της ευρωπαϊκής προοπτικής της, ώστε ενδεχομένως να πεισθούν και όσοι ­ πολλοί ­ αμφισβητούν με σοβαρά επιχειρήματα ακόμη και την καταρχήν βασιμότητα της προοπτικής αυτής.

<SPEAKER ID=118 NAME="Κατηφόρης">
Κύριε Πρόεδρε, κύριε προεδρεύοντα του Συμβουλίου, κύριε Επίτροπε, κυρίες και κύριοι συνάδελφοι, όπως είπε ο προεδρεύων του Συμβουλίου σήμερα το πρωί, η συζήτησή μας είναι πολύ επίκαιρη γιατί έρχεται να συμπέσει με τα κείμενα που προετοίμασε η Επιτροπή, την έκθεση για την πρόοδο της Τουρκίας και, βεβαίως, κυρίως το κείμενο της εταιρικής σχέσεως.
<P>
Είναι το πρώτο σοβαρό βήμα που γίνεται στην διαδικασία της ένταξης της Τουρκίας για να μπει στο στάδιο της πρακτικής εφαρμογής η διαδικασία της ένταξής της. Από την δική μας πλευρά πιστεύουμε ότι αυτό είναι κάτι που πρέπει να το χαιρετίσουμε. Η Τουρκία, με όλη της την διαφορετικότητα, αποτελούσε πάντοτε και αποτελεί αναπόσπαστο τμήμα της ευρωπαϊκής πραγματικότητας. Οι παλαιοί ανταγωνισμοί δεν μπορούν να καταργήσουν την παρουσία της Τουρκίας στην ζωή των ευρωπαϊκών κρατών. Εάν η Ευρώπη κατορθώσει να αποδεχθεί θετικά και να εντάξει στους κόλπους της την Τουρκία, με την διαφορετικότητά της, θα έχει πραγματοποιήσει ένα πολύ μεγάλο πολιτικό και πολιτισμικό, πιστεύω, άλμα. Θα έχει αποδείξει την καθολικότητα των αξιών μας, που δεν στηρίζονται στην ισοπέδωση της φυσιογνωμίας των εταίρων, αλλά στη σύνθεση των διαφορών και των ιδιομορφιών τους.
<P>
Φυσικά, για να υπάρχει σύνθεση, επιβάλλεται να υπάρξει και κάποιο κοινό έδαφος. Αυτό το κοινό έδαφος έχει αναζητήσει και έχει υποδείξει στην Τουρκία ο εισηγητής μας, με την εξαιρετική πράγματι έκθεσή του, για την οποία θέλω και εγώ να προσθέσω τις ευχαριστίες μου. Το κοινό έδαφος λέγεται δημοκρατία, που προϋποθέτει ελεύθερη έκφραση γνώμης, δηλαδή ανθρώπινα και πολιτικά δικαιώματα ίσα για όλους, ανεξαρτήτως εθνικής καταγωγής, και ελεύθερη ανάδειξη της κυβέρνησης με ελεύθερες εκλογές, με πραγματικά ελεύθερες εκλογές και μόνον με ελεύθερες εκλογές, πράγμα το οποίο βέβαια είναι ασυμβίβαστο με την λειτουργία αυτονόμων κέντρων εξουσίας, πολύ περισσότερο δε αυτονόμων κέντρων στρατιωτικής υπερεξουσίας. Εάν υπάρχει κάτι που θα μπορούσε κανείς να ζητήσει περισσότερο από την έκθεση Morillon είναι ότι στο σημείο αυτό θα μπορούσε να είναι περισσότερο σαφής στο ότι δεν είναι δυνατόν να υπάρξει λειτουργία δημοκρατίας και ένταξη της Τουρκίας χωρίς κατάργηση αυτής της στρατιωτικής υπερεξουσίας, που είναι και συνταγματικά κατοχυρωμένη. Η δημοκρατία είναι ασυμβίβαστη με θεσμοθετημένες πολιτικές λειτουργίες ενόπλων δυνάμεων και φυσικά είναι αντίθετη και με την ουσιαστική παρέμβαση του στρατού στην πολιτική ζωή, είτε με συνταγματική κάλυψη, είτε χωρίς συνταγματική κάλυψη.
<P>
Από μια δημοκρατική χώρα είναι φυσικό να αξιώσει κανείς και φιλειρηνική συμπεριφορά απέναντι στους γείτονές της, ιδιαίτερα όταν συμβαίνει αυτοί να είναι και μέλλοντες εταίροι. Και απα αυτήν την άποψη είναι εύστοχη η καταδικαστική αναφορά στον βομβαρδισμό από την τουρκική αεροπορία του Κεντακόρ, καθώς και η υπογράμμιση και υπόμνηση της υποχρεώσεως της τουρκικής κυβερνήσεως να ενισχύσει χωρίς προκαταρκτικούς όρους την διαπραγμάτευση Τουρκοκυπρίων και Ελληνοκυπρίων.
<P>
Μας ανησυχεί, κύριε Πρόεδρε, το γεγονός ότι από τούρκους επισήμους και από τον τουρκικό τύπο δεν ακούγονται αυτή την στιγμή ενθαρρυντικές ωθήσεις προς αυτή την κατεύθυνση, αλλά μάλλον γίνεται μια προσπάθεια να αντιδράσουν. Ελπίζω ότι η Τουρκία θα ξαναδεί το πράγμα με πιο σοβαρό τρόπο και θα αντιληφθεί τις υποχρεώσεις της.

<SPEAKER ID=119 LANGUAGE="EN" NAME="Nicholson of Winterbourne">
Κύριε Πρόεδρε, λυπάμαι που η σημερινή συζήτηση διαταράχθηκε από μία μικρή ομάδα εχθρικών τροπολογιών, οι οποίες κατατέθηκαν από τις Ομάδες των Ανεξάρτητων Βουλευτών, της Ευρωπαϊκής Ενωτικής Αριστεράς κλπ. Θεωρώ τις τροπολογίες αυτές ανάρμοστες, απερίσκεπτες, άκαιρες και ακατάλληλες γιατί χρησιμοποιούν τρεις λέξεις - "γενοκτονία" , "μουσουλμάνος" και "ασιάτης" - κατά τρόπο που είναι ρατσιστικός, υποτιμητικός και μεροληπτικός και ορθώνει αδιαπέραστα και πλαστά εμπόδια ενάντια στην ένταξη της Τουρκίας στην Ένωση.
<P>
Οι μουσουλμάνοι πιστεύουν σε μία από τις τρεις θρησκείες του Αβραάμ. Το Ισλάμ είναι αδερφός του Χριστιανισμού και του Ιουδαϊσμού. Η λέξη "ασιάτης" σε αυτό πλαίσιο χρησιμοποιείται ως ρατσιστικός όρος και θα πρέπει να αποδοκιμαστεί και να απορριφθεί. Όσον αφορά τη γενοκτονία: η Τουρκία δεν είναι υπεύθυνη για τη σφαγή των Αρμενίων. Εάν δεχθούμε κάτι τέτοιο, θα πρέπει, άραγε, να θεωρήσουμε υπεύθυνη τη σύγχρονη Τουρκία για όλα τα εγκλήματα της οθωμανικής αυτοκρατορίας ενάντια στην ανθρωπότητα; Η σύμβαση των Ηνωμένων Εθνών του 1948 δεν έχει διευρυνθεί έτσι ώστε να συμπεριλάβει την αρμενική τραγωδία. Μέχρι να συμβεί κάτι τέτοιο, δεν πιστεύω ότι το Κοινοβούλιο θα πρέπει να ακολουθήσει διαφορετική τακτική. Χαιρετίζω την προσεκτική πορεία της Τουρκίας προς την Ένωση και υποστηρίζω τις θέσεις της Επιτροπής και την έκθεση Morillon.

<SPEAKER ID=120 LANGUAGE="FR" NAME="Boudjenah">
Η ένταξη της Τουρκίας στην Ευρωπαϊκή Ένωση τείνει να αποτελέσει πλέον καθημερινό θέμα συζήτησης.
<P>
Δεν συμφωνώ με όσους προβάλλουν τη θρησκεία ως επιχείρημα για να αποτρέψουν ένα τέτοιο ενδεχόμενο. Το ενδεχόμενο αυτό ωστόσο δεν μπορεί να είναι απλώς ένα διαδικαστικό ζήτημα. Συγκεκριμένα, αναφέρομαι στην αναγνώριση της γενοκτονίας των Αρμενίων το 1915. Ενώ η Γαλλία ασκεί την Προεδρία της Ένωσης, η Γερουσία προέβη επιτέλους στην γενναία αυτή κίνηση, δυόμισι χρόνια μετά από την Εθνοσυνέλευση.
<P>
Η αναγνώριση της συγκεκριμένης γενοκτονίας δεν συνεπάγεται ότι η σημερινή Τουρκία είναι ένα βάρβαρο έθνος. Αντιθέτως, είναι προς τιμήν ενός έθνους το να μπορεί να αντιμετωπίζει με ευθύτητα το παρελθόν του. Πώς μπορεί η Ευρώπη να διατηρήσει την αξιοπιστία της όσον αφορά την κρατική βία που ασκείται σήμερα σε πολλά μέρη του κόσμου, αγγίζοντας μερικές φορές τα όρια της γενοκτονίας, εάν δεχτεί στους κόλπους της την Τουρκία σβήνοντας την ιστορία; Έπειτα, η συνεχιζόμενη παραγνώριση και καταπίεση του κουρδικού λαού, εξίσου απαράδεκτη, δεν μπορεί παρά να μας δημιουργεί αισθήματα αγανάκτησης. Η βουλευτής Leyla Zana, στην οποία έχει απονεμηθεί το Βραβείο Ζαχάρωφ και η οποία φυλακίστηκε το 1995 επειδή απλώς και μόνο μίλησε κουρδικά στο τουρκικό Κοινοβούλιο, βρίσκεται ακόμη στη φυλακή. Το Κοινοβούλιό μας έχει επανειλημμένως επιβεβαιώσει τα ζητήματα αυτά. Δεν βλέπω το λόγο για τον οποίο δεν θα κάνουμε κάτι ανάλογο σήμερα.

<SPEAKER ID=121 LANGUAGE="SV" NAME="Sacrιdeus">
Κύριε Πρόεδρε, στο σημείο 17 της έκθεσης Morillon αναφέρεται ότι το Ευρωπαϊκό Κοινοβούλιο καλεί την τουρκική κυβέρνηση να αποσύρει τα στρατεύματα κατοχής που έχει στη Βόρειο Κύπρο. Υπήρξα συντάκτης αυτής της διατύπωσης μέσω της τροπολογίας 72 η οποία υιοθετήθηκε στην επιτροπή εξωτερικών υποθέσεων, δικαιωμάτων του ανθρώπου, κοινής ασφάλειας και αμυντικής πολιτικής στις 10 Οκτωβρίου 2000.
<P>
Θα ήθελα να απευθυνθώ ιδιαίτερα στον επίτροπο Verheugen, ο οποίος είναι υπεύθυνος για τη διεύρυνση, και στη γαλλική Προεδρεία. Σχεδόν το 40% της Κύπρου τελεί υπό κατοχή από ξένα στρατεύματα, από Τούρκους στρατιώτες. Σήμερα, 11 χρόνια μετά την πτώση του Τείχους του Βερολίνου, η Λευκωσία αποτελεί τη μόνη διαιρεμένη πρωτεύουσα της Ευρώπης. Η νήσος των Αποστόλων Παύλου και Βαρνάβα, η Κύπρος, ποτέ στην ιστορία της δεν υπήρξε διαιρεμένη όπως είναι σήμερα, εδώ και 26 χρόνια, εξαιτίας εισβολής ξένης δύναμης.
<P>
Οι τέσσερις ελευθερίες της ΕΕ δεν γίνεται να εφαρμοσθούν στο σύνολο της Κύπρου εξαιτίας της διχοτόμησης του νησιού. Είναι ποτέ δυνατό να ξεκινήσει τις ενταξιακές διαπραγματεύσεις η Τουρκία χωρίς να εφαρμοσθούν οι τέσσερις ελευθερίες στην Κύπρο; Δεν θα πρέπει η Λευκωσία να αποτελέσει μία ενωμένη πόλη και η Κύπρος μία ενωμένη χώρα; Δεν θα πρέπει να αποσυρθούν τα στρατεύματα κατοχής;
<P>
Οι προλαλήσαντες αναφέρθηκαν στη γενοκτονία των Αρμενίων. Αυτή έλαβε χώρα 24 μόλις χρόνια πριν από το Χίτλερ και πριν από τον Δεύτερο Παγκόσμιο Πόλεμο, όταν ο Χίτλερ διέπραξε το Ολοκαύτωμα των Εβραίων. Ο ίδιος αναφέρθηκε στη γενοκτονία των Αρμενίων ως κάτι περασμένο και ξεχασμένο. Η Τουρκία οφείλει να αποκαταστήσει την αλήθεια!

<SPEAKER ID=122 LANGUAGE="DE" NAME="Schulz">
Κύριε Πρόεδρε, αγαπητοί συνάδελφοι, ο κ. Morillon κάνει στην έκθεσή του μία σημαντική επισήμανση, η οποία, πιστεύω, θα διαδραματίσει σημαντικό ρόλο στην παρούσα συζήτηση.
<P>
Ο κ. Morillon λέγει πως η Τουρκία θα πρέπει να προσπαθήσει να πάψει να θεωρεί την Ευρωπαϊκή Ένωση ως μια χριστιανική λέσχη που θέλει να την αποκλείσει από του κόλπους της. Η παρατήρηση αυτή προϋποθέτει αντιστρόφως τη διαπίστωση εντός της Ευρωπαϊκής Ένωσης, ότι δεν είμαστε κλειστή χριστιανική λέσχη που μπορεί ή δικαιούται να κρατήσει εκτός των πυλών την Τουρκία με επιχειρήματα θρησκευτικά ή πολιτιστικού ρελατιβισμού. Η διαπίστωση πρέπει να είναι ότι ένα κράτος με κοσμικό Σύνταγμα, με κατοίκους κατά πλειονότητα μωαμεθανούς, το οποίο στηρίζεται στις ίδιες αξίες με αυτές στις οποίες θεμελιώνεται η Ευρωπαϊκή Ένωση - ελευθερία, ισότητα, διαλλακτικότητα - μπορεί να ενισχύσει την Ευρωπαϊκή Ένωση. Μάλιστα, δεν στηρίζεται σε θρησκευτικές αξίες, αλλά σε αξίες, οι οποίες αξίζουν διερεύνηση και οι οποίες, ανεξαρτήτως του θρησκευτικού προσανατολισμού ενός ανθρώπου ή ενός κράτους και των κατοίκων του, υπεισέρχονται στα συντάγματα των κρατών μελών και, όπως είδαμε σήμερα στη συζήτηση για το Χάρτη των θεμελιωδών δικαιωμάτων, στην αντίληψη περί θεμελιωδών δικαιωμάτων της ΕΕ. Αυτό σημαίνει πως η Τουρκία, ως δημοκρατικό κράτος δικαίου με διάκριση εξουσιών και βασικές αξίες όπως εμείς τις αντιλαμβανόμαστε, θα εμπλουτίσει την Ευρωπαϊκή Ένωση.
<P>
Ταυτόχρονα, η έκθεση του κ. Morillon δείχνει και ότι η Τουρκία πόρρω απέχει από αυτές τις απαιτήσεις. Τα κριτήρια της Κοπεγχάγης είναι ομολογουμένως οικονομικά, είναι όμως και κριτήρια, τα οποία περιστρέφονται ακριβώς γύρω από αυτά τα σημεία. Το ερώτημα είναι, σε ποιο βαθμό έχουν πραγματωθεί η διαλλακτικότητα, το δημοκρατικό κράτος δικαίου, η διάκριση των εξουσιών και ο σεβασμός της διάκρισης εξουσιών στην Τουρκία; Οφείλουμε να διαπιστώσουμε - και αυτό δείχνει και η έκθεση του κ. Morillon - πως αυτό δεν έχει επιτευχθεί σε επαρκή βαθμό. Οι απαραίτητες πρόοδοι δεν έχουν πραγματοποιηθεί ακόμη σε επαρκή βαθμό, και η Τουρκία πρέπει να συνεχίσει τις προσπάθειες.

<SPEAKER ID=123 NAME="Παπαγιαννάκης">
Κύριε Πρόεδρε, δεν συζητάμε για το πώς η Ευρωπαϊκή Ένωση θα ενταχθεί στην Τουρκία, αλλά για το πώς η Τουρκία θα ενταχθεί στην Ευρωπαϊκή Ένωση, πράγμα για το οποίο εγώ συμφωνώ απολύτως. Θεωρώ δε ότι η έκθεση του συναδέλφου κ. Morillon δείχνει το δρόμο για το πώς μπορεί να γίνει αυτό. Και γι' αυτό θα ήθελα να απευθυνθώ στον κύριο Επίτροπο και τον κύριο Προεδρεύοντα και να τους ρωτήσω, αφού τόσο πολύ συμφωνούν με την έκθεση Morillon ­ όπως μας είπαν ­, γιατί δεν εμπνέονται ώστε να εμπλουτίσουν το κείμενο της εταιρικής σχέσης, όπως το έχουν διατυπώσει, και από το οποίο λείπουν από την ουσιαστική συζήτηση με την Τουρκία θέματα όπως οι Κούρδοι, το Κυπριακό, η ειρηνική και χωρίς απειλές συμβίωση με τις όμορες της Τουρκίας χώρες.
<P>
Όσο για την αρμενική γενοκτονία, κύριε Πρόεδρε, συμφωνώ απολύτως ότι δεν πρέπει να είναι όρος ένταξης της Τουρκίας. Ωστόσο, εδώ συζητάμε για το τι λέμε εμείς και το τι θυμόμαστε εμείς. Η Τουρκία θα γίνει ουσιαστικά δημοκρατική χώρα όταν θα μάθει να ζει με το παρελθόν της, όπως και η δημοκρατική Γερμανία έμαθε να ζει με το δικό της, και της το ζητούσαμε και εκείνης.

<SPEAKER ID=124 LANGUAGE="DE" NAME="Langen">
Κύριε Πρόεδρε, επιθυμώ να συγχαρώ θερμώς το στρατηγό Morillon για την έκθεση αυτή, διότι πάνω απ' όλα δείχνει καλή αίσθηση μέτρου, χωρίς ωστόσο να χάνει από τη σαφήνειά της. Ο κ. Morillon όχι μόνο διευκρινίζει την απόσταση που χωρίζει την Τουρκία από την πλήρωση των κριτηρίων της Κοπεγχάγης, αλλά και απαριθμεί και καταγράφει τις πρόσθετες προϋποθέσεις που καλείται να εκπληρώσει η Τουρκία. Αφενός πρόκειται για το κυπριακό ζήτημα, για το ρόλο του τουρκικού στρατού, ιδιαιτέρως του Εθνικού Συμβουλίου Ασφαλείας, το οποίο με τις υπερβολικές του εξουσίες αντίκειται στην αρχή της δημοκρατίας, πάνω απ' όλα όμως για το κουρδικό ζήτημα και επίσης για την επικίνδυνη σύγκρουση με την Ελλάδα, η οποία πρέπει να αμβλυνθεί και με πρωτοβουλία της Τουρκίας.
<P>
Ο επίτροπος Verheugen εξέθεσε εδώ πως πάνω απ' όλα πρέπει να πληρωθούν τα πολιτικά κριτήρια. Γνωρίζετε όλοι ότι στην πολιτική μας ομάδα επικρατούσε μεγάλη επιφυλακτικότητα ως προς το καθεστώς υποψηφίου κράτους, αλλά είναι θετικό που τώρα που υπάρχει το καθεστώς υποψηφίου κράτους, η Τουρκία βρίσκεται εντός αγώνα με την απόφαση για μεταρρυθμίσεις με σκοπό την εκπλήρωση των απαιτήσεων της Ευρωπαϊκής Ένωσης. Η Τουρκία φέρει μόνη την ευθύνη.
<P>
Θα ήθελα να προσθέσω ορισμένα οικονομικά κριτήρια, λόγου χάρη το υψηλό ποσοστό πληθωρισμού, το οποίο ήταν άνω του 100% και σήμερα βρίσκεται ακόμη άνω του 50%, το υψηλό δημόσιο χρέος, το οποίο οφείλεται στην υπεραπορρόφηση του προϋπολογισμού από τις στρατιωτικές δαπάνες και από τη στρατιωτική σύγκρουση με το PKK, τα υψηλά πραγματικά επιτόκια, τον όπως και πριν υδροκέφαλο δημόσιο τομέα, τις αβυσσαλέες περιφερειακές διαφορές στην Τουρκία, μία εσωτερική διαφορά επιπέδου ευημερίας στην Τουρκία σε κλίμακα 1:10, την οποία δε θα μπορέσει ποτέ να αντιμετωπίσει η Ευρωπαϊκή Ένωση, διαφορετικές συνθήκες εκπαίδευσης, αναλφαβητισμός, που στις γυναίκες παραμένει στο 27,6%, ζητήματα δηλαδή, τα οποία πρέπει να επιλύσει η ίδια η Τουρκία.
<P>
Η αισιοδοξία επί παραδείγματι του αναπληρωτή πρωθυπουργού Μεσούτ Γιλμάζ, πως θα έχουν επιτευχθεί τα κριτήρια του Μάαστριχτ το 2002 είναι υπερβολική κατά τη γνώμη μου. η Τουρκία πρέπει να έχει υπόψη της πως βρίσκεται σε ένα δυσχερή δρόμο, πως θα χρειαστεί να εγκαταλείψει κυριαρχικές εξουσίες, θα χρειαστεί να καταβάλει προσπάθειες. Στο δρόμο αυτό θέλουμε να τη συνοδεύσουμε, να μην την παρεμποδίσουμε και κυρίως να τηρήσουμε τις χρηματοδοτικές μας δεσμεύσεις.

<SPEAKER ID=125 LANGUAGE="FR" NAME="Poos">
Κύριε Πρόεδρε, κύριε Προεδρεύοντα του Συμβουλίου, κύριε Επίτροπε, αγαπητοί συνάδελφοι, θα ήθελα να πάρω το λόγο στη συζήτηση αυτή ως εισηγητής της ένταξης της Κύπρου. Τόσο η Τουρκία όσο και η Κύπρος είναι υποψήφιες προς ένταξη στην Ευρωπαϊκή Ένωση, συνεπώς γίνεται όλο και πιο ξεκάθαρο ότι η επίλυση του κυπριακού γίνεται ένα πρόβλημα εσωτερικής πολιτικής. Ο Επίτροπος Gόnther Verheugen μας επιβεβαίωσε ότι η Κύπρος παίζει σημαντικό ρόλο στις συζητήσεις που διεξάγονται επί του παρόντος με την Τουρκία. Δεδομένης της πολιτικής και στρατιωτικής βαρύτητας της Τουρκίας στη βόρεια Κύπρο, αυτό είναι αναπόφευκτο.
<P>
Ο εισηγητής μας, ο κ. Morillon, είναι άξιος συγχαρητηρίων διότι περιέλαβε την επίλυση του κυπριακού μεταξύ των προϋποθέσεων που απαιτούνται για την ένταξη της Τουρκίας. Κανείς δεν πρόκειται να καταλάβει, γράφει, το λόγο για τον οποίο ένα τείχος, σαν αυτά που ευτυχώς κατέρρευσαν μαζικά την τελευταία δεκαετία, θα συνεχίζει να χωρίζει την Κύπρο στα δυο. Για να καταρρεύσει το αναχρονιστικό αυτό τείχος, η Τουρκία οφείλει σήμερα να συμμορφωθεί με τα ψηφίσματα του Συμβουλίου Ασφαλείας και να αποσύρει, όπως της ζητούν, τα στρατεύματα κατοχής από το βόρειο τμήμα του νησιού, πράγμα που ζητούμε σαφώς με την παράγραφο 17 της πρότασης ψηφίσματός μας.
<P>
Είναι καιρός η Τουρκία να εισακούσει του Τουρκοκύπριους, οι περισσότεροι από τους οποίους επιθυμούν να υπερβούν τους διαχωρισμούς του παρελθόντος και να ενταχθούν μαζί με τους Ελληνοκύπριους στην Ευρώπη. Αντιθέτως, αν η Τουρκία συνεχίσει να στηρίζει τις κινήσεις ανεξαρτητοποίησης, προσάρτησης στην Τουρκία δηλαδή, του μη αναγνωρισμένου καθεστώτος της βορείου Κύπρου, θα προκαλέσει το ναυάγιο των διαπραγματεύσεων προσέγγισης, με αποκλειστικά δική της ευθύνη. Μια τέτοια στάση θα αποτελέσει, μεσοπρόθεσμα, ανυπέρβλητο εμπόδιο για την ένταξη της Τουρκίας στην Ένωση. Σε μια τέτοια περίπτωση δεν θα πληρείται η μία εκ των τριών προϋποθέσεων που αναφέρονται στην έκθεση Morillon και την οποία θα υιοθετήσει το Κοινοβούλιο.
<P>
Από τη στιγμή που οι αρχές της Αγκυρας θα καταλάβουν ότι η Ευρώπη και ο υπόλοιπος κόσμος θεωρούν το καθεστώς αυτό απαράδεκτο, μπορεί να σημειωθεί σημαντική πρόοδος: το νησί θα μπορέσει να ενωθεί και πάλι και θα υπάρξει, αύριο, μια διευθέτηση συνολική, δίκαιη, βιώσιμη και σύμφωνη με το διεθνές δίκαιο.

<SPEAKER ID=126 LANGUAGE="EN" NAME="Van Orden">
Κύριε Πρόεδρε, πολλά είναι τα σημεία αυτού του ψηφίσματος σχετικά με την πορεία της Τουρκίας προς την ένταξη, τα οποία είναι αξιέπαινα - ιδιαίτερα η πρόσκληση προς την Επιτροπή να προχωρήσει στην υλοποίηση μιας προενταξιακής στρατηγικής η οποία θα διαθέτει τους κατάλληλους πόρους. Σε ποιο σημείο όμως του κειμένου επιδοκιμάζεται πραγματικά η απόφαση του Ελσίνκι για παραχώρηση καθεστώτος υποψήφιας χώρας στην Τουρκία; Σε ποιο σημείο του κειμένου αναγνωρίζονται οι αξιοσημείωτες προσπάθειες, μεταφέρω κατά λέξη από την αιτιολογική έκθεση που συνοδεύει την απόφαση, "οι αξιοσημείωτες προσπάθειες που καταβάλλει η Τουρκία για να προσαρμόσει τις δομές της στις απαιτήσεις της ΕΕ" ; Μάλιστα, είναι κρίμα που η περίπτωση της Τουρκίας δεν συζητήθηκε στο πλαίσιο των διαβουλεύσεων για την ευρύτερη διεύρυνση μαζί με τις υπόλοιπες υποψήφιες χώρες.
<P>
Φυσικά, οι λαοί κουρδικής καταγωγής καθώς και οι υπόλοιπες πολιτιστικές και γλωσσικές μειονότητες δεν πρέπει να υφίστανται πολιτικές, οικονομικές ή άλλες διακρίσεις και πρέπει να έχουν τη δυνατότητα να εκφράζονται ελεύθερα. Η έκφραση αυτή, όμως, θα πρέπει να χρησιμοποιεί ειρηνικά μέσα και μόνον, και όχι τον εκφοβισμό και την τρομοκρατία. Δεν πρέπει να ξεχνάμε ότι η απομάκρυνση της Τουρκίας από τη δυτική σφαίρα επιρροής ήταν ένας από τους πρωταρχικούς στόχους της σοβιετικής πολιτικής καθόλη τη διάρκεια του ψυχρού πολέμου, και ότι το PKK υποστηρίχθηκε ως όργανο αυτής της πολιτικής. Σε ποιο σημείο του ψηφίσματος ζητείται από τους εκπροσώπους των μειονοτήτων να αποκηρύξουν τη βία; Η πολιτική ειρήνη αποτελεί προϋπόθεση για την πραγματοποίηση επενδύσεων και την οικονομική πρόοδο. Η τρομοκρατία υπήρξε ανέκαθεν φραγμός για την πρόοδο αυτή.
<P>
Θα πρέπει επίσης να καταστήσουμε σαφές ότι η επίλυση εξαιρετικά δύσκολων προβλημάτων όπως είναι το Κυπριακό, που απαιτεί τη συναίνεση όλων των λαών της Κύπρου, δεν προωθείται δυσχεραίνοντας την πορεία της Τουρκίας προς την ένταξη. Αλλωστε, η Τουρκία, μαζί με την Ελλάδα και το Ηνωμένο Βασίλειο, είναι μία από τις εγγυήτριες δυνάμεις στην Κύπρο.
<P>
Διακρίνω αυξημένη νευρικότητα στους κόλπους του Σώματος για τον πιθανό αντίκτυπο που θα έχει η ένταξη της Τουρκίας στην Ένωση. Θα μπορούσα να πω ότι υπάρχει εντεινόμενη νευρικότητα και μεταξύ των πολιτών πολλών από τα ήδη κράτη μέλη γύρω από το ρυθμό και την έκταση της πολιτικής ολοκλήρωσης στο εσωτερικό της ΕΕ και για την αριστερίζουσα τάση που διαπερνά τον ιστό αυτής της πορείας και γίνεται ολοένα και πιο ορατή. Πόσο πιο ελκυστικός και αποδεκτός θα ήταν ο στόχος μιας πιο χαλαρής κοινότητας κρατών-εθνών που θα εμπορεύονταν ελεύθερα και θα ενεργούσαν από κοινού σε ένα περιορισμένο πλαίσιο τομέων πολιτικής και πόσο πιο εύκολο θα ήταν τότε να αποδεχτούμε μία χώρα όπως η Τουρκία.

<SPEAKER ID=127 NAME="Κόρακας">
Κύριε Πρόεδρε, δεν είναι δυνατόν να ψηφίσουμε την έκθεση Morillon γιατί είμαστε βέβαιοι ότι, αντίθετα με ό,τι ισχυρίζεται, αλλά και πολλοί ελπίζουν και στην Τουρκία, η διαδικασία ένταξης δεν θα βελτιώσει τη ζωή των λαών. Αντίθετα, θα την επιδεινώσει. Ο στόχος που αντικειμενικά εξυπηρετεί η έκθεση φαίνεται στο σχέδιο ψηφίσματος, με τις αναφορές στο ακαθάριστο εγχώριο προϊόν της Τουρκίας, στο υψηλό ποσοστό των συναλλαγών της με την Ευρωπαϊκή Ένωση, στις αντιλαϊκές φιλελεύθερες οικονομικές μεταρρυθμίσεις, στην επιτάχυνση ιδιωτικοποιήσεων και την ενίσχυση των κανόνων της ελεύθερης αγοράς που ψήφισε η Τουρκική Βουλή κατ' απαίτηση του Διεθνούς Νομισματικού Ταμείου.
<P>
Χαρακτηριστική είναι επίσης η χαρά που διατυπώνεται στο ψήφισμα για την πρόθεση της Τουρκίας να διαθέσει στρατιωτικό δυναμικό της στα πλαίσια της κοινής ευρωπαϊκής πολιτικής ασφάλειας και άμυνας. Δηλαδή μιλάμε για την ακόμη μεγαλύτερη υποταγή της Τουρκίας στους οικονομικούς, πολιτικούς και στρατιωτικούς στόχους του μεγάλου κεφαλαίου της Ευρωπαϊκής Ένωσης.
<P>
Δεν αγνοούμε βέβαια τις θετικές αναφορές του ψηφίσματος, όπως τα ανθρώπινα δικαιώματα, παρά το ότι εκλαμβάνει ως πρόοδο τεχνάσματα του καθεστώτος, αγνοώντας τους 10 000 - 15 000 πολιτικούς κρατούμενους. Θετικές είναι και οι αναφορές στο Κυπριακό και στο αίτημα απόσυρσης των στρατευμάτων κατοχής, καθώς και στην ανάγκη σεβασμού των αποφάσεων του Ευρωπαϊκού Δικαστηρίου, όπως στην περίπτωση Λοϊζίδου, στην ανάγκη πολιτικής λύσης του Κουρδικού, στους βομβαρδισμούς του Ιράκ. Φοβούμαστε όμως ότι, για άλλη μια φορά, αποτελούν ευχολόγιο. Γιατί αλήθεια όλα αυτά δεν συμπεριλαμβάνονται στην έκθεση της Ευρωπαϊκής Επιτροπής;
<P>
Για μας, μένει το βασικό θέμα: παρά τους ισχυρισμούς πολλών, η Τουρκία, με την τελωνειακή ένωσή της το 1995 και την ανακήρυξή της σε υποψήφια το 1999, όχι μόνο δεν βελτίωσε τη ζωή των λαών της αλλά, σε ορισμένους τομείς, την επιδείνωσε. Είναι βέβαιο ότι η διαδικασία ένταξής της και η ίδια η ένταξή της θα επιδεινώσει τη ζωή τους, κυρίως στον οικονομικό και κοινωνικό τομέα. Είναι επίσης βέβαιο ότι η με οποιονδήποτε τρόπο χρηματοδότησή της θα χρησιμοποιηθεί για την ενίσχυση των κατασταλτικών μηχανισμών της και την ενθάρρυνση του καθεστώτος να συνεχίσει τη σημερινή πολιτική του.
<P>
Δεν αναγνωρίζουμε εξάλλου στους κυρίαρχους κύκλους της Ευρωπαϊκής Ένωσης ρόλο υπερασπιστή των δικαιωμάτων του ανθρώπου. Η μέχρι τώρα δράση τους απέδειξε το αντίθετο. Γι' αυτό ακριβώς, αισθήματα αλληλεγγύης προς τους λαούς της Τουρκίας μας κάνουν να είμαστε αντίθετοι στην ένταξή της και, κατά συνέπεια, και στις εκθέσεις που την προωθούν.

<SPEAKER ID=128 LANGUAGE="FR" NAME="Moscovici">
. (FR) Κύριε Πρόεδρε, κυρίες και κύριοι βουλευτές, κύριε Επίτροπε, όπως επεσήμαναν αρκετοί βουλευτές σήμερα, ο δρόμος για την ένταξη της Τουρκίας στην Ευρωπαϊκή Ένωση θα είναι μακρύς και δύσβατος.
<P>
Πολλοί ομιλητές μας μετέφεραν τις ανησυχίες τους για την κατάσταση όσον αφορά τα ανθρώπινα δικαιώματα, όσον αφορά την αντιμετώπιση των μειονοτήτων, και ειδικότερα το κουρδικό ζήτημα, όσον αφορά το ρόλο του στρατού στην πολιτική ζωή, το δικαστικό σύστημα, τη θανατική ποινή, ζητήματα όλα πολύ σοβαρά. Συμμεριζόμαστε φυσικά τις ανησυχίες αυτές, τις οποίες εξάλλου εξέφρασε σαφώς και πλήρως η Επιτροπή στην τελευταία ετήσια έκθεσή της.
<P>
Παράλληλα όμως, πιστεύω ότι δεν πρέπει να παρουσιάζουμε την κατάσταση με τόσο μελανά χρώματα. Έχει σημειωθεί πρόοδος, διακρίνουμε κάποια ενθαρρυντικά σημεία. Η κυβέρνηση έχει αναγγείλει μια σειρά μεταρρυθμίσεις. Ο πρόεδρος Sezer έχει δεσμευτεί προσωπικά υπέρ του εκσυγχρονισμού της χώρας του. Νομίζω λοιπόν ότι πρέπει να ενθαρρύνουμε τις τουρκικές αρχές να προχωρήσουν προς τα μπροστά, ώστε να μπορέσουν να εκπληρώσουν με τα πολιτικά κριτήρια της Κοπεγχάγης, κάτι που πρέπει να γίνει. Την ίδια ώρα, θα πρέπει να επαγρυπνούμε για την αποτελεσματική εφαρμογή των μέτρων που έχουν αναγγελθεί. Αυτή την ισορροπία συστήνει, νομίζω, η έκθεση του κ. Morillon.
<P>
Η στρατηγική που υιοθετήσαμε στο Ελσίνκι τον περασμένο Δεκέμβριο σηματοδότησε μια καμπή στις σχέσεις της Ευρωπαϊκής Ένωσης με την Τουρκία. Θα πρέπει να συνεχίσουμε αποφασιστικά τη δράση μας για να ενθαρρύνουμε την προσέγγιση της Ένωσης με την Τουρκία μέσα στο ισορροπημένο αυτό πλαίσιο.
<P>
Ολοκληρώνω λοιπόν λέγοντας το εξής: ας είμαστε απαιτητικοί, ας επαγρυπνούμε, ας υπογραμμίζουμε τους όρους μας, ας μη γινόμαστε όμως υπερβολικοί, διότι οφείλουμε εξίσου να σεβαστούμε τις δεσμεύσεις μας και η Ευρωπαϊκή Επιτροπή έκανε στο Ελσίνκι μια σημαντική επιλογή.

<SPEAKER ID=129 LANGUAGE="DE" NAME="Verheugen">
Κύριε Πρόεδρε, στο τέλος της συζητήσεως θέλω να επισημάνω πως φυσικά υπάρχει σχέση υπαγωγής μεταξύ της εκθέσεως της Επιτροπής για τις προόδους που γίνονται, ή που δεν γίνονται, στην Τουρκία και της προενταξιακής εταιρικής σχέσης.
<P>
Πολλοί ομιλητές διατύπωσαν την επίκριση πως η Επιτροπή δεν αναφέρθηκε σε συγκεκριμένα προβλήματα. Δεν μπορώ παρά να υποθέσω πως δεν έχουν διαβάσει την έκθεση της Επιτροπής, διότι όλα τα προβλήματα που επισημάνθηκαν εδώ προφορικά και τα οποία υποτίθεται ότι δεν επεξεργάστηκε η Επιτροπή, καλύπτονται μέσα στην έκθεση. Ούτε και είναι σωστό ότι δεν κατονομάστηκε το κουρδικό πρόβλημα. Όπου υπάρχουν κουρδική γλώσσα, κουρδική πολιτιστική παράδοση, κουρδικοί οικισμοί, κουρδικά κόμματα, φυσικά και χρησιμοποιείται ο όρος κουρδικός. Όποιος λέγει ότι δεν εμφανίζεται ο όρος "κουρδικός" προφανώς δεν έχει διαβάσει την έκθεση. Οφείλω εδώ να αποκρούσω την κατηγορία ότι η έκθεση του έτους 2000 αποκλίνει από την ορολογία της εκθέσεως του 1999. Κάτι τέτοιο δε συμβαίνει.
<P>
Το νέο στοιχείο είναι η προενταξιακή εταιρική σχέση, και στην προενταξιακή σχέση υπάρχει μία πολύ σημαντική επιταγή. Αυτή προβλέπει πως το υποψήφιο κράτος οφείλει να αντιμετωπίσει όλα τα θέματα που αναφέρονται στην έκθεση προόδου. Αρα υπάρχει εσωτερική διασύνδεση. Η προενταξιακή εταιρική σχέση αυτή καθεαυτή είναι ένα πολύ μετρημένο έγγραφο, το οποίο ως προς τα βασικά στηρίζεται στα συμπεράσματα του Ελσίνκι. Οφείλω να ενημερώσω το Κοινοβούλιο ότι εδώ προφανώς κάποιοι ομιλητές έχουν την εσφαλμένη εντύπωση ότι ισχύει όντως. Είμαστε στο στάδιο μίας προτάσεως, και απόψε δεν είμαι σε θέση να σας πω αν το σχέδιο αυτό θα ξεπεράσει το στάδιο της πρότασης, ιδιαιτέρως όταν το Κοινοβούλιο ακολουθεί προτάσεις που έγιναν εδώ σήμερα το πρωί και το απόγευμα. Δεν είμαι σε θέση να δίνω συμβουλές στο Κοινοβούλιο ή να το επικρίνω, και δεν κάνω κάτι τέτοιο. Πρέπει μόνο να σας ενημερώσω για τις συνέπειες που μπορούν να έχουν οι αποφάσεις. Αν καλύψετε το αρμενικό ζήτημα σε σχέση με την ένταξη στην Ευρωπαϊκή Ένωση, και παρακαλώ προσέξτε αυτό που θα πω: το αρμενικό ζήτημα σε σχέση με την ένταξη στην ΕΕ, τότε το σχέδιο το οποίο συζητήσαμε σήμερα, δε θα ξεκινήσει, είναι τόσο απλό.
<P>
Αν τροποποιηθούν τα συμπεράσματα του Ελσίνκι σε σχέση με την επίλυση του Κυπριακού κατά την έννοια που απαίτησαν εδώ ορισμένοι ομιλητές, δηλαδή να καταστεί η επίλυση του Κυπριακού προϋπόθεση ένταξης, τότε και πάλι θα καταρρεύσει το σχέδιο. Έχουμε στο παρελθόν δηλώσει ότι δεν είναι προϋπόθεση, και το μόνο που μπορούμε να απαιτήσουμε από την Τουρκία είναι να καταβάλει σοβαρά και υπεύθυνα κάθε δυνατή προσπάθεια ώστε να βρεθεί μία λύση. Αλλά ας μην ξεχνάμε ότι για τη λύση ενός προβλήματος χρειάζονται δύο, ένας δεν αρκεί. Γι' αυτό δεν μπορείτε να απαιτείτε από την Τουρκία τίποτε περισσότερο από σοβαρές, εποικοδομητικές και αξιόπιστες προσπάθειες, αλλά τη λύση μπορείτε να την απαιτήσετε μόνο από εκείνους οι οποίοι έχουν ορίσει συνολικά ως στόχο την επίλυση του προβλήματος.
<P>
Κλείνοντας, θεωρώ σημαντικό να επισημάνω για άλλη μία φορά, πως με τη στρατηγική του Ελσίνκι κάναμε μία προσφορά στην Τουρκία. Τώρα πρέπει να υλοποιηθεί το πρώτο βήμα αυτής της στρατηγικής, και θεωρώ άδικο, να την επικρίνουμε σα να είχε ήδη αποτύχει, ενώ δεν έχει γίνει ακόμη το πρώτο βήμα. Τώρα είναι να γίνει το πρώτο βήμα και είναι ευθύνη σας, ως μέλη του Ευρωπαϊκού Κοινοβουλίου, να αποφασίσετε, αν μπορούμε να το πραγματοποιήσουμε ή όχι.

<SPEAKER ID=130 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11.30.

<CHAPTER ID=6>
Ευρωμεσογειακές διασκέψεις στη Μασσαλία
<SPEAKER ID=131 NAME="Πρόεδρος">
Η ημερήσια διάταξη προβλέπει τη συζήτηση των προφορικών ερωτήσεων του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, προς το Συμβούλιο (B5-0551/2000) και προς την Επιτροπή (B5-0552/2000) σχετικά με τις ευρωμεσογειακές διασκέψεις στη Μασσαλία το Νοέμβριο του 2000.
<P>
Ο συντάκτης των ερωτήσεων - κ. Brok - θα έπρεπε κανονικά να λάβει πρώτος το λόγο, αλλά βρίσκεται σε συνάντηση με την Πρόεδρο και είναι καθα οδόν. Επειδή ο χρόνος μας είναι περιορισμένος, θα σας πείραζε, κ. Moscovici, να απαντήσετε στην ερώτηση πριν τεθεί επισήμως, εφόσον γνωρίζετε το περιεχόμενό της;

<SPEAKER ID=132 LANGUAGE="FR" NAME="Moscovici">
. (FR) Κύριε Πρόεδρε, κύριοι Επίτροποι, κυρίες και κύριοι βουλευτές, θα απαντήσω πράγματι πριν επιστρέψει ο κ. Brok από τη σύσκεψή του με την Πρόεδρο, διότι οφείλω και εγώ να συσκεφθώ με την Πρόεδρο, η ημερήσια διάταξη είναι λοιπόν πολύ φορτωμένη και μας περιορίζει.
<P>
Ευχαριστώ τον πρόεδρο Brok που μου δίνει την ευκαιρία να λάβω θέση σχετικά με την μεσογειακή πολιτική της Ένωσης σήμερα, στις παραμονές δηλαδή, όπως γνωρίζετε, της τέταρτης Διάσκεψης, στη Μασσαλία, των Υπουργών Εξωτερικών Υποθέσεων της ευρωμεσογειακής εταιρικής σχέσης.
<P>
Γνωρίζετε πόσο μεγάλη σημασία αποδίδει η γαλλική Προεδρία του Συμβουλίου στην ενίσχυση της μεσογειακής διάστασης των εξωτερικών σχέσεων της Ένωσης, την οποία εξάλλου περιέλαβε στις προτεραιότητές της για το παρόν εξάμηνο. Αυτός είναι άλλωστε και ο λόγος για τον οποίο επιμένουμε να γίνει ένας απολογισμός των πέντε πρώτων ετών της εφαρμογής της διαδικασίας της Βαρκελώνης, ώστε να μπορέσουμε να θεσπίσουμε, στη Μασσαλία, τους αναγκαίους προσανατολισμούς. Ο Επίτροπος Patten, τον οποίο χαιρετίζω, στην ανακοίνωσή του με θέμα "Αναζωογόνηση της διαδικασίας της Βαρκελώνης" , ανέφερε άλλωστε κάποια ενδιαφέροντα πεδία προβληματισμού σχετικά.
<P>
Ο κ. Brok αναφέρθηκε στην κοινή στρατηγική για τη Μεσόγειο, που εγκρίθηκε τον Ιούνιο στη Φέιρα. Η στρατηγική αυτή αποτελεί μια σημαντική και χρήσιμη συμβολή. Σε αντίθεση με την ευρωμεσογειακή εταιρική σχέση, που συνδέει τους Δεκαπέντε με δώδεκα εταίρους των νοτίων παραλίων της Μεσογείου, πρόκειται κυρίως για ένα μέσο εσωτερικής πειθαρχίας της Ένωσης κατά κάποιο τρόπο, που στόχο έχει να ενισχύσει συνολικά τη συνοχή και το συντονισμό των κοινοτικών μέσων και των πολιτικών των κρατών μελών σε σχέση με τη Μεσόγειο.
<P>
Η Προεδρία έχει θεσπίσει προτεραιότητες για την εφαρμογή της κοινής αυτής στρατηγικής εφεξής και τις κατέθεσε στο Συμβούλιο Υπουργών το Σεπτέμβριο. Η Προεδρία ασχολήθηκε επισταμένα με την επισήμανση κυρίως εκείνων των τομέων, στους οποίους η Ένωση και οι εταίροι της του Νότου οφείλουν να εστιάσουν τις προσπάθειές τους για να δώσουν ώθηση στη Διαδικασία της Βαρκελώνης, ειδικότερα στην ενίσχυση του διαλόγου για πολιτικά και οικονομικά θέματα, στην εφαρμογή της υποπεριφερειακής συνεργασίας και της ολοκλήρωσης Νότου-Νότου, ή ακόμα και στην ισχυροποίηση πρωτοβουλιών στον τομέα της δικαιοσύνης και των εσωτερικών υποθέσεων.
<P>
Αυτός είναι επίσης ο στόχος μας και για τη Διάσκεψη της Μασσαλίας. Στις δύο ημέρες της συνεδρίασης, η Προεδρία θέλει να επιτύχει, με τη βοήθεια όλων, να δώσει νέα ώθηση στη διαδικασία. Δεν χρειάζεται, προφανώς, να αναφερθώ διεξοδικά εν προκειμένω στο πολιτικό πλαίσιο μέσα στο οποίο διεξάγεται η Διάσκεψη. Με κάθε ειλικρίνεια όμως, πιστεύω ότι τα προβλήματα που υπάρχουν σήμερα στη Μέση Ανατολή καθιστούν τον ευρωμεσογειακό αυτό διάλογο πιο απαραίτητο παρά ποτέ.
<P>
Επειδή λοιπόν τα πράγματα είναι άσχημα στη Μέση Ανατολή, δεν σημαίνει ότι η Διάσκεψη της Μασσαλίας θα πρέπει να χαμηλώσει τον πήχη των επιδιώξεών της. Δεν λέω, φυσικά, ότι η τρέχουσα συγκυρία δεν θα έχει κανέναν αντίκτυπο στη συνάντηση. Πιο συγκεκριμένα, έχω κατά νου το χάρτη ειρήνης και σταθερότητας, τον οποίο οι 27 εταίροι έχουν συζητήσει ενδελεχώς, του οποίου η ψήφιση όμως προϋποθέτει προφανώς ένα ειρηνικό περιφερειακό περιβάλλον.
<P>
Ο κ. Brok, που βρίσκεται και πάλι μαζί μας, έθεσε, συγκεκριμένα, το ζήτημα των καθυστερήσεων που σημειώνονται στη διαπραγμάτευση. Πρέπει να μιλάμε για καθυστέρηση; Το ότι η συζήτηση τραβάει σε μάκρος και μερικές φορές είναι ακανθώδης, αυτό είναι βέβαιο, έως φυσιολογικό θα έλεγα, αν λάβουμε κυρίως υπόψη μας την πολιτική κατάσταση στη Μέση Ανατολή. Το σημαντικό, κατά τη γνώμη μου, είναι οι εργασίες να συνεχιστούν και το συγκεκριμένο σχέδιο να μην εγκαταλειφθεί.
<P>
Υπό την έννοια αυτή, πιστεύω ότι οι 27 εταίροι είναι αποφασισμένοι να εγκρίνουν το συγκεκριμένο κείμενο αμέσως μόλις το επιτρέψουν οι συνθήκες. Ας μην ξεχνάμε ότι η διαδικασία της Βαρκελώνης είναι πρόσφατη, έχει μόνο μια πενταετία ζωής. Εξάλλου, όταν θεσπίσαμε την εταιρική σχέση το 1995, είχαμε επίγνωση ότι εγκαινιάζουμε ένα μακρόπνοο έργο. Δεν ήταν καθόλου προφανές ότι 27 εταίροι, τόσο διαφορετικοί μεταξύ τους, θα συνυπήρχαν αρμονικά από τη μια μέρα στην άλλη, μέσα σε πολιτικές συνθήκες συχνά τεταμένες και ενίοτε εκρηκτικές και μέσα σε ένα πρωτότυπο πλαίσιο όπως το πλαίσιο της Βαρκελώνης. Παρ' όλα αυτά, καταφέραμε να συντηρήσουμε το διάλογο, μερικές φορές μάλιστα σχετικά με ευαίσθητα θέματα: σχετικά με τη σταθερότητα, την τρομοκρατία, τη μετανάστευση, τα ανθρώπινα δικαιώματα, λόγου χάρη. Πιστέψτε μας, σκοπεύουμε πράγματι να συνεχίσουμε με το ίδιο πνεύμα.
<P>
Αυτή η συνεργασία σε επίπεδο πολιτικής και ασφάλειας, η επονομαζόμενη "πρώτη πτυχή" της Βαρκελώνης, είναι πολύ σημαντική, παρόλο που, όπως γνωρίζουμε, είναι η πιο ευαίσθητη και η πιο χρονοβόρα στην εφαρμογή της. Υπάρχουν όμως και οι υπόλοιπες "πτυχές" της Βαρκελώνης, η οικονομική και χρηματοπιστωτική πτυχή αφενός, η κοινωνική, πολιτιστική και ανθρώπινη πτυχή αφετέρου. Θα ήθελα, ως εκ τούτου, να υπογραμμίσω με αυτή την αφορμή μια θεμελιακή αρχή της μεσογειακής πολιτικής της Ένωσης, και κατ' αυτόν τον τρόπο θα απαντήσω ευθέως στην ερώτηση του κ. Brok.
<P>
Αναφέρομαι στη σφαιρικότητα της παράλληλης και ισόρροπης ανάπτυξης των τριών αυτών πτυχών, θεμέλιο λίθο του πνεύματος και της πρωτοτυπίας της Διαδικασίας της Βαρκελώνης, τον οποίο οφείλουμε να διαφυλάξουμε. Και είναι αλήθεια βέβαια ότι η οικονομική πτυχή, παρ' όλες τις καθυστερήσεις της, λειτουργεί καλύτερα από τις υπόλοιπες πτυχές της Βαρκελώνης· σημασία όμως έχει να συνεχίσουμε να επιδιώκουμε τη σφαιρικότητα αυτή, χωρίς την οποία η Διαδικασία δεν θα ήταν τίποτα περισσότερο από άλλη μια απλή ζώνη ελεύθερων συναλλαγών σαν όλες τις άλλες, χωρίς μακροπρόθεσμο πολιτικό και ανθρώπινο όραμα, και αυτό θα ήταν κρίμα. Με τους μεσογειακούς εταίρους μας έχουμε κοινά σύνορα. Μας συνδέουν πολλά σε επίπεδο πολιτιστικής κληρονομιάς, ιστορίας, πολιτισμού, κοινών συμφερόντων. Τέλος, όπως υπογράμμισε ο κ. Brok, οφείλουμε επίσης να δώσουμε από κοινού μια απάντηση στην πρόκληση του ρατσισμού, της μισαλλοδοξίας και της ξενοφοβίας.
<P>
Μεγάλα περιθώρια συνεργασίας ανοίγονται επίσης στο πεδίο της καταπολέμησης του κάθε είδους λαθρεμπορίου, των μεταναστευτικών ρευμάτων και της ενίσχυσης του κράτους δικαίου. Εμείς οι Ευρωπαίοι, έχουμε μια εμπειρία που πρέπει να αξιοποιηθεί. Είναι επίσης προς συμφέρον μας να συνεπικουρήσουμε τους εταίρους μας στη διαδικασία διαρθρωτικών μεταρρυθμίσεων στις οποίες προβαίνουν, στον εκσυγχρονισμό και το άνοιγμα των οικονομιών τους στον ανταγωνισμό. Συνεπώς, η νέα ώθηση που θέλουμε να δώσουμε στη Διαδικασία, στη Μασσαλία, θα πρέπει να στηρίζεται σε όλες αυτές τις πολιτικές και οικονομικές συνιστώσες, οι οποίες, το επαναλαμβάνω, είναι συμπληρωματικές και αναπόσπαστα συνδεδεμένες μεταξύ τους.
<P>
Είναι αλήθεια ότι η διαδικασία της Βαρκελώνης είναι μια φιλόδοξη διαδικασία, μια φιλόδοξη εταιρική σχέση, που απαιτεί μέσα ανάλογα με τους στόχους που της ανατίθενται. Ο κ. Brok αναφέρθηκε στους χρηματοδοτικούς πόρους. Φυσικά, δεν πρόκειται ποτέ να είναι επαρκείς. Είναι τέτοιες οι προκλήσεις, τόσο μεγάλες οι ανάγκες των χωρών του Νότου, που τα μέσα της Ένωσης πάντοτε θα δείχνουν ανεπαρκή, πολύ περισσότερο που οι εξωτερικές δεσμεύσεις της Ένωσης έχουν αυξηθεί φοβερά τα τελευταία χρόνια. Το Συμβούλιο έχει επανειλημμένως συζητήσει το συγκεκριμένο ζήτημα, όπως γνωρίζετε, και το οποίο, νομίζω ότι μπορώ να πω κάτι τέτοιο, βρίσκεται στο επίκεντρο της μεταρρύθμισης που εγκαινιάστηκε με πρωτοβουλία του Επιτρόπου Patten.
<P>
Παραμένει το γεγονός ότι το Συμβούλιο, ειδικά από το 1995 και εξής, προσπάθησε να χορηγήσει στη Μεσόγειο μεγαλύτερα κονδύλια, ανάλογα των προκλήσεων αντιμετωπίζει η εταιρική σχέση. Ανάλογες προσπάθειες είχε καταβάλει η γαλλική Προεδρία ήδη από το 1995, στο Ευρωπαϊκό Συμβούλιο των Κανών ιδιαιτέρως, όπου είχαμε επιτύχει την εξισορρόπηση των πόρων για τη μεσογειακή πολιτική σε σχέση με τους αντίστοιχους που χορηγούνται στις χώρες της Κεντρικής και Ανατολικής Ευρώπης.
<P>
Σε αυτό το πνεύμα λοιπόν, το πρόγραμμα MEDA I ξεκίνησε με προϋπολογισμό 3,4 δισεκατομμύρια ευρώ για την περίοδο 1995 ως 1999. Σήμερα, επίκειται η έγκριση των πολυετών κονδυλίων για την περίοδο 2000-2006 και θέλω μόνο να ευχηθώ - αδυνατώ να παράσχω συγκεκριμένους αριθμούς στην παρούσα φάση - να είναι ανάλογα των μεσογειακών φιλοδοξιών της Ένωσης.
<P>
Γνωρίζετε ότι, ακόμα και αυτή τη στιγμή που μιλάμε, καταβάλλουμε προσπάθειες για να συμφωνήσουν έπ' αυτού οι Δεκαπέντε, οργανώνοντας εν ανάγκη και μια έκτακτη συνεδρία του Συμβουλίου αύριο, στη Μασσαλία. Έχουμε καταφέρει να συμφωνήσουμε ήδη όσον αφορά τους όρους του χρηματοδοτικού κανονισμού του MEDA II. Νομίζω ότι στο μέλλον θα έχουμε στη διάθεσή μας ένα εργαλείο πιο αποτελεσματικό, πιο γρήγορο, πιο ορατό και συνεπώς συνολικά πιο αξιόπιστο. Η διαχείριση του προγράμματος θα απλοποιηθεί, ο ρυθμός των πληρωμών και των εκταμιεύσεων θα επιταχυνθεί. Και έπειτα, υπάρχουν επίσης τα δάνεια της ΕΤΕ, τα οποία είναι θεμελιώδους σημασίας για την ανάπτυξη των χωρών εταίρων, κυρίως χάρη στα μεγάλα σχέδια υποδομής που υποστηρίζουν.
<P>
Νομίζω ότι με μια εντολή αρκετών δισεκατομμυρίων ευρώ υπέρ της Μεσογείου για την περίοδο 2000-2007, θα καταφέρουμε να ανταποκριθούμε στις προσδοκίες των εταίρων μας του Νότου στα επόμενα χρόνια, κι αυτό πρέπει οπωσδήποτε να γίνει. Σήμερα, τις παραμονές της Διάσκεψης στη Μασσαλία, η γαλλική Προεδρία εύχεται, όπως είναι φυσικό, η μεσογειακή προτεραιότητα της Ένωσης να επικυρωθεί και σε επίπεδο χρηματοδότησης. Στην πραγματικότητα, σήμερα δεν τίθεται απλώς ζήτημα εξισορρόπησης των κονδυλίων σε σχέση με τα αντίστοιχα υπέρ της Ανατολικής Ευρώπης, όπως το 1995, σήμερα πρέπει επίσης να προετοιμάσουμε τη μελλοντική διεύρυνση της Ένωσης.
<P>
Ας μη ξεχνάμε ότι η Βαρκελώνη, όπως και οι εξωτερικές σχέσεις της Ένωσης στο σύνολό τους, αποτελούν οργανικό στοιχείο του κοινοτικού κεκτημένου και καλό είναι τα κράτη μέλη να προετοιμάζονται για να αντιμετωπίσουν τις μεσογειακές χώρες ως επίλεκτους εταίρους, διότι είναι οι επίλεκτοι εταίροι της Ευρώπης μας. Πρόκειται για μια σημαντικότατη πρόκληση της μελλοντικής μας Ευρώπης είναι αλήθεια ότι το κέντρο βάρος της ηπείρου μας θα μετατοπιστεί προς τα ανατολικά, χωρίς να υπάρχει ωστόσο πρόβλημα με το Νότο. Αυτός είναι άλλος ένας λόγος, νομίζουμε, για να επιβεβαιώσουμε τη μεσογειακή διάσταση της Ένωσης, η οποία θέλει να διαδραματίσει ένα γενικότερο ρυθμιστικό ρόλο στην υφήλιο και για την οποία η Μεσόγειος θα πρέπει να παραμείνει, και θα παραμείνει, μια "θάλασσα που ενώνει" , λατινιστί η mare nostrum.

<SPEAKER ID=133 LANGUAGE="DE" NAME="Brok">
Κύριε Πρόεδρε, ο Πρόεδρος του Συμβουλίου έκανε επίδειξη ικανοτήτων, απαντώντας σε ερωτήσεις τις οποίες δεν είχα ακόμη υποβάλει. Επιθυμώ να ευχαριστήσω ρητώς τη γαλλική Προεδρία του Συμβουλίου, διότι επεχείρησε να δώσει στη διαδικασία της Βαρκελώνης την απαραίτητη ώθηση. Πρόκειται για μία πράγματι πάρα πολύ σημαντική υπόθεση, και αυτό το λέω ως κάποιος που κατάγεται από την Κεντρική Ευρώπη. Εμείς στην κεντρική Ευρώπη πρέπει να αναγνωρίσουμε ότι η συζήτηση για τη διαδικασία της Βαρκελώνης είναι προς το κοινό μας συμφέρον, και έτσι παρακαλούμε και τους νοτιοευρωπαίους να αντιληφθούν πως η διεύρυνση προς τα κράτη της Κεντρικής και Ανατολικής Ευρώπης είναι προς το κοινό συμφέρον. Αν αυτό το αντιληφθούμε όλοι και το σταθμίσουμε σωστά, θα κάνουμε τις λογικές και σωστές επιλογές.
<P>
Αφενός μεν πρόκειται για τη διεύρυνση της Ευρωπαϊκής Ένωσης, αφετέρου για την εξασφάλιση καλών γειτόνων. Και οι δύο καταστάσεις εξυπηρετούν το κοινό συμφέρον, και η Ευρωπαϊκή Ένωση ήταν και είναι έτοιμη να διαθέσει γι' αυτές τα απαραίτητα κονδύλια από τον προϋπολογισμό. Φυσικά θέτουμε το ερώτημα, πώς θα χρηματοδοτηθεί στη συνέχεια το σχέδιο στο σύνολό του, με τα τωρινά δεδομένα των δημοσιονομικών προοπτικών και με συνυπολογισμό της πολιτικής για τα Βαλκάνια, καθώς σιγά-σιγά υπάρχουν αμφιβολίες, αν θα αντέξουμε μέχρι τέλους. Φυσικά ελπίζουμε ότι θα επιτύχει η πρόταση Patten, ότι η Επιτροπή θα είναι σε θέση να υλοποιεί τα σχέδια ταχύτερα απ' ότι στο παρελθόν.
<P>
Είναι εξαιρετικά σημαντικό να διακρίνουμε τα πλεονεκτήματα της διαδικασίας της Βαρκελώνης. Έτσι μπορεί και με τη δική μας βοήθεια να τεθεί σε κίνηση η απαραίτητη οικονομική και κοινωνική εξέλιξη, ώστε να αποκτήσουν μία προοπτική οι κάτοικοι των περιοχών αυτών. Αυτό σχετίζεται και με την αποτροπή της μετανάστευσης. Μακροπρόθεσμα θα έπρεπε και σε ολόκληρο το χώρο της Μεσογείου - όπως και σε ολόκληρη την Ευρωπαϊκή Ένωση - να μην ωθείται κανείς σε μετανάστευση για λόγους κοινωνικής ανάγκης, η επιθυμία αυτή να προκύπτει βάσει άλλων επιλογών. Πιστεύω ότι μπορούμε να συμβάλουμε σε αυτό. Αν υπάρχει μία τέτοια οικονομική και κοινωνική προοπτική, πληρούται και μία σημαντική προϋπόθεση όσον αφορά τη δυνατότητα τήρησης των ανθρωπίνων δικαιωμάτων και του εκδημοκρατισμού εκείνης της ομάδας κρατών.
<P>
Όλα αυτά φυσικά είναι τεράστιας σημασίας για την πολιτική ασφάλειας που εφαρμόζουμε. Αυτό σημαίνει ότι δεν πρόκειται μόνο για μία ευκαιρία για περισσότερο εμπόριο και συναλλαγές, αλλά και σε πάρα πολύ μεγάλο βαθμό για την πολιτική ασφάλειας αυτή καθεαυτή. Αυτό πρέπει να το εξηγήσουμε σαφώς στους πολίτες, για να βρούμε και την απαραίτητη αποδοχή. Η ξενοφοβία, η κρατική τρομοκρατία ή άλλες μορφές τρομοκρατίας ανήκουν στον ίδιο τομέα, και ελπίζω πως και εδώ υπάρχει δυνατότητα να βάλουμε τα πράγματα σε τάξη. Η εξελίξεις σε μερικά κράτη της βόρειας Αφρικής, τις οποίες παρακολουθούσαμε και παρακολουθούμε και σήμερα ακόμη με μεγάλη ανησυχία, μπορούν να συμπεριληφθούν και αυτές και ελπίζω να καταστεί δυνατόν να προσελκύσουμε όλα τα κράτη της βόρειας Αφρικής σε αυτή τη διαδικασία χωρίς εάν και εφόσον.
<P>
Η τωρινή κατάσταση στη Μέση Ανατολή δείχνει με μεγαλύτερη ένταση ποια μέτρα χρειάζονται ακόμη στο πλαίσιο κοινών πολιτικών και συνεργασίας. Δράττομαι της ευκαιρίας για να εκφράσω την ελπίδα πως καμία από τις σήμερα αντιμαχόμενες στη Μέση Ανατολή πλευρές δε θα προβεί σε μονομερείς ενέργειες, οι οποίες θα καθιστούσαν πάρα πολύ δύσκολη την επιστροφή, τις προσεχείς εβδομάδες, στο τραπέζι των διαπραγματεύσεων. Πρέπει να επιδιώξουμε να συνεισφέρουμε να εξασφαλιστεί για τους ανθρώπους στην Παλαιστίνη μία ευκαιρία για ανάπτυξη, ένα μέλλον και ένα κράτος δικό τους, και αυτά μέσω συμφωνίας με το Ισραήλ και με βάση την ασφάλεια του κράτους του Ισραήλ.
<P>
Ελπίζω ότι στη Μασσαλία η Ευρωπαϊκή Ένωση θα αρχίσει να προάγει αυτή τη διαδικασία για τη Μεσόγειο, και ότι θα μπορέσουμε να φροντίσουμε και πάλι μαζί αυτό που πολύ σωστά ονόμασε ο κ. Moscovici mare nostrum. Πρόκειται για τη Μεσόγειο, γύρω από την οποία εμφανίστηκαν οι τρεις μεγάλες μονοθεϊστικές θρησκείες, οι οποίες εμπλέκονται εν μέρει σήμερα σε αντιπαραθέσεις. Πρέπει να κατορθώσουμε να ξαναρχίσουμε το διάλογο πάνω σε αυτό το θεμέλιο. Πιστεύω ότι η Ευρωπαϊκή Ένωση έχει εδώ να διαδραματίσει ιδιαίτερο ρόλο, γιατί τόσο τα κράτη όσο και οι άνθρωποι στις περιοχές αυτές προσβλέπουν στην πολιτική επιρροή της Ευρωπαϊκής Ένωσης, καθώς αυτή μπορεί να εξασφαλίσει εκεί σε μεγάλο βαθμό την εξομάλυνση και την αξιοπιστία. Ελπίζω πως το γεγονός ότι προσδοκάται αυτή η πολιτική επιρροή και ότι εμάς μας αναμένουν ως πολιτικούς παράγοντες, θα συμβάλει στην περαιτέρω πρόοδο της υπόθεσης στη Μασσαλία, με μεγαλύτερη αξιοπιστία, ώστε κατ' αυτόν τον τρόπο να συνεισφέρουμε στην ειρήνη στην περιοχή και στην ίδια μας την ασφάλεια.

<SPEAKER ID=134 NAME="Patten">
. (EN) Κύριε Πρόεδρε, υπάρχει, όπως γνωρίζετε, μία ρήση στα αγγλικά που λέει ότι μια παράσταση στην οποία δεν εμφανίζεται ο πρωταγωνιστής είναι σαν παράσταση του Αμλετ χωρίς τον πρώτο νεκροθάφτη. Κατά τη διάρκεια της προσωρινής, αλλά καθόλα κατανοητής, απουσίας του αξιότιμου φίλου μου στην αρχή αυτής της συζήτησης, μπήκα στον πειρασμό να πω ότι η συζήτηση αυτή θα ήταν σαν παράσταση του Αμλετ χωρίς τον ίδιο τον πρίγκιπα, χαίρομαι όμως που τώρα βρίσκεται μαζί μας και θα μπορέσει να συνεισφέρει με τις γνώσεις και τη σύνεσή του σε αυτή την εξαιρετικά σημαντική συζήτηση, η οποία πραγματοποιείται με πρωτοβουλία του ιδίου.
<P>
Όπως είπε και ο Υπουργός πριν από λίγο, η ευρωμεσογειακή διάσκεψη της Μασσαλίας αυτή την εβδομάδα πραγματοποιείται στο περιθώριο της συνεχιζόμενης κρίσης στην ειρηνευτική διαδικασία της Μέσης Ανατολής. Όλοι ελπίζαμε ότι οι συνθήκες θα ήταν πολύ καλύτερες, και λίγο έλειψε να είναι πολύ καλύτερες. Πολλοί από εμάς αισθανθήκαμε ενθουσιασμό, ακόμα και έκπληξη, από την έκταση της προόδου που φάνηκε να σημειώνεται φέτος το καλοκαίρι στο Camp David και συγχαρήκαμε θερμά τον πρόεδρο Κλίντον και την κυβέρνησή του για όλα όσα έκαναν για να προωθήσουν τα πράγματα. Φθάσαμε τόσο κοντά στο στόχο, γεγονός που κάνει τις δυσκολίες, την τραγωδία των τελευταίων εβδομάδων ακόμα πιο λυπηρές. Σύμφωνα με τις ανακοινώσεις των ειδησεογραφικών πρακτορείων σήμερα το πρωί και σήμερα το απόγευμα, τα νέα εξακολουθούν να είναι δυσάρεστα. Οι τρέχουσες δυσκολίες θα πρέπει να μας παροτρύνουν να υπερδιπλασιάσουμε τις προσπάθειές μας για την προαγωγή της συνεργασίας στο ευρωμεσογειακό πλαίσιο.
<P>
Κανείς δεν μπορεί να αρνηθεί ότι η διαδικασία της Βαρκελώνης και η ειρηνευτική διαδικασία στη Μέση Ανατολή είναι αλληλένδετες. Η σημαντική επιτυχία που πραγματοποιήθηκε στη Βαρκελώνη όσον αφορά τις ευρωμεσογειακές σχέσεις κατέστη δυνατή εν μέρει από τις επιτυχίες της Μαδρίτης και στη συνέχεια από τις συμφωνίες του Όσλο. Είναι επίσης αλήθεια ότι οι καθυστερήσεις στην προ-ειρηνευτική διαδικασία προκαλούν καθυστερήσεις και στη διαδικασία της Βαρκελώνης. Αυτό είναι ένα γεγονός το οποίο, δυστυχώς, θα πρέπει να αποδεχτούμε. Δεν πρέπει όμως να ξεχνάμε ότι η διαδικασία της Βαρκελώνης έχει σημειώσει πρόοδο την τελευταία πενταετία, και μάλιστα παρόλες τις δυσκολίες στη Μέση Ανατολή.
<P>
Ένα πράγμα είναι ολοφάνερο. Δεν πρέπει να επιτρέψουμε να καταστεί η διαδικασία της Βαρκελώνης όμηρος της ειρηνευτικής διαδικασίας της Μέσης Ανατολής. Η διαδικασία της Βαρκελώνης έχει τη δική της δυναμική. Έχει τους δικούς της στόχους, οι οποίοι παραμένουν καθόλα έγκυροι. Έχουμε όλοι συμφέρον να δείξουμε ευελιξία και αποφασιστικότητα αυτή την εβδομάδα στη Μασσαλία.
<P>
Η Επιτροπή έχει ενθαρρυνθεί από τη γενικότερη θετική ανταπόκριση στις προτάσεις μας για την αναθέρμανση της διαδικασίας της Βαρκελώνης, τόσο εντός της Ευρωπαϊκής Ένωσης όσο και μεταξύ των μεσογειακών μας εταίρων. Θα ήθελα να αναφερθώ συνοπτικά σε ορισμένα από τα βασικά σημεία της στρατηγικής προσέγγισης που προτείνουμε, για τα οποία ελπίζω ότι θα υπάρξει κάποια συμφωνία στη Μασσαλία.
<P>
Πρώτον, επιτάχυνση της διαπραγμάτευσης και της κύρωσης των συμφωνιών σύνδεσης. Καταρχάς με την Αίγυπτο, αλλά και με την Αλγερία, τη Συρία και τον Λίβανο. Οι διαβουλεύσεις μας με την Αίγυπτο ολοκληρώθηκαν πριν από 18 μήνες σχεδόν και θα ήθελα τώρα να προχωρήσουμε γρήγορα στη μονογραφή της συμφωνίας και στην επίσημη υπογραφή εν ευθέτω χρόνω.
<P>
Θα ήθελα επίσης να ξεκινήσουμε πιο σοβαρές διαβουλεύσεις για τη σύναψη συμφωνιών σύνδεσης και με τις υπόλοιπες χώρες. Πιστεύουμε ότι πρέπει να αντιμετωπίσουμε το ευαίσθητο θέμα του εμπορίου γεωργικών προϊόντων. Θα πρέπει να επανεξετάσουμε, σύμφωνα με την κρίση μας, αυτά που πρέπει να γίνουν έτσι ώστε να διασφαλιστεί ότι οι συμφωνίες θα πληρούν τα κριτήρια του ΠΟΕ μέχρι το τέλος της μεταβατικής περιόδου. Θεωρούμε ότι θα πρέπει να ενισχυθεί το εμπόριο μεταξύ των χωρών του Νότου με την ενθάρρυνση της υπογραφής συμφωνιών ελεύθερων συναλλαγών μεταξύ των εταίρων. Στο πλαίσιο αυτό, η Επιτροπή αναλαμβάνει την παροχή τεχνικής βοήθειας σε θέματα καίριας σημασίας όπως είναι οι κανόνες καταγωγής και τα τελωνειακά θέματα. Επιθυμούμε την προσέγγιση των πολιτικών για θέματα ενιαίας αγοράς και τη σύναψη συμφωνιών για την καθιέρωση σώρευσης της καταγωγής παράλληλα με τις υποπεριφερειακές ρυθμίσεις ελευθέρων συναλλαγών για όλους τους εταίρους που συνάπτουν συμφωνίες ελεύθερων συναλλαγών μεταξύ τους και υιοθετούν το εναρμονισμένο πρωτόκολλο για τους κανόνες καταγωγής.
<P>
Επιθυμούμε επίσης να καταστεί η περιοχή περισσότερο ελκυστική για τους επενδυτές. Σε αυτό θα συμβάλουν, παράλληλα με τις οικονομικές μεταρρυθμίσεις, και τα νεοϊδρυθέντα δίκτυα συνεργασίας μεταξύ υπηρεσιών προώθησης των επενδύσεων και μεταξύ ομοσπονδιών εργοδοτών, καθώς και η καθιέρωση της νέας περιφερειακής διευκόλυνσης επιχειρηματικών κεφαλαίων. Η επίτευξη συμφωνίας για νέο περιφερειακό πρόγραμμα στον τομέα της δικαιοσύνης και των εσωτερικών υποθέσεων, το οποίο θα καλύπτει τη μετανάστευση υπό την ευρύτερή της έννοια, την καταπολέμηση του οργανωμένου εγκλήματος και τη δικαστική συνεργασία είναι ένα άλλο θέμα για το οποίο ελπίζουμε ότι θα υπάρξει πρόσφορη ανταλλαγή απόψεων.
<P>
Στη συνέχεια, υπάρχει ένα θέμα, το οποίο γνωρίζω ότι είχαμε πολλές ευκαιρίες να συζητήσουμε στο Σώμα: πρόκειται για τη βελτίωση της παροχής του προγράμματος MEDA. Η αναθεώρηση του κανονισμού MEDA και η μεταρρύθμιση του συστήματος εξωτερικής βοήθειας της Επιτροπής, η οποία έχει ήδη εξαγγελθεί, θα συμβάλει στο στόχο αυτό και θα απελευθερώσει περισσότερο ανθρώπινο δυναμικό. Η αποκέντρωση της παροχής βοήθειας θα οδηγήσει σε μεγαλύτερη συμμετοχή των εταίρων σε όλα τα στάδια της διαμόρφωσης και της υλοποίησης των πολιτικών.
<P>
Είναι συμφέρον όλων μας να διασφαλίσουμε ότι το πρόγραμμα MEDA είναι αυστηρά επικεντρωμένο στους σωστούς στόχους. Για να το επιτύχουμε αυτό, σκοπεύουμε να αναπτύξουμε στενό διάλογο με όλους τους εταίρους ανεξάρτητα από το στάδιο στο οποίο βρίσκονται. Δεν μπορούμε να αγνοήσουμε όμως το γεγονός ότι οι εταίροι που κατάφεραν να ξεπεράσουν τις εγγενείς προκλήσεις της διαδικασίας σύνδεσης είναι εκείνοι που θα πρέπει να λάβουν τη μεγαλύτερη στήριξη.
<P>
Όσον αφορά τα ανθρώπινα δικαιώματα, προτείνουμε μία διαρθρωτική προσέγγιση που θα εξετάζει τις επιδόσεις των χωρών μακροπρόθεσμα. Και σε αυτό το σημείο, όμως, θα πρέπει να είμαστε ειλικρινείς. Μία χώρα με αμφισβητήσιμες πρακτικές όσον αφορά τα ανθρώπινα δικαιώματα, τη δημοκρατία και το κράτος δικαίου, η οποία δεν είναι διατεθειμένη να συζητήσει με διαφάνεια τα θέματα αυτά, θα δυσκολευτεί να ενταχθεί στη νέα παγκόσμια τάξη πραγμάτων και θα έχει λιγότερες πιθανότητες για ευημερία μακροπρόθεσμα.
<P>
Θα ήθελα να προσθέσω μόνο ένα πράγμα ακόμα για το πρόγραμμα MEDA και τη μεταρρύθμιση του συστήματος εξωτερικής βοήθειας της Επιτροπής, το οποίο έχει σχέση με κάποιες άλλες συζητήσεις στις οποίες συμμετέχουν ορισμένα μέλη του Σώματος.
<P>
Για να διασφαλιστεί η ταχύτερη παροχή της βοήθειάς μας στη Μεσόγειο και αλλού, χρειαζόμαστε - όπως δέχονται, λογικά και συναισθηματικά, τα μέλη του Σώματος - περισσότερους πόρους για τη διαχείριση των προγραμμάτων μας. Η Επιτροπή έχει κάνει ορισμένες λογικές προτάσεις προς την κατεύθυνση αυτή. Ορισμένοι βουλευτές πιστεύουν ότι οι επιπλέον αυτοί πόροι πρέπει να εγγραφούν στο αποθεματικό μέχρις ότου επιτύχουμε κάποιους άλλους στόχους.
<P>
Θα ήθελα να πω, εντελώς καλοπροαίρετα, στα μέλη του Σώματος ότι έρχεται κάποια στιγμή που θα πρέπει να μας εμπιστευτείτε και να μας αφήσετε να κάνουμε τη δουλειά μας, γιατί δεν είναι δυνατόν να υλοποιήσουμε αποτελεσματικότερα τα σχέδιά μας εάν τα άτομα που χρειαζόμαστε για να τα διαχειριστούν δεν διάκεινται ευνοϊκά απέναντί μας πριν αποδείξουμε ότι μπορούμε να διαχειριστούμε τα πράγματα αποτελεσματικότερα. Πρόκειται για μία παρανοϊκή κατάσταση, γι' αυτό και παρακαλώ όσους αξιότιμους βουλευτές έχουν κάποια επιρροή στα θέματα αυτά να αναγνωρίσουν ότι, εάν θέλουμε να αντιμετωπίσουμε σοβαρά τη διαδικασία της μεταρρύθμισης, θα πρέπει να μας δώσετε την ευκαιρία να αποδείξουμε εάν τηρούμε το λόγο μας ή όχι. Αν δεν τον τηρούμε, τότε θα αποδεχτούμε τις συνέπειες όπως και ο Επίτροπος Εξωτερικών Υποθέσεων, σε εύθετο χρόνο. Μην μας βάζετε όμως σε μία θέση όπου απαιτείτε την επίτευξη του στόχου, αλλά δεν μας δίνετε τα μέσα να το πράξουμε μέχρι να αποδείξουμε ότι μπορούμε να επιτύχουμε το στόχο. Η κατάσταση αυτή δεν έχει κανένα νόημα. Πρόκειται για ένα θέμα εξαιρετικά σημαντικό για όλες τις μεσογειακές χώρες και ελπίζω ότι θα μπορέσω να τις διαβεβαιώσω αυτή την εβδομάδα ότι σκοπεύουμε να διαχειριστούμε πολύ καλύτερα την υλοποίηση των προγραμμάτων μας στο μέλλον.
<P>
Ελπίζω ότι όλοι οι Υπουργοί που θα συναντηθούν στη Μασσαλία θα αποδεχτούν την ανάγκη να υπάρξει συμφωνία σχετικά με αυτή τη δέσμη ρεαλιστικών προτάσεων για την αναθέρμανση της διαδικασίας της Βαρκελώνης, ιδιαίτερα τώρα που η ειρηνευτική διαδικασία της Μέσης Ανατολής αντιμετωπίζει σοβαρές δυσκολίες.
<P>
Θα χαρώ να ενημερώσω το Κοινοβούλιο για τα αποτελέσματα της συνάντησης της Μασσαλίας με την πρώτη ευκαιρία. Στο παρελθόν, διαθέσαμε τεράστιους πόρους στην εταιρική αυτή σχέση. Δεν τους διαχειριστήκαμε τόσο καλά όσο θα έπρεπε, αλλά διαθέσαμε τεράστιους πόρους και αυτό αντικατοπτρίζει την προτεραιότητα που δίνει το Κοινοβούλιο, η Επιτροπή και το Συμβούλιο στην ενίσχυση της εταιρικής σχέσης των χωρών που βρέχονται από τη Μεσόγειο θάλασσα.
<P>
Τα αμέσως επόμενα χρόνια, η επιτυχία αυτής της συνεργασίας θα γίνει πιο σημαντική από ποτέ και ελπίζω ότι, στη Μασσαλία, αυτή και τις επόμενες εβδομάδες, θα καταφέρουμε να διασφαλίσουμε ότι το όλο εγχείρημα θα έχει ακόμα περισσότερη ορμή και ενέργεια από όση είχε στο παρελθόν.
<P>
(Χειροκροτήματα)

<SPEAKER ID=135 NAME="Fiori">
Κύριε Πρόεδρε, θα φαινόταν απλό να δοθεί μια απάντηση σχετικά με τα θέματα της Μεσογείου, αν ο Υπουργός Moscovici κατάφερνε να ερμηνεύσει τις επιθυμίες του κ. Brok, εξηγώντας ποια είναι η κατάσταση που με μεγάλη ανησυχία βιώνουμε στην περιοχή της Μεσογείου. Θα μαθαίναμε επίσης με μεγάλη ικανοποίηση ότι η Επιτροπή έχει την πρόθεση να δώσει νέα ώθηση στη διαδικασία της Βαρκελώνης. Φρονούμε, όμως, ότι για αυτήν την περιφερειακή περιοχή της Ευρωπαϊκής Ένωσης παίζονται σήμερα εξαιρετικά σημαντικά παιχνίδια και είναι ανάγκη να υλοποιηθούν πραγματικά οι δεσμεύσεις και οι προτάσεις που απαρίθμησε προ ολίγου ο Επίτροπος Patten με διαφορετικούς ρυθμούς από εκείνους που γνωρίσαμε τα τελευταία χρόνια.
<P>
Θεωρούμε την ειρηνευτική διαδικασία άκρως απαραίτητη για την ανάπτυξη της εταιρικής σχέσης στη Μεσόγειο, αλλά είναι φανερές στους πάντες οι δυσκολίες που εμπόδισαν την ολοκλήρωση του Συμφώνου Σταθερότητας και Ειρήνης. Απαιτούνται λοιπόν νέες προτάσεις, ελπίζουμε πιο συγκεκριμένες σε ορισμένα σημεία, που θα επιτρέψουν να επιτευχθεί το Σύμφωνο Σταθερότητας, μέχρι το τέλος του τρέχοντος έτους ή το πολύ εντός του πρώτου εξαμήνου του επόμενου. Έπειτα υπάρχει όλο το πεδίο των συμφωνιών σύνδεσης, τα εμπορικά ζητήματα και το πρόγραμμα MED. Ορισμένες συμφωνίες έχουν βέβαια συναφθεί, αλλά μένουν πολλά, πάρα πολλά άλυτα ή τουλάχιστον ανοιχτά ζητήματα: οι μεγάλες χρονικές προθεσμίες, οι όροι κύρωσης των συμφωνιών, πολλές δυσκολίες που απορρέουν από την έλλειψη ευελιξίας στην εντολή διαπραγματεύσεων που εκχώρησε το Συμβούλιο στην Επιτροπή. Και δεν θέλω να υπεισέλθω καν στο θέμα των γραφειοκρατικών δυσκολιών που συναντήσαμε κατά τη διάρκεια των τελευταίων ετών.
<P>
Πιστεύουμε ότι οι πρωτοβουλίες στήριξης για τη βελτίωση της διαχείρισης του προγράμματος MED είναι σημαντικές και μπορούν να αποτελέσουν θεμελιώδη συμβολή στην επίτευξη της σημαντικής προόδου στην οικονομική και χρηματοδοτική εταιρική σχέση που θα μας επιτρέψει να επιτύχουμε σημαντικά αποτελέσματα για την περιοχή της Μεσογείου, αποτελέσματα που θα συμβάλουν στην οικονομική σταθεροποίηση, στη διαδικασία ελευθέρωσης και ιδιωτικοποίησης, στις διαρθρωτικές προσαρμογές που απαιτούνται για τις επενδύσεις, στην εξίσου σημαντική αποκεντρωμένη συνεργασία και σε μια πολιτική κοινής διαχείρισης των μεταναστευτικών ροών και της απασχόλησης, πολιτικών που θα επιτρέψουν στην Ευρωπαϊκή Ένωση να επιτύχει νέα μελλοντική ανάπτυξη στις δικές της νότιες περιφέρειες.
<P>
Μια τελευταία παρατήρηση σε σχέση με τα θέματα του προϋπολογισμού: είμαστε υποχρεωμένοι να ρωτήσουμε την Επιτροπή αν θα είναι επαρκείς οι ανθρώπινοι πόροι που διατίθενται σήμερα από τον προϋπολογισμό για την ανάκαμψη της διαδικασίας της Βαρκελώνης. Αυτή η παρατήρηση απορρέει από το γεγονός ότι στον γενικό προϋπολογισμό δεν έγινε λόγος για αναθεώρηση των χρηματοδοτικών πόρων. Δεν θα ήθελα να υπεισέλθω στο θέμα των προβλέψεων, επειδή υπήρξαν ήδη καρπός στενής αντιπαράθεσης στην επιτροπή. Επομένως, σε περίπτωση τροποποίησης των κονδυλίων που προορίζονται για τις εν λόγω περιφέρειες, όπως έχει ζητήσει το Ευρωπαϊκό Κοινοβούλιο, πώς θα διαμορφώσει η Επιτροπή τις παρεμβάσεις της;

<SPEAKER ID=136 NAME="Napoletano">
Κύριε Πρόεδρε, πέντε χρόνια μετά τη Διάσκεψη της Βαρκελώνης είναι καιρός για απολογισμούς. Το Ευρωπαϊκό Κοινοβούλιο ενέκρινε, τον περασμένο Μάρτιο, ένα ψήφισμα που εξετάζει κριτικά τις πολιτικές και τα μέσα της εταιρικής σχέσης, προτείνοντας ορισμένες ουσιαστικές διορθώσεις. Το Συμβούλιο, τον Ιούνιο του 2000, υιοθέτησε στη Φέιρα μια κοινή στρατηγική για τη Μεσόγειο και η Ευρωπαϊκή Επιτροπή, αφού πρότεινε και επέτυχε τη μεταρρύθμιση του κανονισμού MEDA, παρουσίασε πρόσφατα ένα έγγραφο σχετικά με την αναζωπύρωση της διαδικασίας της Βαρκελώνης. Όλα αυτά αποκαλύπτουν την επίγνωση της ανεπάρκειας των αποτελεσμάτων που έχουν ληφθεί μέχρι στιγμής, αν και οι απαντήσεις, κατά τη γνώμη μου, δεν είναι ακόμη στο ύψος της κατάστασης, μολονότι πρέπει να πούμε ότι πέντε χρόνια ασφαλώς δεν είναι πολλά για τόσο πολύπλοκες διαδικασίες.
<P>
Ωστόσο, η διαδικασία που ξεκίνησε στη Βαρκελώνη βασιζόμενη σε τρεις πυλώνες - πολιτικό, οικονομικό και πολιτιστικό - χαρακτηρίσθηκε από τρία όρια, τα οποία αναγνωρίζονται πλέον γενικά και ένας απόηχός τους ακούστηκε μάλιστα και στην παρέμβαση του Επιτρόπου Patten. Το πρώτο αφορά την προτίμηση που δόθηκε στις ελεύθερες ανταλλαγές, που συνδέονται με τη διαδικασία της οικονομικής και εμπορικής ελευθέρωσης όσον αφορά την παράλληλη ανάπτυξη, την οικονομική ολοκλήρωση, τις κοινωνικές πολιτικές, τον πολιτιστικό διάλογο, την κατάρτιση και την αξιοποίηση των ανθρώπινων πόρων. Το δεύτερο όριο αφορά τον τύπο της σχέσης μεταξύ της Ευρωπαϊκής Ένωσης και των εταίρων μεσογειακών χωρών. Παρατηρείται, πράγματι, ότι η διμερής διάσταση, κάθε άλλο παρά εύκολη στις διαπραγματεύσεις της, χρονοβόρα στην κύρωσή της και μέχρι στιγμής επικρατούσα, παρουσιάζει τον κίνδυνο να διαμορφώσει όλο και περισσότερο τις οικονομίες αυτών των χωρών ανάλογα με τις εμπορικές συναλλαγές τους με την Ένωση, εμποδίζοντας την ανάπτυξη της διάστασης Νότου-Νότου, μεταξύ άλλων και εξαιτίας των δυσκολιών των εταίρων χωρών να καθιερώσουν σταθερές σχέσεις συνεργασίας μεταξύ τους. Το τρίτο όριο αφορά τη μη ικανοποιητική συμμετοχή της κοινωνίας των πολιτών των ευρωπαϊκών και των μεσογειακών χωρών σ' αυτή τη διαδικασία, που μέχρι σήμερα φαίνεται να κυριαρχείται υπερβολικά από τον συγκεντρωτισμό και τον σχεδόν αποκλειστικό ρόλο των κυβερνήσεων.
<P>
Υπογράμμισα αυτές τις πτυχές, διότι εκεί πρέπει να αναζητηθεί το κλειδί για την αναζωπύρωση της διαδικασίας και σε όλα αυτά πρέπει να προστεθεί ο εμπλουτισμός του πολιτικού προγράμματος εργασίας της Βαρκελώνης. Είναι πράγματι αδιανόητο το ότι η γεωργική πολιτική, η διαχείριση των μεταναστευτικών ροών, το χρέος δεν βρίσκονται σήμερα στο κέντρο της ευρωμεσογειακής σχέσης. Όσον αφορά τη γεωργία, θέλω να υπενθυμίσω ότι το Κοινοβούλιο έχει δεσμευθεί να διοργανώσει μια σχετική διάσκεψη την επόμενη άνοιξη.
<P>
Η δραματική διακοπή της ειρηνευτικής διαδικασίας στη Μέση Ανατολή, έπειτα, αλλάζει εντελώς το σκηνικό στην περιοχή. Δυστυχώς η Ευρωπαϊκή Ένωση είχε στηρίξει όλη της την πολιτική στην προοπτική της επιτυχίας των συμφωνιών του Όσλο. Η κοινή στρατηγική του Συμβουλίου όδευε πράγματι προς εκείνη την κατεύθυνση. Η Ευρωμεσογειακή Υπουργική Διάσκεψη που θα αρχίσει αύριο στη Μασσαλία, αντίθετα, συμπίπτει με μια δραματική κατάσταση που καθιστά ακόμη πιο λεπτό τον ρόλο της Ευρώπης στην περιοχή και ωθεί την Ένωση να αναλάβει σημαντικότερο πολιτικό ρόλο στην ισραηλο-παλαιστινιακή σύγκρουση. Το γεγονός ότι σ' αυτό το πλαίσιο και οι 27 εταίροι έχουν επιβεβαιώσει, τουλάχιστον μέχρι αυτή τη στιγμή, τη βούλησή τους να συναντηθούν στη Μασσαλία είναι ήδη από μόνο του μια κίνηση που σημαίνει πως δεν έχουν χαθεί όλα, αν και συμφωνώ απόλυτα με τον Επίτροπο Patten ότι η πολιτική της ευρωμεσογειακής εταιρικής σχέσης δεν μπορεί να είναι αιχμάλωτη της ειρηνευτικής διαδικασίας. Θα πω μάλιστα ακόμα ότι κατά το παρελθόν αυτό αποτέλεσε άλλοθι, όχι μόνο για την Ευρώπη, αλλά και για τις χώρες εταίρους, για να μην τολμήσουν περισσότερα. Γι' αυτό πιστεύω ότι η συζήτηση που κάνουμε σήμερα μπορεί να χρησιμεύσει για να μας κάνει να συνειδητοποιήσουμε την κεντρική θέση που έχει αυτή η πολιτική για ολόκληρη την Ένωση.

<SPEAKER ID=137 LANGUAGE="ES" NAME="Gasςliba i Bφhm">
Κύριε Πρόεδρε, κυρίες και κύριοι, εν πρώτοις, θέλουμε να συγχαρούμε την πρωτοβουλία του συναδέλφου μας Brok που οδήγησε σε αυτή τη συζήτηση πριν αρχίσει η διάσκεψη στη Μασσαλία.
<P>
Όπως επισήμανε ο Επίτροπος Patten, φαίνεται πως η έλλειψη μιας σταθερής ειρήνης στη Μέση Ανατολή διαστρεβλώνει όλη την πορεία που σχεδιάστηκε στην Ευρωμεσογειακή Διάσκεψη και, ιδιαίτερα, την κατάλληλη και σωστή εφαρμογή των προγραμμάτων MEDA.
<P>
Το Ευρωπαϊκό Κόμμα των Φιλελευθέρων στηρίζει, φυσικά, τις ενέργειες της Επιτροπής υπέρ μιας μεσογειακής πολιτικής, όπως σχεδιάστηκε πριν πέντε χρόνια στη Βαρκελώνη, και επιθυμούμε την εδραίωσή της. Εδώ και λίγες μέρες, στη Βαρκελώνη, σε κάποιες διασκέψεις του Κύκλου Οικονομίας, ο Γενικός Γραμματέας του Συμβουλίου, κ. Σολάνα, μας έλεγε ότι οι προτεραιότητες της ευρωπαϊκής εξωτερικής πολιτικής εστιάζονται, κατά πρώτον, στους γείτονές μας, και οι πρώτοι γείτονές μας είναι αυτοί της Μεσογείου. Και δε μας διαφεύγει ότι η αιτία ενδεχομένων συγκρούσεων μεσοπρόθεσμα, λόγω της δημογραφικής εξέλιξης, της ανισότητας του εισοδήματος, της εξέλιξης προοπτικών, των πολιτισμικών διαφορών, βρίσκεται επίσης εδώ. Γι' αυτό, η δική μας προτεραιότητα πρέπει να είναι η διασφάλιση της ειρήνης και της ασφάλειας στην Ευρωπαϊκή Ένωση στη Μεσόγειο και πρέπει να κάνουμε κάθε δυνατή προσπάθεια στο όνομα αυτής της συνεργασίας αλλά και για την αποτελεσματική χρήση των δεσμευμένων κεφαλαίων, στο πλαίσιο της εγωιστικής -θα λέγαμε- γενναιοδωρίας της Ευρωπαϊκής Ένωσης. Πρέπει να είμαστε γενναιόδωροι σε σχέση με τη Μεσόγειο, αλλά με μια εγωιστική στάση, προκειμένου να διαφυλάξουμε τη σταθερότητα που τόσο έχουμε ανάγκη για τους πολίτες της Ευρωπαϊκής Ένωσης, για την ευρωπαϊκή κοινωνία.
<P>
.

<SPEAKER ID=138 LANGUAGE="FR" NAME="Piιtrasanta">
Κύριε Πρόεδρε, υποβάλαμε την έκθεση MEDA στις αρχές Σεπτεμβρίου και με βάση την έκθεση αυτή διαπιστώσαμε, βεβαίως, κάποιες δυσλειτουργίες κυρίως όμως μας έδωσε τη ευκαιρία να διακηρύξουμε σε όλους τους τόνους τη βούληση του Σώματός μας αλλά και της Επιτροπής να υποστηρίξουν την ευρωμεσογειακή συνεργασία.
<P>
Επίτροπε κύριε Patten, διάβασα το άρθρο που δημοσιεύσατε σήμερα στην Le Monde. Με βρίσκετε απολύτως σύμφωνο. Ακουσα τα λεγόμενα του υπουργού κ. Moscovici, προ ολίγου: η θέση του ταυτίζεται με τη δική σας. Και το αποτέλεσμα της ψηφοφορίας στο Κοινοβούλιο (502 ψήφοι υπέρ και μόλις 17 κατά) αποδεικνύει σαφώς ότι είμαστε ομόφωνα σύμφωνοι να δώσουμε νέα κίνητρα και να εμπλουτίσουμε την ευρωμεσογειακή διαδικασία.
<P>
Ενόψει της Διάσκεψης της Μασσαλίας, θα ήθελα να διευκρινίσω ορισμένα σημεία, ώστε να είμαστε βέβαιοι ότι θα λάβουμε απαντήσεις, διότι τα ξόρκια δεν αρκούν -αφού είμαστε όλοι σύμφωνοι. Θα πρέπει επίσης να δράσουμε συγκεκριμένα, να έχουμε ακριβείς απαντήσεις. Διερεύνησα εξάλλου το πεδίο την Πέμπτη το βράδυ με τον κ. Josselin, το γάλλο υπουργό που είναι αρμόδιος για τα εν λόγω θέματα, και ξέρω επίσης ότι η γαλλική Προεδρία συμφωνεί απολύτως με την προώθηση της Διαδικασίας, με τη σημερινή της μορφή.
<P>
Πρώτον, θα ήθελα να αναφερθώ στον προϋπολογισμό. Που βρισκόμαστε στο συγκεκριμένο ζήτημα; Ειπώθηκε ότι για το διάστημα 2000 ως 2006 προβλέπονται, σε γενικές γραμμές, οχτώ δισεκατομμύρια ευρώ, το ποσό αυτό όμως είναι, όπως φαίνεται, μεταβλητό. Ποιος είναι τελικά ο προϋπολογισμός του 2001; Χρειαζόμαστε τουλάχιστον ένα δισεκατομμύριο ευρώ ετησίως, αυτή τη στιγμή όμως δεν μας χορηγούνται και γίνεται λόγος για 200 εκατομμύρια ευρώ, τα οποία θα εκταμιευτούν από μια ζώνη ευελιξίας σε συνάρτηση με τις πιστώσεις για το Κοσσυφοπέδιο και τη Σερβία. Όλα αυτά είναι κάπως ασαφή. Οι ανάγκες αυτές δεν είναι αλληλοσυγκρουόμενες, δεν τίθεται τέτοιο ζήτημα, το ζήτημα είναι να βρούμε καινούργια κονδύλια.
<P>
Συμφωνώ απολύτως με τον Επίτροπο Patten: για να κάνουμε κάτι συγκεκριμένο και σωστό, θα πρέπει να μας χορηγηθούν οπωσδήποτε οι πιστώσεις. Καλώ εναγωνίως όλους τους συναδέλφους μας, να προβλέψουν τις αναγκαίες πιστώσεις για να μπορέσουμε να δράσουμε και να λάβουμε τα διάφορα ζητήματα υπόψη μας. Δεύτερον, θα ήθελα να επισημάνω ότι θα πρέπει να δώσουμε νέα κίνητρα στην αποκεντρωμένη συνεργασία, η οποία δεν φαίνεται να προχωράει. Αποτελεί μόνιμη έγνοια των τοπικών αρχών, των μη κυβερνητικών οργανώσεων. Στο φόρουμ που διεξήχθη στις 12 Νοεμβρίου στη Μασσαλία τα σημεία αυτά διευκρινίστηκαν σαφώς.
<P>
Στη συνέχεια, θα πρέπει να αυξήσουμε τα περιφερειακά κονδύλια, για να ενισχυθούν οι εγκάρσιες σχέσεις, οι εμπορικές ανταλλαγές, αλλά και η προστασία του περιβάλλοντος επίσης, η καταπολέμηση της τρομοκρατίας και του εμπορίου ναρκωτικών, η μετανάστευση και η ολοκλήρωση, και να προαχθούν τα ανθρώπινα δικαιώματα, όπως έχουμε ζητήσει.
<P>
Ερωτούμε την Επιτροπή, ποια μέτρα σκοπεύει να λάβει ώστε να προκηρύξει πρόσκληση υποβολής σχεδίων, με τη συμμετοχή της κοινωνίας των πολιτών, και για να επεξεργαστεί και να παρακολουθήσει τα διάφορα θέματα.
<P>
Αυτά είναι τα σημαντικά και συγκεκριμένα ζητήματα που ήθελα να θέσω, και ευχαριστώ τον κ. Brok, που μας έδωσε την ευκαιρία να κάνουμε τη συζήτηση αυτή, λίγο πριν η Προεδρία και η Επιτροπή διαπραγματευτούν τα θέματα αυτά.

<SPEAKER ID=139 LANGUAGE="FR" NAME="Boudjenah">
Κύριε Πρόεδρε, κύριε Επίτροπε, συμμερίζομαι την εκπεφρασμένη βούληση της Συνέλευσης, να δώσουμε χωρίς καθυστέρηση νέα κίνητρα στην ευρωμεσογειακή εταιρική σχέση. Αποτελεί διαπίστωση των ίδιων των εισηγητών της: η διαδικασία της Βαρκελώνης χωλαίνει - αυτή η έκφραση χρησιμοποιήθηκε - και μακράν απέχει από την εκπλήρωση των υποσχέσεών της. Υπό αυτή την έννοια, το προτεινόμενο σήμερα ψήφισμα υπολείπεται κατά πολύ των στόχων που διακηρύσσουμε. Οι λαοί του Νότου αντιμετωπίζουν συχνά επικριτικά την αποτυχία αυτή και ανησυχούν. Συμμερίζομαι την ανυπομονησία τους, ακόμα και την απογοήτευσή τους και το θυμό τους, για τις καθυστερήσεις αλλά και τις ανεπάρκειες και τις πρώτες ζημιές της εταιρικής αυτής σχέσης.
<P>
Οι διαφορές ανάμεσα στις δύο πλευρές της Μεσογείου παραμένουν τεράστιες και καθηλώνουν τους λαούς του Νότου σε μια εκρηκτική οικονομική και κοινωνική κατάσταση: η φτώχεια και η ανεργία κυριαρχούν, ειδικά στους νέους. Η πορεία προς μια ζώνη κοινής ευημερίας περιορίζεται λοιπόν προς το παρόν σε ορισμένες συμφωνίες, υπαγορευμένες από συμφέροντα αυστηρά οικονομικά και χρηματοδοτικά, που δεν λαμβάνουν υπόψη τους τις ανάγκες των λαών. Οι λαοί ωστόσο υφίστανται ήδη τις επιπτώσεις του χρέους, της πτώσης των τιμών των πρώτων υλών, των επιβεβλημένων διαρθρωτικών ενεργειών.
<P>
Υπάρχει ο κίνδυνος η ζώνη ελεύθερων συναλλαγών να επιτείνει σοβαρά τις ανισορροπίες αυτές, τη στιγμή που, αντιθέτως, πρέπει επειγόντως να ενισχυθεί η συνεργασία, για να αντιμετωπιστούν οι ανάγκες. Αναφέρομαι κατά κύριο λόγο στις δημόσιες υπηρεσίες, και κυρίως στους τομείς της ύδρευσης, της εκπαίδευσης, της υγείας, της υποδομής, των μαζικών μεταφορών, ή ακόμα και της στέγασης. Η εταιρική αυτή σχέση θα έχει μέλλον, μόνο στο βαθμό που θα αποτελέσει αντικείμενο στενής συνεργασίας με τους εκπροσώπους των ενδιαφερομένων πολιτών, με τα σωματεία, τις ΜΚΟ, τα συνδικάτα και την κοινωνία των πολιτών γενικότερα.
<P>
Από την άλλη, θα πρέπει να ληφθεί υπόψη και να πραγματοποιηθεί το συντομότερο δυνατό το όνειρο των λαών στις δύο πλευρές της Μεσογείου για ειρήνη. Η κλιμάκωση της βίας στη Μέση Ανατολή, ο σφοδρός και ανυποχώρητος πόλεμος κατά του παλαιστινιακού λαού, στον οποίο το Ισραήλ εξακολουθεί να αρνείται το δικαίωμα να αποκτήσει κράτος, απειλούν το μέλλον ολόκληρης της περιοχής. Οι παλαιστίνιοι ηγέτες διατυπώνουν ξεκάθαρα το αίτημά τους: η Ευρωπαϊκή Ένωση οφείλει από δω και μπρος να καταβάλει κάθε δυνατή προσπάθεια για να πάψουν οι σφαίρες να ηχούν, για να ενθαρρύνει τον αποτελεσματικό διάλογο και να παλέψει ενεργά για την εφαρμογή των ψηφισμάτων του ΟΗΕ.
<P>
Η Διάσκεψη της Μασσαλίας θα μπορούσε να εξυπηρετήσει έναν τέτοιο στόχο. Η αποτυχία - η σχετική, τέλος πάντων, αποτυχία - του χάρτη ειρήνης και σταθερότητας αποδεικνύει ότι η "ασφάλεια" της Ευρώπης δεν μπορεί να επιτευχθεί με την περιθωριοποίηση του Νότου και με το κλείσιμο των συνόρων. Η άποψή μου επιβεβαιώθηκε τις τελευταίες ημέρες στη Μασσαλία, πολύς κόσμος ύψωσε τη φωνή του εν όψει της υπουργικής διάσκεψης ζητώντας την παραγραφή του χρέους, την ανάπτυξη σχέσεων αλληλέγγυας και κοινής ανάπτυξης αντί για ελεύθερες συναλλαγές·
<P>
(Ο Πρόεδρος αφαιρεί το λόγο από την ομιλήτρια)

<SPEAKER ID=140 NAME="Turchi">
Κύριε Πρόεδρε, τα θέματα του ευρωμεσογειακού διαλόγου πρέπει να αντιμετωπισθούν, κατά τη γνώμη μου, από κοινωνική, πολιτική και πολιτιστική σκοπιά, ως συνέχεια εκείνης της διαδικασίας - της Ευρωμεσογειακής Διάσκεψης - που ξεκίνησε στη Βαρκελώνη τον Νοέμβριο του 1995, όταν έγινε για πρώτη φορά λόγος για μεσογειακή πολιτική, παρόλες τις δυσκολίες που οφείλονται στην πολύπλοκη φύση του θέματος.
<P>
Ο κόσμος οδεύει προς μια ασυγκράτητη πλέον παγκοσμιοποίηση και στο σκηνικό αυτό είναι απαραίτητη η οργάνωση σε μεγάλους συνασπισμούς που θα πρωταγωνιστούν στο μεγάλο πανόραμα του παγκόσμιου ανταγωνισμού. Η απαίτηση αυτή αναγκάζει την Ευρώπη των εθνικών κρατών να διαμορφωθεί ως ενιαίος πολιτικός, οικονομικός και εμπορικός συνασπισμός, για να οργανώσει και να δώσει ώθηση σε μια αγορά πάνω από 350 εκατομμυρίων καταναλωτών και να προσδιορίσει τις σχέσεις της με τις άλλες αγορές. Για να το κάνει αυτό, είναι απαραίτητο να δημιουργήσει κατάλληλες συνθήκες, που να μπορούν να είναι ταυτόχρονα πολιτικές και οικονομικές. Χρειάζονται όμως πρώτα απ' όλα πολιτικές στρατηγικές, που να μην αφήνουν ούτε χώρο ούτε χρόνο για γραφειοκρατία.
<P>
Η Ευρώπη είναι φορέας μεγάλων αξιών: της ειρήνης, της ελευθερίας και της κοινωνικής προόδου, αξιών τις οποίες πρέπει να υπερασπίζεται καθημερινά, ακριβώς επειδή είναι καρπός κατακτήσεων που έχουν κοστίσει μεγάλες θυσίες.
<P>
Η οικονομική πρόοδος της Ευρώπης τίθεται σήμερα εκ νέου υπό συζήτηση εξαιτίας μιας διαδικασίας παγκοσμιοποίησης που κάνει την ήπειρό μας να διατρέχει σοβαρό κίνδυνο οικονομικής ύφεσης έναντι των προκλήσεων της Νοτιοανατολικής Ασίας - όπου το κόστος της εργασίας είναι το ένα δέκατο του δικού μας - των ΗΠΑ και της Ιαπωνίας. Η μεσογειακή πολιτική διαρθρώνεται σήμερα σε έναν κόσμο πολυποίκιλων συμφερόντων και λανθάνουσας σταθεροποίησης, γι' αυτό και πρέπει να περιλαμβάνει διάφορες πτυχές: την ανάληψη πρωτοβουλιών για τη διατήρηση της ειρήνης - αλλά όχι μόνο, κατά τη γνώμη μου, και αυτό θέλω να το υπογραμμίσω - την ανάπτυξη σχεδίων εταιρικής σχέσης με τη συμμετοχή της Βόρειας και της Νότιας Ευρώπης, ακριβώς επειδή ο στόχος να καταστεί η Μεσόγειος ζώνη διαλόγου, ανοχής, συνεργασίας και εγγύησης της ειρήνης και της σταθερότητας δεν μπορεί να υλοποιηθεί χωρίς ισχυρή πολιτική βούληση και χωρίς σταθερή και ισορροπημένη κοινωνική και οικονομική ανάπτυξη των λιγότερο ευνοημένων λαών, μια κοινωνική ανάπτυξη των παράκτιων πληθυσμών που να παρέχει δυνατότητες απασχόλησης, για να θέσει τέλος στα προβλήματα που παράγει η μαζική μετανάστευση από τη λεκάνη που πλήττει πλέον όλες τις χώρες της Ένωσης.
<P>
Έχουμε, λοιπόν, την πεποίθηση ότι η μεσογειακή πολιτική της Ένωσης πρέπει να λάβει υπόψη της το μεσογειακό της λίκνο και για τον λόγο αυτό πρέπει να αναπτύξει συγκεκριμένο σχέδιο για τη Μεσόγειο, χωρίς να ξεχνά ότι τα δικαιώματα των λαών προέχουν των δικαιωμάτων των ατόμων, αν μη τι άλλο επειδή οι συγκρούσεις που ξεσπούν μεταξύ των εθνών τελικά καθορίζουν τη δυνατότητα ζωής και ανάπτυξης κάθε πολίτη. Οι "χίλιες Μεσόγειοι" του Braudel, οι αρχαίοι πολιτισμοί που παρατηρούν ο ένας τον άλλο εχθρικά από τη μία και την άλλη ακτή της λεκάνης, έχουν σήμερα την ευκαιρία να ξεκινήσουν μια κοινή πορεία, που με τη δύναμη του διαλόγου και την πολιτική βούληση θα ανοίξει πραγματικές δυνατότητες προόδου και οικονομικής και κοινωνικής ανάπτυξης.

<SPEAKER ID=141 LANGUAGE="DE" NAME="Stenzel">
Κύριε Πρόεδρε, όπως ακριβώς πρέπει η Ευρωπαϊκή Ένωση στη Νίκαια να βρει την ισορροπία της μεταξύ εμβάθυνσης και διευρύνσεως, έτσι πρέπει και στη Μασσαλία να σταθμίσει την ισορροπία μεταξύ του ρόλου της στην κεντρική Ευρώπη και της ευθύνης της στη Μεσόγειο. Πρέπει να προσδιορισθούν προτεραιότητες, δηλαδή να ενδυναμωθεί από το κέντρο η Ευρώπη με τη διαδικασία διεύρυνσης, να επιβληθεί μία διαδικασία σταθεροποίησης στη Νοτιοανατολική Ευρώπη και στη στα Δυτικά Βαλκάνια, και να μην παραμεληθεί η διαδικασία της Βαρκελώνης, η οποία εδώ και πέντε χρόνια βρίσκεται σε φάση αναδίπλωσης.
<P>
Μόνο υποθέσεις μπορούμε να διατυπώνουμε για το αν μία αποφασιστική και ενιαία βαλκανική πολιτική της ΕΕ θα μπορούσε να αποτρέψει τους βαλκανικούς πολέμους και, ως εκ τούτου, να απαλλάξει την Ευρωπαϊκή Ένωση από το κόστος που συνεπάγεται ο πόλεμος. Τώρα, στις παραμονές της συνάντησης της Μασσαλίας, πρέπει να εξασφαλιστεί ότι η βοήθεια για τα Βαλκάνια δεν θα επιβαρύνει τα προγράμματα MEDA και αντιστρόφως, πάντα στα όρια του δημοσιονομικού πλαισίου που συμφωνήθηκε στο Βερολίνο. Υπό αυτές τις προϋποθέσεις, θα πρέπει να είναι δυνατό να επιτευχθεί συμφωνία στην έκτακτη σύνοδο κορυφής της Μασσαλίας η οποία να μην καθιστά για άλλη μια φορά ορατές τις γραμμές διάσπασης στους κόλπους της ΕΕ.
<P>
Η Επιτροπή πρέπει οπωσδήποτε να φροντίσει να μην καθυστερούν τα προγράμματα MEDA λόγω των γραφειοκρατικών φραγμών, ενώ στο μέλλον πρέπει να προχωρεί ταχύτερα και η επιλογή σχεδίων από την πλευρά των ενδιαφερόμενων μεσογειακών κρατών. Είναι απογοητευτικό το ότι τα μεσογειακά κράτη απορρόφησαν μόνο το ένα τέταρτο του προγράμματος MEDA I που είχε προικοδοτηθεί με 4,7 δισεκατομμύρια ευρώ και που εξέπνευσε το 1999. Αυτό όμως ταυτόχρονα δείχνει, ότι η δυνατότητα απορρόφησης των κρατών που βρέχονται από τη Μεσόγειο θα πρέπει να εκτιμηθεί ρεαλιστικά. Εν προκειμένω χαιρετίζω ρητώς το σχέδιο της Επιτροπής για επιτάχυνση των συμφωνιών σύνδεσης και κρίνω ως πολύ θετική την ολοκληρωθείσα αναθεώρηση του Κανονισμού MEDA.
<P>
Στις μέχρι τώρα παρατηρήσεις μου απέφυγα συνειδητά να συνδέσω την ευρωμεσογειακή διάσκεψη με το Μεσανατολικό. Και μόνο το ότι λαμβάνει χώρα αυτή η συνάντηση, το ότι Ισραηλινοί και Παλαιστίνιοι ανακοίνωσαν πως θα συμμετάσχουν και το ότι οι απειλές για μποϊκοτάζ από πλευράς του Αραβικού Συνδέσμου μάλλον πέφτουν στο κενό πρέπει να θεωρηθεί ως επιτυχία. Ας ελπίσουμε ότι αυτή η διάσκεψη στη Μασσαλία δε θα μετατραπεί σε πλατφόρμα αντιπαραθέσεων και ότι η σημαντική προσέγγιση μιας μεσογειακής πολιτικής της Ευρωπαϊκής Ενώσεως και της επανεκκίνησης της διαδικασίας της Βαρκελώνης δε θα μείνει γράμμα κενό.

<SPEAKER ID=142 LANGUAGE="ES" NAME="Obiols i Germΰ">
Κύριε Πρόεδρε, αν αύριο και μεθαύριο τελεστεί η Ευρωμεσογειακή Διάσκεψη στη Μασσαλία, παρουσία όλων των χωρών που έχουν υπογράψει τη Διακήρυξη της Βαρκελώνης, πιστεύω πως θα μπορούμε να συγχαρούμε τους εαυτούς μας. Θα είναι μια επιτυχία που θα αποδείξει ότι η πορεία της Βαρκελώνης, που ξεκίνησε στον απόηχο των συμφωνιών του Όσλο, έφτασε σε μια ικανοποιητική ωριμότητα και σταθερότητα ώστε να μην επηρεάζεται από τις απροσδόκητες εξελίξεις στην Μέση Ανατολή. Κι ακόμη, με τη συνέχισή της μπορεί να συμβάλει όσο το δυνατόν καλύτερα, παράλληλα αλλά ουσιαστικά, στη συνέχιση του διαλόγου στην Μέση Ανατολή.
<P>
Παρ' όλα αυτά, στους απολογισμούς που γίνονται αυτές τις μέρες για τα πέντε χρόνια της πορείας της Βαρκελώνης κυριαρχεί η ιδέα ότι μπορούμε να είμαστε ικανοποιημένοι απλά με τη συνέχιση της πορείας, με το γεγονός ότι υπήρξαν υπουργικές συνεδριάσεις παρουσία αντιπροσώπων του Ισραήλ, της Παλαιστινιακής Αρχής, της Συρίας, του Λιβάνου κτλ. Και είναι, ίσως, θλιβερή παρηγοριά. Ο απολογισμός αυτός κρίνεται σήμερα και, βέβαια, η στρατηγική ανάπτυξη της ευρωμεσογειακής πολιτικής δεν μπορεί να μείνει εξαρτώμενη από μία ευκαιριακή εκτίμηση. Η διάρκεια και ο χρόνος μπορούν να προσφέρουν αποτελέσματα και τα θετικά αποτελέσματα θα αξιολογηθούν τελικά σε συνάρτηση με την ανάπτυξη των χωρών του νότου της Μεσογείου. Αυτές οι χώρες αντιμετωπίζουν τεράστια δυσκολία για να βρουν μια εφαρμογή ανάπτυξης και οικονομικής ολοκλήρωσης στο πλαίσιο της παγκοσμιοποίησης και εμείς οφείλουμε να κάνουμε ό,τι περνά από το χέρι μας για να συμβάλλουμε στην εξισορρόπηση μιας κατάστασης που χαρακτηρίζεται από την άβυσσο που χωρίζει το Βορρά από το Νότο.
<P>
Αν οι σημερινές τάσεις συνεχίσουν μπορούμε να είμαστε απαισιόδοξοι απέναντι στο μέλλον. Σήμερα ένας Ευρωπαίος είναι στατιστικά δώδεκα φορές πιο πλούσιος από ένα κάτοικο του Μαγκρέμπ και μέσα σε δέκα χρόνια θα είναι είκοσι φορές, εκτός και αν πετύχουμε να ανατρέψουμε την κατάσταση. Γι' αυτό η πρόταση της Επιτροπής που δίνει μια νέα ώθηση είναι ιδιαίτερα θετική και συμφωνούμε απόλυτα με αυτές τις δύο προτεραιότητες που επισήμανε ο κ. Patten στις παρεμβάσεις του και ακούστηκαν ξανά εδώ σήμερα το απόγευμα. Πρέπει να χειριστούμε με επιδεξιότητα τις διαδικασίες των συμφωνιών σύνδεσης. Πάνω από όλα, πρέπει να εμποδίσουμε το ενδεχόμενο να έχουμε μέσα σε πέντε χρόνια ένα ισολογισμό εφαρμογής του MEDA ο οποίος θα μας οδηγήσει στο συμπέρασμα ότι χρησιμοποιήθηκε μόνο σε ένα 26% του κονδυλίου.
<P>
Ωστόσο, αυτό δεν είναι αρκετό. Πιθανώς πρέπει να έχουμε μια πιο μεσοπρόθεσμη προοπτική και εγώ μπορώ μόνο να αναφέρω τα τρία θέματα που θεωρώ, σε αυτή την κατεύθυνση, ουσιαστικής σημασίας. Πρώτον, κάποια ευρωπαϊκά σχέδια που οικοδομούν έναν περιφερειακό χώρο στις χώρες του Νότου. Δεύτερον, μια πολιτική με ανθρώπινο πρόσωπο κυρίως όσον αφορά τη διαχείριση των μεταναστευτικών ρευμάτων. Τρίτον, προβληματισμός και αναζήτηση συμφωνιών και συμβιβασμών για την ανάπτυξη μιας κοινής γεωργικής πολιτικής στη Μεσόγειο, χωρίς την οποία δεν μπορούμε, πιθανώς, να πετύχουμε μεσοπρόθεσμα ένα θετικό ισολογισμό.

<SPEAKER ID=143 NAME="Morgantini">
Κύριε Πρόεδρε, το να ξαναδώσουμε νέα ώθηση και ακριβή κατεύθυνση στη διαδικασία της Βαρκελώνης σημαίνει να μην ασχοληθούμε μόνο με τις οικονομικές και εμπορικές πτυχές του ελεύθερου εμπορίου, αλλά με την αποτελεσματική αναζωπύρωση μιας πολιτικής συνεργασίας, ανάπτυξης και προστασίας των ανθρώπινων δικαιωμάτων σε όλη την περιοχή· σημαίνει να αντιμετωπίσουμε τις απαραίτητες μεταρρυθμίσεις κοινωνικού χαρακτήρα, θεωρώντας κεντρικό το θέμα της απασχόλησης, καθώς και την ανάγκη ανάκαμψης της οικονομίας του Νότου, μείωσης και διαγραφής του χρέους· σημαίνει να ενθαρρύνουμε τις οικονομικές, πολιτιστικές και πολιτικές ανταλλαγές με τις χώρες του Βορρά, αλλά και μεταξύ των ίδιων των χωρών του Νότου· σημαίνει να αναπτύξουμε πιο σημαντικό ρόλο της κοινωνίας των πολιτών. Είναι άσκοπο να κρύβουμε σήμερα ότι η διαδικασία της Βαρκελώνης βρίσκεται σε κρίσιμη φάση, όχι μόνο λόγω της ανεπαρκούς ώθησης ή της επιβράδυνσης των ευρωπαϊκών προσπαθειών εξαιτίας των γεγονότων των Βαλκανίων ή της διεύρυνσης της Ένωσης, ούτε λόγω των δραματικών συνθηκών σύγκρουσης που διαμορφώθηκαν στη Μεσόγειο και από τις οποίες εξαρτάται η ανάκαμψή της.
<P>
Το παλαιστινιακό ζήτημα τίθεται για άλλη μια φορά στο επίκεντρο. Ο Επίτροπος Patten λέει ότι δεν χρειάζεται να είμαστε δέσμιοι της κατάστασης μεταξύ Παλαιστίνης και Ισραήλ. Σίγουρα, αλλά δεν μπορούμε και να της ξεφύγουμε. Αν δεν αντιμετωπιστεί επειγόντως το πρόβλημα της αναγνώρισης ενός παλαιστινιακού κράτους, ενός κράτους που να μπορεί να συνυπάρξει με το Ισραήλ, αν δεν τεθεί τέλος στη στρατιωτική κατοχή της Υπεριορδανίας και της Γάζας, το ζήτημα δεν μπορεί να λυθεί: κατά πρώτο λόγο, βέβαια, για να τελειώσουν τα βάσανα του παλαιστινιακού λαού, αλλά και για να αποκτήσει μεγαλύτερη σταθερότητα η περιοχή. Ελπίζω ότι, στη Μασσαλία, η Διάσκεψη των Υπουργών της Ένωσης θα μπορέσει να λάβει σε σχέση με αυτό το ζήτημα μια θέση σύμφωνη με αυτά που επαναλαμβάνονται πάντοτε με στόμφο, ότι δηλαδή δεν πρέπει να καταπατούνται τα ανθρώπινα δικαιώματα. Η ανάκαμψη είναι απαραίτητη και πρέπει να γίνει, αλλά να γίνει χωρίς να διαφύγει το κεντρικό ζήτημα που τίθεται στη Μεσόγειο.

<SPEAKER ID=144 LANGUAGE="ES" NAME="Hernαndez Mollar">
Κύριε Πρόεδρε, από τη Διάσκεψη της Βαρκελώνης και προ των πυλών της Διάσκεψης της Μασσαλίας, όπως ειπώθηκε εδώ, πολλά πράγματα κινήθηκαν στη μεσογειακή περιφέρεια. Είναι αλήθεια πως αυτή η Διάσκεψη θα τελεστεί μέσα σε μια ατμόσφαιρα βίας και κρίσης της ειρήνης ως συνέπεια της διαμάχης στη Μέση Ανατολή, όμως είναι επίσης αλήθεια πως η πραγματοποίησή της θα επιτρέψει να κρατήσουμε άσβηστη τη φλόγα της ευρωμεσογειακής πορείας ώστε να μη μολυνθεί από την τραγική διαμάχη. Είναι πολλά τα κοινά προβλήματα που αντιμετωπίζει σήμερα η ευρωμεσογειακή ζώνη: η παράνομη μετανάστευση, η φτώχεια, το εξωτερικό χρέος, τα ανθρώπινα δικαιώματα, η ανομβρία και η τρομοκρατία, που καταστρέφει χωρίς οίκτο τη ζωή των ανθρώπων και αθώων οικογενειών, όπως τραγικά το ζήσαμε στην Ισπανία, στην Αλγερία ή στη Μέση Ανατολή.
<P>
Σήμερα περισσότερο από ποτέ πρέπει να διακηρύξουμε ότι η περιφερειακή συνεργασία, ο διάλογος με την κοινωνία των πολιτών, οι οικονομικές και πολιτιστικές συναλλαγές, η αλληλεγγύη και η αμοιβαία κατανόηση μπορούν να κάνουν τις δύο ακτές της Μεσογείου μια ειρηνική και ευημερούσα ζώνη. Η Επιτροπή και το Συμβούλιο πρέπει να υλοποιήσουν επειγόντως τη συμφωνία της Φέιρα, πρέπει να καταστήσουν εφικτή μια κοινή πολιτική για την ανάπτυξη της μεσογειακής περιοχής. Δεν μπορούμε ούτε οφείλουμε να σπαταλήσουμε τους ανθρώπινους πόρους, τους αγροτικούς, βιομηχανικούς ή βιοτεχνικούς πόρους οι οποίοι, μαζί με προϊόντα τόσο ζωτικά όπως το πετρέλαιο, το φυσικό αέριο ή οι νέες τεχνολογίες, οφείλουν να γίνουν βασικά εργαλεία για την ανάπτυξη μιας μεσογειακής κοινωνίας πολύ πιο ισορροπημένης, δίκαιης και ανταγωνιστικής από τη σημερινή.
<P>
Κύριε Πρόεδρε, επανέρχομαι στη σύγκρουση της Μέσης Ανατολής, Δεν έχουν περάσει δυο μήνες από τότε που ο πρόεδρος του ισραηλινού Κοινοβουλίου και ο πρόεδρος της παλαιστινιακής Συνέλευσης, σ' αυτή την έδρα, έδωσαν τα χέρια με τον Πρόεδρο του Ευρωπαϊκού Κοινοβουλίου κάνοντας έκκληση για ειρήνη και ομόνοια. Όλοι οι βουλευτές χαιρετίσαμε ενωμένοι τη χειρονομία αυτή με ένα θερμό χειροκρότημα. Όταν τα όπλα αντικαθιστούν τα λόγια, το διάλογο και την κατανόηση, πλήττεται το στήριγμα και η ουσία της δημοκρατίας, που είναι το κοινοβούλιο, πρόκειται επίσης και δική μας αποτυχία. Είναι μία προειδοποίηση ώστε η Ευρωπαϊκή Ένωση να ασκήσει ένα πιο ενεργό ρόλο στη ζώνη της Μεσογείου, η οποία εμπλούτισε και μεγάλωσε ιστορικά και πολιτιστικά την ευρωπαϊκή μας ήπειρο. Θα ήταν λάθος να μην αναλάβουμε τον πρωταγωνιστικό ρόλο που απαιτεί η ιστορία από εμάς.
<P>
Από την άλλη, πιστεύω επίσης, κύριε Επίτροπε, πως τα σύνορα που επιβάλλει η γεωπολιτική πρέπει να χρησιμεύσουν για να μην μπορούν να κινούνται ελεύθερα εκείνοι που δημιουργούν με το οργανωμένο έγκλημα, τη διακίνηση όπλων, ναρκωτικών ή ανθρώπων, και ιδιαίτερα με την τρομοκρατία, μια μορφή ζωής καταδικαστέα από κάθε πολιτισμένη χώρα. Να κάνουμε τα σύνορα ένα αληθινό φίλτρο αδικημάτων και εγκληματιών και όχι ένα εμπόδιο στην ανάπτυξη, τον πολιτισμό ή την ευημερία των λαών. Η Ευρωπαϊκή Ένωση χρειάζεται μια νέα αντιμετώπιση της μετανάστευσης και μια καλύτερη διαχείριση των μεταναστευτικών ρευμάτων. Η Ευρωπαϊκή Ένωση είναι συνυπεύθυνη, με τις χώρες προέλευσης, για τη μετανάστευση, και τη διευθέτηση των μεταναστευτικών ρευμάτων, που είναι τόσο απαραίτητα για την ανάπτυξη της περιοχής.

<SPEAKER ID=145 LANGUAGE="FR" NAME="Caudron">
Κύριε Πρόεδρε, αγαπητοί συνάδελφοι, η κρίση στη Μέση Ανατολή δίνει τον τόνο στις μέρες που κυλούν και κάθε μέρα που περνάει αποδεικνύει αυτό που ήδη γνωρίζουμε: όλα όσα συμβαίνουν στο Νότο - γύρω από τη Μεσόγειο - μας αφορούν άμεσα, επηρεάζουν ακόμα και την καθημερινότητά μας. Όταν όλα πάνε καλά στο Νότο, η ειρήνη είναι εφικτή. Καταγράφονται δημοκρατικές κατακτήσεις, υπάρχει μεγαλύτερη οικονομική ανάπτυξη και μικρότερη λαθρομετανάστευση: εν ολίγοις, υπάρχει ελπίδα. Όταν τα πράγματα πηγαίνουν άσχημα στο Νότο, έχουμε πολέμους, βία, θρησκευτικό φανατισμό - ακόμα και στη χώρα μας, στις γειτονιές μας - για να μην μιλήσω για τον κίνδυνο μιας νέας πετρελαϊκής κρίσης.
<P>
Σήμερα, η καταστροφή είναι και πάλι προ των πυλών. Μια ματιά να ρίξει κανείς στην επικαιρότητα, το αντιλαμβάνεται αμέσως. Ορισμένοι από μας τα επαναλαμβάνουμε όλα αυτά στο Σώμα χρόνια τώρα. Δυστυχώς, εδώ και αρκετά χρόνια επίσης, με τη διεύρυνση της Ευρώπης προς Ανατολάς, τις κρίσεις στα Βαλκάνια και τους πολέμους, οι περισσότεροι Ευρωπαίοι έχουν ξεχάσει το Νότο, εξ ου και οι ποικίλες καθυστερήσεις στις διαδικασίες και τις πολιτικές για τη Μεσόγειο.
<P>
Διαπιστώνουμε ότι οι πιστώσεις μειώνονται και κυρίως αντιμετωπίζουμε δυσκολίες στη ρευστοποίηση των σχετικών πιστώσεων Οι γενικές διαπραγματεύσεις βαλτώνουν, οι διαπραγματεύσεις για συμφωνίες σύνδεσης έχουν καθυστέρηση και οι επικυρώσεις ακόμα μεγαλύτερη. Γεγονός που προκαλεί τεράστια απογοήτευση στους εταίρους μας του Νότου και η πολιτική μας βαρύτητα, η πολιτική βαρύτητα της Ευρώπης, έχει υποβαθμιστεί, παρόλο που παραμένουμε, εντούτοις, οι κύριοι χρηματοδότες του Νότου.
<P>
Είναι λοιπόν ανάγκη - όπως επεσήμαναν πολλοί από μας σήμερα το απόγευμα - να αναπροσανατολίσουμε σήμερα κιόλας τους στόχους μας προς την κατεύθυνση του Νότου, να αυξήσουμε τις εγγεγραμμένες πιστώσεις, να επιταχύνουμε τις συμφωνίες σύνδεσης με τις χώρες εταίρους, να ξαναδώσουμε προτεραιότητα στο Χάρτη ειρήνης και σταθερότητας, να καταβάλουμε προσπάθειες για να βοηθήσουμε την ανάπτυξη και να μειώσουμε τα χρέη των πιο φτωχών χωρών, τέλος να ανοίξουμε τις αγορές μας στα προϊόντα τους και να εναρμονίσουμε τους κανονισμούς μας σχετικά με την υποδοχή και τη χορήγηση ασύλου σε άτομα που μεταναστεύουν στις χώρες μας.
<P>
Εν συντομία, θα πρέπει να αποκαταστήσουμε την εμπιστοσύνη στην Ευρώπη και τη βούλησή της για μια αληθινή εταιρική σχέση με το Νότο. Όλοι μας έχουμε επίγνωση. Χρειάζεται μια προσπάθεια ποσοτική, κυρίως όμως μια προσπάθεια ποιοτική. Η Επιτροπή και το Συμβούλιο μας λένε ότι έχουν τη βούληση. Είμαστε διατεθειμένοι να τους πιστέψουμε, οι χώρες του Νότου όμως δεν έχουν ανάγκη από υποσχέσεις και λόγια αλλά από άλλα πράγματα: έργο δικό μας να τους τα δώσουμε.
<P>
Η Μασσαλία είναι σίγουρα η τελευταία μας ευκαιρία στο ζήτημα αυτό. Αποτελεί μια από τις σημαντικότερες προκλήσεις της γαλλικής Προεδρίας.

<SPEAKER ID=146 LANGUAGE="FR" NAME="Vachetta">
Κύριε Πρόεδρε, η Διάσκεψη της Μασσαλίας φιλοδοξεί να αποτελέσει άλλο ένα βήμα προς τη δημιουργία μιας ζώνης ελεύθερων συναλλαγών, μιας ενιαίας τρόπον τινά αγοράς που θα ευνοεί την ένταξη στον ΠΟΕ, όπως πολύ ωραία την περιγράφετε, κύριε Patten, στη σημερινή Le Monde.
<P>
Προτάσσεται ο οικονομικός πυλώνας. Η Ευρωπαϊκή Ένωση επιδιώκει για άλλη μια φορά εν προκειμένω - όπως και στη σύσκεψη της ASEM III στη Σεούλ πριν από ένα μήνα - να εξάγει το οικονομικό μοντέλο και τα κεφάλαιά της. Στη Μασσαλία αφετέρου, στην άλλη Διάσκεψη, συγκεντρώθηκαν μέλη σωματείων, συνδικαλιστικών οργανώσεων, πολιτικών οργανώσεων από όλα τα παράλια της Μεσογείου, οι οποίοι προσπάθησαν από κοινού και με πείσμα να βρουν κάποιες απαντήσεις για τις ανάγκες των πληθυσμών τους. Για να γίνει αυτό, πρέπει, νομίζω, να βρεθούν αναγκαστικά νέοι πόροι, συνεπώς πρέπει να παραγραφεί το χρέος.
<P>
Υπάρχει όμως κάτι ακόμα πιο σημαντικό, την ώρα που εμείς καθόμαστε και ανταλλάσσουμε μέσα στην αίθουσα αυτή με νηφαλιότητα απόψεις, μερικές φορές σφόδρα αντικρουόμενες, δολοφονούνται όλο και περισσότεροι Παλαιστίνιοι. Η Ευρωπαϊκή Ένωση - και το ζήτημα είναι παραπάνω από επείγον - θα πρέπει να καταδικάσει κατηγορηματικά την ισραηλινή επίθεση κατά του παλαιστινιακού λαού, ο οποίος διεκδικεί μια ειρηνική ζωή στο δικό του κράτος, μια διεκδίκηση θεμιτή που πρέπει ως εκ τούτου να ικανοποιηθεί.

<SPEAKER ID=147 LANGUAGE="ES" NAME="Gutiιrrez-Cortines">
Κύριε Πρόεδρε, η Ευρώπη ορισμένες φορές βιάζεται πολύ και συχνά όποιος βιάζεται αφήνει πίσω του πράγματα. Και παρατηρώ ότι σε όλα αυτά τα κείμενα για την ενίσχυση της συμφωνίας της Βαρκελώνης ξεχάσαμε κάποια πράγματα. Ένα από αυτά είναι ότι η απελευθέρωση, η κοινή αγορά δεν μπορούν να υλοποιηθούν αν δεν λαμβάνουν υπόψη κάποιους σημαντικούς παράγοντες, όπως τους ανθρώπους, τον πολιτισμό και την εκπαίδευση. Αν καθιερώσουμε την απελευθέρωση των αγορών και προωθήσουμε την ολοκλήρωσή τους παραβλέποντας το προηγούμενο στάδιο, υπάρχει ο κίνδυνος, τελικά, αυτό που θα πετύχουμε, αντί για συνεργασία, να είναι ένας αποικισμός.
<P>
Είναι αναγκαίο η Ευρώπη να σκέφτεται στο περιθώριο της αρχής της επικουρικότητας ή να υπερνικά αυτή την αρχή και να αντιληφθεί ότι είναι απαραίτητο να συνεισφέρει σημαντικά στην βελτίωση του επιπέδου των αποδεκτριών χωρών, τόσο των αντρών όσο και των γυναικών, όχι μόνο στη βασική εκπαίδευση, αλλά πλέον στην ελάχιστη εκπαίδευση που στην Ευρώπη θεωρείται ότι πρέπει να υπάρχει για όλους τους πολίτες. Επομένως δεν μπορούμε να μιλάμε μόνο για προϊόντα και για την οργάνωση της αγοράς και να μην υπολογίζουμε τους πολίτες.
<P>
Έπειτα, πιστεύω πως επίσης ξεχάσαμε ένα άλλο σπουδαίο ζήτημα, που είναι το περιβάλλον. H Ευρώπη δεν έχει καμιά πολιτική για την απερήμωση ή τα ευεργετικό νερό των μεσογειακών χωρών και είναι αναγκαίο να μελετήσει την εφαρμογή μιας μεσογειακής περιβαλλοντικής πολιτικής, που να κατανοεί τις συντεταγμένες, τις λογικές και κυρίως την κλιματική ποικιλία της Μεσογείου.
<P>
Η πολιτική αυτή, όπως έχει σχεδιαστεί σήμερα, δε θα μπορούσε να εφαρμοστεί σε πολλές πόλεις του νότου της Μεσογείου. Στο πλαίσιο αυτό, πρέπει να λάβουμε υπόψη ότι στην Ευρώπη υπάρχει μια σοβαρή πίεση των πολιτών, από το βορρά στο νότο της Μεσογείου, μέσω του τουρισμού. Με την αύξηση της παραγωγής αργού πετρελαίου η πίεση στη Μεσόγειο θα αυξηθεί ακόμη περισσότερο. Αυτό μεταφράζεται σε καταστροφή εδαφών, σε μια περιβαλλοντική πολιτική απολύτως απαράδεκτη. Και ούτε μπορούμε να απαιτούμε από τους Ευρωπαίους πολίτες να εφαρμόζουν μια σωστή περιβαλλοντική πολιτική και να μην εφαρμόζεται η ίδια πολιτική σε άλλες χώρες.

<SPEAKER ID=148 NAME="Πρόεδρος">
Έλαβα μια πρόταση ψηφίσματος, σύμφωνα με την παράγραφο 5 του άρθρου 42 του Κανονισμού, για να κλείσω τη συζήτηση.
<P>
Η συζήτηση έληξε.
<P>
Η ψηφοφορία θα διεξαχθεί αύριο, Τετάρτη, στις 11.30.

<CHAPTER ID=7>
Βοήθεια για την ανοικοδόμηση
<SPEAKER ID=149 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
A5-0324/2000 του κ. Lagendijk, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας, και Αμυντικής Πολιτικής, σχετικά με την τροποποιημένη πρόταση κανονισμού του Συμβουλίου που αφορά την Ευρωπαϊκή Υπηρεσία για την Ανασυγκρότηση [COM(2000) 628 - C5-0526/2000 - 2000/0112(CNS)]
<P>
A5-0330/2000 του κ. Westendorp y Cabeza, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την τροποποιημένη πρόταση κανονισμού του Συμβουλίου για την παροχή βοήθειας στην Αλβανία, στη Βοσνία-Ερζεγοβίνη, στην Κροατία, στην Ομοσπονδιακή Δημοκρατία της Γιουγκοσλαβίας και στην πρώην Γιουγκοσλαβική Δημοκρατία της Μακεδονίας και για την τροποποίηση του κανονισμού (ΕΟΚ) Αριθ. 3906/89, της απόφασης 97/256/ΕΚ και του κανονισμού (ΕΟΚ) Αριθ. 1360/90 [COM(2000) 628 - C5-0525/2000 - 2000/0111(CNS)]

<SPEAKER ID=150 LANGUAGE="NL" NAME="Lagendijk">
Verts/ALE), εισηγητής. (NL) Κύριε Πρόεδρε, κύριε Επίτροπε, πέρασε καιρός μέχρι να υποβάλει η Επιτροπή πρόταση για την παροχή βοήθειας στα Δυτικά Βαλκάνια. Είχε υποβληθεί, όπως γνωρίζετε, μία πρόταση τον Μάιο, αλλά χρειάσθηκε να περιμένουμε μέχρι τον Σεπτέμβριο μέχρις ότου υποβληθεί μία οριστική πρόταση. Η καθυστέρηση αυτή οφείλεται στη συζήτηση που διεξήχθη στην Επιτροπή σχετικά με ένα εναλλακτικό τρόπο για την παροχή βοήθειας προς τρίτες χώρες. Με άλλα λόγια, η πρόταση την οποία έχουμε μπροστά μας αποτελεί προϊόν της συζήτησης αυτής και πιστεύω ότι αποτελεί ένα πρώτο παράδειγμα για το τι θα εφαρμόζεται στο μέλλον. Θα έλεγα λοιπόν ότι άξιζε η αναμονή αυτή για τη νέα πρόταση της Επιτροπής, διότι η πρόταση αυτή αναφέρει σαφέστατα, τόσο όσον αφορά τη γενικότερη κατάσταση στα Βαλκάνια όσο και σχετικά με την πρόταση για την υπηρεσία στο Κοσσυφοπέδιο, πώς προτίθεται να διαμορφώσει η Ευρωπαϊκή Επιτροπή την παροχή ενίσχυσης στο μέλλον. Θα μπορούσε κανείς να πει ότι αποτελεί κατά κάποιο τρόπο μία νέα αρχή στην παροχή ενίσχυσης λαμβάνοντας υπόψη τις εξαιρετικά αρνητικές εμπειρίες στη Βοσνία, αλλά και τις θετικές εμπειρίες στο Κοσσυφοπέδιο. Πρόκειται για ένα κανονισμό ο οποίος επιτρέπει, πιστεύω, στην Ευρωπαϊκή Ένωση να παρέχει βοήθεια πιο αποτελεσματικά και εγκαίρως και να διαθέτει με σωστό τρόπο τους πόρους της στις χώρες των Δυτικών Βαλκανίων. Στα πλαίσια αυτά, και αυτό είναι ιδιαίτερα σημαντικό - θα επανέλθω επ' αυτού σε λίγο -, βρέθηκε μία καλή ισορροπία μεταξύ των ευθυνών της Επιτροπής, αφενός, και της ανάγκης που ένοιωθαν τα κράτη μέλη για έναν άλλο τρόπο παρέμβασης, αφετέρου. Μία ισορροπία η οποία, πιστεύω εγώ αλλά νομίζω και η Επιτροπή, δεν υπήρχε συχνά στο παρελθόν, όταν τα κράτη μέλη προσπαθούσαν συχνότατα να επωφεληθούν από την παροχή ενίσχυσης προς τρίτες χώρες. Οι προτάσεις που συζητούμε τώρα είναι περισσότερο εξισορροπημένες. Φυσικά, όπως αναφέρουν οι εκθέσεις εκπονήθηκαν από εμένα και τον κ. Westendorp, μπορούν να γίνουν περαιτέρω βελτιώσεις. Οποιοσδήποτε μελετήσει τις εκθέσεις αυτές θα δει ότι προτείνουμε διάφορες βελτιώσεις σε συγκεκριμένα σημεία. Για παράδειγμα, αναφερόμαστε με έμφαση στην ανάπτυξη της κοινωνίας των πολιτών, στην υποστήριξη στα μέσα μαζικής ενημέρωσης, στο σημαντικό ρόλο της εκπαίδευσης. Συμμετείχα την προηγούμενη εβδομάδα κατά σύμπτωση σε μία διάσκεψη στο Ζάγκρεμπ και εκεί διαπίστωσα για άλλη μία φορά πόσο σημαντικό είναι να μην εκπαιδεύονται οι μελλοντικές γενεές των μικρών Βαλκανίων, ας το πω έτσι, με τα παλαιά εθνικιστικά στερεότυπα. Υπογραμμίσθηκε εκεί πόσο αναγκαίο είναι να υπάρξει μία νέα πολιτική και στο σημείο αυτό. Θεωρώ σημαντικό να αναφερθεί στον κανονισμό ότι η Ευρωπαϊκή Επιτροπή θα εξακολουθήσει να χρηματοδοτεί και στο μέλλον τέτοιες προσπάθειες. Θα ήθελα ωστόσο να υπογραμμίσω δύο σημαντικά πολιτικά ζητήματα.
<P>
Το πρώτο αφορά - και λυπούμαι που θα πρέπει να ξαναενοχλήσω τον επίτροπο εδώ - τη χρηματοδότηση. Για να πω τα πράγματα με το όνομά τους: εάν σήμερα και αύριο κατορθώσουμε να καταλήξουμε σε μία καλή γνωμοδότηση για αυτό τον κανονισμό, θα έχουμε πραγματοποιήσει ένα μέρος του έργου μας, που θα αποκαλούσα το πρώτο μισό. Θα αναφέρεται τότε γραπτώς πώς θα πρέπει να συνεχίσουμε στο μέλλον. Εάν ωστόσο τον Δεκέμβριο δεν προσθέσουμε τους αναγκαίους πόρους για την εφαρμογή του κανονισμού, θα σημαίνει αυτό ότι σήμερα διεξάγουμε μία συζήτηση άνευ περιεχομένου. Δεν απευθύνω κάποια κατηγορία προς την Επιτροπή. Γνωρίζει αυτή ότι ζητώ να αναφερθεί ρητά ο υπολογισμός των δαπανών τον οποίο έκανε η ίδια, τα περίφημα 5,5 δισεκατομμύρια ευρώ για την ερχόμενη επταετία, σε αυτό τον κανονισμό, ειδάλλως, ας το πω ανοικτά, θα είμαστε όλοι μας υποκριτές. Δεν μπορούμε εδώ στο Κοινοβούλιο να δεχθούμε έναν κανονισμό γνωρίζοντας ότι δεν θα διατεθούν κατόπιν οι πόροι που χρειάζονται για την εφαρμογή του. Γι' αυτό λέω ότι πρόκειται για το πρώτο μέρος του αγώνα που δίνουμε για τη σωστή παροχή βοήθειας προς τα Βαλκάνια. Το δεύτερο μέρος είναι για τον Δεκέμβριο, όταν αποφασισθούν από τους συναδέλφους της Επιτροπής Προϋπολογισμών, και τελικά από το ίδιο το Κοινοβούλιο, τα αναγκαία κονδύλια για την εφαρμογή αυτού του κανονισμού. Λυπούμαι που δεν βρίσκεται σήμερα εδώ ο κ. Moscovici, διότι θα ήθελα να μου απαντήσει στο σημείο αυτό το Συμβούλιο, να μου επιβεβαιώσουν δηλαδή τα κράτη μέλη ότι αναγνωρίζουν πως οι στόχοι που θέτουμε εμείς και αυτά μέσω του παρόντος κανονισμού κοστίζουν και θα πρέπει επομένως να χρηματοδοτηθούν από τον προϋπολογισμό της Ευρωπαϊκής Ένωσης.
<P>
Το δεύτερο ζήτημα που θα ήθελα να θίξω αφορά γενικά την παροχή βοήθειας και την ισορροπία που θα πρέπει να βρεθεί - γι' αυτό και έχει κατατεθεί μία τροπολογία στο σημείο αυτό - μεταξύ, αφενός, της ανάγκης διαφάνειας στην πολιτική της Ευρωπαϊκής Ένωσης στα Βαλκάνια και, αφετέρου, της ανάγκης να υποστηρίζονται ακόμα και μικρότερα σχέδια. Όπως μπορούν να επιβεβαιώσουν όλοι όσοι βρέθηκαν στα Βαλκάνια, οι Ηνωμένες Πολιτείες είναι εξαιρετικά επιδέξιες στο να δίνουν την εντύπωση ότι επιτυγχάνουν πολύ περισσότερα με πολύ λιγότερα χρήματα. Το γεγονός ότι η Ευρωπαϊκή Ένωση διαθέτει πολύ περισσότερους πόρους αλλά η παρουσία της είναι πολύ λιγότερο ορατή οδήγησε πολλούς στο συμπέρασμα ότι οφείλουμε να προβληθούμε πολύ περισσότερο στα Βαλκάνια. Συμφωνώ με αυτή την εκτίμηση. Αυτό σημαίνει σχεδόν αυτομάτως ότι θα πρέπει να διατεθούν πολλοί πόροι στα μεγάλα προγράμματα, στους δρόμους, στις γέφυρες, στα σχέδια όπου θα μπορεί να κυματίζει η ευρωπαϊκή σημαία. Επαναλαμβάνω, αυτό χρειάζεται προκειμένου η Ένωση να γίνει πιο ορατή. Ωστόσο, σας προειδοποιώ ότι ο στόχος αυτός δεν θα πρέπει να έχει ως αποτέλεσμα να θυσιαστούν κατά τον καθορισμό των προτεραιοτήτων μας διάφορα μικρότερα προγράμματα τα οποία υποστηρίζαμε μέχρι τώρα. Γι' αυτό και κάνω έκκληση να βρεθεί στον παρόντα κανονισμό η σωστή ισορροπία μεταξύ της ορατότητας, δηλαδή των μεγαλύτερων σχεδίων, αφενός, και της συνεχιζόμενης υποστήριξης των διαφόρων σχεδίων υπέρ της δημοκρατίας αφετέρου, σχέδια τα οποία αφορούν την ασφάλεια και συχνά δεν είναι τόσο ορατά, αλλά γι' αυτό ακριβώς είναι πιο αναγκαία προκειμένου να εξασφαλισθεί η σταθερότητα στα Βαλκάνια.
<P>
Κατόπιν η υπηρεσία στο Κοσσυφοπέδιο. Ο ρόλος της είναι θετικός και ευελπιστώ ότι ακριβώς όπως λειτούργησε μέχρι τώρα θα συνεχίσει να λειτουργεί και στο μέλλον, δείχνοντας πώς θα πρέπει να παρέχεται η βοήθειά μας προς τα Βαλκάνια αλλά και σε άλλες περιοχές του πλανήτη. Μετά από διάφορες επισκέψεις που έκανα στην υπηρεσία αυτή έχω ιδιαίτερα θετικές εντυπώσεις, διότι παρ' όλα τα λάθη τα οποία διαπράχθηκαν, παρέχει βοήθεια με ένα αναμφίβολα νέο και σωστό τρόπο. Γενικός στόχος του κανονισμού είναι η αύξηση της αποτελεσματικότητας. Όσον αφορά την υπηρεσία στο Κοσσυφοπέδιο, ο στόχος αυτός δεν μπορεί να σημαίνει τίποτα άλλο από τον περιορισμό της παρέμβασης των κρατών μελών. Συγκεκριμένα, τον περιορισμό του ρόλου που παίζει το διοικητικό συμβούλιο το οποίο συνδέεται με την υπηρεσία αυτή. Επικρίναμε και στο παρελθόν έντονα τον τρόπο με τον οποίο η Ευρωπαϊκή Ένωση παρέχει βοήθεια στα Βαλκάνια. Η παροχή αυτής της βοήθειας χαρακτηρίζεται συχνά από έντονη γραφειοκρατία. Συχνά πραγματοποιείται μέσω περίπλοκων διαδικασιών, χωρίς ωστόσο να αγνοούμε, ούτε εμείς ούτε τα κράτη μέλη ελπίζω, τις ευθύνες που φέρουμε όλοι μας για τα προβλήματα αυτά. Πάρα πολύ συχνά προσπάθησαν τα κράτη μέλη να παρέμβουν επωφελούμενα από την παροχή της βοήθειας. Πάρα πολύ συχνά η πολιτική αυτή κατέληξε σε καθυστερήσεις, σε αναποτελεσματικότητα και στην υπεράσπιση εθνικών συμφερόντων. Πιστεύω, και αυτό αποτελεί ένα από τα κεντρικά συμπεράσματα της έκθεσής μου σχετικά με την υπηρεσία στο Κοσσυφοπέδιο, ότι τα κράτη μέλη θα πρέπει στο μέλλον να παρεμβαίνουν όλο και λιγότερο υπερασπίζοντας τα συμφέροντά τους, διότι θύμα τέτοιων παρεμβάσεων είναι αναμφίβολα η παροχή βοήθειας.
<P>
Τέλος, Πρόεδρε και Επίτροπε, ένα τελευταίο σχόλιο. Διάφοροι συνάδελφοι ζητούν συχνά να διευρυνθούν οι δραστηριότητες της υπηρεσίας αυτής για να αναλάβει καθήκοντα που μέχρι σήμερα δεν της έχουν ανατεθεί. Η υπηρεσία εδρεύει σήμερα στο Κοσσυφοπέδιο και το Συμβούλιο αποφάσισε, σωστά πιστεύω, να αναλάβει και τη Σερβία και το Μαυροβούνιο. Θεωρώ ότι θα πρέπει να σταματήσουμε στο σημείο αυτό, προκειμένου να αντλήσουμε τα κατάλληλα συμπεράσματα από το έργο που πραγματοποιεί η υπηρεσία τη στιγμή αυτή, δηλαδή την υλική ανοικοδόμηση, και να μεταφέρουμε τα συμπεράσματα αυτά με τον προσήκοντα τρόπο στη Σερβία και το Μαυροβούνιο. Η παροχή ενίσχυσης στα Βαλκάνια στα πλαίσια του CARDS σε χώρες όπως η Κροατία, η Αλβανία και η Μακεδονία απαιτεί να ληφθούν υπόψη άλλες ιδιαιτερότητες των χωρών αυτών και απαιτεί διαφορετικές ικανότητες εκ μέρους μας. Γι' αυτό ακριβώς ζητώ να αφήσουμε την υπηρεσία να κάνει αυτό που γνωρίζουμε ότι κάνει καλά, δηλαδή την υλική ανοικοδόμηση. Θα είναι δύσκολο να επιτελέσει σωστά το ίδιο ακριβώς έργο στη Σερβία. Ας περιορίσουμε επομένως τους στόχους μας και ας μην αφήσουμε τις προσπάθειές μας να εξανεμισθούν διευρύνοντας τις αρμοδιότητες της υπηρεσίας αυτής πέρα από τα σύνορα της πρώην Γιουγκοσλαβίας.

<SPEAKER ID=151 LANGUAGE="ES" NAME="Westendorp y Cabeza">
Κύριε Πρόεδρε, κύριε Επίτροπε, έχω συναίσθηση του γεγονότος ότι τα Βαλκάνια δεν είναι το πιο ευνοϊκό έδαφος για να δείχνει κανείς αισιοδοξία. Ωστόσο, δεν πιστεύω να φανώ υπερβολικά αισιόδοξος λέγοντας ότι η Ευρωπαϊκή Ένωση συλλέγει τους καρπούς μιας συντονισμένης και επίμονης δράσης. Και αυτοί οι καρποί, μετά την τραγωδία που συγκλόνισε τα Βαλκάνια, έγιναν ήδη ορατοί πριν λίγους μήνες στην Κροατία, με τις ελεύθερες εκλογές, με ένα σύστημα που είναι πρόθυμο να σεβαστεί τα δικαιώματα του ανθρώπου, και φαίνονται τώρα μόλις στο Βελιγράδι, όπου οι πολίτες επιβεβαίωσαν την απόφασή τους να ζήσουν ειρηνικά κι ελεύθερα και να ενταχθούν στην ευρωπαϊκή οικογένεια.
<P>
Δεν πρέπει να διαψεύσουμε τις προσδοκίες τους και τώρα περισσότερο από ποτέ όλες αυτές οι χώρες χρειάζονται τη βοήθειά μας. Είναι αναγκαίο να συνεχίσουμε αυτή την πορεία σταθεροποίησης της περιοχής και να προετοιμάσουμε τις χώρες αυτές για μια πιο μακροπρόθεσμη προοπτική, της ολοκλήρωσης στους ευρωπαϊκούς θεσμούς. Μ' αυτό τον τρόπο, είναι σαφές ότι διακυβεύουμε την αξιοπιστία μας και την ίδια τη σταθερότητά μας. Όμως, αν θέλουμε να τις βοηθήσουμε, πρέπει να το κάνουμε με ένα τρόπο πιο αποτελεσματικό και πιο συντονισμένο από ό,τι μέχρι σήμερα. Σε αντίθετη περίπτωση, η οποία θα προκαλέσει αυτό που ο κ. Lagendijk χαρακτήρισε απώλεια ορατότητας της Ευρωπαϊκής Ένωσης, που έχει επιφορτιστεί με το πιο σημαντικό οικονομικό βάρος παροχής βοήθειας στα Βαλκάνια και, ωστόσο, γίνεται πολύ λιγότερο ορατή από χώρες όπως οι Ηνωμένες Πολιτείες, που μπορούν να αντιδράσουν άμεσα ώστε να ανταποκριθούν σε κάθε ανάγκη που παρουσιάζεται στη χώρα. Σε σημείο που, όταν ήμουν στη Βοσνία-Ερζεγοβίνη και επισκέφτηκα κάποιο χωριό, με υποδέχτηκαν ενθουσιασμένοι λέγοντας: "τι καλά, που εσείς οι Αμερικάνοι είστε εδώ για να μας βοηθήσετε" . Μέχρι αυτού του σημείου έχασε την δυνατότητα να είναι ορατή η δράση της Ευρωπαϊκής Ένωσης.
<P>
Στην έκθεση που ετοίμασα για την παροχή βοήθειας στα Δυτικά Βαλκάνια, σε στενή συνεργασία με τον κ. Lagendijk, σχετικά με τα θέματα που σήμερα μας απασχολούν και η οποία αποτελεί ένα παράδειγμα συνεργασίας ανάμεσα σε δύο επιτροπές, διαπιστώσαμε μια σειρά περιορισμών: από τη μία μεριά, γεωγραφικού τύπου. Αυτό σημαίνει ότι πρέπει να επεκτείνουμε τη δράση της Υπηρεσίας όχι μόνο στο Κοσσυφοπέδιο, αλλά επίσης και στη Γιουγκοσλαβία. Ακόμη, συναντήσαμε κάποιους λειτουργικούς περιορισμούς. Κατά πρώτον, ότι οι διεθνείς οργανισμοί που πραγματοποιούν αυτές τις επιχειρήσεις, όπως η ΑΗΕΚ στο Κοσσυφοπέδιο ή το Γραφείο του Ανωτάτου Εκπροσώπου στο Σεράγεβο, θα πρέπει επίσης να επωφεληθούν από αυτή τη βοήθεια.
<P>
Από την άλλη, υπάρχουν μια σειρά ενέργειες -αναφέρομαι συγκεκριμένα στο πρόγραμμα CARDS- που πρέπει να προχωρήσουν πιο πέρα από την ανασυγκρότηση και να επεκταθούν στη κατάρτιση, την εκπαίδευση, την αναμόρφωση της κοινωνίας των πολιτών σε στενή συνεργασία με τους ΜΚΟ. Είναι πολύ σημαντικό οι ΜΚΟ να συνεργαστούν στο θέμα αυτό, αλλά επίσης να υπάρχει κάποιος συντονισμός μεταξύ τους, αν θέλουμε πραγματικά η δράση τους να είναι πιο αποτελεσματική και να φτάσει σε κάθε μέρος αυτών των περιοχών.
<P>
Επίσης είναι απαραίτητο να δώσουμε έμφαση στα μέσα ενημέρωσης. Τα μέσα ενημέρωσης σε αυτή την περιοχή πολλές φορές υπήρξαν υπεύθυνα για την τραγωδία που έλαβε χώρα και είναι αναγκαία η αποκατάστασή τους ώστε να δρουν σύμφωνα με τους κανόνες που διέπουν τις δημοκρατίες μας. Θεωρείται επίσης πολύ σημαντική η επίτευξης μιας πραγματικά ανεξάρτητης δικαστικής εξουσίας. Ακόμη συναντήσαμε ορισμένους διοικητικούς περιορισμούς, που είναι ένας από τους λόγους έλλειψης ορατότητας. Οι λειτουργικοί περιορισμοί αφορούν το σύστημα διαχείρισης της βοήθειας. Ορισμένες φορές υπάρχει υπερβολική γραφειοκρατία, υπερβολικό "απόρρητο" και υπερβολικοί δισταγμοί τη στιγμή χορήγησης της βοήθειας. Γι' αυτό είναι σημαντικό, στο βαθμό που αναφέρεται στο πρόγραμμα CARDS, η επιτροπή διαχείρισης να είναι μια επιτροπή η οποία θα περιορίζεται στον καθορισμό κατευθυντηρίων γραμμών πολυετούς προγραμματισμού και δεν προβαίνει σε μια υπερβολικά λεπτομερή "μικροδιαχείριση" , από μέρα σε μέρα, διότι διαφορετικά μπορεί να έχουμε πάλι τα προβλήματα του παρελθόντος.
<P>
Ακόμη, είναι σημαντικό οι εργασίες της επιτροπής διαχείρισης του CARDS και οι εργασίες της Υπηρεσίας Ανασυγκρότησης στο Κοσσυφοπέδιο να μη συγχέονται και να μην υπάρχουν διπλές δομές ούτε καθυστερήσεις, αλλά ένας τέλειος καταμερισμός εργασιών. Επίσης είναι σημαντικό να ενισχυθεί ο ρόλος του Ευρωπαϊκού Κοινοβουλίου και πιστεύω ότι με τις τροπολογίες, προβλέπεται να ψηφιστούν αύριο, το Ευρωπαϊκό Κοινοβούλιο θα μπορεί να έχει ένα μεγαλύτερο συμβουλευτικό ρόλο σε μια πορεία διοργανικής συνεργασίας.
<P>
Τέλος, θα ήθελα να αναφερθώ στο οικονομικό πακέτο. Ο κ. Πρόεδρος γνωρίζει καλά πως είναι πολύ δύσκολο στην εποχή μας να επαναληφθεί το θαύμα των άρτων και των ιχθύων και με τους λιγοστούς άρτους και ψάρια που διαθέτουμε τώρα θα είναι πρακτικά αδύνατον να μπορέσουμε να αντιμετωπίσουμε τις εξωτερικές υποχρεώσεις της Ευρωπαϊκής Ένωσης. Πρέπει να πετύχουμε μια βοήθεια πιο αποτελεσματική και πιο συντονισμένη, συλλέγοντας όλα τα διάσπαρτα στοιχεία.
<P>
Ολοκληρώνω λέγοντας -επαναλαμβάνω έτσι τα λόγια της Επιτροπής- ότι αυτές οι δύο προτάσεις αποτελούν τον ακρογωνιαίο λίθο μιας πορείας που πρέπει να έχει ως αποτέλεσμα την πλήρη ένταξη στο ευρωπαϊκό οικοδόμημα των χωρών που έχουν αντιμετωπίσει και αντιμετωπίζουν τόσα προβλήματα. Προσωπικά είμαι απόλυτα πεπεισμένος ότι υπάρχει λύση για τα Βαλκάνια, ότι η κατάρα των Βαλκανίων μπορεί να εξορκιστεί, αλλά γι' αυτό χρειάζεται η αμέριστη υποστήριξή μας, και αυτά τα δύο προγράμματα οδεύουν προς αυτή την κατεύθυνση.

<SPEAKER ID=152 NAME="Gargani">
. (ΙΤ) Κύριε Πρόεδρε, πιστεύω ότι το περιεχόμενο της σημαντικής αυτής ρύθμισης εξηγήθηκε εύκολα και άφθονα από τον πρόεδρο Westendorp. Εμείς, ως Επιτροπή Πολιτισμού - επιτροπή της οποίας έχω την τιμή να είμαι πρόεδρος - προσφέραμε μια συμβολή, με τη γνωμοδότησή μας, για να υπογραμμίσουμε τη σημασία που έχει αυτό το έργο της ανοικοδόμησης των Βαλκανίων ως δυνατότητα ενσωμάτωσης αυτών των ζωνών της Ευρώπης στο σύνολό της. Ταυτόχρονα, για να της παράσχουμε και ένα κατεξοχήν πολιτιστικό περιεχόμενο και νόημα, όχι με αφηρημένους ή γενικούς όρους, αλλά με όρους αλληλεγγύης, προτείναμε ορισμένες τροπολογίες που είχαν ευνοϊκή απήχηση στους κόλπους της Επιτροπής Βιομηχανίας και που πιστεύω ότι συμβάλλουν στον χαρακτηρισμό, από τη μία πλευρά, της ενίσχυσης της οικονομίας, της κοινωνίας και της αλληλεγγύης, με την αποκατάσταση σε αυτές τις τόσο ταλαιπωρημένες ζώνες μιας πολιτικής πραγματικότητας και μιας πολιτικής ζωής και, από την άλλη, σε μια δυνατότητα πολιτιστικής και θεσμικής - υπογραμμίζω, θεσμικής - αλληλεγγύης, διότι αυτές οι ζώνες αισθάνονται συνδεδεμένες με την Ευρώπη, αλλά συνδεδεμένες και στο πολιτικό επίπεδο, στο επίπεδο των πολιτιστικών πρωτοβουλιών.
<P>
Το γεγονός ότι οι τροπολογίες που διατυπώθηκαν ως τμήμα της γνωμοδότησης της Επιτροπής Πολιτισμού έγιναν δεκτές και μάλιστα ομόφωνα αποτελεί, κατά τη γνώμη μου, ένα σημαντικό δεδομένο που πρέπει να το παρατηρήσει και να το αξιολογήσει το Σώμα.

<SPEAKER ID=153 LANGUAGE="NL" NAME="Staes">
Verts/ALE), συντάκτης γνωμοδότησης της Επιτροπής Ελέγχου του Προϋπολογισμού. (NL) Κύριε Πρόεδρε, αγαπητοί συνάδελφοι, κύριε Επίτροπε, έχετε μπροστά σας έναν ευτυχισμένο άνθρωπο, ευτυχισμένο διότι είμαι σε θέση να σας ανακοινώσω ως συντάκτης της γνωμοδότησης ότι έχουν γίνει δεκτές από την Ευρωπαϊκή Επιτροπή οι περισσότερες τροπολογίες της Επιτροπής Ελέγχου του Προϋπολογισμού, γεγονός που με χαροποιεί ιδιαίτερα. Το έργο μας απέφερε τελικά καρπούς.
<P>
Είμαι επίσης ευτυχισμένος διότι διαπιστώνω ότι το Κοινοβούλιο, μέσω της επιμονής του και των πιέσεων που άσκησε, κατόρθωσε να αποκαταστήσει μία κατάσταση η οποία αρχικώς δεν ήταν ιδιαίτερα καλή. Σωστά ανέφερε ο εισηγητής Lagendijk ότι κατά την αρχική πρόταση της Ευρωπαϊκής Επιτροπής δεν εξαγόταν κανένα συμπέρασμα από το παρελθόν, κανένα συμπέρασμα από τις παρατηρήσεις που είχε ήδη υποβάλλει το Ελεγκτικό Συνέδριο, κανένα συμπέρασμα από τις εμπειρίες της Ευρωπαϊκής Υπηρεσίας Ανασυγκρότησης, κανένα συμπέρασμα από τις παρατηρήσεις που περιελάμβανε η περσινή έκθεση της κ. Pack, κανένα συμπέρασμα από τα αποτελέσματα της αποστολής ad hoc που είχαμε στείλει στο Κοσσυφοπέδιο και η οποία είχε διατυπώσει πολύ σημαντικές συστάσεις υπό την καθοδήγηση της Doris Pack και του Terry Wynn.
<P>
Όταν συνέτασσα την έκθεσή μου τον Ιούλιο, διαπίστωσα αμέσως ότι η αρχική πρόταση δεν ήταν καλή και ζήτησα από την Επιτροπή να την αποσύρει. Χαίρομαι που το έκανε και μας υπέβαλε μία νέα πρόταση.
<P>
Από την 4η Οκτωβρίου έχουμε λοιπόν αυτή τη νέα πρόταση, την οποία και συζητούμε τώρα. Θα πρέπει, πιστεύω, να μας χαροποιεί αυτό το γεγονός που χρωστάμε στις πιέσεις που άσκησε το Κοινοβούλιο.
<P>
Περί τίνος πρόκειται; Θα πρέπει να φροντίσουμε ώστε να δοθεί η αναγκαία προσοχή μέσω του παρόντος κανονισμού στη βοήθεια που παρέχεται από την Ευρωπαϊκή Ένωση στα Βαλκάνια με τρόπο ταχύ, ελαστικό και όχι γραφειοκρατικό, έτσι ώστε η βοήθεια να φθάσει εκεί που πρέπει σε συνεργασία με τον πληθυσμό και τις τοπικές αρχές. Αυτό δεν συνέβη σε επαρκή βαθμό κατά τα προηγούμενα χρόνια. Γι' αυτό χρειαζόμαστε ένα ευέλικτο μέσο, μία απλή και όχι γραφειοκρατική δομή. Λυπούμαστε που ο Πρόεδρος του Συμβουλίου δεν βρίσκεται σήμερα εδώ. Κυρίως το Συμβούλιο, δηλαδή τα κράτη μέλη, ήταν αυτά που έβαζαν διαρκώς τρικλοποδιά κατά τα τελευταία χρόνια στις τεράστιες προσπάθειες που κατέβαλλε η Ένωση για την παροχή βοήθειας, καθιστώντας αδύνατη την επιτυχία αυτών των προσπαθειών που ωστόσο θα μπορούσαν να είχαν επιτύχει.
<P>
Χαίρομαι λοιπόν για την πρόταση που συζητούμε τώρα. Εξ ονόματος της Επιτροπής Ελέγχου του Προϋπολογισμού θα ήθελα να αναφέρω ότι υποστηρίζουμε όλες τις τροπολογίες. Χαιρόμαστε φυσικά ιδιαίτερα για το γεγονός ότι έγινε δεκτή η τροπολογία σχετικά με την OLAF. Όντως, αυτή η υπηρεσία κατά της απάτης θα πρέπει να δρα ανεμπόδιστη στα Δυτικά Βαλκάνια.
<P>
Και μία σύντομη παρατήρηση, τέλος, εκ μέρους μου περισσότερο και όχι εξ ονόματος της Επιτροπής Ελέγχου του Προϋπολογισμού. Τη στιγμή αυτή ασχολούμαι με μία έκθεση σχετικά με τη διάθεση των κονδυλίων για τη Βοσνία-Ερζεγοβίνη. Πρόκειται για μία έκθεση η οποία δίνει συνέχεια σε μία ειδική έκθεση που συνέταξε το Ελεγκτικό Συνέδριο. Συνάδελφοι, στον κανονισμό CARDS θα πρέπει να φροντίσουμε ούτως ώστε να προβλεφθούν τα αναγκαία κονδύλια για τη Βοσνία-Ερζεγοβίνη. Το πρόβλημα της χώρας αυτής δεν έχει επιλυθεί. Μένουν πάρα πολλά να γίνουν ακόμα. Πρόκειται για ένα ευάλωτο και ασταθές κράτος. Ας μη λησμονούμε λοιπόν αυτό το γεγονός στο μέλλον.

<SPEAKER ID=154 NAME="Πρόεδρος">
Λυπάμαι που πρέπει να αρχίσει η συζήτηση των ομάδων δίχως την παρουσία της Προεδρίας του Συμβουλίου ανάμεσά μας. Έχω ενημερωθεί ότι σύντομα θα βρίσκεται εδώ.

<SPEAKER ID=155 LANGUAGE="DE" NAME="Pack">
Κύριε πρόεδρε, Κύριε Επίτροπε, κυρίες και κύριοι συνάδελφοι, οι εκθέσεις Langendijk και Westendorp, οι οποίες αφορούν αφ' ενός την Ευρωπαϊκή Υπηρεσία για την Ανασυγκρότηση και αφ' ετέρου το πρόγραμμα CARDS και που βασικά δεν μπορούμε να τις απομονώσουμε τη μια από την άλλη, βασίζονται όσον αφορά τις τροποποιήσεις τους στις διαπιστώσεις που έγιναν μέσα από το προγενέστερο πρόγραμμα OBNOVA και από την υπηρεσία στο Κοσσυφοπέδιο. Νομίζω ότι έχει γίνει σε όλους σαφές ότι μόνο με απλούστερες και αποτελεσματικότερες δομές θα καταφέρουμε πραγματικά να εδραιώσουμε και για το μέλλον την καλή δουλειά που έκανε τους τελευταίους μήνες η Ευρωπαϊκή Υπηρεσία για την Ανασυγκρότηση στο Κοσσυφοπέδιο.
<P>
Στο μέλλον πρέπει να αναθέσουμε την ευθύνη στα χέρια λίγων, σε κάποιο διευθύνοντα εάν θέλετε, προκειμένου να φέρει ένας την ευθύνη απέναντι στην επιτροπή που επιλέγει αυτά τα επιμέρους προγράμματα. Εννοώ ότι μόνο αν καταστήσουμε λίγα άτομα υπεύθυνα θα αποκτήσει το ευρωπαϊκό έργο κύρος επί τόπου. Είδαμε στη Βοσνία ότι οι Αμερικανοί κατάφεραν με ελάχιστα μέσα να έχουν μια καλή παρουσία. Σε πολλούς τομείς όπου έχουμε δώσει εμείς και εξακολουθούμε να δίνουμε τα περισσότερα χρήματα, δεν φαινόμαστε πουθενά διότι δεν είμαστε καλά οργανωμένοι και δεν επικεντρωνόμαστε σε ένα όργανο.
<P>
Εννοώ επίσης ότι πρέπει να αποφεύγονται αλληλεπικαλύψεις από το διοικητικό συμβούλιο και το συμβούλιο διαχείρισης, όπως και άσκοπες, τελετουργικού χαρακτήρα συναντήσεις μελών, όπου όντως ο υπεύθυνος διευθύνων πρέπει να παίρνει εγκαίρως τις απαραίτητες αποφάσεις. Ελπίζω οι προτάσεις του Κοινοβουλίου να γίνουν αποδεκτές από το Συμβούλιο και από την Επιτροπή. Για άλλη μια φορά να τονίσω ότι πρέπει πραγματικά να αποφεύγονται τα άσκοπα έξοδα για άσκοπες συνεδριάσεις. Τα χρήματα είναι απολύτως απαραίτητα επί τόπου και εκεί αξιοποιούνται κατά καλύτερο τρόπο.
<P>
Εάν επιτέλους το Συμβούλιο αποφασίσει να διδαχθεί από τα λάθη του, αντίθετα με ότι έκανε στην περίπτωση της έκθεσής μου για την υπηρεσία στο Κοσσυφοπέδιο, αυτό θα ήταν ασφαλώς πολύ καλό και για τους φορολογούμενους. Οι στόχοι του προγράμματος CARDS ήταν βασικά εντάξει. Ωστόσο από το εν λόγω πρόγραμμα έλειπε κάτι πολύ σημαντικό, δηλαδή ένας σημαντικός στόχος: η υποστήριξη της εκπαίδευσης και της κατάρτισης. Χωρίς αυτά δεν γίνεται τίποτε. Γι αυτό είμαι πολύ χαρούμενη που όλοι οι συνάδελφοι από όλες τις επιτροπές με βοήθησαν στην κατάθεση της εν λόγω τροποποίησης. Όπως αντιλήφθηκα και ο κ. Επίτροπος συμφωνεί μαζί μου ότι αυτό πρέπει να αποτελέσει σημαντικό στόχο του προγράμματος CARDS.
<P>
Ο εν λόγω στόχος πρέπει όμως να υποστηρίζεται και από το Συμβούλιο. Ελπίζω ότι ο γάλλος υπουργός παιδείας, ο κ. Jacques Lang, θα φροντίσει ούτως ώστε η κυβέρνησή του, στο πλαίσιο της επόμενης Coreper, να μην ταχθεί εναντίον της ένταξης του στόχου της εκπαίδευσης στο πρόγραμμα CARDS. Νομίζω ότι κάτι τέτοιο θα ήταν αντιπαραγωγικό και είμαι σίγουρη ότι ο κ. Jacques Lang θα εξαντλήσει όλες του τις δυνατότητες, όπως άλλωστε και ο κ. Moscovici, εάν συμμετάσχει. Θα ήθελα επομένως να ευχαριστήσω όλους τους συναδέλφους που υποστήριξαν ως σημαντικό τον εν λόγω στόχο και χαίρομαι που στο μέλλον θα μπορέσουμε να δώσουμε μεγαλύτερο περιεχόμενο σε αυτόν τον τομέα στις εν λόγω χώρες.
<P>
(Χειροκροτήματα)

<SPEAKER ID=156 LANGUAGE="NL" NAME="Wiersma">
Πρόεδρε, θα ήθελα σήμερα να κάνω ορισμένες γενικές παρατηρήσεις σχετικά με τη λεγόμενη "πολιτική ανασυγκρότηση της περιοχής των Βαλκανίων" . Ο κ. Swoboda θα αναφέρει εξ ονόματος της ομάδος μας περισσότερα σχετικά με τη λεγόμενη "ανασυγκρότηση της ΕΕ, προσπάθειες ανασυγκρότησης" , όπως συζητήσαμε σήμερα το πρωί στα πλαίσια των εκθέσεων των κκ Lagendijk και Westendorp, τους οποίους θα ήθελα να συγχαρώ.
<P>
Οι εξελίξεις στα Βαλκάνια κατά το παρελθόν έτος μπορούν να χαρακτηρισθούν θετικές. Μέσα σε ένα μόνο χρόνο σημειώθηκε σημαντική πρόοδος και η εσωτερική δυναμική που παρατηρείται σε ορισμένες χώρες ενισχύσει τελικά το ρόλο της διεθνούς κοινότητας, καθώς μάλιστα έχουμε ακόμα νωπή στη μνήμη μας την κρίση του Κοσσυφοπεδίου. Το Κοσσυφοπέδιο ήταν και παραμένει το μέγα πρόβλημα της περιοχής.
<P>
Το αποτέλεσμα των τοπικών εκλογών ήταν θετικό. Είναι πάντοτε θετικό φυσικά όταν επικρατούν μετριοπαθείς δυνάμεις, ωστόσο η εσωτερική κατάσταση παραμένει τεταμένη όπως βλέπουμε και από την πρόσφατη δολοφονία τεσσάρων Αθίγγανων οι οποίοι ήταν πρόσφυγες στο Βέλγιο και είχαν επιστρέψει στο Κοσσυφοπέδιο. Υπάρχει φυσικά το ερώτημα, τι μέλλον έχει το Κοσσυφοπέδιο εντός της Γιουγκοσλαβίας; Εμείς, το ΕΣΚ, αντιτιθέμεθα στις φαντασιώσεις περί ανεξαρτήτου Κοσσυφοπεδίου. Γι' αυτό προσβλέπουμε με ενδιαφέρον στην πρώτη συνάντηση μεταξύ του Προέδρου Κοστούνιτσα και του κ. Ρουγκόβα. Ίσως η Ευρωπαϊκή Ένωση θα μπορούσε να διαδραματίσει ένα διαμεσολαβητικό ρόλο με την ευκαιρία αυτή.
<P>
Δεν θα πρέπει βέβαια να σκεφτόμαστε αποκλειστικά και μόνο το Κοσσυφοπέδιο. Υπάρχουν και θετικές εξελίξεις. Τις αναφέρω ως ένδειξη μίας, έστω και αργής, επιστροφής στην ομαλότητα. Ο χρόνος που πέρασε χαρακτηρίσθηκε από την πρόοδο των πραγματικών δημοκρατικών δυνάμεων και τις επιτυχίες εκείνων των πολιτικών οι οποίοι αρνούνται να χρησιμοποιήσουν ως αποκλειστικό τους όχημα τον εθνικισμό. Αντικατέστησαν και αντικαθιστούν τρεις πολιτικούς οι οποίοι αντιπροσωπεύουν κατ' εξοχήν την άσχημη πλευρά της πρώην Γιουγκοσλαβίας της δεκαετίας του 90. Αναφέρομαι στους Τούντζμαν, Μιλόσεβιτς και Ιζετμπέκοβιτς.
<P>
Στο Ζάγκρεμπ κυβερνά μία κυβέρνηση η οποία συζητά μαζί μας σχετικά με το μέλλον της περιοχής, μία κυβέρνηση η οποία επενδύει πραγματικά στη δημοκρατία και στη σταθερότητα. Αύριο θα υποδεχθούμε στο Κοινοβούλιο το νέο Πρόεδρο της Γιουγκοσλαβίας. Οι νέοι πολιτικοί του Ζάγκρεμπ και του Βελιγραδίου αποτελούν, πιστεύω, τους νέους ήρωες των Βαλκανίων και γι' αυτό είναι περισσότερο από ευπρόσδεκτοι.
<P>
Η Κροατία ενισχύει ταχέως τους δεσμούς της με την Ευρωπαϊκή Ένωση. Μετά από τη Σλοβενία πιστεύω ότι θα είναι η πρώτη χώρα της πρώην Γιουγκοσλαβίας η οποία μπορεί μακροπρόθεσμα να ελπίζει σε ένταξή της στην ΕΕ.
<P>
Η Σερβία αξίζει τη στιγμή αυτή κυρίως υλικής υποστήριξης, και μάλιστα όσο το δυνατόν πιο γρήγορα. Η Ευρώπη θα πρέπει να δείξει με σαφήνεια ότι η βοήθεια που σήμερα παρέχει είναι πολύ διαφορετική από ό,τι συνέβαινε πριν από τις κοινοβουλευτικές εκλογές στη Σερβία. Ωστόσο την εβδομάδα αυτή "το πρώτο βραβείο" πιστεύω ότι παίρνει ο ηγέτης των Σοσιαλδημοκρατών στη Βοσνία αλλά και ο πληθυσμός της Σλοβακίας ο οποίος δεν έπεσε στην παγίδα του δημοψηφίσματος που είχε στήσει η αντιπολίτευση κατά της κυβέρνησης, αν και αυτό είναι άλλο ζήτημα.
<P>
Σε μερικές ανταποκρίσεις σχετικά με τις εκλογές στη Βοσνία διάβασα ότι οι ακραίοι εθνικιστές επικράτησαν στις εκεί κοινοβουλευτικές εκλογές. Όντως αυτό φαίνεται ότι συνέβη εκ πρώτης όψεως, κυρίως στη Σερβική Δημοκρατία και στο κροατικό τμήμα. Στο μουσουλμανικό τμήμα για πρώτη φορά υπέστησαν πλήγμα οι εθνικιστές. Εκεί τουλάχιστον φαίνεται ότι αρχίζουν να επηρεάζουν οι εξελίξεις στην Κροατία και τη Σερβία.
<P>
Οι Σοσιαλδημοκράτες τα πήγαν πάρα πολύ καλά. Κάτι τέτοιο δεν είναι τίποτα το εκπληκτικό στην Ευρώπη ή ακόμα και στα Βαλκάνια, το εντυπωσιακό είναι ωστόσο ότι το κόμμα τους είναι πολυεθνικό και γι' αυτό σημείωσε σημαντική άνοδο. Σε πρόσφατες συγκεντρώσεις στο Σεράγεβο ο ηγέτης αυτού του κόμματος, Zlatko Lagumdzija, αναφέρθηκε στην έννοια της καλλιέργειας του πνεύματος συνοδευόμενος από Σέρβους, Κροάτες, Μαυροβούνιους, Αλβανούς και άλλους αντιπροσώπους των λαών της περιοχής. Έθιξε έτσι την ουσία του προβλήματος. Θα πρέπει να επενδύσουμε πρώτα απ' όλα στην υλική ανασυγκρότηση της πρώην Γιουγκοσλαβίας, ωστόσο αυτό έχει νόημα τότε μόνον όταν αλλάξουν και οι νοοτροπίες των ανθρώπων.
<P>
Οι πολιτικοί οι οποίοι αγωνίζονται για το στόχο αυτό δεν αξίζουν μόνο το θαυμασμό μας αλλά και την υλική μας υποστήριξη. Είναι οι μόνοι οι οποίοι μπορούν να εκπορθήσουν τον εθνικιστικό προμαχώνα. Η σταθερότητα της περιοχής θα εξαρτηθεί από το βαθμό στον οποίο οι νέοι ηγέτες θα μπορέσουν να θέσουν υπό έλεγχο τον εθνικισμό και να εμφυσήσουν μία άλλη νοοτροπία. Η πολιτική τους μοίρα θα εξαρτηθεί και από την επιτυχία των προσπαθειών ενίσχυσης από την Ευρωπαϊκή Ένωση. Οι εκθέσεις των συναδέλφων Westendorp και Lagendijk περιλαμβάνουν τα συστατικά στοιχεία για την επιτυχή έκβαση αυτών των προσπαθειών.

<SPEAKER ID=157 LANGUAGE="DA" NAME="Haarder">
Κύριε Πρόεδρε, η Ομάδα των Φιλελευθέρων στηρίζει τις εκθέσεις που συζητάμε σήμερα και στηρίζει την προσπάθεια της Επιτροπής να καταστήσει αποτελεσματικότερη το τόσο δύσκολο έργο που επιτελεί η Ένωση στα Βαλκάνια. Η βοήθεια ήταν μέχρι τώρα υπερβολικά γραφειοκρατική και αργόσυρτη, διότι η Επιτροπή λειτουργούσε υπερβολικά συγκεντρωτικά και δεσποτικά. Τεράστιο τμήμα της διαχείρισης αναλωνόταν σε λεπτομέρειες, και στο συγκεκριμένο ζήτημα το Κοινοβούλιο φέρει μέρος της ευθύνης σε ορισμένα σημεία. Ήταν άκρως ατυχές το γεγονός ότι η Υπηρεσία για την Ανασυγκρότηση διαιρέθηκε στα δύο: σε μια κύρια έδρα στη Θεσσαλονίκη και σε ένα επιχειρησιακό κέντρο στην Πρίστινα. Ήμασταν κατά αυτής της διάρθρωσης ευθύς εξαρχής. Και τώρα αυτός ο διακανονισμός δέχεται την κριτική του Ελεγκτικού Συνεδρίου. Είναι θετικό ότι ο προϋπολογισμός του τρέχοντος έτους προβλέπει 175 εκατομμύρια για το Κοσσυφοπέδιο και 200 εκατομμύρια ως έκτακτη βοήθεια προς τη Σερβία. Εντούτοις είναι ατυχές ότι οι πιστώσεις προς τη διοίκηση του ΟΗΕ στο Κοσσυφοπέδιο, στην περιοχή της Βαλτικής και για το σώμα ταχείας επέμβασης τέθηκαν σε εφεδρεία.
<P>
Είναι άκρως ατυχές ότι δεν έχουμε καμία βεβαιότητα όσον αφορά τι χρήματα θα έχουμε για τη Σερβία του χρόνου. Αυτό είναι ιδιαίτερα ατυχές αν λάβουμε υπόψη ότι ο λαϊκώς εκλεγμένος Σέρβος πρόεδρος θα παρευρεθεί εδώ αύριο. Είναι επίσης ατυχές ότι πολλά προγράμματα τέθηκαν στην αποκαλούμενη performance reserve, μια "εφεδρεία απόδοσης" . Γνωρίζω καλά ότι με αυτόν τον τρόπο το Κοινοβούλιο θα αναγκάσει την Επιτροπή να αποδώσει καλύτερα αλλά δεν μπορούμε από την άλλη να βγάζουμε μόνοι μας τα μάτια μας. Πολύ καλύτερα να δίναμε απόλυτη ελευθερία στην Επιτροπή προκειμένου να καταστήσει το έργο αποτελεσματικότερο και να διατηρήσουμε το δικαίωμά μας να επικρίνουμε την Επιτροπή αν δεν τα καταφέρει. Δεν πρέπει να καταστούμε συνυπεύθυνοι για τυχόν ζημιές που θα προκληθούν σε προγράμματα που θέλουμε εμείς οι ίδιοι. Ας παραχωρήσουμε μεγαλύτερες πιστώσεις στην Επιτροπή και το δικαίωμα να μεταβιβάσει εξουσίες ώστε να γίνει ευκολότερη η ταχεία λήψη αποφάσεων και η προσαρμογή των προσπαθειών. Ας εορτάσουμε την επίσκεψη του λαϊκώς εκλεγμένου Σέρβου προέδρου εδώ αύριο με το να δώσουμε στα σοβαρά μια ευκαιρία στην Επιτροπή να αποδείξει ότι θα χρησιμοποιήσει τη βοήθειά μας με καινούργιο, καλύτερο τρόπο.

<SPEAKER ID=158 NAME="Αλυσανδράκης">
Κύριε Πρόεδρε, οι χρηματοδοτήσεις που εξετάζουμε είναι ένας ακόμα μηχανισμός ξένης επέμβασης στην άκρως ευαίσθητη αυτή περιοχή της Ευρώπης. Ο διεθνής ιμπεριαλισμός ξέρει πολύ καλά να χρησιμοποιεί την τακτική του μαστίγιου και του καρότου, να εναλλάσσει τις βομβιστικές επιδρομές με την ανθρωπιστική βοήθεια, την καταστροφή με την ανασυγκρότηση. Τελικός του στόχος είναι η υποταγή των λαών στη νέα τάξη πραγμάτων.
<P>
Αναρωτιέμαι πώς μπορούν να μιλάνε για ανασυγκρότηση αυτοί που έσπειραν την καταστροφή· από που αντλούν οι δολοφόνοι μικρών παιδιών και αμάχων το θράσος να κάνουν στα θύματά τους μαθήματα δημοκρατίας, κράτους δικαίου και ανθρωπίνων δικαιωμάτων. Αυτό που οφείλουν οι ιμπεριαλιστικές δυνάμεις στη Γιουγκοσλαβία είναι πολεμικές αποζημιώσεις, όχι ανθρωπιστική βοήθεια. Τα γεγονότα που διαδραματίστηκαν στην Γιουγκοσλαβία πριν από λίγες εβδομάδες, η υποτιθέμενη λαϊκή εξέγερση, είχε πίσω της τα εκατό τουλάχιστον εκατομμύρια δολάρια της ξένης συνδρομής προς τη λεγόμενη "δημοκρατική αντιπολίτευση" . Μπορεί τα γεγονότα να δημιούργησαν κλίμα ευφορίας στους ηγετικούς κύκλους του ιμπεριαλισμού, όμως και οι ίδιοι ξέρουν καλά ότι δεν έχουν υποτάξει το φρόνημα αντίστασης του γιουγκοσλαβικού και των άλλων λαών. Εξάλλου, για τον λόγο αυτό, ετοιμάζουν ευκίνητες στρατιωτικές και αστυνομικές δυνάμεις.

<SPEAKER ID=159 LANGUAGE="FR" NAME="Moscovici">
. (FR) Κύριε Επίτροπε, κυρίες και κύριοι βουλευτές, γνωρίζουμε όλοι πολύ καλά ότι τα δυτικά Βαλκάνια αποτελούν μια μείζονα πρόκληση για την Ευρωπαϊκή Ένωση και την αξιοπιστία της εξωτερικής της πολιτικής, όπως φαίνεται από την ανθρωπιστική, πολιτική και χρηματοδοτική εμπλοκή μας, η οποία είναι τεράστια αφενός, και από τη βούλησή μας αφετέρου να στηρίξουμε τη σταθεροποίηση, μέσω της ανοικοδόμησης, της ανάπτυξης και εν τέλει της επανένταξης των Βαλκανίων στην ευρωπαϊκή οικογένεια.
<P>
Η φετινή χρονιά ξεκίνησε χαρμόσυνα, με τις βουλευτικές και προεδρικές εκλογές στην Κροατία που οδήγησαν στη δημοκρατική αλλαγή. Συνεχίστηκε με ένα άλλο μείζον γεγονός, τη νίκη των δημοκρατικών δυνάμεων στην Ομοσπονδιακή Δημοκρατία της Γιουγκοσλαβίας και την πτώση του Μιλόσεβιτς. Θα κλείσει, ευχόμαστε, με την εδραίωση της δημοκρατίας στη Σερβία, στις βουλευτικές εκλογές στις 23 Δεκεμβρίου.
<P>
Η Ευρωπαϊκή Ένωση συμμετείχε - όπως γνωρίζετε - με αποφασιστικότητα και συνέβαλε στις ιστορικές αυτές αλλαγές. Αντέδρασε άμεσα στη νέα κατάσταση πραγμάτων στην Κροατία, εγκαινιάζοντας τη διαδικασία που θα οδηγήσει, με την ευκαιρία της διάσκεψης κορυφής στο Ζάγκρεμπ στις 24 Νοεμβρίου, σε δέκα μέρες δηλαδή, στην έναρξη των διαπραγματεύσεων για μια συμφωνία σταθεροποίησης και σύνδεσης με την εν λόγω χώρα. Συνεπής προς τις δεσμεύσεις που είχε αναλάβει έναντι του σερβικού λαού, αμέσως μετά την εκλογή του Προέδρου Κοστούνιτσα έλαβε όλα τα απαραίτητα μέτρα, τα οποία θα έχετε στη διάθεσή σας αύριο: άρση των κυρώσεων κατά της Ομοσπονδιακής Δημοκρατίας της Γιουγκοσλαβίας, επείγουσα βοήθεια της τάξης των 200 εκατομμυρίων ευρώ, η οποία αποφασίστηκε στο Ευρωπαϊκό Συμβούλιο του Μπιαρρίτς και ένταξη της Ομοσπονδιακής Δημοκρατίας της Γιουγκοσλαβίας στη διεθνή κοινότητα, ώστε να ενισχυθεί η διαδικασία εδραίωσης της δημοκρατίας.
<P>
Θα ήθελα να επανέλθω λίγο πιο αναλυτικά στις προτεραιότητες της Προεδρίας υπέρ των δυτικών Βαλκανίων. Εν όψει της διάσκεψης κορυφής του Ζάγκρεμπ, βούλησή μας ήταν να εστιάσουμε τη δράση της Ένωσης στην εδραίωση της δημοκρατίας και στην αξιοποίηση της διαδικασίας σταθεροποίησης και σύνδεσης. Κατ' αυτόν τον τρόπο επιδιώκουμε δύο σκοπούς: πρώτον, την ανάπτυξη της περιφερειακής συνεργασίας, δεύτερον την εφαρμογή μιας πραγματικής πολιτικής προσέγγισης μεταξύ των συγκεκριμένων χωρών και της Ευρωπαϊκής Ένωσης.
<P>
Στην Κολωνία, το Ευρωπαϊκό Συμβούλιο άνοιξε μια προοπτική ένταξης των χωρών αυτών στην Ένωση. Στη Φέιρα, αναγνώρισε τις χώρες που συμμετέχουν στη διαδικασία σταθεροποίησης και σύνδεσης ως ενδεχόμενες υποψήφιες προς ένταξη χώρες. Θα θέλαμε να επιβεβαιώσουμε την προσφορά αυτή στο Ζάγκρεμπ, αλλά και να προχωρήσουμε ακόμα περισσότερο, ορίζοντας για την κάθε χώρα τα στάδια από τα οποία οφείλει να περάσει και τις μεταρρυθμίσεις που πρέπει να πραγματοποιήσει στην κατεύθυνση αυτή. Τέλος, επιθυμία μας είναι να οριστεί συγκεκριμένα μια πολύ σημαντική κοινοτική ενίσχυση, συνοδευτική της εν λόγω διαδικασίας.
<P>
Με πρωτοβουλία της Γαλλίας, στη διάσκεψη κορυφής του Ζάγκρεμπ θα συσκεφθούν, για πρώτη φορά, οι αρχηγοί κρατών και κυβερνήσεων της Ευρωπαϊκής Ένωσης και των χωρών των δυτικών Βαλκανίων που συμμετέχουν στη διαδικασία σταθεροποίησης και σύνδεσης: της Αλβανίας, της Βοσνίας-Ερζεγοβίνης, της Κροατίας, της πρώην Γιουγκοσλαβικής Δημοκρατίας της Μακεδονίας, της Ομοσπονδιακής Δημοκρατίας της Γιουγκοσλαβίας. Θα έχουμε λοιπόν την ευκαιρία, στη συγκεκριμένη Διάσκεψη Κορυφής, να διαπιστώσουμε, με τον καλύτερο δυνατό τρόπο, τις συνέπειες των καταλυτικών δημοκρατικών αλλαγών που διαδραματίστηκαν στην περιοχή και θα μπορέσουμε, συνεπώς, να βεβαιώσουμε για άλλη μια φορά όλες χώρες της περιοχής ότι ο δρόμος για την προσέγγισή τους με την Ένωση στο πλαίσιο της διαδικασίας σταθεροποίησης και σύνδεσης είναι πλέον ανοιχτός.
<P>
Επιθυμία μας είναι να αξιοποιήσουμε τη συγκεκριμένη διαδικασία, επισφραγίζοντας κυρίως, στο Ζάγκρεμπ, την ολοκλήρωση των διαπραγματεύσεων για την πρώτη συμφωνία σταθεροποίησης και σύνδεσης με την πρώην Γιουγκοσλαβική Δημοκρατία της Μακεδονίας, ή επικυρώνοντας μια ξεχωριστή προσέγγιση, προσαρμοσμένη στην κατάσταση της κάθε χώρας, και χαράσσοντας, όπως ήδη ανέφερα, τις προοπτικές για την καθεμία χώρα.
<P>
Στόχος της Διάσκεψης Κορυφής θα είναι επίσης η εδραίωση της δημοκρατίας στην ΟΔΓ, η ενίσχυση της διαδικασίας συμφιλίωσης της εν λόγω χώρας με τις γειτονικές χώρες και η ενθάρρυνση των χωρών της περιοχής να αναπτύξουν μεταξύ τους μια συνεργασία με όρους εμπιστοσύνης. Έτσι, η Ένωση δεν θα περιμένει να τεθούν σε ισχύ οι συμφωνίες σταθεροποίησης και σύνδεσης, αλλά θα υπενθυμίσει ότι προσδοκά από τις πέντε ενδιαφερόμενες χώρες να δεσμευτούν ότι θα συνάψουν, από τώρα ήδη, συμβάσεις περιφερειακής συνεργασίας. Θεωρούμε ότι αυτές οι συμβάσεις περιφερειακής συνεργασίας, οι οποίες προβλέπονται στο πλαίσιο των συμφωνιών σταθεροποίησης και σύνδεσης, θα πρέπει να περιλαμβάνουν την καθιέρωση του πολιτικού διάλογου, μιας περιφερειακής ζώνης ελεύθερων συναλλαγών και επίσης μιας στενής συνεργασίας των χωρών αυτών στον τομέα της δικαιοσύνης και των εσωτερικών υποθέσεων, προκειμένου να ενισχυθεί κυρίως η δικαιοσύνη και η ανεξαρτησία της στην καταπολέμηση του οργανωμένου εγκλήματος, της διαφθοράς, του ξεπλύματος χρήματος και κάθε άλλης μορφής εγκληματικού λαθρεμπορίου. Η προσέγγιση των χωρών αυτών με την Ευρωπαϊκή Ένωση συνδέεται στην πραγματικότητα πολύ στενά, για το Συμβούλιο, με την ανάπτυξη της περιφερειακής συνεργασίας.
<P>
Η εξέταση των εκθέσεων Westendorp και Lagendijk, σχετικά με την πρόταση κανονισμού για το πρόγραμμα πλαίσιο η πρώτη και την πρόταση κανονισμού για την Ευρωπαϊκή Υπηρεσία Ανασυγκρότησης η δεύτερη, μας δίνουν την ευκαιρία να επανέλθουμε στο εύρος της ενίσχυσης που η Ένωση προτίθεται να χορηγήσει στα δυτικά Βαλκάνια, συνοδευτικά προς τη διαδικασία σταθεροποίησης και σύνδεσης. Οι δύο αυτές εκθέσεις κινούνται στη σωστή κατεύθυνση. Η Προεδρία συμμερίζεται πράγματι την μέριμνά σας να εφαρμόζονται στο πρόγραμμα πλαίσιο οι αρχές που διέπουν τη μεταρρύθμιση της διαχείρισης της εξωτερικής ενίσχυσης της Ένωσης: λιγότερες διαδικασίες, ως επί το πλείστον επί τόπου συντονισμός, λιγότερες καθυστερήσεις ανάληψης υποχρεώσεων. Επίσης, υποστηρίζουμε την επέκταση του πεδίου δράσης της Ευρωπαϊκής Υπηρεσίας Ανασυγκρότησης, που έχει αποδείξει την αξία του στο Κοσσυφοπέδιο, σε ολόκληρη την Ομοσπονδιακή Δημοκρατία της Γιουγκοσλαβίας. Θα θέλαμε να είναι πιο αποτελεσματικός και άμεσος κατά την εφαρμογή των προγραμμάτων που θα του αναθέσει η Επιτροπή.
<P>
Η Προεδρία έχει στόχο να καταλήξει σε μια συμφωνία όσον αφορά τις προτάσεις κανονισμού σχετικά με το πρόγραμμα CARDS και την Υπηρεσία Ανασυγκρότησης στο Συμβούλιο Γενικών Υποθέσεων, στα τέλη Νοεμβρίου, την επόμενη εβδομάδα δηλαδή, για να τις αναγγείλει στο Ζάγκρεμπ στις 24 Νοεμβρίου. Υπενθυμίζω τις κυριότερες προτεραιότητες που ορίζονται στο πρόγραμμα CARDS: θεσμική ενίσχυση στην κατεύθυνση της δημοκρατίας και του κράτους δικαίου, οικονομική ανάπτυξη και ανοικοδόμηση, περιφερειακή συνεργασία. Το CARDS θα πρέπει επίσης να προσδίδει μεγαλύτερη συνοχή, μεγαλύτερη αποτελεσματικότητα, μεγαλύτερη προβολή στη βοήθεια της Ένωσης στην περιοχή.
<P>
Τα κράτη μέλη έχουν δηλώσει ομόφωνα την επιθυμία τους, ειδικά στο Συμβούλιο του Προϋπολογισμού στις 20 Ιουλίου, η συζήτηση για το ύψος της προβλεπόμενης οικονομικής επιχορήγησης στο CARDS για την περίοδο 2000-2006 να διεξαχθεί με πνεύμα σεβασμού του ανωτάτου ορίου της κατηγορίας 4 των δημοσιονομικών προοπτικών, τις οποίες ψήφισε το Ευρωπαϊκό Συμβούλιο του Βερολίνου. Το ποσό αυτό, στο οποίο θα συμπεριλαμβάνεται μια ενίσχυση υπέρ της Ομοσπονδιακής Δημοκρατίας της Γιουγκοσλαβίας, θα το καθορίσει μια σφαιρική διαιτησία για την κατανομή των 10 δισεκατομμυρίων ευρώ που διατίθενται, εντός του ανωτάτου ορίου της κατηγορίας 4, στα δύο προγράμματα ενίσχυσης, το MEDA II και το CARDS, η έγκριση των οποίων συγκαταλέγεται μεταξύ των προτεραιοτήτων μας.
<P>
Τέλος, η Προεδρία κατάφερε να εγκριθούν, στο Συμβούλιο Γενικών Υποθέσεων της 18ης Σεπτεμβρίου, ορισμένες μονομερείς εμπορικές προτιμήσεις υπέρ των χωρών που συμμετέχουν στη διαδικασία σταθεροποίησης και σύνδεσης. Με τα μέτρα αυτά, τα γεωργικά και βιομηχανικά προϊόντα των εν λόγω χωρών αποκτούν προτιμησιακή πρόσβαση στην κοινοτική αγορά. Η Ένωση προέβη έτσι σε μια κίνηση εξαιρετικού χαρακτήρα, αφού όλα αυτά τα προϊόντα, και ειδικά τα γεωργικά, θα διακινούνται ελεύθερα χωρίς καμία σχεδόν ποσόστωση και με μηδενικούς δασμούς. Τα μέτρα αυτά τέθηκαν σε ισχύ από 1ης Νοεμβρίου. Το Συμβούλιο επεξεργάζεται επί του παρόντος την επέκτασή τους στην Ομοσπονδιακή Δημοκρατία της Γιουγκοσλαβίας.
<P>
Η γαλλική Προεδρία είχε θέσει φιλόδοξους στόχους υπέρ των δυτικών Βαλκανίων, οι οποίοι τείνουν να εκπληρωθούν: έχουμε την ανάπτυξη της διαδικασίας σταθεροποίησης και σύνδεσης, την έγκριση του προγράμματος CARDS, την έγκριση των μονομερών εμπορικών προτιμήσεων, για να αναφερθούμε στα σημαντικότερα μόνο κοινοτικά μέτρα. Η επί μακρόν αναμενόμενη δημοκρατική νίκη στην Κροατία και στη συνέχεια στην Ομοσπονδιακή Δημοκρατία της Γιουγκοσλαβίας, επιβάλλουν στην Ευρωπαϊκή Ένωση, το γνωρίζουμε, να προχωρήσει ακόμα περισσότερο. Για αυτόν ακριβώς το λόγο, στη διάσκεψη κορυφής του Ζάγκρεμπ πρέπει να δώσουμε ένα πολύ μεστό πολιτικό μήνυμα, ανάλογο των ελπίδων για ειρήνευση και συμφιλίωση που έχουν τοποθετήσει οι λαοί της περιοχής στη δημοκρατική αυτή αλλαγή. Είναι στο χέρι της Ευρωπαϊκής Ένωσης να μη φοβηθεί και να πει στις χώρες αυτές: μάλιστα, η θέση σας, το μέλλον σας βρίσκονται στους κόλπους της ευρωπαϊκής οικογένειας.

<SPEAKER ID=160 LANGUAGE="EN" NAME="Collins">
Κύριε Πρόεδρε, οι πρώτες μου εντυπώσεις από τον Πρόεδρο Κοστούνιτσα είναι ότι υπήρξε ιδιαίτερα ρεαλιστής στις πολιτικές του κινήσεις από τη στιγμή που ανέλαβε την εξουσία στην Ομοσπονδιακή Δημοκρατία της Γιουγκοσλαβίας. Ισχυροποίησε τη νίκη του και ταυτόχρονα υπήρξε ευέλικτος στις επαφές του με τους υπόλοιπους ηγέτες της περιοχής. Έχει ήδη επισκεφτεί το Σεράγεβο, συμμετείχε σε άτυπη περιφερειακή συνάντηση στα Σκόπια, ενώ επισκέφθηκε και τη Μόσχα. Η Ευρωπαϊκή Ένωση είχε δίκιο που αντέδρασε θετικά στην ανάρρηση του Προέδρου Κοστούνιτσα στην εξουσία. Οι περιορισμοί των θεωρήσεων διαβατηρίων χαλάρωσαν και το εμπάργκο πετρελαίου και πτήσεων ήρθη. Θα πρέπει επίσης να επιδοκιμάσουμε την Επιτροπή για τη διάθεση 200 εκατομμυρίων ευρώ ως επείγουσα ενίσχυση και βοήθεια από τα κονδύλια για τους ΜΚΟ. Ελπίζω ότι ο Πρόεδρος Κοστούνιτσα και οι υποστηρικτές του θα παγιώσουν σταθερά τη θέση τους ως νέα δημοκρατική ηγεσία της Ομοσπονδιακής Δημοκρατίας της Γιουγκοσλαβίας σε όλα τα πολιτικά επίπεδα.
<P>
Οι εκλογές για την ανάδειξη του σερβικού κοινοβουλίου έχουν προγραμματιστεί για τις 23 Δεκεμβρίου. Χαίρομαι για το γεγονός ότι ο Πρόεδρος Κοστούνιτσα αναγνώρισε τη σημασία της συνεργασίας με το Δικαστήριο Εγκλημάτων Πολέμου της Χάγης. Ο Πρόεδρος Κοστούνιτσα έλαβε επίσης πρόσκληση για να συμμετάσχει, στο πλαίσιο της ιδιότητάς του ως ο νέος Πρόεδρος της Γιουγκοσλαβίας, στην επερχόμενη σύνοδο κορυφής του Ζάγκρεμπ. Η σύνοδος αυτή, αντί για επιβράβευση των προσπαθειών εκδημοκρατισμού που έχει πραγματοποιήσει η Κροατία, αναγκαστικά τώρα θα στραφεί στην επιβράβευση των επιτευγμάτων του Προέδρου Κοστούνιτσα. Είναι πολύ σημαντικό να διαβεβαιώσουμε τα υπόλοιπα βαλκανικά κράτη ότι η επιστροφή της Γιουγκοσλαβίας στη διεθνή κοινότητα δεν θα μειώσει καθόλου τη στήριξη που λαμβάνουν από την Ευρωπαϊκή Ένωση. Πρέπει να δοθεί η δέουσα προσοχή στις ευαισθησίες όλων των χωρών της Βαλκανικής και να τους διαβεβαιώσουμε ότι δεν θα παραμεληθούν μέσα στη γενικότερη ευφορία για την ανάρρηση του Προέδρου Κοστούνιτσα στην εξουσία.
<P>
Μεταξύ των υπολοίπων στόχων της συνόδου κορυφής του Ζάγκρεμπ θα πρέπει να περιληφθεί και η ανακοίνωση της κοινοτικής βοήθειας και των προγραμμάτων ανασυγκρότησης, εκδημοκρατισμού και σταθεροποίησης για τα Δυτικά Βαλκάνια, η επιβεβαίωση της σταδιακής καθιέρωσης ζώνης ελεύθερων συναλλαγών ανάμεσα στην Ευρωπαϊκή Ένωση και τα Δυτικά Βαλκάνια και η δέσμευση των χωρών της περιοχής για περιφερειακή συνεργασία και καθιέρωση καθεστώτος ελεύθερων συναλλαγών μεταξύ τους.

<SPEAKER ID=161 NAME="Πρόεδρος">
Η συζήτηση αυτή διακόπτεται τώρα και συνεχίζεται στις 21.00. Η κ. Pack ζήτησε μια ερώτηση επί της ημερησίας διάταξης. Την παρακαλώ να είναι μία ερώτηση επί της ημερησίας διάταξης και όχι συνέχιση της συζήτησης με τον κύριο Moscovici.

<SPEAKER ID=162 LANGUAGE="DE" NAME="Pack">
Δυστυχώς όταν έλαβα το λόγο ο κ. Moscovici δεν μπορούσε να είναι εδώ. Θα ήθελα όμως να γνωρίζω κατά πόσον είναι υπέρ της συμπερίληψης στους στόχους του προγράμματος CARDS ενός επιπλέον στόχου και συγκεκριμένα την υποστήριξη της εκπαίδευσης και της κατάρτισης στην περιοχή της νοτιοανατολικής Ευρώπης. Αυτό αποτελεί ένα σημαντικό νέο στόχο του προγράμματος CARDS. Η Επιτροπή τάσσεται υπέρ και θα ήθελα να γνωρίζω και τη θέση του Συμβουλίου σχετικά με αυτό.

<SPEAKER ID=163 LANGUAGE="FR" NAME="Moscovici">
. (FR) Ιδού ένα ζήτημα το οποίο θεωρώ ενδιαφέρον και χαίρει, όπως φαίνεται, της υποστήριξης της Επιτροπής. Θα το εξετάσουμε λοιπόν στο Συμβούλιο.

<CHAPTER ID=8>
Ώρα τωv Ερωτήσεωv (Συμβoύλιo)
<SPEAKER ID=164 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (B5-0553/2000).

<SPEAKER ID=165 NAME="William Francis Newton Dunn">
Ερώτηση αριθ. 1 του κ. (H-0818/00):
<P>
Θέμα: Δύναμη Ταχείας Αντίδρασης Γιατί η πρόταση αυτή δεν έχει συζητηθεί επισήμως κατά τη γαλλική προεδρία του Συμβουλίου, παρόλο που οι εργασίες για το θέμα αυτό είχαν σίγουρα αρχίσει υπό τους προκατόχους της;

<SPEAKER ID=166 LANGUAGE="FR" NAME="Moscovici">
. (FR) Στις 10 Μαΐου, η Επιτροπή υπέβαλε στην Επιτροπή Μονίμων Αντιπροσώπων μια πρόταση που έχει στόχο να δημιουργήσει μια Δύναμη Ταχείας Αντίδρασης, προκειμένου να ανταποκριθεί στις προσδοκίες που εξέφρασαν οι αρχηγοί κρατών και κυβερνήσεων στο Ελσίνκι. Στο Ευρωπαϊκό Συμβούλιο και στο πλαίσιο της έκθεσης για την ανάπτυξη των ευρωπαϊκών δυνατοτήτων στρατιωτικής και πολιτικής διαχείρισης των κρίσεων, είχε ζητηθεί η δημιουργία ορισμένων μηχανισμών ταχείας χρηματοδότησης, η δημιουργία ενός Ταμείου Ταχείας Αντίδρασης λόγου χάρη από την Επιτροπή, για να μπορούν να χρηματοδοτούνται άμεσα οι δραστηριότητες της Ευρωπαϊκής Ένωσης, ώστε να συμβάλει κατ' αυτόν τον τρόπο στις επιχειρήσεις που διεξάγουν άλλοι διεθνείς οργανισμοί και να χρηματοδοτεί, ενδεχομένως, τη δραστηριότητα των ΜΚΟ.
<P>
Σύμφωνα με την εντολή της Επιτροπής Μονίμων Αντιπροσώπων, μια ομάδα συμβούλων επί των εξωτερικών υποθέσεων του Συμβουλίου συνεχίζει να μελετά το σχέδιο. Μια πρώτη εξέτασή του έγινε στις 6 Νοεμβρίου. Στόχος είναι να εγκριθεί ένας κανονισμός το συντομότερο δυνατόν, δεδομένου ότι το Συμβούλιο, για να τον εγκρίνει, πρέπει να έχει την επίσημη και τυπική γνωμοδότηση της Συνέλευσής σας.

<SPEAKER ID=167 LANGUAGE="EN" NAME="Newton Dunn">
Σας ευχαριστώ για την απάντηση. Η αλήθεια είναι ότι, όταν κατέθεσα αυτή την ερώτηση, υπήρχε ένα τεχνικό κώλυμα στο Συμβούλιο και δεν πραγματοποιήθηκε συζήτηση, αν και αυτός ήταν ο σκοπός για τον οποίο κατέθεσα την ερώτηση. Χαιρετίζω, ωστόσο, το γεγονός ότι τώρα υπάρχει κάποια κίνηση στους κόλπους του Συμβουλίου και ότι εμείς, στην Επιτροπή Εξωτερικών Υποθέσεων, διαθέτουμε πλέον ένα αντίτυπο του τελευταίου σας εγγράφου, όπου αναφέρεται τι προβλέπεται να περιλαμβάνει ο συμβιβασμός.
<P>
Κύριε Προεδρεύοντα, ζητάτε τη γνώμη του Κοινοβουλίου και, όπως καταλαβαίνουμε, σκοπεύετε να καταλήξετε σε απόφαση τον επόμενο μήνα, δηλ. το Δεκέμβριο. Εάν σας έλεγα ότι το Κοινοβούλιο θα συζητήσει το θέμα τον Ιανουάριο, θα ήθελα να μάθω εάν θα περιμένετε τη γνωμοδότησή μας πριν λάβετε την απόφασή σας;

<SPEAKER ID=168 LANGUAGE="FR" NAME="Moscovici">
. (FR) Αναπόφευκτα θα επαναλάβω την απάντησή μου, ότι δηλαδή στόχος μας είναι να εγκριθεί ένας κανονισμός το ταχύτερο δυνατόν, για να μπορέσει όμως το Συμβούλιο να τον εγκρίνει, πρέπει να έχει την επίσημη και τυπική γνωμοδότηση του Ευρωπαϊκού Κοινοβουλίου. Ανυπερθέτως.

<SPEAKER ID=169 NAME="Η Πρόεδρος">
Δεδομένου ότι αναφέρονται στο ίδιο θέμα, οι ερωτήσεις αριθ. 2 και αριθ. 3 θα εξετασθούν από κοινού.

<SPEAKER ID=170 NAME="Yasmine Boudjenah">
Ερώτηση αριθ. 2, της κ. (H-0819/00):
<P>
Θέμα: Δυτική Σαχάρα Αντιπροσωπεία της διακομματικής ομάδας "Ειρήνη για τον λαό Σαχραουΐ" του Ευρωπαϊκού Κοινοβουλίου - στην οποία συμμετείχε η συντάκτρια της ερώτησης - μετέβη στις 13, 14 και 15 παρελθόντος Σεπτεμβρίου στους καταυλισμούς των προσφύγων Σαχραουΐ, στα νοτιοανατολικά της Αλγερίας.
<P>
Η αντιπροσωπεία συναντήθηκε με τις ανώτατες αρχές της RASD (Αραβικής Δημοκρατίας Σαχραουΐ) και συγκεκριμένα με τον πρόεδρο της καθώς και με τους εκπροσώπους του Minurso, φορέα ο οποίος έχει εργασθεί παραδειγματικά για τον προσδιορισμό της ταυτότητας προκειμένου να καταρτισθούν εκλογικοί κατάλογοι ώστε να διεξαχθεί το δημοψήφισμα αυτοδιάθεσης, όπως προβλέπεται στο σχέδιο του γενικού γραμματέα των Ηνωμένων Εθνών που έχει υπογραφεί τόσο από την κυβέρνηση του Μαρόκο όσο και από το Μέτωπο Πολισάριο. Οι πολυάριθμες προσφυγές που έχουν κατατεθεί - κυρίως εκ μέρους του Μαρόκο- συνιστούν προφανές εμπόδιο για τη συγκεκριμενοποίηση του δημοψηφίσματος.
<P>
Η αντιπροσωπεία διαπίστωσε τις φοβερές συνθήκες διαβίωσης των προσφύγων. Η συνεχής αναβολή του δημοψηφίσματος και η διαπιστωμένη αποτυχία των διαπραγματεύσεων στο Βερολίνο στις 28 Σεπτεμβρίου ε.έ. προκαλούν σοβαρές ανησυχίες και μεγάλη απογοήτευση στον πληθυσμό.
<P>
Η αντιπροσωπεία αντελήφθη ότι υπάρχει μεγάλη προσδοκία για μία σαφέστερη δέσμευση της Ευρωπαϊκής Ένωσης προς την κατεύθυνση της διευθέτησης της διαμάχης αυτής που αποσταθεροποιεί πλήρως όλη την περιοχή.
<P>
Ποιες πρωτοβουλίες προτίθεται να αναλάβει το Συμβούλιο - σύμφωνα και με τα αιτήματα που διατύπωσε το Ευρωπαϊκό Κοινοβούλιο στο ψήφισμά του της 16ης Μαρτίου 2000 - προκειμένου να διαδραματίσει περισσότερο ενεργό ρόλο στην διασφάλιση της πλήρους και ολοκληρωτικής εφαρμογής του ειρηνευτικού σχεδίου του ΟΗΕ;

<SPEAKER ID=171 NAME="Laura Gonzαlez Αlvarez">
Ερώτηση αριθ. 3, της κ. (H-0846/00):
<P>
Θέμα: Δημοψήφισμα για την αυτοδιάθεση της Δυτικής Σαχάρας Οι τρέχουσες διαπραγματεύσεις μεταξύ του διεθνούς διαμεσολαβητή James Baker, απεσταλμένου του Γενικού Γραμματέα του ΟΗΕ, και των αντιμαχομένων πλευρών, προκειμένου να διενεργηθεί δημοψήφισμα για την αυτοδιάθεση της Δυτικής Σαχάρας, βρίσκονται σε φάση εμπλοκής. Κατά τη συνάντηση που πραγματοποιήθηκε στις 28 Σεπτεμβρίου 2000 στο Βερολίνο, οι μαροκινές αρχές άφησαν να εννοηθεί ότι ενδέχεται να εγκαταλείψουν το ειρηνευτικό σχεδίου για τη διοργάνωση του δημοψηφίσματος. Από την άλλη πλευρά, ο Πρόεδρος της Επιτροπής έχει προγραμματίσει επίσκεψη στο Μαρόκο και την Αλγερία για τον Νοέμβριο.
<P>
Ποιες πρωτοβουλίες έχει αναλάβει ή προτίθεται να αναλάβει το Συμβούλιο για την υποστήριξη του ειρηνευτικού σχεδίου, έτσι ώστε το δημοψήφισμα να διενεργηθεί το ταχύτερο δυνατόν και να αποφευχθεί ο κίνδυνος που θα ενείχε για την περιοχή ενδεχόμενη αναζωπύρωση της σύγκρουσης; Πώς βλέπει το Συμβούλιο το σημερινό αδιέξοδο και σε ποιες ενέργειες προσανατολίζεται να προβεί για να συμβάλει στη δίκαιη διευθέτηση της σύγκρουσης;

<SPEAKER ID=172 LANGUAGE="FR" NAME="Moscovici">
. (FR) Το Συμβούλιο της Ευρωπαϊκής Ένωσης συμβάλλει στην ενίσχυση της διαδικασίας που διεξάγεται στα Ηνωμένα Έθνη. Στηρίζει τις προσπάθειες που καταβάλλει, στην παρούσα φάση, ο ειδικός απεσταλμένος του Γενικού Γραμματέα των Ηνωμένων Εθνών κ. Τζέιμς Μπέικερ, ο οποίος επί του παρόντος είναι, νομίζω, αρκετά απασχολημένος με κάποιες άλλες υποχρεώσεις του, προσωρινά όμως, για να βρεθεί μια δίκαιη και αμοιβαία αποδεκτή λύση στη Δυτική Σαχάρα. Το Συμβούλιο προτίθεται να συμβάλει στην ανάπτυξη κλίματος εμπιστοσύνης μεταξύ των μερών και να προσπαθήσει να το δημιουργήσει. Η διευθέτηση της διαμάχης στη Δυτική Σαχάρα θα συμβάλει, λογικά, στη σταθερότητα του Μαγκρέμπ και στην οικονομική και κοινωνική του ανάπτυξη. Παραμένει όμως το γεγονός ότι το συγκεκριμένο ζήτημα εμπίπτει στην αρμοδιότητα των Ηνωμένων Εθνών και του προσωπικού απεσταλμένου του Γενικού Γραμματέα, του οποίου την επίμονη δράση στο πολύπλοκο αυτό ζήτημα πρέπει να στηρίξουμε.
<P>
Εδώ και πολλούς μήνες, η αποστολή του κ. Μπέικερ συνίσταται στην επιδίωξη δύο στόχων. Πράγματι, από τη μια προσπαθεί να επιλύσει τις δυσχέρειες που παρουσιάζει η εφαρμογή του σχεδίου κανονισμού, βάσει του οποίου θα διεξαχθεί το δημοψήφισμα για την αυτοδιάθεση του λαού Σαχραουί και από την άλλη προσπαθεί να καταλήξει σε μια πολιτική συμφωνία. Δόθηκαν άλλοι τέσσερις μήνες προθεσμία στα ενδιαφερόμενα μέρη - με το ψήφισμα 1324 - ώστε να βάλουν τα δυνατά τους και οι δύο αντιμαχόμενες πλευρές. Το Συμβούλιο ωστόσο εκφράζει την ανησυχία του για τις συνθήκες διαβίωσης των πληθυσμών στα στρατόπεδα του Τιντούφ, σε ανθρωπιστικό και επισιτιστικό επίπεδο. Στο συγκεκριμένο ζήτημα, θα πρέπει να υπογραμμιστεί η ενεργός συμμετοχή της Ευρωπαϊκής Ένωσης. Η Ευρωπαϊκή Ένωση είναι ο κυριότερος χορηγός ανθρωπιστικής βοήθειας στους πρόσφυγες Σαχραουί διαμέσου του προγράμματος ECHO - προβλέπονται 10,58 εκατομμύρια ευρώ για την περίοδο 1999-2000, και μια ενίσχυση της τάξης των 9 εκατομμυρίων ευρώ δίδεται από το Νοέμβριο του 2000 και για διάστημα οχτώ μηνών.

<SPEAKER ID=173 LANGUAGE="FR" NAME="Boudjenah">
Ευχαριστώ για την απάντησή σας. Κάνετε λόγο για λύση κοινής αποδοχής. Πήγα αυτοπροσώπως στους καταυλισμούς του Τιντούφ όπου η ίδια, πολύ δύσκολη κατάσταση διαιωνίζεται εδώ και 25 χρόνια.
<P>
Δεν μπορούμε παρά να διαπιστώσουμε, ωστόσο, ότι η μία εκ των δύο πλευρών - το Μαρόκο στην προκειμένη περίπτωση - που διαθέτει διπλωματική δύναμη και, ως κράτος, έχει στα χέρια του όλα τα μέσα, καταβάλλει μικρότερη προσπάθεια για να διασφαλίσει την εφαρμογή του ειρηνευτικού σχεδίου, των συμφωνιών του Χιούστον δηλαδή, τις οποίες έχει εντούτοις υπογράψει. Εξακολουθεί να κάνει λόγο για πρόβλημα εδαφικής ακεραιότητας: αυτήν ακριβώς την έκφραση χρησιμοποιεί ο βασιλιάς, ειδικά στον τελευταίο του λόγο του θρόνου. Ωστόσο, το ζήτημα είναι η αυτοδιάθεση ενός λαού και η εφαρμογή των ψηφισμάτων των Ηνωμένων Εθνών. Όποιο και αν είναι το αποτέλεσμα του δημοψηφίσματος - ανεξαρτησία ή προσάρτηση στο Μαρόκο - νομίζω ότι μόνο η δημοκρατική, και συνεπώς αποτελεσματική, οδός μπορεί να οδηγήσει, επιτέλους, στην επίλυση αυτής της διαμάχης. Διαφορετικά, η όξυνση της παρούσας έντασης και η πιθανή επανάληψη των εχθροπραξιών εγκυμονούν πιθανώς κινδύνους για όλη την περιοχή, την ώρα που συζητάμε - σχετική συζήτηση γινόταν προ ολίγου και στην αίθουσα - να δώσουμε νέα κίνητρα στην ευρωμεσογειακή εταιρική σχέση.
<P>
Πώς θα δώσουμε νέα κίνητρα στην εν λόγω εταιρική σχέση, αν δεν διευθετήσουμε τη συγκεκριμένη διαμάχη; Οι στενές σχέσεις που η Ευρωπαϊκή Ένωση, και ειδικότερα η Γαλλία, διατηρεί με το Μαρόκο, είναι γνωστές. Θα ήθελα να θέσω στον κ. Moscovici την ακόλουθη ερώτηση: τι είδους συζήτηση διεξάγετε στην παρούσα φάση με τη μαροκινή κυβέρνηση σχετικά με τη Δυτική Σαχάρα και σε ποια θέματα αναφέρεται;

<SPEAKER ID=174 LANGUAGE="FR" NAME="Moscovici">
. (FR) Με τη λήξη της συνεδρίασης της 28ης Σεπτεμβρίου 2000 στο Βερολίνο, ο υπουργός Εξωτερικών του Μαρόκου κατέθεσε μια δήλωση - το γνωρίζετε, νομίζω - με την οποία επιβεβαίωνε ότι είναι διατεθειμένος να εξαντλήσει όλα τα μέσα προκειμένου να υπάρξει μια βιώσιμη και οριστική λύση. Το Ραμπάτ δείχνει να έχει καταλάβει, τώρα, ότι η πρότασή του δεν ανταποκρινόταν στις προσδοκίες του Γενικού Γραμματέα του ΟΗΕ και του προσωπικού του απεσταλμένου, και ότι θα πρέπει να αποτελέσει την αφετηρία για την αναζήτηση μιας δίκαιης και οριστικής λύσης.
<P>
Το Μαρόκο απέστειλε λοιπόν τον υπουργό Εξωτερικών Υποθέσεων και Συνεργασίας στη Νέα Υόρκη στις 26 Οκτωβρίου, για να εκθέσει σε κατ' ιδίαν ακρόαση τις θέσεις του στο Συμβούλιο Ασφαλείας, στο οποίο προηγουμένως, στις 19 Οκτωβρίου, είχε εκθέσει τις δικές του ο Γενικός Γραμματέας του Πολισάριο. Στην ομιλία του, ο κ. Ben Aοssa ανέφερε ότι ένας πλήρης φάκελος για τη διάσταση και το περιεχόμενο της μαροκινής πρότασης θα υποβληθεί στην επόμενη συνεδρίαση των ενδιαφερομένων μερών, που θα πραγματοποιηθεί υπό την αιγίδα του κ. Μπέικερ. Σύμφωνα με τον κ. Ben Aοssa, το Μαρόκο στο Βερολίνο κατέθεσε απλώς μια πρόταση διαλόγου και διέγραψε κάποια γενικά πλαίσια.
<P>
Η θέση της Γαλλίας είναι ότι θεωρεί τη διαθεσιμότητα την οποία δήλωσε το Μαρόκο στο Βερολίνο ως ένα πρώτο βήμα για την άρση του αδιεξόδου στο οποίο έχει περιέλθει στην παρούσα φάση η διαδικασία διευθέτησης, ότι το συγκεκριμένο βήμα θα πρέπει να εκληφθεί ως αφετηρία για την αναζήτηση μιας λύσης, το οποίο όμως θα πρέπει να αποσαφηνιστεί και να τεκμηριωθεί, προκειμένου να αποτελέσει μια πολιτική πρόταση που θα ληφθεί υπόψη από όλα τα ενδιαφερόμενα μέρη. Αυτά τα ζητήματα θέτουμε στους μαροκινούς εταίρους μας.

<SPEAKER ID=175 LANGUAGE="DE" NAME="Posselt">
Κύριε Πρόεδρε, Κύριε Πρόεδρε του Συμβουλίου, θεωρώ ότι η ΕΕ θα είχε πολύ μεγαλύτερη επιρροή στις χώρες του Μαγκρέμπ, εάν ήταν εντονότερη η συμμετοχή της στη διαδικασία των μεταρρυθμίσεων στο Μαρόκο. Θα ήθελα να σας ρωτήσω σχετικά με σημείο στο οποίο βρίσκεται η συμφωνία σύνδεσης με το εν λόγω κράτος. Γνωρίζετε ότι έχουμε κάνει συζητήσεις σχετικά με τη συμφωνία για την αλιεία. Είναι και αυτό ένα ζήτημα που πρέπει να ρυθμιστεί. Ωστόσο όμως το θέμα της συμφωνίας σύνδεσης είναι νομίζω άκρως επείγον.

<SPEAKER ID=176 NAME="Πρόεδρος">


<SPEAKER ID=177 NAME="Nuala Ahern">
Ερώτηση αριθ. 4, της κ. (H-0820/00):
<P>
Θέμα: Η ασφαλής μεταφορά ραδιενεργών υλικών στην ΕΕ Τι διαβουλεύσεις πραγματοποιήθηκαν μεταξύ του Συμβουλίου Υπουργών (Μεταφορών, Περιβάλλοντος και Ενέργειας), της Γαλλικής Προεδρίας και της Μόνιμης Επιτροπής Εργασίας (εμπειρογνωμόνων) σχετικά με την ασφαλή Μεταφορά Ραδιενεργών Υλικών στην ΕΕ, πριν - ή μετά - από την ανακοίνωση της Γερμανικής Προεδρίας, το Σεπτέμβριο του 2000, ότι είχε πρόθεση να επαναλάβει τη διαμεθοριακή μεταφορά ραδιενεργών υλικών, η οποία διακόπηκε το Μάιο του 1998 λόγω των ανησυχιών που είχαν εκφραστεί όσον αφορά την ασφάλεια;

<SPEAKER ID=178 LANGUAGE="FR" NAME="Moscovici">
. (FR) Η μεταφορά ραδιενεργών υλικών στη Γαλλία διεξάγεται σύμφωνα με τη σχετική νομοθεσία. Κυρίως, σύμφωνα με την οδηγία 94/55/ΕΟΚ του Συμβουλίου, της 21ης Νοεμβρίου 1994, σχετικά με τη σύγκλιση των νομοθεσιών των κρατών μελών όσον αφορά την οδική μεταφορά επικίνδυνων εμπορευμάτων και την οδηγία 96/49/ΕΟΚ του Συμβουλίου, της 23ης Ιουλίου 1996, σχετικά με τη σύγκλιση των νομοθεσιών των κρατών μελών όσον αφορά τη σιδηροδρομική μεταφορά επικίνδυνων εμπορευμάτων, που εφαρμόζονται στη μεταφορά ραδιενεργών υλικών και θεσπίζουν διάφορες τεχνικές προδιαγραφές όσον αφορά τα οχήματα, τα σήματα και τις συσκευασίες.
<P>
Η οργάνωση της μεταφοράς ραδιενεργών υλικών μεταξύ Γαλλίας και Γερμανίας αποτελεί αντικείμενο διμερών διαβουλεύσεων μεταξύ των δύο χωρών. Στις διαβουλεύσεις αυτές δεν συμμετέχουν ούτε το Συμβούλιο Υπουργών, ούτε η γαλλική Προεδρία ως Προεδρία. Μπορώ απλώς να αναφέρω ότι η Γαλλία και η Γερμανία - δεν μιλώ πλέον ως Προεδρεύων του Συμβουλίου, αυτή τη στιγμή - έθιξαν τα ζητήματα αυτά σε μια διμερή Διάσκεψη στο Βιτέλ την προηγούμενη εβδομάδα, και αποφασίστηκε να συσταθεί ομάδα εργασίας, για την αντιμετώπιση του προβλήματος.

<SPEAKER ID=179 LANGUAGE="EN" NAME="Ahern">
Με λύπη μου πληροφορώ τον Υπουργό ότι δεν απάντησε πραγματικά στην ερώτησή μου. Ρώτησα τι διαβουλεύσεις πραγματοποιήθηκαν μεταξύ του Συμβουλίου, της γαλλικής Προεδρίας και της Μόνιμης Επιτροπής Εργασίας των εμπειρογνωμόνων. Έκανα αυτή την ερώτηση, επειδή, τρεις μόνο εβδομάδες αφότου η ομάδα εμπειρογνωμόνων του Συμβουλίου, η Μόνιμη Επιτροπή Εργασίας για την Ασφαλή Μεταφορά Ραδιενεργών Υλικών, δημοσίευσε μία έκθεση τον Απρίλιο του 1998 δίνοντας καθαρό πιστοποιητικό υγείας στον τρόπο με τον οποίο μεταφέρθηκαν τα ραδιενεργά απόβλητα, οι μεταφορές βρέθηκαν μολυσμένες, όπως πολύ καλά γνωρίζει ο Υπουργός. Καθώς πρόκειται να επαναληφθούν, όπως ακούμε - και χαίρομαι που ακούω ότι πραγματοποιούνται όλες αυτές οι διαβουλεύσεις - μπορούμε να έχουμε αξιοπιστία στην επιτροπή εργασίας για τα απόβλητα; Η επιτροπή είπε ότι όλα ήταν εξαίρετα, αλλά έπειτα οι μεταφορές βρέθηκαν μολυσμένες. Κατόπιν τούτου, γιατί να υπάρχουν μόνο εκπρόσωποι της πυρηνικής βιομηχανίας και της κυβέρνησης σ' αυτήν την επιτροπή εργασίας εμπειρογνωμόνων; Γιατί να μην μπορούμε να έχουμε ανεξάρτητους εμπειρογνώμονες με λεπτομερείς πληροφορίες που θα μπορούσαν να είναι χρήσιμες; Θα μπορούσα να ζητήσω από τον Υπουργό να απαντήσει σε αυτό το σημείο;

<SPEAKER ID=180 LANGUAGE="FR" NAME="Moscovici">
. (FR) Αποφασίσαμε - το ξαναλέω άλλη μια φορά - να συστήσουμε μια ομάδα εργασίας. Κατά βάση, πρόκειται για ένα ζήτημα διμερούς ενδιαφέροντος. Να είστε βεβαία όμως ότι είμαστε αποφασισμένοι να συμφωνήσουμε. Πρόθεσή μας δεν είναι να κάνουμε τα στραβά μάτια για το ένα ή το άλλο στοιχείο, αλλά να τελειώνουμε με το συγκεκριμένο πρόβλημα.

<SPEAKER ID=181 NAME="Πρόεδρος">


<SPEAKER ID=182 NAME="Ιωάννη Σουλαδάκη">
Ερώτηση αριθ. 5, του κ. (H-0826/00):
<P>
Θέμα: Έναρξη Πρωτοβουλιών της Ε.Ε. στη Διαμάχη Αρμενίας - Αζερμπαϊτζάν Μετά από την πολυετή σύγκρουση ανάμεσα στην Αρμενία και το Αζερμπαϊτζάν, η οποία έχει προκαλέσει καταστροφική στασιμότητα στην οικονομική ανάπτυξη και σοβαρό αντίκτυπο στον κοινωνικό ιστό των δύο χωρών, το τελευταίο διάστημα εμφανίζονται αμοιβαίες προσπάθειες προσέγγισης, ώστε οι δύο χώρες να εξέλθουν από το σημερινό αδιέξοδο και να προχωρήσουν στην ανασυγκρότησή τους. Κατά τον τελευταίο χρόνο έχουν υπάρξει τουλάχιστον 11 συναντήσεις ανάμεσα στους προέδρους της Αρμενίας και του Αζερμπαϊτζάν, Ρόμπερτ Κοραχιάν και Χειντάρ Αλίγιεφ αντίστοιχα (International Herald Tribune, 07.9.2000). Μέχρι στιγμής η Ε.Ε. παραμένει απαθής θεατής των προσπαθειών των δύο χωρών και δεν έχει αναλάβει καμία σχετική πρωτοβουλία, αφήνοντας το πεδίο ελεύθερο για κινήσεις σκοπιμότητας άλλων στρατηγικών παραγόντων.
<P>
Ποιες διπλωματικές πρωτοβουλίες προτίθεται να αναλάβει το Συμβούλιο για την προσέγγιση Αρμενίας - Αζερμπαϊτζάν, την επίλυση των διμερών διαφορών και την προώθηση της συνεργασίας μεταξύ τους;

<SPEAKER ID=183 LANGUAGE="FR" NAME="Moscovici">
. (FR) Η σταθερότητα και η ανάπτυξη του Καυκάσου αποτελούν στρατηγικές προτεραιότητες για την Ευρωπαϊκή Ένωση. Όπως γνωρίζετε, η Ευρωπαϊκή Ένωση υποστηρίζει τις τρέχουσες προσπάθειες διαμεσολάβησης για την εύρεση πολιτικής λύσης σε όλες τις διαμάχες στην περιοχή, στη βάση του σεβασμού της εδαφικής ακεραιότητας των ενδιαφερομένων κρατών και της παραχώρησης μιας σχετικής αυτονομίας. Η Ένωση παρακολουθεί λοιπόν εκ του σύνεγγυς τις επαφές μεταξύ Αρμενίας και Αζερμπαϊτζάν, με στόχο να βρεθεί μια λύση στο ζήτημα των υψωμάτων του Καραμπάχ. Για το λόγο αυτό εκφράζει την ικανοποίησή της για τις τακτικές συναντήσεις των δύο προέδρων και εκφράζει την ευχή οι συναντήσεις αυτές να συμβάλουν στην επίτευξη μιας πολιτικής λύσης.
<P>
Η Ευρωπαϊκή Ένωση διατηρεί την πεποίθηση ότι ο ρόλος της ομάδας του Μινσκ, του ΟΑΣΕ, στο ζήτημα της διευθέτησης της διαμάχης για τα υψώματα του Καραμπάχ είναι πολύ σημαντικός, παρόλο που τόσο το Ερεβάν όσο και το Μπακού απέρριψαν τα διάφορα σχέδια που πρότεινε η ομάδα το 1997 και το 1998. Η Ένωση χρησιμοποιεί επιπλέον όλα τα μέσα που έχει στη διάθεσή της για να συμβάλει στη βελτίωση των σχέσεων μεταξύ των δύο χωρών. Χάρη στις διάφορες αρχές συνεργασίας, κατέστη δυνατή η καθιέρωση ενός τακτικού πολιτικού διαλόγου μεταξύ Αρμενίας και Αζερμπαϊτζάν, με στόχο τη διευκόλυνση των συναλλαγών τους.
<P>
Παράλληλα, η Ένωση συνεχίζει να χορηγεί σημαντική υλική βοήθεια στις δύο χώρες, μέσω διαφόρων προγραμμάτων της, κυρίως του TACIS. Προσφέρθηκε να χρηματοδοτήσει κάποια διασυνοριακά σχέδια κοινής ωφελείας, για να συμβάλει στην αποκατάσταση των σχέσεων καλής γειτονίας μεταξύ των δύο χωρών. Η Αρμενία και το Αζερμπαϊτζάν αναγνώρισαν δημοσίως τη συμβολή της Ευρωπαϊκής Ένωσης και δήλωσαν ότι βλέπουν θετικά τη σύσφιξη των σχέσεων των χωρών τους με την Ένωση.

<SPEAKER ID=184 NAME="Σουλαδάκης">
Την απάντηση του προεδρεύοντος, ας μου επιτραπεί να πω, ότι δεν μπορώ να τη δεχθώ ως ικανοποιητική. Έχει το τυπικό στοιχείο μιας υπηρεσιακής διεκπεραίωσης και όχι το πολιτικό στοιχείο μιας πρωτοβουλίας. Πρέπει να επισημάνουμε ότι η περιοχή του Καυκάσου για να σταθεροποιηθεί χρειάζεται ευρύτερο σχέδιο και ευρύτερες πρωτοβουλίες. Και μια Ευρωπαϊκή Ένωση η οποία πρόσφατα ­ απ' ό,τι διάβασα στις εφημερίδες ­ έχει αλλάξει στρατηγική για τα ενεργειακά της προβλήματα και προσανατολίζεται περισσότερο προς την τέως Σοβιετική Ένωση ­ με ό,τι σημαίνει αυτό και για την ευρύτερη περιοχή ­ είναι σαφές ότι δεν μπορεί να παραμένει παθητική στην εξέλιξη των πραγμάτων. Υπό την έννοια αυτή λοιπόν, και επειδή η ερώτηση, βέβαια, δεν τέθηκε για να εκφραστεί μια ικανοποίηση ότι όλα πάνε καλά, αλλά για να εκφράσει έναν προβληματισμό, θεωρώ ότι μπορεί να αποτελέσει την αφετηρία για μια ολοκληρωμένη πολιτική, όπως αυτή που συζητάμε τώρα τελευταία για τα Βαλκάνια, ένα νέο, δηλαδή, σύμφωνο σταθερότητας για την περιοχή του Καυκάσου, με την πολιτική πρωτοβουλία της Ευρωπαϊκής Ένωσης και με πολιτικούς στόχους και προτεραιότητες που να έχουν σχέση με την ανάπτυξη, την αυτονομία και τη δημοκρατία στην περιοχή αυτή.

<SPEAKER ID=185 NAME="Αλαβάνος">
Κύριε Πρόεδρε, καταρχήν θα υιοθετήσω το ερώτημα που έθεσε ο κύριος Σουλαδάκης, δηλαδή τι είδους πρωτοβουλίες έχει πάρει η Ευρωπαϊκή Ένωση σα αυτό το μεγάλο πρόβλημα, το οποίο τελματώνει και καταδικάζει μια πλούσια περιοχή να είναι σ' αυτή την κατάσταση; Ειδικότερα, επειδή ένα από τα μεγάλα ζητήματα που δημιουργούν τα προβλήματα στην περιοχή είναι το εμπάργκο που έχει επιβάλει η Τουρκία προς την Αρμενία, θα ήθελα να ρωτήσω τον κ. προεδρεύοντα εάν στις διαπραγματεύσεις και τις συζητήσεις που γίνονται σήμερα με την Τουρκία έχει τεθεί, έστω και ως ακαδημαϊκή συζήτηση, η άρση του εμπάργκο της Τουρκίας προς την Αρμενία, που καταδικάζει την χώρα αυτή σε φτώχεια και δυστυχία.

<SPEAKER ID=186 LANGUAGE="FR" NAME="Moscovici">
. (FR) Κατανοώ τις απόψεις που εξέφρασαν οι δύο αξιότιμοι βουλευτές. Δεν έχω τίποτα σημαντικό να προσθέσω όσον αφορά τη δράση της Ένωσης και τους όρους διεξαγωγής της.
<P>
Όσον αφορά τη συζήτηση με την Τουρκία, έγινε ένας πολύ ουσιαστικός διάλογος για το συγκεκριμένο ζήτημα και γνωρίζετε με κάθε λεπτομέρεια τις θέσεις της Ευρωπαϊκής Ένωσης επί του θέματος.

<SPEAKER ID=187 NAME="Πρόεδρος">
Δεδομένου ότι απουσιάζει ο συντάκτης της, η ερώτηση αριθ. 6 δε θα εξεταστεί.

<SPEAKER ID=188 NAME="Jonas Sjφstedt, τον οποίο αντικαθιστά η κ. Frahm">
Η ερώτηση αριθ. 7, του κ. (H-0832/00):
<P>
Θέμα: Νομοσχέδιο για την αποφυγή της παροχής κρησφύγετου σε πρόσφυγες Η γαλλική προεδρία υπέβαλε διάφορες προτάσεις για να καταστεί αυστηρότερη η νομοθεσία που αφορά πρόσωπα τα οποία μεταφέρουν ή αποκρύπτουν πρόσφυγες οι οποίοι δεν έχουν το δικαίωμα διαμονής στην Ε.Ε. Η πρόταση αφορά όσους αποκρύπτουν πρόσφυγες, ακόμα και όταν δεν έχουν οικονομικά συμφέροντα. Η πρόταση προβλέπει επίσης δυνατότητες για τα κράτη μέλη της Ε.Ε. να επιβάλλουν διάφορες ποινές που φθάνουν ακόμα και μέχρι τη δυνατότητα διαλύσεως οργανώσεων που αποκρύπτουν πρόσφυγες. Είναι άραγε της άποψης η προεδρία ότι η δυνατότητα αυτή της διάλυσης οργανώσεων πρέπει να αφορά και ιδεολογικές οργανώσεις όπως εκκλησίες, μοναστήρια και κόμματα;

<SPEAKER ID=189 LANGUAGE="FR" NAME="Moscovici">
. (FR) Τον περασμένο Ιούνιο, το δράμα του Ντόβερ ανέδειξε με τον πλέον σκληρό τρόπο την αναγκαιότητα καταπολέμησης των κυκλωμάτων λαθρομετανάστευσης.
<P>
Το Ευρωπαϊκό Συμβούλιο της Φέιρα, τον Ιούνιο, ζήτησε από το Συμβούλιο την ταχεία εφαρμογή των μέτρων για την καταπολέμηση των σχετικών παράνομων κυκλωμάτων, που προβλέπονται στα συμπεράσματα του Ευρωπαϊκού Συμβουλίου του Τάμπερε, τον Οκτώβριο του 1999.
<P>
Τα μέτρα στα οποία αναφέρεται ο ερωτών αφορούν ένα σχέδιο οδηγίας του Συμβουλίου και ένα σχέδιο απόφασης-πλαίσιο το μεν πρώτο αποσκοπεί στον καθορισμό της έννοιας της παροχής βοήθειας για παράνομη είσοδο και κυκλοφορία και το δεύτερο θέλει συγκεκριμένα να ενισχύσει το ποινικό πλαίσιο για την καταστολή της βοήθειας για παράνομη είσοδο και διαμονή, όπως ορίζονται παραπάνω.
<P>
Τα κείμενα αυτά διαβιβάστηκαν στο Ευρωπαϊκό Κοινοβούλιο για διαβούλευση και επί του παρόντος εξετάζονται από τις αρμόδιες επιτροπές του Συμβουλίου. Στόχο έχουν να καταπολεμήσουν το λαθρεμπόριο ανθρώπινων όντων, στο οποίο επιδίδονται κάποια οργανωμένα κυκλώματα που στηρίζουν τη λαθρομετανάστευση. Αποσκοπούν στην εξάρθρωση και τον κολασμό των εγκληματικών οργανώσεων που επιδίδονται στο συγκεκριμένο λαθρεμπόριο.
<P>
Η ερώτηση του αξιότιμου βουλευτή δίνει λοιπόν στην Προεδρία την ευκαιρία να διαλύσει κάποιες παρεξηγήσεις. Τα κείμενα αυτά δεν επιδιώκουν να εμποδίσουν τους δυνητικούς πρόσφυγες να ασκήσουν το δικαίωμά τους και να ζητήσουν άσυλο στο έδαφος της Ένωσης.
<P>
Ο κ. βουλευτής θα συμφωνήσει, πράγματι, ότι ένας εν δυνάμει πρόσφυγας δεν είναι αυτόματα και λαθρομετανάστης. Τα κείμενα αυτά επίσης δεν επιδιώκουν να εμποδίσουν τις μη κερδοσκοπικές οργανώσεις να επιτελέσουν την αποστολή τους, στο βαθμό που συμμορφώνονται φυσικά με την ισχύουσα νομοθεσία. Το ζήτημα είναι λοιπόν η καταπολέμηση των εγκληματικών οργανώσεων που εμπλέκονται στο λαθρεμπόριο ανθρώπινων όντων και όχι η διάλυση των φιλανθρωπικών, πολιτικών, θρησκευτικών μη κυβερνητικών οργανώσεων, εκτός εάν φυσικά - κάτι που δεν μπορώ καν να φανταστώ - οι δραστηριότητές τους χρησιμοποιούνται ως προκάλυμμα για παράνομες ενέργειες.

<SPEAKER ID=190 LANGUAGE="DA" NAME="Frahm">
Συμφωνούμε ότι η κατάσταση στο Ντόβερ καθιστά άκρως αναγκαία την παρέμβασή μας, ωστόσο θεωρώ ότι δείχνει και κάτι άλλο. Στα δανέζικα ΜΜΕ είδαμε ένα δεκατετράχρονο αγόρι από το Αφγανιστάν το οποίο είπε ότι όποιος θέλει να ταξιδέψει χρειάζεται να έχει πράκτορα. Αυτή ήταν η έκφραση που χρησιμοποίησε - πράκτορας - αλλά μας δείχνει φυσικά εν μέρει πόσο δύσκολο είναι για τους ανθρώπους που φεύγουν από τη χώρα τους ως πρόσφυγες να φτάσουν σε έναν τόπο όπου μπορούν να ζητήσουν άσυλο κι εδώ ακριβώς εντοπίζεται ολόκληρο το πρόβλημα. Θέλω να ρωτήσω το Συμβούλιο αν βλέπει ότι τέτοιες προτάσεις συντελούν στην περαιτέρω ποινικοποίηση των ανθρωπιστικών δράσεων. Βαδίζουμε σε αβέβαιο έδαφος όπου συχνά συγχέουμε τις δύο ομάδες των μεταναστών και των προσφύγων. Ποια είναι η γνώμη του Συμβουλίου; Εάν ο συγκεκριμένος τομέας ποινικοποιηθεί περισσότερο τότε θα συντελέσουμε να μείνουν πίσω μόνο οι κυνικοί και όσοι δεν έχουν κανέναν ενδοιασμό, όσοι θέλουν να βγάλουν χρήματα από αυτή την ιστορία. Είναι δυνατόν πραγματικά η πολιτική του Συμβουλίου να συντελέσει ώστε τα χρήματα των φτωχών και κατατρεγμένων συνανθρώπων μας να καταλήξουν στα νύχια της μαφίας και των συναφών οργανώσεων;

<SPEAKER ID=191 LANGUAGE="FR" NAME="Moscovici">
. (FR) Φρονώ ότι το πνεύμα των ευρωπαϊκών κειμένων υπαγορεύει τη λήψη απαραίτητων μέτρων από κάθε κράτος μέλος, προκειμένου να θεωρείται παράβαση το γεγονός της σκόπιμης διευκόλυνσης, με άμεση ή έμμεση βοήθεια, της εισόδου και της κυκλοφορίας, ή της παράνομης διαμονής στο έδαφός του, αλλοδαπού, μη υπηκόου κράτους μέλους της Ένωσης. Σε αυτά συνίσταται η γενική φιλοσοφία.

<SPEAKER ID=192 NAME="Martin, David">
Κύριε Πρόεδρε, επικροτώ την απάντηση του Συμβουλίου στην αρχική ερώτηση. Θέλω απλώς να υπογραμμίσει ξανά ο Υπουργός ότι αυτή η προτεινόμενη νομοθεσία στοχεύει σε εκείνους που εκμεταλλεύονται και αποκομίζουν κέρδη από ανθρώπους που βρίσκονται σε απελπιστική κατάσταση και όχι στην περαιτέρω ενοχοποίηση των μεταναστών ή δυνητικών μεταναστών. Είναι για να σταματήσουν οι συμμορίες να κερδίζουν χρήματα από τους μετανάστες. Αυτό συνέβη στο Ντόβερ. Ήταν μια οργανωμένη επιχείρηση που κατέληξε στον θάνατο ανθρώπων στην καρότσα ενός φορτηγού, επειδή κάποιοι έβγαζαν χρήματα από εκείνους. Αυτό είναι που πρέπει να σταματήσουμε.
<P>
Θα μπορούσε επίσης το Συμβούλιο - και εδώ είναι που συμφωνώ με την κ. Frahm - να παροτρύνει τα κράτη μέλη να κάνουν πιο σαφή διαχωρισμό ανάμεσα στους αιτούντες άσυλο και τους λαθρομετανάστες; Σήμερα φαίνεται ότι τα κράτη μέλη αρχίζουν να ξεχνούν τις διεθνείς τους υποχρεώσεις. Έχουμε τη διεθνή υποχρέωση να μεταχειριζόμαστε σωστά τους αιτούντες άσυλο και να τους αντιμετωπίζουμε με συγκεκριμένες διαδικασίες. Ορισμένα κράτη μέλη σήμερα μοιάζουν να συγχέουν τους αιτούντες άσυλο με τους λαθρομετανάστες.

<SPEAKER ID=193 LANGUAGE="FR" NAME="Moscovici">
. (FR) Επιβεβαιώνω την ερμηνεία του κ. Martin. Όντως πρόκειται για μάχη κατά των εγκληματικών οργανώσεων που δραστηριοποιούνται στο λαθρεμπόριο ανθρωπίνων όντων, και όχι για επιστροφή σε κείμενα παράδοσης που επιτρέπουν σε δυνητικούς πρόσφυγες να ασκήσουν το δικαίωμά τους για αίτηση ασύλου στο έδαφος της Ένωσης. Ασφαλώς πρόκειται για τούτο, όχι για κάτι άλλο. Και προσθέτω μια συμπληρωματική διευκρίνηση: τα δύο αυτά κείμενα αφορούν κυρίως την ενίσχυση του ποινικού πλαισίου, για τη μάχη κατά των οργανωμένων κυκλωμάτων λαθρεμπόρων. Πρόκειται ακριβώς για τον τύπο συμβάντος και τον τύπο οργάνωσης που θέλουμε να καταπολεμήσουμε αποφασιστικά.

<SPEAKER ID=194 LANGUAGE="SV" NAME="Schmidt, Olle">
Κύριε Πρόεδρε, κύριε υπουργέ, παρά τις εξηγήσεις που μου δόθηκαν, δεν καταλαβαίνω ακριβώς γιατί τελικά υποβλήθηκε αυτή η ανακριβής και εν μέρει απάνθρωπη πρόταση. Δεν θα ήταν λογικότερο και πιο πρέπον να καθίσουν να σκεφθούν οι κυβερνήσεις των κρατών μελών και το Συμβούλιο Υπουργών γιατί αναγκάζονται όλοι αυτοί οι άνθρωποι να έλθουν παράνομα στην Ευρώπη; Θα ήθελα να σας ρωτήσω κύριε Υπουργέ από πόσα κράτη μέλη απαιτούν σήμερα θεώρηση διαβατηρίου τα μέλη της Ένωσης: από 10 χώρες, από 50 ή μήπως από 100; Σύμφωνα με τα τελευταία στοιχεία που διαθέτω απαιτείται θεώρηση διαβατηρίου για τους πολίτες 127 χωρών. Ευσταθούν αυτά τα στοιχεία; Εάν ναι, θεωρείτε ότι είναι λογικό κάτι τέτοιο, θεωρείτε ότι εφαρμόζεται μία ανθρώπινη πολιτική ασύλου;

<SPEAKER ID=195 LANGUAGE="FR" NAME="Moscovici">
. (FR) Δεν έχω να προσθέσω κάποιο συμπληρωματικό στοιχείο.

<SPEAKER ID=196 NAME="Πρόεδρος">


<SPEAKER ID=197 NAME="Maj Britt Theorin">
Ερώτηση αριθ. 8, του κ. (H-0836/00):
<P>
Θέμα: Εγκλήματα για λόγους τιμής στην Τουρκία Στην Τουρκία χιλιάδες γυναίκες δολοφονούνται κάθε χρόνο για λόγους τιμής. Ο τουρκικός νόμος αναγνωρίζει μεν στις γυναίκες τα ίδια δικαιώματα όπως και στους άνδρες, αλλά στην πράξη πολλοί άνδρες τιμωρούν ακόμα με θάνατο γυναίκες οι οποίες είτε έχουν υποστεί βιασμό, είτε έχουν διαπράξει μοιχεία ή απλώς συναντώνται με άλλους άνδρες. Σπανίως οι άνδρες που έχουν διαπράξει τον φόνο καταδικάζονται σε μακροχρόνια ποινή. Μάλιστα, ορισμένοι καταδικάζονται σε δύο μόνο χρόνια κάθειρξης.
<P>
Η νέα νομοθεσία που ετοιμάζεται στην Τουρκία για την απαγόρευση μείωσης της ποινής είναι απαραίτητη, αλλά είναι ακόμα σημαντικότερο να αποδοκιμάσουν επισήμως οι μουσουλμάνοι ιθύνοντες τα εγκλήματα λόγω τιμής που αντιβαίνουν κατάφωρα προς τις αρχές του Ισλάμ. Τούτο απαιτεί τόσο νομοθεσία όσο και προσπάθειες για να διευρυνθεί ο διάλογος και να αυξηθεί η ευσυνειδησία.
<P>
Με ποιον τρόπο και πότε προτίθεται το Συμβούλιο να απαιτήσει από την Τουρκία να λάβει αποτελεσματικά μέτρα για την καταπολέμηση των εγκλημάτων για λόγους τιμής;

<SPEAKER ID=198 LANGUAGE="FR" NAME="Moscovici">
. (FR) Ο αξιότιμος βουλευτής ζήτησε την προσοχή του Συμβουλίου σχετικά με το ζήτημα των εγκλημάτων τιμής στην Τουρκία. Φαίνεται ότι οι εν λόγω πρακτικές έχουν σχεδόν εκλείψει, και παρατηρούνται πλέον ελάχιστα στις αγροτικές περιοχές. Ωστόσο, το Συμβούλιο παραμένει προβληματισμένο σχετικά με τα εγκλήματα αυτά, που διαπράττονται συχνά υπό απαράδεκτες συνθήκες. Η τουρκική κυβέρνηση δρομολόγησε σημαντικές μεταρρυθμίσεις με στόχο την ορθότερη καταπολέμηση τέτοιων πράξεων, που φυσικά απαγορεύονται από την εθνική νομοθεσία.
<P>
Στην έκθεση που ενέκρινε το τουρκικό συμβούλιο υπουργών, στις 21 Σεπτεμβρίου, ως πρόγραμμα μεταρρύθμισης, στο μέρος των νομοθετικών μεταρρυθμίσεων περιέχονται αρκετά σχέδια νόμων: ένταξη μέτρων στον αστικό κώδικα, για την ενίσχυση της πραγματικής ισότητας των αντρών και των γυναικών σε κοινωνικό και μορφωτικό επίπεδο: ορθότερη καταπολέμηση της οικογενειακής βίας, ορθότερη εκδίκαση των εγκλημάτων αυτών, με τη δημιουργία του θεσμού των εξειδικευμένων οικογενειακών δικαστών και τέλος απαγόρευση της δυνατότητας μείωσης της ποινής για έγκλημα τιμής.
<P>
Μείνετε βέβαιη ότι το Συμβούλιο θα επιδείξει ιδιαίτερη επαγρύπνηση όσον αφορά την εφαρμογή των μέτρων αυτών, που άπτονται της εκπλήρωσης των κριτηρίων της Κοπεγχάγης, και τα οποία συζητήθηκαν εκτεταμένα προ ολίγου. Εν πάση περιπτώσει, τα εγκλήματα τιμής δεν συνιστούν ειδικό πρόβλημα της Τουρκίας, καθώς αφορούν μεγάλο αριθμό χωρών στον κόσμο. Το Συμβούλιο υποστήριξε επομένως τη φετινή πρωτοβουλία των Κάτω Χωρών, στο πλαίσιο της τρίτης επιτροπής της Γενικής Συνέλευσης των Ηνωμένων Εθνών, για την έγκριση ενός σχεδίου ψηφίσματος κατά των εγκλημάτων αυτών, το οποίο τελεί ακόμα υπό εξέταση. Το Συμβούλιο σημειώνει ότι και η Τουρκία προσέφερε την υποστήριξή της στην εν λόγω πρωτοβουλία.

<SPEAKER ID=199 LANGUAGE="SV" NAME="Theorin">
Χωρίς να καταλαβαίνω πώς μπορεί να χαρακτηρίσει κανείς ένα τόσο βάρβαρο φαινόμενο ως "έγκλημα τιμής" , σημειώνω ότι χιλιάδες γυναίκες στην Τουρκία δολοφονούνται κάθε χρόνο από τους αδελφούς, τους πατεράδες, τους εξαδέλφους ή τους συζύγους τους προκειμένου, όπως δηλώνουν, να αποκατασταθεί η τιμή της οικογένειας.
<P>
Για την οικογένεια, και κυρίως για το αρσενικό της οικογένειας, οι έννοιες "τιμή" , κύρος" και "όνομα στην κοινωνία" μεταφράζονται στην αξία των περιουσιακών στοιχείων, περιλαμβανομένων των θηλυκών μελών της οικογένειας. Τα αρσενικά μέλη της οικογένειας έχουν στα πλαίσια αυτής της νοοτροπίας το δικαίωμα και το καθήκον να σκοτώνουν εκείνα τα συγγενικά πρόσωπα των οποίων για κάποιο λόγο μειώθηκε η αξία ως ευυπόληπτες γυναίκες. Λίγη σημασία έχει αν αυτές αμάρτησαν εκούσια ή ακούσια, αν δηλαδή έπεσαν θύματα βιασμού.
<P>
Χαίρομαι που το Συμβούλιο αναφέρεται στις πρωτοβουλίες που έχουν αναληφθεί. Είναι σημαντικό να απαγορευθεί η μείωση της ποινής των δραστών, ακόμα σημαντικότερο είναι όμως να αντιμετωπισθεί η κοινωνική αποδοχή του εγκλήματος τιμής. Γι' αυτό θα ήθελα να ρωτήσω το Συμβούλιο : προτίθεστε να καταβάλετε κάθε δυνατή προσπάθεια προκειμένου να διακοπεί ο κύκλος της βίας, απαιτώντας π.χ. από τους μουσουλμάνους ηγέτες να καταδικάσουν δημόσια τα εγκλήματα τιμής;

<SPEAKER ID=200 LANGUAGE="FR" NAME="Moscovici">
. (FR) Φρονώ ότι πρέπει να αγωνιστούμε πραγματικά κατά των εγκλημάτων αυτών, με κάθε μέσο, απολύτως κάθε μέσο, και παρατηρώ ότι τόσο το Συμβούλιο της Ευρωπαϊκής Ένωσης, όσο και η Γενική Συνέλευση των Ηνωμένων Εθνών, καθώς και, νομίζω, η τουρκική κυβέρνηση, είναι έτοιμα να το πράξουν. Πρέπει να εξαλειφθεί αυτό το είδος οπισθοδρομικών πρακτικών, που ανήκουν σε άλλες εποχές.

<SPEAKER ID=201 NAME="Πρόεδρος">


<SPEAKER ID=202 NAME="Othmar Karas">
Ερώτηση αριθ. 9, του κ. (H-0839/00):
<P>
Θέμα: Η στάση του γάλλου Υπουργού Ευρωπαϊκών Υποθέσεων Moscovici έναντι της Αυστρίας Σε συνέντευξή του στο γαλλικό τηλεοπτικό σταθμό "France 3" , ο γάλλος Υπουργός Ευρωπαϊκών Υποθέσεων Pierre Moscovici υπογράμμισε για μια ακόμη φορά την αρνητική του στάση έναντι της Ομοσπονδιακής Κυβέρνησης της Αυστρίας. Ο Υπουργός εξέφρασε την πεποίθηση ότι ο κυβερνητικός συνασπισμός των κομμάτων OVP και FPO είναι "ανώμαλος" και ότι το FPO είναι κόμμα "ρατσιστικό και ξενόφοβο" .
<P>
Πώς δικαιολογεί το Συμβούλιο το γεγονός ότι επίσημος εκπρόσωπος της Γαλλικής Προεδρίας εξακολουθεί να επιδεικνύει, χωρίς καμιά αντίδραση, μια τέτοια αρνητική, επιθετική και προσβλητική στάση έναντι ενός ισότιμου, πλήρους μέλους της Ευρωπαϊκής Ένωσης, και μάλιστα μετά τη θετική γνωμάτευση της ομάδας των Σοφών σχετικά με την Αυστρία και τη συνακόλουθη άρση των αδικαιολόγητων "κυρώσεων" κατά της Αυστρίας; Μπορεί το Συμβούλιο να εξηγήσει, αν οι εν λόγω δηλώσεις του γάλλου Υπουργού Ευρωπαϊκών Υποθέσεων προσδιορίζουν τη στάση της Γαλλικής Προεδρίας ή αν πρόκειται απλώς για την προσωπική άποψη του Moscovici; Μπορεί το Συμβούλιο να επιβεβαιώσει ότι οι δηλώσεις και η στάση του Moscovici δεν συνεπάγονται με κανέναν τρόπο μειονεκτήματα και άνιση μεταχείριση για την Αυστρία στα σοβαρά και μεγάλα ευρωπαϊκά σχέδια ; Πότε προτίθεται το Συμβούλιο να διαχωρίσει τη θέση του από τις δηλώσεις του Moscovici και να προβεί σε σχετικές διευκρινίσεις;

<SPEAKER ID=203 LANGUAGE="FR" NAME="Moscovici">
. (FR) Είναι αλήθεια ότι, ακούγοντας την ερώτηση αυτή, αναρωτήθηκα τι ακριβώς είπε ο εν λόγω γάλλος υπουργός Ευρωπαϊκών Υποθέσεων, ο οποίος, παραθέτω την ερώτηση: "υπογράμμισε για μια ακόμη φορά την αρνητική του στάση έναντι της Ομοσπονδιακής Κυβέρνησης της Αυστρίας. Ο υπουργός εξέφρασε την πεποίθηση ότι κυβερνητικός συνασπισμός των κομμάτων ΦUP και FPΦ είναι ανώμαλος και ότι το FPΦ είναι κόμμα ρατσιστικό και ξενόφοβο" . Ο συντάκτης της ερώτησης συνεχίζει: "Πώς δικαιολογεί το Συμβούλιο το γεγονός ότι επίσημος εκπρόσωπος της γαλλικής Προεδρίας εξακολουθεί να επιδεικνύει, χωρίς καμία αντίδραση, μια τέτοια αρνητική, επιθετική και προσβλητική στάση έναντι ενός ισότιμου, πλήρους μέλους της Ευρωπαϊκής Ένωσης;
<P>
Μπορεί το Συμβούλιο να εξηγήσει, αν οι εν λόγω δηλώσεις του γάλλου Υπουργού Ευρωπαϊκών Υποθέσεων προσδιορίζουν τη στάση της γαλλικής Προεδρίας ή αν πρόκειται απλώς για την προσωπική άποψη του Moscovici; Μπορεί το Συμβούλιο να επιβεβαιώσει ότι οι δηλώσεις και η στάση του Moscovici δεν συνεπάγονται με κανέναν τρόπο μειονεκτήματα και άνιση μεταχείριση γι την Αυστρία στα σοβαρά και μεγάλα ευρωπαϊκά σχέδια; Πότε προτίθεται το συμβούλιο να διαχωρίσει τη θέση του από τις δηλώσεις του Moscovici και να προβεί σε σχετικές διευκρινίσεις;"
<P>
Όχι απόψε, και σ' αυτό το σημείο απαντώ, καθώς γνωρίζω τον υπουργό, και θα σας απαντήσω εκ μέρους του Συμβουλίου. Ως απάντηση στο ερώτημα που τέθηκε από τον αξιότιμο βουλευτή, η Προεδρία υπενθυμίζει ότι η πολιτική κατάσταση στην Αυστρία και τα διμερή μέτρα που έλαβαν τα άλλα κράτη μέλη εναντίον της, και τα οποία ήραν στη συνέχεια, δεν έγκεινται στην αρμοδιότητα του Συμβουλίου, καθώς επρόκειτο για διμερή μέτρα. Επομένως, η προεδρία δεν έχει απάντηση για το εν λόγω θέμα. Αλλά εννοείται ότι εφόσον ανακλήθηκαν τα μέτρα αυτά, εφεξής δεν τίθεται θέμα κανενός είδους μειονεκτικής ή άνισης μεταχείρισης για την Αυστρία και την ομοσπονδιακή κυβέρνησή της, αφού δεν υφίστανται μέτρα.
<P>
Ωστόσο, σε προσωπικό επίπεδο, είμαι σε θέση να σας διαβεβαιώσω ότι τα λόγια που εξέφερε ο εν λόγω υπουργός στον τηλεοπτικό σταθμό France 3 όντως αντικατοπτρίζουν τη στάση του επί του θέματος.
<P>
(Χειροκροτήματα)

<SPEAKER ID=204 LANGUAGE="DE" NAME="Karas">
Κύριε Πρόεδρε, κύριε Πρόεδρε του Συμβουλίου, με την απάντηση που δώσατε μας δείξατε ότι εσείς ως άτομο κρατάτε το Συμβούλιο σε ομηρία. Μας δείξατε ακόμη ότι οι προσωπικές σας προκαταλήψεις που δεν ανταποκρίνονται στην αυστριακή πραγματικότητα και στην έκθεση των Σοφών επηρεάζουν έντονα τα καθήκοντά σας ως Προέδρου του Συμβουλίου, όπως άλλωστε φάνηκε καθαρά από το πρόγραμμα του ταξιδιού σας για την προετοιμασία του γύρου των πρωτευουσών εκ μέρους του γάλλου Προέδρου και του Προέδρου του Συμβουλίου. Σας ρωτώ επομένως πότε θα ασκήσετε επιτέλους τα καθήκοντά σας πλήρως, σύμφωνα με το πνεύμα του Robert Schuman, το περιεχόμενο της έκθεσης των Σοφών και την αυστριακή πραγματικότητα και πότε θα σταματήσετε να κατευθύνεστε από τις προσωπικές σας προκαταλήψεις;
<P>
(Χειροκροτήματα)

<SPEAKER ID=205 LANGUAGE="FR" NAME="Moscovici">
. (FR) Δεν έχω προσωπικές προκαταλήψεις σχετικά με το θέμα. Μπορώ να προβώ, όπως ο καθένας, εδώ και αλλού, σε πολιτική ανάλυση της φύσης της κυβέρνησης. Εξάλλου, σημειώνω ότι οι σοφοί αποφάνθηκαν, και ότι τα ρατσιστικά και ξενόφοβα επίθετα, για παράδειγμα, υφίστανται στην έκθεσή τους, εν πάση περιπτώσει ως ερώτηση.
<P>
Κατά τα άλλα, δύναμαι να σας διαβεβαιώσω ότι, ενόσω ασκώ τα καθήκοντά μου ως προεδρεύων, οι εν λόγω προσωπικές απόψεις δεν έχουν ουδεμία επιρροή. Επαναλαμβάνω: ουδεμία. Η αυστριακή κυβέρνηση είναι η νόμιμη κυβέρνηση μιας χώρας της Ευρωπαϊκής Ένωσης. Μπορούμε να εγκρίνουμε ή να κατακρίνουμε τη μορφή της. Εξάλλου οι άλλες 14 χώρες έλαβαν μέτρα ακριβώς επειδή την κατέκριναν. Σήμερα, δεν υφίστανται πλέον μέτρα και επομένως θα συζητάμε με την εν λόγω κυβέρνηση όπως με κάθε άλλη. Εξάλλου αυτό ίσχυε πάντα στο πλαίσιο της Ένωσης, αφού τα μέτρα για τα οποία έγινε λόγος ήταν διμερή, το υπενθυμίζω.
<P>
Επομένως, μην ανησυχείτε, στο πλαίσιο της Ένωσης, η αυστριακή κυβέρνηση αντιμετωπίζεται με πλήρη ισοτιμία σε σχέση με τις άλλες κυβερνήσεις. Συμμετέχει σε όλα τα Συμβούλια στο πλαίσιο της σημερινής προεδρίας. Όσον αφορά την περιοδεία του αρχηγού του κράτους, του Προέδρου της Δημοκρατίας Ζακ Σιράκ, ασφαλώς θα υπάρξει στάση στη Βιέννη, είναι προφανές. Επίσης, ο Πρόεδρος της Δημοκρατίας θα συνοδεύεται, κατά την παράδοση, από υπουργό της κυβέρνησής του, είτε από τον υπουργό Εξωτερικών, είτε από εμένα τον ίδιο. Την επόμενη εβδομάδα θα διεξαχθεί συνεδρίαση της ευρωπαϊκής διάσκεψης, δηλαδή με τις υποψήφιες χώρες, κατόπιν πρόσκλησής μου, στη Γαλλία. Με ειδοποίησαν ότι θα παραστεί η κ. Ferrero-Waldner. Θα την υποδεχθώ πολύ ευχαρίστως.
<P>
Όλα αυτά υπαγορεύουν λοιπόν, ότι πρέπει να διακρίνουμε μεταξύ διαφορετικών πραγμάτων. Υπάρχει η γαλλική Προεδρία στην Ευρωπαϊκή Ένωση, η οποία έχει καθήκοντα και τα ασκεί με κάθε αντικειμενικότητα, και υπάρχει η πολιτική άποψη που δύναται να έχει ένας πολιτικός σχετικά με μια πολιτική κατάσταση. Και επ' αυτού εμμένω.

<SPEAKER ID=206 NAME="Flemming">
Κύριε Πρόεδρε, συμμερίζομαι την άποψη του κυρίου Προέδρου του Συμβουλίου ότι δεξιά εξτρεμιστικά κόμματα δεν επιτρέπεται να συμμετέχουν σε κυβερνήσεις. Αυτό είναι τελείως αδύνατο να συμβεί στην Αυστρία, δεδομένου ότι τέτοιου είδους κόμματα απαγορεύονται. Έχω μια ερώτηση να απευθύνω προς τον κύριο Πρόεδρο του Συμβουλίου και θα ήθελα να μου απαντήσει, πώς γίνεται στη Γαλλία να μην απαγορεύονται τα δεξιά εξτρεμιστικά κόμματα και ποια είναι η άποψή του σχετικά με τη συμμετοχή αριστερών εξτρεμιστικών κομμάτων σε κυβερνήσεις. Επιτρέψτε μου αξιότιμε κύριε Πρόεδρε μια μικρή παρατήρηση: αγαπώ τη Γαλλία, αγαπώ τους Γάλλους και πιστεύω ότι κατά κανόνα - τονίζω κατά κανόνα - η γοητεία τους είναι ανυπέρβλητη!

<SPEAKER ID=207 NAME="Πρόεδρος">
Οι παρατηρήσεις σχετικά με τη Γαλλία και τη γοητεία των Γάλλων έχουν μεγάλο ενδιαφέρον για το Κοινοβούλιο, όμως ο Προεδρεύων του Συμβουλίου οφείλει να απαντήσει ως Προεδρεύων. Όχι ως Γάλλος ούτε σε σχέση με την εσωτερική πολιτική.

<SPEAKER ID=208 LANGUAGE="FR" NAME="Moscovici">
. (FR) Αναρωτιόμουν απλώς γιατί χρησιμοποιήσατε την έκφραση "κατά κανόνα" , σχετικά με τη γοητεία των Γάλλων, θεωρώ ότι πρόκειται για μια γενική αλήθεια, τουλάχιστον το ελπίζω.
<P>
Επί του θέματος, ήθελα απλώς να πω ότι δεν υπήρξε διάκριση κατά κάποιας χώρας. Θα αναφέρω ένα παράδειγμα: αν αύριο στη χώρα μου, τη Γαλλία - και τώρα εκφράζομαι επίσης ως υπουργός - αναλάμβανε την εξουσία ένα ακροδεξιό κόμμα, θα ευχόμουν να λαμβάνονταν κατά της χώρας μου μέτρα ανάλογα εκείνων που ελήφθησαν κατά της Αυστρίας. Επομένως, δεν υπάρχει διάκριση κατά κάποιας χώρας. Φρονώ ότι υφίστανται ορισμένες αξίες που συνιστούν αξίες της Ευρωπαϊκής Ένωσης και οι οποίες πράγματι δεν επιδέχονται την προσχώρηση ορισμένων χωρών με ορισμένες ευθύνες. Αυτή είναι η πολιτική θέση.
<P>
Κατόπιν τούτου, θα ήθελα να διευκρινίσω αγαπητή κυρία, ότι αγαπώ την Αυστρία και γενικά τους Αυστριακούς.

<SPEAKER ID=209 NAME="Rόbig">
Κύριε Πρόεδρε, το θέμα στη Νίκαια είναι η μεταρρύθμιση των θεσμικών οργάνων. Νομίζετε ότι το πρότυπο της Αυστρίας, δηλαδή οι διμερείς πλειοψηφικές αποφάσεις, θα αποτελέσουν στο μέλλον ένα μέσο για τη λήψη αποφάσεων στο πλαίσιο των ευρωπαϊκών θεσμικών οργάνων και για την ίδρυση ενός νέου θεσμικού οργάνου και μιας νέας ομάδας, προκειμένου να μπορούμε να παρακάμψουμε την ομοφωνία στο Συμβούλιο;
<P>
Μια επιπλέον ερώτηση σχετικά με αυτό: Πώς αντιμετωπίζετε τα αριστερά εξτρεμιστικά κόμματα και ποια είναι η γνώμη σας σχετικά με αυτά;

<SPEAKER ID=210 LANGUAGE="FR" NAME="Moscovici">
. (FR) Σχετικά με το πρώτο σημείο, θα σας απαντήσω με μεγάλη σαφήνεια. Τα διμερή αυτά μέτρα απέδειξαν την αποτελεσματικότητα και τα όριά τους. Ελήφθησαν και ήρθησαν, και φρονώ ότι πρέπει πραγματικά να προτείνουμε την ενσωμάτωση ενός νομικού μηχανισμού στις συνθήκες. Και επ' αυτού, αρκετές χώρες, ανάμεσά τους η Αυστρία, παρουσίασαν προτάσεις τροποποίησης του άρθρου 7 της Συνθήκης για την Ευρωπαϊκή Ένωση, προκειμένου να θεσπιστεί ένας μηχανισμός πρόληψης και προειδοποίησης, που θα επιτρέπει σε μια χώρα για την οποία θεωρείται ενδεχομένως ότι δεν συμμορφώνεται με τις αξίες της Ευρωπαϊκής Ένωσης, να δέχεται συστάσεις εκφράζοντας ταυτόχρονα την άποψή της. Πρόκειται για την πρόταση της αυστριακής κυβέρνησης, για παράδειγμα. Θέλω να σας διαβεβαιώσω ότι η εν λόγω πρόταση λαμβάνεται σοβαρά υπόψη, και είναι πεποίθησή μου ότι θα καταλήξουμε, στο πλαίσιο της ΔΔ, σε μια ανάλογη μεταρρύθμιση της συνθήκης.
<P>
Όσον αφορά τα υπόλοιπα, δεν πρόφερα εδώ τις λέξεις "άκρα αριστερά" και "άκρα δεξιά" , διότι πιθανόν να χρειαζόταν συζήτηση επί των ορισμών. Όταν εξηγείτε ότι τα κόμματα της άκρας δεξιάς απαγορεύονται στην Αυστρία, ορθώς πράττετε. Όμως, μπορούμε επίσης να αναρωτηθούμε τι είναι ή τι δεν είναι η άκρα δεξιά. Από την πλευρά μου, θέλησα να μιλήσω για αξίες: μίλησα για τις αξίες όπως περιέχονται στα κείμενά μας, μίλησα για τις αξίες όπως εκφράζονται εκ νέου στο Χάρτη των θεμελιωδών δικαιωμάτων και μίλησα κυρίως - είναι αλήθεια - για τη μάχη κατά όλων των διακρίσεων, που περιέχεται στην προμετωπίδα των ευρωπαϊκών κειμένων. Αυτά είναι που πρέπει να φροντίζουμε να τηρούνται.

<SPEAKER ID=211 NAME="Πρόεδρος">


<SPEAKER ID=212 NAME="Αλέξανδρου Αλαβάνου">
Ερώτηση αριθ. 10, του κ. (H-0842/00):
<P>
Θέμα: Απάντηση του Συμβουλίου στην επιστολή του Υπουργού Εξωτερικών της Τουρκίας Ι. Τζεμ Σε συμπληρωματική ερώτησή μου (Ώρα των Eρωτήσεων 5 Σεπτεμβρίου 2000-Ερώτηση Η-610/00) μου δόθηκε η ευκαιρία να ρωτήσω τον προεδρεύοντα του Συμβουλίου τι απάντηση δίνει στην επιστολή που απέστειλε ο Υπουργός Εξωτερικών της Τουρκίας κ. Ι. Τζεμ προς τους 15 Υπουργούς Εξωτερικών της Ευρωπαϊκής Ένωσης και με την οποία προσπαθούσε να προωθήσει τη δική του ερμηνεία στις αποφάσεις της Συνόδου Κορυφής του Ελσίνκι.
<P>
Η απάντηση του προεδρεύοντος ότι "Δεν έχω την συγκεκριμένη απάντηση για αυτό το θέμα" και η γενικότερη αναφορά του στη Σύνοδο Κορυφής του Ελσίνκι ότι "αυτός είναι ο κοινός μας κανόνας" ασφαλώς και δεν αποτελούσε απάντηση στις πολύ συγκεκριμένες παρατηρήσεις της επιστολής Τζεμ.
<P>
Ερωτάται λοιπόν το Συμβούλιο τι απάντηση δίδει στο σημείο της επιστολής Τζεμ που ισχυρίζεται ότι δεν μπορεί να υπάρξει στην εταιρική σχέση σύνδεση του Κυπριακού με τις σχέσεις ΕΕ-Τουρκίας και ότι η σύνδεση αυτή "θα συνιστούσε παραβίαση των όρων του Ελσίνκι";

<SPEAKER ID=213 LANGUAGE="FR" NAME="Moscovici">
. (FR) Ο υπουργός Εξωτερικών της Τουρκίας, κ. Τζεμ πράγματι απηύθυνε επιστολή στους ομολόγους του, των κρατών μελών της Ευρωπαϊκής Ένωσης. Το Συμβούλιο δεν επιλήφθηκε της εν λόγω επιστολής, αλλά η Προεδρία απάντησε, βεβαίως, στον κ. Τζεμ. Το περιεχόμενο της εν λόγω απάντησης κοινοποιήθηκε στο σύνολο των κρατών μελών.
<P>
Όσον αφορά την εταιρική σχέση προσχώρησης της Τουρκίας, την οποία θίξατε, η Επιτροπή παρουσίασε τις προτάσεις της στις 8 Νοεμβρίου, παράλληλα με τις εκθέσεις της για τις προόδους που πραγματοποίησε καθεμία από τις 13 υποψήφιες χώρες στην πορεία προς την προσχώρηση. Το Συμβούλιο οφείλει επί του παρόντος να εξετάσει την πρόταση αυτή. Η Προεδρία διατηρεί το στόχο της για την έγκριση της εταιρικής σχέσης, στο πλαίσιο του Συμβουλίου Γενικών Υποθέσεων, στις 20 Νοεμβρίου. Δεν θίχτηκε επομένως το ζήτημα της εταιρικής σχέσης, ως προς την ουσία, με την απάντηση που απηύθυνε ο κ.Vedrine στον κ. Τζεμ; Εντούτοις, η Προεδρία, με την ευκαιρία αυτή, πρόβαλλε τη σημασία της μετατροπής της εταιρικής αυτής σχέσης σε χρήσιμο μέσο για τους ορισμούς του μελλοντικού εθνικού προγράμματος ενσωμάτωσης του κεκτημένου από την Τουρκία, και για την υλοποίηση της προενταξιακής στρατηγικής της εν λόγω χώρας, σύμφωνα με το γράμμα και με το πνεύμα των συμπερασμάτων του Ευρωπαϊκού Συμβουλίου του Ελσίνκι. Επίσης, φρονώ ότι η συζήτηση που διεξήγαμε προ ολίγου για την Τουρκία, επιτρέπει να διαφανεί το πνεύμα σύμφωνα με το οποίο επιθυμούν να εργαστούν το Συμβούλιο και η Επιτροπή.

<SPEAKER ID=214 NAME="Αλαβάνος">
Ευχαριστώ τον κύριο προεδρεύοντα, που σωστά ανέφερε την πρόταση για μια απόφαση του Συμβουλίου για την εταιρική σχέση, που είναι ένα νέο στοιχείο. Για αυτό οι ερωτήσεις μου θα είναι πάρα πολύ συγκεκριμένες, με βάση το κείμενο της Επιτροπής. Πρώτον, είναι δυνατό το Συμβούλιο να δεχθεί ένα κείμενο για την Τουρκία στο οποίο δεν υπάρχει η λέξη μειονότητα και η λέξη Κούρδος; Δεύτερον, είναι δυνατόν για το Συμβούλιο να δεχθεί ένα κείμενο στο οποίο στους μακροπρόθεσμους στόχους δεν μπαίνει καν η τοποθέτηση του Ελσίνκι σχετικά με "συνοριακές διαφορές, όπως λέει, ανάμεσα σε μια υποψήφια χώρα και σε μια χώρα μέλος της Ευρωπαϊκής Ένωσης"; Και τρίτον, είναι δυνατόν σε ένα τέτοιο κείμενο σε σχέση με το Κυπριακό να μπει απλώς αυτή η αστεία τοποθέτηση που έχει η Επιτροπή "να υποστηρίξει η Τουρκία τις προσπάθειες του Γενικού Γραμματέα του ΟΗΕ, αντί "η Τουρκία να δεχθεί μια λύση που θα στηρίζεται στις αποφάσεις του ΟΗΕ";

<SPEAKER ID=215 LANGUAGE="FR" NAME="Moscovici">
. (FR) Ως προς το ζήτημα των μειονοτήτων, και κυρίως το κουρδικό, φρονώ ότι όποιος παρακολούθησε τη συζήτηση προ ολίγου, γνωρίζει καλά ότι τα θέματα αυτά είναι γνωστά και λαμβάνονται υπόψη και από την Επιτροπή και από το Συμβούλιο.
<P>
Ως προς την πολιτική διευθέτηση στην Κύπρο, στην οποία αναφερθήκατε κ. Αλαβάνο, το ζήτημα θα εξακολουθήσει, ασφαλώς, να αποτελεί αντικείμενο συζήτησης με την Τουρκία, δεδομένου ότι δεσμευτήκαμε επ' αυτού στο Ελσίνκι. Υπενθυμίζω ότι ο πολιτικός αυτός διάλογος συνιστά, στο πλαίσιο της μελλοντικής εταιρικής σχέσης για την προσχώρηση, ένα από τα στοιχεία της προενταξιακής στρατηγικής της Τουρκίας, που ορίστηκαν στο Ελσίνκι. Το συμβούλιο Γενικών Υποθέσεων της επόμενης Δευτέρας, στις 20 Νοεμβρίου, θα εξετάσει ακριβώς αυτήν την πρόταση εταιρικής σχέσης για την προσχώρηση, που διατύπωσε προ ολίγου η Επιτροπή, και η οποία περιέχει εξαιρετικά σαφείς, ρητές, ακριβείς αναφορές, στα συμπεράσματα του Ελσίνκι. Θα εργαστούμε με αυτό ακριβώς το πνεύμα. Η Προεδρία του Συμβουλίου θα πράξει το παν για να επιτευχθεί μια καλή συμφωνία.

<SPEAKER ID=216 NAME="Κόρακας">
Κύριε Πρόεδρε, θα ήθελα να εκφράσω την έκπληξή μου. Έχουμε εδώ δηλαδή την εξής κατάσταση για την οποία θα ήθελα να μας απαντήσει ο κ. υπουργός. Καταρχάς στα συμπεράσματα του Ελσίνκι αναφέρεται ότι δεν είναι προϋπόθεση για την ένταξη της Κύπρου η λύση του Κυπριακού. Το οποίο Κυπριακό δεν ένα οποιοδήποτε πρόβλημα. Είναι συγκεκριμένο πρόβλημα εισβολής και κατοχής ενός σημαντικού μέρους του εδάφους μιας χώρας μέλους του ΟΗΕ, υποψήφιας για ένταξη στην Ευρωπαϊκή Ένωση, από μια άλλη χώρα η οποία είναι επίσης μέλος του ΟΗΕ και είναι επίσης υποψήφια για ένταξη στην Ευρωπαϊκή Ένωση. Και λέμε ότι ο τερματισμός αυτής της κατοχής δεν αποτελεί προϋπόθεση για τη λύση του Κυπριακού; Και πώς βλέπει επίσης αυτή τη θέση του κ. Τζεμ ­ δεν απάντησε ο κ. προεδρεύων κ. Moscovici ­ ότι δεν είναι δυνατό για την προώθηση της εταιρικής σχέσης της Τουρκίας με την Ευρωπαϊκή Ένωση να ληφθεί υπόψη το Κυπριακό; Δηλαδή, υπάρχει περίπτωση να προωθηθεί αυτή η σχέση και η ένταξη της Τουρκίας στην Ευρωπαϊκή Ένωση χωρίς να σταματήσει την κατοχή της Κύπρου και να πάρει η Τουρκία τους εποίκους της από την Κύπρο; Εάν είναι έτσι, τότε να μην μας κατηγορείτε που θεωρούμε την Ευρωπαϊκή Ένωση σαν ένα ιμπεριαλιστικό οργανισμό.

<SPEAKER ID=217 LANGUAGE="FR" NAME="Moscovici">
. (FR) Ήμουν παρών στο Ευρωπαϊκό Συμβούλιο του Ελσίνκι, και συγκεκριμένα στην αίθουσα, τη στιγμή που εξετάζονταν τα ζητήματα αυτά. Γνωρίζω ότι εμείς δεχτήκαμε, όταν λέγω εμείς, εννοώ τους Δεκαπέντε, επομένως συμπεριλαμβάνεται και η Ελλάδα, την υποψηφιότητα της Τουρκίας. Το πράξαμε με βάση συμπεράσματα εξαιρετικά ακριβή, που μας δεσμεύουν, που εξακολουθούν να μας δεσμεύουν. Αυτό ακριβώς είναι το θέμα. Αυτό και τίποτε άλλο.

<SPEAKER ID=218 NAME="Κόρακας">
Είναι θέμα μετάφρασης. Δεν είπα ότι είναι αλήθεια ότι υπάρχει ιμπεριαλιστικό καθεστώς στην Τουρκία, είπα όμως ότι εάν η Ευρωπαϊκή Ένωση δεχθεί αυτήν τη λογική, δηλαδή τη δυνατότητα να ενταχθεί η Τουρκία στην Ευρωπαϊκή Ένωση ενώ έχει υπό την κατοχή της ένα μεγάλο τμήμα της Κύπρου, δεν πρέπει να λέγεται ότι δεν έχουμε λόγο να αποκαλούμε την Ευρωπαϊκή Ένωση ιμπεριαλιστικό οργανισμό.

<SPEAKER ID=219 LANGUAGE="FR" NAME="Moscovici">
. (FR) Δεν υπήρξε πρόβλημα μετάφρασης της δικής μου απάντησης.

<SPEAKER ID=220 NAME="Πρόεδρος">
Δεδομένου ότι απουσιάζει ο συντάκτης της, η ερώτηση αριθ. 11 δε θα εξεταστεί.

<SPEAKER ID=221 NAME="Marνa Izquierdo Rojo">
Ερώτηση αριθ. 12, της κ. (H-0850/00):
<P>
Θέμα: Συνέπειες της συμφωνίας αλιείας με το Μαρόκο και χαρακτηριστικά της Σε σχέση με τις τελευταίες διαπραγματεύσεις που διεξήχθησαν μεταξύ της Ευρωπαϊκής Ένωσης και του Βασιλείου του Μαρόκου για την επίτευξη συμφωνίας αλιείας, μπορεί να συναφθεί μία τέτοια συμφωνία πριν από το τέλος του Νοεμβρίου 2000; Ποια θα είναι τα χαρακτηριστικά αυτής της συμφωνίας; Ικανοποιεί τις βασικές ανάγκες του τομέα; Iκανοποιεί, κατά προτίμηση, τις ανάγκες των ενδιαφερομένων περιφερειών του στόχου 1;

<SPEAKER ID=222 LANGUAGE="FR" NAME="Moscovici">
. (FR) Στόχος της Κοινότητας είναι να ολοκληρωθούν το συντομότερο δυνατό οι διαπραγματεύσεις με στόχο μια νέα συμφωνία αλιείας με το Μαρόκο. Με αυτή την έννοια, το χρονοδιάγραμμα των διαπραγματεύσεων που συμφωνήθηκε πρόσφατα και προβλέπει μια συνάντηση την εβδομάδα, μας επιτρέπει να είμαστε αισιόδοξοι ως προς την ταχεία ολοκλήρωση των διαπραγματεύσεων.
<P>
Παρότι στο παρόν στάδιο είναι δύσκολο να προσδιοριστούν τα τελικά χαρακτηριστικά μιας τέτοιας συμφωνίας, καθίσταται σαφές ότι θα πρέπει να θεσπιστεί ένα πλαίσιο συνεργασίας και εταιρικής σχέσης στον τομέα της αλιείας, πιο ευρύ από το πλαίσιο της συμφωνίας που προηγήθηκε, διευρύνοντας το πεδίο δράσης της στο σύνολο του τομέα της αλιείας. Η συμφωνία θα λαμβάνει επίσης υπόψη την ανάγκη εξασφάλισης μιας βιώσιμης εκμετάλλευσης των πόρων, και την ανάγκη συμβολής στην ανάπτυξη του μαροκινού τομέα αλιείας.
<P>
Παρότι είναι πολύ νωρίς ακόμα για να εκτιμήσουμε τα χαρακτηριστικά της μελλοντικής συμφωνίας σε σύγκριση με τις προσδοκίες του κλάδου, το Συμβούλιο είναι εντούτοις σε θέση να διαβεβαιώσει τον αξιότιμο βουλευτή, ότι ο κύριος στόχος του για την Κοινότητα είναι η διαφύλαξη του συμφέροντος του κοινοτικού τομέα ως προς την άσκηση μιας βιώσιμης αλιείας στα μαροκινά ύδατα. Το Συμβούλιο έχει πλήρη επίγνωση, σας διαβεβαιώνω, των αναγκών όλων των ενδιαφερομένων περιοχών, και ιδιαίτερα εκείνων των οποίων οι οικονομίες εξαρτώνται σε μεγάλο βαθμό από την εν λόγω συμφωνία. Η Κοινότητα θα μεριμνήσει ώστε να ληφθούν υπόψη στη συμφωνία οι ανάγκες αυτές.

<SPEAKER ID=223 LANGUAGE="ES" NAME="Izquierdo Rojo">
Κύριε Πρόεδρε, ευχαριστώ πολύ τον Πρόεδρο του Συμβουλίου για την τόσο θετική απάντησή του, κι ως ένα βαθμό αισιόδοξη, ελπιδοφόρα. Πρέπει να λάβουμε υπόψη ότι η συμφωνία αλιείας με το Μαρόκο είναι κάτι πολύ περισσότερο από μια απλή συμφωνία αλιείας, και ότι, όπως γνωρίζετε, αν δεν κλείσουμε αυτή τη συμφωνία λαμβάνοντας υπόψη τη σημασία της, αυτό θα μπορούσε να σημάνει μια επιδείνωση των σχέσεων της Ευρωπαϊκής Ένωσης και του Μαρόκου.
<P>
Εγώ θα ήθελα να τον ρωτήσω αν η γαλλική Προεδρία, τις επόμενες εβδομάδες, θα προωθήσει την επίτευξη αυτής της συμφωνίας.
<P>
Είναι απολύτως αναγκαίο, κύριε Πρόεδρε του Συμβουλίου, η γαλλική Προεδρία να προωθήσει αυτή την τελική πράξη, διότι ο Επίτροπος Fischler στερείται της απαραίτητης μεσογειακής φαντασίας για να μπορέσει να επιτύχει μια συμφωνία. Είναι πολύ δύσκολο να έχει επιτυχία σε κάτι καθαρά μεσογειακό, ώστε το Pitres, χωριό της Γρανάδας στην περιοχή Alpujarra, να διατηρήσει το λιμάνι του και, επιπλέον, να το επεκτείνει.
<P>
Με δεδομένη αυτή την πραγματικότητα, η ερώτησή μου είναι αν η γαλλική Προεδρία, εφόσον διαθέτει θέληση και φαντασία, θα καταστήσει δυνατή την επίτευξη μιας συμφωνίας αλιείας, η οποία είναι αναγκαία μετά από έντεκα μήνες που ο στόλος παραμένει αγκυροβολημένος. Η Ανδαλουσία και η Γαλικία, περιοχές του Στόχου 1, το έχουν ανάγκη και είναι πολλοί οι Ευρωπαίοι της θάλασσας και της στεριάς που απαιτούν αυτή την επιτυχία.

<SPEAKER ID=224 LANGUAGE="FR" NAME="Moscovici">
. (FR) Δεν γνωρίζω, αφού άλλωστε δεν πρόκειται ακριβώς για κάτοικο της Μεσογείου, που διαπραγματεύεται αυτήν τη συμφωνία αλιείας, αλλά για τον Επίτροπο που είναι αρμόδιος για τη γεωργία και την αλιεία, Franz Fischler. Ωστόσο, δεν αμφιβάλλω ότι θα επιδείξει φαντασία. Η απάντησή μου δεν είχε πρόθεση να φανεί τόσο αισιόδοξη και ελπιδοφόρα, όσο να δείξει κυρίως θέληση, τη θέληση της γαλλικής Προεδρίας της Ευρωπαϊκής Ένωσης, ότι δηλαδή ευχόμαστε να μπορέσουμε να συνάψουμε μια συμφωνία, μια καλή συμφωνία.
<P>
Τι θεωρείται καλή συμφωνία; Μια συμφωνία που σέβεται τις κοινοτικές ιδέες, που μεριμνά για τα συμφέροντα του συνόλου των περιοχών της Ευρωπαϊκής Ένωσης, και ασφαλώς άκουσα προσεκτικά τις ανησυχίες τις οποίες εκφράσατε, οι οποίες επιτρέπουν συγχρόνως να επιτύχουμε την εξεύρεση καλών όρων συνεννόησης με το Μαρόκο. Αυτά θα εφαρμόσουμε, και θα δεσμευτούμε σύμφωνα με αυτή τη γραμμή και καμία άλλη.

<SPEAKER ID=225 LANGUAGE="ES" NAME="Nogueira Romαn">
Κύριε Πρόεδρε, θα κάνω μια ερώτηση, μην ανησυχείτε. Σε κάθε περίπτωση, επιτρέψτε μου να πω ότι ο κ. Fischler δεν είναι άνθρωπος ούτε της Μεσογείου, ούτε του Ατλαντικού κι επιπλέον έχουμε την ατυχία να υπάρχει ένας Γενικός Διευθυντής Αλιείας που είναι από το βόρειο Ατλαντικό και γνώρισε τα προβλήματα αλιείας όταν πρόσφατα ανέλαβε τη θέση αυτή. Στο πλαίσιο αυτό, η ερώτηση που υποβάλλω στον κύριο Υπουργό είναι η ακόλουθη: Η πρόταση του Μαρόκου που γνωρίζουμε, αρχικά, αφορούσε την πρόθεση μείωσης, 25% το ελάχιστο του στόλου της Γαλικίας, της Ανδαλουσίας, των Καναρίων Νήσων κι επίσης της Πορτογαλίας που αλιεύουν στα νερά του Μαρόκου. Η συμφωνία που προτείνει είναι για δύο χρόνια αντί για πέντε κι επιπλέον ζητά να πληρώνει η Ευρωπαϊκή Ένωση τις 21 000 εκατομμύρια πεσέτες που πληρώνει σήμερα. Επιτρέψτε μου να πω ότι η πολιτική βούληση που εκδηλώθηκε στην πράξη - δεν είναι θεωρία - από τους κοινοτικούς διαπραγματευτές υπήρξε ανύπαρκτη ή, τουλάχιστον, ανεπαρκής. Ως εκ τούτου οφείλω να εκφράσω τις αμφιβολίες μου σχετικά με το αποτέλεσμα. Ρωτώ τον κ. Υπουργό το εξής: Πιστεύει πως είναι αποδεκτό να διαπραγματευόμαστε επί της μείωσης που ανέφερα και επί της διατήρησης του κόστους που θα έχει για την Ευρωπαϊκή Ένωση η Συμφωνία με το Μαρόκο;

<SPEAKER ID=226 LANGUAGE="FR" NAME="Moscovici">
. (FR) Η απάντησή μου σχετικά με τη βόρεια ή μεσογειακή καταγωγή ήταν απάντηση σε ένα αστείο του προέδρου, αποτελούσε και η ίδια αστείο. Ο Επίτροπος είναι αρμόδιος για τη γεωργία και την αλιεία, εξ ονόματος όλης της Ευρωπαϊκής Ένωσης, ελάχιστη σημασία έχει η καταγωγή του, είτε κατάγεται από το νότο, το βορρά, το κέντρο ή την ανατολή.
<P>
Μπορώ απλώς να σας υπενθυμίσω την εξέλιξη των διαπραγματεύσεων αναφορικά με την αλιεία. Ο Επίτροπος Fischler συναντήθηκε με τις ανώτατες μαροκινές αρχές σε διάφορες ευκαιρίες. Δύο τεχνικές συναντήσεις έλαβαν χώρα στη Ραμπάτ, στις 25 Ιουλίου 2000, και στις Βρυξέλλες, στις 27 και 28 Σεπτεμβρίου 1999. Κατά τη διάρκεια των τεχνικών αυτών συναντήσεων, η κοινοτική αντιπροσωπεία με επικεφαλής το γενικό διευθυντή κ. Smith, παρουσίασε τις δράσεις που θα επιδίωκε ενδεχομένως στο πλαίσιο μιας νέας εταιρικής σχέσης αλιείας με το Μαρόκο, προκειμένου να ευνοηθεί η ανάπτυξη του μαροκινού τομέα αλιείας.
<P>
Η κοινοτική αντιπροσωπεία προσπάθησε επίσης να οριστικοποιήσει το χρονοδιάγραμμα των διαπραγματεύσεων. Επ' ευκαιρία, θα πρέπει να αναγνωρισθεί ότι η μαροκινή πλευρά δεν ανταποκρίθηκε στην κοινοτική προσφορά. Η εντύπωση της εμπλοκής των διαπραγματεύσεων, που όλοι αποκομίσαμε, οδήγησε τον Επίτροπο Fischler στο να ζητήσει νέα συνάντηση με τον πρωθυπουργό Youssoufi, στις 16 Οκτωβρίου 2000. Συνάντησε τον βασιλιά Mohammed VI, τον πρωθυπουργό Youssoufi και το νέο υπουργό θαλάσσιας αλιείας, κ. Chbaatores. Οι συναντήσεις αυτές φαίνεται ότι επιτέλους έδωσαν ώθηση στις διαπραγματεύσεις, και στις 30 Οκτωβρίου 2000 έλαβε χώρα νέα συνάντηση με τη μαροκινή αντιπροσωπεία. Επομένως είναι πολύ πρόσφατη. Γι' αυτό θεωρώ ότι πρέπει να καθορίσουμε μια πορεία, να μην επιδεικνύουμε υπέρμετρη αισιοδοξία, αλλά από την άλλη πλευρά, να μην επιδεικνύουμε παράλογη απαισιοδοξία.

<SPEAKER ID=227 NAME="Πρόεδρος">


<SPEAKER ID=228 NAME="Neil MacCormick">
Ερώτηση αριθ. 13, του κ. (H-0854/00):
<P>
Θέμα: Θεμελιώδη δικαιώματα και ποινική δικαιοσύνη Γνωρίζει το Συμβούλιο ότι οι συνθήκες προφυλάκισης αλλοδαπών οδηγών φορτηγών που συλλαμβάνονται σε λιμένες της Μάγχης αντιβαίνουν γενικά στους όρους της Ευρωπαϊκής Σύμβασης για τα Δικαιώματα του Ανθρώπου όσον αφορά τη σύλληψη και το δικαίωμα σε δίκαιη δίκη; Γνωρίζει το Συμβούλιο ότι υπάρχουν παρόμοιες σοβαρές ανησυχίες όσον αφορά το πορτογαλικό σύστημα ποινικής δικαιοσύνης; Προτίθεται συνεπώς το Συμβούλιο να αναστείλει οιαδήποτε πρόταση αμοιβαίας αναγνώρισης των αποφάσεων σε ποινικές υποθέσεις έως ότου όλα τα κράτη μέλη σεβαστούν πλήρως τις ελάχιστες απαιτήσεις στον τομέα των ανθρωπίνων δικαιωμάτων;

<SPEAKER ID=229 LANGUAGE="FR" NAME="Moscovici">
. (FR) Κύριε Πρόεδρε, κύριε βουλευτή, δεν έγκειται στην αρμοδιότητα του Συμβουλίου να αποφανθεί σχετικά με τις συμπεριφορές που αναφέρθηκαν από τον αξιότιμο βουλευτή, συμπεριφορές που σημειώθηκαν στο έδαφος του ενός ή του άλλου κράτους μέλους και οι οποίες αντιτάσσονται στις αρχές που ορίζει η Ευρωπαϊκή Σύμβαση για τα δικαιώματα του ανθρώπου, η οποία υπεγράφη και επικυρώθηκε από αυτές τις χώρες.
<P>
Ως προς την εφαρμογή της αρχής της αμοιβαίας αναγνώρισης των αποφάσεων σε ποινικές υποθέσεις, σύμφωνα με τα συμπεράσματα του Ευρωπαϊκού Συμβουλίου του Τάμπερε, θα πρέπει να σημειώσουμε ότι η αρχή αυτή πρέπει να επιτρέπει την ενίσχυση της συνεργασίας των κρατών μελών, αλλά και την προστασία των δικαιωμάτων των προσώπων. Η αρχή μιας αμοιβαίας αναγνώρισης των αποφάσεων σε ποινικές υποθέσεις προϋποθέτει αμοιβαία εμπιστοσύνη μεταξύ των κρατών μελών, αναφορικά με τα συστήματά τους για την ποινική δικαιοσύνη. Η εμπιστοσύνη αυτή θα βασίζεται ακριβώς στα ελάχιστα πρότυπα, κυρίως σε διαδικαστικά θέματα, των οποίων η έγκριση συνιστά προηγούμενο στην εφαρμογή της αμοιβαίας αναγνώρισης.
<P>
Τα κράτη μέλη της Ευρωπαϊκής Ένωσης έχουν ως κοινό χαρακτηριστικό την προσήλωση στις αρχές της ελευθερίας, της δημοκρατίας, του σεβασμού των ανθρωπίνων δικαιωμάτων και των θεμελιωδών ελευθεριών, καθώς και του κράτους δικαίου. Το Συμβούλιο θα εξακολουθήσει τις εργασίες του σε θέματα αμοιβαίας αναγνώρισης των αποφάσεων σε ποινικές υποθέσεις με προσήλωση σε αυτές τις αρχές, που περιέχονται στη Συνθήκη για την Ευρωπαϊκή Ένωση.

<SPEAKER ID=230 LANGUAGE="EN" NAME="MacCormick">
Κύριε Πρόεδρε, έχω στο έδρανό μου ένα έγγραφο που παρουσιάστηκε σε έναν από τους ψηφοφόρους μου στη φυλακή του Longuenesse στη βόρεια Γαλλία τρεις μήνες μετά την εκεί προφυλάκισή του ως υπόπτου για ένα αδίκημα σχετικό με ναρκωτικά. Το έγγραφο είναι στα γαλλικά - καμία μετάφραση ή διερμηνεία δεν παρασχέθηκε στο εν λόγω άτομο. Είναι προφυλακισμένος εδώ και πέντε μήνες. Έχω μία επιστολή από την αδελφή ενός άλλου ψηφοφόρου μου, η οποία μου εφιστά την προσοχή στο γεγονός ότι βρίσκεται στη φυλακή από τις 28 Μαρτίου 2000 ως ύποπτος για παρόμοιο αδίκημα.
<P>
Στους κρατούμενους αυτούς δεν παρέχεται καμία δυνατότητα να επιλέξουν οι ίδιοι τον δικηγόρο τους. Τους ορίζουν έναν συνήγορο υπεράσπισης, ο οποίος σπανίως μπαίνει στον κόπο να επισκεφθεί τα άτομα ή να τους εξηγήσει τις κατηγορίες.
<P>
Αυτοί είναι πολίτες της Σκοτίας, όπου, μετά από 110 μέρες προφυλάκισης, όποιο άτομο κατηγορείται για κάποιο αδίκημα πρέπει ή να παραπεμφθεί σε δίκη ή να αφεθεί ελεύθερο και να μην κατηγορηθεί ποτέ ξανά για αυτό το αδίκημα. Δεν έχουμε κοινά πρότυπα δικαιοσύνης στην Ευρωπαϊκή Ένωση και εφόσον έχουμε τόσο αποκλίνοντα πρότυπα και τόσο παντελή αδυναμία να ανταποκριθούμε στα πρότυπα του άρθρου 6 της Σύμβασης των Ανθρωπίνων Δικαιωμάτων, είναι απαράδεκτο να ζητάμε να προχωρήσουν οι προτάσεις του Συμβουλίου.

<SPEAKER ID=231 LANGUAGE="FR" NAME="Moscovici">
. (FR) Ναι, ήθελα απλώς να απαντήσω ότι η κατάρτιση ενός προγράμματος μέτρων με στόχο την εφαρμογή της αρχής της αμοιβαίας αναγνώρισης των αποφάσεων σε ποινικές υποθέσεις είναι δυνατή, ακριβώς επειδή διαθέτουμε ευαισθησία. Ακριβώς γι' αυτό τίθεται το θέμα.

<SPEAKER ID=232 LANGUAGE="EN" NAME="MacCormick">
Κύριε Πρόεδρε, η ερώτησή μου επί της διαδικασίας είναι ότι απομένουν είκοσι λεπτά από την Ώρα των Ερωτήσεων, υπάρχουν πολύ λίγα Μέλη στην Αίθουσα και δεν υπάρχει κίνδυνος να υπερβούμε το χρόνο. Σας ζητώ να δώσετε έγκριση να επιτραπούν δύο συμπληρωματικές ερωτήσεις.

<SPEAKER ID=233 NAME="Πρόεδρος">
Οι συμπληρωματικές ερωτήσεις πρέπει να είναι άλλων βουλευτών. Εσείς αναδιατυπώσατε την ερώτησή σας σύμφωνα με τον Κανονισμό.

<SPEAKER ID=234 NAME="Πρόεδρος">


<SPEAKER ID=235 NAME="Μιχαήλ Παπαγιαννάκη">
Ερώτηση αριθ. 14 του κ. (Η-0855/00):
<P>
Θέμα: Ενεργειακή πολιτική της ΕΕ "Το ενεργειακό θέμα στην Ευρώπη δεν αποτελεί κοινοτική αρμοδιότητα αλλά εθνική" δήλωσε πρόσφατα η Επίτροπος Ενέργειας. Στην αρχή των συζητήσεων για τη Διακυβερνητική Διάσκεψη (1996/1997), έγινε πρόταση να συμπεριληφθούν στη Συνθήκη του Αμστερνταμ ειδικές διατάξεις που θα άνοιγαν την πόρτα για την εκπόνηση μιας κοινής ενεργειακής πολιτικής. Η πρόταση απορρίφθηκε από τους 15, όπως άλλωστε και στη Συνθήκη του Μάαστριχτ. Φυσικά υπάρχουν δράσεις για την ενέργεια (η λευκή βίβλος, το πρόγραμμα SAVΕ, ένα δισ. Ευρώ από το 5ο πρόγραμμα έρευνας, εναλλακτικές μορφές ενέργειας κλπ.). Παρόλα αυτά όμως η συνολική ενεργειακή εξάρτηση της ΕΕ (γκάζι, πετρέλαιο, κάρβουνα και ουράνιο), σύμφωνα με όλες τις προβλέψεις, θα αυξάνεται στο μέλλον. Δεδομένου ότι οι εξελίξεις των αγορών πετρελαίου επιβάλλουν μια πιο δυναμική πολιτική της ΕΕ στον τομέα της ενέργειας, με ποιον τρόπο το Συμβούλιο θεωρεί ότι μπορεί να επιτύχει τη μείωση της πετρελαϊκής εξάρτησης της ευρωπαϊκής οικονομίας; Ελήφθησαν συγκεκριμένα μέτρα (π.χ. ασφάλεια εφοδιασμού, ενεργειακή αποτελεσματικότητα) ώστε οι οικονομίες των κρατών μελών να είναι λιγότερο ευαίσθητες στις έξωθεν κρίσεις; Ποια είναι τα μέσα και οι βραχυπρόθεσμες και μεσομακροπρόθεσμες προτεραιότητες του Συμβουλίου για την ενεργειακή απόδοση και την εξοικονόμηση ενέργειας;

<SPEAKER ID=236 LANGUAGE="FR" NAME="Moscovici">
. (FR) Το Συμβούλιο έχει επίγνωση της αυξανόμενης σημασίας της ολικής ενεργειακής εξάρτησης της Ευρωπαϊκής Ένωσης, και υπενθυμίζει στον αξιότιμο βουλευτή τα συμπεράσματά του, του Μαΐου του 2000.
<P>
Στο πλαίσιο αυτό, το Συμβούλιο προσδίδει την υψηλότερη προτεραιότητα στη συνέχιση των εργασιών του στους εξής τομείς: προώθηση των πηγών ανανεώσιμης ενέργειας, ενεργειακή αποτελεσματικότητα, ασφάλεια ενεργειακού εφοδιασμού και διαφοροποίηση των πηγών ενέργειας.
<P>
Όσον αφορά το ζήτημα των ανανεώσιμων ενεργειών, αυτήν την εποχή τα αρμόδια όργανα του Συμβουλίου εξετάζουν μια πρόταση σχετική με τον ηλεκτρισμό που προέρχεται από αυτόν τον τύπο ενέργειας, προκειμένου να επιτευχθεί συμφωνία κατά την επόμενη σύνοδο του Συμβουλίου το Δεκέμβριο, υπό την προϋπόθεση ότι το Ευρωπαϊκό Κοινοβούλιο θα έχει γνωμοδοτήσει εγκαίρως.
<P>
Ως προς την ενεργειακή αποτελεσματικότητα, κατά τη σύνοδο του Συμβουλίου τον περασμένο Μάιο, η Επιτροπή υπέβαλε σχέδιο δράσης. Βάσει του σχεδίου αυτού, το Συμβούλιο θα πρέπει να εγκρίνει, τον επόμενο Δεκέμβριο, συμπεράσματα που θα περιέχουν έναν κατάλογο πρωταρχικών δράσεων, οι οποίες θα επιτρέψουν ενδεχομένως στην Επιτροπή να αξιολογήσει τα θέματα για τα οποία τα κράτη μέλη επιθυμούν τη λήψη κοινοτικών μέτρων ή, αντίθετα, προτιμούν να περιοριστούν σε συντονισμένα μέτρα.
<P>
Επιπλέον, η Επιτροπή, στην ανακοίνωση που εξέδωσε στις 4 Οκτωβρίου 2000, για τον πετρελαϊκό εφοδιασμό της Ευρωπαϊκής Ένωσης, επισημαίνει ότι προτίθεται να παρουσιάσει, στο Ευρωπαϊκό Συμβούλιο του Γκέτεμποργκ, ένα σχέδιο ενεργειακής οικονομίας και διαφοροποίησης των πηγών ενέργειας που πρέπει ενδεχομένως να ενισχύει την ενεργειακή αποτελεσματικότητα, ιδιαίτερα όσον αφορά τα κτίρια και τις μεταφορές.
<P>
Ως προς την ασφάλεια του ενεργειακού εφοδιασμού, η Επιτροπή προτίθεται να παρουσιάσει, εντός του Νοεμβρίου 2000, μια Πράσινη Βίβλο για το μέλλον και τη θέση των διαφορετικών πηγών ενέργειας στο πλαίσιο μιας καλύτερης ασφάλειας ενεργειακού εφοδιασμού της Ευρωπαϊκής Ένωσης. Η ανακοίνωση αυτή θα αφορά τόσο την πυρηνική ενέργεια, όσο και τις ανανεώσιμες ενέργειες. Από τη στιγμή της παρουσίασής της, το Συμβούλιο δεν θα παραλείψει να της αποδώσει την υψηλότερη προτεραιότητα. Εξάλλου η Προεδρία συγκάλεσε διάσκεψη για την ασφάλεια των εφοδιασμών, στις 24 Νοεμβρίου 2000, στο Παρίσι.
<P>
Αυτές είναι κάποιες απαντήσεις που θέλησα να σας δώσω σχετικά με την ενεργειακή πολιτική της Ευρωπαϊκής Ένωσης.

<SPEAKER ID=237 LANGUAGE="FR" NAME="Παπαγιαννάκης">
Κύριε Προεδρεύοντα του Συμβουλίου, δεν σας κρύβω ότι στόχος της ερώτησής μου ήταν καταρχάς η διάθεση ενός καταλόγου έργων κι ενός χρονοδιαγράμματος. Τα παρουσιάσατε και σας ευχαριστώ γι' αυτό, αλλά ήταν επίσης για να δούμε εάν μπορείτε να δώσετε πληροφορίες ή εκτιμήσεις ότι το Συμβούλιο μπορεί ίσως να προβεί σε μια ενισχυμένη συνεργασία, σε ένα είδος κοινοτικοποίησης της ενεργειακής πολιτικής, δεδομένου, όπως είδαμε και κατά την τελευταία κρίση, ότι τα κράτη μέλη προχωρούν σε διαφορετικά επίπεδα και ανταγωνίζονται μεταξύ τους, τόσο για τους εφοδιασμούς όσο και για τις τιμές, και ότι το αποτέλεσμα είναι μάλλον αξιοθρήνητο για το σύνολο της Ευρώπης.
<P>
Δεν σας κρύβω επίσης ότι ίσως αναζητούσα ιδέες. Ορισμένοι συνάδελφοι πρότειναν - και προσυπογράφω την πρότασή τους - τη διάθεση πληροφοριών, προθέσεων που για παράδειγμα θα στρέφονταν προς μια πολιτική που θα επέβαλε το ευρώ ως μέσο πληρωμής του πετρελαίου σε ορισμένες χώρες. Αυτά ακριβώς τα ζητήματα με ενδιαφέρουν κυρίως, και ενδιαφέρουν πολλούς νομίζω, όλους τους πολίτες της Ένωσης, διότι δεν πρόκειται απλά για ζήτημα ποσοτικής εξάρτησης, πρόκειται επίσης για ζήτημα οικονομικής και δημοσιονομικής εξάρτησης.

<SPEAKER ID=238 LANGUAGE="FR" NAME="Moscovici">
. (FR) Πρόκειται για ενδιαφέρουσες προτάσεις που χρήζουν συζήτησης, αλλά δεν μπορώ να απαντήσω εξ ονόματος του Συμβουλίου εδώ. Όντως, πιστεύω ότι σε ενεργειακά θέματα γενικά πρέπει να αναζητήσουμε προϋποθέσεις για μια καλύτερη κοινή έκφραση, καθώς πρόκειται πραγματικά για προβλήματα που ασφαλώς θα έπρεπε να αντιμετωπίζονται τουλάχιστον με συντονισμό στους κόλπους της Ευρωπαϊκής Ένωσης.

<SPEAKER ID=239 NAME="Πρόεδρος">


<SPEAKER ID=240 NAME="Κωνσταντίνου Αλυσσανδράκη">
Ερώτηση αριθ. 15 του κ. (Η-0858/00)
<P>
Θέμα: Νέο νομοσχέδιο των ΗΠΑ επιβολής εμπάργκο στην Κούβα Θύελλα διαμαρτυριών έχει προκαλέσει στην Κούβα αλλά και σε ευρωπαϊκές χώρες το νέο νομοσχέδιο που βρίσκεται σε διαδικασία ψήφισης στις ΗΠΑ. Με το πρόσχημα της άρσης απαγόρευσης στις πωλήσεις ειδών πρώτης ανάγκης, φαρμάκων και ιατρικού εξοπλισμού από τις ΗΠΑ στην Κούβα; εντείνεται ουσιαστικά το εμπάργκο και πολλαπλασιάζονται τα εμπόδια στις συναλλαγές όπως η ενίσχυση των περιορισμών που αφορούν τα ταξίδια Αμερικανών στην Κούβα, ή οι απαράδεκτες, για τους κανόνες διεθνούς εμπορίου, ρυθμίσεις για τη μη χρηματοδότηση των πωλήσεων από οργανισμούς και τράπεζες των ΗΠΑ, και η εγγύησή τους από τρίτες χώρες ή η πληρωμή τους με μετρητά.
<P>
Τι πρωτοβουλίες πρόκειται να λάβει το Συμβούλιο προκειμένου να σταματήσει η ψήφιση αυτού του νομοσχεδίου των ΗΠΑ που παραβιάζει τους κανόνες του διεθνούς εμπορίου, και σε τι ενέργειες πρόκειται να προβεί για τη συνολική άρση του εμπάργκο σε βάρος της Κούβας και την αποκατάσταση ομαλών εμπορικών συναλλαγών της χώρας αυτής με όλες τις χώρες και ιδιαίτερα τα κράτη μέλη της ΕΕ;

<SPEAKER ID=241 LANGUAGE="FR" NAME="Moscovici">
. (FR) Τα μέτρα στα οποία αναφέρεται ο αξιότιμος βουλευτής περιέχονται στο σχέδιο νόμου για τον προϋπολογισμό, το οποίο υπέγραψε ο πρόεδρος Κλίντον στις 28 Οκτωβρίου 2000. Η θέση της Ένωσης για τα εξωχώρια μέτρα που έλαβαν οι Ηνωμένες Πολιτείες, δεν έχει αλλάξει. Πιστεύω ότι τα μέλη του Ευρωπαϊκού Κοινοβουλίου τη γνωρίζουν καλά. Η Ένωση την υπενθυμίζει στις Ηνωμένες Πολιτείες με κάθε ευκαιρία. Πρέπει ωστόσο να παρατηρήσουμε, με λύπη, ότι η αμερικάνική κυβέρνηση δεν έχει δώσει ακόμα συνέχεια στις ίδιες τις δεσμεύσεις της, στο πλαίσιο της συμφωνίας που συνάφθηκε κατά τη σύνοδο κορυφής του Λονδίνου, το Μάιο του 1998. Καλούμε την αμερικανική κυβέρνηση να το πράξει, καθώς θεωρούμε ότι πρόκειται για βασικό σημείο της επίλυσης αυτής της διαφοράς.
<P>
Ο στόχος της Ευρωπαϊκής Ένωσης όσον αφορά την Κούβα, όπως διατυπώθηκε στην κοινή πρόταση για την Κούβα, που εγκρίθηκε από το Συμβούλιο στις 2 Δεκεμβρίου 1996, συνίσταται στην ενθάρρυνση μιας διαδικασίας ειρηνικής μετάβασης στο δημοκρατικό πλουραλισμό, στο σεβασμό των δικαιωμάτων του ανθρώπου και των θεμελιωδών ελευθεριών, καθώς και μιας διαρκούς ανόρθωσης και βελτίωσης του βιοτικού επιπέδου του λαού της Κούβας. Επίσης, ο στόχος αυτός περιλαμβάνει την παρότρυνση του καθεστώτος της Κούβας να εναρμονίσει, την εθνική νομοθεσία, καθώς και την εφαρμογή της, με τα διεθνή πρότυπα.
<P>
Στο πνεύμα αυτό αποφασίσαμε, κατά την ψηφοφορία επί του ψηφίσματος για το εμπάργκο στο πλαίσιο της τρίτης επιτροπής της Γενικής Συνέλευσης των Ηνωμένων Εθνών που συγκλήθηκε στις 9 του περασμένου Νοεμβρίου, να απευθύνουμε έκκληση στις αρχές της Κούβας, προκειμένου να συνεργαστούν πλήρως με τους διεθνείς οργανισμούς που υπερασπίζονται τα δικαιώματα του ανθρώπου. Η Ευρωπαϊκή Ένωση παρατηρεί με ικανοποίηση ότι η Κούβα συνέχισε την ευρεία δραστηριοποίησή της σε διαφορετικά διεθνή και περιφερειακά φόρα. Αναγνωρίζει επίσης ότι ελήφθησαν μέτρα από την κυβέρνηση της Κούβας για την ομαλότερη οικονομική ένταξη της χώρας στην περιοχή. Η Ένωση υπογραμμίζει την ανάγκη για ένα σταδιακό και μη αντιστρέψιμο άνοιγμα της οικονομίας της Κούβας προς το εξωτερικό. Εκφράζει την επιθυμία της να αποτελέσει εταίρο της Κούβας, στο πλαίσιο της εν λόγω διαδικασίας.
<P>
Τέλος, η Ευρωπαϊκή Ένωση σημειώνει με ανησυχία τις παρατηρήσεις των επιτόπου υπηρεσιών και των προγραμμάτων των Ηνωμένων Εθνών. Καταδικάζει τις αρνητικές, συχνά δραματικές συνέπειες του αμερικανικού οικονομικού αποκλεισμού για τον κουβανέζικο λαό, ιδιαίτερα για τις γυναίκες και τα παιδιά.

<SPEAKER ID=242 NAME="Αλυσανδράκης">
Κύριε προεδρεύοντα, ευχαριστώ για την απάντηση. Συγκράτησα στην απάντησή σας κάποια σχόλια σε σχέση με το ότι στην Κούβα δεν γίνονται σεβαστά τα ανθρώπινα δικαιώματα και οι θεμελιώδεις ελευθερίες. Βεβαίως, υποψιάζεστε ότι δεν συμφωνώ με αυτή την άποψη, αλλά έτσι και αλλιώς θεωρώ ότι μια τέτοια κρίση αποτελεί παρέμβαση στα εσωτερικά μιας χώρας. Και, από την μορφή της τοποθέτησής σας αυτής, αναρωτιέμαι εάν τελικά υπάρχει διαφορά ανάμεσα στον τελικό στόχο της πολιτικής της Ευρωπαϊκής Ένωσης απέναντι στην Κούβα και στον τελικό στόχο της αμερικανικής πολιτικής απέναντι στην Κούβα. Μου φαίνεται ότι και οι δυο επιθυμούν την ανατροπή του σοσιαλιστικού καθεστώτος αυτής της χώρας.

<SPEAKER ID=243 LANGUAGE="FR" NAME="Moscovici">
. (FR) Είναι περίεργο που προκύπτουν προβλήματα μετάφρασης, έχω την αίσθηση ότι δεν πρόκειται διόλου γι' αυτά που είπα. Υπενθύμισα τις πολύ σαφείς διαφορές μεταξύ των Ηνωμένων Πολιτειών και της Ευρώπης, σχετικά με τα εξωχώρια μέτρα που έλαβαν οι Ηνωμένες Πολιτείες. Παρατήρησα με ικανοποίηση, εξ ονόματος του Συμβουλίου ότι η Κούβα εξακολούθησε την ευρεία δραστηριοποίησή της σε διαφορετικά διεθνή και περιφερειακά φόρα. Αναγνώρισα ότι η κυβέρνηση της Κούβας έλαβε μέτρα για την ομαλότερη οικονομική ένταξη της χώρας στην περιοχή και εξέφρασα την επιθυμία της Ευρώπης να αποτελέσει εταίρο της Κούβας στο πλαίσιο της διαδικασίας αυτής. Τέλος, υπενθύμισα ότι η Ευρωπαϊκή Ένωση σημειώνει με ανησυχία τις παρατηρήσεις που έκαναν επί τόπου οι υπηρεσίες και τα προγράμματα των Ηνωμένων Εθνών, και καταδικάζει επομένως τις αρνητικές και συχνά δραματικές συνέπειες που έχει ο αμερικανικός οικονομικός αποκλεισμός στο λαό της Κούβας. Επομένως, μάλλον είπα το αντίθετο από αυτό που μόλις είπατε.
<P>
Συγχρόνως, πρέπει να σας υπενθυμίσω τη θέση της Ευρωπαϊκής Ένωσης έναντι της Κούβας, όπως διατυπώθηκε από το Συμβούλιο, στις 2 Δεκεμβρίου 1996, η οποία συνίσταται στην ενθάρρυνση μιας διαδικασίας ειρηνικής μετάβασης στο δημοκρατικό πλουραλισμό, στο σεβασμό των δικαιωμάτων του ανθρώπου και των θεμελιωδών ελευθεριών, καθώς και μιας διαρκούς ανόρθωσης και βελτίωσης του βιοτικού επιπέδου του κουβανέζικου λαού. Επομένως δεν υφίσταται τοποθέτηση σχετικά με τη φύση του καθεστώτος, αλλά ίσως κάποια σειρά ενθαρρύνσεων ή παροτρύνσεων για την εξέλιξη των πρακτικών του καθεστώτος αυτού.
<P>
Εάν δεν διακρίνετε τη διαφορά μεταξύ αυτού και της μιας ή της άλλης θέσης, είναι ίσως επειδή υπάρχει κάποια έλλειψη κατανόησης, ενδεχομένως εκούσια.

<SPEAKER ID=244 NAME="Πρόεδρος">


<SPEAKER ID=245 NAME="Ευστράτιου Κόρακα">
Ερώτηση αριθ. 16 του κ. (Η-0859/00)
<P>
Θέμα: Έκθεση του ΟΗΕ σχετικά με την εκμετάλλευση των γυναικών Σύμφωνα με έκθεση του ΟΗΕ, ζωγραφίζεται με τα πιο σκοτεινά χρώματα η εικόνα των γυναικών στον κόσμο. Δεκάδες εκατομμύρια ανεπιθύμητων κυήσεων, επισφαλών αμβλώσεων, βιασμών, κακοποιήσεων, παιδοκτονιών και εγκλημάτων τιμής. Συγκεκριμένα η έκθεση αναφέρει ότι 60 εκατ. κορίτσια αναφέρονται ως αγνοούμενα, 5000 γυναίκες δολοφονούνται κάθε χρόνο για λόγους τιμής, ενώ γύρω στα 4 εκατ. γίνονται αντικείμενο αγοραπωλησίας για να υπηρετήσουν τη βιομηχανία του σεξ, και όσες καταφέρουν να ξεφύγουν καταλήγουν να εργάζονται κάτω από άθλιες συνθήκες. Σημαντικό στοιχείο της έκθεσης αποτελεί η αναφορά ότι μια στις τρεις γυναίκες ανά τον κόσμο έχει πέσει θύμα κακοποίησης, βιασμού ή αναγκαστικού σεξ τουλάχιστον μια φορά στη ζωή της, ενώ οι δράστες μένουν ατιμώρητοι.
<P>
Τι μέτρα πρόκειται να λάβει η Επιτροπή ώστε να σταματήσει αυτή η απαράδεκτη κατάσταση αισχρής εκμετάλλευσης, κακοποίησης και εμπορίου ανθρώπινης σάρκας και για να καταργηθούν οι όποιες διακρίσεις σε βάρος των γυναικών;

<SPEAKER ID=246 LANGUAGE="FR" NAME="Moscovici">
. (FR) Όσον αφορά το επεισόδιο όπου ενεπλάκησαν ελληνικά και τουρκικά αεροσκάφη, κατά την άσκηση Destined Glory, πρέπει να τονιστεί ότι εντάσσεται στο πλαίσιο μιας άσκησης του ΝΑΤΟ μεταξύ δυο μελών της Ατλαντικής Συμμαχίας. Επομένως έγκειται στο ΝΑΤΟ να λάβει τα μέτρα που θα κρίνει κατάλληλα ώστε να μην επαναληφθούν τέτοια συμβάντα. Εξάλλου, το επεισόδιο αυτό δεν συζητήθηκε στους κόλπους του Συμβουλίου της Ευρωπαϊκής Ένωσης.
<P>
Ως προς την ουσία των αντιδικιών μεταξύ της Ελλάδας και της Τουρκίας, στο Αιγαίο πέλαγος, το Συμβούλιο υπενθυμίζει τα συμπεράσματα του Ευρωπαϊκού Συμβουλίου του Ελσίνκι, τα οποία επιμένουν στην αρχή της ειρηνικής διευθέτησης των διαφορών, σύμφωνα με το Χάρτη των Ηνωμένων Εθνών, και καλούν άμεσα τις υποψήφιες χώρες να καταβάλλουν κάθε προσπάθεια για να διευθετήσουν τις ενδεχόμενες συνοριακές διαφορές τους, καθώς και άλλα ζητήματα του ίδιου τύπου. Σε διαφορετική περίπτωση, οφείλουν να εκφράσουν τις διαφορές τους ενώπιον του Δικαστηρίου σε εύλογη χρονική προθεσμία. Από σήμερα έως το τέλος του 2004, το αργότερο, το Ευρωπαϊκό Συμβούλιο θα προβεί σε απολογισμό της κατάστασης όσον αφορά τις διαφορές που ενδεχομένως παραμένουν, ιδιαίτερα ως προς τις επιπτώσεις τους στη διαδικασία προσχώρησης και προκειμένου να προωθηθεί η διευθέτησή τους μέσω του Διεθνούς Δικαστηρίου.
<P>
Σε γενικές γραμμές, τα ζητήματα τα σχετικά με τη διευθέτηση των ελληνοτουρκικών διαφορών, αποτελούν τμήμα του ενισχυμένου πολιτικού διαλόγου, στο πλαίσιο της προενταξιακής στρατηγικής της Τουρκίας και της εταιρικής σχέσης προσχώρησης που πρόσφατα πρότεινε η Επιτροπή, της οποίας την ταχεία έγκριση - το επιβεβαιώνω - επιθυμεί η γαλλική Προεδρία του Συμβουλίου. Επιπλέον, το Συμβούλιο εκφράζει ικανοποίηση για το γεγονός ότι οι υπουργοί Εξωτερικών της Ελλάδας και της Τουρκίας, κατά τη συνάντησή τους στη Βουδαπέστη, στις 31 Οκτωβρίου, συμφώνησαν για τη συνέχιση της εφαρμογής μέτρων οικοδόμησης εμπιστοσύνης, στο πλαίσιο του ΝΑΤΟ και σε διμερές επίπεδο.

<SPEAKER ID=247 NAME="Κόρακας">
Κύριε Πρόεδρε, καταρχήν θεωρούμε απαράδεκτο το ότι, όπως είπε ο κ. προεδρεύων, η ελληνική κυβέρνηση δεν έφερε το θέμα στο Συμβούλιο, παρά το δικαιολογημένο θόρυβο που ξεσηκώθηκε στην Ελλάδα.
<P>
Δεύτερον, στην απάντησή του το Συμβούλιο παραπέμπει ως Πόντιος Πιλάτος στο ΝΑΤΟ, χωρίς να πάρει θέση απέναντι στην προκλητική αμφισβήτηση των κυριαρχικών δικαιωμάτων της Ελλάδας από την Τουρκία, αμφισβήτηση που εκδηλώθηκε αυτή τη φορά με την ευκαιρία άσκησης του ΝΑΤΟ. Δεν καταλαβαίνει όμως το Συμβούλιο ότι πρόκειται για ένα πρόβλημα άκρως πολιτικό και ότι είναι απαράδεκτο να τηρεί στάση ίσων αποστάσεων απέναντι στο θύμα και στο θύτη;
<P>
Επίσης, είναι γεγονός ότι η Τουρκία αμφισβητεί το ελληνικό FIR των 10 μιλίων και των αεροδιαδρόμων πάνω από την Λήμνο και την Ικαρία, πράγματα που έχουν ρυθμιστεί και με τις συνθήκες Λωζάνης και Μοντρέ, αλλά και με τις διακρατικές συνθήκες Τουρκίας-Ιταλίας, Ιταλίας-Ελλάδας.
<P>
Τρίτον, δεν παίρνει υπόψη το ίδιο το νομικό συμβούλιο του ΝΑΤΟ, που γνωμοδότησε υπέρ των παραπάνω δικαιωμάτων της Ελλάδας σύμφωνα με τις διεθνείς συνθήκες, άσχετα εάν στη συνέχεια το ΝΑΤΟ, κάτω από την πίεση της Τουρκίας, τροποποποίησε την τελευταία στιγμή την άσκηση του. Το ίδιο το νομικό συμβούλιο του ΝΑΤΟ!
<P>
Τέταρτο, τέλος, δεν νομίζει ότι με την απάντησή του ενθαρρύνει την Τουρκία, υποψήφιο μέλος της Ευρωπαϊκής Ένωσης, στη σημερινή πολιτική της αμφισβήτησης των κυριαρχικών δικαιωμάτων της Ελλάδας, μέλους της Ευρωπαϊκής Ένωσης, αναγνωρίζοντας έμμεσα ότι υπάρχουν συνοριακά προβλήματα, που είναι λυμένα, όπως είπαμε, με βάση διεθνείς συνθήκες;

<SPEAKER ID=248 LANGUAGE="FR" NAME="Moscovici">
. (FR) Υπενθύμισα τι έπραξε ή τι δεν έπραξε το Συμβούλιο, τι όφειλε να πράξει, ή πίστευε ότι όφειλε να πράξει, αλλά κατά τα άλλα, πιστεύω ότι υφίσταται πλέον πλαίσιο για να αντιμετωπίσουμε τα ιδιαίτερα αυτά προβλήματα, υφίστανται δηλαδή τα συμπεράσματα του Ελσίνκι, τα οποία υπενθυμίζω ότι συνιστούν τον κοινό μας κανόνα δεδομένου ότι εγκρίθηκαν - είναι αυτονόητο - ομόφωνα, από όλα τα κράτη μέλη. Σε αυτά έγκειται η εντολή που ανέλαβε το Συμβούλιο για τη συνέχεια της εξέτασης της εν λόγω υποψηφιότητας, που σήμερα ήδη απετέλεσε αντικείμενο μιας μακράς και εκ βάθρων συζήτησης.

<SPEAKER ID=249 NAME="Πρόεδρος">
Πρέπει να σας ανακοινώσω, κύριοι βουλευτές - αν και είστε λίγοι, θα κάνω αυτή την επίσημη δήλωση - ότι για πρώτη φορά κατά τη διάρκεια της νομοθετικής περιόδου μάς δόθηκε χρόνος να εξαντλήσουμε την Ώρα των Ερωτήσεων. Δεν γνωρίζω αν έμειναν όλοι ικανοποιημένοι, όμως πρόκειται για ένα γεγονός σχεδόν ιστορικό, το οποίο σημειώνουμε δεόντως.
<P>
Η Ώρα των Ερωτήσεων έληξε.
<P>
(Η συνεδρίαση διακόπτεται στις 18.55 και συνεχίζεται στις 21.00)

<CHAPTER ID=9>
Βοήθεια για την ανοικοδόμηση (συνέχεια)
<SPEAKER ID=250 NAME="Πρόεδρος">
Η ημερήσια διάταξη προβλέπει τη συνέχιση της κοινής συζήτησης σχετικά με τη βοήθεια για την ανοικοδόμηση.

<SPEAKER ID=251 NAME="Φώλιας">
Κύριε Πρόεδρε, κύριε Επίτροπε, κύριοι συνάδελφοι, η Επιτροπή θα πρέπει καταρχήν να εφαρμόσει στις προτάσεις της τα συμπεράσματα της Φέιρα. Για όλους εμάς που βρισκόμαστε στην Ευρωπαϊκή Ένωση και υποτίθεται ότι έχουμε μια υπεύθυνη θέση παρουσιάζεται μια μεγάλη πρόκληση. Θεωρώ ότι έχουμε την ιστορική ευκαιρία σήμερα να αποδείξουμε ότι οι πράξεις μας συμπίπτουν με την κατάθεση αγαθών προθέσεων προς την πλευρά των Δυτικών Βαλκανίων. Τα ποσά τα οποία θα πρέπει να διατεθούν για τα Βαλκάνια θα πρέπει να θυμίζουν σε ποιότητα και σε ποσότητα ένα νέο σχέδιο Μάρσαλ· να είναι τόσα ώστε να μπορέσουν να αποτελέσουν ένα εφαλτήριο για ένα καινούργιο ξεκίνημα για τις χώρες των Δυτικών Βαλκανίων. Και θα πρέπει να έχουμε στο νου μας ότι οι χώρες των Δυτικών Βαλκανίων δεν αποτελούν τρίτες χώρες, αλλά είναι χώρες υποψήφιες για ένταξη στην Ευρωπαϊκή Ένωση, και σαν τέτοιες θα πρέπει να τις αντιμετωπίζουμε.
<P>
Είναι αλήθεια ότι η Ευρωπαϊκή Ένωση συχνά κατηγορείται πως ενώ υπόσχεται βοήθεια σε χώρες οι οποίες έχουν πληγεί από διάφορες θεομηνίες ή καταστροφές, αργεί τόσο πολύ να καταθέσει, να υλοποιήσει αυτές τις οικονομικές υποσχέσεις, που είτε δίνει την εντύπωση ότι μετάνιωσε για τις υποσχέσεις που έδωσε είτε όταν δώσει τα χρηματικά ποσά είναι πάρα πολύ αργά. Ευτυχώς, υπάρχει μια φωτεινή εξαίρεση στον κανόνα αυτόν, ο οποίος είναι πράγματι κανόνας. Αυτή η εξαίρεση είναι το Γραφείο Ανασυγκρότησης που έχει την έδρα του στην Θεσσαλονίκη και επιχειρησιακό κέντρο στο Κοσσυφοπέδιο. Αφενός μεν αυτό το γραφείο καλύπτει την απόφαση της Επιτροπής για αποκέντρωση, αφετέρου δε έχει να παρουσιάσει εξαιρετικά αποτελέσματα διαχειρίσεως στο έργο που κάνει. Έχει ήδη υπογράψει συμβάσεις για το 90% του προϋπολογισμού του 2000, πράγμα εκπληκτικό. Έχει ήδη εκταμιεύσει περίπου το 30% των ποσών που έχουν διατεθεί για το 2000. Και κάτι πρωτοφανές: για το 2001 έχουν ζητήσει μείωση των δαπανών για μισθοδοσία. Προτείνω λοιπόν, κύριε Πρόεδρε, κύριε Επίτροπε, κυρίες και κύριοι, όχι μόνον να αφήσουμε αυτούς τους ανθρώπους, οι οποίοι έχουν τόσο κέφι και τόσο μεράκι, να κάνουν τη δουλειά τους όπως την κάνουν, όχι μόνον να μην διαταράξουμε τον τρόπο που λειτουργεί αυτό το Γραφείο, δίνοντά τους βεβαίως την ευθύνη και για την Ομοσπονδιακή Δημοκρατία της Γιουγκοσλαβίας και όπου αλλού χρειάζεται, αλλά και να τους ζητήσουμε να δώσουν τεχνογνωσία και σε άλλες επιτροπές, οι οποίες ξέρουμε πάρα πολύ καλά πόσο άσχημα δουλεύουν, πόσο αναποτελεσματικά και με πόσο φτωχά αποτελέσματα. Θέλω να πιστεύω λοιπόν ότι μέσα από αυτές τις γνωμοδοτήσεις θα μπορέσουμε να δώσουμε κάτι καλύτερο για αυτή την περιοχή, η οποία χειμάζεται και έχει προβλήματα.

<SPEAKER ID=252 LANGUAGE="DE" NAME="Swoboda">
Κύριε Επίτροπε, κυρίες και κύριοι συνάδελφοι, οι λίγοι που καταφέρατε να έρθετε εδώ, θα ήθελα φυσικά καταρχάς να συγχαρώ τους εισηγητές της έκθεσης, ιδιαιτέρως τον εισηγητή που βρίσκεται εδώ, για τη δουλειά τους και για την πολύ καλή συνεργασία.
<P>
Ο προλαλήσας μίλησε για ένα είδος σχεδίου Marshall αναφορικά με αυτή την περιοχή και κατά την άποψή μου πολύ σωστά. Όταν κάποιος δίνει χρήματα έχει και το προνόμιο να καθορίζει σαφώς τους πολιτικούς στόχους, κάτι που έχει ήδη κάνει ο κύριος Επίτροπος. Θα ήθελα σήμερα για άλλη μια φορά, εξ ονόματος της Oμάδας μου, να το σκιαγραφήσω αυτό με δυο λόγια.
<P>
Πρώτον: δυστυχώς, όπως και στο παρελθόν, στην περιοχή αυτή δεν υπάρχει δέον σεβασμός για τα ανθρώπινα δικαιώματα και για τα δικαιώματα των μειονοτήτων. Αυτό είναι γεγονός. Ως εκ τούτου, πρώτος στόχος μας θα πρέπει να είναι η παροχή βοήθειας εκεί που μπορούμε και εκεί που βλέπουμε ότι υπάρχει θέληση να γίνουν στο μέλλον περισσότερο αποδεκτά τα ανθρώπινα δικαιώματα και τα δικαιώματα των μειονοτήτων.
<P>
Δεύτερον: σε αυτή την περιοχή οι διεθνείς συμφωνίες ολοένα και αμφισβητούνται, τελευταία επίσης και η συμφωνία του Ντέιτον. Όταν σκέφτομαι τις εκλογές στη Βοσνία - Ερζεγοβίνη, ένα από τα πιο λυπηρά φαινόμενα που συνόδευσαν αυτή την εκλογική διαδικασία είναι ότι επιφανείς πολιτικοί αποστασιοποιήθηκαν από το Ντέιτον, όχι υπό την έννοια της συνέχισης μιας πορείας προς μια μεγαλύτερη σταθεροποίηση, αλλά υπό την έννοια της αποσταθεροποίησης. Εδώ πρέπει να πούμε ένα μεγάλο όχι. Στο σεβασμό των διεθνών συμφωνιών - σε σχέση και με το Ντέιτον - υπάγεται επίσης και η συνεργασία με το δικαστήριο της Χάγης. Εδώ πρέπει να δείξουμε αποφασιστικότητα - καίτοι ένα βαθμό ανοχής - και έναντι του Κοστούνιτσα, τον οποίο περιμένουμε να υποδεχθούμε αύριο εδώ και έναντι των νέων αρχών της Γιουγκοσλαβίας. Υπάρχουν ορισμένα θετικά μηνύματα, αλλά σίγουρα δεν είναι αρκετά.
<P>
Τρίτον: καμία μονομερής αλλαγή των συνόρων. Αυτό ισχύει τόσο για το Μαυροβούνιο όσο και για το Κοσσυφοπέδιο. Και εδώ πρέπει να αρθρώσουμε ένα σαφή και μονοσήμαντο λόγο. Πάνω σε αυτό θα ήθελα να πω ότι πρέπει να δώσουμε μια ευκαιρία στη νέα Γιουγκοσλαβία. Ελπίζω να την εκμεταλλευτεί. Δεν αποκλείω αλλαγές των συνόρων, παρά μόνο για την περίπτωση όπου γίνονται μονομερώς από τον οποιονδήποτε. Τέτοιες αλλαγές πρέπει να γίνονται μόνο κατόπιν συμφωνιών.
<P>
Τέταρτον, κάτι πολύ σημαντικό για εμάς: παρότι χαράσσονται νέα σύνορα υπάρχουν πάντα κάποιοι που εύκολα τα ξεπερνούν και αναφέρομαι σε όλες τις εγκληματικές οργανώσεις και τις δραστηριότητές τους. Αυτές δεν αναγνωρίζουν σύνορα. Οι διασυνοριακές παράνομες δραστηριότητες είτε στον τομέα των ναρκωτικών, είτε της διασυνοριακής συνεργασίας ή του σωματεμπορίου πρέπει να καταπολεμηθούν από εμάς.
<P>
Τα σύνορα υπάρχουν εκεί για να καταργηθούν, αλλά όχι με εγκληματικές δραστηριότητες, οι οποίες δυστυχώς και σε αυτή την περιοχή ξεπερνούν σε έκταση όλες τις άλλες στους υπόλοιπους τομείς. Υπό αυτή την έννοια, τούτα αποτελούν πολιτικούς στόχους τους οποίους πρέπει και να επιτύχουμε με τη βοήθεια των χρηματοδοτικών πόρων και των μέσων που δημιουργήσαμε τώρα. Έχω την άποψη ότι συμφωνούμε με την Επιτροπή και το Συμβούλιο ότι μέσα στα επόμενα χρόνια πρέπει να προσπαθήσουμε με μεγάλη συνέπεια και με όλα τα μέσα για την επίτευξη αυτού του στόχου. Εξάλλου, τα χρήματά μας δεν πρέπει να εισρεύσουν εκεί όπου δεν υπάρχει καλή θέληση.

<SPEAKER ID=253 NAME="Σουλαδάκης">
Κύριε Πρόεδρε, αύριο στο Κοινοβούλιό μας θα έρθει και θα μιλήσει ο κ. Κοστούνιτσα, ο νέος Πρόεδρος της Ομοσπονδιακής Δημοκρατίας της Γιουγκοσλαβίας. Αυτή η παρουσία σημειολογικά μπορεί να δώσει μια προοπτική για την συνολική πολιτική που ακολουθούμε. Μια δεύτερη παρατήρηση είναι ότι οι προηγούμενοι ομιλητές με κάποιο παράπονο είπαν ότι πληρώνει η Ευρωπαϊκή Ένωση, αλλά η Αμερική ακούγεται. Μα είναι λογικό αυτό, γιατί πολιτικές πράξεις στην μεν Βοσνία έχει κάνει η Αμερική με την συμφωνία Ντέιτον, πολιτικές δε πράξεις στο Κοσσυφοπέδιο έχει κάνει πάλι η Αμερική με την πρωτοβουλία που ανέλαβε σε σχέση με τους βομβαρδισμούς και οτιδήποτε άλλο.
<P>
Τι σημαίνει αυτό για μάς; Ότι η πολιτική πρέπει να προηγηθεί ή εν πάση περιπτώσει να κινηθεί παράλληλα για να έχει πολιτικούς στόχους. Ποιοι πρέπει να είναι αυτοί οι πολιτικοί στόχοι; Είναι σαφές ότι το θεσμικό μέρος, η σωστή λειτουργία της δημοκρατίας, είναι προτεραιότητα στην ευρύτερη περιοχή. Διότι αυτή η σωστή λειτουργία της δημοκρατίας θα δημιουργήσει τις προϋποθέσεις να σεβαστούν τις μειονότητες στις διάφορες περιοχές. Αυτή η σωστή λειτουργία της δημοκρατίας θα λειτουργήσει υπέρ της ομαλότητας στην περιοχή. Όμως, πρέπει να στηριχθεί και σε πρόσωπα. Πρέπει να δούμε ότι σε πάρα πολλές περιπτώσεις, πρόσωπα που εξυπηρέτησαν σκοπιμότητες σα αυτή την μεταβατική περίοδο δεν ήσαν υγιείς εκφράσεις της πολιτικής ζωής στην περιοχή. Υπό την έννοια αυτή, πρέπει να αναθεωρήσουμε μια αντίληψη για πρόσωπα, πράγματα και καταστάσεις.
<P>
Δεύτερο θέμα που θα ήθελα να θίξω είναι ό,τι έχει σχέση με την στρατηγική στην περιοχή. Σαφέστατα η ενοποίηση των πολιτικών με τις οικονομικές και τις θεσμικές προοπτικές είναι μια θετική εξέλιξη. Όμως, οι θετικές εξελίξεις για να έχουν και άλλο αποτέλεσμα πρέπει να έχουν στρατηγικό ορίζοντα και όψη. Από την άποψη αυτή, θεωρώ ότι η επαναφορά ενός ζητήματος που έχει λήξει πριν από ένα χρόνο περίπου με την έκθεση Pack όσον αφορά την έδρα του Γραφείου Ανασυγκρότησης δεν προσφέρει θετικές υπηρεσίες. Και θα ήταν σωστό ο Επίτροπος Patten, ο οποίος έχει μεγάλη εμπειρία ­ για να μην πω σοφία ­ στον χειρισμό διεθνών κρίσεων, μαζί με τις επισκέψεις που έχει κάνει σε διάφορες περιοχές της Βαλκανικής να πάει στην έδρα του Γραφείου Ανασυγκρότησης, να πάει στη Θεσσαλονίκη να δει πώς δουλεύει αυτή η υπηρεσία. Υπό την έννοια αυτή, συμφωνώ με όσα είπε ο συνάδελφος Φώλιας και τα επαναλαμβάνω.
<P>
Εν πάση περιπτώσει, τέλειωσε το κομμάτι της γκρίνιας και θα πάμε στο κομμάτι το θετικό. Η έκθεση Lagendijk, ανεξάρτητα από την κριτική που μπορεί να άσκησα σε ένα σημείο, είναι ένα πολύ καλό κείμενο, όπως και η πρόταση της Επιτροπής. Θεωρώ ότι διαμορφώνουν ένα πλαίσιο πολιτικών πρωτοβουλιών που πρέπει να οικοδομηθεί πιο πέρα, ώστε να δώσουμε νέες αντιλήψεις. Πρέπει να δούμε την περιοχή αυτή ως μια περιοχή της Ευρώπης και όχι ως μια περιοχή ανταγωνισμών των κρατών και των εθνικών πολιτικών της Ευρώπης ή της Αμερικής. Αν αντιμετωπίσουμε την περιοχή ως μια εν δυνάμει περιοχή πολιτικών ανταγωνισμών θα κάνουμε λάθος. Εν πάση περιπτώσει, θεωρώ ότι βρισκόμαστε σε καλό δρόμο.

<SPEAKER ID=254 NAME="Gawronski">
Κύριε Πρόεδρε, κύριοι συνάδελφοι, καταρχάς θα ήθελα να ευχαριστήσω τους εισηγητές για τις έξοχες εκθέσεις που μας παρουσιάζουν σήμερα. Το μήνυμα που εκπέμπει το Ευρωπαϊκό Κοινοβούλιο είναι σαφές και αποφασιστικό. Η ευχή μου είναι να το δεχθούν η Επιτροπή και το Συμβούλιο με το δέον ενδιαφέρον και να τροποποιήσουν επαρκώς τους δύο κανονισμούς.
<P>
Συνειδητοποιούμε όλοι τη σημασία της βοήθειας που χορηγεί η Ευρωπαϊκή Ένωση για την περιοχή των Βαλκανίων. Η αποκατάσταση ενός δημοκρατικού πολιτικού συστήματος στη Σερβία είναι η αρχή ενός νέου κεφαλαίου. Σ' αυτή τη νέα φάση, όμως, η Ευρωπαϊκή Ένωση πρέπει να είναι πρωταγωνίστρια και όχι παθητικός και αργός παρατηρητής, όπως ήταν μέχρι σήμερα. Η οικονομική και τεχνική παρέμβασή μας πρέπει να είναι ωφέλιμη και αποτελεσματική: είναι το λιγότερο που μπορεί να κάνει η Ένωση για να διασφαλίσει ένα μέλλον σταθερότητας στην περιοχή και στο σύνολο της ηπείρου. Πρέπει να έχουμε επίγνωση ότι ο δρόμος για την ειρήνη στα Βαλκάνια είναι ακόμα μακρύς και υπάρχουν ακόμη σημεία δυνητικής τριβής, που παρουσιάζουν τον κίνδυνο να μας πάνε ακόμα πιο πίσω. Όμως αυτή η περιφέρεια, η πιο βασανισμένη περιφέρεια της Ευρώπης, δεν ήταν ποτέ τόσο γεμάτη ελπίδα όσο σήμερα. Το σχεδόν δεσποτικό καθεστώς της Κροατίας αντικαταστάθηκε από ένα καθεστώς δημοκρατικό και φιλοδυτικό. Οι επισφαλείς χώρες που περιβάλλον ό,τι απομένει από τη Γιουγκοσλαβία κατάφεραν να επιβιώσουν της κρίσης και όχι μόνο: η Βουλγαρία, η Αλβανία και η Μακεδονία σημείωσαν μάλιστα και οικονομική πρόοδο.
<P>
Στα παιχνίδια λεπτών ισορροπιών που διέπουν σήμερα την περιοχή των Βαλκανίων η ευθύνη της Ευρωπαϊκής Ένωσης είναι μεγάλη, τεράστια, και αν μιλάμε για Ένωση, μιλάμε για τα κράτη μέλη, αλλά και για την Ευρωπαϊκή Επιτροπή και το Κοινοβούλιο. Τα κράτη μέλη κάνουν σημαντικές δηλώσεις προθέσεων, τις οποίες πρέπει όμως να ακολουθήσει συγκεκριμένη χρηματοδοτική δέσμευση. Η Ευρωπαϊκή Επιτροπή πρέπει να αναλάβει την ευθύνη της καλής λειτουργίας αυτών των προγραμμάτων και αυτός είναι ο πρώτος στόχος των δύο εκθέσεων για τις οποίες θα ψηφίσουμε αύριο. Πρέπει να υπάρχει τακτική διαβούλευση και ενημέρωση του Ευρωπαϊκού Κοινοβουλίου και αυτό είναι το δεύτερο αίτημα που διατυπώνουν οι εισηγητές και που πρέπει όλοι μας να υποστηρίξουμε.

<SPEAKER ID=255 LANGUAGE="DE" NAME="Schrφder, Ilka">
Κύριε Πρόεδρε, κυρίες και κύριοι συνάδελφοι, η Επιτροπή και το Κοινοβούλιο, μέσα από τα κείμενα που κατέθεσαν, υπολόγισαν τις ζημιές που προκλήθηκαν από τους βομβαρδισμούς του NATO, μόνο στη Σερβία χωρίς το Κοσσυφοπέδιο, σε 4 δισεκατομμύρια ευρώ. Με αυτόν τον τρόπο αναγνώρισαν έμμεσα και ένα μέρος των υλικών ευθυνών τους στον πόλεμο. Το NATO είχε ισχυριστεί ότι εισέβαλε προκειμένου να αποφευχθεί μια χειρότερη καταστροφή. Παρά ταύτα, αυτός ο πόλεμος είχε πολύ περισσότερους εκτοπισμένους ανθρώπους, νεκρούς και τραυματίες από ότι το διάστημα των 12 υποτιθέμενων αποφασιστικών μηνών πριν από τη στρατιωτική εισβολή του NATO. Δεν αποσταθεροποιήθηκε ριζικά η περιοχή από τον πόλεμο του NATO; Σε τελική ανάλυση, η επέμβαση του NATO στα Βαλκάνια εξυπηρετούσε τη νομιμοποίηση της νέας νατοϊκής στρατηγικής και της περίφημης αυτεπάγγελτης εντολής.
<P>
Αναγνωρίζοντας τις ζημιές που προκλήθηκαν από τον πόλεμο και το γεγονός ότι η κατάσταση κλιμακώθηκε με την επέμβαση του NATO, οι πληρωμές που θα καταβληθούν πρέπει να ανέρχονται όχι στο ήμισυ αλλά στο ακέραιο ύψος των υπολογισθεισών ζημιών. Προ πάντων όμως η ΕΕ δεν πρέπει να διαθέσει πιστώσεις αλλά - και αυτό αφορά κυρίως τις χώρες της ΕΕ που είναι μέλη του NATO - να καταβάλλει αντισταθμιστικές πληρωμές για τις ζημίες που προκάλεσαν.

<SPEAKER ID=256 LANGUAGE="EN" NAME="Patten">
. (EN) Ήταν μία εξαίρετη συζήτηση, έστω και αν, αυτή τη βραδινή ώρα, η παρακολούθηση περιορίζεται πλέον στους επαΐοντες. Ωστόσο, είναι καλό να βλέπει κανείς μερικά γνωστά πρόσωπα στην Αίθουσα.
<P>
Δεν έχω πρόθεση να επανέλθω στα θέματα που καλύφθηκαν νωρίτερα από τον Υπουργό στις παρατηρήσεις του για τη σύνοδο κορυφής του Ζάγκρεμπ. Επιδοκιμάζω πλήρως όλους τους στόχους που εξέθεσε. Αυτή η σύνοδος διεξάγεται σε μάλλον ευτυχέστερες συνθήκες από ό,τι ίσως φανταζόμασταν όταν πρωτοσυνέλαβε την ιδέα η Προεδρία.
<P>
Θέλω να επικεντρωθώ στους κανονισμούς. Θα ήθελα, κατ' αρχάς, να ευχαριστήσω το Σώμα για την εξαίρετη και γρήγορη δουλειά που έκανε κατά την εξέταση αυτών των δύο προτάσεων κανονισμού. Θα ήθελα να συγχαρώ τους εισηγητές των σχετικών επιτροπών: αρχικά, τον κ. Westendorp y Cabeza, ο οποίος έχει αξιοσημείωτη επιτόπια πείρα αυτών των θεμάτων στη Βοσνία, και επίσης τον κ. Lagendijk, με τον οποίο έχουμε τακτικό διάλογο για τη Νοτιοανατολική Ευρώπη. Είναι τουλάχιστον άλλος ένας άνθρωπος με τον οποίο μπορώ να μοιραστώ τη διάκριση του ότι έχουμε διαβάσει τον Misha Glenny για τα Βαλκάνια. Θα ήθελα επίσης να ευχαριστήσω τους εξής βουλευτές: τον κ. Staes, τον κ. Fδrm και τον κ. Gargani για την ποιότητα των εκθέσεων και των γνωμοδοτήσεών τους.
<P>
Αυτές οι δύο προτάσεις ανταποκρίνονται στις δύο κύριες προτεραιότητες της Ένωσης: την παροχή βοήθειας στη Νοτιοανατολική Ευρώπη και την παροχή της με όσο το δυνατόν ταχύτερο και αποτελεσματικό τρόπο. Τα Ευρωπαϊκά Συμβούλια της Λισαβόνας και της Φέιρα υπογράμμισαν τη σημασία που αποδίδει η Ένωση στην ένταξη αυτής της περιοχής στην οικονομική και πολιτική δεσπόζουσα τάση της Ευρώπης. Η πολιτική μας για να το επιτύχουμε αυτό είναι η διαδικασία σταθεροποίησης και σύνδεσης. Φυσικά η Ευρωπαϊκή Ένωση συμβάλλει σημαντικά μέσω αυτής της διαδικασίας στο έργο του Συμφώνου Σταθερότητας. Οι αρχηγοί κυβερνήσεων έχουν επίσης επιβεβαιώσει τη βούληση της Ένωσης να στηρίξει αυτή τη διαδικασία με τεχνική και οικονομική βοήθεια. Η επάνοδος της δημοκρατίας στη Σερβία, χάρη στην αποφασιστικότητα και το θάρρος του σερβικού λαού και των τοπικών δημοκρατικών δυνάμεων, προσφέρει τώρα την ευκαιρία να αναπτυχθεί η ευημερία σε ολόκληρη την περιοχή.
<P>
Περισσότερο από ποτέ άλλοτε, η Ευρώπη πρέπει να φανεί αντάξια των δεσμεύσεων που έχει αναλάβει. Για να το κάνουμε αυτό, πρέπει να έχουμε τα σωστά νομικά μέσα, ευέλικτες διαδικασίες και αποτελεσματική διοίκηση. Η μεταρρύθμιση της εξωτερικής βοήθειας που υιοθέτησε η Επιτροπή στις 16 Μαΐου καταδεικνύει την αποφασιστικότητά μας να βελτιώσουμε ριζικά την ταχύτητα, την ποιότητα και την ορατότητα της εξωτερικής βοήθειας. Στη Νοτιοανατολική Ευρώπη αυτή η αποφασιστικότητα έχει ήδη φέρει συγκεκριμένα αποτελέσματα.
<P>
Στο Κοσσυφοπέδιο, η ειδική ομάδα εργασίας που αναπτύξαμε μέσα σε λίγες μόνο μέρες μετά το τέλος της σύρραξης και, τους τελευταίους έξι μήνες, η Ευρωπαϊκή Υπηρεσία Ανασυγκρότησης πέτυχαν πρωτοφανείς επιδόσεις έγκαιρης και αποτελεσματικής παροχή βοήθειας. Οι αριθμοί το επιβεβαιώνουν: το 84% των κονδυλίων που διατέθηκαν για ανασυγκρότηση στο πλαίσιο του Obnova - από το 1998 ως το 2000 444,5 εκατομμύρια ευρώ - είχαν δεσμευθεί για συγκεκριμένους σκοπούς μέχρι το τέλος του Οκτωβρίου του 2000. Για το 70% των δεσμευμένων κονδυλίων είχαν υπογραφεί συγκεκριμένες συμβάσεις και το 43% των κονδυλίων για αυτές τις συμβάσεις είχε καταβληθεί.
<P>
Γρήγορα αποτελέσματα επιτύχαμε και στη Σερβία, όπου η Επιτροπή, σε λίγο περισσότερο από τέσσερις εβδομάδες, κατήρτισε ένα πρόγραμμα επείγουσας βοήθειας συνολικής αξίας 200 εκατομμυρίων ευρώ. Το πρόγραμμα αυτό συμφωνήθηκε από την Επιτροπή την προηγούμενη εβδομάδα και τα πρώτα φορτηγά πετρελαίου θέρμανσης άρχισαν να μπαίνουν στη Σερβία το Σαββατοκύριακο, νωρίτερα από ό,τι είχε προγραμματιστεί και νωρίτερα από τους περισσότερους άλλους χορηγούς. Από εδώ και μπρος, αυτό το πρόγραμμα θα ενισχύεται κάθε μέρα: σήμερα υπογράφηκε με τη Σερβική Εταιρία Ηλεκτρισμού σύμβαση για εισαγωγές ηλεκτρικής ενέργειας αξίας 30 εκατομμυρίων ευρώ και αναμένεται να τεθεί σε λειτουργία μέσα στις επόμενες ημέρες. Κάθε ημέρα είναι σημαντική.
<P>
Οι μεταρρυθμίσεις μας έχουν αρχίσει να φέρνουν αποτελέσματα και στη Βοσνία, όπου η υλοποίηση της βοήθειας, ως προς τα ποσά που έχουν συμφωνηθεί και διατεθεί έχει βελτιωθεί σημαντικά από την ενίσχυση της αντιπροσωπείας μας πέρυσι στο Σεράγεβο και την εξουσία που της ανατέθηκε. Τα αποτελέσματα που έχουν επιτευχθεί είναι άκρως ενθαρρυντικά.
<P>
Αυτά είναι τα αποτελέσματα για τα οποία μπορεί να υπερηφανεύεται και το Ευρωπαϊκό Κοινοβούλιο. Το Ευρωπαϊκό Κοινοβούλιο ήταν αυτό που έκρουσε τον κώδωνα του κινδύνου για τις αδυναμίες της διαχείρισης στη Βοσνία. Το Κοινοβούλιο ήταν αυτό που στήριξε την πρόταση της Επιτροπής για τη δημιουργία της Ευρωπαϊκής Υπηρεσίας Ανασυγκρότησης. Το Κοινοβούλιο ήταν που επέμεινε σε ένα ενιαίο ρυθμιστικό πλαίσιο για τη βοήθεια στην περιοχή και το Κοινοβούλιο ήταν εκείνο που, με τον ρόλο του ως δημοσιονομικής αρχής, φρόντισε να διατεθούν τα κεφάλαια για την επείγουσα βοήθεια προς τη Σερβία χωρίς καθυστέρηση. Σημειώθηκε καλή πρόοδος, αλλά χρειάζεται να την αναπτύξουμε περαιτέρω. Υπάρχει ακόμα αρκετό περιθώριο για βελτίωση. Αυτός είναι ο στόχος αυτών των δύο προτάσεων.
<P>
Τα Μέλη του Κοινοβουλίου έχουν καταθέσει σημαντικό αριθμό τροπολογιών. Θέλω να τις σχολιάσω, καθώς σχετίζονται με τις δίδυμες προτάσεις μας για την Υπηρεσία και τον κανονισμό.
<P>
Η Επιτροπή πρότεινε έναν κανονισμό για τη βοήθεια, ο οποίος είναι σκόπιμα απλός και σαφής. Εκθέτει τους γενικούς στόχους της βοήθειας για τις κύριες αρχές που διέπουν τον προγραμματισμό, την επιτροπολογία για τα προγράμματα, αλλά όχι για τα μεμονωμένα σχέδια. Προτείνει επίσης απλές ρυθμίσεις λήψης αποφάσεων για τα προγράμματα που αναπτύσσονται από την Ευρωπαϊκή Υπηρεσία Ανασυγκρότησης.
<P>
Επιτρέψτε μου να επανέλθω σε ορισμένα από τα γενικά σημεία που τέθηκαν από το Κοινοβούλιο, κατά πρώτον τον ρόλο της Επιτροπής και τις οικονομικές της ευθύνες σε σχέση με τη λειτουργία της υπηρεσίας. Η Επιτροπή παίρνει πολύ σοβαρά τις ευθύνες της για την εκτέλεση του κοινοτικού προϋπολογισμού. Ορισμένες νέες τροπολογίες υπογραμμίζουν αυτήν την ευθύνη αναφερόμενες στο άρθρο 274 της Συνθήκης. Αλλά για να ασκήσουμε αυτήν την ευθύνη, χρειαζόμαστε νομικά μέσα που να μας επιτρέπουν να ενεργούμε γρήγορα και ευέλικτα.
<P>
Δεύτερον, το Κοινοβούλιο θέλει να αναφερθούμε πιο συγκεκριμένα στις τομεακές προτεραιότητες. Βάσει της πείρας μας, θέλουμε να διατηρήσουμε όσο το δυνατόν περισσότερη ευελιξία. Όμως μπορούμε να δεχθούμε αρκετές από τις τροπολογίες του Κοινοβουλίου που μας προτρέπουν να συμπεριλάβουμε αναφορά των κυριοτέρων τομεακών προτεραιοτήτων όπως, βοήθεια για την εκπαίδευση, την επαγγελματική κατάρτιση, το περιβάλλον, την κοινωνία των πολιτών και τις ΜΚΟ, την εθνοτική συμφιλίωση και την επιστροφή των εκτοπισθέντων. Με το ίδιο πνεύμα μπορούμε να δεχθούμε την πρόταση να συμπεριλάβουμε στο προοίμιο του κανονισμού μια αναφορά στα συμπεράσματα του Ευρωπαϊκού Συμβουλίου της Φέιρα. Το ψήφισμα του Κοινοβουλίου για την ανακοίνωση της Επιτροπής σχετικά με τη διαδικασία σταθεροποίησης και σύνδεσης αξίζει επίσης να αναφερθεί στο προοίμιο. Πιστεύουμε ότι είναι πιο λογικό να το συμπεριλάβουμε εκεί παρά να το ενσωματώσουμε στο άρθρο που αφορά την υπό όρους αίρεση.
<P>
Φυσικά μπορούμε να δεχθούμε και την πρόταση ότι οι κατευθυντήριες γραμμές που θα υιοθετήσει η Επιτροπή θα πρέπει να απηχούν την αναζήτηση μεγαλύτερης αποτελεσματικότητας που να υπογραμμίζει τις μεταρρυθμίσεις μας.
<P>
Θέλω απλώς να προσθέσω ότι είναι σημαντικό, έχοντας παρουσιάσει έναν κανονισμό που προσπαθεί να απλοποιήσει τα πράγματα, να μην αφήσουμε τώρα τους κανονισμούς να εκκρεμούν με ελλείψεις και όρους και μεγάλες δόσεις γραφειοκρατίας.
<P>
Όπως είπε ο κ. Staes: δεν θέλουμε να παρεμβάλλουν εμπόδια οι άνθρωποι. Εάν δεν μπορούμε να έχουμε ένα σαφή και απλό κανονισμό, τότε, ειλικρινά, θα ήμασταν καλύτερα αν δεν είχαμε κανένα κανονισμό. Για να είμαι σαφής: μπορούμε να δεχτούμε το πνεύμα, αρκεί να μπορούν να γίνουν σε ορισμένες περιπτώσεις αλλαγές στη διατύπωση, των τροπολογιών αριθ. 1, 2, 5, 6, 7, του πρώτου μέρους της 11, του πρώτου μέρους της 13, μέρους της 16, 17, 18, μέρους της 19, 20, 21, 24, 28 κατά το πρώτο μέρος, 31 και μέρους της 37.
<P>
Η θέση της Επιτροπής όσον αφορά το συνολικό ποσό που εκτιμήσαμε ότι ήταν αναγκαίο για την περιοχή, το επονομαζόμενο χρηματοδοτικό ποσό αναφοράς, και τη συμβατότητά του με τις οικονομικές προοπτικές, είναι πολύ γνωστή. Όπως γνωρίζει το Σώμα, δεν πιστεύουμε ότι είναι απαραίτητο να γίνει ρητή αναφορά σε αυτό στον κανονισμό. Παρά την ευγλωττία του κ. Lagendijk, δεν πιστεύω ότι είναι απαραίτητο, αλλά έδωσε έμφαση σε ένα σημείο, το οποίο είναι στην ουσία αλήθεια και το οποίο τονίστηκε, με άλλη έννοια, από τον κ. Westendorp όταν και οι δύο υποστήριξαν ότι αυτοί οι κανονισμοί είναι πολύ καλοί, αλλά αν δεν υπάρχει επαρκής προϋπολογισμός για να καλύψει τις πολιτικές προτεραιότητες της Ευρωπαϊκής Ένωσης, τότε χάνουμε τον καιρό μας.
<P>
Ο κ. Westendorp είπε ότι το Συμβούλιο δεν μπορεί - νομίζω αυτή ήταν η υποδήλωση των παρατηρήσεών του - να αντιγράψει την Καινή Διαθήκη και να κάνει θαύματα με άρτους και ψάρια. Αυτό θα μπορούσε να θεωρηθεί από μερικά Μέλη ορισμένων Συμβουλίων κάπως άξεστο ως αξιολόγηση των εξουσιών του Συμβουλίου, αλλά είναι απολύτως αληθές. Πρέπει να τα βγάλουμε πέρα με περιορισμένα κονδύλια, αλλά έχω την ελπίδα ότι τα κονδύλια που διατίθενται για τις εξωτερικές ενέργειες της Ευρωπαϊκής Ένωσης αντικατοπτρίζουν τις πολιτικές της προτεραιότητες. Αυτή είναι η συζήτηση που έχουμε με το Συμβούλιο τις τελευταίες εβδομάδες και μήνες και η Επιτροπή ή το Κοινοβούλιο δεν βγαίνουν χαμένα από αυτή τη συζήτηση. Θα έπρεπε να σκεφθώ, ιδιαίτερα, ότι η εμπειρία των δύο τελευταίων μηνών έδειξε ότι η πρόταση της Επιτροπής όσον αφορά τη χρηματοδότηση δεν ήταν τόσο εκκεντρική όσο είχαν πει ορισμένοι τότε.
<P>
Επιτρέψτε μου τώρα να περάσω στη δεύτερη πρόταση που έχουμε επί της τραπέζης, το Ευρωπαϊκό Γραφείο Ανασυγκρότησης και, κάνοντάς το αυτό, θέλω να απευθύνω θερμό φόρο τιμής, όπως έκανε και ο κ. Lagendijk στη διάρκεια των δικών του παρατηρήσεών, στην εξαίρετη δουλειά που έκαναν το συμβούλιο, ο διευθυντής και το προσωπικό επιτόπου στο Κοσσυφοπέδιο. Είναι μια σπουδαία ομάδα και δεν εκπλήσσομαι που τα αποτελέσματα που έχουν πετύχει είναι εξαιρετικά εντυπωσιακά. Έχουν κερδίσει την καλή τους φήμη για τα αποτελέσματα που επέτυχαν και ξέρω ότι η αντιπροσωπεία του Κοινοβουλίου στο Κοσσυφοπέδιο τον Μάιο εντυπωσιάστηκε από αυτούς τόσο όσο και εγώ.
<P>
Σαφώς έχει σημασία να διδαχθούμε από τους έξι τελευταίους μήνες ενεργειών του Γραφείου και να δούμε πώς μπορούμε να το βοηθήσουμε να εργασθεί πιο αποτελεσματικά. Αυτό είναι ιδιαίτερα σημαντικό τώρα που το Γραφείο θα είναι υπεύθυνο για το σύνολο της ΠΔΓ.
<P>
Ο κύριος στόχος μας είναι να διευκρινίσουμε τον ρόλο του διοικητικού συμβουλίου. Πρέπει να αναλάβει την ευθύνη της εξέτασης και της έγκρισης των προγραμμάτων ανασυγκρότησης που θα υποβάλλονται στην Επιτροπή για απόφαση. Θέλουμε επίσης να απλοποιήσουμε τη λήψη αποφάσεων. Σύμφωνα με τον νέο κανονισμό, θα επιτρέπεται στην Επιτροπή να υιοθετεί προγράμματα που έχει προτείνει το Γραφείο, χωρίς να χρειάζεται να διαβουλευθεί με τη διοικούσα επιτροπή.
<P>
Επιτρέψτε μου να ξεκαθαρίσω ότι η ευθύνη για την επίσημη υιοθέτηση των προγραμμάτων παραμένει στην Επιτροπή. Η Επιτροπή είναι εκείνη που αποφασίζει για το επιθυμητό αυτών των προγραμμάτων, που είναι υπεύθυνη για την εκτέλεση του προϋπολογισμού, που υιοθετεί τα προγράμματα.
<P>
Μια ομάδα τροπολογιών επιδιώκουν να διασφαλίσουν ότι η Υπηρεσία δρα υπό την άμεση και αποκλειστική ευθύνη της Επιτροπής και να διασφαλίσουν έτσι ότι η Επιτροπή είναι αποκλειστικά υπεύθυνη για τη διαχείριση της Υπηρεσίας ενώπιον του Ευρωπαϊκού Κοινοβουλίου, του Ελεγκτικού Συνεδρίου και της Υπηρεσίας Καταπολέμησης της Απάτης. Θέλω να το ξεκαθαρίσω αυτό. Η Υπηρεσία έχει κάποιο βαθμό αυτονομίας, όπως όλες οι ευρωπαϊκές υπηρεσίες. Αυτή είναι η θέση που υπόκειται της τρέχουσας θεσμικής οργάνωσης και η αυτονομία που διαθέτει σήμερα η Υπηρεσία πρέπει να γίνει σεβαστή, εκτός και αν η θεσμική διάρθρωση της Υπηρεσίας τροποποιηθεί. Αυτό δεν μειώνει καθόλου την πλήρη ευθύνη που αναλαμβάνει η Επιτροπή, όπως απαιτεί η Συνθήκη, για την εκτέλεση του κοινοτικού προϋπολογισμού. Θα ήθελα να ευχαριστήσω το Κοινοβούλιο για τον λογικό και ρεαλιστικό τρόπο με τον οποίο δέχθηκε την παρούσα διάρθρωση της Υπηρεσίας. Γνωρίζω τις απόψεις του Κοινοβουλίου για αυτό το θέμα και η Επιτροπή θα τις λάβει υπόψη της στο σχεδιασμό οποιωνδήποτε μελλοντικών εκτελεστικών υπηρεσιών.
<P>
Το γλωσσικό καθεστώς είναι άλλο ένα λεπτό ζήτημα. Ελπίζω ότι το Κοινοβούλιο θα καταλάβει το νόημα των προτάσεων που διατύπωσα τον Μάιο και θα συνεχίσει να εργάζεται εποικοδομητικά μαζί με άλλους πάνω σε αυτό το πολύ δύσκολο θέμα, αλλά δεν μπορώ να προσφερθώ να υποστηρίξω την τροπολογία του Κοινοβουλίου να καταργηθεί η απαίτηση ομοφωνίας, πράγμα που θα ήταν αντίθετο με την άποψη του συνόλου της Επιτροπής.
<P>
Μπορούμε να δεχθούμε εκείνες τις τροπολογίες που αποσκοπούν στην κατάργηση της απαίτησης νέας απόφασης του Συμβουλίου για την επέκταση της εντολής της Υπηρεσίας στο σύνολο της ΠΔΓ. Μπορώ επίσης να δεχθώ εκείνες τις τροπολογίες που αναφέρονται στην απόφαση του Συμβουλίου Γενικών Υποθέσεων της 9ης Οκτωβρίου, στη συνεργασία με τις ΜΚΟ, στην αποκατάσταση της κοινωνίας των πολιτών και του κράτους δικαίου, στην πληρωμή για υπηρεσίες που παρέχονται από την Υπηρεσία, σε τρίτους, στη δυνατότητα δημιουργίας περαιτέρω επιχειρησιακών κέντρων, στην ευθύνη του διευθυντή για την εκτέλεση του προγράμματος εργασίας και στη διάρθρωση του προϋπολογισμού της Υπηρεσίας.
<P>
Αυτό σημαίνει ότι μπορούμε να δεχθούμε το πνεύμα, αρκεί να μπορούν να γίνουν σε ορισμένες περιπτώσεις αλλαγές στη διατύπωση, των τροπολογιών αριθ. 1, 2, 6, 8, 10 εν μέρει, 11, 37, 16, 27 και 33. Θα εξετάσουμε με προσοχή τη σκοπιμότητα δημιουργίας ενός σαφούς καταλόγου θεμάτων που θα πρέπει να εξετασθούν από το διοικητικό συμβούλιο. Θα το κάνουμε αυτό με σκοπό να διασαφηνίσουμε τον ρόλο του·αυτό αφορά τις τροπολογίες αριθ. 21 και 22. Θα εξετάσουμε επίσης το χρονοδιάγραμμα που προτείνατε για την υιοθέτηση του προϋπολογισμού της Υπηρεσίας με σεβασμό στην αρχή του καλού δημοσιονομικού προγραμματισμού και στη συμβατότητα με τις κοινοτικές δημοσιονομικές διαδικασίες. Αυτό αφορά τις τροπολογίες αριθ. 29 και 30.
<P>
Επιτρέψτε μου να επαναλάβω τις ευχαριστίες μου στο Κοινοβούλιο για τη σκληρή δουλειά που έκανε για αυτά τα θέματα. Έχουμε επιτελέσει πραγματική πρόοδο στη Νοτιοανατολική Ευρώπη. Αυτή η πρόταση αναμένεται να μας επιτρέψει να επωφεληθούμε από τη νέα ευκαιρία που έχουμε να παράσχουμε, ως Ευρωπαϊκή Ένωση, αποφασιστική συμβολή στη μακροπρόθεσμη ειρήνη και ευημερία σε όλη την περιοχή.
<P>
Πρέπει να πω ότι η Ευρωπαϊκή Ένωση δεν βγήκε ιδιαίτερα κερδισμένη από την Ιστορία της Νοτιοανατολικής Ευρώπης κατά τη δεκαετία του 1990. Ελπίζω ότι θα κάνουμε καλύτερα πράγματα τη νέα δεκαετία και ότι αυτός ο κανονισμός θα μας παράσχει μερικά από τα κοινά μέσα για να το καταφέρουμε αυτό.

<SPEAKER ID=257 NAME="Πρόεδρος">
Σας ευχαριστώ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=10>
ASEM III (Σεούλ, 20/21 Οκτωβρίου 2000)
<SPEAKER ID=258 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με την τρίτη συνάντηση Ασίας-Ευρώπης (ASEM III - Σεούλ, 20 και 21 Οκτωβρίου 2000).

<SPEAKER ID=259 LANGUAGE="EN" NAME="Patten">
. (EN) Κύριε Πρόεδρε, επιτρέψτε μου να κάνω ένα διηπειρωτικό άλμα. Πριν αναφερθώ στην τρίτη Σύνοδο ASEM και αξιολογήσω τα αποτελέσματά της, επιτρέψτε μου να πω εν συντομία λίγα λόγια για τη διαδικασία ASEM. Η πρώτη Σύνοδος το 1996 έγινε μια εποχή τεράστιας αισιοδοξίας για την Ασία, όταν ο κόσμος μιλούσε για το ασιατικό οικονομικό θαύμα. Η δεύτερη Σύνοδος, το 1998, ήρθε σε μια εποχή οικονομικής κρίσης, όταν πολλοί έλεγαν ότι η Ασία την έπαθε και ότι υπήρχαν γενικά μεγάλες υπερβολές. Στην τρίτη Σύνοδο είδαμε κάποια πραγματικότητα. Δεν υπήρχε ασιατικό οικονομικό θαύμα, αλλά στην Ασία συνέβησαν πολλά συναρπαστικά πράγματα και τα περισσότερα μέρη ανέκαμψαν πολύ γρήγορα από την κρίση 1997/98. Όπου το κατάφερε αυτό με την περισσότερη επιτυχία, το κατάφερε συνδυάζοντας οικονομικές και πολιτικές μεταρρυθμίσεις. Αυτό αποτέλεσε το υπόβαθρο αυτών των Συνόδων.
<P>
Η πρόκληση για την τρίτη Σύνοδο στη Σεούλ ήταν η εμβάθυνση της διαδικασίας ASEM τόσο για τους συμμετέχοντες εκπροσώπους των κυβερνήσεων όσο και για το ευρύτερο κοινό. Έπρεπε να δείξει ότι δεν χρειάζεται να έχουν συμβεί δραματικά γεγονότα για να δικαιολογηθούν συναντήσεις των αρχηγών κρατών ή κυβερνήσεων της Ευρώπης και της Ασίας. Σκιαγραφήσαμε τους στόχους μας για την ASEM III στην ομάδα εργασίας μας, τη συζητήσαμε δύο φορές με το Ευρωπαϊκό Κοινοβούλιο πριν από τη Σύνοδο στην ομάδα εργασίας ASEAN και στην Ολομέλεια, η οποία κατέληξε, νομίζω, στο ψήφισμά σας της 5ης Οκτωβρίου, τους στόχους του οποίου, όχι μόνο λάβαμε υπόψη μας, αλλά καταφέραμε και να τους επιτύχουμε στις περισσότερες περιπτώσεις.
<P>
Εκτός από την υιοθέτηση τριών σημαντικών εγγράφων, οι αρχηγοί που συμμετείχαν στη Σύνοδο συζήτησαν ενεργά για λεπτά θέματα όπως τα ανθρώπινα δικαιώματα, η θάλασσα της Νότιας Κίνας, το Ανατολικό Τιμόρ και η Βιρμανία. Δεσμεύθηκαν να προωθήσουν και να προστατεύσουν τα θεμελιώδη ανθρώπινα δικαιώματα και να ενισχύσουν τον σεβασμό στη δημοκρατία, το κράτος δικαίου, την ισότητα, τη δικαιοσύνη και το ενδιαφέρον για το περιβάλλον. Συμφωνήθηκε να εντατικοποιηθεί ο πολιτικός διάλογος υψηλού επιπέδου της ASEM αντλώντας δύναμη από την ανομοιότητα των μελών, χωρίς ωστόσο να αποκλείεται κανένα θέμα. Οι αρχηγοί συμφώνησαν να διευρύνουν και να εκσυγχρονίσουν το πλαίσιο συνεργασίας Ασίας-Ευρώπης 2000, το οποίο αποτελεί το πρόγραμμα εργασίας για την επόμενη δεκαετία. Επιβεβαίωσαν την ανάγκη κοινών προσπαθειών για την εφαρμογή του Πρωτοκόλλου του Κυότο, υποστήριξαν ένα διάλογο καταναλωτών-παραγωγών για τη σταθεροποίηση των παγκόσμιων τιμών του πετρελαίου, καθώς και πιο στενή συνεργασία για την ανάπτυξη τεχνολογιών εξοικονόμησης ενέργειας. Συζήτησαν για τη διεθνική εγκληματικότητα, την εκμετάλλευση των μεταναστών, την παράνομη διακίνηση ανθρώπων, την καταπολέμηση των ναρκωτικών, όλα εκείνα τα θέματα που, αλίμονο, αποτελούν την πιο σκοτεινή πλευρά της παγκοσμιοποίησης.
<P>
Η Σύνοδος υιοθέτησε τη χωριστή διακήρυξη της Σεούλ για την ειρήνη στην χερσόνησο της Κορέας, επικροτώντας τη διακορεατική σύνοδο κορυφής τον Ιούνιο, παροτρύνοντας και τις δύο πλευρές να συνεχίσουν να αξιοποιούν την επιτυχία της και υπογραμμίζοντας τη σημασία της συμμετοχής της Λαϊκής Δημοκρατίας της Κορέας σε πολυμερή διάλογο. Ως προς τη διεύρυνση, υιοθετήθηκε μια προσέγγιση δύο βαθμίδων, κατά την οποία μια υποψήφια χώρα χρειάζεται πρώτα την υποστήριξη των περιφερειακών της εταίρων πριν ζητήσει έγκριση από την άλλη περιφέρεια. Η τελική απόφαση λαμβάνεται συναινετικά, από τους αρχηγούς κρατών ή κυβερνήσεων. Δεν συζητήθηκαν συγκεκριμένοι υποψήφιοι στην ASEM III.
<P>
Στον τομέα της οικονομικής και χρηματοδοτικής συνεργασίας, οι αρχηγοί συμφώνησαν να εργαστούν μαζί για να αντιμετωπίσουν τις προκλήσεις που θέτει η παγκοσμιοποίηση, η τεχνολογία των πληροφοριών, το ηλεκτρονικό εμπόριο και ο ψηφιακός διαχωρισμός με τη διεύρυνση των δικτύων έρευνας και πληροφορικής μεταξύ των δύο περιφερειών. Οι αρχηγοί επιβεβαίωσαν επίσης την εκπόνηση εθελοντικών ετήσιων εκθέσεων για την κατάσταση των προσπαθειών άρσης των εμποδίων για το εμπόριο, όπως ορίζεται στο πρόγραμμα δράσης για τη διευκόλυνση του εμπορίου.
<P>
Όλοι οι εταίροι της ASEM δέχτηκαν να εργαστούν προς την κατεύθυνση ενός νέου περιεκτικού γύρου του ΠΟΕ το συντομότερο δυνατό λαμβάνοντας υπόψη τις ειδικές ανάγκες των αναπτυσσόμενων χωρών. Στον κοινωνικό και πολιτιστικό τομέα, οι αρχηγοί αναγνώρισαν τη ζωτική σημασία των καλύτερων εκπαιδευτικών δεσμών, με ειδικές πρωτοβουλίες για την προώθηση της αμοιβαίας γνωριμίας, συμπεριλαμβανομένης της αύξησης της διαπανεπιστημιακής συνεργασίας και της ηλεκτρονικής δικτύωσης των σχολείων. Στον τομέα των ανθρώπινων σχέσεων, διατηρήθηκε η αρχή του ανοίγματος της διαδικασίας της ASEM σε ευρύτερο τμήμα της κοινωνίας των πολιτών, αν και η πρωτοβουλία των ΜΚΟ για την καθιέρωση ενός κοινωνικού φόρουμ δεν μπόρεσε να πραγματοποιηθεί λόγω της αντίστασης ορισμένων ασιατών εταίρων.
<P>
Είμαι βέβαιος ότι το Κοινοβούλιο μπορεί να δει ότι αυτά τα αποτελέσματα ευθυγραμμίζονται με την απόφαση της 5ης Οκτωβρίου που ανέφερα προηγουμένως. Τα ανθρώπινα δικαιώματα και το κράτος δικαίου είναι αναπόσπαστο μέρος της διαδικασίας·υπήρχε σαφής κατανόηση της ανάγκης για ταχεία έναρξη ενός γύρου του ΠΟΕ με ευρεία βάση, αλλά δεν είμαι βέβαιος ότι αυτή η κατανόηση έχει αντικατοπτριστεί μέχρι στιγμής πλήρως στις συζητήσεις των συναντήσεων της APEC στο Μπρουνέι. Αν και η πρόταση για την καθιέρωση ενός κοινωνικού φόρουμ δεν έγινε δεκτή, ασχοληθήκαμε ενεργά με την κοινωνία των πολιτών και τις ΜΚΟ και ελπίζω ότι αυτός ο τομέας θα έχει περαιτέρω πρόοδο κατά την προετοιμασία της ASEM IV στην Κοπεγχάγη.
<P>
Τέλος, οι αρχηγοί συμφώνησαν να ενθαρρύνουν την εντατικοποίηση των επαφών ανάμεσα στους βουλευτές όπως επισημαίνεται στο πλαίσιο συνεργασίας. Αναπόφευκτα, στην ASEM III κυριάρχησαν οι σπουδαίες εξελίξεις στη χερσόνησο της Κορέας, που κατέληξαν στην επάξια πρόταση του Προέδρου της Νότιας Κορέας για το Νόμπελ Ειρήνης, ενός ανθρώπου του οποίου η σταδιοδρομία διακρινόταν πάντοτε τόσο από την αφοσίωσή του στη δημοκρατία, τα ανθρώπινα δικαιώματα και το κράτος δικαίου όσο και, πιο πρόσφατα, από την αφοσίωσή του στη συμφιλίωση ανάμεσα στο Νότο και τον Βορρά της χερσονήσου.
<P>
Πιστεύω ότι υπενθύμισε σε εμάς στην Ευρώπη τον σημαντικό ρόλο που έχουμε στην Ασία, όχι μόνο από οικονομική και εμπορική άποψη, αν και πρέπει να ειπωθεί ότι ένας από τους λόγους της ανάκαμψης της Ασίας είναι ότι κρατήσαμε τον λόγο μας να κρατήσουμε τις αγορές μας ανοιχτές στις ασιατικές εξαγωγές κατά τα δύο τελευταία χρόνια. Φέτος φαίνεται πολύ πιθανό να έχει η Κίνα πλεόνασμα 40 δισεκατομμυρίων ευρώ με την Ευρωπαϊκή Ένωση. Κρατήσαμε τον λόγο μας όσον αφορά τα οικονομικά και εμπορικά θέματα, πράγμα το οποίο, μεταξύ άλλων, ενθαρρύνει την Ασία να μας αντιμετωπίσει μάλλον πιο σοβαρά. Είναι σημαντικό να θυμόμαστε ότι έχουμε και ένα πολιτικό ρόλο στην Ασία, όχι απλώς στην υποστήριξη της δημοκρατίας και της χρηστής διακυβέρνησης, αλλά και για τη συμβολή που μπορούμε να παράσχουμε στη χερσόνησο της Κορέας και αλλού όσον αφορά τη σταθερότητα και την ασφάλεια στο μέλλον. Η διαδικασία της ASEM είναι μια διαδικασία σημαντική. Αυτή ήταν μια πολύτιμη συνάντηση. Η διαδικασία αναπτύσσεται και ενισχύεται με τον καιρό και περιμένω με ανυπομονησία την επόμενη συνάντηση ASEM στη Δανία σε δύο χρόνια, όπου είμαι βέβαιος ότι θα μπορέσουμε να αξιοποιήσουμε περαιτέρω την πρόοδο που έχει ήδη επιτευχθεί.

<SPEAKER ID=260 LANGUAGE="DE" NAME="Jarzembowski">
Αξιότιμε κύριε Πρόεδρε, αξιότιμε κύριε Επίτροπε, νομίζω ότι οι πολλές απουσίες που παρατηρούνται οφείλονται στο ότι οι διαπραγματεύσεις σήμερα το απόγευμα προχώρησαν πολύ γρήγορα, με αποτέλεσμα ορισμένοι συνάδελφοι που ήθελαν να μιλήσουν να μην έχουν παρουσιαστεί επειδή βρίσκονται ακόμη για φαγητό. Παρακαλώ λοιπόν η περιορισμένη συμμετοχή να μην οδηγήσει στο συμπέρασμα ότι το θέμα είναι ασήμαντο.
<P>
Κύριε Επίτροπε, καταρχάς συμμερίζομαι την άποψή σας ότι η εν λόγω διαδικασία ASEM έχει μεγάλη σημασία. Έχει μεγάλη σημασία τόσο πολιτικά όσο και οικονομικά. Θα ευχόμουν τόσο το Κοινοβούλιο όσο και ορισμένοι συνάδελφοί σας στην Επιτροπή να έβλεπαν τη σημασία αυτών των σχέσεων της Ασίας προς την Ευρώπης στη σωστή τους διάσταση, ακόμη και όσον αφορά την αλιευτική πολιτική της Ένωσης - ας μου το συγχωρέσουν η ισπανίδα συνάδελφός μου και ο κ. Fischler. Όταν κανείς αναλογίζεται μακροπρόθεσμα την πολιτική και την οικονομική ανάπτυξη σε έναν πολυπολικό κόσμο, τότε αντιλαμβάνεται ότι οι σχέσεις της Ασίας προς την Ευρώπη και αντιστρόφως έχουν καθοριστική σημασία. Ως προς αυτό είμαστε τυχεροί που η σύνοδος κορυφής έλαβε χώρα στη Σεούλ και, με την εξαίρεση ενός ή δύο αρχηγών κρατών που δεν παραβρέθηκαν, όλοι οι υπόλοιποι ήταν εκεί. Αυτό είχε πολύ μεγάλη σημασία.
<P>
Έχετε δίκιο ότι, υπό μια θετική έννοια, η σύνοδος κορυφής της Ασίας βρέθηκε σε κάποιο βαθμό στη σκιά των εξελίξεων μεταξύ των δυο τμημάτων της Κορέας, με αποτέλεσμα να δαπανηθεί περισσότερος χρόνος για την εκτίμηση και έγκριση της προσέγγισης των δυο τμημάτων της Κορέας από ότι στην πραγματικότητα για τη συζήτηση του θέματος της διαδικασίας της Ασίας. Ωστόσο, πρέπει να είμαστε ευτυχείς για αυτές τις θετικές εξελίξεις. Επιτρέψτε μου και ένα σχόλιο για τον άμοιρο εκπρόσωπο του Συμβουλίου, ο οποίος κάποτε έπρεπε να εφαρμόσει το πρωτόκολλο έχοντας να αντιμετωπίσει στη Σεούλ μια κατάσταση που σίγουρα προξενούσε αμηχανία, όταν ορισμένα κράτη μέλη της ΕΕ ανακοίνωσαν την ανταλλαγή πρεσβευτών με τη Βόρειο Κορέα και άλλα όχι. Θα ήταν πολύ έξυπνο - στην περίπτωση βεβαίως που διαθέταμε μια ΚΕΠΠΑ - εάν και τα 15 κράτη ταυτόχρονα είχαν πάρει την απόφαση να ξεκινήσουν την ίδια χρονική στιγμή και κάτω από τις ίδιες συνθήκες σχέσεις με τη Βόρειο Κορέα, αντί να θεσπίζονται μεμονωμένα μέτρα εντυπωσιασμού από ορισμένους αρχηγούς κρατών και κυβερνήσεων.
<P>
Είναι θετικό το γεγονός - και αυτό θέλω να το δηλώσω ξεκάθαρα - ότι υπήρξε κάποια συμφωνία επί του προγράμματος πλαίσιο για την συνεργασία Ασίας-Ευρώπης. Όμως, ειλικρινά κύριε Επίτροπε, εσείς έχετε καταλάβει την ουσία της συμφωνίας πλαίσιο; Εγώ προσωπικά αντιμετωπίζω ακόμη μεγάλες δυσκολίες να καταλάβω πραγματικά την ουσία εκείνων που συμφωνήθηκαν για την επόμενη δεκαετία. Και στο σημείο αυτό κατά την άποψή μου - έστω και εάν βρίσκονται εδώ μόνο ορισμένοι από εμάς, κάποιος όμως θα διαβάσει το πρωτόκολλο και στη συνέχεια εμείς οι λίγοι ειδικοί θα συνεχίσουμε την επεξεργασία - εξαρτάται από το Κοινοβούλιο εάν θα συμμετάσχει στην εν λόγω διαδικασία χάραξης του πλαισίου για τη συνεργασία μεταξύ Ασίας και Ευρώπης. Νομίζω ούτως ή άλλως ότι το Κοινοβούλιο συμπεριφέρεται πολύ αντιδραστικά. Εφόσον στο πρόσωπό σας κύριε Επίτροπε έχουμε έναν καλό συνομιλητή, θα πρέπει πριν από την Κοπεγχάγη και πριν από τις διασκέψεις να προσπαθήσουμε να καταλήξουμε σε μια συμφωνία ως προς το περιεχόμενο και ως Κοινοβούλιο να δώσουμε αφορμές για τη διατύπωση σκέψεων σχετικά με το πώς θα μπορέσουμε επίσης να συμπληρώσουμε το πλαίσιο που έχουμε αποφασίσει.
<P>
Είμαι πολύ ικανοποιημένος για το γεγονός ότι η ευρωπαϊκή πλευρά εκφράστηκε πολύ ξεκάθαρα και με σαφήνεια όσον αφορά τα ανθρώπινα δικαιώματα. Σχετικά όμως με τις συνέπειες, σχετικά με το τι θα σημάνουν αυτές, πρέπει να ξανασυζητήσουμε με ησυχία. Νομίζω ότι ήταν μια πολύ καλή πολιτική ομολογία, αλλά εκεί εξακολουθούμε να αντιμετωπίζουμε ορισμένα προβλήματα.
<P>
Θεωρώ ότι ως Κοινοβούλιο έχουμε την υποχρέωση να επαναλάβουμε τα όσα η ευρωπαϊκή πλευρά είχε ευτυχώς εγκρίνει στα τελικά συμπεράσματα, δηλαδή τη συνεργασία μεταξύ του Ευρωπαϊκού Κοινοβουλίου και κοινοβουλίων των ασιατικών κρατών μετά την πρώτη διάσκεψη ASEM που είχε λάβει χώρα πριν από ορισμένα χρόνια στο Στρασβούργο. Είναι ένα δύσκολο έργο και ελπίζω ότι ίσως το Κοινοβούλιο μέσα στον επόμενο χρόνο, πριν από την Κοπεγχάγη, ζητήσει μια δεύτερη συνεδρίαση. Θα πρέπει αυτή η σύνοδος να λάβει χώρα στην Ασία, διότι την τελευταία φορά έγινε στο Στρασβούργο. Ακριβώς επειδή και εσείς βλέπετε τη συνεργασία μεταξύ Ασίας και Ευρώπης να πραγματοποιείται σε ένα πλαίσιο σεβασμού της δημοκρατίας και των ανθρωπίνων δικαιωμάτων, θεωρώ ότι είναι πολύ σημαντικό να συνεργαστούμε στενότερα με τα κοινοβούλια των ασιατικών κρατών και μέσα από αυτό να προκύψει μια θετική εξέλιξη.

<SPEAKER ID=261 NAME="Πρόεδρος">
Κύριε Jarzembowski, σχετικά με την παρατήρησή σας για τον - ανεπαρκή - αριθμό των παρόντων, μπορούμε να πούμε ότι, αν υπολογίσουμε και τον Επίτροπο, οι ομιλητές είναι παρόντες κατά 75%. Δεν είναι και πολύ άσχημα!

<SPEAKER ID=262 LANGUAGE="NL" NAME="Maaten">
Κύριε Πρόεδρε, πριν από ένα μήνα ήδη συζητήσαμε γι' αυτό το ζήτημα και διεξαγάγαμε μία χρήσιμη συζήτηση με τον Επίτροπο. Η καρδιά μας χτυπούσε γεμάτη ελπίδα. Το άνοιγμα προς τη Βόρεια Κορέα αποτελεί φυσικά μία θετική εξέλιξη. Κρίμα ωστόσο που δεν διαθέσαμε και τους αναγκαίους πόρους που θα πρέπει να συνοδεύουν το άνοιγμα αυτό. Τα αποτελέσματα είναι, πιστεύουμε, μάλλον πενιχρά για να το πω έτσι ευγενικά. Το πρόβλημά μας με την ΑSEΜ ΙΙΙ δεν είναι τόσο ό,τι έχει επιτευχθεί, διότι σχέδια σχετικά με τη νομιμοποίηση παρανόμων εσόδων, το HIV και το AIDS, την ασφάλεια των τροφίμων και τα όμοια είναι φυσικά θετικά. Υιοθετήθηκαν μάλιστα και δύο συγκεκριμένες προτάσεις, αυτή για τη δημιουργία στρογγυλής τραπέζης για την παγκοσμιοποίηση και μία άλλη σχετικά με το πρόγραμμα επιχορηγήσεων, για τη δημιουργία 4300 επιχορηγήσεων που θα χρηματοδοτηθεί με ποσό ύψους 25 εκατομμυρίων αμερικανικών δολαρίων. Είναι φυσικά σημαντικό αυτό το ποσό, αν και εξακολουθούμε να έχουμε ορισμένα ερωτηματικά. Θα επανέλθω σε λίγο στο σημείο αυτό.
<P>
Το σημαντικότερο είναι ό,τι δεν υιοθετήθηκε. Θα μπορούσαν να είχαν γίνει πολύ περισσότερα όσον αφορά τη χρηματοδοτική σταθερότητα, το εμπόριο, τις επενδύσεις και τις υποδομές. Προτάθηκε η δημιουργία ενός περιβαλλοντικού κέντρου της ΑSEΜ. Θα ήταν θετικά όλα αυτά. Αυτό που θεωρούμε ακόμα πιο σοβαρό είναι ότι δεν υπήρξε πρόοδος στον τομέα των ανθρωπίνων δικαιωμάτων. Ειπώθηκαν διάφορα, αν και δεν βλέπουμε να περιλαμβάνεται τίποτα από αυτά στα σχέδια τα οποία συζητήθηκαν ούτε εκφράσθηκε καμία επιφύλαξη τελικά, κάτι που θα μπορούσαμε να είχαμε κάνει. Τέτοιες επιφυλάξεις έχουν να κάνουν με την παγκοσμιοποίηση. Είχαμε συμφωνήσει να ασχοληθούμε με το ζήτημα της παγκοσμιοποίησης και ιδιαίτερα με τις αρνητικές της επιπτώσεις. Εμείς θεωρούμε γενικά θετική την παγκοσμιοποίηση. Έχει βέβαια αρνητικές επιπτώσεις, αλλά δεν θα πρέπει να λησμονούμε και τα θετικά της αποτελέσματα.
<P>
Όσον αφορά το πρόγραμμα επιχορηγήσεων, δεν καταλαβαίνουμε γιατί η γραμματεία του θα έχει έδρα τη Σεούλ. Το ASEF λειτουργεί θαυμάσια στη Σιγκαπούρη. Γιατί δεν ορίστηκε λοιπόν η έδρα του στη Σιγκαπούρη;
<P>
Γνωρίζουμε ότι η Επιτροπή υπολογίζει πάρα πολύ την ΑSEΜ και υποστηρίζουμε και εμείς θερμά την Επιτροπή στο σημείο αυτό. Το ερώτημα που τίθεται είναι ωστόσο εάν και οι υπουργοί μας παίρνουν σοβαρά την ΑSEΜ. Πιστεύουμε ότι δεν επέδειξαν καμία φιλοδοξία και γι' αυτό δεν αξίζουν φυσικά χειροκροτημάτων.
<P>
Βεβαίως σημειώθηκε πρόοδος στο ζήτημα του κοινοβουλευτικού διαλόγου μεταξύ Ασίας και Ευρώπης. Ίσως θα μπορούσαμε να επιτύχουμε εμείς ως βουλευτές αυτό που δεν κατόρθωσαν οι υπουργοί μας. Η Ευρωπαϊκή Επιτροπή αξίζει την υποστήριξή μας διότι είμαστε πεπεισμένοι ότι βαδίζει προς τη σωστή κατεύθυνση. Πιστεύουμε ωστόσο ότι οι υπουργοί θα μπορούσαν να είχαν επιτύχει ένα πολύ καλύτερο αποτέλεσμα.

<SPEAKER ID=263 NAME="Πρόεδρος">
Ανακοινώνω ότι έχω λάβει επτά προτάσεις ψηφίσματος σύμφωνα με το άρθρο 37, παράγραφος 2 του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη.

<CHAPTER ID=11>
Περιφερειακές Οργανώσεις Αλιείας
<SPEAKER ID=264 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0275/2000) του κ. Jovι Peres, εξ ονόματος της Επιτροπής Αλιείας, σχετικά την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο για τη συμμετοχή της Ευρωπαϊκής Κοινότητας στις Περιφερειακές Οργανώσεις Αλιείας (ΠΟΑ) [COM(1999) 613 - C5-0108/2000 - 2000/2068(COS)].

<SPEAKER ID=265 NAME="Jovι Peres">
Κύριε Επίτροπε, οι περιφερειακές οργανώσεις αλιείας αποκτούν ολοένα και μεγαλύτερη σημασία, ειδικότερα στους ψαρότοπους όπου γειτνιάζουν κυριαρχικά δικαιώματα διαφόρων χωρών ή για τη διαχείριση των αποδημητικών ή διαζωνικών πληθυσμών ιχθύων. Δεδομένης της προσαρμογής τους στα ιδιαίτερα χαρακτηριστικά της περιοχής τους, αποτελούν ένα ιδιαιτέρως κατάλληλο όργανο για την ορθολογική διαχείριση των αλιευτικών πόρων. Γι' αυτό το λόγο η Ευρωπαϊκή Ένωση πρέπει κατά προτεραιότητα να εφοδιασθεί με τους απαραίτητους μηχανισμούς για την εξασφάλιση μιας πλήρους και αξιοπρεπούς συμμετοχής. Η ανακοίνωση της Επιτροπής περιορίζεται στη διαχείριση των πτυχών που αφορούν τις αρμοδιότητες της Κοινότητας και των κρατών μελών και στα καθήκοντα που απορρέουν από τη συμμετοχή τους σ' αυτές. Αυτή η προσέγγιση είναι απαραίτητη αλλά ανεπαρκής, δεδομένου ότι είναι σκόπιμο να υιοθετηθεί ένα σαφές, ομοιόμορφο και ομοιογενές πλαίσιο για τη συμμετοχή της Ευρωπαϊκής Ένωσης στις περιφερειακές οργανώσεις αλιείας. Λαμβάνοντας υπόψη την ποικιλία των υφιστάμενων περιφερειακών οργανώσεων, η συμμετοχή της Κοινότητας σε καθεμία από αυτές πρέπει να είναι προσαρμοσμένη στις ιδιαιτερότητες τους. Ωστόσο, πρέπει να ανταποκρίνεται στις ίδιες βασικές αρχές σε νομικό και θεσμικό επίπεδο. Γι' αυτό το λόγο, η έκθεση της Επιτροπής Αλιείας του Ευρωπαϊκού Κοινοβουλίου προτείνει την επιδίωξη ομοιόμορφης κατανομής των λειτουργιών μεταξύ της Κοινότητας και των κρατών μελών για το σύνολο των περιφερειακών οργανώσεων αλιείας.
<P>
Ο πρωταγωνιστικός ρόλος στην κοινοτική δράση ανήκει στην Επιτροπή, θεματοφύλακα των κοινοτικών συμφερόντων. Οι υπηρεσίες της δεν πρέπει να ασχολούνται μόνο με τις λειτουργίες της εκπροσώπησης, στις οποίες φαίνεται ότι περιορίζονται μέχρι σήμερα, λόγω ελλείψεως μέσων. Στο μέλλον, οι υπηρεσίες της Επιτροπής δεν είναι δυνατόν να περιορίζονται σ' ένα επιφανειακό ρόλο. Θα πρέπει να αναλάβουν με σαφή και συγκεκριμένο τρόπο όλες τις πτυχές που σχετίζονται με τη συμμετοχή της Κοινότητας σ' αυτές τις περιφερειακές οργανώσεις, τόσο στο επίπεδο της εκπροσώπησης, του ελέγχου της διαβίβασης και της επαλήθευσης των δεδομένων, όσο και της συμμετοχής σε επιστημονικά φόρα: γενικά, τη διεύθυνση της κοινοτικής δράσης, συμπεριλαμβανομένου του ελέγχου της αλιείας στο πλαίσιο αυτών των οργανώσεων.
<P>
Ο έλεγχος της αλιείας άπτεται των δικαιοδοτικών εξουσιών των κρατών μελών και, ως τούτου, σε κάποιο βαθμό αφορά την ουσία των κυριαρχικών τους δικαιωμάτων. Ο έλεγχος αυτός πρέπει να μεταβιβασθεί σε ένα σαφώς κοινοτικό όργανο, ώστε η κοινή αλιευτική πολιτική να εφαρμόζεται σε όλα τα κράτη μέλη και σε όλα τα επαγγελματικά σκάφη ανεξαρτήτως εθνικότητας, αποφεύγοντας τους κινδύνους υπονόμευσης της αρχής της ίσης μεταχείρισης. Γι' αυτό, η διεύθυνση του ελέγχου και, σταδιακά, η επιτόπου διενέργειά του πρέπει να ανατίθενται στις υπηρεσίες της Επιτροπής και, συνεπώς, το κόστος τους να βαρύνει τον κοινοτικό προϋπολογισμό.
<P>
Είναι απαραίτητο να βελτιωθούν οι υφιστάμενοι μηχανισμοί μεταφοράς στο κοινοτικό δίκαιο, ώστε να αυξηθεί η νομική ασφάλεια και να ξεπεραστεί η σημερινή βραδύτητα. Βεβαίως, η επιτάχυνση της μεταφοράς στο κοινοτικό δίκαιο των κανόνων που υιοθετούνται στο πλαίσιο των περιφερειακών οργανώσεων δεν εμποδίζει το Συμβούλιο και το Κοινοβούλιο να διαδραματίσουν τον ρόλο τους όσον αφορά τη διεύθυνση της κοινοτικής αλιευτικής πολιτικής.
<P>
Ενώπιον της ολοένα και μεγαλύτερης σημασίας των περιφερειακών οργανώσεων αλιείας (ΠΟΑ), η Ευρωπαϊκή Ένωση πρέπει να αναλάβει πλήρως τις αρμοδιότητες της σε θέματα αλιείας. Αυτό θέτει, πρώτα απ' όλα, πρόβλημα ανεπάρκειας έμψυχων και υλικών πόρων. Η Επιτροπή, ίσως για να αντιπαρέλθει το πρόβλημα της ελλείψεως των πόρων, αποφάσισε να προτείνει μια αναδιάρθρωση της λειτουργίας της Κοινότητας και των κρατών μελών, χωρίς τροποποίηση των αντίστοιχων αρμοδιοτήτων. Αυτή η προσέγγιση, η οποία θα μπορούσε να είναι αποδεκτή ως μεταβατική, ενδέχεται να δημιουργήσει σοβαρά προβλήματα δυσκαμψίας και, προπαντός, θεσμικά σε περίπτωση που επιδιωχθεί να γίνει μόνιμη.
<P>
Η κατανομή των λειτουργιών που προτείνεται από την Επιτροπή επιφυλάσσει για την Κοινότητα την εκπροσώπηση που θα μπορούσε να χαρακτηριστεί "υψηλού επιπέδου" και αναθέτει στα κράτη μέλη την εκπροσώπηση στις επιστημονικές και τεχνικές επιτροπές. Η συμβολή στις εργασίες των περιφερειακών οργανώσεων αλιείας συνεχίζει να ανατίθεται στα κράτη μέλη, όπως και οι αποστολές επιθεώρησης και ελέγχου. Τούτο σημαίνει ότι ο ρόλος του συμβαλλόμενου μέλους από πλευράς της Κοινότητας θα περιορίζεται απλώς σε μία επιφανειακή λειτουργία.
<P>
Η ευρωπαϊκή οικοδόμηση δεν μπορεί να περιορισθεί στο πεδίο των κενών περιεχομένου δηλώσεων. Τη στιγμή που υφίσταται μια κοινή αλιευτική πολιτική και που η Κοινότητα έχει αρμοδιότητες σε αλιευτικά θέματα, οφείλει να διαθέτει το απαραίτητο προσωπικό και τα απαραίτητα υλικά μέσα για αντεπεξέλθει στις υποχρεώσεις της, όπως απαιτεί η αρχή της επάρκειας μέσων της κοινής αλιευτικής πολιτικής. Ομοίως, εφόσον η Επιτροπή είναι συμβαλλόμενο μέρος στις ΠΟΑ, πρέπει να συμπεριφερθεί αναλόγως και να διαδραματίσει το ρόλο που απαιτείται. Η εφαρμογή της αρχής αυτής προϋποθέτει οικονομική συμμετοχή και απαιτεί ανάπτυξη νομοθεσίας και, ενδεχομένως, προϋποθέτει παραχώρηση κυριαρχικών δικαιωμάτων. Αν όμως επιλεγεί συγκεκριμένο πρότυπο πολιτικής οικοδόμησης, είναι απαραίτητο να διατεθούν τα μέσα για να μπορέσει αυτό το πρότυπο να υλοποιηθεί.

<SPEAKER ID=266 LANGUAGE="ES" NAME="Fraga Estιvez">
 Κύριε Πρόεδρε, οι περιφερειακές οργανώσεις αλιείας είναι σήμερα αναμφίβολα, και πρέπει να είναι ακόμη περισσότερο στο μέλλον, η καλύτερη, αν όχι η μοναδική εγγύηση για τη διαχείριση των παγκόσμιων αλιευτικών πόρων. Η σημασία τους αυτή έγινε απόλυτα κατανοητή από τον εισηγητή, ο οποίος εκπόνησε μια εξαίρετη έκθεση, που επισημαίνει το πραγματικό αδύναμο σημείο της ανακοίνωσης. Πολύ καλές προθέσεις, που μπορούν να υλοποιηθούν μόνο αν υπάρχει πραγματική πολιτική βούληση.
<P>
Αν ξεκινήσουμε από τη βάση ότι από όλα τα παράκτια κράτη που υπάρχουν στον κόσμο ελάχιστα είναι αυτά που έχουν το οικονομικό, νομικό, νομοθετικό και πολιτικό δυναμικό της Ευρωπαϊκής Ένωσης, θα γίνει κατανοητό το πόσο πρέπει να αναρωτηθούμε για την ευθύνη μας. Ωστόσο, η Κοινότητα ούτε επεμβαίνει ούτε ηγείται·απλώς αντιδρά. Αντιδρά όμως με τόσο πενιχρά μέσα και τόσο λίγη πρόβλεψη που τελικά είναι σαν να στέλνει τον Δαβίδ εναντίον του Γολιάθ. Μόνο που στη Βίβλο ο Δαβίδ νίκησε, πράγμα που δεν συμβαίνει στη δική μας περίπτωση.
<P>
Υπήρξα παρατηρητής σε ορισμένες περιφερειακές οργανώσεις και μπορώ να σας διαβεβαιώσω ότι είναι θλιβερό να βλέπεις δυο-τρεις υπάλληλους μέσων κλιμακίων, εξουθενωμένους και σχεδόν άυπνους, να προσπαθούν να αντιδράσουν σε προβλήματα που από μήνες φαίνονταν ότι έρχονται και σε πανίσχυρες αντιπροσωπείες, είτε επειδή προέρχονται από μεγάλες δυνάμεις. όπως οι ΗΠΑ και η Ιαπωνία, είτε διότι είχαν ακολουθήσει από προηγουμένως μια ευφυή πολιτική συμμαχιών. Καθώς η Γενική Διεύθυνση Αλιείας βρίσκεται σε διαδικασία αναδιάρθρωσης, η οποία μπορεί να επιφέρει αύξηση του προσωπικού και βελτίωση των μέσων, νομίζω ότι πρέπει να απαιτήσουμε κατά προτεραιότητα την ενίσχυση αυτού του πεδίου. Αυτό σημαίνει, πρώτον, ότι η αντίδρασή μας δεν πρέπει να περιορίζεται σε ενέργειες σαν τη Συμφωνία των Γκαλαπάγκος και την έκδηλη πρόθεσή να διευρύνει μονομερώς τα ύδατα της δικαιοδοσίας τεσσάρων χωρών ενάντια στους στοιχειώδεις κανόνες του Διεθνούς Δικαίου της Θαλάσσης ή ενάντια σε προσπάθειες αυθαίρετου αποκλεισμού των κοινοτικών στόλων, έναν από τους λίγους που διέπονται από αυστηρούς κανόνες.
<P>
Επίσης, είναι υποχρέωση της Επιτροπής όχι μόνο να μας εκπροσωπεί αξιοπρεπώς στο διεθνές ναυτικό επίπεδο, αλλά και να αναλαμβάνει πρωτοβουλίες. Συνεπώς οφείλει να προωθήσει την δημιουργία νέων περιφερειακών οργανώσεων, αρχίζοντας από τις περιοχές όπου ήδη υπάρχει κοινοτική παρουσία, όπως ο Δυτικός και ο Νότιος Ειρηνικός. Ενώπιον της προβλεπόμενης αναδιάρθρωσης, θα ήθελα να ζητήσω τη δημιουργία μιας μονάδας για τη διαχείριση των αποδημητικών πληθυσμών ιχθύων, την αναγκαιότητα της οποίας την έχει επισημάνει και η ίδια η Επιτροπή συντάσσοντας μια σειρά κανονισμών αποκλειστικά για αυτά τα είδη, τα οποία αποτελούν κύριο στόχο αλιείας των σκαφών με σημαίες ευκαιρίας, μιας πειρατικής μάστιγας που εξαπλώνεται ολοένα και περισσότερο.
<P>
Τελειώνω επαναλαμβάνοντας την υποστήριξή μου στην εξαίρετη έκθεση του εισηγητή κ. Jovι Peres.

<SPEAKER ID=267 LANGUAGE="EN" NAME="Stihler">
Κύριε Πρόεδρε, ευχαριστώ τον εισηγητή και τον Επίτροπο.
<P>
Οι περιφερειακές οργανώσεις αλιείας και η συμμετοχή της Κοινότητας σε αυτές είναι ένα σημαντικό θέμα. Καλύπτοντας όλες σχεδόν τις ανοιχτές θάλασσες, αυτές οι οργανώσεις παρέχουν ένα μέσο για την εξασφάλιση της ενεργού διατήρησης και διαχείρισης των αλιευτικών πόρων. Σε αυτόν ακριβώς τον πολύτιμο πόρο θα ήθελα να στραφώ.
<P>
Αντιμετωπίζουμε ήδη μείωση των αποθεμάτων, πράγμα το οποίο θέτει την αλιεία σε κατάσταση κρίσης. Υπάρχει υπερεκμετάλλευση των αλιευτικών πόρων, ρύπανση των θαλασσών μας, αλλαγή στο κλίμα - το βλέπουμε αυτό στη διάσκεψη στη Χάγη αυτή τη στιγμή - και η φυσική αλλοίωση του περιβάλλοντος ασκεί όλο και πιο μεγάλη πίεση στους πεπερασμένους αυτούς πόρους.
<P>
Η μεταρρύθμιση της ΚΑΠ θα είναι καθοριστική, αλλά ο προσδιορισμός των ορθών μεταρρυθμίσεων θα είναι ακόμα σημαντικότερος. Στη Σκοτία, η Ομοσπονδία Αλιέων της Σκοτίας και το WWF συνήλθαν για να προτείνουν την ιδέα της περιφερειακής διαχείρισης κατά ζώνες. Το σχέδιο διαχείρισης των αλιευμάτων που προτείνουν θα περιλαμβάνει όλες τις ομάδες συμφερόντων μιας συγκεκριμένης περιοχής. Αν και αρχικά θα είναι απλώς συμβουλευτικό στις υποδείξεις του, ελπίζεται ότι δείχνοντας ικανότητα και αποτελεσματικότητα θα αποκτήσει με τον καιρό διαχειριστικό ρόλο.
<P>
Η ανάπτυξη μιας περιφερειακής οργάνωσης της ΚΑΠ θα είναι καθοριστική για την εξασφάλιση δράσης σε τοπικό επίπεδο. Οι περιφερειακές οργανώσεις αλιείας ανέλαβαν ένα ρόλο διεθνούς κλίμακας και η περιφερειακή ή κατά ζώνες διαχείριση μπορεί να μετατρέψει το παγκόσμιο σε τοπικό. Θα συντελέσει πραγματικά στη διατήρηση των αλιευτικών πόρων.

<SPEAKER ID=268 LANGUAGE="PT" NAME="Nogueira Romαn">
Κύριε Πρόεδρε, έχω μόλις ένα λεπτό για να εκφράσω την υποστήριξή μου προς την έξοχη έκθεση του συναδέλφου μας Salvador Jovι, η οποία εξετάζει κατά τρόπο ιδιαίτερα ορθό ένα τμήμα της κοινής αλιευτικής πολιτικής που δεν αναγνωρίζεται πλέον στην Ένωση ως θεμελιώδες στοιχείο αυτής.
<P>
Τυφλωμένα από τις διενέξεις τους στα κοινοτικά ύδατα, τα ευρωπαϊκά κράτη παραγνωρίζουν, στην πράξη, ότι η αλιεία έχει μία παγκόσμια διάσταση, τόσο όσον αφορά τη διατήρηση των θαλάσσιων πόρων και την παραγωγή όσο και σχετικά με τις αγορές και το χαρακτήρα των στόλων. Ως συνέπεια, υπάρχουν περιοχές της Ένωσης, όπως η Γαλικία, την οποία εκπροσωπώ, που πλήττονται ιδιαίτερα και σοβαρά από αυτή την κατάσταση και από την επακόλουθη ανεπάρκεια ανθρώπινων και υλικών μέσων που χαρακτηρίζει την Ευρωπαϊκή Επιτροπή όσον αφορά την εφαρμογή της κοινής πολιτικής για τις περιφερειακές οργανώσεις αλιείας.
<P>
Ο εισηγητής δικαιολογημένα επικρίνει αυτές τις ελλείψεις και προτείνει πολύ κατάλληλες λύσεις με τις οποίες συμφωνούμε.

<SPEAKER ID=269 LANGUAGE="DE" NAME="Langenhagen">
Κύριε Πρόεδρε, κύριε Επίτροπε, η κατάσταση των αλιευτικών πόρων είναι ανησυχητική σε παγκόσμιο επίπεδο, γεγονός που εν τω μεταξύ έχει γίνει γνωστό σε όλους. Αυτό εν μέρει οφείλεται, όπως μόλις ακούσαμε, στη μεγάλη ρύπανση του περιβάλλοντος, η οποία για παράδειγμα προκλήθηκε από ατυχήματα σε δεξαμενόπλοια που τελευταία έχουν συμβεί και δυστυχώς αυτά δεν είναι λίγα.
<P>
Ο βασικός όμως λόγος είναι η υπερεκμετάλλευση των αλιευτικών πόρων που συντελείται μέσα από υπερβολικές αλιευτικές ικανότητες των αλιευτικών στόλων. Προς όφελος λοιπόν του περιβάλλοντος αλλά και των αλιέων πρέπει να θέσουμε ως στόχο την αειφόρο διαχείριση των αλιευτικών πόρων. Για να μπορέσουμε όμως να επιτύχουμε αυτόν τον στόχο πρέπει η Κοινότητα να θέσει κατά μέρος ορισμένα μέτρα. Βασικά δεν μας μένει και πολύς καιρός.
<P>
Στην ανακοίνωσή της προς το Συμβούλιο και το Κοινοβούλιο, η Επιτροπή κατέκρινε την έλλειψη ενιαίας ρύθμισης για την αλιεία εντός και εκτός των αποκλειστικών οικονομικών ζωνών. Στην ανοικτή θάλασσα συνεχίζει ακόμη να επικρατεί το δίκαιο του ισχυρότερου. Αυτό το δίκαιο βασίζεται στην κρατούσα θεμελιώδη αρχή της ελευθερίας. Η θάλασσα δεν γνωρίζει σύνορα. Δεν υπάρχει κανένα ψάρι που να διαθέτει μόνιμη κατοικία. Εννοώ εδώ όλους τους αλιευτικούς πόρους που μετακινούνται. Όταν ορισμένοι ασκούν υπερβολική αλιευτική δραστηριότητα πέφτει ένα πλακάκι του ντόμινο. Οποιαδήποτε ενέργεια στοχεύει στην προφύλαξη των αλιευτικών πόρων δεν έχει αποτελέσματα εάν οι υπόλοιποι ακολουθούν αλόγιστα τα οικονομικά τους συμφέροντα και παραβιάζουν την επιταγή της προστασίας των αλιευτικών πόρων.
<P>
Σε παγκόσμιο επίπεδο η ΕΕ διαθέτει την τέταρτη μεγαλύτερη αλιευτική ικανότητα. Η θέση αυτή που καταλαμβάνει δεν νομιμοποιεί όμως την ΕΕ στη λήψη μονομερών μέτρων. Αυτά πρέπει να μην αντίκεινται και τις διεθνείς της υποχρεώσεις. Εξαιτίας λοιπόν αυτής της παγκόσμιας διάστασης, είναι απαραίτητο να υπάρξει μια διεθνής συνεργασία στο πλαίσιο των πιο σημαντικών επιτροπών - και με αυτό επανερχόμαστε στη βάση αυτής της συνεργασίας - στις οποίες συγκαταλέγονται κυρίως οι περιφερειακές οργανώσεις αλιείας. Αυτοί δεν απέκτησαν σημασία ξαφνικά μετά τη συμφωνία της Νέας Υόρκης του 1995, αφού κατά βάση είναι οι πιο κατάλληλες για την προώθηση μιας υπεύθυνης αλιείας. Μόνο αυτές έχουν τη δυνατότητα να εφαρμόσουν γενικές ρυθμίσεις ανάλογα με τις δεδομένες συνθήκες που επικρατούν επί τόπου σε μια περιοχή. Επίσης εκτελούν στατιστικά προγράμματα και είναι αρμόδιες για τον έλεγχο και για τα συστήματα επιτήρησης. Επιπλέον είναι οι πιο κατάλληλες για να φροντίσουν αποτελεσματικά να μην παραβιάζονται οι επιταγές.
<P>
Εν όψει της μεγάλης σημασίας που έχουν οι περιφερειακές οργανώσεις για την αειφόρο αλιεία, θεωρώ ότι είναι τελείως απαραίτητη η παρουσία της ΕΕ σε κάθε περιφερειακή οργάνωση αλιείας προκειμένου όλοι μας an einem Strang ziehen ???.

<SPEAKER ID=270 LANGUAGE="ES" NAME="Varela Suanzes-Carpegna">
πρόεδρος της Επιτροπής Αλιείας. (ES) Κύριε πρόεδρε, κύριε Επίτροπε, αγαπητοί συνάδελφοι, πριν από την αναχώρησή μου μεθαύριο για μία από αυτές τις περιφερειακές οργανώσεις, για το Μαρακές, όπου θα συμμετάσχω ως παρατηρητής του Ευρωπαϊκού Κοινοβουλίου, εξ ονόματος της Επιτροπής Αλιείας, θέλω να πάρω μέρος σ' αυτή τη συζήτηση για την εξαιρετική έκθεση του συναδέλφου μας Salvador Jovι, στην οποία η θέση της επιτροπής μας είναι πολύ σαφής.
<P>
Υποστηρίζουμε τις περιφερειακές οργανώσεις αλιείας, ζητάμε περισσότερες οργανώσεις αλιείας και μεγαλύτερη εκπροσώπηση της Επιτροπής σ' αυτές. Όταν λέμε περισσότερες οργανώσεις, αναφερόμαστε σ' αυτές που μπορούν και που πρέπει να δημιουργηθούν στον Νότιο Ατλαντικό ή στον Νότιο Ειρηνικό - όπως ήδη ειπώθηκε - στις οποίες η Επιτροπή μπορεί να αναλάβει ηγετικό ρόλο. Πιστεύω ότι το μέλλον της αλιείας σε διεθνή ύδατα εξαρτάται από αυτές τις οργανώσεις και όλες οι προσπάθειες της Επιτροπής, κύριε Επίτροπε, είναι λίγες. Για να υπερασπιστούμε τη θέση των Ηνωμένων Εθνών, τόσο στη Σύμβαση του 1982 όσο και σε εκείνη της Νέας Υόρκης που αναφέρθηκε εδώ, πρέπει να έχουμε πολύ δραστήρια παρουσία σ' αυτές τις οργανώσεις υπέρ της υπεύθυνης αλιείας. Δεν πρόκειται να σας λείψει η υποστήριξη της Επιτροπής Αλιείας του Ευρωπαϊκού Κοινοβουλίου, μεταξύ των άλλων και για την απόκτηση περισσότερων έμψυχων και υλικών μέσων, τα οποία, όπως ειπώθηκε εδώ, είναι ανεπαρκή. Είμαστε αρμόδια για τον προϋπολογισμό αρχή και πιστεύω ότι πρέπει να διαθέσουμε τους δέοντες πόρους για αυτή τη γραμμή, διότι σ' αυτές τις οργανώσεις και σ' αυτά τα θαλάσσια ύδατα διακυβεύεται το μέλλον της αλιείας κατά τα επόμενα χρόνια.
<P>
Θέλω, λοιπόν, να υπογραμμίσω την πρακτικά ομόφωνη γνώμη του Ευρωπαϊκού Κοινοβουλίου και να τονίσω στην Επιτροπή ότι είμαστε σύμμαχοί της σ' αυτόν τον εποικοδομητικό αγώνα για να αποκτήσει η Επιτροπή περισσότερο βάρος - δηλαδή, όπως ειπώθηκε, περισσότερους υπαλλήλους. Προφανώς σε σχέση με άλλα έθνη, η εκπροσώπηση της Ευρωπαϊκής Ένωσης είναι μικρή και πρέπει να γίνει μεγαλύτερη και καλύτερη, κύριε Fischler. Θέλω να σας πω ότι θα συνεχίσουμε αυτή τη στρατηγική του να συγκαλούμε προηγουμένως την επιτροπή μας για να μας ενημερώνει σχετικά με τις θέσεις που πρόκειται να υποστηρίξει. Θα εφαρμόσουμε αυτή τη στρατηγική στον αλιευτικό τομέα για να έχουμε κοινή και συντονισμένη άποψη. Έπειτα, θα πρέπει να επιστρέφουμε εκ νέου στην επιτροπή του Κοινοβουλίου, για να λογοδοτήσει σ' αυτήν η Επιτροπή.
<P>
Τελειώνοντας, κύριε Πρόεδρε, συγχαίρω άλλη μια φορά τον εισηγητή μας, κ. Jovι, για την εξαιρετική έκθεση που εκπόνησε.

<SPEAKER ID=271 LANGUAGE="EN" NAME="Nicholson">
Πρώτα απ' όλα θα ήθελα να επωφεληθώ της ευκαιρίας να επικροτήσω την έκθεση και να πω ότι το όλο θέμα της διαχείρισης, του ελέγχου και της συντήρησης των αλιευτικών πόρων είναι ένα σημαντικό πρόβλημα, από όποια άποψη και αν το δούμε. Σε όλη την Ευρωπαϊκή Ένωση και πέρα από αυτή, έχουμε όλοι μεγάλη επίγνωση αυτού το γεγονότος.
<P>
Έχει αποτελέσει επίσης πηγή σημαντικής διαφωνίας μεταξύ των αλιέων, αφενός, και των επιστημόνων, αφετέρου. Ως ένα βαθμό, εμείς που είμαστε πολιτικοί βρισκόμαστε στη μέση. Δεν είμαστε ούτε αλιείς ούτε επιστήμονες και προσπαθούμε να βρούμε την άκρη και την αλήθεια ανάμεσα σε αυτά που και οι δύο μας λένε. Πρόκειται για μια εξαιρετικά δύσκολη θέση, από την πρέπει να προσπαθήσουμε να βρούμε κάποια διέξοδο.
<P>
Αυτό που θα έλεγα στο Σώμα και στον Επίτροπο είναι ότι χρειαζόμαστε πληροφορίες της υψίστης ποιότητας και του υψίστου επιπέδου που μπορούμε όλοι, επιστήμονες, αλιείς ή πολιτικοί, να τις κατανοήσουμε. Γι' το λόγο αυτό πιστεύω ότι η Επιτροπή έχει διαδραματίσει έναν πολύ σημαντικό ρόλο, μεταβαίνοντας επί τόπου και ενθαρρύνοντας τους αλιείς να παρουσιαστούν και να συνεργαστούν μαζί της και να βρουν μια λύση με την οποία όλοι να μπορούμε να συμφωνήσουμε.
<P>
Η Επιτροπή θα πρέπει να λάβει υπόψη της τις απόψεις των εθνικών περιφερειακών αρχών και της βιομηχανίας. Όταν ο Επίτροπος απάντησε στην έκθεσή μου τον περασμένο μήνα, έδειχνε να έχει ελαφρά σύγχυση όσον αφορά τις γεωγραφικές του συντεταγμένες: δεν ήξερε αν πήγαινε στην Σκοτία, στην Ιρλανδία ή στη Βόρεια Ιρλανδία. Ξαφνικά ανακάλυψα ότι πήγε στη Σκοτία και τη Δημοκρατία της Ιρλανδίας, αλλά δεν ήρθε στη Βόρεια Ιρλανδία. Ελπίζουμε, από γεωγραφική άποψη, να τοποθετηθεί καλύτερα στο μέλλον. Ξέρω ότι ξέρει πού βρίσκεται η Βόρεια Ιρλανδία και βέβαια ελπίζω ότι θα έρθει στο μέλλον για να επισκεφτεί τους αλιείς εκεί.
<P>
Θέλω να πω, πριν καταλήξουμε σε μια απόφαση που θα θέσει τέρμα στο χάος - γιατί πιστεύω ότι έχουμε όλοι επίγνωση της κατάστασης που βλέπουμε να έρχεται το Δεκέμβριο όσον αφορά τα σύνολα επιτρεπόμενων αλιευμάτων (TAC) και τις ποσοστώσεις - ότι πρόκειται να είναι εξαιρετικά δύσκολο όχι μόνο για τις τοπικές και εθνικές περιοχές και τους αλιείς, αλλά και για την Επιτροπή. Χρειαζόμαστε ένα καλύτέρο τρόπο για να το αντιμετωπίσουμε αυτό σε μια καλύτερη χρονική στιγμή με μεγαλύτερη καθοδήγηση και μεγαλύτερη συνεργασία από ό,τι είχαμε στο παρελθόν. Ζητώ από την Επιτροπή να το λάβει αυτό υπόψη της.

<SPEAKER ID=272 LANGUAGE="DE" NAME="Fischler">
Κύριε Πρόεδρε, κυρίες και κύριοι βουλευτές, καταρχάς θα ήθελα να σας ευχαριστήσω που υποστηρίξατε τις προσπάθειές μας που στοχεύουν στην προώθηση και ενίσχυση των δραστηριοτήτων των περιφερειακών οργανώσεων αλιείας. Συμφωνώ με όλους όσοι υποστηρίζουν ότι χρειαζόμαστε περισσότερες περιφερειακές οργανώσεις αλιείας και είμαι της ιδίας άποψης με τον κ. Varela και με εκείνους που υποστηρίζουν ότι, στο πλαίσιο των εν λόγω περιφερειακών οργανώσεων αλιείας, η Επιτροπή έχει να διαδραματίσει το ρόλο που της αναλογεί.
<P>
Συμφωνούμε, επίσης, με το Κοινοβούλιο στο ότι το ζήτημα των ελέγχων στον τομέα της περιφερειακής αλιευτικής πολιτικής πρέπει να αποτελεί την αιχμή του δόρατος. Θα ήθελα όμως για άλλη μια φορά να τονίσω τη θέση της Επιτροπής ότι δεν μπορεί μόνη της να αναλάβει ολόκληρη την ευθύνη των ελέγχων στις περιφερειακές οργανώσεις αλιείας. Πρωτίστως οι έλεγχοι αυτοί πρέπει να διεξάγονται από τα κράτη μέλη, κάτι που ανταποκρίνεται και στη βασική δομή της Ένωσής μας. Στο πλαίσιο της άσκησης των κυριαρχικών τους δικαιωμάτων ως κράτη σημαίας πρέπει να διαθέτουν τους απαραίτητους, ανθρώπινους, αλλά και οικονομικούς και υλικούς πόρους, προκειμένου η Κοινότητα να μπορεί να ανταπεξέλθει στις διεθνείς της υποχρεώσεις.
<P>
Ως εκ τούτου, η Επιτροπή εμμένει στα τελικά της συμπεράσματα που εκφράζονται μέσα από την ανακοίνωσή της ότι, όσον αφορά τις δραστηριότητες ελέγχου, η Οργάνωση Αλιείας Βορειοδυτικού Ατλαντικού (NAFO), αποτελεί εξαίρεση και δεν πρέπει να αναχθεί σε κανόνα. Η Επιτροπή πρέπει να επικεντρωθεί στο βασικό της έργο που είναι η παρακολούθηση της εφαρμογής των μέτρων ελέγχου στις περιφερειακές οργανώσεις αλιείας και ο συντονισμός τους. Πέραν τούτου η Επιτροπή πρέπει να αναλάβει και όλες τις ενέργειες σε σχέση με τις διαπραγματεύσεις που πρέπει να διεξαχθούν στο πλαίσιο των περιφερειακών οργανώσεων αλιείας.
<P>
Θα ήταν τελείως άστοχο να αγνοήσουμε την τρέχουσα κοινοτική θεσμική πρακτική, όσον αφορά την αρμοδιότητα για τη διεξαγωγή ελέγχων σε πλοία που διασχίζουν την ανοικτή θάλασσα.
<P>
Θα ήθελα εδώ να υπενθυμίσω δυο σημαντικά σημεία. Η Κοινότητα πρέπει από τη μια πλευρά να ενεργεί με συνέπεια, ανεξάρτητα από το εάν οι έλεγχοι γίνονται σε κοινοτικά ύδατα ή στην ανοικτή θάλασσα.
<P>
Δεύτερον: οι θέσεις που από την άλλη λαμβάνονται για το εν λόγω θέμα πρέπει να είναι συμβατές με εκείνες που έχουν ληφθεί στο πλαίσιο της τρέχουσας συζήτησης σχετικά με τις περίφημες κεντρικές δραστηριότητες της Επιτροπής. Ως εκ τούτου η συζήτηση εκτείνεται πέραν των μέτρων ελέγχου, πέραν του τομέα των περιφερειακών οργανώσεων αλιείας. Πρέπει να επιλεχθεί ένας περιεκτικός τρόπος αντιμετώπισης, ο οποίος θα λαμβάνει υπόψη όλες τις αλιευτικές δραστηριότητες της Κοινότητας, τόσο σε κοινοτικά ύδατα όσο και στην ανοικτή θάλασσα.
<P>
Εάν θέλουμε να προβάλουμε νέα σκεπτικά σχετικά με τα καθήκοντά μας ως Επιτροπή και σε σχέση με τους ελέγχους εντός και εκτός των κοινοτικών υδάτων, τότε θεωρώ ότι αυτό πρέπει να γίνει σε σχέση με την προετοιμασία της μεταρρύθμισης της κοινής αλιευτικής πολιτικής. Τούτο σημαίνει ότι την επόμενη χρονιά θα μας δοθούν πολλές ευκαιρίες για να συζητήσουμε διεξοδικά πάνω σε αυτά τα θέματα. Αυτά όσον αφορά το κεντρικό θέμα της έκθεσης.
<P>
Επιτρέψτε μου ένα-δυο μικρές παρατηρήσεις σε κάποια άλλα σημεία. Όσον αφορά την προθεσμία εφαρμογής των αποφάσεων των περιφερειακών οργανώσεων αλιείας, θα συμφωνήσω μαζί σας ότι ο ισολογισμός της Επιτροπής μπορεί και πρέπει να βελτιωθεί. Έως τώρα πραγματοποιούνταν μεν ορισμένα βήματα, πλην όμως τώρα πρέπει να προσπαθήσουμε να επιτύχουμε προ πάντων ένα καλύτερο χρονικό σχεδιασμό.
<P>
Έρχομαι τώρα στο ζήτημα των παραβιάσεων και των κυρώσεων. Εδώ η Επιτροπή ανέκαθεν κατέβαλε προσπάθειες να συμπεριληφθούν κυρώσεις στις ρυθμίσεις ελέγχου. Χωρίς κυρώσεις οι έλεγχοι είναι μάταιοι. Δυστυχώς όμως έως σήμερα δεν ήταν δυνατό να επιβληθούν τέτοιου είδους σκεπτικά, διότι έβρισκαν το Συμβούλιο αντίθετο. Θα προσπαθήσουμε όμως και σε αυτό το ζήτημα να πραγματοποιήσουμε βήματα στο πλαίσιο των τρεχουσών εργασιών για τη δημιουργία ενός χώρου ελευθερίας, ασφάλειας και το δικαίου, όπως διατυπώθηκε και αποφασίστηκε στη σύνοδο κορυφής του Τάμπερε.
<P>
Τώρα θα ήθελα ακόμη να αναφερθώ στην κατηγορία που διατυπώθηκε μέσα από το σημείο 16. Σύμφωνα με τα όσα αναφέρονται εκεί, η Επιτροπή θέλει να αποκλείσει το Κοινοβούλιο από τη διαδικασία συμμετοχής της Κοινότητας στις διάφορες περιφερειακές οργανώσεις αλιείας. Πρέπει να σας πω ότι αυτό δεν έχει καμία βάση, αλλά τουναντίον ισχύει το αντίθετο. Η Επιτροπή ήταν πάντα υπέρ των κανόνων που αφορούν τη συνεργασία μεταξύ Κοινοβουλίου και Επιτροπής και τηρούσε πάντα τους κανόνες των συμφωνιών μεταξύ διαφόρων θεσμικών οργάνων.

<SPEAKER ID=273 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=12>
Χοίρειο κρέας (ΚΟΑ)
<SPEAKER ID=274 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0305/2000) του κ. Garot, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου για την τροποποίηση του κανονισμού (ΕΟΚ) αριθ. 2759/75 περί κοινής οργανώσεως αγοράς στον τομέα του χοιρείου κρέατος [COM(2000) 193 - C5-0225/2000 - 2000/0076(CNS)].

<SPEAKER ID=275 NAME="Ford, Glyn">
Κύριε Πρόεδρε, έχω το πρόβλημα του κ. Nicholson σε ακόμα πιο οξεία μορφή. Ήρθα για την συζήτησή μου όσον αφορά την ASEM III την ώρα που είχε ορισθεί για να ανακαλύψω ότι η όλη συζήτηση είχε ήδη διεξαχθεί. Δεν ξέρω ποιο είναι το πρόβλημα. Νομίζω ότι είναι πως ένας ή δύο βουλευτές απουσιάζουν, οπότε η συζήτηση γίνεται νωρίτερα, πράγμα που σημαίνει ότι όλο και περισσότεροι φτάνουν μετά τη συζήτηση. Δεν ξέρω πώς μπορούμε να λύσουμε αυτό το πρόβλημα, αλλά ζητώ συγνώμη από το Σώμα που δεν ήμουν παρών τη στιγμή που θα έπρεπε. Δεν ξέρω πώς μπορούμε να αντιμετωπίσουμε αυτό το πρόβλημα στο μέλλον.

<SPEAKER ID=276 LANGUAGE="FR" NAME="Garot">
. (FR) Κύριε Πρόεδρε, κύριε Επίτροπε, αγαπητοί συνάδελφοι, απόψε θα συζητήσουμε για την κατάσταση του τομέα του χοιρείου κρέατος και της ΚΟΑ, που αποδείχθηκε ανέτοιμη έναντι της τελευταίας κρίσης που επήλθε πρόσφατα.
<P>
Μεταξύ του 1998 και του 2000, πράγματι, η παραγωγή αυξήθηκε υπέρμετρα, με μια αύξηση 20 εκατομμυρίων κεφαλών, για να ανέλθει στο ετήσιο επίπεδο των 205 εκατομμυρίων σφαγιασθέντων χοίρων στην Ευρωπαϊκή Ένωση. Έπειτα σημειώθηκε πτώση των τιμών κατά 30%, με τις συνακόλουθες, συχνά συνέπειες για τους παραγωγούς, ιδιαίτερα για τους νέους και τους υπερχρεωμένους. Λόγω πτώχευσης, ορισμένοι κτηνοτρόφοι είχαν ως μοναδική επιλογή να αλλάξουν κοινωνικό καθεστώς και να γίνουν απλοί υπάλληλοι σε συνεταιριστικές ή ιδιωτικές επιχειρήσεις, παραμένοντας στις πρώην εκμεταλλεύσεις τους. Δεν πραγματοποιείται έτσι, κύριε Επίτροπε, αγαπητοί συνάδελφοι, η μετάβαση στο ευρωπαϊκό γεωργικό μοντέλο, την αναγνώριση του οποίου επιδιώκει να επιτύχει η Ένωση σε διεθνές επίπεδο.
<P>
Όπως φαίνεται, μια διαπίστωση επιβάλλεται, ως προς τους στόχους που περιέχονται στον τροποποιημένο κανονισμό 2759/75: ότι υφίσταται μη προσαρμογή και ανεπάρκεια των μέσων της ΚΟΑ στον τομέα του χοιρείου κρέατος, δηλαδή της ιδιωτικής αποθεματοποίησης και των επιστροφών η ιδιωτική αποθεματοποίηση, που ενδιαφέρει τους φορείς όλο και λιγότερο, δεδομένου ότι πραγματοποιείται σε πλαίσιο διαρθρωτικής κρίσης, και οι επιστροφές, που είναι πάντα χρήσιμες, αλλά εξαρτώνται από τις διεθνείς συμφωνίες που τις περιορίζουν όλο και περισσότερο. Πρέπει επομένως να επινοήσουμε νέα μέσα για να προφυλαχθούμε από κάθε σοβαρή κρίση που θα μπορούσε να επανεμφανιστεί, παρά το πολύ υψηλό επίπεδο εσωτερικής κατανάλωσης και την ορθή χρήση των δυνατοτήτων εξαγωγών.
<P>
Πράγματι, η διαρκής βελτίωση της παραγωγικότητας των εκτροφών ήδη προκαλεί αύξηση της προσφοράς, και αν συνοδευτεί από μια χωρίς όρια επέκταση του μηχανισμού παραγωγής, θα επέλθει εκ νέου, αναπόφευκτα, μια σοβαρή ανισορροπία στην αγορά. Κι όμως, όπως μας δίδαξε η τελευταία κρίση, η ανάκαμψη των αγορών γίνεται πλέον με βραδύτερο ρυθμό από το συνολικό ρυθμό διατήρησης της παραγωγής των εξειδικευμένων εκτροφών, στην πλειονότητά τους, ενόσω αναμένουν καλύτερες μέρες.
<P>
Υπό αυτές τις συνθήκες, αγαπητοί συνάδελφοι, το πρόβλημα δεν αφορά τόσο το μέλλον της παραγωγής, όσο το μέλλον των παραγωγών. Γι' αυτόν το λόγο, είναι επιτακτική ανάγκη να εφοδιάσουμε την Ένωση με ελαστικά όργανα πρόληψης και διαχείρισης των κρίσεων στον τομέα του χοιρείου κρέατος.
<P>
Επί τούτου, η Επιτροπή μας προτείνει να ενσωματώσουμε στην κοινή οργάνωση αγοράς ένα νέο μέσο: τα ρυθμιστικά ταμεία. Ασφαλώς είναι καλή ιδέα, αλλά καθώς η εφαρμογή της είναι προαιρετική για τα κράτη μέλη και τους παραγωγούς, και σε αντιστάθμισμα του απαιτούμενου παγώματος της παραγωγής δεν προσφέρει ουδεμία κατάλληλη λύση για τους εκτροφείς, σε περίοδο κρίσης, παρουσιάζει τελικά ελάχιστο ενδιαφέρον. Υπό την τωρινή της μορφή, θα ήταν πιθανότατα αναποτελεσματική.
<P>
Ως εκ τούτου, έχοντας επίγνωση της σπουδαιότητας του προβλήματος, η Επιτροπή Γεωργίας και Ανάπτυξης της Υπαίθρου επί τη βάσει της έκθεσής μου, εισήγαγε τροπολογίες προκειμένου να γίνει η πρόταση αυτή πιο ελκυστική και πιο αποτελεσματική. Στην προκειμένη περίπτωση, χρειάζεται να επιτραπεί η θέσπιση αξιόπιστων διατάξεων σχετικά με την αγορά, μέσω της καλής γνώσης των μέσων παραγωγής: η ίδρυση ρυθμιστικών ταμείων σε όλα τα κράτη μέλη, με κοινοτική ενίσχυση για τη λειτουργία τους, προκειμένου κάθε κτηνοτρόφος της Ένωσης, είτε εκτρέφει χοίρους προς αναπαραγωγή είτε προς πάχυνση, ο οποίος επιθυμεί να συμμετάσχει, να έχει τη δυνατότητα να το πράξει μέσω της δέσμευσης να διατηρεί σταθερή την παραγωγή του για πέντε έτη η θέσπιση της συγχρηματοδότησης των ταμείων από τους παραγωγούς ή τις ενώσεις τους και από την Ευρωπαϊκή Ένωση, προκειμένου να ενθαρρύνεται η συμμετοχή των παραγωγών, η εισαγωγή αναπροσαρμογών των δόσεων των ενισχύσεων των ταμείων αυτών κατά περιόδους κρίσεων η δέσμευση τέλος, των κρατών μελών, να λάβουν μαζί με την Επιτροπή, τα μέτρα που θα κρίνουν καταλληλότερα για την αποκατάσταση της ισορροπίας των αγορών, σε περίπτωση αποδεδειγμένης κρίσης, υπό την προϋπόθεση ότι αυτή η προσπάθεια ανάκαμψης της αγοράς πρέπει να εφαρμόζεται βάσει των εξελίξεων της παραγωγής σε κάθε κράτος μέλος και πρέπει να έχει αντίκτυπο στους κτηνοτρόφους που δεν συμμετέχουν σε ρυθμιστικό ταμείο.
<P>
Κύριε Επίτροπε, αγαπητοί συνάδελφοι, αυτές είναι οι συστάσεις της Επιτροπής Γεωργίας. Από την πλευρά μας, έχουμε την πεποίθηση ότι μπορούν να προλαμβάνουν τις κρίσεις στον τομέα του χοιρείου κρέατος, ακόμα και να τις διαχειρίζονται σε περίπτωση ενδεχόμενης επανεμφάνισής τους. Κατά αυτόν τον τρόπο, με ελαστικά, συμπληρωματικά και συνεπώς αλληλοεξαρτώμενα μέσα, και με λογικό κόστος για την Ένωση, ας το αναγνωρίσουμε, θα μπορέσουμε να κάνουμε το μέλλον των κτηνοτρόφων μας λιγότερο προβληματικό.
<P>
(Χειροκροτήματα)

<SPEAKER ID=277 LANGUAGE="DE" NAME="Keppelhoff-Wiechert">
Κύριε Πρόεδρε, κύριε Επίτροπε, κυρίες και κύριοι συνάδελφοι, ως σκιώδης εισηγήτρια της έκθεσης Garot, σχετικά με μια κοινή οργάνωση της αγοράς για το χοίρειο κρέας, θα ήθελα για άλλη μια φορά να επισημάνω με σαφήνεια τις σκιώδεις πλευρές της έκθεσης. Η έκθεση, η οποία ουσιαστικά προβλέπει την ίδρυση ενός ρυθμιστικού ταμείου και κατ' αυτόν τον τρόπο επεκτείνεται πέρα από την πρόταση της Επιτροπής, εγκρίθηκε από την Επιτροπή Γεωργίας και Ανάπτυξης της Υπαίθρου. Εξ ονόματος της Ομάδας μου ζήτησα για αύριο χωριστή ψηφοφορία, διότι εγώ προσωπικά απορρίπτω την ιδέα ενός ρυθμιστικού ταμείου για τους παραγωγούς χοίρειου κρέατος. Στη δημιουργία ενός αποταμιευτικού κουμπαρά θα έλεγα ευχαρίστως ναι, αλλά σε ένα ρυθμιστικό ταμείο για τους παραγωγούς χοίρειου κρέατος που επιπλέον θα συγχρηματοδοτείται με ευρωπαϊκές πιστώσεις λέω όχι!
<P>
Έχω την άποψη ότι δεν χρειαζόμαστε άλλες κανονιστικές ρυθμίσεις και κρατικές επεμβάσεις. Το χαρακτηριστικό γνώρισμα της ελεύθερης αγοράς συνίσταται στον καθορισμό των τιμών από την προσφορά και τη ζήτηση. Θεωρώ ότι ήταν σωστή η βοήθεια που παρασχέθηκε στους παραγωγούς χοιρείου κρέατος προκειμένου να ξεπεράσουν το ιστορικό ελάχιστο στο οποίο είχαν φθάσει. Προηγουμένως όμως υπήρξε μια φάση κατά την οποία επικρατούσαν σταθερές οικονομικές συνθήκες. Η συγκριτικά ελάχιστη προσφορά, λόγω της πανώλης των χοίρων και της συζήτησης για την ΣΕΒ, καθώς και οι υψηλές εξαγωγές σε τρίτες χώρες ευνοούν την κατάσταση των τιμών, ενώ οι αγρότες μας επανειλημμένα έχουν ζητήσει να κρατηθεί η πολιτική όσο το δυνατόν πιο μακριά. Είναι μια καλή προσέγγιση που πρέπει να γίνει πράξη και πιστεύω ότι δεν πρέπει να επικρατήσει υστερία.
<P>
Σε κάθε καλό εγχειρίδιο αγροτικής οικονομίας γίνεται λόγος για δυο κλασσικούς κύκλους του χοίρου. Αυτό που ζήσαμε στη διάρκεια των τελευταίων τριών ετών, έστω και σε μια πιο υπερβολική έκταση, αποτελεί μέρος αυτού του κλασσικού κύκλου του χοίρου. Η αγορά χοίρειου κρέατος είναι μια από τις λίγες γεωργικές αγορές που παραμένει κατά πολύ ανεπηρέαστη από τις κρατικές επεμβάσεις. Η κατάσταση αυτή επιδοκιμάζεται όλως ιδιαιτέρως από τους χοιροτρόφους στη χώρα μας. Η ίδρυση ενός ρυθμιστικού ταμείου θα επιτάχυνε σημαντικά την συγκέντρωση στην ευρωπαϊκή αγορά χοίρων για σφαγή, διότι θα μετέφερε τον κίνδυνο μεγαλύτερων κεφαλαιουχικών επενδύσεων στο κοινό ταμείο.
<P>
Αναγνωρίζω το γεγονός ότι στην Ευρώπη επικρατούν διαφορετικές γεωργικές φιλοσοφίες, από το ομοσπονδιακό σύστημα της Γερμανίας έως το συγκεντρωτικό της Γαλλίας. Απορρίπτω απόλυτα την ιδέα της συγχρηματοδότησης μέσω της ΕΕ. Απορρίπτω και τις πολλαπλές κρατικές παρεμβάσεις. Οι ευρωπαϊκές κανονιστικές ρυθμίσεις πρέπει να περιοριστούν στο απαραίτητο και να είναι όσο το δυνατόν λιγότερες. Τι θα κάνουμε λοιπόν στην περίπτωση και άλλων γεωργικών κρίσεων, όπως για παράδειγμα στον τομέα των πουλερικών; Δε γίνεται κάθε φορά να συντηρούμε ένα νέο κοινοτικό κουμπαρά, διότι τότε μπαίνουμε σε μια διαδικασία χωρίς τέλος. Αντ' αυτού είναι πιο σωστό οι ίδιοι οι παραγωγοί χοίρειου κρέατος να δημιουργήσουν το δικό τους αποθεματικό. Κατά συνέπεια, κάθε παραγωγός πρέπει να έχει το δικό του κουμπαρά. Αυτή είναι η ευχή μου!

<SPEAKER ID=278 LANGUAGE="ES" NAME="Martνnez Martνnez">
Κύριε Πρόεδρε, η πρόταση της Επιτροπής αναγνωρίζει ότι η αγορά χοιρείου κρέατος στην Ευρωπαϊκή Ένωση υπόκειται σε κυκλικές διακυμάνσεις με περιόδους ισορροπημένης προσφοράς και ικανοποιητικές τιμές, που ακολουθούνται από περιόδους άφθονης προσφοράς κατά τις οποίες οι τιμές πέφτουν. Οι περίοδοι κρίσης γίνονται ολοένα και πιο έντονες. Η τελευταία προκάλεσε, από τα μέσα του 1998 μέχρι τις αρχές του 2000, πτώση των τιμών άνω του 30%. Το αποτέλεσμα ήταν η εξαφάνιση των οικογενειακών εκμεταλλεύσεων, η μόνη διέξοδος των οποίων ήταν είτε να κλείσουν είτε να ενταχθούν στη λεγόμενη ολοκληρωμένη παραγωγή, στην οποία ο παραγωγός χάνει την αυτονομία του ως κτηνοτρόφος και εντάσσεται σε μια επιχειρησιακή διάρθρωση - αλυσίδες διανομής, υπεραγορές - που του υπαγορεύει τις διαδικασίες παραγωγής με αντάλλαγμα ορισμένη οικονομική σταθερότητα. Φθάνουμε ενίοτε να αναρωτιόμαστε μήπως μέχρι ένα σημείο η κυκλική κρίση της αγοράς προξενείται από την κερδοσκοπική δράση αυτών των επιχειρησιακών διαρθρώσεων, που εξασφαλίζουν έτσι τον έλεγχο του τομέα ανάλογα με το συμφέροντά τους.
<P>
Η Επιτροπή αναγνωρίζει ότι τα δύο μοναδικά μέτρα στήριξης της αγοράς, η ιδιωτική αποθεματοποίηση και οι επιστροφές, δεν επαρκούν για την αντιμετώπιση της κρίσης και, παρόλα αυτά, μας κάνει μια άτολμη και αναποτελεσματική πρόταση. Μας εκπλήσσει η έλλειψη φαντασίας και η έλλειψη φιλοδοξίας της. Αντί για μέτρο εγγύησης των εισοδημάτων των παραγωγών όταν πέφτουν οι τιμές, μοιάζει περισσότερο με πατρική συμβουλή: αποταμιεύστε τις εποχές των παχιών αγελάδων για να αντέξετε κατόπιν τις εποχές των ισχνών αγελάδων.
<P>
Αυτό που η πρόταση ονομάζει ρυθμιστικό μηχανισμό συνίσταται στην εξουσιοδότηση του κράτους μέλους που το επιθυμεί να δημιουργήσει ένα ταμείο χρηματοδοτούμενο από τους παραγωγούς που θα συμμετάσχουν εθελοντικά για μια ελάχιστη περίοδο πέντε ετών, με την προϋπόθεση ότι δεν θα αυξήσουν το ζωικό τους κεφάλαιο. Η συνεισφορά του κοινοτικού προϋπολογισμού είναι μηδενική και η Επιτροπή περιορίζεται στο να εγκρίνει στα πλαίσια της επιτροπής διαχείρισης το κατώφλι εισφοράς και το κατώφλι πληρωμής των ταμείων. Ο προαιρετικός χαρακτήρας του συστήματος σημαίνει ότι το βάρος του ελέγχου της παραγωγής πέφτει μόνο σε λίγους, ενώ το υπόλοιπο εξουδετερώνει αυτό το αποτέλεσμα με απεριόριστη παραγωγή μέχρι την έλευση μιας νέας κρίσης. Για όλους αυτούς τους λόγους θεωρούμε το κείμενο της Επιτροπής απογοητευτικό και απαράδεκτο. Δεν επιλύει την κυκλική αστάθεια του τομέα, παραβιάζει την αρχή της οικονομικής αλληλεγγύης της ΚΓΠ και αποτελεί ένα σαφές στοιχείο επανεθνικοποίησης και στρέβλωσης του ανταγωνισμού.
<P>
Γι' αυτό και υποστηρίζουμε την έκθεση του σοσιαλιστή συντονιστή μας, του κ. Georges Garot, και τις τροπολογίες που ενέκρινε η Επιτροπή Γεωργίας. Οι τροπολογίες αυτές διαφοροποιούν αρκετά την αρχική πρόταση, καθιερώνοντας, πρώτον, τον υποχρεωτικό χαρακτήρα του μέσου αυτού για τα κράτη μέλη, δεύτερον, την κοινοτική συγχρηματοδότηση του ταμείου και την συμβολή με ελαττούμενες ενισχύσεις στη λειτουργία του, τρίτον, τη συμμετοχή της Επιτροπής στα μέσα διαχείρισης της κρίσης και, τέταρτον, τη διεύρυνση του πεδίου εφαρμογής αυτού του μέτρου στους εκτροφείς χοιριδίων και στις εκμεταλλεύσεις κλειστού κύκλου. Γίνεται επίσης αναφορά στην ανάγκη ενίσχυσης των ενώσεων των παραγωγών, η εγκαθίδρυση των οποίων διαφέρει πολύ από ένα κράτος μέλος στο άλλο.
<P>
Οι τροπολογίες που ενέκρινε η Επιτροπή Γεωργίας αποτελούν για τους σοσιαλιστές ένα αποδεκτό πλαίσιο για την δημιουργία των προτεινόμενων ταμείων κι επομένως θα θέλαμε να ζητήσουμε από την Επιτροπή, αν δεν προτίθεται να υιοθετήσει αυτές τις τροπολογίες, να αποσύρει την πρότασή της, η τωρινή εκδοχή της οποίας αξίζει τόσο την δική μας απόρριψη όσο και του τομέα.

<SPEAKER ID=279 LANGUAGE="DA" NAME="Busk">
Κύριε Πρόεδρε, κύριε Επίτροπε, θα ήθελα να ξεκινήσω ευχαριστώντας τον κ. Garot για την έκθεσή του, παρότι δεν συμφωνώ με το περιεχόμενό της. Συμφωνώ ότι υπήρξε μια κρίση στον τομέα του χοιρείου κρέατος αλλά δεν συμφωνώ με την πρόταση του κ. Garot για τον τρόπο πρόληψης τυχόν μελλοντικών κρίσεων. Και αυτό διότι ο τομέας του χοιρείου κρέατος είναι ο μόνος που έχει μπορέσει να αντεπεξέλθει μόνος του στις συνθήκες της αγοράς μέχρι τώρα με πραγματικά ελάχιστες παρεμβάσεις, όπως ενισχύσεις στις εξαγωγές και ιδιωτική αποθεματοποίηση, οπότε πρέπει να αφήσουμε τον τομέα αυτόν να συνεχίσει ως έχει. Το ρυθμιστικό ταμείο στο οποίο αποσκοπεί η πρόταση του κ. Garot κατά πάσα πιθανότητα θα ωφελήσει βραχυπρόθεσμα τους μικρούς παραγωγούς, εάν του χορηγηθούν κοινοτικές ενισχύσεις, και θα συμβάλει στο να διατηρηθούν τεχνητά εν ζωή εις βάρος των μεγαλύτερων και πιο παραγωγικών παραγωγών, οι οποίοι φυσικά είναι το μέλλον της παραγωγής χοίρειου κρέατος στην Ευρώπη.
<P>
Οι πρόσθετες κοινοτικές ενισχύσεις στις οποίες αποβλέπει η έκθεση του κ. Garot κατά τη δική μου γνώμη αντιβαίνουν σε κάθε λογική και σύνεση ειδικά στην εποχή μας, όπου με την Ατζέντα 2000 και την επικείμενη διεύρυνση προς την Κεντρική και Ανατολική Ευρώπη υπάρχει ανάγκη για μεταρρύθμιση της γεωργικής πολιτικής. Αυτό δεν θα το πετύχουμε επινοώντας νέα καθεστώτα ενισχύσεων - εξάλλου δεν υπάρχουν χρήματα στον προϋπολογισμό για κάτι τέτοιο. Θα ήθελα να ακούσω την Επιτροπή να αναλύει σε ποιο βαθμό η παρούσα πρόταση είναι σύμφωνη με τις εμπορικές συμφωνίες που έχουν συναφθεί στα πλαίσια της ΠΟΕ και της Ατζέντας 2000. Κατά τη δική μου γνώμη είναι σε κατάφωρη σύγκρουση με την κοινή γεωργική πολιτική να δημιουργήσουμε εθνικά ταμεία που θα προκαλέσουν άνισο ανταγωνισμό για τους ευρωπαίους παραγωγούς χοιρείου κρέατος. Αυτό όμως που ίσως είναι ακόμη χειρότερο είναι ότι μπορεί να συντελέσει στην επανεθνικοποίηση της γεωργικής πολιτικής. Κατά συνέπεια σας καλώ να ψηφίσετε κατά της έκθεσης Garot αλλά και των προτάσεων της Επιτροπής ώστε να συνεχίσει η φιλελεύθερη γραμμή που έχει κυριαρχήσει στον τομέα του χοιρείου κρέατος μέχρι τώρα.

<SPEAKER ID=280 LANGUAGE="DE" NAME="Graefe zu Baringdorf">
Κύριε Πρόεδρε, κύριε Επίτροπε, βλέπουμε και πάλι τι μπορεί να επιτευχθεί μέσα από την κοινή οργάνωση αγοράς! Θα ήθελα να συγχαρώ τον εισηγητή της έκθεσης. Εάν όλες οι κοινές οργανώσεις αγοράς ήταν τόσο αντικυκλικές όσο αυτή που έχει προτείνει ο κ. Garot ή εάν όλες οι οργανώσεις αγοράς επενεργούσαν θετικά προς όφελος των μικρότερων επιχειρήσεων, κάτι που πριν από λίγο κατέκρινε ο κ. Busk, τότε θα είχαμε και μια διαφορετική δομή των γεωργικών επιχειρήσεων στην Ευρώπη. Έτσι όπως επιδρούσαν οι οργανώσεις αγοράς έως τώρα μάλλον ευνοούσαν την διαδικασία συγκέντρωσης παρά την εμπόδιζαν.
<P>
Είναι πολύ ενδιαφέρον το γεγονός ότι τα διάφορα μέτωπα εδώ συγκοινωνούν. Εκείνοι που όπως εγώ είναι μάλλον κατά της οργάνωσης αγοράς στην αρχική της έννοια, υποστηρίζουν αυτή την έκθεση. Η κ. Keppelhoff-Wiechert, που ζητά επίμονα την ανάκληση των άλλων οργανώσεων αγοράς ή την εισαγωγή της συγχρηματοδότησης στις εν λόγω οργανώσεις αγοράς, λέει τώρα ότι εδώ δεν επιτρέπεται η συγχρηματοδότηση. Εάν εφαρμόζαμε τη συγχρηματοδότηση που ορίζεται εδώ, δηλαδή το 50%, στις άλλες οργανώσεις αγοράς, για παράδειγμα στη ζάχαρη, όπου οι χριστιανοδημοκράτες είναι αντίθετοι σε οποιαδήποτε αλλαγή, τότε ξαφνικά θα ελευθερώνονταν τεράστια ποσά.
<P>
Εάν ο κ. Busk ανησυχεί ότι ο ΠΟΕ δεν θα μπορέσει να αποδεχθεί κάτι τέτοιο, τότε φαίνεται ότι στο θέμα της οργάνωσης αγοράς για τη ζάχαρη έχει διαφορετική άποψη. Αυτήν πρέπει να υποστηρίξουμε ενώπιον του ΠΟΕ. Είναι ένα πρότυπο που έχουν ακολουθήσει και οι Αμερικανοί. Εμείς εισάγουμε ένα ασφαλιστικό σύστημα και μπορούμε να πούμε ξεκάθαρα ότι οι κοινωνικές πτυχές παίζουν ρόλο. Θεωρώ λοιπόν ότι η έκθεση που κατέθεσε ο εισηγητής αποτελεί μια εξαιρετική εργασία η οποία δείχνει τι μπορεί κανείς να επιτύχει με τη διοίκηση, όταν ακολουθεί συγκεκριμένους στόχους που εδώ τίθενται ξεκάθαρα. Κυρία Keppelhoff-Wiechert, δεν σας κάνουν οι συγκεκριμένοι στόχοι. Μπορείτε να το πείτε και επ' αυτού μπορούμε να διαφωνήσουμε έντονα. Εμένα μου αρέσουν οι εν λόγω στόχοι και θέλω να πω ότι, εάν τους ακολουθούσαμε και σε άλλες οργανώσεις αγοράς, σήμερα θα είχαμε μια διαφορετική δομή.
<P>
Αναφορικά με το θέμα της συγχρηματοδότησης και της συμμετοχής σε ευρωπαϊκό επίπεδο. Η Επιτροπή έχει προτείνει τη διεύρυνση της υπάρχουσας οργάνωσης αγοράς σε ένα ασφαλιστικό σύστημα αλλά μόνο με χρήματα των επιχειρήσεων. Δεν μπορώ να καταλάβω τι είδους πρόταση είναι αυτή. Ας την αποσύρει και ας μείνει στην άλλη αποσύροντας και αυτήν, διότι εξυπηρετεί στην προώθηση της συγκέντρωσης. Όταν κάποιος κάνει κάτι τότε πρέπει να κινείται κατά τέτοιο τρόπο όπως ο κ. Garot. Μέσα από μια κακή πρόταση της Επιτροπής έβγαλε μια συνετή, αντικυκλική πρόταση που βοηθά στη διασφάλιση της δομής. Για αυτόν τον λόγο η Ομάδα μας θα υπερψηφίσει την εν λόγω πρόταση και ελπίζω αύριο να πάρει την πλειοψηφία. Είμαι όμως περίεργος κύριε Garot τι θα απογίνει σε ευρωπαϊκό επίπεδο, στα χέρια εκείνων που παίρνουν τις αποφάσεις στο Συμβούλιο. Δεν νομίζω να έχει πιθανότητες. Ακριβώς επειδή οι στόχοι είναι έτσι τοποθετημένοι, όπως τους έχω περιγράψει, βλέπω μάλλον να αποσύρεται η εν λόγω πρόταση. Εκτός αν η γαλλική Προεδρία έχει κάτι κρυμμένο στο μανίκι της που θα εμφανίσει ξαφνικά, προκειμένου να επικρατήσει. Ως εκ τούτου νομίζω ότι η πρόταση θα θαφτεί πανηγυρικά. Θα έχει πολύ ενδιαφέρον!
<P>
(Χειροκροτήματα)

<SPEAKER ID=281 LANGUAGE="DE" NAME="Fiebiger">
Κύριε Πρόεδρε, οι αλλαγές που σημειώνονται στις oργανώσεις αγορών αποτελούν πάντα δύσκολες αποφάσεις. Στη λήψη αποφάσεων παίζει μεγάλο ρόλο η προώθηση παρεμβάσεων όσον αφορά την προσφορά και τη ζήτηση που θα είναι κατά το δυνατόν πιο καίριες και ρυθμιστικές, ώστε η παραγωγή που στη συγκεκριμένη περίπτωση αφορά το χοίρειο κρέας να εξασφαλίζει το εισόδημα των αγροτών. Αυτό δεν συνέβαινε για μεγάλο χρονικό διάστημα.
<P>
Η έκθεση προσκρούει σε αντίσταση και άρνηση. Ορισμένες από αυτές τις απαιτήσεις βρίσκονται πέραν της έκθεσης, διότι στην παραγωγή βοείου και χοίρειου κρέατος πολλά πράγματα δεν είναι εντάξει. Οι τελευταίες περιπτώσεις ΣΕΒ που έγιναν γνωστές θα έχουν ως αποτέλεσμα τη μείωση της παραγωγής και τον παραμερισμό όλων των υπολοίπων. Η παγκοσμιοποίηση της οικονομίας αποδεικνύεται παγίδα στην προκειμένη περίπτωση και αυτό είναι ανεξάρτητο από τις κυκλικές κρίσεις. Τα ζώα που προορίζονται για σφαγή θα μετακινούνται σε ολόκληρη την Ευρώπη, ο αριθμός των ζώων θα μειωθεί με κρατικές επιδοτήσεις και θα προωθηθούν οι οικολογικές εγκαταστάσεις. Η εν λόγω έκθεση δεν μας προσφέρει έτοιμες λύσεις. Για αυτό θα χρειαζόμασταν πολλά άλλα. Ωστόσο η έκθεση προσπαθεί με βάση την αρχή της εκούσιας συμμετοχής και με τη δημιουργία ενώσεων των παραγωγών να δεσμεύσει την παραγωγή. Αυτό το αίτημα είναι ειλικρινές και αξιόπιστο. Εγώ προσωπικά θα συμβουλεύσω την Ομάδα μου να μην την απορρίψει.

<SPEAKER ID=282 LANGUAGE="FR" NAME="Souchet">
Κύριε Πρόεδρε, την στιγμή που η ασφάλεια των τροφίμων βρίσκεται περισσότερο από ποτέ στο προσκήνιο και κυρίως τη στιγμή που το σύνολο του τομέα του κρέατος, στην Ευρώπη, θίγεται από την κρίση των τρελών αγελάδων, είναι ιδιαίτερα σημαντικό να εγκριθεί το συντομότερο η μεταρρύθμιση της κοινής οργανώσεως αγοράς χοιρείου κρέατος.
<P>
Η αγορά του χοιρείου κρέατος υπόκειται σε κυκλικές διακυμάνσεις, τις οποίες γνωρίζουν καλά οι οικονομολόγοι, αλλά η κρίση του 98/99 παρουσίασε μια άνευ προηγουμένου διάρκεια και έκταση, που κατέδειξε το εύρος του φαινομένου αυτού, το οποίο κάθε φορά οδηγεί σε πτώχευση πολλές οικογενειακές εκμεταλλεύσεις και κάθε φορά ωθεί όλο και περισσότερο στη συγκεντροποίηση και τη συρρίκνωση του τομέα.
<P>
Η κρίση αυτή κατέδειξε σαφέστατα την ανεπάρκεια των πολύ ελλιπών σημερινών μηχανισμών της κοινής οργανώσεως αγοράς χοιρείου κρέατος, και την ανάγκη να προβλεφθεί ένας μηχανισμός ρύθμισης που θα εγγυάται τη σταθερότητα των εισοδημάτων των παραγωγών χάρη σε ένα σύστημα εισφορών σε περιόδους καλής οικονομικής συγκυρίας, και πληρωμών, σε περιόδους κρίσης, όπως τελικά προτείνει η Ευρωπαϊκή Επιτροπή με βάση το γαλλικό σύστημα σταθεροποίησης στον τομέα του χοιρείου κρέατος. Όμως η πρόταση αυτή θα ήταν απόλυτα ανεπαρκής, αν έδινε τη δυνατότητα στα κράτη μέλη να αρνούνται αυτά τα συστήματα ρύθμισης και αν οι εισφορές των παραγωγών αποτελούσαν τα μόνα μέσα για τη δημιουργία αποθεματικού που προορίζεται για την ενίσχυση των εισοδημάτων τους σε περίοδο κρίσης, καθώς σε αυτήν την περίπτωση θα δημιουργούνταν μια παραγωγή χοιρείου κρέατος δύο ταχυτήτων.
<P>
Από τη μια πλευρά, οι μεγαλύτεροι παραγωγοί ή εκείνοι που συμμετέχουν σε επιχειρήσεις εγγύησης θα έμεναν εκτός του εν λόγω μηχανισμού, προτιμώντας συστήματα τα οποία ήδη διαθέτουν: ατομική αποταμίευση, τραπεζικό δάνειο, αντισταθμιστικό ταμείο. Δεν θα είχαν ουδεμία υποχρέωση δέσμευσης για περιορισμό της παραγωγής και θα διατηρούσαν τα δικαιώματά τους για αύξηση. Κατά αυτόν τον τρόπο, θα αποτελούσαν την ίδια την πηγή της επόμενης κρίσης υπερπαραγωγής, η οποία θα προκαλούσε αδιαμφισβήτητα, την πτώχευση των ρυθμιστικών ταμείων.
<P>
Από την άλλη πλευρά, οι μικρότεροι παραγωγοί, οι οικογενειακές εκμεταλλεύσεις, θα έπαιζαν το παιχνίδι της αλληλεγγύης, θα δέχονταν να περιορίσουν την παραγωγή, θα συμμετείχαν στα εθνικά ρυθμιστικά ταμεία και θα τα οδηγούσαν σε πτώχευση με την ευκαιρία της επόμενης κρίσης υπερπαραγωγής.
<P>
Η σημερινή κοινή οργάνωση αγοράς του χοιρείου κρέατος είναι εξαιρετικά ελλιπής και υπέρμετρα περιορισμένη. Αυτό το σχέδιο μεταρρύθμισης είναι το πρώτο, κάπως χαρακτηριστικό, που προτείνει η Επιτροπή από το 1975. Οι τροποποιήσεις της Επιτροπής Γεωργίας, με την παρώθηση του Georges Garot, του οποίου το έργο χαιρετίζω, μεταβάλλουν αυτό το περιορισμένο κείμενο σε κείμενο επιπέδου. Οι τροποποιήσεις της επιτροπής μας είναι πράγματι κεφαλαιώδους σημασίας. Η συμμετοχή όλων των κρατών μελών σε αυτό το νέο σύστημα θα είναι υποχρεωτική. Κάθε κτηνοτρόφος, σε όποιο σημείο της Ένωσης και να βρίσκεται, θα μπορεί να συμμετέχει σε αυτόν το μηχανισμό. Η συμμετοχή του κοινοτικού προϋπολογισμού είναι επίσης απαραίτητη διότι χωρίς αυτήν, εκείνοι που θα συμμετέχουν σε ρυθμιστικό ταμείο θα συναντούν μόνο περιορισμούς και το σύστημα δεν θα είναι διόλου ελκυστικό.
<P>
Δεν γίνεται να καταβάλλουν προσπάθειες μόνο οι παραγωγοί. Ως εκ τούτου, ο εισηγητής προτείνει μια σημαντικότερη δέσμευση της Ένωσης μέσω της συγχρηματοδότησης των ρυθμιστικών ταμείων. Βρισκόμαστε ακόμα μακριά από τη δημιουργία ενός εξαιρετικού συστήματος αναφορικά με τη διεθνή πρακτική, ωστόσο με αυτόν τον ελαστικό μηχανισμό πρόληψης και διαχείρισης των κρίσεων, που έχει λογικό κόστος, πλησιάζουμε αυτό που συνηθίζεται σε ορισμένες τρίτες χώρες, όπως τα συστήματα εξασφάλισης εισοδήματος που ισχύουν στις Ηνωμένες Πολιτείες και στον Καναδά.
<P>
Επομένως, υποστηρίζουμε την πρόταση της Εκτελεστικής Επιτροπής, όπως τροποποιήθηκε εκτεταμένα μέσω του έργου της Επιτροπής Γεωργίας, και θα ψηφίσουμε υπέρ της έκθεσης Garot.

<SPEAKER ID=283 LANGUAGE="DE" NAME="Schierhuber">
Κύριε Πρόεδρε, κύριε Επίτροπε, κυρίες και κύριοι συνάδελφοι, επιτρέψτε μου αμέσως να πω ότι χαιρετίζω βασικά την πρόταση της Επιτροπής για τη δημιουργία ενός ρυθμιστικού ταμείου και υπό το πνεύμα της αυστριακής αγροτικής οικονομίας.
<P>
Το εν λόγω ταμείο είναι ένα κατάλληλο μέσο για τη μείωση των εισοδηματικών απωλειών των αγροτών που εκτρέφουν χοίρους, σε περιόδους κρίσεων. Προ πάντων οι κρίσεις του '98 και του '99 έδειξαν ότι η ιδιωτική αποθεματοποίηση και οι αποζημιώσεις των εξαγωγών εκείνης της κοινής οργάνωσης της αγοράς για το χοίρειο κρέας δεν ήταν επαρκείς. Για την αποφυγή παρόμοιων κρίσεων στο μέλλον και για την αντιμετώπισή τους, πιστεύω ότι η πρόταση αυτή αποτελεί το πρώτο βήμα.
<P>
Ένα σημαντικό σημείο που η Επιτροπή δεν έχει προβλέψει στην πρότασή της είναι η συγχρηματοδότηση. Θεωρώ ότι και στην κοινή οργάνωση αγοράς για το χοίρειο κρέας πρέπει να ισχύει η αρχή της κοινοτικής χρηματοδότησης όπως ισχύει για όλες τις κοινές οργανώσεις αγοράς. Με αυτόν τον τρόπο εξασφαλίζεται μια εντατική συμμετοχή των αγροτών και έτσι επιτυγχάνεται έμμεσα ο περιορισμός της παραγωγής.
<P>
Η πρόταση προβλέπει την ίδρυση ενός ταμείου από τα κράτη μέλη. Σύμφωνα με τη δική μου άποψη, πρέπει να εξασφαλιστεί η συμμετοχή όλων των κρατών μελών στο εν λόγω ταμείο, ούτως ώστε οι αγρότες σε ολόκληρη την Ευρώπη να έχουν τις ίδιες ευκαιρίες συμμετοχής. Όσον αφορά τη διαχείριση του εν λόγω ταμείου, ο κρατικός έλεγχος πρέπει να περιοριστεί στο ελάχιστο, πράγμα που σημαίνει ότι τα κράτη μέλη εγκρίνουν και εξετάζουν το ταμείο, αλλά δεν έχουν τη διαχείρισή του την οποία αφήνουν, για παράδειγμα, στις ενώσεις των παραγωγών. Η συμμετοχή στο εν λόγω ρυθμιστικό ταμείο εξισορρόπησης πρέπει να αφήνεται στην κρίση του κάθε αγρότη. Εφόσον όμως συμμετέχει τότε πρέπει να υποχρεώνεται να παραμείνει για πέντε χρόνια.
<P>
Είμαι πεπεισμένος ότι με το εν λόγω όργανο θα αυξηθεί η σταθερότητα στην αγορά της Ευρώπης και θα δοθεί η ευκαιρία στους αγρότες της να αντιμετωπίζουν καλύτερα τις κυκλικά επανερχόμενες κρίσεις.

<SPEAKER ID=284 LANGUAGE="FI" NAME="Pesδlδ">
Κύριε Πρόεδρε, κύριε Επίτροπε, ο εισηγητής, κ. Garot, πραγματεύθηκε με σοβαρότητα και διευκρίνισε αυτήν την πρόταση της Επιτροπής όσον αφορά την καθιέρωση ρυθμιστικών ταμείων για τον τομέα του χοιρείου κρέατος. Η προσπάθεια να προβλεφθεί ένας μηχανισμός ισορροπίας μεταξύ της παραγωγής και της αγοράς είναι προς το συμφέρον τόσο της αλυσίδας παραγωγής όσο όλων. Θα ήθελα, ωστόσο, να επιμείνω στο γεγονός ότι στη φάση αυτή δεν θα πρέπει να προσανατολιστούμε προς μια κατευθυνόμενη οικονομία στον τομέα του χοιρείου κρέατος. Συμφωνώ απόλυτα με τον συνάδελφο κ. Busk, που λέει ότι βρισκόμαστε στα πρόθυρα της διεύρυνσης προς Ανατολάς, και σε μια τέτοια κατάσταση, κατά την οποία σε μερικά χρόνια θα αναγκαστούμε να επανεξετάσουμε σοβαρά το σύνολο της γεωργικής πολιτικής, δεν είναι, κατά τη γνώμη μου, σκόπιμο να θέσουμε ένα συγκεκριμένο τομέα στο πλαίσιο μιας ρυθμισμένης οικονομίας. Δεν θα ήταν συνετό την παρούσα στιγμή.
<P>
Στο θέμα αυτό Νότος και Βορράς είναι ολοφάνερα αντίθετοι: στον Νότο υποστηρίζεται περισσότερο η συγχρηματοδότηση, ενώ στον Βορρά ο τομέας του χοιρείου κρέατος ξεκινά από την αρχή ότι η συγχρηματοδότηση θα πρέπει να στηρίζεται ουσιαστικά σε εθελοντική βάση, η οποία θα επιτρέψει στη συνέχεια την ανάπτυξη συστημάτων στα οποία - όπως είπε πριν λίγο η κ. Schierhuber - θα μπορούσαν να συμμετάσχουν οι χοιροτρόφοι στα διάφορες χώρες της Ευρώπης. Η κοινοτική χρηματοδότηση θα μπορούσε να περιοριστεί στο τεχνικό μέρος, στο στάδιο της έναρξης, και να στηρίξει έτσι τη θέση του συστήματος σε λειτουργία. Στο μέλλον, τα μη υποχρεωτικά ρυθμιστικά ταμεία θα βοηθήσουν, κατά τη γνώμη μου, να εξισορροπηθεί η αγορά στον τομέα του χοιρείου κρέατος, όπως έχουν κάνει και σε άλλους τομείς.

<SPEAKER ID=285 LANGUAGE="EN" NAME="Nicholson">
Κύριε Πρόεδρε, πρώτα απ' όλα, θα ήταν εντελώς λάθος μας να έρθουμε απόψε εδώ για να επικρίνουμε είτε την έκθεση είτε την Επιτροπή που παρουσίασε την πρόταση. Θα ήθελα να ευχαριστήσω τον εισηγητή για την έκθεσή του. Είναι η πρώτη φορά που είχαμε μια εποικοδομητική συζήτηση για τα προβλήματα που αντιμετωπίζει ο κλάδος της χοιροτροφίας σε όλη την Ευρωπαϊκή Ένωση - σίγουρα στα έντεκα χρόνια που είμαι μέλος του Ευρωπαϊκού Κοινοβουλίου. Δεν λέω ότι είναι σωστό, δεν λέω ότι συμφωνώ με αυτό, αλλά τουλάχιστον είναι η πρώτη φορά που είχαμε μια εποικοδομητική συζήτηση πάνω στο θέμα.
<P>
Δεν υπάρχει αμφιβολία ότι οι χοιροτρόφοι, ανεξάρτητα από τον τόπο προέλευσής σας, έχουν αντιμετωπίσει την πιο δύσκολη δυνατή περίοδο. Έχω δει οικογενειακά αγροκτήματα να χρεοκοπούν, έχω ακούσει αγρότισσες να αναρωτιούνται πώς θα επιβιώσουν εξαιτίας των προβλημάτων που αντιμετωπίζει ο κλάδος. Η ερώτηση που πρέπει να θέσω στον εαυτό μου είναι απλή και ξεκάθαρη: θα βοηθήσει αυτή η πρόταση να ελαφρυνθούν οι δυσχέρειές τους βραχυπρόθεσμα ή μακροπρόθεσμα; Έχω πολύ σοβαρές επιφυλάξεις για το κατά πόσο μπορεί να βοηθήσει τους χοιροτρόφους τόσο βραχυπρόθεσμα όσο και μακροπρόθεσμα. Η συγχρηματοδότηση είναι μία πτυχή, αλλά έχω την τρομερή υποψία ότι θα δημιουργούσε ενδεχομένως άνισους όρους παιχνιδιού σε πολλές χώρες στην Ευρωπαϊκή Ένωση.
<P>
Πρέπει να ρωτήσω τον Επίτροπο - επειδή το συγκεκριμένο ζήτημα ενδεχομένως να είναι χρήσιμο για ορισμένους από εμάς - κατά πόσο αυτή η πρόταση θα είναι υποχρεωτική για τα κράτη μέλη; Αν εφαρμοστεί σε κάθε κράτος μέλος τότε υπάρχει δικαιοσύνη. Εάν δεν εφαρμοστεί σε κάθε κράτος μέλος, τότε δεν θα υπάρχει δικαιοσύνη. Θα υπάρχει η υποψία ότι οι παραγωγοί σε κάποιο άλλο κράτος μέλος θα έχουν ένα μη δίκαιο πλεονέκτημα. Θα μπορούσε ο Επίτροπος να απαντήσει σε αυτό; Το αν θα ψηφίσω υπέρ ή κατά εξαρτάται από το πώς θα απαντήσει σε αυτό.
<P>
Με κάθε τρόπο πρέπει να αποφύγουμε τον αθέμιτο ανταγωνισμό. Όπως είπε η κ. Keppelhoff-Wiechert, οι χοίροι ανέκαθεν είχαν πολύ μεγάλες διακυμάνσεις στην τιμή. Όταν η τιμή είναι υψηλή ο παραγωγός τα πάει καλά. Όταν η τιμή είναι χαμηλή, τότε η οικογένεια δεν τα πάει καλά. Είναι θέμα ισορροπίας.
<P>
Αυτό είναι σήμερα το πρόβλημα του κλάδου της χοιροτροφίας. Θα αντιμετωπίσει άραγε ο Επίτροπος σε κάποιο στάδιο στο μέλλον το ίδιο πρόβλημα και για τον κλάδο των πουλερικών, για τα μανιτάρια, για τις ντομάτες, για άλλους κλάδους που θα έχουν κάποιες ιδιαίτερες δυσκολίες; Να τι πρέπει να διερωτηθούμε: μπορεί πραγματικά η ΚΓΠ να αντεπεξέλθει στις προκλήσεις που αντιμετωπίζει τη σημερινή εποχή;
<P>
Μολονότι η πολιτική είναι καλή και μολονότι την επικροτώ, πρέπει να επιστρέψουμε στο σχεδιαστήριο. Πρέπει να την εξετάσουμε ξανά. Απαιτούνται περαιτέρω διαβουλεύσεις και μεγαλύτερη συνεργασία για να βρούμε ένα τρόπο για να μπορέσουμε να παρουσιάσουμε μια πρόταση παρά να ζητάμε τώρα από τους σκληρά πιεζόμενους παραγωγούς να πληρώσουν για κάτι που δεν έχουν τη δυνατότητα. Ας εξετάσουμε πώς μπορούμε να υποστηρίξουμε καλύτερα μακροπρόθεσμα τον κλάδο.

<SPEAKER ID=286 LANGUAGE="NL" NAME="Maat">
Κύριε Πρόεδρε, το ωραίο με αυτή τη συζήτηση είναι ότι διαπιστώνουμε τι μπορούμε να ρυθμίζουμε στην κοινή γεωργική πολιτική και τι όχι. Στα πλαίσια αυτά η αποψινή συζήτηση δίνει πολύ τροφή για σκέψη, ιδιαίτερα στην ομάδα των Πρασίνων. Κατάλαβα ότι ζητούν μία οργάνωση αγοράς για την εντατική κτηνοτροφία και την απομάκρυνση από τη γεωργική πολιτική η οποία βασίζεται στην εδαφική δέσμευση, εδαφικά δεσμευμένη παραγωγή του εδάφους. Ωστόσο ακριβώς αυτή τη μορφή γεωργίας αναγνωρίσαμε ως την πιο αειφόρο και φιλική προς το περιβάλλον. Είναι περίεργη λοιπόν αυτή η συζήτηση. Σίγουρα θα επανέλθουμε στο σημείο αυτό στις μελλοντικές συζητήσεις μας με την ομάδα των Πρασίνων.
<P>
Θα ήθελα καταρχάς να συγχαρώ τον εισηγητή κ. Garot για τις έντονες προσπάθειες που κατέβαλε προκειμένου να συμβάλει στην αντιμετώπιση της κρίσης που διέρχεται η χοιροτροφία τη στιγμή αυτή. Αξίζει λοιπόν συγχαρητηρίων. Δεύτερον, διερωτώμαι εάν το φάρμακο που προτείνει είναι και το κατάλληλο. Έχω έντονες αμφιβολίες σχετικά. Για να πω την αλήθεια δεν πιστεύω στη χρησιμότητα αυτού του φαρμάκου. Να σας πω γιατί: Πιστεύω ότι μία οργάνωση αγοράς έχει νόημα τότε μόνον όταν λαμβάνει υπόψη έννοιες όπως η συγχρηματοδότηση, η ευρωπαϊκή χρηματοδότηση και οι συμφωνίες σχετικά με την ποσότητα της παραγωγής. Εάν δεν περιλαμβάνονται τέτοιες έννοιες, υπάρχει μεγάλος κίνδυνος να εξισορροπείται μεν η αγορά ή τα εισοδήματα, αλλά αυτή η εξισορρόπηση να γίνεται προς τα κάτω, κάτι που δεν μπορεί φυσικά να αποτελεί το στόχο μας. Σε αυτή την περίπτωση θεωρώ ότι τη λύση θα έδινε μία ελεύθερη αγορά για τη χοιροτροφία, έτσι ώστε να καθορίζει τελικά η αγορά την εξέλιξη των τιμών. Εάν επιλέξουμε μία οργάνωση αγοράς και ενίσχυση της πολιτικής μας αυτής, θα προτιμούσα να ενισχύσουμε ιδιαίτερα τις ενώσεις παραγωγών, ούτως ώστε να ενισχυθεί ο ρόλος αυτών στην αγορά, μία αγορά η οποία συγκεντρώνεται όλο και περισσότερο στον τομέα της ζήτησης και καταλαμβάνει όλο και ισχυρότερη θέση. Διερωτάται κανείς κατά πόσον ανταποκρίνεται σωστά στις ανάγκες η αγορά των γεωργικών και οπωροκηπευτικών προϊόντων στην Ευρώπη. Για αυτό είμαι υπέρ της ενίσχυσης των ομάδων παραγωγών, προκειμένου να βελτιώσουν τη θέση τους στην αγορά και να μπορούν να καταλήγουν σε καλύτερες συμφωνίες.
<P>
Στα πλαίσια αυτά θα ήθελα ωστόσο να πω ότι κατέληξα σε διαφορετικό συμπέρασμα από αυτό του συναδέλφου Garot και ότι σχεδόν θα μπορούσα να συμφωνήσω με την πρόταση που μας υπέβαλε η Ευρωπαϊκή Επιτροπή, αν και, για να πούμε την αλήθεια, αυτή λίγες συνέπειες θα έχει στη συνολική προβληματική.
<P>
Πρόεδρε, αυτή είναι η προσέγγιση που θα ήθελα να προτείνω, απορρίπτοντας, επαναλαμβάνω, το φάρμακο που προτείνει ο κ. Garot, του οποίου εκτιμώ ιδιαίτερα τις έντονες προσπάθειες προκειμένου να αναζητήσει δυνατότητες για την εισαγωγή περισσότερων κοινωνικών στοιχείων στη χοιροτροφία.

<SPEAKER ID=287 LANGUAGE="DE" NAME="Fischler">
Κύριε Πρόεδρε, κυρίες και κύριοι συνάδελφοι, καταρχάς θα ήθελα να ευχαριστήσω εσάς κύριε Garot, ως εισηγητή για την εξαιρετική αυτή έκθεση την οποία συντάξατε για την εισαγωγή ενός ρυθμιστικού ταμείου στην κοινή οργάνωσης αγοράς για το χοίρειο κρέας. Η κρίση στον τομέα του χοίρειου κρέατος, την οποία στο μεταξύ ευτυχώς ξεπεράσαμε, αποτέλεσε βασικά το σημείο εκκίνησης για την πρόταση της Επιτροπής. Ευτυχώς αυτή τη στιγμή διανύουμε μια οικονομικά ευνοϊκή φάση του κύκλου του χοίρειου κρέατος, η οποία χαρακτηρίζεται από την υποχώρηση της προσφοράς και από σαφώς καλύτερες τιμές για τους αγρότες. Εδώ και πολλούς μήνες οι τιμές των παραγωγών βρίσκονται στα 140-150 ευρώ για τα 100 κιλά, ενώ σύμφωνα με τους ειδικούς οι προοπτικές διαγράφονται θετικές. Η εξέλιξη της αγοράς δείχνει επίσης ότι ο κύκλος του χοίρειου κρέατος ισχύει όπως και παλαιότερα και ότι τους άσχημους καιρούς ακολουθούν καλοί καιροί. Αυτό το γεγονός δεν πρέπει να το ξεχνάμε στη διάρκεια της σημερινής συζήτησης.
<P>
Το θέμα της συζήτησής μας είναι ένα μέσο για την υποστήριξη του εισοδήματος των παραγωγών σε εποχές κρίσεων. Δεν συζητάμε για μια νέα οργάνωση αγοράς. Αυτή υπάρχει και δεν πρέπει να κάνουμε το λάθος να αμφισβητήσουμε την υπάρχουσα οργάνωση αγοράς, η οποία βασικά είναι αποτελεσματική.
<P>
Κατά την εξέταση των τροποποιήσεων που αναφέρονται στην έκθεση, θα ήθελα καταρχάς να επικεντρωθώ σε εκείνα τα σημεία τα οποία διαφοροποιούνται σαφώς από τις προτάσεις της Επιτροπής. Έτσι λοιπόν στο θέμα της συγχρηματοδότησης. Ως κάποιο βαθμό σίγουρα αποτελεί το θέμα κλειδί στη συζήτηση της εν λόγω πρότασης και αναφέρεται στις τροπολογίες 11 και 12. Εδώ όμως θα πρέπει να τονίσω ότι τη βασική ευθύνη για την ισορροπία της αγοράς και για τις τιμές που προκύπτουν από αυτήν έχουν οι ίδιοι οι παραγωγοί χοίρειου κρέατος. Αυτοί αποφασίζουν για τις ποσότητες της παραγωγής και ταυτόχρονα έμμεσα και αυτόματα για την μελλοντική εξέλιξη των τιμών. Ως εκ τούτου, κατά τη δική μου άποψη θα ήταν λάθος να απαλλάξουμε τους παραγωγούς από τις ευθύνες τους. Εκτός αυτού, η συγχρηματοδότηση εμπεριέχει και τον κίνδυνο να μην φθάνουν τόσο σαφή τα μηνύματα της αγοράς προς τους παραγωγούς. Κατά συνέπεια, δεν μπορώ να υποστηρίξω ότι το νόημα της όλης υπόθεσης θα μπορούσε να εμπεριέχεται σε μια αντικυκλική πολιτική τιμών. Εάν θέλουμε να ξεκινήσουμε μια αντικυκλική πολιτική τιμών, τότε αυτό δεν θα σημαίνει τίποτε άλλο από τον κλυδωνισμό του κύκλου του χοίρειου κρέατος.
<P>
Σήμερα κατάλαβα και κάτι ακόμη: υπάρχουν βουλευτές οι οποίοι υποστηρίζουν την ιδέα ότι πρέπει να εισάγουμε τη συγχρηματοδότηση σε όλες τις οργανώσεις αγοράς. Επομένως, εάν την εισάγουμε σε όλες, τότε πιθανώς δεν θα αποκλείσουμε το χοίρειο κρέας. Αυτό όμως δεν αποτελεί το αντικείμενο της συζήτησης, όπως έχω αντιληφθεί τα πράγματα μέχρι τώρα.
<P>
Το δεύτερο σημαντικό θέμα αφορά την εκούσια συμμετοχή στο σύστημα. Η πρόταση της Επιτροπής αφήνει τα κράτη μέλη να επιλέξουν την ίδρυση ή όχι ενός ταμείου, ενώ οι τροποποιήσεις προβλέπουν μια υποχρέωση προς όλα τα κράτη μέλη. Δεν πρέπει όμως να ξεχνάμε ότι, στην Ευρώπη η παραγωγή χοίρειου κρέατος διαφέρει από κράτος σε κράτος, όπως και η οργάνωσή της, ενώ η συνεργασία μεταξύ των διαφόρων βαθμίδων στην αλυσίδα παραγωγής είναι επίσης πολύ διαφορετικά οργανωμένη. Για αυτούς τους λόγους υπάρχουν πολλά κράτη μέλη αλλά και παραγωγοί χοιρείου κρέατος που απορρίπτουν εξ αρχής την δημιουργία ενός ρυθμιστικού ταμείου, διότι έχουν άλλες μορφές διασφάλισης του εισοδήματός τους στη διάρκεια μιας χαμηλής φάσης του κύκλου.
<P>
Αλλα κράτη όμως επιζητούν επίμονα το ρυθμιστικό ταμείο και μπορώ να τους εγγυηθώ κάτι: εάν εμείς τώρα προτείνουμε την υποχρεωτική εισαγωγή του ρυθμιστικού ταμείου, το αποτέλεσμα θα ήταν να πρέπει να ξεχάσουμε το όλο ζήτημα εφόσον στο Συμβούλιο δεν πρόκειται ποτέ να υποστηριχθεί από την πλειοψηφία.
<P>
Εν συνεχεία η συμπερίληψη των εξειδικευμένων παραγωγών χοιριδίων στο προτεινόμενο σύστημα, όπως αναφέρεται στις τροπολογίες 7 και 13. Αυτό το βρίσκω πολύ προβληματικό διότι α) η παραγωγή χοιριδίων διεξάγεται τελείως διαφορετικά και β) η υποστήριξη των εκτροφέων χοιριδίων δεν είναι απαραίτητο να εμπίπτει αυτόματα στην ίδια κυκλική φάση με την υποστήριξη εκτροφέων χοίρων πάχυνσης. Επιπλέον το βάρος των χοιριδίων παρουσιάζει μεγάλες διακυμάνσεις μεταξύ 8 και 30 κιλών. Επίσης δεν υπάρχει ένα ενιαίο σύστημα τιμολόγησης των κανονικών θα λέγαμε χοιριδίων και κατά συνέπεια δεν υπάρχει μια βάση πάνω στην οποία να μπορεί κανείς να στηριχθεί. Εδώ πιστεύω ότι είναι καλύτερα η οικονομική ισορροπία μεταξύ των τιμών των χοιριδίων και των χοίρων που προορίζονται για σφαγή να επιτευχθεί μέσα από την αγορά παρά από τεχνητά μέτρα. Ιδιαίτερα δεν πρέπει να ξεχνάμε ότι σε πολλές χώρες οι κτηνοτρόφοι εφαρμόζουν μεθόδους πάχυνσης στα χοιρίδια που οι ίδιοι παράγουν και με την πώλησή τους αποκτούν άμεση πρόσβαση στο ρυθμιστικό ταμείο.
<P>
Η τροπολογία 16 δεν μπορεί να γίνει δεκτή από την Επιτροπή, διότι θα είχε καταλυτική επίδραση στην ελευθερία λήψης αποφάσεων εκείνων των αγροτών που δεν προσφεύγουν στο ταμείο, προκειμένου να μπορέσουν να διατηρήσουν την ελευθερία τους. Επιπλέον τα μέτρα δεν διευκρινίζονται, έτσι ώστε η απόφαση για τα παρόντα μέτρα να βρίσκεται ουσιαστικά στο χέρι των κρατών μελών. Αυτό θα αποτελούσε μια επανεθνικοποίηση με την οποία δεν μπορώ να συμφωνήσω.
<P>
Η προβλεπόμενη μείωση της παραγωγής που εξαρτάται στο κάθε κράτος μέλος από την προηγούμενη παραγωγή μοιάζει πάλι επικίνδυνα με θέσπιση ποσοστώσεων. Επιπλέον, με αυτόν τον τρόπο θα είχαμε και την πρόκληση μεγάλου γραφειοκρατικού φόρτου σε σχέση και με τη διεξαγωγή ελέγχων. Σύμφωνα με την άποψη της Επιτροπής, μόνο για τους αγρότες που συμμετέχουν στο ρυθμιστικό ταμείο είναι δίκαιο να υπακούουν σε μια πειθαρχία, εφόσον παίρνουν ως αντιστάθμισμα μια συγκεκριμένη εγγύηση για το εισόδημά τους, ενώ οι άλλοι που δεν συμμετέχουν δεν την έχουν. Μαζί με αυτά τα τέσσερα βασικά σημεία που συνδέονται με τη συζήτηση της έκθεσης, υπάρχει και μια σειρά από άλλες τροπολογίες μικρότερης σημασίας, οι οποίες ασχολούνται με λεπτομέρειες της ρύθμισης που κατά την άποψή μου όμως δεν θα συμπεριληφθούν στον κανονισμό του Συμβουλίου, αλλά θα πρέπει να συμπεριληφθούν στο πλαίσιο των διατάξεων εφαρμογής.
<P>
Όσον αφορά την κλιμάκωση των ενισχύσεων ανάλογα με τον αριθμό των ζώων, θα ήθελα να επισημάνω ότι η πρόταση της Επιτροπής προβλέπει ήδη μια νομική βάση για μια τέτοια διαδικασία.
<P>
Επιτρέψτε μου στο τέλος να θίξω ένα θέμα, το οποίο αναφέρεται προ πάντων στην τροπολογία 6, ειδικότερα για τη βελτίωση των στατιστικών πληροφοριών σχετικά με την εξέλιξη των αγελών χοίρων και τις δυνατότητες πρόβλεψης για την ανάπτυξη της παραγωγής. Κατά την άποψή μου δεν χρειάζεται εδώ καμία νέα διάταξη και κανένας νέος νόμος. Απαραίτητη είναι πολύ περισσότερο μια σωστή και περιεκτική εφαρμογή των ήδη υπαρχουσών διατάξεων εκ μέρους των κρατών μελών και των στατιστικών τους υπηρεσιών. Οι δικές μας υπηρεσίες επισήμαναν τα ανοικτά προβλήματα στους συναδέλφους της Eurostat που είναι υπεύθυνοι για τη διεξαγωγή αυτών των ερευνών και ζήτησαν επίσης μια ανάλογη βελτίωση των αποτελεσμάτων. Στη διάρκεια των τελευταίων μηνών έχουν γίνει πολλές συζητήσεις πάνω σε αυτό και εκείνο που προέκυψε είναι ότι δεν υπάρχει έλλειψη διατάξεων, απλώς αυτές δεν λαμβάνονται σοβαρά υπόψη, ενώ επίσης οι έρευνες για τις αγέλες χοίρων δεν διεξάγονται σωστά, ούτε και οι ερωτήσεις που απευθύνονται στα κράτη μέλη απαντώνται με ειλικρίνεια.
<P>
Εκείνο που συνάγεται από όσα είπα είναι ότι δεν μπορώ να αποδεχθώ τις κατατεθειμένες τροπολογίες. Ωστόσο, είμαι ευγνώμων για αυτή την σοβαρή συζήτηση που είχαμε εδώ και ελπίζω ότι είναι ακόμη δυνατό με βάση την πρόταση της Επιτροπής να καταλήξουμε σε αποτέλεσμα στο Συμβούλιο, διότι όπως και παλαιότερα αντιμετωπίζουμε το πρόβλημα των πολύ διαφορετικών απόψεων μεταξύ των κρατών μελών πάνω στο εν λόγω θέμα.

<SPEAKER ID=288 LANGUAGE="DE" NAME="Graefe zu Baringdorf">
Κύριε Πρόεδρε, επιτρέψτε μου μια ερώτηση στον κύριο Επίτροπο διότι είμαι λίγο εκνευρισμένος. Μας είπε ότι η Επιτροπή δεν είχε καθόλου την πρόθεση να αλλάξει την κοινή οργάνωση αγοράς για το χοίρειο κρέας. Ωστόσο όμως ο τίτλος ονομάζεται "σχετικά με την πρόταση κανονισμού του Συμβουλίου για την τροποποίηση του κανονισμού (ΕΟΚ) αριθ. 2759/75 περί κοινής οργανώσεως αγοράς στον τομέα του χοιρείου κρέατος" . Παρακαλώ λοιπόν τον κύριο Επίτροπο να μας πει, τι μας προτείνει τότε η Επιτροπή; Εάν δεν θέλετε να προχωρήσετε σε δραστικές αλλαγές όπως εμείς, τότε μπορούμε να συμφωνήσουμε, εάν όμως δεν θέλετε καν να προβείτε σε αλλαγές, τότε το κείμενο είναι λάθος. Ίσως θα θέλατε να μας το διευκρινίσετε. Το Κοινοβούλιο είναι ελεύθερο να αντιπαραθέτει τις προτάσεις του όταν η Επιτροπή καταθέτει μια πρόταση. Είναι αναφαίρετο δικαίωμά μας!

<SPEAKER ID=289 LANGUAGE="DE" NAME="Fischler">
Κύριε Πρόεδρε, διευκρινίζω: Δεν είπα ότι με την εισαγωγή της πρότασης της Επιτροπής δεν πρόκειται να γίνουν αλλαγές της οργάνωσης αγοράς για το χοίρειο κρέας. Ασφαλώς και αποτελεί αυτό τροποποίηση της οργάνωσης της αγοράς, δεν τίθεται θέμα πάνω σε αυτό. Όμως στη διάρκεια της συζήτησης εκφράστηκαν απόψεις σαν να επρόκειτο να εισάγουμε μια οργάνωση αγοράς και εδώ απλώς επισήμανα ότι ήδη υπάρχει.

<SPEAKER ID=290 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.
<P>
(Η συνεδρίαση λήγει στις 23.10)

