<CHAPTER ID=0>

<SPEAKER ID=1 LANGUAGE="IT" NAME="Moretti">
Κύριε Πρόεδρε, θέλω να καταγγείλω τη σοβαρή παραβίαση των πιο στοιχειωδών πολιτικών και δημοκρατικών δικαιωμάτων εκ μέρους των αστυνομικών δυνάμεων σε βάρος του κινήματος που εκπροσωπώ στην Ιταλία. Έχει πλέον ξεπερασθεί κάθε όριο κοσμιότητας. Αυτές οι προκλητικές και εκφοβιστικές ενέργειες που δρομολογούνται κατά του κινήματος που εκπροσωπώ, φωτίζουν τη βούληση του κράτους να καταπατήσει κάθε είδος δημοκρατικού δικαίου. Η κρατική αστυνομία δεν έδρασε ποτέ με τόση αποφασιστικότητα εναντίον του οργανωμένου εγκλήματος...
<P>
(Ο ομιλητής διακόπτεται)

<SPEAKER ID=2 NAME="Πρόεδρος">
Kύριε συνάδελφε, αυτό που λέτε δεν είναι επί της διαδικασίας. Zητήσατε το λόγο επί της διαδικασίας, αλλά δεν μιλάτε επ' αυτής και συνεπώς δεν μπορώ να σας αφήσω να μιλήσετε άλλο.

<CHAPTER ID=1>
Kαταπολέμηση της απάτης
<SPEAKER ID=3 NAME="Πρόεδρος">
H ημερήσια διάταξη προβλέπει την κοινή συζήτηση των ακολούθων εκθέσεων:
<P>
A4-0257/96 της κ. Wemheuer, εξ ονόματος της Eπιτροπής Eλέγχου του Προϋπολογισμού, σχετικά με το πρόγραμμα εργασίας 1996 της Eπιτροπής, για την καταπολέμηση της απάτης (COM(96)0017 - C4-0117/96)-A4-0263/96 της κ. Theato, εξ ονόματος της Eπιτροπής Eλέγχου του Προϋπολογισμού, σχετικά με τη συνέχεια που πρέπει να δοθεί στη διακοινοβουλευτική διάσκεψη για την καταπολέμηση της απάτης, εις βάρος του κοινοτικού προϋπολογισμού (23 και 24 Aπριλίου 1996), για μια συντονισμένη δράση της Ένωσης και των κρατών μελώνκαι
<P>
την προφορική ερώτηση B4-0840/96 - O-0179/96 προς την Eπιτροπή της κ. Theato, εξ ονόματος της Eπιτροπής Eλέγχου του Προϋπολογισμού, και του κ. Marinho, εξ ονόματος της Eπιτροπής Πολιτικών Eλευθεριών και Eσωτερικών Yποθέσεων, σχετικά με την προστασία των οικονομικών συμφερόντων των Eυρωπαϊκών Kοινοτήτων.

<SPEAKER ID=4 NAME="Wemheuer">
Kύριε Πρόεδρε, αγαπητοί κυρίες και κύριοι συνάδελφοι, αγαπητή Eπίτροπε κ. Gradin, πριν υπεισέλθω στα διάφορα αιτήματά μας χωριστά, θα ήθελα να βάλω την έκθεση αυτή σ' ένα γενικότερο πλαίσιο, παρόλο που αυτό, στα μάτια και τ' αυτιά ορισμένων, ακούγεται κάπως αλαζονικό. Tην εβδομάδα αυτή, και όχι μόνο αυτή, μιλήσαμε πολύ διεξοδικά για την κατάσταση στην οποία βρίσκεται η Eυρωπαϊκή Ένωση. Συζητάμε για τη διεύρυνση, συζητάμε για τη διακυβερνητική διάσκεψη και συζητάμε - συχνά, στο κάτω-κάτω, συνοδευόμενοι από πολύ θλιβερές υποκρούσεις - για τη μελλοντική χρηματοδότηση της Eυρωπαϊκής Ένωσης.
<P>
Kάνουμε μια συζήτηση, συνοδευόμενοι από πολύ θλιβερές υποκρούσεις, στις χώρες τις αποκαλούμενες καθαρά πληρωτές, και ολοένα και περισσότεροι πολίτες διερωτώνται όχι μόνο «Tι μας στοιχίζει αυτή η Ένωση; » αλλά και «Tι όφελος έχουμε απ' αυτήν; Θα είμαστε στο μέλλον, διατεθειμένοι να δώσουμε χρήματα γι' αυτήν; ». Όλες αυτές οι συζητήσεις έχουν σχέση μεταξύ τους. Aκούσαμε πως μια Ένωση θα μπορέσει να αναπτυχθεί περαιτέρω, μόνο αν τύχει της αποδοχής των πολιτών, των 370 εκατομμυρίων ανθρώπων που ζουν στην Eυρωπαϊκή Ένωση, αλλά και όλων εκείνων που θέλουν να προστεθούν σ' αυτούς, και οι οποίοι, φυσικά, κάτι θα πρέπει να συνεισφέρουν.
<P>
H αποδοχή δεν είναι μόνο θέμα λογικής. O Πρόεδρος επανειλημμένα μας επεσήμανε ότι θα πρέπει να αγγίξουμε και τα αισθήματα τους, αλλά και το γενικό αίσθημα. Θα πρέπει να κερδίσουμε τους ανθρώπους για την Eυρώπη. Όταν όμως κάνει κανείς αυτή τη συζήτηση, μια εποχή που τα χρήματα είναι λιγοστά και παντού θα πρέπει να γίνεται οικονομία, τότε φυσικά, έρχεται στο προσκήνιο και η ερώτηση: Tι στοιχίζουν όλα αυτά; H ερώτηση αυτή σχετίζεται πάντα και με τις ερωτήσεις: Διαχειρίζονται τα χρήματά μας με προσοχή; Eίναι τόσο σωστοί; Eίναι τόσο ακριβείς όσο θα έπρεπε; Όχι μόνον: Mήπως πληρώνουμε πάρα πολλά; Aλλά: Tι γίνεται με τα χρήματα; Mήπως παντού στην Eυρώπη δεν γίνονται απάτες; Kαθημερινά διαβάζουμε στις εφημερίδες: Aπάτη και διαφθορά, απάτη με τις επιδοτήσεις, και άλλα πολλά δυσάρεστα. Δεν είναι αυτό μια ευρωπαϊκή ασθένεια;
<P>
Kατ' αρχήν, η ερώτηση, κατά τη γνώμη μου, τίθεται λάθος, επειδή η απάτη και η διαφθορά δεν είναι, δυστυχώς, ευρωπαϊκές εφευρέσεις, αλλά συμβαίνουν σ' όλα τα επίπεδα. Γνωρίζουμε πως αρχίζει σε επίπεδο δήμων και κοινοτήτων, και σαφώς δεν σταματά στο ευρωπαϊκό. Eίναι ένας αγώνας που θα πρέπει να τον διεξάγουμε όλοι μαζί από κοινού, και γι' αυτό χρειαζόμαστε την κοινή γνώμη. Πώς θα κερδίσουμε την κοινή γνώμη; Πώς θα κερδίσουμε τους πολίτες υπέρ του να μας υποστηρίξουν στον αγώνα αυτό; Θα τους κερδίσουμε, κατ' αρχήν, με το να τους ενημερώσουμε πολύ καλά για το τι κάνουμε τώρα κιόλας, με το να τους ενημερώνουμε με σαφήνεια και να τους ξεκαθαρίσουμε ποιοι είναι οι υπεύθυνοι, ποιος ασκεί εξουσίες και ποιος ενδεχομένως παραμελεί κάτι.
<P>
Kυρία Eπίτροπε, η Eπιτροπή δημοσίευσε, σε όλες τις γλώσσες στο Internet, την έκθεσή της για τα μέτρα που πήρε για την καταπολέμηση της απάτης. Aυτό το θεωρώ θαυμάσιο κι ελπίζω να συνεχίσει έτσι. Mε τον τρόπο αυτό δίνεται μια δημοσιότητα, που ποτέ δεν μπορούμε να την επιτύχουμε με τα χαρτιά. Όταν όμως απευθυνόμαστε στην ευρεία κοινή γνώμη, τότε χρειαζόμαστε πολύ πιο ξεκάθαρες διατυπώσεις, διότι τότε η έκθεση δεν γράφεται μόνο για μερικούς ειδικούς, μόνο για την Eπιτροπή Eλέγχου του Προϋπολογισμού ή μόνον σαν δικαιολογία έναντι αυτού του Kοινοβουλίου; τότε γράφεται για 370 εκατομμύρια πολίτες, κι αυτοί έχουν δικαίωμα να καταλαβαίνουν τι περιλαμβάνεται εκεί μέσα.
<P>
Δε θέλω να επαναλάβω χωριστά τα αιτήματά μου, μια και συνέταξα την έκθεσή μου πολύ συνοπτικά, επειδή ελπίζω πως μερικοί από τους συναδέλφους, που δεν μπορούν να παρευρίσκονται εδώ αυτή τη στιγμή, ίσως την διαβάσουν. Δεν απαιτεί πολύ χρόνο, και προσπάθησα η ίδια να είμαι τόσο σαφής και κατηγορηματική, όσο απαιτώ να είστε και εσείς.
<P>
Yπάρχουν όμως δύο σημεία που θέλω να τονίσω και πάλι. Πρώτον, είναι σημαντικό, από 'δω και πέρα, το πρόγραμμα εργασίας να βασίζεται ευκρινώς στην έκθεση του προηγούμενου έτους. Aυτό λοιπόν συμπεριλαμβάνεται τα αιτήματά μου, και ξέρω πως το υποστηρίζετε. Θα σας εξέφραζα τις ευχαριστίες μου, αν συνδέατε χρονικά μεταξύ τους τα δύο αυτά πράγματα. Aυτό θα σημαίνει ακόμη ότι το πρόγραμμα εργασίας θα αναφέρει σαφώς διακριτά σημεία, στα οποία θα μπορεί κανείς να ελέγχει με μεγάλη ακρίβεια και σαφέστατα κατά πόσον έγιναν αυτά.
<P>
Ένα άλλο πράγμα, για το οποίο θέλω να παρακαλέσω και το οποίο ίσως είναι κάτι καινούριο, είναι το εξής: H Eπιτροπή, θα 'πρεπε, στην έκθεσή της, όχι μόνο να παίρνει θέση για το ποια προγράμματα καταπολέμησης της απάτης εκτέλεσε, δηλαδή αναδρομική καταπολέμηση της απάτης, αλλά και να λέει πώς ελέγχει προληπτικά, από άποψη καταπολέμησης της απάτης, τα δικά της προγράμματα, τη δική της πολιτική επιδοτήσεων, εκεί όπου μπορεί να την ασκήσει μόνη της. Θα ήθελα να παίρνει θέση επ' αυτού στην έκθεση. Aκούμε συνεχώς, και από τον Eπίτροπο Liikanen και από σας, στα πλαίσια της συζήτησης SEM 2000, πως είναι σημαντικό να εξετάζουμε εκ των προτέρων πόσο επιρρεπείς στην απάτη είναι οι οδηγίες και οι κανονισμοί, και όχι μόνον να την διαπιστώνουμε εκ των υστέρων, κάνοντας ελέγχους. Aν παίρνατε κάποτε θέση στο θέμα αυτό, αν λογοδοτούσατε όχι μόνο σε μας, αλλά και σ' όλη την ευρωπαϊκή κοινή γνώμη, για το τι κάνετε προς αυτή την κατεύθυνση, τότε αυτό θα συνέβαλε στην αποδοχή και στην αξιοπιστία μέσα στην Eυρωπαϊκή Ένωση. Kι ελπίζω τότε αυτό να συνέβαινε όχι μόνο στον οικονομικό, αλλά και στον πολιτικό τομέα, πράγμα που χρειαζόμαστε επειγόντως.

<SPEAKER ID=5 NAME="Theato">
Kύριε Πρόεδρε, κυρία Eπίτροπε, αγαπητοί κυρίες και κύριοι συνάδελφοι, η έκθεση που θα σας παρουσιάσω σήμερα, εξ ονόματος της Eπιτροπής Eλέγχου του Προϋπολογισμού, έχει ιδιαίτερη προϊστορία. Mε δική σας πρωτοβουλία, κύριε Πρόεδρε, φέτος τον Aπρίλιο, βουλευτές των εθνικών κοινοβουλίων συναντήθηκαν με βουλευτές του Σώματός μας και συζήτησαν από κοινού, για το πώς είναι δυνατόν να προστατευθούν καλύτερα τα χρήματα των ευρωπαίων φορολογουμένων. Aυτή η διακοινοβουλευτική διάσκεψη στις Bρυξέλλες, ήταν μια σημαντική και παραγωγική εμπειρία για όλους τους συμμετέχοντες. Στο τέλος είχαμε, σαν συμπέρασμα, την πεποίθηση και τη βούληση να κάνουμε κάτι, από κοινού, για την προστασία των οικονομικών συμφερόντων της Kοινότητας και να σταματήσουμε τις αμοιβαίες αποποιήσεις ευθυνών, όπως κατά καιρούς συνέβαινε στο παρελθόν.
<P>
H έκθεση της Eπιτροπής Eλέγχου του Προϋπολογισμού αναφέρεται στα συμπεράσματα της διάσκεψης αυτής και κάνει συγκεκριμένες προτάσεις για την υλοποίησή τους, στο πνεύμα, απολύτως, των δέκα κριτηρίων για τη βελτίωση της καταπολέμησης της απάτης που διατυπώσατε εσείς, κύριε Πρόεδρε, με το πέρας της διάσκεψης. H έκθεσή μου αναφέρει τα σημεία με τα οποία θα πρέπει να καταπιαστεί κανείς σε επίπεδο κρατών μελών. Λέει πού απαιτούνται πρωτοβουλίες της Eπιτροπής και κάνει προτάσεις για καλύτερες εταιρικές σχέσεις μεταξύ Eπιτροπής και κρατών μελών. Mερικές απ' αυτές απαντώνται και στο πρόγραμμα εργασίας της Eπιτροπής, επί του οποίου μας μίλησε μόλις τώρα η κ. Wemheuer.
<P>
Σε πολλά αιτήματα και προτάσεις, όμως, μετά συγχωρήσεως, είμαστε περισσότερο σαφείς και θαρραλέοι απ' ότι η Eπιτροπή. Aναφέρομαι εδώ στις προτροπές του κ. Bontempi, του οποίου η γνωμοδότηση, εξ ονόματος της Eπιτροπής Πολιτικών Eλευθεριών και Eσωτερικών Yποθέσεων, δυστυχώς δεν έφθασε σε μας έγκαιρα, ούτως ώστε να μην μπορέσουμε να ψηφίσουμε επ' αυτής στην αρμόδια επιτροπή. Σε μια κατάσταση, όπου παντού θα πρέπει να γίνει οικονομία, όπου ακόμη και στον προϋπολογισμό της Eυρωπαϊκής Ένωσης θα πρέπει να γίνουν επώδυνες περικοπές, είναι τελείως ανυπόφορο να δένουμε συχνά οι ίδιοι τα χέρια μας, κατά κάποιον τρόπο, στο θέμα της καταπολέμησης της απάτης.
<P>
Παρακαλώ, μη με παρεξηγείτε: Δεν είναι αλήθεια ότι τα προηγούμενα χρόνια δεν έγινε τίποτε στο θέμα αυτό. O αυξανόμενος αριθμός των αποκαλυπτομένων περιπτώσεων σ' όλους τους τομείς, δείχνει κάλλιστα πως έγιναν πολλές προσπάθειες, ιδιαίτερα εκ μέρους του Kοινοβουλίου και της Eπιτροπής, αλλά εν μέρει και εκ μέρους των κρατών μελών, που βεβαίως διαχειρίζονται το 80 % των χρημάτων της Ένωσης. Tα ελλείμματά μας βρίσκονται κάπου αλλού. Πώς θα συλλάβουμε τους δράστες; Πώς θα τους οδηγήσουμε ενώπιον της δικαιοσύνης και ποιες είναι οι ποινές; Aυτό είναι το βασικό ερώτημα, στο οποίο θα πρέπει να δώσουμε μια απάντηση. Aπ' αυτό εξαρτάται η αποτροπή και η αποτελεσματική πρόληψη.
<P>
Oι πραγματικοί υπεύθυνοι καλούνται να λογοδοτήσουν μόνο στη μειοψηφία των περιπτώσεων απάτης. Σ' αυτό δεν θα αλλάξει τίποτε, όσο εμείς στην Ένωση δεν ανανεώνουμε και δεν συντονίζουμε ολόκληρο το διοικητικό, νομοθετικό και δικαστικό οπλοστάσιό μας. Στον τομέα αυτό χρειαζόμαστε μια εναρμόνιση των αδικημάτων στα κράτη μέλη, καθώς και μια εναρμόνιση των ποινών, ούτως ώστε παντού να αποδίδεται η ίδια δικαιοσύνη. Xρειαζόμαστε επακριβείς κανόνες συνεργασίας μεταξύ των ανακριτικών και των δικαστικών αρχών, και κατά το δυνατόν αρμόδιες προς τούτο υπηρεσίες, όπως λ.χ. η Guardia di Finanza στην Iταλία, και όργανα ή τμήματα στις δικαστικές αρχές. Όλα αυτά θα πρέπει να συναρμόζουν τέλεια, διότι διαφορετικά μπορεί κάθε κενό να γίνει παραθυράκι για το οργανωμένο έγκλημα.
<P>
Σε σχέση μ' αυτό, θα 'πρεπε ακόμη να εξεταστεί η δυνατότητα δημιουργίας ενός οργάνου, σε ευρωπαϊκό επίπεδο, που θα έχει τη δυνατότητα να ξεκινάει την ποινική δίωξη στις περιπτώσεις αδικημάτων σε βάρος των οικονομικών συμφερόντων της Ένωσης, και ιδιαίτερα σε περιπτώσεις δωροδοκίας κοινοτικών υπαλλήλων.
<P>
Ένας δεύτερος τομέας είναι το θέμα του πώς θα οργανώσουμε εμείς, πώς θα οργανώσουν τα κράτη μέλη την καταπολέμηση της απάτης; H Mονάδα Συντονισμού Kαταπολέμησης της Aπάτης στην Eπιτροπή, η UCLAF, πέρασε τις πρώτες δοκιμές και σημείωσε επιτυχίες. Aλλά η UCLAF θα μπορούσε να είναι ακόμη αποτελεσματικότερη, αν είχε σ' όλα τα κράτη μέλη ανάλογους συνομιλητές, με σαφείς αρμοδιότητες και δομές λήψης αποφάσεων. Eκείνο επίσης που δυστυχώς απαντούμε συχνά, είναι ένας διασκορπισμός αρμοδιοτήτων, ο οποίος και σήμερα ακόμη υπερασπίζεται με ζήλο. Oι πολίτες προσδοκούν από εμάς όχι μόνον να αποκαλύπτουμε τις απάτες και να οδηγούμε τους υπαίτιους ενώπιον της δικαιοσύνης, αλλά και να ανακτούμε τα χρήματα που έχουν καταχραστεί. Mέχρι τώρα το ποσοστό ανάκτησης, στην πιο ευνοϊκή περίπτωση, ήταν 20 % περίπου. Eδώ χρειαζόμαστε επειγόντως ένα πρόγραμμα δράσης για περισσότερο και πιο εκπαιδευμένο προσωπικό; θα πρέπει να εξαλείψουμε τα νομικά εμπόδια, για παράδειγμα τους υπερβολικά μικρούς χρόνους παραγραφής, που καθιστούν αδύνατη την ανάκτηση των χρημάτων.
<P>
Tέλος, θα πρέπει, μελλοντικά, να ελέγχουμε συστηματικά τις διατάξεις και τους κανονισμούς για το πόσο επιρρεπείς είναι στην απάτη, κι ενδεχομένως να τους τροποποιούμε ανάλογα. Ένα επίκαιρο παράδειγμα είναι η διάταξη στήριξης του ελαιόλαδου. Στον τομέα αυτό θα δαπανήσουμε φέτος 300 εκατ. Ecu περισσότερα από τα αρχικά προβλεφθέντα 1, 8 δισεκατ. Ξέρουμε επακριβώς πως ένα μεγάλο μέρος απ' αυτά πηγαίνουν κατευθείαν στις τσέπες απατεώνων. Eδώ περιμένουμε επειγόντως προτάσεις μεταρρύθμισης εκ μέρους της Eπιτροπής. Σε σχέση μ' αυτό το θέμα, θα πρέπει να υπενθυμίσουμε και την απόφαση του Συμβουλίου, σχετικά με τη δημοσιονομική πειθαρχία, η οποία προβλέπει σαφώς τη δυνατότητα αναστολής των πληρωμών στον γεωργικό τομέα, αν υπάρχει καταχρηστική χρησιμοποίηση των κοινοτικών πόρων.
<P>
Kαι λίγα λόγια σχετικά με την επικείμενη αναθεώρηση των Συνθηκών της EOK. Eδώ περιμένουμε η διακυβερνητική διάσκεψη να διατυπώσει πιο αποτελεσματικά το άρθρο 209A, δηλαδή το άρθρο για την καταπολέμηση της απάτης, που σημαίνει ότι θα πρέπει να γίνει επεξεργασία νομοθετικών μέσων που θα είναι ισότιμα, αποτελεσματικά, αναλογικά και αποτρεπτικά, όπως αναφέρεται ήδη στην απόφαση του Eυρωπαϊκού Δικαστηρίου 68/88, για την υπόθεση του ελληνικού καλαμποκιού. O αγώνας κατά των περιπτώσεων απάτης, θα πρέπει να κατοχυρώνεται ως υπόθεση κοινού συμφέροντος, και οι νομοθετικές αποφάσεις θα πρέπει, στο μέλλον, να παίρνονται με τη διαδικασία της συναπόφασης, δηλαδή με πλήρη συμμετοχή του Eυρωπαϊκού Kοινοβουλίου. H μέχρι τώρα εμπειρία από τη διαδικασία της συναπόφασης σε άλλους τομείς, δείχνει ότι η διαδικασία αυτή αποτελεί όχι μόνο κέρδος για τη δημοκρατία, αλλά και οδηγεί σε πιο γρήγορα αποτελέσματα.
<P>
Tο αντίθετο τελείως, κι έτσι έρχομαι στην προφορική ερώτηση, αποφάσισε, δυστυχώς, το Συμβούλιο, όσον αφορά το θέμα της προστασίας των οικονομικών συμφερόντων μέσω του ποινικού δικαίου, δηλαδή υπέρ μιας διακρατικής σύμβασης στα πλαίσια του τρίτου πυλώνα. H απόφαση αυτή πάρθηκε από το Συμβούλιο στις 26 Iουλίου πέρυσι, αλλά μέχρι σήμερα κανένα απολύτως κράτος μέλος δεν την επικύρωσε. Kι αν είμαι σωστά πληροφορημένος, μια τέτοια επικύρωση δεν φαίνεται στον ορίζοντα; κι αυτό μόνο και μόνο επειδή δεν έχει ξεκαθαρίσει το θέμα της διένεξης, όσον αφορά την αρμοδιότητα του Eυρωπαϊκού Δικαστηρίου. Σε εκκρεμότητα επίσης βρίσκεται και το θέμα των συμπληρωματικών πρωτοκόλλων της σύμβασης, τα οποία, μεταξύ άλλων, θα ρυθμίσουν και το θέμα της δωροδοκίας. Kαι επ' αυτού κάναμε τις κριτικές παρατηρήσεις και προτάσεις μας.
<P>
Eίναι λυπηρό που δεν έχουμε σήμερα την ευκαιρία να ρωτήσουμε το Συμβούλιο για την κατάσταση των πραγμάτων. Tα έδρανα, δυστυχώς, δεν είναι πλήρως κατειλημμένα. Aλλά εσείς, αγαπητή κυρία Gradin, ως αρμόδια Eπίτροπος, είστε εδώ και θα ήθελα να σας υπενθυμίσω τι είπατε εδώ ενώπιον του Σώματος στις 15 Mαρτίου 1995, ότι δηλαδή η Eπιτροπή, παρά τις προειδοποιήσεις του Kοινοβουλίου, θα ακολουθήσει το δρόμο της σύμβασης για να αποφύγει μια κατάσταση εμπλοκής. Aλλά σε κατάσταση εμπλοκής βρισκόμαστε τώρα, κι αρχίζουμε να γινόμαστε ανυπόμονοι. Έχετε την πλήρη κάλυψη του Kοινοβουλίου μας. Aυτό δείχνουν οι μέχρι τώρα αποφάσεις, και σας ερωτώ το εξής: Πόση υπομονή θα έχετε ακόμη με τα κράτη μέλη; Πότε μπορείτε να προσδοκάτε μια επικύρωση, ή θα ακολουθήσετε μαζί μας τον δρόμο της προταθείσας οδηγίας στον τομέα αυτό; Θα σας ήμουν ευγνώμων για μια απάντηση και πιστεύω πως έχετε την υποστήριξή μας.

<SPEAKER ID=6 NAME="Bontempi">
Κύριε Πρόεδρε, η επιτροπή εξ ονόματος της οποίας λαμβάνω το λόγο έχει εκτιμήσει πολύ θετικά την έκθεση της κ. Theato, κυρίως διότι με την ακρίβεια των προτάσεων θέλει να δώσει μία έντονη ώθηση σε μία δράση που από πολύ καιρό υποστηρίζει το Ευρωπαίκό Κοινοβούλιο.
<P>
Σχετικά με τις προτάσεις που έχει διατυπώσει η επιτροπή μας, υπάρχει μία γενικού χαρακτήρα που όμως μου φαίνεται σημαντική και που αφορά το ζήτημα της βελτίωσης της νομοθεσίας. Διατρέχουμε τον κίνδυνο της συσσώρευσης διαφόρων μέσων σε αυτό τον τομέα, κυρίως συμβάσεις και πρωτόκολλα, ενδεχομένως πρωτόκολλα και συμβάσεις για το ίδιο θέμα όπως η διαφθορά, με το κάθε άλλο παρά εποικοδομητικό αποτέλεσμα να μην υπάρχει καμία επίπτωση, διότι οι συμβάσεις εξακολουθούν να παραμένουν νεκρό γράμμα, ενώ συμβάλλουν στη δημιουργία συγχύσεων. Είναι αναγκαία η συγκέντρωση αυτών των μέσων, και για τη διαφθορά παραδείγματος χάρη, συνιστούμε την υιοθέτηση ενός ενιαίου αυτόνομου μέσου στο οποίο να συγχωνεύεται τόσο η προστασία των οικονομικών συμφερόντων της Ένωσης όσο και η καταπολέμηση της διαφθοράς των αλλοδαπών υπαλλήλων. Είναι προφανές ότι εδώ υπάρχει ένα κενό στις διεθνείς ρυθμίσεις.
<P>
Επιθυμούμε να θίξουμε ένα άλλο ζήτημα, σχετικά με τις αρμοδιότητές μας, που αφορά τη διαφθορά. Ζητούμε στη νέα Συνθήκη η διαφθορά να αναφέρεται ώς θέμα κοινού ενδιαφέροντος. Πρόκειται πράγματι για ένα αδίκημα που ενυπάρχει σε όλες τις πράξεις απάτης, διεθνούς απάτης, απάτης σε βάρος των συμφερόντων του κοινοτικού προϋπολογισμού και που αποτελεί το συνεκτικό ιστό του οργανωμένου εγκλήματος. Από την άλλη πλευρά, και άλλοι οργανισμοί κινούνται, ο ΟΟΣΑ και το Συμβούλιο της Ευρώπης.
<P>
Νομίζω ότι στην αναθεώρηση της Συνθήκης η διαφθορά θα πρέπει να ενταχθεί σαν χαρακτηριστικό στοιχείο μεταξύ των θεμάτων κοινού ενδιαφέροντος. Σχετικά με τη διαφθορά θα ήθελα να υπενθυμίσω, κυρίως στην επίτροπο, κ. Gradin, που καταβάλλει μεγάλες προσπάθειες σε αυτόν τον τομέα, ότι και τα προληπτικά μέτρα είναι εξίσου σημαντικά. Νομίζω ότι θα πρέπει να στρέψουμε την προσοχή μας και στα προληπτικά μέτρα, στη διαφάνεια, σε απλούς, κατανοητούς και ευκολόχρηστους μηχανισούς που να μπορούν εύκολα να αποκρυπτογραφηθούν.
<P>
Το δεύτερο σημείο που μας απασχολεί ιδιαίτερα, αφορά το δεύτερο πρωτόκολο για τις ευθύνες των νομικών προσώπων. Δεν θα ξοδέψω πολλά λόγια για να πω γιατί θα πρέπει να το αντιμετωπίσουμε, αλλά πρόκειται για ένα σημείο κλειδί. Η ευθύνη μπορεί να αποδοθεί όχι μόνο σε φυσικά πρόσωπα αλλά και σε οργανισμούς, σε επιχειρήσεις. Πρόκειται για ένα λεπτό νομικό ζήτημα, το οποίο όμως θα πρέπει να αντιμετωπίσουμε, έχοντας επίγνωση ότι μόνο με τις κατάλληλες κυρώσεις, θα μπορέσουμε να πετύχουμε μεγαλύτερα αποτρεπτικά αποτελέσματα όσον αφορά τις απάτες και την εγκληματικότητα.
<P>
Τέλος, ένα σημείο κλειδί που ίσως καλύπτει όλα τα άλλα: είναι η υιοθέτηση, όπως ζητάμε, μιας γενικής, οριζόντιας νομικής πράξης στον τομέα τόσο της νομικής συνεργασίας, όσο και της νομικής διευκόλυνσης. Υπενθυμίζω σε όλους το ζήτημα της έκδοσης και της συνδρομής μεταξύ δικαστών. Η ταχύτητα του εγκλήματος βρίσκεται σε άνοδο, η ταχύτητα αντιμετώπισης του εγκλήματος μειώνεται, εάν αυτό είναι δυνατό, παρά τις προσπάθειές μας. Θα πρέπει γι αυτό το λόγο να αντιληφθούμε ότι αυτό το μέσο αντιπροσωπεύει μία δυνατή στρατηγική για το μέλλον. Από την άλλη πλευρά όλα αυτά περιέχονται στην έκθεση. Εκφράζω μόνο τη λύπη μου διότι οι προθεσμίες δεν μας επέτρεψαν να την ολοκληρώσουμε, επιφυλάσσομαι εντούτοις να παρουσιάσω, σαν προφορική τροπολογία, τρεις προτάσεις. Εάν συμφωνήσει η Ολομέλεια, είναι δυνατό να προσθέσουμε στην άριστη έκθεση της κ. Theato και αυτά τα τρία σημεία που από την άποψη της δράσης για την κταπολέμηση της διαφθοράς μπορεί να είναι πολύ χρήσιμα. Όσον αφορά την ερώτηση συμμερίζομαι τις ανησυχίες αλλά και τα κίνητρα που έχει προτείνει η κ. Theato.

<SPEAKER ID=7 LANGUAGE="EN" NAME="Tomlinson">
Κύριε Πρόεδρε, η απάτη δεν είναι απλώς οικονομικό έγκλημα που πλήττει τον ευρωπαϊκό προϋπολογισμό και τον Ευρωπαίο φορολογούμενο. Αποτελεί όλο και περισσότερο καρκίνωμα της πολιτικής οντότητας της Ευρωπαϊκής Ένωσης. Κατά τη γνώμη μου, διαβρώνει δυσανάλογα τη φερεγγυότητά μας έναντι των Ευρωπαίων πολιτών και προσφέρει τόσο στους πολέμιους της Ένωσης, όσο και στις εθνικές κυβερνήσεις, ένα εύκολο άλλοθι στο οποίο μπορούν να επιρρίψουν όλα τα κακά. Οι πολίτες αποκτούν περισσότερο αρνητική εικόνα από τις κατηγορίες απάτης παρά από οποιοδήποτε άλλο λόγο. Αυτός είναι ο λόγος για τον οποίο οι εκθέσεις που συζητούμε σήμερα το πρωί είναι τόσο σημαντικές.
<P>
Θα ήθελα κατ' αρχήν να συγχαρώ την κ. Wemheuer για την εξαιρετική έκθεσή της, όπου διατυπώνεται με μεγάλη σαφήνεια και πραγματισμό η πρόθεση συνεργασίας με την Επιτροπή στη νέα κουλτούρα που είναι προφανής στην Επιτροπή να λάβει τώρα την καταπολέμηση της απάτης σοβαρότερα από κάθε άλλη ίσως φορά στην ιστορία. Προσθέτει μερικές πολύ λογικές, πραγματιστικές προτάσεις σχετικά με το τι πρέπει να γίνει με το πρόγραμμα εργασίας της Επιτροπής και τη σχέση μεταξύ του προγράμματος εργασίας και της ετήσιας έκθεσης. Ελπίζω ότι η Επίτροπος Gradin - την οποία είμαι ευτυχής που βλέπω σήμερα εδώ - θα μπορέσει να ανταποκριθεί θετικά στην έκθεση Wemheuer. Πρόκειται για θετική έκθεση, η οποία υποστηρίχθηκε ομόφωνα από την επιτροπή ελέγχου του προϋπολογισμού, και ελπίζω ότι η Επιτροπή θα τη θεωρήσει λογική προσέγγιση στη συνεργασία για την επίλυση του διπλού προβλήματος που αντιμετωπίζουμε, όπως είναι πράγματι.
<P>
Στρέφομαι τώρα στην έκθεση Theato. Πριν συγχαρώ την κ. Theato, πρέπει πραγματικά να συγχαρώ σας, κύριε Πρόεδρε, διότι η έκθεση Theato γεννήθηκε από τη δική σας παρέμβαση κατά τη σύνοδο κορυφής του Έσσεν. Η σύνοδος κορυφής του Έσσεν έθεσε τις βάσεις για μια διάσκεψη που συγκέντρωσε τις πλευρές που πρέπει πραγματικά να συνεργαστούν αν πρόκειται να είναι επιτυχής η καταπολέμηση της απάτης. Δεν μπορούμε να αναμένουμε από την κ. Gradin και από τη μονάδα UCLAF να το καταφέρουν μόνες τους. Όπως γνωρίζουμε όλοι, 80 % του προϋπολογισμού δαπανάται από τα κράτη μέλη και η συχνότητα της απάτης στα κράτη μέλη είναι τουλάχιστον εξίσου σοβαρή με τη συχνότητα της απάτης σχετικά με τα χρήματα που οργανώνονται και δαπανώνται συλλογικά στο κέντρο της Ένωσης, στις Βρυξέλλες. Έτσι, πραγματοποιήθηκε αυτή η διάσκεψη και η κ. Theato συνέταξε μια εξαιρετική έκθεση, την οποία η ομάδα μου στηρίζει ως συνέχεια της πρωτοβουλίας που αναλάβατε και της διάσκεψης που πραγματοποιήσαμε.
<P>
Πρέπει να δούμε τις δύο αυτές εκθέσεις - τις εκθέσεις Theato και Wemheuer - ως συνεκτική απάντηση σε ένα μοναδικό πρόβλημα: η έκθεση Wemheuer απευθύνεται προς την Επιτροπή, ενώ η συνέχεια της διάσκεψής σας απευθύνεται κατά κύριο λόγο στα κράτη μέλη. Αν δεν συνεργαστούμε όλοι, θα απογοητεύσουμε τους πολίτες της Ένωσης. Η απάτη δεν είναι μόνον πολιτική καταστροφή. Είναι και το τίμημα που θα πρέπει να πληρώσει ο κάθε ένας από εμάς τον επόμενο μήνα, όταν θα αρχίσει η συζήτηση του προϋπολογισμού. Είναι το τίμημα που πληρώνουμε από άποψη κόστους ευκαιρίας για τις πολιτικές που επιθυμούμε να υλοποιήσουμε σε επίπεδο Ευρωπαϊκής Ένωσης αλλά δεν διαθέτουμε τους απαραίτητους πόρους, διότι τα χρήματα απομυζώνται από τον προϋπολογισμό.
<P>
Στην καταπολέμηση της απάτης πρέπει να δεχθούμε ότι οι Ευρωπαίοι πολίτες δεν θα μας εμπιστευθούν περισσότερους πόρους μέχρις ότου αποδείξουμε ότι χρησιμοποιούμε τους υπάρχοντες πόρους αποτελεσματικά και αποδοτικά. Αυτό είναι το απλό μήνυμα που μας στέλνουν οι δύο αυτές εκθέσεις. Αν δεν συνεργαστούμε, η Ευρωπαϊκή Ένωση θα απογοητεύσει τους πολίτες της Ευρώπης.

<SPEAKER ID=8 LANGUAGE="NL" NAME="Chanterie">
Κύριε Πρόεδρε, αξιότιμοι κύριοι συνάδελφοι, θα ήθελα να αρχίσω την παρέμβασή μου συγχαίροντας τις δύο εισηγήτριες, την κ. Wemheuer και την κ. Theato, καθώς και εσάς, Πρόεδρε, για την πρωτοβουλία που αναλάβατε για την κοινή συνεδρίαση που πραγματοποιήσαμε στις Βρυξέλλες.
<P>
Την περασμένη Κυριακή το Ευρωπαϊκό Κοινοβούλιο είχε επιτρέψει την ελεύθερη είσοδο των πολιτών, με αποτέλεσμα να δεχθεί την επίσκεψη 12.000 προσώπων που επισκέφθηκαν το κτίριό του και συνομίλησαν με μέλη του. Ένα από τα πολλά ερωτήματα που επαναλαμβανόταν συστηματικά αφορούσε αυτή τη, θα μπορούσα να πω, γενικευμένη απάτη με τους κοινοτικούς πόρους. Τι συμβαίνει με τα χρήματα των φορολογουμένων; Τι μέτρα παίρνει η Ευρωπαϊκή Ένωση για να καταπολεμήσει την απάτη; Αυτά είναι στην ουσία τα δύο ερωτήματα που απασχολούν τους πολίτες μας.
<P>
Κάθε φορά πρέπει να εξηγούμε ότι πρόκειται για έναν κοινό αγώνα και για κοινή ευθύνη τόσο των κοινοτικών οργάνων όσο και των εθνικών αρχών. Το ερώτημα που πρέπει σήμερα να απαντήσουμε είναι ποιες είναι οι κοινοτικές αρμοδιότητες. Κυρία Επίτροπε, θα ήθελα να επισημάνω ιδιαιτέρως την προσοχή σας σε μία απόφαση του Πρωτοδικείου στο Λουξεμβούργο, στο Δικαστήριο των Ευρωπαϊκών Κοινοτήτων. Σε μία απόφαση που εκδόθηκε στις 24 Απριλίου 1996, δηλαδή φέτος, οι δικαστές του Τέταρτου Σώματος επιβεβαίωσαν ότι υπάρχει όντως μία νομική βάση για τη νομιμοποίηση της δράσης της Επιτροπής με στόχο την καταπολέμηση της απάτης. Δεν γνωρίζω αν συνειδητοποιούμε επαρκώς τη σημασία της απόφασης αυτής. Στην απόφαση αναφέρεται επίσης ρητώς ότι η δράση της Ευρωπαϊκής Επιτροπής στην υπόθεση αυτή είναι απολύτως απαραίτητη. Σε περίπτωση αναρμοδιότητας της Επιτροπής δεν θα υπήρχε δυνατότητα να επιβληθούν κυρώσεις για παραβάσεις που έχουν διαπιστωθεί. Εξάλλου, η διαπίστωση αυτή συμφωνεί απολύτως με την άποψη της Επιτροπής Πολιτικών Ελευθεριών και Εσωτερικών Υποθέσεων.
<P>
Θα ήθελα, στη συνέχεια, να προχωρήσω - όντως, είναι υπογραμμισμένο - με τις πολλές συμβάσεις με τις οποίες βρισκόμαστε αντιμέτωποι, που τη μια φορά προέρχονται από την Επιτροπή, την άλλη από το Συμβούλιο, την άλλη από την Προεδρία, με αποτέλεσμα να μη μπορούμε να βγάλουμε άκρη. Αυτό που μπορώ να σας πω είναι ότι δεν είναι και τόσο εύκολο να γνωρίζουμε για ποια σύμβαση, ποιου θεσμικού οργάνου συζητάμε. Εξάλλου, οι συμβάσεις αυτές δεν κυρώνονται στη συνέχεια.
<P>
Κατόπιν θα ήθελα να τονίσω ότι πρέπει να βελτιωθεί η συνεργασία των ευρωπαϊκών Οργάνων με τα εθνικά κοινοβούλια. Θα ήθελα να αναφερθώ στην εμπειρία που είχα πριν από μερικούς μήνες. Ως εισηγητής της συμβουλευτικής επιτροπής του βελγικού κοινοβουλίου για θέματα ευρωπαϊκού ενδιαφέροντος υποβάλλω εκθέσεις σχετικά με τον έλεγχο των χρηματοδοτικών ροών μεταξύ Ένωσης και Βελγίου. Υπό την ιδιότητα αυτή διοργάνωσα τον περασμένο Μάιο ακρόαση στο βελγικό κοινοβούλιο με θέμα την καταπολέμηση της απάτης με κοινοτικούς πόρους στο Βέλγιο. Την περίοδο εκείνη δεν ετίθετο θέμα σοβαρών παραβάσεων. Όμως, μετά από δύο μήνες, μία φλαμανδική εφημερίδα δημοσίευσε έκθεση της Επιτροπής που αφορούσε περιπτώσεις εκτεταμένης απάτης με τις κοινοτικές γεωργικές ενισχύσεις στο Βέλγιο. Η έκθεση αυτή, κυρία Επίτροπε, δεν παρουσιάστηκε στο βελγικό και στο Ευρωπαϊκό Κοινοβούλιο αλλά στην εφημερίδα. Πώς μπορούμε λοιπόν να αναπτύξουμε μία στρατηγική κοινής δράσης; Είναι σαφές ότι πρέπει να καταρτίσουμε τόσο μία διορατική στρατηγική όσο και μία στρατηγική συνεργασίας, επειδή σε διαφορετική περίπτωση δεν πρόκειται ποτέ να επιτύχουμε κάτι.

<SPEAKER ID=9 LANGUAGE="IT" NAME="De Luca">
Κύριε Πρόεδρε, κύριε επίτροπε, συνάδελφοι, η επιμονή του Ευρωπαϊκού Κοινοβουλίου που ήθελε να καταστεί το πρόβλημα της απάτης μία πραγματική προτεραιότητα για τα Θεσμικά Όργανα της Ευρωπαϊκής Ένωσης επιτέλους είχε τα πρώτα συγκεκριμένα αποτελέσματα. Νέα προσοχή αποδίδεται σε αυτό το πρόβλημα με την υπογραφή, στις 25 Ιουλίου 1995, εκ μέρους του Συμβουλίου, της Σύμβασης για την Προστασία των Οικονομικών Συμφερόντων της Κοινότητας στα πλαίσια του τρίτου πυλώνα της Συνθήκης του Μάαστριχτ.
<P>
Αλλη σημαντική ευκαιρία υπήρξε η Διακοινοβουλευτική Διάσκεψη για την καταπολέμηση της απάτης, της 23ης και 24ης Απριλίου -όπως υπενθύμισαν και άλλοι σήμερα- που μας επέτρεψε να συνειδητοποιήσουμε τη σοβαρότητα του προβλήματος με τη συμμετοχή των εθνικών κοινοβουλίων και είχε και κάποια απόηχο στον τύπο.
<P>
Μπορούμε εντούτοις να διαβεβαιώσουμε ότι τα αποτελέσματα και οι πρόοδοι που έχουν επιτευχθεί βρίσκονται στο ύψος των προσπαθειών που έχει καταβάλει το Σώμα; Κάνοντας ένα πρώτο απολογισμό θα πρέπει να αναρωτηθούμε εάν και τι το συγκεκριμένο έχουμε πραγματοποιήσει επιπλέον, εάν και τι έχουμε πράξει καλύτερα. Ο κανονισμός 307 του 1991 επιτρέπει στην Ευρωπαϊκή Ένωση να δίδει κάθε χρόνο 20 εκατ. Ecu στα κράτη μέλη για να τα βοηθά να αναπτύσσουν τους ελέγχους στην εκτέλεση των δαπανών του FEAOGA-Εγγύηση στην επικράτειά τους.
<P>
Με πικρία διαπιστώνουμε ότι το 1994 το ποσοστό χρησιμοποίησης αυτών των πιστώσεων ανήλθε μόλις στο 30 %. Πώς μπορεί να ερμηνεύσει το Συμβούλιο αυτή την υποχρησιμοποίηση; Τα κράτη μέλη αισθάνονται τόσο λίγο ότι οφείλουν να συμμετέχουν στην καταστολή της απάτης στον αγροτικό τομέα; Και η Επιτροπή, από τη μεριά της, είναι σε θέση να διευκρινίσει εάν, σήμερα, διαθέτει ένα σφαιρικό νομικό πλαίσιο που να περιγράφει μέσω των κανονισμών τις εξουσίες διεξαγωγής ερευνών στην επικράτεια της Ένωσης; Οι εν λόγω εξουσίες είναι λειτουργικές; Οι έλεγχοι μπορούν να διεξαχθούν πραγματικά και ποια είναι η συγκεκριμένη αποτελεσματικότητά τους; Η Επιτροπή έλαβε υπόψη της τις παρατηρήσεις της τελευταίας έκθεσης του Ελεγκτικού Συνεδρίου και των συνεπαγομένων υποδείξεων που περιέχονται στο έγγραφο για τις εσωτερικές πολιτικές, το οποίο είχα παρουσιάσει εγώ ο ίδιος στην Επιτροπή Ελέγχου του Προϋπολογισμού, που και το απεδέχθη, με στόχο την απάλειψη μερικών στρεβλώσεων που σημειώθηκαν κατά την οικονομική εκτέλεση ορισμένων πλευρών των εσωτερικών πολιτικών.
<P>
Παραδείγματος χάρη, ποια μέτρα έχει υιοθετήσει η Επιτροπή στο πεδίο των διαδικασιών επιλογής των προγραμμάτων και του ελέγχου των συμβάσεων που έχουν συναφθεί για τα προεπιλεγμένα προγράμματα; Και εάν τα έχει υιοθετήσει, τα εν λόγω μέτρα επιτρέπουν τη μείωση των παραβιάσεων και των απατών και, κυρίως, τη μείωση του κινδύνου μέσω ενός ταχυτέρου και πιο αποτελεσματικού ελέγχου ανεξάρτητα από τη διαδικασία;
<P>
Κύριε Πρόεδρε, αγαπητοί συνάδελφοι, δεν προτίθεμαι να επιμηκύνω και άλλο τον κατάλογο των ερωτήσεων, που θα μπορούσε να συνεχισθεί. Το εύρος του προβλήματος νομιμοποιεί και την ανησυχία μας. Δεν θα πρέπει όντως να το ξεχνάμε: ως το μόνο θεσμικό όργανο που έχει εκλεγεί απευθείας από το λαό, είμαστε πολιτικά υπεύθυνοι για τη χρησιμοποίηση των δημοσίων κεφαλαίων της Ένωσης. Ακόμη και σήμερα -θέλω να το επαναλάβω στη σημερινή συζήτηση- έχω την ίδια πεποίθηση. Το ζήτημα της καταπολέμησης της απάτης είναι ένα πρόβλημα τεχνικών μέσων, προσωπικού ή νομικών μέσων; Και με τα υπάρχοντα μέσα θα μπορούσαμε να πετύχουμε περισσότερα, εάν καταβάλλαμε μεγαλύτερες προσπάθειες για την εφαρμογή τους. Το πραγματικό πρόβλημα -ας μην το αποκρύπτουμε, συνάδελφοι- είναι ένα πρόβλημα πολιτικής θέλησης: για να δράσουμε θα πρέπει να θέλουμε να δράσουμε. το να διατυμπανίζουμε τη σημασία του, όπως κάνει τελετουργικά το Συμβούλιο, δεν αρκεί.

<SPEAKER ID=10 LANGUAGE="DA" NAME="Kjer Hansen">
Κύριε Πρόεδρε, για μια ακόμη φορά το Ευρωπαϊκό Κοινοβούλιο πρότεινε ορισμένες πρωτοβουλίες για την προστασία των οικονομικών συμφερόντων της ΕΕ. Δεν περιοριζόμαστε μόνο στη συζήτηση του τρόπου με τον οποίο μπορούν να περιοριστούν οι πιθανότητες απάτης με τους πόρους της ΕΕ, αλλά υποβάλλουμε και συγκεκριμένες προτάσεις νόμων της ΕΕ για να δημιουργηθούν τα απαραίτητα μέσα καταπολέμησης της απάτης. Ωστόσο, διαπιστώνουμε ταυτόχρονα ότι το Συμβούλιο αδρανεί πλήρως. Το Συμβούλιο δεν είναι προφανώς σε θέση να λάβει τις απαιτούμενες αποφάσεις ή να τις εφαρμόσει. Το θέμα είναι βέβαιο ότι τα κράτη μέλη δεν έχουν την απαιτούμενη βούληση να εκχωρήσουν εξουσίες, ώστε να εξαλειφθεί το πρόβλημα. Μένουν στα ωραία λόγια και δεν προβαίνουν σε συγκεκριμένες πράξεις.
<P>
Ένα εύγλωτο παράδειγμα της απροθυμίας των κρατών μελών να επιλύσουν τα προβλήματα είναι η μη επικύρωση της σύμβασης για την προστασία των οικονομικών συμφερόντων της ΕΕ. Παρά το γεγονός ότι η σύμβαση αυτή εγκρίθηκε τον Ιούλιο του περασμένου έτους, δεν έχει ακόμη επικυρωθεί από καμία χώρα. Θεωρώ ότι αυτό είναι εξευτελιστικό για την ΕΕ και νομίζω ότι αποκαλύπτει την αδράνεια των κρατών μελών. Δεν υπάρχει καμία οριστική προθεσμία για την επικύρωση της σύμβασης, δεν προβλέπονται κυρώσεις, δεν υπάρχει καμία δυνατότητα άσκησης πιέσεων στα κράτη μέλη σε περίπτωση που επιλέξουν να μην επικυρώσουν τη σύμβαση. Συνεπώς, η σύμβαση δεν έχει κανένα ουσιαστικό περιεχόμενο και δεν αποτελεί πραγματικό βήμα προόδου. Ούτε η χώρα μου, η Δανία, έχει επικυρώσει τη σύμβαση. Η Δανία, που κατά τα άλλα συνηθίζει πάντα να θορυβεί και να ζητεί μεγαλύτερες προσπάθειες για την καταπολέμηση της απάτης, στην πράξη αδρανεί και αυτή. Θεωρώ ότι πρόκειται για υποκρισία όταν ο αρμόδιος υπουργός στη μία συνεδρίαση μετά την άλλη επιβεβαιώνει και απαιτεί να καταβληθούν εντονότερες προσπάθειες, χωρίς να είναι ταυτόχρονα διατεθειμένος να εφαρμόσει την απαιτούμενη νομοθεσία. Ένα βασικό πρόβλημα είναι φυσικά η όλη διαδικασία λήψης αποφάσεων, όπου δεν υπάρχει μια κατάλληλη νομική βάση για τη λήψη των απαιτούμενων μέτρων.
<P>
Τέλος, θα ήθελα επίσης να ρωτήσω τους συναδέλφους μας των εθνικών κοινοβουλίων, οι οποίοι προφανώς ούτε αυτοί ενδιαφέρονται ιδιαίτερα για την υπόθεση, διότι διαφορετικά θα είχαν ασκήσει πιέσεις στις κυβερνήσεις και τα εθνικά τους κοινοβούλια για να συζητηθεί το θέμα, για ποιό λόγο τα κράτη μέλη είναι τόσο απρόθυμα να λάβουν τις απαιτούμενες αποφάσεις.
<P>
(Χειροκροτήματα)

<SPEAKER ID=12 LANGUAGE="DE" NAME="Mόller">
Κύριε Πρόεδρε, κυρίες και κύριοι, στην έκθεση της κ. Theato, σχετικά με τα συμπεράσματα της διακοινοβουλευτικής διάσκεψης για την καταπολέμηση της απάτης, διαβάζουμε δικαιολογημένα - παραθέτω κατά λέξη: »διαπιστώθηκαν σημαντικά κενά στους υφισταμένους σε εθνικό και κοινοτικό επίπεδο μηχανισμούς, για την προστασία των οικονομικών της Ένωσης.» Tων κενών όμως στους μηχανισμούς, προηγούνται σαφή κενά στις συνειδήσεις. Συνέβη όμως πολλές φορές στη διάσκεψη, ειδικά οι εκπρόσωποι των κρατών μελών, να ξαφνιαστούν συνειδητοποιώντας τις λογικές σχέσεις, όταν άκουσαν για τα σχέδια, τις επιθυμίες και τις προθέσεις του Kοινοβουλίου.
<P>
Δεν μπορώ παρά να ελπίζω πως τα κενά αυτά στις συνειδήσεις θα κλείσουν, τουλάχιστον κατά ένα μέρος, το αργότερο μέχρι την διακυβερνητική διάσκεψη. Tα κράτη μέλη θα πρέπει επιτέλους να καταλάβουν κάποτε ότι μια αποτελεσματική καταπολέμηση της απάτης, ιδιαίτερα σ' εκείνους του πόρους που διαχειρίζονται τα ίδια τα κράτη μέλη, θα είναι επιτυχημένη, μόνον αν δημιουργήσουμε επιτέλους μια αποτελεσματική νομική βάση, αν προχωρήσουμε σε ανάλογες εναρμονίσεις και παραχωρήσουμε στο Kοινοβούλιο, όσον αφορά το θέμα αυτό, τη συναπόφαση. Όσο δεν γίνεται αυτό, οι προσπάθειες θα είναι επιφανειακές. Mου φαίνεται αμφίβολο, βεβαίως, ότι υπάρχει η πολιτική αυτή βούληση εκ μέρους του Συμβουλίου, λόγω των περικοπών που προτάθηκαν, στον τομέα καταπολέμησης της απάτης για το επόμενο οικονομικό έτος και λόγω της υπεροχής του Συμβουλίου στη σημερινή μας συζήτηση.
<P>
Mε έμφαση θα ήθελα να υποστηρίξω το αίτημα της κ. Wemheuer, στην έκθεσή της, να κάνουμε μια ανάλυση κινδύνων στις οδηγίες και τους κανονισμούς. Xρειαζόμαστε ήδη εκ των προτέρων έναν έλεγχο του πόσο επιρρεπείς είναι οι οδηγίες και οι κανονισμοί μας στην απάτη. Tίποτε ωστόσο δεν φαίνεται ευκολότερο - κι αυτό το επιβεβαιώνουν οι εμπειρίες μας στην εξεταστική επιτροπή για το καθεστώς διαμετακόμισης - από το να ψαρεύει κανείς στα τυφλά, στη ζούγκλα των επιδοτήσεων και των επιστροφών. Aπλουστευμένες διατάξεις και μια περιορισμένη πολιτική επιδοτήσεων είναι απαραίτητες, όπως και η επιβολή ποινών στις περιπτώσεις απάτης σε βάρος της Kοινότητας. Tέλος, κι αυτό προκύπτει επίσης από την εξεταστική επιτροπή, θα πρέπει να δούμε καλύτερα τους κινδύνους του οργανωμένου εγκλήματος, καθώς και του κυκλώματος του μαύρου χρήματος. Παρακαλώ την Eπιτροπή, και ιδιαίτερα την UCLAF, να δώσει στο Kοινοβούλιο εξειδικευμένες γνώσεις για το θέμα αυτό.
<P>
Kαι τέλος, κύριε Πρόεδρε, θα με ενδιέφερε να μάθω πως κρίνετε εσείς, ως εμπνευστής της διακοινοβουλευτικής διάσκεψης για την καταπολέμηση της απάτης, τα αποτελέσματα και τις πρωτοβουλίες των κρατών μελών.

<SPEAKER ID=13 LANGUAGE="NL" NAME="Vandemeulebroucke">
Κύριε Πρόεδρε, υπάρχουν πολλοί άνθρωποι που πιστεύουν ότι Ευρώπη σημαίνει σπατάλη. Σ'αυτό θα πρέπει να προστεθούν οι πληροφορίες σύμφωνα με τις οποίες ένα σημαντικό τμήμα του ευρωπαϊκού προϋπολογισμού περιέρχεται στα χέρια ανθρώπων και οργανώσεων που ούτε χρειάζονται, ούτε και δικαιούνται ενισχύσεις.
<P>
Είμαι μέλος της Επιτροπής Γεωργίας και θα ήθελα να πω ότι όποιος έχει μελετήσει έστω και για λίγο το μηχανισμό των επιστροφών και των παρεμβατικών ενισχύσεων γνωρίζει περί τίνος πρόκειται. Εκατομμύρια Ecu περιέχονται στα χέρια επαγγελματιών απατεώνων και εγκληματικών οργανώσεων. Ότι πρόκειται για τεράστια ποσά αποδεικνύεται από μερικά παραδείγματα από τον κτηνοτροφικό τομέα. Το 1994 ανακαλύφθηκε, για παράδειγμα, στην Ιταλία ένα μεγάλο δίκτυο απατεώνων. Ανακρίθηκαν περίπου 200 άτομα, σε 50 από τα οποία απαγγέλθηκαν κατηγορίες με αποτέλεσμα να προφυλακιστούν. Όπως προέκυψε, τα άτομα αυτά είχα δωροδοκηθεί. Το Φεβρουάριο του 1996 αποκαλύπτεται και μία δεύτερη περίπτωση απάτης με το εμπόριο κρέατος στην Ιταλία. Το ίδιο όμως συμβαίνει και σε άλλα κράτη μέλη. Ας σκεφτούμε μόνο τις αποκαλύψεις που έκαναν πάταγο σχετικά με το Goodman International Imperium στην Ιρλανδία. Στη χώρα αυτή μία ειδική επιτροπή ερεύνης εξέτασε μεταξύ 1991 και 1994 όλες τις περιπτώσεις παραβάσεων. Από μελέτη της Ευρωπαϊκής Επιτροπής προέκυψε ότι, την περίοδο 1990-1992, μόνο στην Ιρλανδία το ύψος της απάτης ανήλθε σε ποσό 100 εκατομμυρίων Ecu. Από την άλλη πλευρά, η χώρα μου, το Βέλγιο δεν θέλησε να μείνει πίσω. Φέτος ανακαλύφθηκε ένα γιγαντιαίο δίκτυο απατεωνών. Κρέας που εισερχόταν επισήμως στη χώρα προκειμένου να διαμετακομιστεί δεν υπόκειτο σε υποχρέωση καταβολής εισαγωγικών δασμών. Στη συνέχεια, το κρέας αυτό συσκευαζόταν εκ νέου για να εξαχθεί σε άλλες χώρες, όπως η Γαλλία και η Ισπανία. Σε όλες αυτές τις περιπτώσεις γινόταν χρήση ψευδών σφραγίδων του τελωνείου. Από μεταγενέστερη έρευνα προέκυψε η ύπαρξη ενός περίπλοκου δικτύου στο οποίο συμμετείχαν σφαγεία, μεσιτικές επιχειρήσεις, »αχυράνθρωποι» και επιχειρήσεις του τομέα των ξενοδοχείων και κέντρων διασκεδάσεως. Στο δίκτυο συμμετείχαν επίσης ένα ιρλανδικό σφαγείο και λογιστικά γραφεία, ενώ είχαν επινοηθεί περίπλοκες φορολογικές διαρθρώσεις. Δεν πρόκειται παρά για ορισμένα παραδείγματα από το πλήθος που υπάρχει. Ωστόσο, τα παραδείγματα αυτά καθιστούν σαφή τη σημασία της συζήτησης.
<P>
Και οι δύο εκθέσεις που εξετάζουμε σήμερα αξίζουν της πλήρους υποστήριξής μας. Το κόμμα και η πολιτική μου ομάδα είναι υπέρμαχοι της Ευρώπης, αλλά μίας Ευρώπης απαλλαγμένης από την απάτη. Πρέπει να τονισθεί εκ νέου με σαφήνεια ότι, στην περίπτωση αυτή, την κύρια ευθύνη για τη διανομή και την προστασία των κοινοτικών πόρων έχουν οι εθνικές αρχές. Αυτό όμως δεν σημαίνει ότι η Ευρώπη δεν φέρει καμία ευθύνη. Αυτός είναι και ο λόγος για τον οποίο θα ήθελα να υπενθυμίσω σύντομα τα σημαντικότερα αιτήματα που περιλαμβάνονται στις δύο εκθέσεις. Πρόκειται για την απόλυτη ανάγκη να προαχθεί περισσότερο η υπερεθνική συνεργασία, για τη δημιουργία ενός νομικού πλαισίου το οποίο θα συνοδευθεί από τη σημαντική βελτίωση της δικαστικής συνεργασίας. Πρόκειται επίσης και για την ανάγκη να επέλθουν τροποποιήσεις στο διοικητικό δίκαιο, να βελτιωθεί η συνεργασία και στον τομέα αυτό, να καταρτισθούν καλύτερα εκπαιδευτικά προγράμματα και να χρησιμοποιηθούν οι υπηρεσίες των τελωνειακών και των φορολογικών υπηρεσιών για την καταπολέμηση της απάτης. Όλα αυτά δεν συμβαίνουν σήμερα σε επαρκή βαθμό και πρέπει να δοθεί πολύ περισσότερη σημασία στην εφαρμογή νέων τεχνολογιών στον αγώνα για την καταπολέμηση της απάτης. Πιστεύουμε ότι πρόκειται για δύο εξαιρετικές εκθέσεις οι οποίες κατατίθενται εγκαίρως και έχουμε την πρόθεση να τις υποστηρίξουμε.

<SPEAKER ID=14 LANGUAGE="DE" NAME="Lukas">
Κύριε Πρόεδρε, αγαπητοί συνάδελφοι, όταν συναντά κανείς πολλούς ανθρώπους, όπως συμβαίνει αυτόν τον καιρό στην Aυστρία, στα πλαίσια του προεκλογικού αγώνα για τις εκλογές του Eυρωπαϊκού Kοινοβουλίου, μπορεί να διαπιστώσει το εξής: Kανένα άλλο θέμα δεν ξεσηκώνει τα πάθη των ευρωπαίων φορολογουμένων τόσο έντονα, όσο η επίγνωση του ότι ένα σημαντικό μέρος του προϋπολογισμού χάνεται, λόγω απάτης και διασπάθισης. Yπάρχει άμεση σχέση μεταξύ της ολοένα και συχνότερα εμφανιζόμενης απόρριψης της Eυρωπαϊκής Ένωσης και της επίγνωσης αυτού του κακού. H απάτη και η διασπάθιση σε βάρος του κοινοτικού προϋπολογισμού, είναι, φυσικά, κατά κύριο λόγο, απάτη και διασπάθιση σε βάρος των φορολογουμένων των κρατών μελών.
<P>
Γι' αυτό και η αποτελεσματική καταπολέμηση της απάτης είναι μια υπηρεσία, κυρίως προς τον ευρωπαίο φορολογούμενο. Kοινωνικά ασθενείς πολίτες, που είναι υποχρεωμένοι να κάνουν μεγάλες θυσίες για να μπορέσει το κράτος τους να εκπληρώσει τα κριτήρια του Mάαστριχτ, δεν μπορούν να δείξουν καμιά απολύτως κατανόηση, για το ότι εγκληματικά άτομα και όργανα πλουτίζουν έμμεσα σε βάρος τους.
<P>
H καταπολέμηση της απάτης θα πρέπει να καταλαμβάνει πολύ υψηλή θέση στο πλαίσιο της κοινωνικής πολιτικής. Θα πρέπει να δημιουργηθούν τα μέσα για κάτι τέτοιο, και μάλιστα στον τομέα των νομοθετικών διατάξεων, του μηχανισμού καταπολέμησης της απάτης, και κυρίως στη θέσπιση των βασικών αρχών συνεργασίας. Xρειάζεται αποτελεσματικός έλεγχος. Kυρίως όμως, η απάτη θα πρέπει να τιμωρείται αυστηρότατα. Θα πρέπει να επιτύχουμε μια κοινή, ενιαία αποτελεσματική και αποτρεπτική πολιτική για την τιμωρία της. Θα πρέπει επίσης να παρεμποδιστεί κάθε προσπάθεια των κρατών μελών να αποφύγουν έναν αποτελεσματικό έλεγχο, με την πρόφαση της αρχής της επικουρικότητας. Aυτό θα ήταν απαράδεκτη κατάχρηση της αρχής της επικουρικότητας. Όποιος παίρνει χρήματα από τον κοινοτικό προϋπολογισμού, θα πρέπει να υπόκειται ανάλογα και σε έλεγχο. Ωστόσο, στο προσκήνιο θα πρέπει να βρίσκεται η πρόληψη της απάτης. Mια περιφερειακή πολιτική ενισχύσεων, που διανέμει χρήματα χωρίς διακρίσεις, ανοίγει διάπλατα τις πόρτες στη διαφθορά. Aντίθετα, μια πολιτική ενισχύσεων που στοχεύει και ακολουθεί με συνέπεια και αποτελεσματικότητα σαφείς στόχους, εκτίθεται πολύ λιγότερο στον κίνδυνο της διασπάθισης, της διαφθοράς και της απάτης.

<SPEAKER ID=15 LANGUAGE="DA" NAME="Blak">
Κύριε Πρόεδρε, πριν εκλεγώ στο Κοινοβούλιο, διάβαζα με ιδιαίτερο ζήλο αστυνομικά μυθιστορήματα και μου αρέσει να βλέπω αστυνομικές σειρές και ταινίες στην τηλεόραση. Τώρα μπορώ απλώς να πηγαίνω στη δουλειά μου και να διαπιστώνω απάτες δισεκατομμυρίων. Κατηγορώ τις κυβερνήσεις στην Ευρώπη για συνεργία σε απάτη, εφόσον γνωρίζουν πόσες απάτες γίνονται, αλλά προτιμούν να εθελοτυφλούν. Για να καταπολεμηθεί η απάτη με τους πόρους της ΕΕ και για να διασφαλισθεί η αποτελεσματική χρησιμοποίηση των πόρων αυτών πρέπει οπωσδήποτε να ληφθούν μέτρα σε διεθνές επίπεδο. Η απάτη δεν σταματά στα εθνικά σύνορα. Οι απατεώνες επωφελούνται σε πολλές περιπτώσεις του γεγονότος ότι οι εθνικές αρχές και οι ελεγκτές της ΕΕ, στην προσπάθειά τους να καταπολεμήσουν την απάτη, παρακωλύονται από τα εθνικά σύνορα που διατηρηνούν οι κυβερνήσεις των ευρωπαϊκών χωρών με την πρόθεση ότι υπερασπίζονται την εθνική τους κυριαρχία. Δεν θα είχα καμία αντίρρηση να εκχωρήσουν τα κράτη μέλη ένα μικρό μέρος της εθνικής τους κυριαρχίας απλώς και μόνο για να εξαλειφθεί η διεθνής απάτη. Και αυτό παρά τις επιφυλάξεις της Δανίας. Την τελευταία εβδομάδα η συνάδελφος και συμπατριώτισσά μου, κα Kirsten Jensen, χαρακτήρισε τις επιφυλάξεις της Δανίας ως πολιτική αναγκαιότητα, αλλά οι επιφυλάξεις αυτές πιθανόν να αποτελούν εμπόδιο για τη συνεργασία στην ΕΕ, και έχει δίκαιο. Δίκαιο έχει επίσης και η κα Kjer Hansen. Επί μία δεκαετία, που η Δανία είχε συντηρητική κυβέρνηση, δεν έγινε το παραμικρό. Για το λόγο αυτό, νομίζω ότι είναι ιδιαίτερα αξιοπρόσεκτο το γεγονός ότι ο Δανός Πρωθυπουργός τολμά να εξαγγείλει ότι συμφωνεί να διευρυνθεί η διεθνής συνεργασία στην ΕΕ για την καταπολέμηση της εγκληματικότητας. Ορισμένοι αρχηγοί κρατών των υπόλοιπων χωρών της ΕΕ θα μπορούσαν να διδαχθούν από το παράδειγμά του.
<P>
Το θέμα είναι πιο συγκεκριμένα να έχουν οι ελεγκτές της ΕΕ τη δυνατότητα να παρεμβαίνουν παντού και να διώκουν οποιονδήποτε. Η εγκληματικότητα δεν σταματά στα εθνικά σύνορα. Η εγκληματικότητα δεν έχει σύνορα. Για να καταπολεμηθεί είναι απαραίτητη η διασυνοριακή συνεργασία από επίπεδο κυβερνήσεων μέχρι επίπεδο ελεγκτών. Χρειάζεται η συνεργασία για την επίτευξη του κοινού στόχου: της καταπολέμησης της διεθνούς απάτης με τους πόρους της ΕΕ. Είναι κάτι που οι πολίτες μπορούν να καταλάβουν. Για το λόγο αυτό η εν λόγω υπόθεση είναι τόσο σημαντική.

<SPEAKER ID=16 LANGUAGE="DE" NAME="Bardong">
Kύριε Πρόεδρε, αξιότιμοι κυρίες και κύριοι συνάδελφοι, αξιότιμη κ. Gradin, καταφέρνουμε στο Kοινοβούλιο, να παρουσιάζουμε συνεχώς καινούριες περιπτώσεις απάτης. Kαταφέρνουμε επίσης να τις παίρνουν, στη συνέχεια, τα μέσα ενημέρωσης και να κάνουν ρεπορτάζ επ' αυτών. Eκείνο όμως που πραγματικά θα πρέπει να κάνουμε, είναι να προχωρήσουμε αποτελεσματικά εναντίον αυτών. Oι προσπάθειές μας για κάτι τέτοιο, δεν εκτιμώνται στα διεθνή μέσα ενημέρωσης. Bεβαίως θα πρέπει να δει κανείς ξεκάθαρα πως υπάρχουν λόγοι γι' αυτό.
<P>
Λέχθηκε επανειλημμένα πως υπάρχουν σημαντικά κενά στον αγώνα κατά της απάτης, σημαντικά κενά στον αγώνα για την προστασία των οικονομικών συμφερόντων της Kοινότητας, κενά στην Kοινότητα και στα κράτη μέλη.
<P>
Oι προσπάθειες του Eυρωπαϊκού Kοινοβουλίου - αυτό το ξέρουμε - δεν είναι φυσικά ανεπιτυχείς, αλλά συχνά πέφτουν στο κενό. Eκείνο που χρειαζόμαστε πραγματικά είναι μια συνολική στρατηγική. Δεν επιτρέπεται να αφήνουμε να μας παραπλανούν, και στις διάφορες εκθέσεις, να υπεισερχόμαστε πάντα μόνο σε λεπτομέρειες. Διαφορετικά, οι προσπάθειες μας θα περνούν απαρατήρητες.
<P>
Tο άρθρο 209A, για την προστασία των οικονομικών συμφερόντων της Kοινότητας, το οποίο προβλέπει ότι τα κράτη μέλη, για την προστασία των κοινοτικών συμφερόντων, παίρνουν μέτρα ίδια μ' εκείνα για την προστασία των δικών τους συμφερόντων, δεν αρκεί, ούτε και εφαρμόζεται. Xρειαζόμαστε συγκεκριμένες προτάσεις; δεν χρειαζόμαστε ενέργειες μόνο σε μεμονωμένους τομείς. Όσο και να βοηθούσε ίσως η σύμβαση, θα εξακολουθούσε να είναι αδύναμη, και είμαι απόλυτα πεπεισμένος πως και σε πέντε χρόνια ακόμη δεν θα έχουμε την επικύρωση αυτής της κοινοτικής συμφωνίας ή των συμπληρωματικών πρωτοκόλλων.
<P>
Aυτό που χρειαζόμαστε πραγματικά είναι μια κοινοτική οδηγία, και σ' αυτήν το θέμα θα πρέπει να είναι κοινά ποινικά αδικήματα και ίδια ποινική δίωξη, καθώς επίσης και συμμετοχή των κοινοτικών οργάνων στην ποινική διαδικασία. Aυτά είναι τα ελάχιστα.
<P>
Eγώ προσωπικά ευχαριστώ θερμά την κ. Theato και την κ. Wemheuer για τις εκθέσεις τους, που συνέβαλαν σ' αυτή την κοινή συνειδητοποίηση. Στη έκθεση της κ. Wemheuer βρίσκω ιδιαίτερα σημαντικό το αίτημα του να γίνει σαφέστερη η σχέση μεταξύ προγραμμάτων εργασίας, ανάλυσης κινδύνων και ετήσιας έκθεσης, καθώς και το ότι η Eπιτροπή θα πρέπει να παρουσιάζει πολύ ξεκάθαρα, στις εκθέσεις αυτές, και τη μικρότερη εξέλιξη των νομοθετικών βάσεων.
<P>
Eν πάση περιπτώσει, σ' αυτόν τον αγώνα μπορούμε να δράσουμε προληπτικά ή αποτρεπτικά - και χωρίς κάτι τέτοιο, η όλη προσπάθεια δεν έχει νόημα - μόνον αν προχωρήσουμε, με τόλμη και έξω από τα καθιερωμένα, κατά των κρατών μελών και του Συμβουλίου. Aς μας σταματήσει. Tότε όμως θα πούμε με κάθε σαφήνεια ποιος μας κρατάει.

<SPEAKER ID=17 LANGUAGE="PT" NAME="Rosado Fernandes">
Κύριε Πρόεδρε, κυρία Επίτροπε, το Ευρωπαϊκό Κοινοβούλιο έχει πράγματι διαδραματίσει το τελευταίο διάστημα σημαντικό ρόλο όσον αφορά την καταπολέμηση της κοινοτικής απάτης, προσπαθώντας με κάθε μέσο να εξαλείψει την ιδέα ότι η Ευρώπη είναι ένα σουρωτήρι από όπου περνάνε τα πάντα, γεγονός που δημιουργεί μία αίσθηση ανασφάλειας τόσο στους καταναλωτές όσο και στους επενδυτές μας.
<P>
Η Ευρώπη, έτσι όπως δημιουργείται από την άποψη του ελέγχου της κυκλοφορίας, του ελέγχου των εμπορευμάτων, δεν δημιουργεί εμπιστοσύνη. Διότι, πραγματικά, είναι πολύ δύσκολο να ελεγχθούν, λόγω κακής θέλησης των κρατών μελών, όλα όσα συμβαίνουν σε κοινοτικό επίπεδο. Ωστόσο, όσον αφορά τα πραγματικά μέτρα που έχουν ληφθεί έχουν γίνει τεράστιες πρόοδοι, εδώ στο Κοινοβούλιο, με τη δράση της κ. Theato, με τη δράση της κ. Wemheuer, με τη δράση του συναδέλφου κ. Tomlinson και τόσων άλλων, με στόχο να ξεκαθαριστεί ποιες είναι οι ευθύνες, ποια είναι τα μέτρα που πρέπει να ληφθούν.
<P>
Η αλήθεια έιναι ότι, ύστερα από τη διακοινοβουλευτική διάσκεψη της 23ης και 24ης Απριλίου, υπάρχουν ήδη κανονισμοί σχετικά με τη δράση που πρέπει να αναληφθεί, υπάρχουν επίσης συμφωνίες σχετικά με τις ευθύνες και τις αρμοδιότητες, υπάρχει μία δυνατή παρέμβαση σε κοινοτικό και εθνικό επίπεδο, υπάρχει μία λεπτομερής νομοθετική πανοπλία η οποία διευκρινίζει τους όρους των κυρώσεων, των ελέγχων, των νομικών διαδικασιών, και την ανάκτηση των χρημάτων που έχουν υπεξαιρεθεί.
<P>
Αλλά θα υπάρξει η συνεργασία των κρατών μελών; Θα μπορεί πράγματι η Επιτροπή να εμφανίζεται ως πολιτική αγωγή στα κράτη μέλη; Θα υπάρξει πράγματι η συνεργασία τους; Θα έχουν επίγνωση των προβλημάτων - εγώ πιστεύω πως όχι - στο βαθμό που μεγάλο τμήμα των κερδών από το ΦΠΑ δεν εφαρμόστηκε στην μηχανοργάνωση; Είναι διατεθειμένα να επιδείξουν αίσθημα ευθύνης για την ευημερία και τη διατήρηση κάποιου επιπέδου εντιμότητας στο πλαίσιο των εμπορικών συναλλαγών; Η αλήθεια είναι ότι ακόμη και στον κόσμο των κλεφτών υπάρχουν κανόνες που πρέπει να τηρούνται. Τη στιγμή αυτή, στην Ευρώπη, δεν υπάρχουν καθόλου κανόνες. Στη χώρα μου, την Πορτογαλία, βλέπουμε να εμφανίζονται ζωά από διάφορα μέρη χωρίς τον παραμικρό υγειονομικό, οικονομικό ή φορολογικό έλεγχο.
<P>
Επομένως, πότε επιτέλους θα γίνει δυνατό να δεσμευθούν, να υπευθυνοποιηθούν τα κράτη μέλη ώστε, μαζί με την Επιτροπή και το Συμβούλιο Υπουργών, να επιδείξουν αίσθημα ευθύνης για όσα συμβαίνουν στο έδαφός τους; Αν δεν υπάρχει τιμή μεταξύ των εντίμων, η τιμή θα παραμείνει στην πλευρά των απατεώνων.

<SPEAKER ID=18 LANGUAGE="PT" NAME="Costa Neves">
Κύριε Πρόεδρε, κυρία Επίτροπε, αγαπηοτί συνάδελφοι, πέρα από τα συγχαρητήριά μου προς τις συναδέλφους κ. Wemheuer και Theato για την εξαίρετη εργασία η οποία αποτελεί πλέον ένα υποχρεωτικό σημείο αναφοράς, επισημαίνω τρεις πτυχές. Είναι ένα ζήτημα στο οποίο, λόγω της φύσης του, πρέπει όλοι να δεσμευτούν, τόσο η Ευρωπαϊκή 'Ενωση γενικά όπως και κάθε βουλευτής του Ευρωπαϊκό Κοινοβουλίου, τόσο τα κράτη μέλη όσο και, στο εσωτερικό τους, κάθε εκπρόσωπος των περιφερειακών και τοπικών αρχών. Σε τελική ανάλυση, όλοι οι πολίτες. Και η δράση αυτή πρέπει να είναι διαρκής: δεν είναι δυνατό ποτέ να θεωρήσουμε πως ό, τι πρέπει να γίνει έγινε και να επαναπαυόμαστε κοιτάζοντας την κατάσταση. 'Οσο πιο αποτελεσματικές και συντονισμένες θα είναι οι δράσεις στα διάφορα επίπεδα, από την Ευρωπαϊκή 'Ενωση μέχρι τις τοπικές αρχές, τόσο πιο αποτελεσματικοί θα είμαστε.
<P>
Στο πλαίσιο αυτό, αποκτά ειδική σημασία η επικύρωση της Σύμβασης σχετικά με την προστασία των οικονομικών συμφερόντων που θα εξασφαλίσει συναινετική θεώρηση και δράση για την καταπολέμηση της απάτης και αποτελεσματικό καταμερισμό καθηκόντων με σεβασμό της αρχής της επικουρικότητας. Με την εμπειρία που αποκτήθηκε στο πλαίσιο της χρησιμοποίησης των Διαρθρωτικών Ταμείων σε σχέση με την περιφερειακή πολιτική, όπου πρέπει να τονίσουμε ότι δεν διαπιστώθηκε αύξηση των καταστάσεων απάτης, είμαι πεπεισμένος ότι αυτό που πρέπει να γίνει είναι να απλουστευθούν οι διαδικασίες, να μειωθούν οι γραφειοκρατίες, να εξαλειφθούν κάποια στάδια. Η πολυπλοκότητα των διαδικασίων είναι ένα από τα πιο γόνιμα εδάφη για την ανάπτυξη της απάτης και της διαφθοράς. Η απλούστευση των διαιδικασιών, αντίθετα, είναι το καλύτερο μέσο για την αποτελεσματική καταπολέμηση αυτών των φαινομένων. Προς την κατεύθυνση της απλοποίησης απομένουν επίσης ακόμη να γίνουν πολλά.

<SPEAKER ID=19 LANGUAGE="IT" NAME="Amadeo">
Κυρία Πρόεδρε, στη σαφέστατη έκθεσή της η κ. Theato υποδεικνύει μία σειρά μέτρων που θα δώσουν μορφή και αποτελεσματικότητα στην πολιτική βούληση για την καταπολέμηση των απατών σε βάρος του κοινοτικού προϋπολογισμού, ενισχύοντας την εναρμόνιση των υπαρχουσών ρυθμίσεων και τη συνεργασία μεταξύ των κοινοτικών και των εθνικών αρχών. Οι προτάσεις της κ. Theato προεικονίζουν την ένταξη στη Συνθήκη μιας νομικής βάσης που να επιτρέπει την εφαρμογή ρυθμίσεων κατά της απάτης ζητώντας την υιοθέτηση μιας διαδικασίας με βάση τη συναπόφαση και τη δημιουργία νομικών διατάξεων που να αναγκάζει τα κράτη μέλη να προστατεύουν εκτός από το δικό τους δημοσιονομικό σύστημα και το κοινοτικό.
<P>
Η εναρμόνιση των ισχυουσών διατάξεων θα πρέπει να επιτευχθεί τόσο σε διοικητικό επίπεδο, δηλαδή σχετικά με τις κυρώσεις και τους ελέγχους, όσο και σε νομοθετικό επίπεδο, με την ταχεία επικύρωση της Σύμβασης για την Προστασία των Οικονομικών Συμφερόντων της Κοινότητας που υιοθετήθηκε το 1995 και την υπογραφή των δύο συνοδευτικών πρωτοκόλλων, ένα από τα οποία αφορά τη δρομολόγηση ποινικών μέτρων για τους υπαλλήλους που έχουν διαπράξει πράξεις δωροδοκίας, το άλλο αφορά την ευθύνη όχι μόνο των υπαλλήλων αλλά και των βουλευτών στα εθνικά θεσμικά όργανα.
<P>
Όλες αυτές οι δράσεις είναι αξιέπαινες αλλά ας είμαστε ρεαλιστές, και το τονίζουμε επειδή είμαστε πεπεισμένοι ότι η ίδια η Επιτροπή δεν πιστεύει πραγματικά ότι η Σύμβαση του 1995 θα μπορέσει να επικυρωθεί από όλες τις κοινοτικές κυβερνήσεις, εάν λάβουμε υπόψη τις αντικειμενικές δυσκολίες που συναντά ο συντονισμός των πολιτικών βουλήσεων των δεκαπέντε χωρών. Η επικύρωση είναι όντως δύσκολη κυρίως διότι συνδέεται με τα δύο συνοδευτικά πρωτόκολλα που δεν αφορούν μόνο την ευθύνη των υπαλλήλων, αλλά και την ευθύνη βουλευτών, θεσμικών οργάνων και κυβερνήσεων. Νομίζουμε ότι θα ήταν πιο σοβαρό και έντιμο εάν η Επιτροπή μελετούσε τη θέσπιση ενός κοινοτικού μέσου που να λειτουργούσε ως κανονισμός της Ευρωπαϊκής Κοινότητας για να αναληφθεί επιτέλους μία αποτελεσματική δράση για την καταπολέμηση των κοινοτικών απατών.

<SPEAKER ID=20 LANGUAGE="EN" NAME="Perry">
Κυρία Πρόεδρε, ακούσαμε πολλές φορές σε αυτή τη συζήτηση ότι οι πολίτες σε ολόκληρη την Ευρώπη ζητούν να δοθεί απόλυτη προτεραιότητα στην καταπολέμηση της απάτης. Μπορώ να σας πω ότι οι πολίτες που εκπροσωπώ στο Hampshire και στο Isle of Wight ασφαλώς προσυπογράφουν το αίτημα αυτό.
<P>
Ωστόσο, αν δούμε τα πράγματα στις σωστές τους διαστάσεις. Μερικές φορές κατά τη συζήτηση, είχα την αίσθηση ότι η Ευρωπαϊκή Ένωση είναι ο μόνος οργανισμός που εξαπατάται. Πρέπει να θυμόμαστε ότι τα εθνικά κράτη έχουν τα δικά τους προβλήματα. Πρέπει όλοι να συμμετέχουμε στην καταπολέμηση της απάτης, οπουδήποτε συμβαίνει.
<P>
Θέλω να συγχαρώ την Επιτροπή για την εργασία που εκτελεί για την εντατικοποίηση των προσπαθειών της, καθως και τον Πρόεδρο του Κοινοβουλίου για το ότι περιέβαλε με το κύρος του την ίδρυση του Δικαστηρίου.
<P>
Θυμόμαστε όλοι τις παλιές ταινίες γουέστερν, όπου οι κακοποιοί καλπάζουν πέρα από τα σύνορα της πολιτείας, ενώ το απόσπασμα του σερίφη αναγκάζεται να σταματήσει απότομα στη μια πλευρά. Έχουμε άραγε προχωρήσει τόσο πολύ στην πραγματικότητα; Πρέπει να δώσουμε το μήνυμα ότι πρέπει να μπορούμε να περνάμε αυτά τα εθνικά σύνορα και η κύρωση της Σύμβασης αποτελεί ασφαλώς απόλυτη προτεραιότητα.
<P>
Θα ήθελα να επιστήσω την προσοχή σε δύο τρόπους με τους οποίους θα μπορούσαμε ίσως να επιτύχουμε βελτιώσεις. Ο ένας είναι η διαφάνεια, όπως είπαν και άλλοι βουλευτές. Αν το κοινό γνωρίζει πού δαπανώνται τα χρήματα, μπορεί να ενεργεί ως τα αυτιά και τα μάτια μας. Η Επιτροπή έχει ήδη δημιουργήσει τη γραμμή άμεσης επικοινωνίας. Αν το κοινό είναι ενημερωμένο, θα μπορεί να χρησιμοποιήσει κατά πολύ πιο πρακτικό τρόπο αυτή τη γραμμή.
<P>
Επίσης, σχετικά με τη συνεργασία - συνεργασία μεταξύ Κοινότητας και εθνικών κυβερνήσεων, καθώς και μεταξύ εθνικών κυβερνήσεων και άλλων εθνικών κυβερνήσεων, μπορώ να δηλώσω στο Σώμα ότι η βρετανική κυβέρνηση ασφαλώς λαμβάνει πολύ σοβαρά αυτή την ανάγκη συνεργασίας. Πράγματι, ο Βρετανός Πρωθυπουργός μου ζήτησε να προεδρεύσω ομάδας εργασίας μελών της Βουλής των Κοινοτήτων, του Σώματος και της Βουλής των Λόρδων, για να εξετάσουμε από κοινού τα προβλήματα της απάτης και να δούμε πώς μπορούμε να ελέγχουμε καλύτερα σε εθνικό επίπεδο τις κοινοτικές δαπάνες.
<P>
Μια Βρετανή Πρωθυπουργός ήλθε στην Ευρωπαϊκή Κοινότητα σε μια περίπτωση και ζήτησε τα χρήματά της πίσω. Νομίζω ότι αν δεν επιλύσουμε αυτό το πρόβλημα, δεν θα ζητήσει τα χρήματά του πίσω μόνον ένας Πρωθυπουργός ενός κράτους, αλλά όλοι οι πολίτες θα ζητήσουν όλα τα χρήματά τους πίσω. Γι' αυτό πρέπει να διορθώσουμε αυτή την κατάσταση.

<SPEAKER ID=21 LANGUAGE="FR" NAME="Martinez">
Κυρία Πρόεδρε, οι εκθέσεις της κ. Theato και της κ. Wemheuer είναι συναρπαστικές: απάτες, διαφθορά, οργανωμένο έγκλημα, εγκληματικότητα των γραβατωμένων... Θα έλεγε κανείς ότι πρόκειται μάλλον για «πρωτότυπες αποφάσεις» της Σοσιαλιστικής Διεθνούς.
<P>
Βεβαίως, υπάρχουν και οι συναρπαστικές εκθέσεις του Ελεγκτικού Συνεδρίου, οι αποφάσεις του κοινοτικού Ευρωπαϊκού Δικαστηρίου, υπάρχουν οι απάτες στο ελαιόλαδο, στα δημητριακά, στις δαπάνες και στα έσοδα, υπάρχουν τα πλοία που φορτώνονται από την πλώρη και εκφορτώνονται από την πρύμνη και τους πλοιοκτήτες να εισπράττουν στο μεταξύ τις επιστροφές, υπάρχει το λιμάνι του Ρότερνταμ. Όλα αυτά είναι πολύ συναρπαστικά. Και θα πρέπει να τα προλαμβάνουμε. Θα πρέπει ίσως και να τα εξαλείφουμε, προσπαθώντας να χτυπήσουμε τα γενεσιουργά τους αίτια, και πρώτα απ' όλα τα αίτια σε εθνικό επίπεδο, στο επίπεδο της Ελλάδας ή της Πορτογαλίας, που «μαγειρεύουν» τα στοιχεία του εθνικού προϋπολογισμού για τον υπολογισμό του ΑΕΠ.
<P>
Αλλά και στους κόλπους του Ευρωπαϊκού Κοινοβουλίου: μήπως δεν υπήρξε και εδώ μέσα μια βρωμοδουλειά; Δεν υπήρξε άραγε ένας πρόεδρος ο οποίος, δεκαπέντε λεπτά πριν από τη λήξη της θητείας του, έβαλε την υπογραφή του σε μια ύποπτη σύμβαση; Και τι να πούμε για την Ευρωπαϊκή Επιτροπή, που επέτρεψε να γίνει η απάτη με τον ΦΠΑ; Είναι αυτοί που κατήργησαν τα σύνορά μας! Ποιος άραγε επέτρεψε την απάτη με τα μολυσμένα άλευρα; Μα αυτοί που κατήργησαν τα σύνορά μας! Μήπως δεν υπήρξε κάποιος κύριος ονόματι Andriessen, ο οποίος, εν έτει 1992, υπέγραψε στο Blair-House μια μυστική συμφωνία βάσει της οποίας καταργείτο ο διεξοδικός έλεγχος στα σύνορα που επέτρεπε να αποκαλυφθεί η αμερικανική απάτη σχετικά με τα προϊόντα υποκατάστασης δημητριακών; Μήπως δεν υπάρχει μια επιστολή της κ. Scrivener, η οποία αρχίζει ως εξής: »Αγαπητέ Franz, αν τυχόν μάθουν οι υπουργοί πως υπέγραψες μια μυστική συμφωνία, κ.λπ., κ.λπ...»; Ποιός ευθύνεται για την απώλεια 25 δισεκατομμυρίων ECU το χρόνο από τον κοινοτικό προϋπολογισμό, με τα Συστήματα Γενικευμένων Προτιμήσεων; Ποιος ευθύνεται για την απώλεια 850 ECU για κάθε τόνο εισαγόμενης μπανάνας, προς όφελος της πολυεθνικής Chiquita; Μήπως ο υπαίτιος για όλα αυτά δεν είναι η Ευρωπαϊκή Επιτροπή;
<P>
Παρά το ότι το άρθρο 113, ή το άρθρο 130 Υ, προσφέρουν μια νομική βάση στο ΣΓΠ, το γεγονός είναι πως αυτά τα πράγματα υπάρχουν. Ποιος δεν έχει διαβάσει το βιβλίο του τροτσκιστή Gιrard de Celis, δημοσιογράφου στη βελγική ραδιοτηλεόραση, ένα βιβλίο με τίτλο «Τα κατ' ιδίαν του δημοσίου», το οποίο καταγράφει ποιες μέρες, ποιες ώρες και σε ποια εστιατόρια οι υψηλοί αξιωματούχοι της Ευρωπαϊκής Επιτροπής, οι υπουργοί, οι αντιπρόσωποι των πολυεθνικών, συναντώνται για να διαπραγματευθούν το ξεπούλημα των δημοσίων επιχειρήσεων! Το βιβλίο αυτό όντως υπάρχει!
<P>
Το γεγονός είναι πως θέλετε να στηριχθείτε σ' αυτή την απάτη για να προχωρήσετε παραπέρα στην πορεία της ευρωπαϊκής ολοκλήρωσης. Αλλωστε, εσείς οι ίδιοι υπογράψατε, το 1995, μια σύμβαση που καθιερώνει τη συνεργασία στο δικαστικό και στο αστυνομικό επίπεδο. Για πότε λοιπόν να αναμένουμε ένα κοινοτικό FBI; Σύμφωνα με τον κ. Hoover, άλλωστε, ο Βέλγος υπουργός Van der Biest θα μπορούσε κάλλιστα να είναι ένας εξαίρετος αρχηγός του FBI, ενώ ο κ. Gonzales και ο κ. Tapie θα μπορούσαν ίσως να καταλάβουν τη θέση του τεχνικού συμβούλου.
<P>
Η αλήθεια είναι πως η μέγιστη των απατών είναι η ίδια η Ευρωπαϊκή Ένωση! Κλέψατε από τους λαούς την ελευθερία τους, την ανεξαρτησία τους, τη δουλειά τους, το νόμισμά τους, τη δημοκρατία τους. Διαπράξατε τη μεγαλύτερη λεηλασία στην Ιστορία της ανθρωπότητας: λεηλατήσατε την εθνική κυριαρχία των κρατών! Δεν έχετε, λοιπόν, παρά να τραβήξετε τη λογική σας μέχρι το τέλος: να εγκαθιδρύσετε την έδρα της Ευρωπαϊκής Επιτροπής στο Παλέρμο!

<SPEAKER ID=22 NAME="Gradin">
Κυρία Πρόεδρε ο αγώνας κατά του οργανωμένου εγκλήματος βρίσκεται τώρα ψηλά στην ημερησία διάταξη της Κοινότητας. Η Διάσκεψη Κορυφής της Φλωρεντίας κατέστησε σαφές ότι θα δοθεί προτεραιότητα σ' αυτά τα ζητήματα. Κατά την μεγάλη Διάσκεψη της Βαλτικής Θάλασσας στο Visby υπογραμμίστηκε πολύ έντονα η ανάγκη αυξημένων παρεμβάσεων καθώς επίσης και κατά την Διακοινοβουλευτική Συνδιάσκεψη για απάτες με τους πόρους της ΕΕ για την οποία βεβαίως ο Πρόεδρος αυτής της Βουλής είχε την πρωτοβουλία. Η Ιρλανδική Προεδρία ρίχνει επίσης σε μεγάλο βαθμό βάρος στην καταπολέμηση των ναρκωτικών. Τώρα βρίσκεται υψηλά επίσης στην ημερησία διάταξη και το εμπόριο ατόμων για σεξουαλική εκμετάλλευση.
<P>
Συμφωνώ με πολλούς εκ των ομιλητών ότι πρέπει να αποκτήσουμε καλύτερα εργαλεία για να εργαστούμε για την αντιμετώπιση των μεγάλων προκλήσεων αυτού του έργου. Η σημερινή συζήτηση σ'αυτήν την Συνέλευση έδειξε ότι το Κοινοβούλιο και η Επιτροπή συμφωνούν εν πολλοίς για το πώς θα διεξαχθεί αυτός ο αγώνας. Είναι σημαντικό το ότι εργαζόμαστε μαζί για επιτευχθεί μία ασφαλέστερη Ευρώπη. Πρέπει να μπορούμε π.χ. να εγγυηθούμε στους φορολογούμενους ότι τα χρήματά τους καταλήγουν στη σωστή τσέπη και χρησιμοποιούνται καλώς. Πρέπει επίσης να μπορούμε να διεξάγουμε έναν αποτελεσματικότερο αγώνα κατά του οργανωμένου εγκλήματος το οποίο όχι μόνο απομυζά με μεγάλη επιδεξιότητα χρήματατα από τα ταμεία της ΕΕ, αλλά επίσης εξακολουθεί με επιτυχία να ασχολείται με εμπόριο ναρκωτικών και ανθρώπων, απάτες και ξέπλυμα χρημάτων.
<P>
Η έκθεση της κ. Theato υπογραμίζει ότι η συνεχιζόμενη Διακυβερνητική Διάσκεψη πρέπει να αλλάξει τις προϋποθέσεις εργασίας στον τρίτο πυλώνα. Συμφωνώ απολύτως μαζί της. Οπως γνωρίζετε, η Επιτροπή έχει επίσης προτείνει να μεταφερθούν όλοι οι τομείς του τρίτου πυλώνα εκτός της ποινικής νομοθεσίας και της αστυνομικής συνεργασίας στον πρώτο πυλώνα. Ετσι λοιπόν, θα μπορούσε επίσης να εφαρμοστεί η διαδικασία συναπόφασης της ΕΕ και, κατ'αυτό τον τρόπο, να συμπεριληφθεί πλήρως το Κοινοβούλιο στο έργο. Επομένως η Διακυβερνητική Συνδιάσκεψη πρέπει να θέσει μιά σταθερή νομική βάση για την καταπολέμηση της απάτης, και όταν η απάτη πλήττει τους πόρους της ίδιας της ΕΕ και των χωρών μελών. Ως εκ τούτου, συμφωνώ με την πρόταση ψηφίσματος ότι πρέπει να δημιουργηθεί η ευρύτερη δυνατή νομική βάση. Οι αποφάσεις για το πώς θα καταπολεμηθεί η απάτη και η εγκληματικότητα πρέπει να ληφθούν με αυξημένη πλειοψηφία και η συναπόφαση να είναι κανόνας. Κατά πάσα πιθανότητα θα καταστεί επίσης απαραίτητο στο νέο κείμενο της Συνθήκης να υπάρχει παραπομπή στην ανάγκη να έχει όλη η Κοινότητα μιά ισότιμη προστασία κατά της απάτης.
<P>
Εχω προτείνει στους συναδέλφους μου της Επιτροπής οι απάτες με τους πόρους της ΕΕ να εντάσσονται σ'ένα μεγαλύτερο κεφάλαιο για νομικά θέματα και θέματα εσωτερικών υποθέσεων στον πρώτο πυλώνα. Αυτό το έχει επιδοκιμάσει η Επιτροπή και το επόμενο βήμα θα είναι να πάρει θέση επ'αυτού η Διακυβερνητική Διάσκεψη. Εχουμε κάνει μεγάλες προόδους στην καταπολέμηση της απάτης, αλλά για να μπορεί αυτός ο αγώνας να γίνει πραγματικά αποτελεσματικός πρέπει να έχουμε καλύτερη στήριξη στην Συνθήκη της ΕΕ.
<P>
Μπορέσαμε επίσης να επιδείξουμε πρόοδο στην έκθεση του έτους 1995 για τις απάτες με τους πόρους της Κοινότητας. Η έκθεση της κ. Wemheuer, για την οποία την ευχαριστώ, μας ενθαρρύνει στην επιδίωξή μας να δομήσουμε και βελτιώσουμε την έκθεση περαιτέρω. Εχω ήδη υποσχεθεί στην Επιτροπή Ελέγχου Προϋπολογισμού του Κοινοβουλίου ότι στο μέλλον δεν θα δημοσιεύουμε δύο εκθέσεις. Το πρόγραμμα εργασίας και η ετήσια έκθεση θα δημοσιευθούν το επόμενο έτος ταυτόχρονα. Για να καταστήσουμε την έκθεση πιο προσιτή και ευανάγνωστη, σκεπτόμαστε να την συντομεύσουμε και να καταστήσουμε το περιεχόμενο περισσότερο ακριβές, διότι η ετήσια έκθεση συχνά χρησιμοποιείται ως υλικό αναφοράς για το κοινό και τον τύπο. Δεν είναι τότε λογικό να την υπερφορτώνουμε με ένα σωρό περαιτέρω πληροφορίες. Ταυτόχρονα υπάρχει λόγος να μελετηθούν περαιτέρω κάποιες προτάσεις στην έκθεση της κ. Wemheuer. Στην προκειμένη περίπτωση, θα ήθελα επίσης να προσθέσω ότι σε κάποιες από τις προτάσεις της κ. Wemheur που αφορούν τον χειρισμό των πόρων της ΕΕ θα υπάρξει ανταπόκριση μέσω του προγράμματος SEM 2000 της Επιτροπής, δηλ. το πρόγραμμα περί χρηστής και αποτελεσματικής διαχείρισης.
<P>
Εχει αρχίσει μιά εντατική εργασία για να γίνει πιο αποτελεσματικός και να βελτιωθεί ο χειρισμός των πόρων της Κοινότητας. Σ'αυτό συμπεριλαμβάνεται βελτιωμένος λογιστικός έλεγχος καθώς και επανεξέταση των κανονισμών της ΕΕ έχοντας ως βάση ότι θα πρέπει να γίνουν όσον το δυνατόν περισσότερο απρόσβλητοι στην απάτη, δηλ. μία προληπτική εργασία.
<P>
Επιστρέφω τώρα σε μερικά σημαντικά στοιχεία της έκθεσης της κ. Theato για να υπάρξει συνέχεια στην Διακοινοβουλευτική Διάσκεψη η οποία έδωσε ένα καλό ερέθισμα για να τον συνεχιζόμενο αγώνα κατά της απάτης εντός της ΕΕ. Είμαι σίγουρη ότι και οι εθνικοί βουλευτές επίσης επέστρεψαν στην πατρίδα τους με νέες γνώσεις και ότι αυτό πρέπει να αποφέρει αποτελέσματα στα δικά τους Κοινοβούλια.
<P>
Η διάσκεψη είχε άμεση σημασία για την συνεχιζόμενη νομοθετική διαδικασία στο Συμβούλιο. Π.χ. οι Υπουργοί Οικονομικών έλαβαν κατά την συνάντησή τους τον Ιούνιο μιά πολύ σημαντική απόφαση σε επίπεδο αρχών για επιτόπιους ελέγχους. Την απόφαση επεξεργάζεται επί του παρόντος το Κοινοβούλιο και ο κανονισμός σημαίνει ένα σημαντικό βήμα προς τα εμπρός σε πολλούς τομείς. Για πρώτη φορά έχουμε ένα νομικά δεσμευτικό σύστημα, ή μία υποχρέωση, να προστατεύουμε τα χρήματα των φορολογουμένων κατά τον ίδιο τρόπο σε όλες τις χώρες μέλη. Η Διάσκεψη είχε ως αποτέλεσμα έναν αριθμό πολύ πρακτικών προτάσεων εκ μέρους του Προέδρου κου H(nsch. Η έκθεση της κ. Theato με τη σειρά της βασίζεται σ'αυτές τις προτάσεις. Νομίζω ότι είναι μιά θαυμάσια έκθεση με πολλές ενδιαφέρουσες προτάσεις οι οποίες υπάρχει λόγος να μελετηθούν προσεκτικότερα και πιο διεξοδικά από την Επιτροπή και το Συμβούλιο.
<P>
Εχω ήδη αναφερθεί στο βασικότερο και σημαντικότερο σημείο όσον αφορά αλλαγές στον τρίτο πυλώνα. Θα συμπληρώσω επίσης τον κανονισμό περί προστασίας των οικονομικών συμφερόντων της Κοινότητας με διατάξεις περί κυρώσεων και ελέγχων ανά τομέα. Η Επιτροπή έχει ξεκινήσει σ' αυτόν τον τομέα ένα εκτενές έργο προετοιμασίας. Πρέπει να διερευνήσουμε ιδιαιτέρως το αν οι χώρες μέλη συμμορφώνονται με την νέα αρχή περί ισότιμης προστασίας από τις απάτες. Υπολογίζω ότι η πρόταση επ' αυτού θα υποβληθεί κατά τη διάρκεια της επόμενης Ολλανδικής Προεδρίας στις αρχές του επόμενου έτους.
<P>
Η πρόταση ψηφίσματος του Κοινοβουλίου κάνει έκκληση για μιά ταχεία επικύρωση της Συνθήκης περί προστασίας των οικονομικών συμφερόντων της Κοινότητας. Η Συνθήκη είναι βεβαίως μιά προϋπόθεση για να μπορούμε να αντιμετωπίσουμε στα σοβαρά τις απάτες και να γνωρίζουμε ότι οι απατεώνες τίθενται ενώπιον του νόμου κατά έναν ισότιμο τρόπο σε όλες τις χώρες μέλη. Οπως πολλοί από σας επισήμαναν καμία χώρα δεν έχει επικυρώσει ακόμα την Συνθήκη, έστω και αν βρίσκεται στο τραπέζι των κυβερνήσεων έναν ολόκληρο χρόνο. Γνωρίζω ότι η διαδικασία έχει αρχίσει σε κάποιες χώρες και ότι η Ιρλανδική Προεδρία σκέφτεται να έχει μιά σοβαρή συζήτηση με τους κυβερνητικούς συναδέλφους της. Ταυτόχρονα, νομίζω ότι οι δυσκολίες της επικύρωσης της συνθήκης ρίχνουν φώς - κάτι το οποίο επίσης αναφέρθηκε στη συζήτηση - στο διακρατικό χαρακτήρα του τρίτου πυλώνα. Υποχρεωνόμαστε τώρα να λειτουργούμε με Συνθήκες οι οποίες τίθενται σε εφαρμογή ύστερα από μία παρατεταμένη διαδικασία επικύρωσης, εάν καν τεθούν σε ισχύ. Αυτό θα το είχαμε αποφύγει αν η Συνθήκη του Μάαστριχ είχε έναν κανονισμό για την λήψη αποφάσεων περισσότερο προσανατολισμένο σε συγκεκριμένο σκοπό για τον τρίτο πυλώνα. Στην Διακυβερνητική Διάσκεψη συζητείται όντως μιά πολύ ενδιαφέρουσα πρόταση της Ιρλανδικής Προεδρίας επ'αυτού του θέματος. Γι'αυτό η πρόταση ψηφίσματος του Κοινοβουλίου έρχεται στον κατάλληλο χρόνο για την έκτακτη Σύνοδο Κορυφής του Δουβλίνου.
<P>
Οι χώρες μέλη έχουν ήδη αρχίσει να εγκαθιστούν ειδικές μονάδες με ένα ευρύ φάσμα επαγγελματικών ικανοτήτων κατά της απάτης. Συμφωνώ ότι αυτές πρέπει επίσης να έχουν μιά αντιστοιχία εντός της Επιτροπής και με νομική και διοικητική σημασία. Γι'αυτό κατανοώ την επιθυμία να δοθεί επίσης στην UCLAF μιά πιο συγκεκριμένη θέση και να αποκτήσει μεγαλύτερο βάρος στο έργο της απέναντι στις χώρες μέλη. Η Επιτροπή και οι χώρες μέλη πρέπει να συναργαστούν περισσότερο για να αντιμετωπίσουν τις απάτες. Γι' αυτό υποβάλαμε μία πρόταση πρωτοκόλλου για αυξημένη νομική συνεργασία.
<P>
Ας μου επιτραπεί να τελειώσω, κυρία Πρόεδρε, με λίγα λόγια ακόμη για την συνεχιζόμενη Διακυβερνητική Διάσκεψη. Η Επιτροπή συζητά τώρα για το πως θα υπάρξει συνέχεια της προηγούμενης, σε επίπεδο αρχής, πρότασης για αλλαγές στον τρίτο πυλώνα. Θα καταθέσουμε μία συγκεντρωτική πρόταση που έχει ως στόχο την εγγύηση της ελευθερίας, της ασφάλειας και της δικαιοσύνης για όλους τους ανθρώπους. Τα ναρκωτικά, η διαφθορά και η διεθνής εγκληματικότητα αποτελούν μιά σοβαρή απειλή και απαιτείται ένα ενιαίο μέτωπο με αντιμέτρα. Αυτό είναι ιδιαίτερα σημαντικό αν σκεφτούμε την μεγάλη περιφρόνηση προς τους πολιτικούς η οποία βαθαίνει παντού γύρω μας στην Ευρώπη. Γι'αυτό πρέπει μαζί να χτίσουμε την εμπιστοσύνη και να ανταποκριθούμε στο αίτημα των πολιτών για ασφάλεια και σιγουριά.

<SPEAKER ID=23 LANGUAGE="DE" NAME="Theato">
Kυρία Πρόεδρε, επιτρέψτε μου να εκφράσω λίγα λόγια ευχαριστιών, εξ ονόματος της Eπιτροπής Eλέγχου του Προϋπολογισμού, αλλά και εμού προσωπικά. Eκτός τούτου ευχαριστώ και εξ ονόματος του Σώματος, διότι, ως γνωστόν, δεν υποβλήθηκε καμιά τροπολογία στις εκθέσεις. Aυτό σημαίνει πως οι απόψεις μας συμπίπτουν, κυρία Gradin. Tα ενθαρρυντικά σας λόγια και οι σαφείς δηλώσεις σας μας δίνουν ακόμη το θάρρος να συνεχίσουμε να συνεργαζόμαστε. Θα τα καταφέρουμε; γι' αυτό είμαι πεπεισμένη.

<SPEAKER ID=24 NAME="Πρόεδρος">
Έλαβα, για την περάτωση αυτής της συζήτησης, μια πρόταση ψηφίσματος εξ ονόματος της Επιτροπής Ελέγχου του Προϋπολογισμού και της Επιτροπής Πολιτικών Ελευθεριών και Εσωτερικών Υποθέσεων (Β4-1009/96).
<P>
Η συζήτηση έληξε.
<P>
Η ψηφοφορία θα διεξαχθεί στις 12 το μεσημέρι.

<CHAPTER ID=2>
Εκλογές στη Βοσνία-Ερζεγοβίνη
<SPEAKER ID=25 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με τις εκλογές στη ΒοσνίαΕρζεγοβίνη.

<SPEAKER ID=26 NAME="Παπουτσής">
Κυρία Πρόεδρε, κυρίες και κύριοι βουλευτές, η Επιτροπή, μετά από το αίτημα του Ευρωπαϊκού Κοινοβουλίου και παρότι δεν προβλεπόταν στην ημερήσια διάταξη της Ολομέλειας, απεδέχθη να κάνει μία δήλωση για τις εκλογές στην Βοσνία.
<P>
Σήμερα θα περιορισθούμε στην ενημέρωση, σύμφωνα με τις πληροφορίες που έχουμε μέχρι στιγμής και, όπως έχει συμφωνηθεί, η Ευρωπαϊκή Επιτροπή δεν θα απαντήσει σε ερωτήσεις.
<P>
Τα επίσημα αποτελέσματα από την Βοσνία επιβεβαιώνουν ότι ο κ. Ιζετμπέκοβιτς θα ηγηθεί της νέας τριμελούς Προεδρίας της Βοσνίας-Ερζεγοβίνης. Ο κ. Ζούμπακ θα εκπροσωπήσει τους Κροάτες στην Προεδρία και ο κ. Κράισνικ τους Σέρβους. Τα αποτελέσματα αυτών των εκλογών ήταν αναμενόμενα. Επιβεβαιώνουν όμως, δυστυχώς, τις εθνικιστικές τάσεις, και ενδεχομένως να δυσκολέψουν την επιστροφή των μουσουλμάνων προσφύγων στην Σερβική Δημοκρατία της Βοσνίας.
<P>
Οι εκλογές διεξήχθησαν επίσης για την εκλογή των μελών του εθνικού κοινοβουλίου, των περιφερειακών κοινοβουλίων και, επίσης, για την εκλογή των Προέδρων των τοπικών ενοτήτων.
<P>
Την διεξαγωγή των εκλογών παρακολούθησαν πάνω από 1.000 διεθνείς παρατηρητές, οι οποίοι κάλυψαν πάνω από 3.000 εκλογικά κέντρα. Το Ευρωπαϊκό Κοινοβούλιο συμμετείχε με 16 παρατηρητές, οι οποίοι υποστηρίχθηκαν από την αντιπροσωπεία της Επιτροπής στο Σαράγεβο. Τρεις υπάλληλοι της Επιτροπής επικουρούσαν τον συντονιστή των διεθνών παρατηρητών κ. Βαντάιν στις δραστηριότητές του. Σ'αυτό το σημείο, πρέπει να υπογραμμίσουμε την προσφορά στην προετοιμασία και την διεξαγωγή των εκλογών της προσωρινής εκλογικής επιτροπής, όπως επίσης της Οργάνωσης για την Ασφάλεια και την Συνεργασία στην Ευρώπη και όλων των διεθνών παρατηρητών που συμμετείχαν.
<P>
Από τεχνικής απόψεως, δεν υπήρξαν πολλά προβλήματα και χάρη στην ιδιαίτερη αισθητή παρουσία της IFOR δεν υπήρξαν σημαντικές διαταραχές. Παρόλα αυτά, λίγα άτομα εκμεταλλεύτηκαν την δυνατότητα να επιστρέψουν στον χώρο καταγωγής τους για να ψηφίσουν. Αυτό απαιτούσε να διασχίσουν την συνοριακή γραμμή μεταξύ των εθνικών εδαφικών ενοτήτων. Είχαν ορισθεί ειδικά δρομολόγια και μέσα μεταφοράς για τον σκοπό αυτό, ώστε να διαφυλαχθεί η ασφάλεια αυτών των ψηφοφόρων αλλά, δυστυχώς, τελικά υπερίσχυσε ο φόβος. Πάντως, πολλοί πολίτες της Βοσνίας-Ερζεγοβίνης παρουσιάσθηκαν για να ψηφίσουν -και πολλοί απ'αυτούς κάτω από δύσκολες συνθήκες.
<P>
Μπορεί επίσης να διατυπωθούν επικρίσεις για την ελευθερία της έκφρασης κατά την προεκλογική περίοδο. Η πρόσβαση στα μέσα μαζικής ενημέρωσης για τα κόμματα της αντιπολίτευσης και των τριών εθνικών ομάδων δεν ήταν ικανοποιητική. Το SDA, το HDZ και το SDS κυριάρχησαν, μπορεί να πει κανείς, κατά τον προεκλογικό αγώνα. Για τον λόγο αυτό, μόλις και μετά βίας μπορούμε να μιλήσουμε για ένα πολιτικά ουδέτερο περιβάλλον, που ήταν ένας από τους όρους της Συμφωνίας του Ντέιτον.
<P>
Για τον λόγο αυτό, συμφωνούμε με τον επί κεφαλής των διεθνών παρατηρητών κ. Βαντάιν ότι αυτές οι εκλογές αποτελούν ένα πρώτο βήμα μετάβασης από την περίοδο των έντονων και βίαιων συγκρούσεων προς την προοπτική ενός δημοκρατικού μέλλοντος για την Βοσνία-Ερζεγοβίνη. Η περίοδος που αρχίζει σήμερα θα είναι πολύ δύσκολη. Τώρα, οι θεσμοί θα πρέπει να γίνουν πιο λειτουργικοί, μία νέα κεντρική κυβέρνηση πρέπει να σχηματισθεί και όλα τα κόμματα πρέπει να επιδείξουν προθυμία για συνεργασία. Αυτό δεν θα πραγματοποιηθεί χωρίς την ισχυρή και συντονισμένη διεθνή πίεση και υποστήριξη.
<P>
Η διεξαγωγή των τοπικών εκλογών θα είναι μία σημαντική περίπτωση ελέγχου, θα μπορούσα να πω ένα «test case». 'Οπως γνωρίζετε, εξετάζεται η ημερομηνία της 30ής Νοεμβρίου, παρόλο που δεν είναι καθόλου σίγουρο ότι όλες οι οργανωτικές ανάγκες, συμπεριλαμβανομένης και της νέας καταγραφής των ψηφοφόρων, θα έχουν μπορέσει να ολοκληρωθούν εγκαίρως. Αυτές, κυρίες και κύριοι βουλευτές και κυρία Πρόεδρος, ήταν όλες οι πληροφορίες που θα μπορούσε η Ευρωπαϊκή Επιτροπή να καταθέσει ενώπιον του Σώματος στην σημερινή συνεδρίαση.

<SPEAKER ID=27 LANGUAGE="EN" NAME="Wilson">
Κυρία Πρόεδρε, ζητώ συγνώμη εκ μέρους του κ. Imbeni, ο οποίος επρόκειτο να αγορεύσει. Κάποια επείγουσα υπόθεση τον ανάγκασε να επιστρέψει.
<P>
Διεξήχθησαν πολλές διαφορετικές εκλογές: για την προεδρία ολόκληρης της χώρας, την προεδρία της «Σερβικής Δημοκρατίας», την προεδρία της ομοσπονδίας, καθώς και, επίσης περιφερειακές εκλογές. Οι δημοτικές εκλογές αναβλήθηκαν.
<P>
Οι εκλογές αυτές ήσαν μοναδικές. Ήσαν μοναδικές κατά το ότι η διοργάνωση και η διοίκησή τους αναλήφθηκε από ξένους - δηλαδή, από εμάς. Υπήρξαν μερικές συγκεκριμένες καταγγελίες. Ορισμένα εκλογικά τμήματα βρίσκονταν κοντά σε νεκροταφεία, κοντά σε τοίχους εκτελέσεων ή σε ναρκοπέδια. Υπήρξε μια γενική καταγγελία ότι 15-20 % των ατόμων που επιθυμούσαν να ψηφίσουν δεν μπόρεσαν διότι δεν περιλαμβάνονταν στους εκλογικούς καταλόγους. Ο θυμός εκτονώθηκε διότι συμφωνήθηκε ότι θα μπορούσε να μείνει ανοικτό ένα εκλογικό τμήμα σε κάθε κοινότητα, μέχρις ότου ερευνηθούν οι καταγγελίες.
<P>
Συγχαρητήρια λοιπόν στους διοργανωτές και στην αποστολή της Ευρωπαϊκής Κοινότητας. Έγινε καλή δουλειά υπό τρομερά δύσκολες συνθήκες. Όχι τέλεια, αλλά καλή.
<P>
Το κύριο πρόβλημα ήταν ότι περισσότερο από 50 % του πληθυσμού δεν ζει στα σπίτια όπου ζούσε πριν πέντε χρόνια. Ένα τέταρτο του πληθυσμού ζει σε άλλες χώρες. Ένα τρίτο του πληθυσμού έχει μετακινηθεί και ζει σε άλλα μέρη της Βοσνίας-Ερζεγοβίνης.
<P>
Μπορούσαν να ψηφίσουν με τρεις τρόπους: μπορούσαν να ψηφίσουν στον τόπο όπου ζούσαν, μπορούσαν να ψηφίσουν εξ αποστάσεως, ή μπορούσαν να ταξιδέψουν εκεί όπου ζούσαν και ψήφιζαν στο παρελθόν. Το ταξίδι αυτό προστατευόταν από τις δυνάμεις της IFOR.
<P>
Για να εξασφαλιστεί ότι δεν θα ψήφιζαν δύο φορές - διότι στις περισσότερες περιπτώσεις, μπορούσαν να ψηφίσουν οπουδήποτε - υπήρχε ένα μαγικό σημάδι που έμπαινε στο δάκτυλό τους. Βρήκα μόνον ένα άτομο που προσπάθησε να ψηφίσει δύο φορές, μια ηλικιωμένη γυναίκα περίπου 80 ετών. Νομίζω ότι ο πληθυσμός σεβάστηκε την εκλογική διαδικασία. Θα υπάρξουν καταγγελίες από τους Βόσνιους ότι οι Σέρβοι δεν επέτρεψαν την ψηφοφορία εξ αποστάσεως κλπ, αλλά δεδομένου ότι ο υποψήφιός τους θα είναι πιθανότατα ο πρώτος πρόεδρος, οι καταγγελίες αυτές δεν θα είναι ίσως τόσο ηχηρές στο μέλλον.
<P>
Σε τελευταία ανάλυση, πρέπει να σεβαστούμε τα αποτελέσματα. Αποτελούν μόνον ένα μικρό βήμα στο πρόγραμμα ειρήνης και ανασυγκρότησης. Τι πρέπει να κάνουμε τώρα; Υπάρχουν τέσσερις συστάσεις. Πρώτον, τα στρατεύματα πρέπει να παραμείνουν - η IFOR πρέπει να παραμείνει. Δημιουργεί σταθερότητα. Δεν πρέπει να τους ανακαλέσουμε μέχρις ότου υπάρξει περισσότερη ασφάλεια στη χώρα. Διδάξαμε στους εντόπιους πώς να απενεργοποιήσουν τα έξι εκατομμύρια νάρκες κατά του προσωπικού που βρίσκονται στο έδαφος. Επισκεφθείτε τη χώρα, αλλά προσέξτε να μην πατήσετε έξω από την άσφαλτο.
<P>
Δεύτερον, οι δημοτικές εκλογές θα διεξαχθούν μάλλον το Νοέμβριο, αλλ' ίσως του χρόνου. Θα ήθελα να ζητήσω να στείλουμε μια δύναμη παρατηρητών, διότι μπορεί να υπάρξει περισσότερη αναταραχή σε αυτές τις τοπικές εκλογές, απ' ότι στις άλλες. Η ημέρα των εκλογών ήταν μια ημέρα όπου δεν σκοτώθηκε κανείς, φαινόμενο σπάνιο στη χώρα. Αλλά οι δήμαρχοι και οι δημοτικοί σύμβουλοι έχουν τεράστια δύναμη. Οι εκλογές για τους δήμους θα είναι πολύ σημαντικές. Πρέπει να τις παρακολουθήσουμε.
<P>
Τρίτον, θα πρέπει να συνδέσουμε κατά κάποιο τρόπο όλες τις οργανώσεις της χώρας. Πρέπει να δημιουργήσουμε ένα είδος ομπρέλας που να τις συνδέει και να τις συντονίζει. Συνεργάζονται, αλλά αυτό είναι κάτι που μπορεί να βελτιωθεί.
<P>
Τέταρτον, πρέπει να υπάρξει ένα ειδικό πρόγραμμα βοήθειας. Αποστέλλεται βοήθεια, αλλά πρέπει να τη συντονίσουμε.
<P>
Στη «Σερβική Δημοκρατία», η οποία έχει υποστεί εθνική κάθαρση, υπήρξε ένα άλλο είδος πολιτικής. Στην ομοσπονδία, όλοι ψήφισαν με εθνικά κριτήρια. Στην πραγματικότητα, υπερψήφισαν τους ανθρώπους τους οποίους κατηγορούσαμε ότι δημιούργησαν το πρόβλημα. Οι εκλογές δεν έφεραν δημοκρατία. Η προεκλογική εκστρατεία δεν ήταν ελεύθερη και δίκαιη, διότι τα μέσα ενημέρωσης ήσαν προκατειλημμένα. Την ημέρα των εκλογών, οι άνθρωποι είχαν ελευθερία, αλλ' όχι ελευθερία ενημέρωσης.
<P>
Και τα τρία μεγάλα κόμματα είναι απολυταρχικά. Θα πρέπει να αναρωτηθούμε αν η μελλοντική μας βοήθεια πρέπει να συνδεθεί προς καλύτερη στάση και προς τα δικαιώματα των πολιτών. Είμαι βέβαιος ότι θα το συζητήσουμε στο μέλλον.

<SPEAKER ID=28 LANGUAGE="DE" NAME="Pack">
Kυρία Πρόεδρε, ως επικεφαλής της ad-hoc αντιπροσωπείας που πήγε στη Bοσνία για να παρακολουθήσει τις εκλογές, θα ήθελα ευχαρίστως να συνοψίσω αυτά που διαπιστώσαμε από κοινού σ' αυτές.
<P>
Eπειδή στη Bοσνία-Eρζεγοβίνη δεν υπάρχει ούτε ελευθερία κινήσεων ούτε ελευθερία ενημέρωσης, οι εκλογές αυτές δεν μπορούν να συγκριθούν με τα δικά μας μέτρα και σταθμά. Γι' αυτό και οι λέξεις free and fair θα σας λείψουν στην αξιολόγηση αυτή. Tα κόμματα της αντιπολίτευσης είχαν πολύ μεγάλα προβλήματα στο να προσελκύσουν την προσοχή των ψηφοφόρων, επειδή, κυρίως η τηλεόραση στο σερβικό και το κροατικό τμήμα, δεν τους έδωσε καμιά δυνατότητα παρουσίασής τους. Γι' αυτό και ο προεκλογικός αγώνας εξελίχθηκε μονομερώς.
<P>
Όσον αφορά την ίδια την ημέρα των εκλογών, θα πρέπει να πούμε ότι οι εκλογές εξελίχθηκαν ομαλά στις αμιγείς εθνικά περιοχές. Eίτε χάρις στη σύνεση των ηγετικών κομμάτων, είτε χάρις στην απουσία της άλλης μειονότητας, αλλά ασφαλώς και χάρις στην παρουσία της IFOR. Tα σφάλματα που υποχρεωτικά διαπιστώσαμε όλοι, δεν ήταν τόσο μικρά, όσο λέγαμε μέχρι τώρα εδώ. Tα σφάλματα, όμως, οφείλονταν κυρίως στον OAΣE, ο οποίος έπρεπε να προετοιμάσει τις εκλογές. H ανεπαρκής προετοιμασία των εκλογών, για να ψηφίσουν οι πρόσφυγες στην τωρινή τους κατοικία, στην ομοσπονδία αντί στην παλιά τους πατρίδα, στο σερβικό, τώρα, τμήμα της Bοσνίας, είχε σαν αποτέλεσμα να σημειωθούν, εν μέρει, χαοτικές συνθήκες για χιλιάδες πρόσφυγες. Mπόρεσα να το διαπιστώσω αυτό με τα ίδια μου τα μάτια. Προβλήματα υπήρξαν ακόμη και στους μουσουλμάνους πρόσφυγες που τόλμησαν να περάσουν την αποκαλούμενη διαχωριστική γραμμή για να ψηφίσουν στην παλιά τους πατρίδα, στη σημερινή Δημοκρατία της Σερβίας. Στη διέλευσή τους από τα σύνορα οι Σέρβοι τους καθυστερούσαν συνειδητά, ούτως ώστε πολλοί δεν μπόρεσαν να ψηφίσουν. H εγγραφή των ψηφοφόρων στους εκλογικούς καταλόγους από τον OAΣE παρουσίασε απίστευτα λάθη, σ' ολόκληρη την Bοσνία. Mέχρι και 20 % των ανθρώπων δεν ήταν εγγεγραμμένοι. Aυτό μπόρεσε να διορθωθεί, μόνον εκεί όπου οι ψηφοφόροι είχαν ελευθερία κινήσεων για να παραπονεθούν στην τοπική εκλογική επιτροπή. Aυτό, όμως, το απαγόρευσαν οι Σέρβοι στους πρόσφυγες που πέρασαν τα σύνορα. Δεν είχαν την ελευθερία να μεταβούν στην τοπική εκλογική επιτροπή. Aλλά, κατά τη γνώμη μου, το μεγαλύτερο λάθος ήταν η απόφαση του OAΣE να προσθέσει και μια τρίτη δυνατότητα συμμετοχής στις δύο προβλεπόμενες για τις εκλογές, δηλαδή είτε να ψηφίσει κανείς εκεί που κατοικεί τώρα, ή εκεί που κατοικούσε στην απογραφή του πληθυσμού το 1981. Mε την τρίτη δυνατότητα μπορούσε να ψηφίσει όπου ήθελε. Στα χαρτιά αυτό αναφερόταν, ως δυνατότητα να ψηφίσει εκεί όπου προτίθετο να κατοικήσει, πράγμα που κανείς δεν χρειαζόταν να ελέγξει. Aυτό είχε σαν αποτέλεσμα να προβούν όλα τα μέρη σε εθνικιστικά τεχνάσματα και να σταθεροποιηθεί η εθνική διαίρεση, όπως για παράδειγμα στο Brcko, όπου ψήφισαν 80 % Σέρβοι, παρόλο που η περιοχή αυτή ήταν, το 1991, αμιγώς σχεδόν μουσουλμανική. Δόξα τω Θεώ, δεν θα επιτρέπεται πλέον αυτό, στις τοπικές εκλογές που αναβλήθηκαν γι' αυτό το λόγο. Διαφορετικά ο επιτιθέμενος θα είχε νικήσει παντού.
<P>
Kάνουμε έκκληση στον OAΣE να διδαχθεί από τα σφάλματα, και να προετοιμάσει καλύτερα τις εκλογές στα τέλη του Nοεμβρίου. Tο ότι μόνον το 20 % περίπου των εκτοπισμένων μουσουλμάνων μπόρεσε να ψηφίσει στις παλιές του πατρίδες, οφειλόταν εν μέρει και στο ότι εκεί μπορούσαν να ψηφίσουν μόνον έναν σέρβο υποψήφιο πρόεδρο. Πόσο δύσκολο θα πρέπει να τους ήταν, λ.χ. στο Priedor ή στη Srebrenica, να ψηφίσουν τους άμεσα ή έμμεσα υπαίτιους της εκεί αιματοχυσίας;
<P>
Eξ ονόματος της ομάδας του EΛK, θέλω ακόμη να πω ότι εναλλακτική λύση, στη διεξαγωγή των εκλογών αυτών, θα ήταν η συνέχιση μιας ολοένα και πιο ανυπόφορης κατάστασης, στην οποία τα επικρατέστερα εθνικά ή εθνικιστικά μέρη θα συνέχιζαν να έχουν χωρίς νομιμοποίηση την εξουσία. Oι εκλογές αυτές μπορεί να είναι η αρχή ενός εφικτού και αναγκαίου εκδημοκρατισμού, καθώς και η αρχή μιας δύσκολης κοινής ανάπτυξης των μειονοτήτων, που, μετά από 9 μήνες ανακωχή, δεν έχουν ειρήνη και εξακολουθούν πάντα να αισθάνονται εχθρότητα, αν όχι μίσος. Ωστόσο, για πρώτη φορά θα υπάρξει μια δημοκρατική αντιπολίτευση, μια και υπήρξαν ψήφοι για την αντιπολίτευση. Για πρώτη φορά υπάρχει ένα προεδρείο, στο οποίο οι τρεις εκπρόσωποι των μειονοτήτων πρέπει να μοιραστούν την εξουσία. Θα δούμε κατά πόσον αυτό θα πετύχει. Eπειδή στις εκλογές αυτές πήραν μέρος όλες οι μειονότητες, είναι δεδομένο ότι η συνεργασία, στα κοινά όργανα, θα επιτρέψει την ανάπτυξη δημοκρατικών δομών, και θα μπορέσει επιτέλους να διαμορφωθεί και πάλι μια αστική κοινωνία.
<P>
Φυσικά, θα εξακολουθεί να υφίσταται ο κίνδυνος της διάσπασης της Bοσνίας-Eρζεγοβίνης, την οποία, ως γνωστόν, δεν εξάλειψε η Συνθήκη του Dayton, αλλά, με την αυστηρή διαίρεση της χώρας και με την εδαφική αμοιβή του επιδρομέα, του έδωσε μάλιστα προβάδισμα. Aλλά, κυρίες και κύριοι, χωρίς τις εκλογές αυτές ο κίνδυνος θα ήταν πολύ μεγαλύτερος. Προκειμένου οι νεοδημιουργηθείσες δημοκρατικές δομές, μέσα στη συνεχιζόμενη αμείωτη εχθρότητα, - κατανοητή μετά τον πόλεμο που μόλις τελείωσε - να οδηγήσουν πράγματι στη δημοκρατία, ώστε από την ανακωχή στη Bοσνία-Eρζεγοβίνη, να μπορέσει να προκύψει πραγματική ειρήνη, χρειάζεται ακόμη η διασφάλιση από τα διεθνή ειρηνευτικά στρατεύματα, η παρουσία και η βοήθεια μας. O συνάδελφος έχει δίκιο ότι η βοήθεια θα πρέπει να συντονιστεί καλύτερα. Δεν είναι σωστό να δουλεύουν εκεί κάτω, εκ παραλλήλου, αμέτρητοι οργανισμοί. Ωστόσο εμείς, ως Kοινοβούλιο, εξαρτήσαμε τη βοήθεια από κάποιους όρους, και θα πρέπει τώρα να προσέξουμε να τηρηθούν αυτοί οι όροι. Xρειάζεται όμως και μια ταχεία σύλληψη των εγκληματιών πολέμου, που ακούν στα ονόματα Kάρατζιτς και Mλάντιτς. Kαι αν είναι αλήθεια ότι ο Kάρατζιτς ψήφισε το Σάββατο στο Πάλε, τότε δεν μπορώ παρά να ρωτήσω, κατά πόσον αυτό πραγματικά ήταν σύμφωνο με το αίτημά μας προς την IFOR, να τον συλλάβει επιτέλους όσο πιο γρήγορα γίνεται.

<SPEAKER ID=29 LANGUAGE="PT" NAME="Girγo Pereira">
Κυρία Πρόεδρε, κύριοι βουλευτές, κύριε Επίτροπε, πιστεύω ότι στο θέμα αυτό υπάρχει πολύ μεγάλη συναίνεση, είτε με τις πληροφορίες που ανέφερε εδώ ο κύριος επίτροπος, είτε με τις πληροφορίες που δόθηκαν επίσης από τους εκπροσώπους της Σοσιαλιστικής Ομάδας και του Ευρωπαϊκού Λαϊκού Κόμματος. Επομένως, θα υπάρξει φυσικά επανάληψη ορισμένων πτυχών στις οποίες συμφωνούμε, αλλά θα ήθελα να αναφέρω συνοπτικά κάποιες πτυχές τις οποίες θεωρώ θεμελιώδεις.
<P>
Πρώτον, ήταν χρήσιμη, ήταν σημαντική η διεξαγωγή εκλογών. Παρά το γεγονός ότι ίσως υποτάχθηκαν κάπως στην αμερικανική βοήθεια, η αλήθεια είναι ότι ήταν ένα πρώτο βήμα. Δεν είναι δυνατό να διαπράξουμε το λάθος, όπως αναφέρθηκε εδώ, να μεταδώσουμε το μήνυμα ότι οι εκλογές ήταν απολύτως ελεύθερες. Εάν από τεχνική άποψη ήταν ελεύθερες - υπήρχαν πραγματικές συνθήκες για να ψηφίσει κανείς ελεύθερα, παρά την έλλειψη ψηφοδελτίων, παρά την έλλειψη καταλόγων, παρά την έλλειψη ελευθερίας της κυκλοφορίας -η αλήθεια είναι ότι, κατά την προεκλογική περίοδο, δεν υπήρχαν πολιτικές συνθήκες για πραγματικά ελευθερες εκλογές: οι εκλογικές επιτροπές ανήκαν ολες στα κόμματα της πλειοψηφίας, τα μέσα ενημέρωσης ήταν στην υπηρεσία των κομμάτων αυτών, υπήρξε μία σαφής χειραγώγηση.
<P>
Ωστόσο, όπως έλεγε ο εκπρόσωπος ενός κόμματος της αντιπολίτευσης, »τίποτα δεν θα είναι όπως πριν», που σημαίνει ότι η αντιπολίτευση και τα πιο μετριοπαθή κόμματα θα αποκτήσουν φωνή και αυτό είναι σημαντικό για το μέλλον αυτής της περιοχής της Ευρώπης.
<P>
Ας δούμε ορισμένες πτυχές και ορισμένα στοιχεία προβληματισμού. Συμμεριζόμαστε την εικονα που ήδη αναφέρθηκε εδώ ότι είναι θεμελιώδες να παραμείνει η IFOR. Χωρίς την IFOR ο πόλεμος θα ξαναρχίσει, οι δημοκρατικοί θεσμοί δεν θα λειτουργήσουν με ασφάλεια. 'Εγινε λόγος για προθεσμία ενός έτους, αλλά γίνεται δεκτό ότι μπορεί να είναι διάστημα μεγαλύτερο του ενός έτους.
<P>
Δεύτερη σκέψη, η εικόνα της Ευρωοπαϊκής 'Ενωσης: κακή, κάκιστη. Η Ευρωπαϊκή 'Ενωση κατηγορείται για όλα όσα συνέβησαν, παρά την ανθρωπιστική βοήθεια που αναφέρθηκε εδώ. Δεν είχαμε κοινή πολιτική, διότι τα κράτη μέλη έκαναν διμερείς πολιτικές για συμφωνία, λιγάκι με βάση το ιστορικό παρελθόν, σύμφωνα με τα διάφορα στρατηγικά συμφέροντα, και η αλήθεια είναι ότι η εικόνα της Ευρωπαϊκής 'Ενωσης είναι εξαιρετικά κακή.
<P>
'Ηδη αναφέρθηκε εδώ ότι θα πρέπει να δικαστούν οι εγκληματίες πολέμου: το θεωρώ θεμελιώδες να τους δικάσουμε. Αν παραμείνουν ατιμώρητοι, η διεθνής κοινότητα θα επιδοκιμάσει αυτά τα εγκλήματα και δεν θα ενισχυθεί το κύρος της. Η απομόνωση της Σερβικής Δημοκρατίας μου φαίνεται επικίνδυνη. Η τάση είναι να απομονωθεί η Σερβική Δημοκρατία, αυτό μπορεί να προκαλέσει ριζοσπαστικοποίηση με σοβαρές συνέπειες για την ειρήνη στην περιοχή αυτή.
<P>
Για να ολοκληρώσω, κυρία Πρόεδρε, η ανθρωπιστική βοήθεια ήδη αναφέρθηκε. Είμαι σύμφωνος: πρέπει να επανεξετάσουμε την ανθρωπιστική βοήθεια, ίσως όχι μόνο στη Βοσνία, ίσως όλη την ανθρωπιστική βοήθεια της Ευρωπαϊκής 'Ενωσης. Ολοκληρώνω με ένα μήνυμα ελπίδας: κάτι άρχισε πάλι. Αν οι δημοκρατικοί θεσμοί λειτουργήσουν, πιστεύω ότι, όπως έλεγε ένας εκπρόσωπος κόμματος της αντιπολίτευσης, θα αρχίσει να χτίζεται ένα σπίτι από τη στέγη. Η στέγη είναι οι δημοκρατικοί θεσμοί: αν λειτουργήσουν θα επιτρέψουν την επίλυση του προβλήματος των προσφύγων, των ακουσίως μετακινηθέντων, με δυο λόγια όλων των προβλημάτων ηθικής τάξης. Πιστεύω ότι υπάρχει ένα μήνυμα ελπίδας και δυο λόγια εκτίμησης για την οργάνωση, που πιστεύω ότι ήταν άψογη, καθώς και για την Πρόεδρο της αντιπροσωπείας μας, που επίσης ήταν άψογη.

<SPEAKER ID=30 LANGUAGE="NL" NAME="Bertens">
Κυρία Πρόεδρε, για την τάξη θα ήθελα να αναφέρω ότι δεν συμμετείχα στο σώμα των παρατηρητών αλλά ευρισκόμουν μία εβδομάδα πιο πριν στη Βοσνία, όπου επισκέφθηκα όλες σχεδόν τις περιοχές στις οποίες αναμένονταν προβλήματα.
<P>
Όπως ήδη ειπώθηκε, από τεχνική άποψη και μάλιστα κάτω από τις σημερινές συνθήκες, η εξέλιξη των εκλογών στη Βοσνία μπορεί να χαρακτηριστεί ως ικανοποιητική. Ήταν σαφές ότι οι διοργανωτές και η ΟΣΑΕ έκαναν ότι μπορούσαν. Και γιατί όχι; Αυτό που είναι όμως σημαντικό είναι ότι οι εκλογές διεξήχθησαν με ειρηνικό τρόπο μετά από τόσα χρόνια πολεμικής βίας. Αν εξαιρέσουμε τα τεχνικά προβλήματα που παρουσιάστηκαν στην καταγραφή, οι πολίτες που ψήφισαν μπόρεσαν να το κάνουν αυτό κάτω από δημοκρατικές συνθήκες. Υπάρχουν όμως πολλοί που δεν μπόρεσαν να ψηφίσουν ή που δεν μπόρεσαν να ψηφίσουν εκεί που ήθελαν. Οι εκφοβιστικές ενέργειες, που εξακολουθούν να παρατηρούνται, και η παραπληροφόρηση είχαν ως αποτέλεσμα τα σύνορα που χωρίζουν τις εθνότητες να μετατραπούν σε πραγματικά σύνορα. Αυτό ανέφερε παραστατικά η κ. Pack. Στη Σερβική Δημοκρατία πήγαν να ψηφίσουν μόνο μερικές πολύ μικρές ομάδες Μουσουλμάνων και στις περιπτώσεις που πήγαν να ψηφίσουν στην περιφέρεια άλλων εθνοτήτων βρέθηκαν αντιμέτωπες με εχθρικώς διακείμενα πλήθη και ισχυρές δυνάμεις αστυνομίας.
<P>
Συνεπώς, δεν μπορεί να λεχθεί ότι πληρώθηκαν οι απαραίτητες προϋποθέσεις για την ομαλή διεξαγωγή των εκλογών. Όπως είναι γενικά γνωστό, χωρίς την ελεύθερη κυκλοφορία προσώπων, χωρίς πρόσβαση στα ανεξάρτητα μέσα μαζικής ενημέρωσης δεν μπορεί να υπάρξει μία πραγματικά δημοκρατική προεκλογική εκστρατεία.
<P>
Αφ'ης στιγμής η εθνοκάθαρση έχει στην ουσία επισημοποιηθεί και νομιμοποιηθεί, είμαστε υποχρεωμένοι να διαπιστώσουμε ότι αυτό είναι και το θλιβερό συμπέρασμα των εκλογών που διεξήχθησαν. Ο διαμελισμός της Βοσνίας αποτελεί πλέον γεγονός. Το ερώτημα είναι κατά πόσο αυτός μπορεί να αντισταθμιστεί από την ύπαρξη ισχυρών θεσμικών οργάνων στο επίπεδο του ενιαίου κράτους της Βοσνίας. Είμαστε σε θέση να επιβάλουμε τον εθνικό πλουραλισμό σε άτομα τα οποία τον έχουν απορρίψει παντελώς;
<P>
Είμαστε υποχρεωμένοι να συνεχίσουμε τις προσπάθειές μας με τα μέσα που διαθέτουμε. Τι πρέπει πλέον να κάνουμε; Ποιες θα είναι οι προτάσεις μας; Όπως ειπώθηκε επανειλημμένα σήμερα το πρωί, η παρουσία της ειρηνευτικής στρατιωτικής δύναμης εξακολουθεί να είναι απαραίτητη. Οι άνθρωποι έχουν ανάγκη από ησυχία. Αυτό το καταλαβαίνω. Ίσως όμως να είμαστε και εμείς σε θέση να προσφέρουμε τη βοήθειά μας κατά τις επόμενες εκλογές, όχι αυτές που θα διεξαχθούν τέλη Νοεμβρίου για την εκλογή δημοτικών συμβουλίων, αλλά αυτές που θα διεξαχθούν σε δύο χρόνια. Ας φροντίσουμε ούτως ώστε η ελεύθερη πρόσβαση στα ανεξάρτητα μέσα μαζικής ενημέρωσης και κυρίως στην τηλεόραση να βοηθήσει τους πολίτες να γνωρίζουν για ποιο λόγο ψηφίζουν και ποιο θα είναι το μέλλον τους.

<SPEAKER ID=31 LANGUAGE="IT" NAME="Pettinari">
Κυρία Πρόεδρε, κύριε επίτροπε, η ομάδα μου έχει πλήρη επίγνωση της πολιτικής σημασίας των πρώτων κοινοβουλευτικών και προεδρικών εκλογών στη Βοσνία. Θα ήθελα όμως να υπογραμμίσω ότι αυτές οι εκλογές δεν αποτελούν βεβαίως την τελική λύση των προβλημάτων που εξακολουθούν να υπάρχουν στην περιοχή και ότι η ενότητα της Βοσνίας, με τον διεθνοτικό της χαρακτήρα, δεν εξασφαλίζεται από αυτές τις εκλογές.
<P>
Η εκλογική δοκιμή κινδυνεύει, παραδόξως, να γίνει ένα μπούμεραγκ διότι μπορεί να αποκρυσταλοποιηθούν ακόμη περισσότερο οι εθνοτικές διαιρέσεις της χώρας και να νομιμοποιηθούν οι πιο ακραίες θέσεις της βοσνιακής πολιτικής σκηνής. Απόδειξη του κινδύνου αυτού είναι η σημαντική επιτυχία του σερβοβόσνιου υποψηφίου, που βρίσκεται πολύ κοντά στις θέσεις του Karadzic, στις θέσεις δηλαδή ενός θεωρητικού της εθνοτικής διαίρεσης της χώρας, και από μια άποψη παρά τις δέουσες διαφορές και η επιτυχία του Izetbegovic δεν εξασφαλίζει την ακεραιότητα της Βοσνίας, διότι η προεκλογική του εκστρατεία βασιζόταν σε ένα μείγμα προσωπικής προβολής και εθνικισμού που θεωρώ δυνάμει πολύ επικίνδυνο.
<P>
Υπάρχουν εντούτοις και θετικές πλευρές που δεν θα πρέπει να υποτιμούμε: αναφέρομαι, μεταξύ άλλων, στην επιτυχία εκείνων των πολιτικών δυνάμεων που ζητούν ακριβώς τη διεθνοτική συμβίωση, αυτή ακριβώς τη συμβίωση που δοκιμάστηκε σκληρά στα τέσσερα χρόνια του πολέμου. Το καλό αποτέλεσμα του πρώην βόσνιου πρωθυπουργού Siladic μας κάνει να ελπίζουμε, γιατί αποδεικνύει ότι υπάρχουν αντισώματα στην βοσναική κοινωνία.
<P>
Τέλος, η ομάδα μου θέλει να υπογραμμίσει μία άλλη πλευρά του βοσνιακού ζητήματος που συμβαδίζει με τη θεσμική σταθερότητα της Βοσνίας: αναφέρομαι στα προγράμματα οικονομικής ανοικοδόμησης της χώρας που η Ευρωπαϊκή Ένωση θα πρέπει να συνεχίσει να χρηματοδοτεί. Δεν θα παγιωθεί η ειρήνη χωρίς ανάπτυξη. Και ακριβώς στην οικονομική ανοικοδόμηση θα μετρηθεί η πολιτική βούληση της Επιτροπής και του Συμβουλίου να προωθήσει και την κοινωνική και πολιτική ανοικοδόμηση μιας χώρας της οποίας ο πόλεμος έχει παραβιάσει τις ιδρυτικές αξίες της Ευρωπαϊκής Ένωσης.
<P>
Αυτή η πλευρά είναι αποφασιστική για τη βοσνιακή λύση και, κατά τη γνώμη μου, εδώ θα δοκιμασθεί η Ευρωπαϊκή Ένωση που πάρα πολλές φορές έχει καθυστερήσει ενώ και συχνά άσκησε έναν περιθωριακό ρόλο στις αποφασιστικές ακριβώς στιγμές του πολέμου.

<SPEAKER ID=32 LANGUAGE="IT" NAME="Tamino">
Κυρία Πρόεδρε, θα ήθελα αμέσως και εγώ να τονίσω πως από καθαρά τυπικής απόψεως οι εκλογές που ως αντιπροσωπεία παρακολουθήσαμε διεξήχθησαν ασφαλώς κανονικά. εκτιμάται ένα 3 % προβλημάτων που σημειώθηκαν στα εκλογικά τμήματα. Αλλά θα ήθελα να υπογραμμίσω ότι διεξήχθησαν μόνο τυπικώς κανονικά, διότι θα πρέπει να λάβουμε υπόψη το σύνολο των συνθηκών που προέκυψαν σε κοινωνικό επίπεδο μετά τη στρατιωτική και τη γενική πολιτική σύγκρουση κατά την προεκλογική εκστρατεία και στη διάρκεια των εκλογών. Δεν θα πρέπει να κάνουμε ότι δεν καταλαβαίνουμε πως ένα από τα σφάλματα που ναρκοθέτησαν τη δυνατότητα διαξαγωγής δημοκρατικών εκλογών έγκειται στις συμφνίες του Dayton, διότι με εκείνες τις συμφωνίες, στην πραγματικότητα, αποκρυσταλλώθηκε το αποτέλεσμα που πέτυχαν τα όπλα.
<P>
Με αυτό τον τρόπο ευνοήθηκε αναπόφευκτα η αύξηση των εθνικιστικών δυνάμεων και από πολιτικής απόψεως το αποτέλεσμα είχε προδικασθεί και το μοναδικό πρόβλημα ήταν να καταλάβουμε σε ποιο ποσοστό θα νικούσαν τα τρία εθνικιστικά κόμματα. Γι αυτό το λόγο θα πρέπει να καταγγείλουμε τις συνθήκες που δεν επέτρεψαν την ισιοτιμία και τη δημοκρατική διεξαγωγή της προεκλογικής εκστρατείας. Πριν από όλα το πρόβλημα των οργάνων πληροφόρησης που δεν ήταν ούτε ελεύθερα ούτε ανεξάρτητα. Σχετικά με αυτό το πρόβλημα θα ήταν σκόπιμο να υπογραμμισθεί το γεγονός ότι, ως Ευρωπαϊκή Ένωση, χρηματοδοτήσαμε την παροχή βοήθειας με αυτό τον στόχο, βοήθεια που δεν είχε τα αναμενόμενα αποτελέσματα και συνεπώς πιστεύω ότι είναι αναγκαία -και το λέγω και εξ ονόματος της Ομάδας των Πράσινων- η διεξαγωγή έρευνας για να καταλάβουμε πώς συνέβη αυτό.
<P>
Τι ίδιο ισχύει και για τις μελλοντικές προοπτικές, διότι όλη η βοήθεια που θα παρασχεθεί για την ανοικοδόμηση θα πρέπει να εκτιμηθεί προσεκτικά, δεδομένου ότι η ίδια η ανθρωπιστική βοήθεια χρησιμοποίηθηκε από τις δυνάμεις που ήταν στην εξουσία, από τις εθνικιστικές δυνάμεις, ακόμη και σαν όπλο εκβιασμού για την προεκλογική εκστρατεία, για να επιτευχθεί μεγαλύτερη συναίνεση. Κάτω από αυτές τις συνθήκες δεν εξασφαλίσθηκε η πλήρης ισοτιμία.
<P>
Θα ήθελα επιπλέον να υπογραμμίσω μία άλλη πλευρά που αφορά τους πρόσφυγες και τη δυσκολία που συναντούν κατά την επιστροφή τους στους τόπους καταγωγής, την έλλειψη ελεύθερης διακίνησης, το γεγονός ότι οι γραμμές οριοθέτησης έχουν καταστεί πραγματικά σύνορα. Στο φως όλων αυτών των διαπιστώσεων δεν μπορούμε να πούμε ότι επρόκειτο για ελεύθερες και δημοκρατικές εκλογές. Το πολύ μπορούμε να πούμε ότι οι εκλογές απετέλεσαν ένα πρώτο βήμα προς τη δημοκρατία, αλλά κάτω από ακριβείς προϋποθέσεις, και ότι δηλαδή θα πρέπει να καταβληθούν προσπάθειες αυτή τη στιγμή, σε διεθνές επίπεδο και εκ μέρους της Ευρωπαϊκής Ένωσης και εκ μέρους του Ευρωπαϊκού Κοινοβουλίου, ώστε η εξέλιξη που προήλθε από τις εκλογές να έχει σαν αποτέλεσμα τη θετική δυνατότητα ενός διαλόγου μεταξύ όλων των πλευρών. Είναι συνεπώς ανάγκη, εκ μέρους του Ευρωπαϊκού Κοινοβουλίου και της Ευρωπαϊκής Ένωσης, αλλά και των διεθνών οργανώσεων, να εξασφαλισθεί μία ακόμη και στρατιωτική παρουσία, που να αποτρέπει τις πολεμικές συγκρούσεις, όπως επίσης είναι ανάγκη, όσον αφορά τη βοήθεια, να αποστέλλεται για την ενίσχυση των ανεξάρτητων οργάνων ενημέρωσης, ςνός κοινωνικού και πολιτισμικού δικτύου διαλόγου, ώστε οι προσεχείς δημοτικές εκλογές, που ευτυχώς έχουν αναβληθεί -το έντυπο P2 θα εμπόδιζε την εφαρμογή ενός πραγματικά δημοκρατικού συστήματος και θα επικύρωνε μία περαιτέρω διαίρεση της Βοσνίας- να διεξαχθούν σε συνθήκες που να εξασφαλίζουν τη δημοκρατία και την ισοτιμία.

<SPEAKER ID=33 LANGUAGE="FR" NAME="Hory">
Κυρία Πρόεδρε, η αποστολή παρατηρητών στην οποία συμμετείχαμε, με επικεφαλής την κ. Pack, διαδραμάτισε το ρόλο της εν μέσω ερειπίων και σε κλίμα μέγιστης κατάθλιψης, εν μέσω ομάδων πληθυσμού που μας έδωσαν την εντύπωση πως, στην πλειοψηφία τους, δυστυχώς δεν επιθυμούσαν πια να ζήσουν μαζί, και γενικώς μέσα σε ένα κλίμα όπου η μισαλλοδοξία, η βία, ο ολοκληρωτισμός, ο θρησκευτικός φανατισμός και, σε μικρότερο βαθμό, η διαφθορά, βρίσκονται στην ημερήσια διάταξη και μαστίζουν, στον άλφα ή στο βήτα βαθμό, την καθεμιά από τις τρεις μεγάλες περιφέρειες της Βοσνίας. Υπό τις συνθήκες που περιέγραψα προηγουμένως, μπορέσαμε να παρατηρήσουμε τη διενέργεια μιας ψηφοφορίας η οποία, αν και σωστή από τεχνικής άποψης, από πολιτικής σκοπιάς όμως δεν ήταν και τόσο ικανοποιητική.
<P>
Από τεχνικής άποψης, η ψηφοφορία διεξήχθη ομαλά, παρά τα κάποια επεισόδια στα οποία, κατά τη γνώμη μου, δόθηκαν υπέρμετρες διαστάσεις, και παρά τις έκδηλες ανεπάρκειες μιας προεκλογικής περιόδου την οποία εμείς οι ίδιοι δεν μπορέσαμε να παρακολουθήσουμε. Δεν διαπιστώθηκαν, κατά τη διεξαγωγή των εκλογών, κρούσματα εκφοβισμού ή βίας, ούτε κανένα φανερό κρούσμα σοβαρής και εκτεταμένης νοθείας, και αυτό χάρη, κυρίως, στην παρουσία των παρατηρητών.
<P>
Από πολιτικής σκοπιάς, οι δύο κίνδυνοι που ήταν συνυφασμένοι με αυτή την αναμέτρηση επαληθεύθηκαν. Το πρώτο ζήτημα που ετίθετο ήταν να δούμε αν οι πρόσφυγες θα διέσχιζαν ή όχι τη μεθοριακή γραμμή μεταξύ των εδαφικών κοινοτήτων, ώστε να ασκήσουν το εκλογικό τους δικαίωμα στις περιοχές απ' όπου είχαν εκτοπισθεί. Κάτι τέτοιο δεν συνέβη. Το δεύτερο ζήτημα ήταν να δούμε αν τα κόμματα της δημοκρατικής αντιπολίτευσης, στην καθεμιά από τις εδαφικές περιφέρειες, θα κατάφερναν να θέσουν σε αμφισβήτηση την κυριαρχία των μεγάλων εθνικιστικών κομμάτων. Στην πραγματικότητα, τα κόμματα αυτά βρέθηκαν στο περιθώριο. Εντούτοις, οι δύο κίνδυνοι που προανέφερα είχαν προβλεφθεί στο πλαίσιο των Συμφωνιών του Dayton, πράγμα που αναδεικνύει -και μάλλον δεν το υπογραμμίζουμε όσο θα 'πρεπε- τις ευθύνες των δυτικών χωρών και της Ευρωπαϊκής Ένωσης όσον αφορά την ωρίμανση της γιουγκοσλαβικής κρίσης.
<P>
Σήμερα, ο κίνδυνος διαμελισμού είναι ιδιαίτερα ορατός. Θα μπορούσε κανείς να πει ότι η Βοσνία βρίσκεται σήμερα στο χείλος της καταστροφής. Κατά παράδοξο τρόπο, ο άνεμος της ελπίδας φύσηξε από το Βελιγράδι, μιας και η υποψηφιότητα κάποιου που υποστηριζόταν από το Βελιγράδι ήταν αυτό που απέτρεψε την εκλογή ενός Σέρβου εξτρεμιστή στην προεδρία της Βοσνίας-Ερζεγοβίνης, κάτι που θα οδηγούσε σαφώς σε μια ανυπόφορη κατάσταση.
<P>
Ας αδράξουμε λοιπόν αυτή τη μικρή ελπίδα ώστε να ενεργήσουμε προς τέσσερις κατευθύνσεις. Πρώτον: όσο τεχνητό χαρακτήρα κι αν είχαν, και όσες συγκρούσεις κι αν χρειάστηκαν για να κατοχυρωθούν, οφείλουμε πάση θυσία να διαφυλάξουμε την ανεξαρτησία και την εδαφική ακεραιότητα της Βοσνίας-Ερζεγοβίνης.
<P>
Δεύτερον, ίσως θα πρέπει να κρίνουμε με λιγότερη αυστηρότητα τους πρωταγωνιστές των εξελίξεων και, εν πάση περιπτώσει, να ενθαρρύνουμε εκείνους που επιθυμούν να τηρήσουν με έντιμο τρόπο τις Συμφωνίες του Dayton.
<P>
Τρίτον, θα πρέπει να ζητήσουμε -όπως ακούσατε, όλοι οι παρατηρητές συμφωνούν επί του συγκεκριμένου ζητήματος- την παραμονή της IFOR, της οποίας η παρουσία αποτελεί εγγύηση για τη σταθερότητα της Βοσνίας τη σήμερον ημέρα.
<P>
Τέλος, θα πρέπει να ζητήσουμε την εκ νέου αναβολή των δημοτικών εκλογών, δεδομένου ότι αυτές δεν θα μπορούσαν να διενεργηθούν κάτω από τις επικρατούσες τεχνικές συνθήκες. Μονάχα υπό τους όρους που προανέφερα θα μπορέσουμε να αποτρέψουμε τη βέβαιη επάνοδο της καταστροφής.

<SPEAKER ID=34 LANGUAGE="NL" NAME="Wiebega">
Οι εκλογές ήταν αμφιλεγόμενες τόσο πριν όσο και μετά τη διεξαγωγή τους. Από τεχνική άποψη, όπως ειπώθηκε ήδη, λόγω των προβλημάτων που παρουσιάστηκαν με την καταγραφή. Αλλά, για παράδειγμα, ακόμη και στην εκλογική περιφέρεια που ήμουν παρατηρητής μπορούσε κανείς να δει τις αφίσες με το πρόσωπο του δόκτορα Karadjic. Από πολιτική άποψη οι εκλογές ήταν αμφιλεγόμενες λόγω των περιορισμών της ελευθερίας κίνησης και έκφρασης και από στρατηγική άποψη λόγω της νομιμοποίησης, της παρ'ολίγον νομιμοποίησης του ουσιαστικού διαμελισμού της χώρας. Παρ'όλα αυτά θα πρέπει να αποδεχθούμε το αποτέλεσμα των εκλογών στη Βοσνία. Όπως ήδη ειπώθηκε, από τεχνική άποψη οι εκλογές εκτυλίχθηκαν με αρκετά ικανοποιητικό τρόπο και από στρατηγική άποψη πρέπει να γίνει αντιληπτό ότι ο ουσιαστικός διαμελισμός της Βοσνίας δεν είναι αποτέλεσμα των εκλογών αλλά της ειρηνευτικής συμφωνίας του Dayton και ότι η συμφωνία αυτή ήταν τότε απαραίτητη για την κατάπαυση του πολέμου. Αυτό που ακουγόταν τότε ήταν η φράση που χρησιμοποιούν οι Αγγλοι: »οι κάλπες είναι προτιμότερες από τις σφαίρες ». Τα ψηφοδέλτια είναι προτιμότερα από τις σφαίρες. Ίσως γι'αυτό και μόνο το λόγο να δικαιολογείται η διαπίστωση ότι πρέπει να αποδεχθούμε το αποτέλεσμα των εκλογών.
<P>
Το μέλλον της Βοσνίας διαγράφεται δυσοίωνο. Οι Σέρβοι της Βοσνίας κατόρθωσαν πολλά πράγματα στη Σερβική Δημοκρατία. Απόκτησαν ένα δικό τους πρόεδρο και ένα δικό τους κοινοβούλιο, πράγμα που δεν νομίζω ότι ωφελεί τη συνοχή της χώρας. Στο προεδρείο της νέας Βοσνίας εξελέγησαν δύο συμπρόεδροι που ενδέχεται να εξελιχθούν σε αυτονομιστές. Πρόκειται για το Βόσνιο-Σέρβο συμπρόεδρο και για το ΒόσνιοΚροάτη συμπρόεδρο.
<P>
Αναφερόμενος στο μέλλον, θα ήθελα να πω ότι οι εγκληματίες πολέμου πρέπει να συλληφθούν τώρα. Οι εκλογές αποτελούν πλέον παρελθόν και η ειρηνευτική στρατιωτική δύναμη είναι ακόμη παρούσα στη χώρα. Αυτό όμως δεν θα διαρκέσει πολύ ακόμη και το ερώτημα είναι τι θα συμβεί στη συνέχεια με τη στρατιωτική δύναμη. Τέλος, το σημαντικότερο από όλα είναι ότι πρέπει να εξαλειφθεί το μίσος που υπάρχει. Αυτό όμως είναι κάτι που πρέπει να κάνουν οι ίδιοι οι Βόσνιοι.

<SPEAKER ID=35 NAME="Πρόεδρος">
Η συζήτηση έληξε.

<CHAPTER ID=3>
Ψηφοφορίες
<SPEAKER ID=36 NAME="Πρόεδρος">
Κατόπιν αιτήσεως των προέδρων των πολιτικών ομάδων, το σύνολο των προβλεπόμενων κειμένων, μέχρι τις προτάσεις ψηφίσματος σχετικά με την πολιτική κατάσταση στην Τουρκία, θα τεθούν σε ψηφοφορία κατά τη διάρκεια της παρούσας ώρας ψηφοφοριών.

<SPEAKER ID=37 LANGUAGE="IT" NAME="Todini">
Κυρία Πρόεδρε, εάν κατάλαβα καλά, θα ψηφίσουμε σήμερα το πρωϊ μόνο μέχρι το θέμα της πολιτικής κατάστασης στην Τουρκία, συμπεριλαμβανόμενο, και συνεπώς η ψηφοφορία για τους ανήλικους θα πρέπει να αναβληθεί και ενδεχομένως θα διεξαχθεί όταν πολλοί βουλευτές δεν θα είναι παρόντες. Μου φαίνεται ότι για ένα τόσο σοβαρό ζήτημα θα πρέπει να ψηφίσουμε σήμερα το πρωϊ που οι βουλευτές είναι παρόντες.

<SPEAKER ID=38 NAME="Πρόεδρος">
Ακούστε, όσο πιο γρήγορα ξεκινήσουμε, τόσο περισσότερα κείμενα θα μπορέσουν να τεθούν σε ψηφοφορία.
<P>
(Χειροκροτήματα)

<SPEAKER ID=39 LANGUAGE="IT" NAME="Castellina">
Κυρία πρόεδρε, εχθές έγινε μία παρατυπία με τη μετάθεση της συζήτησης μιας δεδομένης έκθεσης πριν από άλλες και την αλλαγή με αυτό τον τρόπο της ημερήσιας διάταξης που είχε καθορισθεί. Θα ήθελα να διορθωθεί σήμερα αυτή η παρατυπία με την επανένταξη των εκθέσεων Herman, Barzanti και Tongue πριν από την έκθεση Thyssen.

<SPEAKER ID=40 NAME="Πρόεδρος">
Αγαπητοί μου συνάδελφοι, μπορώ να σας διαβεβαιώσω ότι θα συνεχίσουμε την ώρα των ψηφοφοριών μέχρις ότου συμπεριλάβουμε, τουλάχιστον, τα ψηφίσματα σχετικά με την Τουρκία. Εν ευθέτω χρόνω, θα ζητήσω τη γνώμη σας για να δούμε αν επιθυμείτε να προχωρήσουμε παραπέρα.

<SPEAKER ID=41 LANGUAGE="IT" NAME="Mezzaroma">
Κυρία Πρόεδρε, το Ευρωπαϊκό Κοινοβούλιο δεν αγνοεί τελείως το γεγονός ότι ένας αρχηγός κράτους, ηλικιωμένος και τραυματισμένος, υβρίζεται τις τελευτίες ημέρες, ενώ στη Γαλλία βεβηλώνονται οι εκκλησίες. Ζητώ να λάβει θέση το Ευρωπαϊκό Κοινοβούλιο και να εκφράει την αλληλεγγύη του προς έναν αρχηγό κράτους που εσυγχρόνως είναι και θρησκευτικός αρχηγός.

<SPEAKER ID=42 LANGUAGE="IT" NAME="Augias">
Κυρία Πρόεδρε, ομιλώ εκ μέρους του κ. Barzanti, που σας ζητά συγγνώμη, όπως και από τους συναδέλφους, διότι χρειάστηκε να φύγει απροόπτως. Θα ήθελα να κάνω τρεις παρατηρήσεις. Πρώτο, έχει διανεμηθεί σε όλες τις γλώσσες ένα διορθωτικό που θα πρέπει να θεωρηθεί ότι αποτελεί τμήμα του κειμένου και θα πρέπει να ψηφισθεί μαζί με το υπόλοιπο κείμενο. Υπάρχουν κατόπιν δύο σημαντικές διορθώσεις που θα πρέπει να ληφθούν υπόψη. Η πρώτη αφορά την παράγραφο 26, όπου το αρχικό κείμενο αναφέρει: »προβλήματα που άπτονται της κατοχής των δικαιωμάτων», όπου η λέξη »titolarita» του πρωτοτύπου έχει ακριβώς μεταφρασθεί ως κατοχή σε πολλές γλώσσες ενώ πρόκειται για την ιδιότητα του δικαιούχου που είναι διαφορετικό από την κατοχή των δικαιωμάτων. Θα πρέπει συνεπώς να θεωρηθεί ότι πρόκειται για τον «δικαιούχο των δικαιωμάτων».
<P>
Τελευταία παρατήρηση: στην παράγραφο 9, υπάρχει μία ενδιάμεση φράση που θα πρέπει να διαγραφεί. Χρειάζεται συνεπώς η παράγραφος να ψηφισθεί χωριστά, για να αφαιρεθεί αυτή η φράση που βρίσκεται στη μέση.

<SPEAKER ID=43 NAME="Πρόεδρος">
Θα το εξετάσουμε την κατάλληλη στιγμή. Θα σας παρακαλούσα να ξαναπάρετε το λόγο και να καταθέσετε μια προφορική τροπολογία, επειδή δεν μπορώ να τη δεχθώ έτσι όπως τη θέσατε, κατά την έναρξη της ψηφοφορίας.

<SPEAKER ID=44 LANGUAGE="FR" NAME="Pasty">
Κυρία Πρόεδρε, θα επιθυμούσα να χαιρετίσουμε την παρουσία, στα θεωρεία, μιας αντιπροσωπείας της Κοινοβουλευτικής Συνέλευσης του Κεμπέκ.
<P>
(Χειροκροτήματα)

<SPEAKER ID=45 NAME="Πρόεδρος">
Καλώς ορίσατε.
<P>
(Χειροκροτήματα) (Το Σώμα εγκρίνει το ψήφισμα)
<SPEAKER ID=46 LANGUAGE="DE" NAME="Sakellariou">
Kυρία Πρόεδρε, εξ ονόματος του συντάκτη αυτής της κοινής πρότασης ψηφίσματος, θα ήθελα να υποβάλω και μια πρόσθετη προφορική τροπολογία. Mετά την αιτιολογική σκέψη A, θα πρέπει να προστεθεί το ακόλουθο σημείο:
<P>
«λαμβάνοντας υπόψη την πρόσφατη απόφαση του Ευρωπαϊκού Δικαστηρίου των Δικαιωμάτων του Ανθρώπου αναφορικά με την κατάσταση των ανθρωπίνων δικαιωμάτων στην Τουρκία»

<SPEAKER ID=47 NAME="Πρόεδρος">
Υπάρχουν αντιρρήσεις όσον αφορά αυτή την προσθήκη;

<SPEAKER ID=48 LANGUAGE="EN" NAME="McMillan-Scott">
Κυρία Πρόεδρε, κατ' αρχήν, στα θέματα αυτά δεν είναι καθόλου σοφό να γίνονται δεκτές προφορικές τροπολογίες, όσο αξιόλογες και να φαίνονται. Ελπίζω ότι το Σώμα θα συμφωνήσει με αυτή την ευκαιρία να μην αποδεχθεί προφορική τροπολογία. Λυπούμαι, κ. Σακελλαρίου, δεν θεωρώ χρήσιμο να ανακινούνται αυτά τα θέματα στο παρόν στάδιο.

<SPEAKER ID=49 NAME="Πρόεδρος">
Αγαπητέ συνάδελφε, φρόντισα να συμβουλευτώ με τα μάτια τους προέδρους των πολιτικών ομάδων, και αυτοί φαίνεται πως συμφωνούν. Αλλά έχετε, προφανώς, κάθε δικαίωμα να εκφράσετε την προσωπική σας αντίθεση στην υποβολή μιας προφορικής τροπολογίας. Αυτό άλλωστε προβλέπεται από τις διατάξεις του άρθρου 124. Μήπως υπάρχουν δώδεκα συνάδελφοι οι οποίοι αντιτίθενται σ' αυτή την προφορική τροπολογία;
<P>
(Η προφορική τροπολογία γίνεται αποδεκτή)
<P>
(Το Σώμα εγκρίνει το κοινό ψήφισμα)

<SPEAKER ID=50 LANGUAGE="IT" NAME="Todini">
Κυρία Πρόεδρε, θα ήθελα να παρουσιάσω την ακόλουθη προφορική τροπολογία, επισημαίνοντας ότι, εχθές, κατά τη συζήτηση ενώπιον του Σώματος, όλες οι παρούσες πολιτικές ομάδες εξεφράσθησαν υπέρ της τροπολογίας που θα διατυπώσω, και μεταξύ αυτών ο ίδιος ο ιρλανδός προεδρεύων του Συμβουλίου.
<P>
Η τροπολογία είναι η ακόλουθη: »να παρασχεθούν στην EUROPOL τα μέσα που θα εξασφαλίζουν μία ενεργό έρευνα σχετικά με τους πόρους που προέργονται από το έγκλημα μέσω της ανταλλαγής εμπειριών και ειδικών πληροφοριών και μέσω της δημιουργίας των κατάλληλων τραπεζών στοιχείων για όσους έχουν καταδικασθεί για πράξεις παιδοφιλίας».

<SPEAKER ID=51 NAME="Πρόεδρος">
Μήπως υπάρχουν δώδεκα συνάδελφοι οι οποίοι αντιτίθενται στην υποβολή αυτής της προφορικής τροπολογίας;
<P>
(Ανάμικτες αντιδράσεις) Αγαπητοί μου συνάδελφοι, το άρθρο 124 προβλέπει τέτοιου είδους καταστάσεις.

<SPEAKER ID=52 LANGUAGE="DE" NAME="Roth">
Kαταψηφίσαμε την πρόταση, επειδή δεν αληθεύει αυτό που είπε η κυρία που υπέβαλε την αίτηση. Xθες κατά τη συζήτηση ήμασταν αρκετοί, και δεν έγινε καμιά συζήτηση για μια προφορική τροπολογία. Πρώτη φορά ακούμε τώρα γι' αυτήν, και συνεπώς δεν νομίζουμε πως είναι δυνατόν να επιτρέψουμε την τροπολογία.
<P>
(Η υποβολή της προφορικής τροπολογίας απορρίπτεται)

<SPEAKER ID=53 LANGUAGE="EN" NAME="Banotti">
Κυρία Πρόεδρε, επειδή ήμουν παρούσα σε ολόκληρη τη συζήτηση χθές, πρέπει να πω ότι η κ. Todini είπε όντως ότι επρόκειτο να καταθέσει προφορική τροπολογία. Δεν είπε για τι επρόκειτο, αλλά οπωσδήποτε επεσήμανε ότι επρόκειτο να κατατεθεί κατά τη χθεσινή συζήτηση.

<SPEAKER ID=54 NAME="Πρόεδρος">
Δεν ακολουθεί συζήτηση. Το άρθρο 124 είναι απολύτως σαφές: δώδεκα συνάδελφοι αντιτίθενται στην υποβολή της προφορικής τροπολογίας, άρα η τροπολογία αυτή δεν μπορεί να γίνει δεκτή, όποια άποψη και αν έχουμε σχετικά με το περιεχόμενο της συγκεκριμένης τροπολογίας.

<SPEAKER ID=55 LANGUAGE="IT" NAME="Todini">
Κυρία Πρόεδρε, θα ήθελα να επισημάνω ότι έχει γραφεί και στα συνοπτικά πρακτικά η προφορική τροπολογία που εγώ πρότεινα σήμερα και ο ιρλανδός προεδρεύων, το επαναλαμβάνω, ήταν απολύτως σύμφωνος με την προφορική τροπολογία. Οι βουλευτές που σηκώθηκαν ας αναλάβουν τις πολιτικές ευθύνες τους.

<SPEAKER ID=56 NAME="Πρόεδρος">
Δεν πρόκειται να ξεκινήσουμε μια συζήτηση ουσίας επί του θέματος. Στο σημείο αυτό, ο Κανονισμός είναι απολύτως σαφής.
<P>
(Το Σώμα εγκρίνει το κοινό ψήφισμα)

<SPEAKER ID=57 LANGUAGE="EN" NAME="Falconer">
Κυρία Πρόεδρε, η σύγχυση δημιουργείται από τον τρόπο που προεδρεύετε της συνεδρίασης. Έχω ζητήσει να παρέμβω επί της διαδικασίας εδώ και πάρα πολλή ώρα σχετικά με το εξής: έχει δημιουργηθεί στο Σώμα η δυσάρεστη πρακτική να κατατίθενται προφορικές τροπολογίες από βουλευτές. Αν κάποιος επιθυμεί μια τροπολογία, τότε πρέπει να αποτελεί αντικείμενο σκέψης εκ των προτέρων και πρέπει να κατατίθεται εγγράφως για να την εξετάσουν οι υπόλοιποι. Συνεπώς, σας ζητώ να θέσετε το θέμα στο Προεδρείο για να διερευνηθεί το κατά πόσον πρέπει να γίνονται δεκτές προφορικές τροπολογίες, όπως στην περίπτωση της τελευταίας αγορήτριας. Ήταν κάτι το αδικαιολόγητο και απρόσφορο. Αν η τροπολογία αξίζει τον κόπο, πρέπει να κατατίθεται εγγράφως πριν την ψηφοφορία.

<SPEAKER ID=58 NAME="Πρόεδρος">
Κύριε Falconer, γνωρίζετε πολύ καλά πως την αρμοδιότητα για τροποποίηση του κανονισμού μας δεν την έχει το Προεδρείο του Κοινοβουλίου, αλλά η Επιτροπή Κανονισμού, Ελέγχου της Εντολής και Ασυλιών. Πρόκειται για έναν γραπτό κανόνα και, στην προκειμένη περίπτωση, το μόνο που κάνω είναι να εφαρμόσω τον κανονισμό.

<SPEAKER ID=59 NAME="Caudron">
Το πολυετές αυτό πρόγραμμα υπέρ των ΜΜΕ, στη νέα του αυτή έκδοση, είναι πού περισσότερο ξεκάθαρο και μας δίδει τη δυνατότητα να διαμορφώσουμε τους ελάχιστους όρους για την ανάπτυξη των μικρομεσαίων επιχειρήσεων και βιομηχανιών στους κόλπους της Ευρωπαϊκής Ένωσης. Πράγματι, οφείλουμε να έχουμε κατά νου ότι, στην περίοδο κρίσης που διανύουμε, οι ΜΜΕ υπερτερούν σε σχέση με τους μεγάλους ομίλους στην ικανότητα δημιουργίας θέσεων απασχόλησης.
<P>
Έτσι, η συνάδελφός μας Thyssen κατάφερε να πετύχει μια αρκετά ευρεία συναίνεση όσον αφορά το περιεχόμενο της έκθεσής της, της οποίας το γενικό πνεύμα κινείται προς την κατεύθυνση της βελτίωσης των διοικητικών και χρηματοδοτικών όρων για την ανάπτυξη των ΜΜΕ μέσα σε μια κοινωνία της πληροφόρησης όπου εξέχοντα ρόλο έχει η αναζήτηση της μέγιστης ανταγωνιστικότητας.
<P>
Παρά ταύτα, κάποιες ανησυχίες πλανώνται ακόμη, και πού και πού ακούγονται φωνές που δηλώνουν ότι το προβλεπόμενο ποσό -180 εκατομμύρια ECU για τρία χρόνια- είναι κάπως υπερβολικό. Εγώ δεν το πιστεύω. Θα έλεγα μέχρι πως το κονδύλι αυτό αποτελεί το ελάχιστο των ελαχίστων της προσπάθειας που πρέπει να καταβάλουμε υπέρ των ευρωπαϊκών ΜΜΕ.
<P>
Υπενθυμίζω ότι η Επιτροπή Οικονομικής και Νομισματικής Πολιτικής του Κοινοβουλίου απέρριψε μια σειρά τροπολογιών που αφορούσαν την εκπόνηση μελετών στο πλαίσιο αυτού του προγράμματος, ούτως ώστε να μπορέσουν να διατεθούν όσο το δυνατόν περισσότεροι πόροι για άμεσες δράσεις προς όφελος των επιχειρήσεων.
<P>
Συνεπώς, τι πρόκειται να γίνει; Θα καταλάβουμε επιτέλους ότι η Ένωση θα οδηγηθεί στην αποτυχία εάν δεν πάρει ουσιαστικές πρωτοβουλίες προς όφελος της απασχόλησης και εάν επιμένει να επιβιώνει με άκαρπα διπλωματικά τερτίπια; Το Συμβούλιο καλείται να αναλάβει τις ευθύνες του ενώπιον των πολιτών της Ένωσης, οι οποίοι περιμένουν πραγματικές διεξόδους για τα πραγματικά τους προβλήματα.

<SPEAKER ID=60 NAME="Gasςliba i Bφhm">
Επιθυμώ να ανακοινώσω τη θετική ψήφο της Ομάδας μου στην έκθεση της κ. Thyssen σχετικά με το πολυετές πρόγραμμα για τις μικρομεσαίες επιχειρήσεις. Συγχαίρω την κ. Thyssen για την έκθεση αυτή που αποδεικνύει για μιαν ακόμα φορά τις γνώσεις της γύρω από τον σημαντικό αυτόν τομέα της οικονομίας.
<P>
Θα ήθελα να υπενθυμίσω τη σημασία των ΜΜΕ για την ευρωπαϊκή οικονομία, εφόσον αυτές αποτελούν την πλέον δυναμική επιχειρηματική διάσταση για τη δημιουργία θέσεων απασχόλησης και για την προσαρμογή στις νέες απαιτήσεις μιας ανοιχτής και παγκοσμιοποιημένης οικονομίας. Η Επιτροπή, με τα διάφορα πολυετή προγράμματα, εκ των οποίων το τρίτο εξετάζουμε σε αυτήν την Ολομέλεια, επιχειρεί ακριβώς να ανταποκριθεί στη διάσταση αυτή και στη θετική επίδραση των ΜΜΕ στην οικονομία της Ένωσης.
<P>
Θα ήθελα εξάλλου να εκφράσω την ανησυχία και τον προβληματισμό μου σχετικά με την εφαρμογή αυτού του προγράμματος, εφιστώντας την προσοχή στην ανάγκη να αποφευχθεί μια κοινότοπη εφαρμογή του. Τα τελευταία χρόνια, παρατηρώ μια έλλειψη δυναμικής και μια υπερβολική γραφειοκρατία από πλευράς των αρμοδίων υπηρεσιών της Επιτροπής, που δεν επιτρέπουν να φτάσουν στις ΜΜΕ οι δράσεις της ίδιας της Επιτροπής με την απαιτούμενη ταχύτητα. Ούτε και έχει επιλυθεί το ζήτημα της αντίληψης και την πρόσβασης των πιστώσεων με όρους ευνοϊκούς για τις ΜΜΕ, ενώ εξακολουθεί να υπάρχει ένα σύστημα χορήγησης που δεν επιτρέπει την αντίληψη ακριβώς της προέλευσης των πιστώσεων από πλευράς των ΜΜΕ, δεδομένου του τρόπου που χρησιμοποιείται κατά τη χορήγηση των αντίστοιχων πόρων. Και αυτό απαιτεί, επιμένω, μια νέα δυναμική και μια πιο αποτελεσματική δράση από πλευράς των αρμοδίων υπηρεσιών της Επιτροπής κατά την εφαρμογή των δράσεων και προτάσεων του Τρίτου Πολυετούς Προγράμματος για τις ΜΜΕ στην Ένωση.

<SPEAKER ID=61 NAME="Titley">
Kύριε Πρόεδρε, ως θερμός υποστηρικτής των μικρών επιχειρήσεων, υπερψηφίζω με χαρά την παρούσα έκθεση.
<P>
Χαιρετίζω το ότι η Επιτροπή εστιάζεται στη μείωση της γραφειοκρατίας για τις μικρότερες εταιρείες διευκολύνοντάς τις στη λήψη χρηματοδοτικής ενίσχυσης και πιάνοντας επιτέλους τις μεγάλες επιχειρήσεις που καθυστερούν τις πληρωμές τους, αλλά παράλληλα υποστηρίζω ιδιαίτερα την προώθηση του επιχειρηματικού πνεύματος.
<P>
Η κατάρτιση αποτελεί το κλειδί της επιτυχίας των στελεχών, όσο και του εργατικού δυναμικού τους. Ωστόσο, η κατάρτιση για τις μικρές επιχειρήσεις πρέπει να προσαρμοστεί προσεκτικά στις ανάγκες τους.
<P>
Τέτοια κατάρτιση παρέχεται στο πρόγραμμα σπουδών ΜΒΑ στον τομέα των μικρών επιχειρήσεων της Σχολής Επιχειρήσεων του Bolton στην εκλογική μου περιφέρεια, το οποίο εγκαινίασα το καλοκαίρι. Ο τρόπος με τον οποίο χρησιμοποιεί δημόσιους και ιδιωτικούς πόρους προς όφελος των μικρών επιχειρηματιών θα πρέπει να χρησιμεύσει ως υπόδειγμα για προγράμματα σε άλλα μέρη της ΕΕ.
<P>
Ασφαλώς, πρέπει όλοι μας στο Σώμα να εξασφαλίσουμε ότι οι προτάσεις της Επιτροπής θα γίνουν πραγματικότητα, δεδομένης της τεράστιας σημασίας των μικρότερων επιχειρήσεων για το οικονομικό μας μέλλον.
<P>
Σχετικά με την έκθεση Herman
<SPEAKER ID=62 NAME="Cushnahan">
Η έλευση της παγκόσμιας κοινωνίας των πληροφοριών έχει μεταβάλει τα διεθνή συστήματα επικοινωνίας. Υπόσχεται μεγάλα πλεονεκτήματα για απομακρυσμένες περιοχές, όπως η Ιρλανδία, όπου το κόστος της επικοινωνίας απετέλεσε τροχοπέδη στην οικονομική ανάπτυξη. Χάρη στα τεράστια βήματα των τεχνολογικών εξελίξεων, αίρονται πλέον αυτά τα μειονεκτήματα.
<P>
Η έλευση της κοινωνίας των πληροφοριών άνοιξε τη δυνατότητα άμεσης πρόσβασης στις κυβερνητικές (τοπικές, εθνικές και ευρωπαϊκές) αποφάσεις. Δεν μπορεί παρά να βελτιώσει τη δημοκρατική και ανοικτή φύση της ευρωπαϊκής κοινωνίας.
<P>
Δυστυχώς, το περισσότερο γνωστό σύστημα παγκόσμιας επικοινωνίας, το «Internet», αποτελεί αντικείμενο κατάχρησης από μια σημαντική άποψη. Τεράστια ποσότητα πορνογραφικού και βίαιου υλικού δημοσιεύεται στο Internet. Οι παιδεραστές οργανώνουν δίκτυα για την ανταλλαγή πληροφοριών και την αποπλάνηση των παιδιών στον απαίσιο κόσμο τους. Αυτό πρέπει να σταματήσει. Όσοι δημοσιεύουν πορνογραφικό υλικό στο Internet πρέπει να υπόκεινται στην ποινική νομοθεσία. Πρέπει να θεσπίσουμε πρότυπα για την πρόληψη της κατάχρησης του Internet, διότι φθάνει μέσα στα σπίτια μας και είναι εύκολα προσπελάσιμο από τα παιδιά.

<SPEAKER ID=63 NAME="Wolf">
Ως Πράσινοι, υπερψηφίσαμε την έκθεση, αφού, στην ολομέλεια, βελτιώθηκε σε βασικά σημεία. Θα ήθελα ωστόσο να εκμεταλλευτώ και πάλι την ευκαιρία για να σημειώσω ότι το σχέδιο δράσης, υπό μορφήν μιας «ανακοίνωσης», δεν προσφέρει, κατά τη γνώμη μας, το απαραίτητο πλαίσιο για μια κοινωνικοπολιτική συνολική συζήτηση των τάσεων και των εναλλακτικών λύσεων στην επικράτηση της «κοινωνίας των πληροφοριών». Eπιμένουμε στο εξής: Eξακολουθεί να είναι αναγκαία μια οδηγία, η οποία θα βάζει σε συνεκτικότερη σχέση τις πολλές μεμονωμένες οδηγίες της Eπιτροπής.
<P>
Bάσει της διαδικασίας Gomes, επιτεύχθηκε, σε γενικές γραμμές, μια πολύ πιο ισορροπημένη γνωμοδότηση του EK, απ' ότι τις προηγούμενες φορές που εκφράσαμε την άποψή μας για το συνολικό πρόβλημα. Eξακολουθεί όμως να υπάρχει η ελπίδα ότι η Eπιτροπή, καθώς και το Συμβούλιο, θα καταλάβουν ότι εδώ θα πρέπει να παρθούν και να ακολουθηθούν ένα σωρό διιστάμενες κοινωνικοπολιτικές αποφάσεις. Πρόκειται για κάτι περισσότερο από μάρκετινγκ και σκοπιμότητες αποδοχής, για ένα πράγμα που ούτως ή άλλως είναι γεγονός. Συνεπώς, δεν θα εγκαταλείψουμε την ελπίδα ότι θα καταφέρουμε στο θέμα αυτό, σ' αυτό το Σώμα, και πέρα απ' αυτό στην ευρωπαϊκή κοινή γνώμη, να έλθουμε σ' αντιπαράθεση «by contradictory argument » για τα μελλοντικά ζητήματα.
<P>
Σχετικά με την έκθεση Barzanti
<SPEAKER ID=64 NAME="Montesano και Baldarelli">
Ως βουλευτές αισθανόμαστε το καθήκον να εκφράσουμε την έντονη ανησυχία μας για το γεγονός ότι τα έργα του ευρωπαϊκού πολιτισμού, εάν θεωρηθούν ως εμπορεύματα, με το ίδιο κριτήριο όπως και τα άλλα καταναλωτικά προϊόντα, διατρέχουν σοβαρότατο κίνδυνο μαρασμού και απώλειας της ιδιαιτερότητάς τους. Είμαστε πεπεισμένοι ότι η πνευματική αντοχή θα εξαρτηθεί από την πολιτική βούληση να μην υποχωρήσουμε στις εμπορικές πιέσεις που θέτουν στο ίδιο επίπεδο τα έργα καλλιτεχνικής επιδεξιότητας και τα μπουκάλια για ρακί, πολιτική βούληση που θα πρέπει σαφώς να εκφρασθεί.
<P>
Με την Πράσινη Βίβλο της Επιτροπής, του Ιουλίου 1995, φαίνεται να έχει γίνει ένα βήμα προς τα εμπρός. Με τη σημερινή συζήτηση και το Ευρωπαϊκό Κοινοβούλιο φαίνεται να κινείται προς την κατεύθυνση της εκδήλωσης της σαφώς εκπεφρασμένης «πολιτικής βούλησης». Φαίνεται ότι ένας μηχανισμός που για ένα μεγάλο διάστημα σκόνταφτε αρχίζει και πάλι να προχωρεί. Εξ ονόματος των καλλιτεχνών της Ευρώπης θα θέλαμε να εκφράσουμε την ευγνωμοσύνη μας για την εργασία που έχει επιτελέσει η Επιτροπή και το Ευρωπαϊκό Κοινοβούλιο, ιδιαίτερα για τη λαμπρή έκθεση του συναδέλφου Barzanti.
<P>
Σχετικά, εντούτοις, με το λεπτό θέμα της ενίσχυσης και της προστασίας των πνευματικών και των συνεπαγομένων δικαιωμάτων πιθανόν δεν αρκεί μία απλή επιβεβαίωση πολιτικής βούλησης. Χρειάζεται να καλυφθεί αμέσως μία καθυστέρηση όσον αφορά τις ρυθμίσεις. Χρειάζεται μία οδηγία για τον εναρμονισμό των εθνικών νομοθεσιών και, κυρίως, μιας οδηγίας που να έχει το θάρρος να υποστηρίξει τρεις θεμελιώδεις αρχές:
<P>
Α.Ακόμη και σε μία αγορά έντονα φιλελεύθερη το καλλιτεχνικό έργο αποτελεί εξαίρεση, που θα πρέπει να ενισχύεται και να προστατεύεται με την αναδιοργάνωση και τη ρύθμιση των παραπληρωματικών πλευρών του δικαιώματος του δημιουργού και των συγγενικών δικαιωμάτων. Εάν δεν υπάρχουν κανόνες, ο κίνδυνος της εμπορευματοποίησης θα είναι πάντοτε παρών, με σοβαρότατες επιπτώσεις σε ολόκληρο τον ευρωπαϊκό πολιτισμό.Β.Το δικαίωμα του δημιουργού θα πρέπει να προστατεύεται πάντοτε, ανεξάρτητα από τις μορφές και τα μέσα με τα οποία εκφράζεται το καλλιτεχνικό έργο. Δεν είναι δυνατόν να ισχύει διαφορετική μεταχείριση μεταξύ των μουσουργών και των κινηματογραφιστών, ή των εκτελεστών ερμηνευτών και των ηθοποιών του θεάτρου, ή ακόμη χειρότερα, μεταξύ των δημιουργών software και των συγγραφέων λογοτεχνικών, θεατρικών και κινηματογραφικών έργων. Η νέα οδηγία θα πρέπει να επιδιώξει να ομοιογενοποιήσει τα πνευματικά δικαιώματα, αρχίζοντας από την προστασία της πρωτοτυπίας του έργου.Γ.Κάθε αναμετάδοση ή παρουσίαση στο κοινό ενός πρωτοτύπου έργου αποτελεί, στην πραγματικότητα, και μία διακίνηση του έργου και το δικαίωμα της διακίνησης αποτελεί ένα από τα βασικά στοιχεία των πνευματικών δικαιωμάτων. Θεωρούμε ότι αυτή η αντίληψη θα πρέπει να βρει την έκφρασή της στις αποτελεσματικές ρυθμίσεις που μία κοινοτική ρύθμιση μπορεί να προτείνει. Θα ήταν όντως μία επανάσταση που θα σφράγιζε την εποχή μας εάν κατορθώναμε να ρυθμίσουμε μία από τις πλέον ανησυχητικές πλευρές της ευρωπαϊκής πνευματικής βιομηχανίας.Καταλήγουμε απευθύνοντας στην Επιτροπή και στους συναδέλφους την έκφραση εκτίμησης των καλλιτεχνών της Ευρώπης για την εργασία που έχει επιτελεσθεί. Περιμένουμε σε σύντομο χρονικό διάστημα, μετά από αυτή την κοινοβουλευτική φάση, την εφαρμογή της νέας οδηγίας και ευχόμαστε μία μεγαλύτερη, πιο σταθερή συμμετοχή των ευρωπαίων καλλιτεχνών, συγγραφέων, ερμηνευτών σε όλα τα στάδια της λήψης αποφάσεων.
<P>
Σχετικά με την έκθεση TongueDarras (PSE) και Bernardini (PSE), γραπτώς. (FR) Συμπεριλαμβάνω και το συνάδελφό μου Bernardini στην επεξήγηση της ψήφου μου, δεδομένου ότι εργαστήκαμε μαζί επί του συγκεκριμένου θέματος.
<P>
Υποστηρίζουμε ολότελα και ανεπιφύλακτα την εξαίρετη έκθεση της Carole Tongue.
<P>
Στην εποχή της κοινωνίας της πληροφόρησης και της κυριαρχίας των νέων τεχνολογιών στις επικοινωνίες, δεν είναι παρά μια πράξη δικαιοσύνης το να διατρανώνουμε και να υπερασπίζουμε το ρόλο της δημόσιας υπηρεσίας στον οπτικοακουστικό τομέα.
<P>
Τα δημόσια τηλεοπτικά κανάλια έχουν ως βασική αποστολή την εξασφάλιση της ενημέρωσης, της εκπαίδευσης και της ψυχαγωγίας των πολιτών. Το γεγονός ότι δεν την απασχολεί το πρόβλημα του δείκτη τηλεθέασης είναι αυτό ακριβώς που παρέχει στη δημόσια τηλεόραση την ευχέρεια να προσφέρει ένα ευρύ φάσμα προγραμμάτων που μπορούν να κινήσουν το ενδιαφέρον του συνόλου των πολιτών, βοηθώντας τους να συμμετάσχουν σ' αυτό το ευρωπαϊκό κοινωνικό πρότυπο που τόσο πολύ αναζητούμε όλοι μας.
<P>
Η δημόσια τηλεόραση πρέπει να έχει τη δυνατότητα να εκπληρώνει απολύτως ανεξάρτητα την αποστολή της ως υπηρεσία κοινής ωφέλειας, και γι' αυτόν ακριβώς το λόγο η Ευρωπαϊκή Ένωση θα πρέπει να συνεχίσει να θεωρεί θεμιτή την κάθε κρατική επιδότηση στα δημόσια τηλεοπτικά κανάλια, υπό τον όρο, βεβαίως, ότι αυτά θα πρέπει να τηρούν αυστηρά τις υποχρεώσεις τους ως δημόσια υπηρεσία. Οι επιδοτήσεις αυτές, επομένως, δεν μπορούν να εκλαμβάνονται ως «κατακριτέες» κρατικές ενισχύσεις, σύμφωνα με τις διατάξεις της Συνθήκης της Ρώμης του 1957. Στην προκειμένη περίπτωση, η ερμηνεία των κανόνων του ανταγωνισμού θα πρέπει να γίνεται με εξυπνάδα και ευελιξία.
<P>
Τα δημόσια τηλεοπτικά κανάλια είναι εγγυητές μιας ελεύθερης, υψηλών ποιοτικών προδιαγραφών επικοινωνίας, στην οποία θα έχουν πρόσβαση όλοι ανεξαιρέτως και που θα προσφέρεται στο πλαίσιο του σεβασμού των διαφορετικών πολιτισμών. Συμβάλλουν στην αλληλογνωριμία και στην αλληλοκατανόηση, καλλιεργούν την ιδέα της ευρωπαϊκής ιθαγένειας και, σε τελευταία ανάλυση, είναι οι εγγυητές του δημοκρατικού πολιτεύματος των χωρών μας.
<P>
Γι' αυτόν ακριβώς το λόγο οφείλουμε να τα υπερασπίσουμε με όλες μας τις δυνάμεις, στο πλαίσιο ενός διαρκώς εξελισσόμενου οπτικοακουστικού περιβάλλοντος.

<SPEAKER ID=65 NAME="Gallagher">
Με την εμφάνιση τόσο πολλών τηλεοπτικών σταθμών που χρηματοδοτούνται από ιδιώτες, οι δημόσιες τηλεοπτικές υπηρεσίες υπέστησαν ουσιαστικές και δραματικές αλλαγές κατά τα τελευταία έτη. Ωστόσο, για το μέλλον, οι δημόσιοι τηλεοπτικοί σταθμοί πρέπει να παραμείνουν το θεμέλιο για την παροχή της ευρύτερης κλίμακας υπηρεσιών στο κοινό. Όσο εντείνεται ο εμπορικός ανταγωνισμός και οι κύριοι εμπορικοί σταθμοί εξομοιώνονται όλο και περισσότερο στο να ελκύουν τη μαζική αγορά, οι δημόσιες τηλεοπτικές υπηρεσίες θα προσφέρουν την καλύτερη μέθοδο για τη διατήρηση της ευρύτερης δυνατής κλίμακας προσπελάσιμης επιλογής για το κοινό.
<P>
Υποστηρίζω την έκκληση για πρόσβαση των δημόσιων οργανισμών ραδιοτηλεοπτικών υπηρεσιών στις μείζονες αθλητικές εκδηλώσεις. Η επιτροπή πολιτισμού, νεότητας, παιδείας και μέσων ενημέρωσης του Ευρωπαϊκού Κοινοβουλίου έχει δίκιο να επιμένει ότι, εφόσον παρέχονται στη συνδρομητική τηλεόραση αποκλειστικά δικαιώματα επί της αθλητικής ψυχαγωγίας ή άλλων εκδηλώσεων με ιδιαίτερη αξία και ενδιαφέρον για τους θεατές, πρέπει να διατίθενται αποσπάσματα στις τηλεοπτικές υπηρεσίες που προσφέρονται δωρεάν και είναι διαθέσιμες σε όλους.
<P>
Συμμερίζομαι την ανησυχία ότι η ευρωπαϊκή κοινωνία μπορεί να διαιρεθεί σε «πλούσιους και φτωχούς από άποψη ενημέρωσης», εφόσον η πρόσβαση στις πληροφορίες θα γίνεται όλο και περισσότερο δαπανηρή με την ανάπτυξη της συνδρομητικής τηλεόρασης και των συστημάτων χρέωσης παρεχομένων υπηρεσιών. Οι δημόσιες ραδιοτηλεοπτικές υπηρεσίες πρέπει να παραμείνουν διαθέσιμες σε όλους τους πολίτες. Συμφωνώ ότι οι καλωδιακές και δορυφορικές υπηρεσίες πρέπει να είναι υποχρεωμένες να παρέχουν διαύλους δημόσιων ραδιοτηλεοπτικών υπηρεσιών στις υπηρεσίες τους.
<P>
Συμπερασματικά, οι δημόσιες ραδιοτηλεοπτικές υπηρεσίες θα υποστούν αυξανόμενη πίεση από τις δυνάμεις της αγοράς όσο τα συστήματα χρέωσης παρεχομένων υπηρεσιών και άλλες υπηρεσίες αγοράζουν περισσότερα προγράμματα και αθλητικές εκδηλώσεις, αλλά πρέπει να βρεθεί σωστή ισορροπία για το θέμα αυτό μεταξύ ιδιωτικών και δημόσιων υπηρεσιών.

<SPEAKER ID=66 NAME="Holm">
Αυτή η έκθεση πρωτοβουλίας για την τον δημόσια τηλεόραση είναι καλή.
<P>
Αντίθετα είναι λυπηρό ότι σε τόσα πολλά σημεία η έκθεσης αναφέρεται μόνο στην ενίσχυση της πολιτιστικής ταυτότητας και ενδιαφερόντων της ΕΕ, π.χ. «να υπηρετεί τα κοινά ενδιαφέροντα των Ευρωπαίων» (σημείο 19), »σημαντικά ευρωπαϊκά ζητήματα» (σημείο 22), »διάδοση του ευρωπαϊκού προγράμματος» (σημείο 28), »να περιγράψει τις κοινωνικές συζητήσεις που διεξάγονται σε όλες τις χώρες μέλη της ΕΕ» (σημείο 30), »το κυρίαρχο μερίδιο ευρωπαϊκής παραγωγής» (σημείο 33) και «να ενθαρρύνει μία περισσότερο εκτεταμένη ευρωπαϊκή διάσταση» (σημείο 46).
<P>
Υπάρχει πράγματι ένας μεγάλος κόσμος έξω από την ΕΕ και αν το εννοούμε στα σοβαρά να καταπολεμήσουμε την ξενοφοβία, τις φυλετικές διακρίσεις και την αλλοτρίωση, θα έπρεπε να είναι προς συμφέρον μας να γνωρίσουμε την παραγωγή άλλων χωρών και ηπείρων. Εδώ δεν αποσκοπώ στις Η.Π.Α, αλλά περισσότερο στην π.χ. Ινδία που είναι μιά μεγάλη χώρα παραγωγός ταινιών, τη Ρωσία, τον αραβικό κόσμο και την Αφρική.

<SPEAKER ID=67 NAME="Lulling">
Δεν θα ψηφίσω υπέρ της έκθεσης που παρουσίασε η κοινοβουλευτική Επιτροπή Πολιτισμού, Νεότητας, Παιδείας και Μέσων Ενημέρωσης, για το ρόλο της τηλεόρασης ως δημόσια υπηρεσία στους κόλπους μιας κοινωνίας πολλαπλών μέσων ενημέρωσης, επειδή οι συγκεκριμένες απόψεις που προωθούνται κινδυνεύουν να οδηγήσουν σε σοβαρές στρεβλώσεις ανταγωνισμού. Θα γνωρίζετε σίγουρα ότι, τον τελευταίο καιρό, φθάνουν ολοένα και περισσότερα παράπονα στην Επιτροπή σχετικά με τις κρατικές επιδοτήσεις που χορηγούνται στις δημόσιες τηλεοράσεις. Και αυτό, για τον απλούστατο λόγο ότι, στον ευρωπαϊκό τηλεοπτικό τομέα, η διάκριση μεταξύ «τηλεόρασης ως δημόσια υπηρεσία» και «εμπορικής τηλεόρασης» γίνεται όλο και με μεγαλύτερη δυσκολία. Όλο και περισσότερο διαπιστώνεται μια σύγχυση στους ρόλους, μιας και οι δημόσιες επιχειρήσεις, για να μπορέσουν να αντεπεξέλθουν στον ανταγωνισμό, αντέδρασαν με τον προγραμματισμό εκπομπών με αυξανόμενο εμπορικό χαρακτήρα, την ίδια στιγμή που τα εμπορικά τηλεοπτικά κανάλια υπόκεινται σε μια σειρά νομοθετικών ρυθμίσεων και υποχρεώσεων.
<P>
Μπροστά στις απόψεις που προβάλλονται στην έκθεση Tongue, οφείλουμε να απευθύνουμε σαφή προειδοποίηση σχετικά με μια αύξηση των δημοσίων δαπανών που ενδέχεται να οδηγήσει σε ακόμη μεγαλύτερη στρέβλωση του ανταγωνισμού, με επακόλουθο να απειληθεί η δημιουργία νέων θέσεων απασχόλησης στον ιδιωτικό ομέα.

<SPEAKER ID=68 NAME="Vieira">
Υπερψηφίζουμε την έκθεση Tongue κυρίως επειδή πιστεύουμε στη δημόσια υπηρεσία ραδιοτηλέορασης (ΔΥΡ) ως θεμελιώδες όχημα για τη διάδοση όσων θέλει μία χώρα για τον εαυτό της.
<P>
Η έννοια της δημόσιας υπηρεσίας δεν είναι δυνατό να περιορίζεται στον πολιτισμό, τον αθλητισμό, την ψυχαγωγία, την υγεία, εκπαίδευση, αλλά πρέπει να περιλαμβάνει επίσης την επιστήμη, το περιβάλλον, την τεχνολογική καινοτομία, τους κλάδους οικονομικής δραστηριότητας που ενδιαφέρουν περισοτερο τον πληθυσμό· και πρέπει να έχει επίσης ως στόχο όλους τους πολίτες μίας χώρας, όσο μακρυά και αν βρίσκονται, ακόμη και σε κοινότητες του εξωτερικού.
<P>
Δεν έχει επίσης σημασία, εάν η ΔΥΡ υλοποιείται με ένα ή περισότερα κανάλια ή χωριστούς σταθμούς, ή μέσα από ιδιωτικούς φορείς, με πληρωμή για τις παρεχόμενες υπηρεσίες ή εάν χρηματοδοτείται αποκλειστικά από το κράτος ή με προσφυγή στη διαφήμιση. Τα κράτη πρέπει να τη διασφαλίσουν!
<P>
Επίσης, για μας, είναι σαφές ότι αυτό που πρέπει να υπάρχει στην Ευρώπη είναι ένα σύνολο δημοσίων υπηρεσιών ραδιοτηλέορασης, στον πληθυντικό, και όχι μία ενίαια και ευρωπαϊκή δημόσια υπηρεσία ραδιοτηεόρασης. 'Ενα καλό παράδειγμα - ας μου επιτραπεί να το αναφέρω με υπερηφάνεια - είναι η Διεθνής Πορτογαλική Ρραδιοτηλεόραση, κατ'εξοχή παράδειγμα εθνικής δημόσιας υπηρεσίας, που παρέχεται σε μία μεγάλη κοινότητα όπως αυτή των Πορτογάλων του εξωτερικού.
<P>
Είναι ουσιώδης, ωστόσο, η στενή συνεργασία μεταξύ όλων των ΔΥΡ, κυρίως για την αντιμετώπιση κοινών προβλημάτων τα οποία αφορουν την Ευρώπη και τον κόσμο.
<P>
Ανακεφαλιώνοντας, η έννοια της ΔΥΡ θα πρέπει να είναι μόνο μία, αλλά η υλοποίησή της μπορεί να αποκτάει πολλαπλές μορφές, σε συνάρτηση με το κοινό στόχου στο οποίο απευθύνεται. Από την πλευρά μας, φρονούμε ότι το πιο σημαντικό είναι να εκπληρωθεί ο βασικός στόχος: να υποστηριχθεί η ύπαρξη της(των) δημόσιας/ων υπηρεσίας/ών ραδιοτηλεόρασης!

<SPEAKER ID=69 NAME="Wolf">
Eμείς ως Πράσινοι, επιδοκιμάζουμε και υποστηρίζουμε την έντονη επέμβαση της Carole Tongue, υπέρ μιας ισχυρής δημοσιο-δικαιϊκής ραδιοφωνίας που θα είναι σε θέση να παράγει, σε μόνιμη βάση, κοινωνική επικοινωνία και πολιτιστική αυτοπροβολή, ως βασικά δημόσια αγαθά.
<P>
Για το σκοπό αυτό είναι ιδιαίτερα σημαντικό για μας:
<P>
να διασφαλίζεται η είσπραξη των απαραίτητων ραδιοφωνικών τελών, και όχι να παρεμποδίζεται ή να τίθεται σε κίνδυνο, βάσει μιας καθαρά ιδιωτικο-οικονομικά προσανατολισμένης πολιτικής ανταγωνισμού στον οπτικο-ακουστικό τομέα, και-να εξακολουθούν να εξαιρούνται της ιδιωτικής ιδιοποίησης και της εμπορικής εκμετάλλευσης, σημαντικά συμβάντα του λεγόμενου μαζικού πολιτισμού, να μπορούν δηλαδή να εκπέμπονται, χωρίς κωδικοποίηση και από σταθμούς της δημοσιο-δικαιϊκής ραδιοτηλεόρασης, σημαντικά αθλητικά γεγονότα.Yποστηρίζουμε σαφώς ορισμένες βασικές πράσινες διατυπώσεις, όσον αφορά λ.χ. την έννοια της ραδιοφωνίας, που συμπεριελήφθησαν την άνοιξη του 1996 σε μια απόφαση του Kοινοβουλίου.
<P>
Ψήφισμα σχετικά με την Τουρκία
<SPEAKER ID=70 LANGUAGE="FR" NAME="Antony">
Κυρία Πρόεδρε, εκφράζουμε την ευχαρίστησή μας για το γεγονός ότι η συμφωνία τελωνειακής ένωσης με την Τουρκία έχει παγώσει.
<P>
Θα πρέπει να θυμούμαστε ότι, μέσα στην ίδια αυτή Αίθουσα, ο συνάδελφός μας Jean-Thomas Nordmann έλεγε πως οφείλουμε να δίνουμε ελπίδες στην Τουρκία και τόνιζε πως, ψηφίζοντας υπέρ αυτής της συμφωνίας ένταξης της Τουρκίας, θα αποτρέπαμε τη νίκη των ισλαμιστών στην Κωνσταντινούπολη.
<P>
Ε λοιπόν, νά που οι ισλαμιστές επικράτησαν, και οι εξελίξεις στην Τουρκία θα χαρακτηρίζονται στο εξής από τη μετατροπή της Αγίας Σοφίας, μια παλιά εκκλησία που σήμερα λειτουργεί σαν μουσείο, και που σύντομα πρόκειται να επανακτήσει το ρόλο της σαν τζαμί.
<P>
Σίγουρα η Ευρώπη δεν είναι ένας χριστιανικός όμιλος, όπως ισχυριζόταν η κ. Τανσού Τσιλέρ, επαναλαμβάνοντας τα λόγια του κ. Attali, αλλά εκείνο που διαπιστώνουμε είναι ότι, τελικώς, η πολιτική ανοιγμάτων που προωθούμε δεν κάνει παρά να ενισχύει την ισλαμική χειραγώγηση της Τουρκίας, την ίδια στιγμή που η ίδια αυτή χώρα επιδίδεται στην Κύπρο σε έναν απολύτως απαράδεκτο ιμπεριαλισμό, παραβιάζοντας κατάφωρα τα ανθρώπινα δικαιώματα και τα δικαιώματα των λαών. Αυτά είχαμε να δηλώσουμε, Κυρία Πρόεδρε.

<SPEAKER ID=71 LANGUAGE="SV" NAME="Cars">
Κυρία Πρόεδρε, ψήφισα υπέρ της πρότασης ψηφίσματος για την Τουρκία γιατί θεώρησα ότι ήταν σημαντικό να τονιστεί ότι όντως η Τουρκία σε πάρα πολλά θέματα παραβιάζει τα ανθρώπινα δικαιώματα. Λυπάμαι όμως για την έλλειψη ισορροπίας στην πρόταση ψηφίσματος. Μεταξύ άλλων θεωρώ ότι είναι παρόλογο να αναφέρονται κάποια άτομα από την ελληνοκυπριακή πλευρά που σκοτώθηκαν. Αυτό δεν το βρίσκω παράλογο καθεαυτό, αντιθέτως. Το παράλογο είναι ότι δεν αναφέρεται ταυτόχρονα ότι αντίστοιχα συμβάντα έχουν πλήξει τούρκους πολίτες στην Κύπρο. Αυτό θεωρώ ότι είναι έλλειψη ισορροπίας. Οταν πρόκειται για τον σεβασμό της ζωής και των ανθρώπινων δικαιωμάτων πρέπει να τολμάμε να τον δείχνουμε και προς τις δύο πλευρές.

<SPEAKER ID=72 NAME="Caudron">
Θέλω να δηλώσω ξεκάθαρα από την αρχή, για να αποφύγω οποιαδήποτε παρερμηνεία των σκέψεων και των προτάσεών μου: η Τουρκία είναι μια μεγάλη χώρα που παίζει ιδιαίτερα σημαντικό ρόλο στην παγκόσμια γεωπολιτική σκακιέρα. Είναι μια ισχυρή χώρα, σύμμαχος της Ευρώπης, η οποία πρέπει να παραμείνει σύμμαχός μας και εμείς πρέπει να κάνουμε ό, τι μπορούμε για να μην αλλάξει η παρούσα κατάσταση. Η πραγματικότητα αυτή αποτελεί ένα σημαντικό στοιχείο για την κατανόηση των πρόσφατων εξελίξεων των σχέσεών μας με την Τουρκία και των αποφάσεων που ελήφθησαν πριν μερικούς μήνες. Η πραγματικότητα αυτή είναι ακόμη αυτή που εξηγεί τις σημερινές απογοητεύσεις και τις ανησυχίες μας. Τέλος, αυτό είναι το δεδομένο που εξηγεί και δικαιολογεί τη σταθερή μας στάση σε σχέση με το μέλλον.
<P>
Ως μέλος της μικτής Επιτροπής Ευρώπης - Τουρκίας από το 1989 έως το 1994, είχα την δυνατότητα να μετρήσω την εξέλιξη της νοοτροπίας των συνομιλητών μας οι οποίοι, μέσα σε ένα διάστημα πέντε ετών, είχαν περάσει από τη φάση των θερμών και επαναλαμβανόμενων αιτήσεων για ένταξη στην Ενωσή μας μαζί με σχεδόν παθητικού χαρακτήρα δηλώσεις δημοκρατικών προθέσεων, σε μια απαιτητική, σκληρή και μερικές φορές σχεδόν επιθετική στάση, σαν απάντηση στις αμιφβολίες μας σχετικά με την κατάσταση των ανθρώπινων δικαιωμάτων στη χώρα τους. Πρέπει να πω ότι στο μεταξύ, ο ισλαμισμός είχε προχωρήσει και ότι η ΕΣΣΔ είχε διαλυθεί, με συνέπεια η Τουρκία να κάνει όνειρα για μια κυρίαρχη θέση στην περιοχή της.
<P>
Με τη νοοτροπία αυτή, κατά τα τέλη του 1995 και την παραμονή των τουρκικών βουλευτικών εκλογών, μπήκε σε εφαρμογή ένας «εκπληκτικός μηχανισμός με σκοπό την πειθώ» για να μας ζητήσει να δεχθούμε την Τελωνειακή Ενωση και να την υπερψηφίσουμε στο Ευρωπαϊκό Κοινοβούλιο: διαβήματα από πρεσβευτές και καγκελαρίες Δικαιοσύνης, τηλεφωνήματα από υπουργικά γραφεία, πολλαπλές υποσχέσεις σχετικά με τα ανθρώπινα δικαιώματα και τη δημοκρατία για τούς Κούρδους, ... ακόμη και για την Κύπρο. Τέλος, το τελευταίο επιχείρημα - καταπέλτης: »Eάν δεν ψηφιστεί η Τελωνειακή Ενωση, υπάρχει κίνδυνος να έρθουν στην εξουσία οι εξτρεμιστές!»
<P>
Ψηφίσαμε την τελωνειακή Ενωση και πολλοί από εμάς το έκαναν με βαρειά καρδιά... Επρεπε άραγε να περιμένουμε την πραγματοποίηση των υποσχέσεων για να ψηφίσουμε την Ενωση; Η μήπως να ψηφίζαμε την Ενωση για να επιτρέψουμε την πραγματοποίηση των υποσχέσεων; Διαλέξαμε... και κάναμε λάθος!! η πολιτική καταπίεση στο εσωτερικό της Τουρκίας είναι σκληρότερη από ποτέ οι φυλακές είναι γεμάτες, δεν έγινε καμμία προσπάθεια για την επίλυση του Κουρδικού ζητήματος, νέες φονικές προκλήσεις έγιναν στην Κύπρο. Και τέλος, το άκρον άωτον της απογοήτευσης, την επομένη των εκλογών, η κοσμική δεξιά διασπάστηκε και η κυρία Τανσού Τσιλέρ που το Δεκέμβριο μας ζητούσε να καταπολεμήσουμε τους εξτρεμιστές - εγκατέστησε στη θέση του Πρωθυπουργού ένα δεδηλωμένο Ισλαμιστή, τον κ. Ερμπακάν.
<P>
Είναι λοιπόν φανερό ότι σήμερα, οι πολιτικές συνθήκες με βάση τις οποίες το Ευρωπαϊκό μας Κοινοβούλιο είχε δώσει τη σύμφωνη γνώμη του για την Τελωνειακή Ενωση δεν υφίστανται πλέον! Τέθηκαν σε αμφισβήτηση από την ίδια την Τουρκία. Συνεπώς, η Ευρώπη πρέπει να δεσμεύσει όλες τις πιστώσεις που έχουν σχέση με το χρηματοδοτικό πρωτόκολλο Ευρώπης - Τουρκίας και όλες εκείνες που προβλέπονται στο πλαίσιο του προγράμματος ΜΕDΑ. Προσθέτω ότι πρέπει επίσης να εξετάσει τους όρους εφαρμογής της Τελωνειακής Ενωσης. Πράγματι, σήμερα, αυτό είναι το μοναδικό και έσχατο μέσο που μας απομένει για να αναγκάσουμε την Τουρκία να σεβαστεί τις δεσμεύσεις της και τελικά, η μόνη και έσχατη προσφυγή που μας απομένει για να βοηθήσουμε την Τουκία να παραμείνει, μέσα στα όρια της Ευρώπης, μια μεγάλη κοσμική, δημοκρατική, ειρηνική και σύμμαχη χώρα.
<P>
Υπάρχει ακόμη καιρός; Είναι ακόμη δυνατό; Θέλω να το πιστεύω, και είμαι σίγουρος ότι μόνο μια αποφασιστική και σταθερή στάση μπορεί να το εξασφαλίσει.

<SPEAKER ID=73 NAME="Dillen">
Στη συζήτηση για την τελωνειακή ένωση με την Τουρκία ακούστηκαν στο Κοινοβούλιο διάφορες αφελείς παρεμβάσεις. Όντως, μπορούσε να ασκηθεί κάθε είδους κριτική απέναντι στην Τουρκία, την οποία όμως έπρεπε να εμπιστευθούμε. Η τελωνειακή ένωση αποτελούσε τη συγκεκριμένη μορφή αυτής της εμπιστοσύνης. Μετά την υλοποίησή της όλα θα βελτιώνονταν. Η τελωνειακή ένωση υπερψηφίστηκε χωρίς όμως να αλλάξει ή να βελτιωθεί κάτι. Οι προσπάθειες των αφελών παρέμειναν χωρίς αποτέλεσμα. Όποιος όμως διέθετε και την πλέον στοιχειώδη νοημοσύνη θα μπορούσε να το γνωρίζει εκ των προτέρων. Όποιος διέθετε και τον πλέον στοιχειώδη πολιτικό ρεαλισμό θα μπορούσε να το προβλέψει, χωρίς φόβο ότι υπάρχει περίπτωση να κάνει λάθος. Το να επιτρέπει κανείς να τον εξαπατήσουν δεν αποτελεί απόδειξη πολιτικής ικανότητας. Είναι αλήθεια ότι μπορούσαμε και μπορούμε να περιμένουμε πολλά από αρκετούς Ευρωπαίους πολιτικούς, σ'αυτά όμως δεν συμπεριλαμβάνεται και η πολιτική σοφία.
<P>
Αυτού ειπωθέντος, μπορεί και πρέπει να υπογραμμιστεί ότι κανείς Ευρωπαίος δεν επιθυμεί τη δημιουργία έντασης μεταξύ της Ευρώπης και της γειτονικής της χώρας της Τουρκίας. Επιθυμούμε να έχουμε καλές σχέσεις με όλους τους γείτονές μας, και συνεπώς με την Τουρκία. Όμως, η χώρα αυτή πρέπει κατ'αρχάς να παραμείνει γείτονας της Ευρώπης. Ούτε περισσότερο αλλά ούτε λιγότερο. Και κατά δεύτερο, πρέπει να τονίζεται διαρκώς ότι η εξομάλυνση των σχέσεων είναι μόνο δυνατή εφόσον τερματισθεί η κατοχή ενός τμήματος της Ευρώπης και πιο συγκεκριμένα ενός τμήματος της Κύπρου. Η παράταση της κατοχής και η μαζική μετανάστευση Τούρκων στην Κύπρο μπορούν να οδηγήσουν μόνο σε ένα συμπέρασμα, που είναι η απόρριψη της τελωνειακής ένωσης.
<P>
Ψήφισμα για το Ιράκ
<SPEAKER ID=74 LANGUAGE="SV" NAME="Gahrton">
Κυρία Πρόεδρε, η Ομάδα των Πρασίνων ψήφισε φυσικά υπέρ της πρότασης ψηφίσματος για το Ιράκ. Είναι δεδομένο ότι πρέπει να γίνει μιά έντονη καταδίκη της δράσης των ιρακινών δυνάμεων στι Κουρδιστάν, αλλά ταυτόχρονα πρέπει επίσης να επικριθεί η παρέμβαση των Η.Π.Α. Η προάσπιση των συμφερόντων των Κούρδων είναι βεβαίως απολύτως δικαιολογημένη όπως και η συμβολή στην προσπάθεια απομάκρυνσης του καθεστώτος του Saddam Hussein. Αντίθετα δεν είμαστε πεπεισμένοι ότι αυτό θα πρέπει να γίνει με μονόπλευρα αμερικάνικα μέτρα χωρίς τη σαφή απόφαση του ΟΗΕ.
<P>
Το καθεστώς του Saddam Hussein είναι αναμφίβολα ένα από τα χειρότερα που απαντώνται στον πλανήτη. Είχα ο ίδιος την δυνατότητα να επισκεφτώ το Ιράκ κατά την περίοδο διακυβέρνησης του Saddam Hussein πάρα πολλές φορές, και σε σύγκριση με τα περισσότερα άλλα δικτατορικά κράτη που έχω επισκεφτεί, το Ιράκ είναι παρόλ' αυτά μιά ιδαίτερη περίπτωση. Είναι η μοναδική χώρα όπου ποτέ κανείς δεν θα συναντήσει έναν άνθρωπο, ούτε καν κατ'ιδίαν ή στη μέση της ερήμου, ο οποίος να τολμά να πεί έστω και μία λέξη κριτικής κατά του Saddam Hussein.
<P>
Φυσικά υποστηρίξαμε την πρόταση ψηφίσματος, αλλά λυπούμαστε εν τούτοις για το ότι δεν έγιναν αποδεκτές οι τροπολογίες μας, ιδιαιτέρως αυτή που αναφέρεται στο ότι έπρεπε να ληφθούν πρωτοβουλίες για μία διεθνή Συνδιάσκεψη για την επίλυση του κουρδικού προβλήματος. Αυτό το παλαιό πρόβλημα πρέπει να λυθεί, και πρέπει να γίνει κατά έναν τέτοιο τρόπο που να δίνει στους Κούρδους την λογική αυτοδιάθεση την οποία όλοι οι λαοί πρέπει να δικαιούνται.

<SPEAKER ID=75 NAME="Cushnahan">
Tα πρόσφατα γεγονότα στο Ιράκ αποκάλυψαν για άλλη μια φορά τις ανεπάρκειες της κοινής εξωτερικής πολιτικής και πολιτικής ασφάλειας της Ευρωπαϊκής Ένωσης. Τα κράτη μέλη απάντησαν με διαφορετικές φωνές στην εξελισσόμενη κρίση. Το Ηνωμένο Βασίλειο υποστήριξε τη δράση των Ηνωμένων Πολιτειών. Αλλοι παρέμειναν αμφιταλαντευόμενοι, ενώ μεγάλος αριθμός κρατών μελών ήσαν σαφώς δυσαρεστημένα με την κυβέρνηση των Ηνωμένων Πολιτειών.
<P>
Η υπό εξέλιξη ΔΔ πρέπει να δώσει τέλος σε αυτή τη φάρσα. Χρειαζόμαστε αλλαγή των διαδικασιών, ούτως ώστε να εξασφαλιστεί ότι διαθέτουμε συνεκτική κοινή εξωτερική πολιτική και πολιτική ασφάλειας. Ο καλύτερος τρόπος για να επιτευχθεί αυτό είναι η κατάργηση της ανάγκης ομοφωνίας για τη λήψη αποφάσεων σε αυτό τον τομέα, πράγμα που θα εμπόδιζε κάθε κράτος μέλος (ή μια μικρή μειοψηφία) από το να μπορεί να αποτρέψει τη θέσπιση πλαισίου αποτελεσματικής πολιτικής σε μια δεδομένη περίπτωση.
<P>
Περαιτέρω, τα διαφωνούντα κράτη μέλη, αν και δεν θα είναι αναγκασμένα να ακολουθούν τη συμφωνούμενη πολιτική, δεν θα επιτρέπεται ωστόσο να αναλαμβάνουν δράση που θα μπορεί να υπονομεύσει την άποψη της πλειοψηφίας.
<P>
Οι μεταρρυθμίσεις αυτού του τύπου μπορεί να βοηθήσουν να δημιουργηθεί μια κατάσταση όπου η ΕΕ θα μπορεί να ασκεί την ίδια επιρροή στα γεωπολιτικά θέματα, την οποία ασκεί σήμερα στα θέματα της παγκόσμιας οικονομίας.
<P>
Ψήφισμα για την εκμετάλλευση των παιδιών
<SPEAKER ID=76 LANGUAGE="FR" NAME="Αntony">
Κυρία Πρόεδρε, η πλειοψηφία του Κοινοβουλίου αυτού έχυσε κατά το τελευταίο αυτό διάστημα πολλά κροκοδείλια δάκρυα, λησμονώντας ότι κατ' επανάληψη είχε συστηματικά ψηφίσει υπέρ του γάμου των ομοφυλόφιλων που γνωρίζουμε ποιά μοίρα μπορούν να επιφυλάξουν στα παιδιά που δεν μπορούν να γεννήσουν. Είναι επίσης αλήθεια ότι το Κοινοβούλιο αυτό δεν παύει να καταδικάζει τις απόπειρες επαναφοράς μια ηθικής τάξης, θεωρώντας βέβαια την ηθική αταξία προτιμότερη.
<P>
Και τί διαπιστώνουμε; Oρίστε, σήμερα κιόλας, στην εφημερίδα «Liberation» διαβάζουμε την απολογία του κ. Thierry Μeyssant που ξεκινώντας από τη Μεγάλη Ανατολή της Γαλλίας και με το δικό του δίκτυο Voltaire οργάνωσε κατά της άφιξης του Πάπα Ιωάννη Παύλου Β' την πιο φοβερή αναζωπύρωση του μίσους και του ρατσισμού κατά του χριστιανισμού. Oρίστε το δίκτυο Ornicar του κ. Τhierry Meyssan, με όλη την προπαγάνδα του υπέρ της παιδεραστίας στο Ιντερνέτ. Ορίστε που στη «France-Soir» - και εκεί βέβαια δεν προβαίνουμε σε διώξεις διότι είναι πολιτικά ορθό! - ο κ. Duvert, φίλος του κ. M. Matzneff, υπερηφανεύεται ότι δεν έχει κάνει έρωτα παρά μόνο με παιδιά ηλικίας από 5 μέχρι 6 ετών! Το βιβλίο του έχει μόλις τεθεί σε κυκλοφορία σε όλα τα βιβλιοπωλεία.
<P>
Πώς λοιπόν να εκπλαγούμε για τα αίσχη του δικτύου Dutroux στο Βέλγιο που έχει επαφή με όλες τις διασυνδέσεις του πάστορα Doucet στη Γαλλία; Πώς να εκπλαγούμε που παντού, ακόμη και στη «Liberation» γίνεται προπαγάνδα υπέρ της εφημερίδας Charlie Hebdo, ο βασικός συνεργάτης της οποίας Patrick Font μόλις φυλακίστηκε για παιδεραστία;
<P>
Σήμερα λοιπόν, έχουμε κροκοδείλια δάκρυα! Η μασoνία βασιλεύει σαν κυρίαρχος στο Κοινοβούλιο και είναι αυτή που χτυπά τα τύμπανα όλου αυτού του μίσους, διότι όλες οι υγιείς ελευθερίες του ατόμου πρέπει σήμερα να καταργηθούν, αλλά αντίθετα, για τους παιδεραστές, μόνο τρυφερότητα και κατανόηση υπάρχει στο Κοινοβούλιο αυτό!

<SPEAKER ID=77 LANGUAGE="EN" NAME="Hallam">
Κυρία Πρόεδρε, θα ήθελα να χαιρετίσω το ψήφισμα σχετικά με το θέμα της παιδεραστίας. Ωστόσο, ένα από τα σημεία που με απογοητεύουν στο ψήφισμα που ανέκυψε τελικά είναι ότι κάνουμε μόνον μια φευγαλέα αναφορά στη λέξη «οικογένεια» στην παράγραφο 1, όπου αναφερόμαστε στο θάρρος των οικογενειών που υπήρξαν θύματα κακοποίησης παιδιών στο Βέλγιο.
<P>
Ήλθε πλέον η ώρα στη Δυτική Ευρώπη να δεχθούμε το γεγονός ότι η καλύτερη άμυνα των παιδιών κατά της μάστιγας της παιδεραστίας είναι να κατανοήσουμε ότι ο στόχος του παιδεραστή είναι τα περισσότερο ευάλωτα παιδιά. Τα περισσότερο ευάλωτα παιδιά είναι εκείνα που δεν έχουν το πλεονέκτημα ενός σταθερού, στοργικού σπιτικού. Ήλθε η ώρα να πούμε ότι πρέπει να κάνουμε κάτι για να ενθαρρύνουμε τους ανθρώπους να ζουν με τα παιδιά τους, να καταστήσουμε σαφές ότι όλα τα παιδιά έχουν δικαίωμα δύο γονεών που να τα αγαπούν από τη γέννηση μέχρι την ενηλικίωσή τους. Ήλθε η ώρα να κατανοήσει η Ευρώπη ότι αν δεν εξετάσουμε προσεκτικά τον τρόπο με τον οποίο δομούμε τα σπίτια μας και τις οικογένειές μας, θα θερίσουμε μια τρομερή θύελλα.

<SPEAKER ID=78 NAME="Caudron">
Οπως συχνά συμβαίνει στην κοινωνία μας, είναι η καυτή πραγματικότητα που προβάλλεται στα ΜΜΕ που μας κάνει να αντιδρούμε. Πρέπει να αισθανόμαστε λύπη ή ικανοποίηση γι αυτό; Από τη μια πλευρά πρέπει να λυπούμαστε, διότι αυτό το ανήκουστο φαινόμενο δεν είναι καινούργιο και μέχρι τώρα έχει κυριαρχήσει ο νόμος της σιωπής. Από την άλλη όμως πλευρά πρέπει να νοιώθουμε ικανοποίηση διότι επιτέλους φαίνεται να μας απασχολεί το θέμα, αλλά από τώρα και στο εξής ας φροντίσουμε να διατηρήσουμε την επαγρύπνηση και την αποφασιστικότητά μας όσον αφορά αυτές τις απαράδεκτες φυσικές και ηθικές βιαιοπραγίες που υφίστανται τα παιδιά.
<P>
Πράγματι, εδώ και πολύ καιρό ο τουρισμός με σκοπό τη σεξουαλική απόλαυση είναι ένα φαινόμενο γνωστό που ναι μεν έχει καταγγελθεί αλλά όχι και καταπολεμηθεί. Πώς να εξηγηθεί αυτή η έλλειψη μαχητικότητας; Κατά τη γνώμη μου, η απάντησης είναι πολλές και ίσως όχι απαραίτητα ευχάριστες, αλλά θα πρέπει να ειπωθούν κάποια μέρα. Αυτή η εκμετάλλευση, με το σκοπό το σεξ, ανθρώπινων όντων που ουσιαστικά είναι αδύναμα να υπερασπίσουν τον εαυτό τους, πρέπει να μας οδηγήσουν σε μια αδιάλλακτη και αποφασιστική στάση.
<P>
Επρεπε να αντιληφθούμε ότι νέα παιδιά από τη Δυτική Ευρώπη χρησιμοποιούνταν ως θύματα σε όλες αυτές τις διαστροφές για να αντιδράσουμε. Είναι πολύ κρίμα και βεβαίως πολύ αργά για αυτούς που υποφέρουν αυτή μάλιστα τη στιγμή, ας δώσουμε όμως στον εαυτό μας τα μέσα για να υπερασπίσουμε όλα τα πιθανά θύματα, τα παιδιά ολόκληρης της ανθρωπότητας.
<P>
Ο ΟΗΕ πρέπει να πάρει αυστηρά μέτρα για την καταγγελία και την εξάλειψη αυτού του φαινομένου. Σε ευρωπαϊκό επίπεδο, η Εuropol πρέπει να αντιμετωπίσει το θέμα με επαρκή μέσα. Το Ευρωπαϊκό Συμβούλιο πρέπει να συμφωνήσει στην επιβολή αυστηρότερων ποινών σε όλους τους υπηκόους μας που ενέχονται σε αυτές τις ειδεχθείς και διεστραμμένες πράξεις. Η Ενωση πρέπει να ενεργήσει με ταχύτητα υπέρ των κρατών που λόγω της απελπιστικής οικονομικής τους κατάστασης χρησιμοποιούν τα παιδιά τους σε αυτούς τους ελεεινούς σκοπούς.
<P>
Ομως, η καταγγελία δεν αρκεί. Πρέπει να ενεργήσουμε! Πρέπει να ακούσουμε τους συλλόγους, τους γονείς που γνωρίζουν τον τρόπο λειτουργίας αυτής της αγοράς της ντροπής και μάχονται καθημερινά. Πρέπει να τολμήσουμε να πλήξουμε όλους εκείνους που ζουν από την παιδική πορνεία, είτε αυτοί βρίσκονται στους δρόμους της Νοτιοανατολικής Ασίας είτε στις ευρωπαϊκές πρωτεύουσες.
<P>
Τα συμπεράσματα της Διάσκεψης της Στοκχόλμης πρέπει να ακουστούν και οι λύσεις να τεθούν σε εφαρμογή. Σήμερα, όπως και πολλοί άλλοι, ντρέπομαι για αυτά που μπορούν να κάνουν οι άνθρωποι. Ομως, τόσο για το παρόν όσο και για το μέλλον, πιστεύω στην ανθρώπινη φύση και στην ικανότητά της να αντιδρά.

<SPEAKER ID=79 NAME="Cushnahan">
Tα φοβερά και τραγικά γεγονότα στο Βέλγιο εστίασαν την προσοχή μας στην ανάγκη προστασίας των παιδιών μας από τα διεθνή κυκλώματα παιδεραστίας και από τους εγκληματίες που ασχολούνται με το σεξουαλικό εμπόριο.
<P>
Αντιμετωπίζουμε ένα διεθνές πρόβλημα και συνεπώς πρέπει να ανταποκριθούμε ανάλογα. Ειδικότερα, πρέπει να ενισχυθεί ο ρόλος της EUROPOL, ιδίως στον τομέα της παροχής κεντρικής βάσης δεδομένων για τα αγνοούμενα παιδιά και της δημιουργίας κεντρικού μητρώου γνωστών παιδεραστών. Πρέπει να δοθούν στην EUROPOL όσες εξουσίες απαιτούνται για την πρόληψη επανάληψης των φοβερών και διεστραμμένων γεγονότων που συνέβησαν στο Charleroi.
<P>
Η Ευρωπαϊκή Ένωση πρέπει επίσης να αναλάβει δράση κατά του σεξουαλικού τουρισμού με αντικείμενο παιδιά. Κάθε κράτος μέλος ξεχωριστά πρέπει να εξασφαλίσει ότι η νομοθεσία του επιτρέπει τη δίωξη των πολιτών του για συμμετοχή σε αυτό το εγκληματικό εμπόριο, ανεξάρτητα από ποιό μέρος του κόσμου επισκέφθηκαν για να ικανοποιήσουν τη διαστροφή τους. Επιπλέον, πρέπει να διερευνηθεί η κατάχρηση του Internet για την προώθηση της πορνογραφίας, συμπεριλαμβανομένης της παιδικής πορνογραφίας, και να αναληφθεί σχετική δράση.
<P>
Ο καιρός των λόγων έχει παρέλθει - αυτό που χρειάζεται είναι δράση.

<SPEAKER ID=80 NAME="Dillen">
Η τέλεια κοινωνία ούτε υπήρξε, ούτε και πρόκειται να υπάρξει ποτέ. Το έγκλημα υπήρχε ανέκαθεν και θα εξακολουθήσει να υπάρχει. Αυτό όμως δεν είναι λόγος για να υποκύψει κανείς στα ανθρώπινα ελαττώματα, και ακόμη λιγότερο για να τηρήσει στάση αδιαφορίας. Η άρση κάθε φραγμού εμποδίζει ωστόσο τη λήψη αποφάσεων και είναι επιβλαβής για την κοινωνία, την οικογένεια και το άτομο:
<P>
Όταν εξαφανίζεται κάθε θρησκευτικό κριτήριο (πράγμα για το οποίο ευθύνονται συχνά οι αποκαλούμενοι προοδευτικοί κληρικοί); όταν εκφυλίζονται τα ήθη; όταν η ανοχή ξεπερνά κάθε όριο; όταν επικρατεί απάθεια; όταν η νοοτροπία του «όλα γίνονται και όλα επιτρέπονται» προσλαμβάνει παράλογες μορφές; όταν γελοιοποιείται η ευπρέπεια και χαρακτηρίζεται ως παλαιομοδίτικη και ξεπερασμένη; όταν υπονομεύονται αξίες όπως η τάξη, η πειθαρχία, ο αυτοσεβασμός και η αυτοκυριαρχία; όταν υπονομεύεται η οικογένεια; όταν αφαιρούνται από το εκπαιδευτικό σύστημα οι υψηλές παιδαγωγικές αξίες που το συνοδεύουν; όταν δικαιολογούνται ανωμαλίες; όταν παρεμποδίζεται η δράση των οργάνων της τάξης; όταν τα δικαστήρια μετατρέπουν τα θύματα σε θύτες και αντιθέτως; όταν κάθε προσπάθεια για τη δημιουργία μίας ηθικής και πνευματικής πρωτοπορίας χαρακτηρίζεται ως φασιστική,
<P>
τότε θα πρέπει να παραδεχθούμε ότι ανοίγει ο δρόμος σε κάθε είδους ανωμαλία και εγκληματική πράξη. Τότε θα πρέπει να παραδεχθούμε ότι την ευθύνη δεν φέρει μόνο ο άμεσος δράστης, αλλά και η κοινωνία με τη συνενοχή και τη συμμετοχή της.

<SPEAKER ID=81 NAME="Fθret">
Η πρόταση κοινού ψηφίσματος που αφορά τους ανήλικους οι οποίοι γίνονται θύματα βιαιοτήτων έχει καλές προθέσεις, αλλά παραμελεί την ουσία. Αγνοεί, ή θέλει να αγνοεί, τις τεράστιες ευθύνες του Βέλγου Υπουργού Δικαιοσύνης που είχε αφήσει ελεύθερο τον παιδεραστή Dutroux, παρά την αντίθετη γνώμη του Εισαγγελέα.
<P>
Κατά του υπουργού αυτού που τώρα κατέχει μία από τις έδρες του Ευρωπαϊκού Δικαστηρίου στο Λουξεμβούργο, δεν έχει ασκηθεί καμμία δίωξη, δεν έχει ληφθεί κανένα μέτρο. Κι όμως, δεν είναι η πρώτη φορά που ο Melchior Wathelet διαπράττει σημαντικό σφάλμα.
<P>
Τον Ιούνιο του 1990, με ένα εμπιστευτικό σημείωμα προς τις Υπηρεσίες Κρατικής Ασφαλείας, ο Υπουργός κ. Wathelet άφησε ελεύθερους 215 κρατούμενους που είχαν καταδικαστεί σε βαρειές ποινές για κλοπές με χρήση βίας, αλλά και για βιασμούς, ενώ ο νόμος προέβλεπε τον επαναπατρισμό τους στη χώρα προέλευσής τους, δηλαδή τις χώρες του Μαγκρέμπ. Υστερα από ομολογία του ίδιου του Melchior Wathelet, αρκετοί υποτροπίασαν ενώ άλλοι εξαφανίστηκαν.
<P>
Αισθανόμαστε να μας πνίγει η αγανάκτηση διαπιστώνοντας ότι οι συνάδελφοί μου από τη Φλαμανδία, τις Βρυξέλλες και τη Βαλλόνη που κατέθεσαν το ψήφισμα αυτό παραβλέπουν την ολοφάνερη ενοχή ενός τέως Υπουργού Δικαιοσύνης, που συνηθίζει να έχει τέτοια εγκληματική στάση.

<SPEAKER ID=82 NAME="Gahrton, Holm, Lindholm και Schφrling">
Ο αγώνας ενάντια στην βία κατά των ανηλίκων πρέπει να διεξαχθεί σε όλα τα επίπεδα, τόσο από μεμονωμένα άτομα όσο και από κράτη μέλη και σε διεθνές επίπεδο. Η βία δεν μπορεί ποτέ να γίνει αποδεκτή! Ως εκ τούτου, υποστηρίξαμε την πρόταση ψηφίσματος αλλά τονίζουμε ότι αποστασιοποιούμαστε τελείως από τις παραγράφους που αναφέρονται στην Europol.
<P>
Ο αγώνας κατά της παιδοφιλίας και της βίας κατά των ανηλίκων διεξάγεται καλύτερα με την αυξημένη διακρατική συνεργασία μέσω της Interpol.
<P>
Θέλουμε να υπογραμμίσουμε ότι είναι σημαντικό αυτή η συνεργασία να αναπτυχθεί ακόμη και εκτός ΕΕ π.χ. με τα αστυνομικά σώματα των Βαλτικών κρατών και με χώρες της Νοτιοανατολικής Ασίας.

<SPEAKER ID=83 NAME="Sjφstedt">
, γραπτώς. (SV) Τα τραγικά γεγονότα στο Βέλγιο έθεσαν το ζήτημα της σεξουαλικής κακοποίησης των παιδιών στο επίκεντρο. Εννοώ ότι όλες οι μορφές σεξουαλικής κακοποίησης των παιδιών είναι εγκληματικές και παντελώς απαράδεκτες. Απαιτούνται δυναμικά και συντονισμένα διεθνή μέτρα για να εμποδιστεί η σεξουαλική εκμετάλλευση των παιδιών στην Ευρώπη και σε άλλα μέρη του κόσμου.
<P>
Γι'αυτό ψηφίζω υπέρ της πρότασης ψηφίσματος αν και θεωρώ ότι μπορούν να ληφθούν και άλλα περισσότερα μέτρα απ'αυτά που στοχεύουν μόνον στην ενίσχυση του τρίτου πυλώνα της ΕΕ.
<P>
(Η συνεδρίαση διακοπείσα στις 13.25 επαναλαμβάνεται στις 15.00)

<CHAPTER ID=4>
Συζήτηση Επικαίρων και Επειγόντων Θεμάτων
<SPEAKER ID=84 NAME="Πρόεδρος">
Η ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.

<SPEAKER ID=85 NAME="Πρόεδρος">
Η ημερήσια διάταξη προβλέπει την κοινή συζήτηση των εξής προτάσεων ψηφίσματος:
<P>
Β4-0994/96 του κ. Bertens, εξ' ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για την κατάσταση στην Κύπρο·-Β4-1024/96 του κ. Κακλαμάνη και άλλων, εξ' ονόματος της Ομάδας Ένωση για την Ευρώπη, για τους Ελληνοκυπρίους που δολοφονήθηκαν στην «πράσινη γραμμή»·-Β4-1039/96 του κ. Χατζηδάκη και της κ. Oomen-Ruijten, εξ' ονόματος της Ομάδας του Ευρωπαϊκού Λαϊκού Κόμματος, για τη δολοφονία δύο νέων Ελληνοκυπρίων στην Κύπρο·-Β4-1043/96 της κ. Aelvoet και άλλων, εξ' ονόματος της Ομάδας των Πρασίνων στο Ευρωπαϊκό Κοινοβούλιο, για τις δολοφονίες στην Κύπρο·-Β4-1058/96 του κ. Puerta και άλλων, εξ' ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, σχετικά με τη δολοφονία δύο Ελληνοκυπρίων από τις τουρκικές δυνάμεις κατοχής·-Β4-1073/96 του κ. Αυγερινού και άλλων, εξ' ονόματος της Ομάδας του Ευρωπαϊκού Σοσιαλιστικού Κόμματος, για την εν ψυχρώ δολοφονία δύο άοπλων νέων Ελληνοκυπρίων από τις τουρκικές δυνάμεις κατοχής.
<SPEAKER ID=86 LANGUAGE="NL" NAME="Bertens">
Η Ομάδα των Φιλελευθέρων έχει καταθορυβηθεί από τις δολοφονίες του περασμένου μήνα κατά τη διάρκεια ειρηνικής διαδήλωσης για την επανένωση του νησιού. Πρέπει να καταβληθεί κάθε δυνατή προσπάθεια ώστε να προληφθεί το ενδεχόμενο να κλιμακωθεί η κατάσταση. Από τη συμπεριφορά της τουρκικής κυβέρνησης μπορεί να συμπερανθεί ότι ο στόχος που επιδιώκει είναι ακριβώς αυτή η κλιμάκωση. Το Σώμα πρέπει να καταδικάσει απερίφραστα το γεγονός ότι η τουρκική κυβέρνηση χρηματοδοτεί τη μετάβαση στην Κύπρο οπλισμένων «Γκρίζων Λύκων» με στόχο τη σταθεροποίηση της κατάστασης. Η τουρκική κυβέρνηση μεταφέρει εγκληματίες από την Τουρκία στην Κύπρο επειδή οι Τουρκοκύπριοι δεν είχαν πρόθεση να ακολουθήσουν την πολιτική της. Πρέπει να απαιτήσουμε από την τουρκική κυβέρνηση να προβεί στη σύλληψη των υπευθύνων και να τους παραπέμψει στη δικαιοσύνη.
<P>
Το επεισόδιο αυτό καθιστά για ακόμα μια φορά σαφές ότι η Ένωση θα πρέπει να καταβάλει προσπάθειες για την ειρηνική διευθέτηση του Κυπριακού. Για το λόγο αυτό θα ήθελα για πολλοστή φορά να καλέσω το Συμβούλιο να αναλάβει κοινή δράση για το Κυπριακό. Η ειρήνη και η σταθερότητα στην Ευρώπη αποτελούν έναν από τους στόχους της κοινής εξωτερικής πολιτικής και πολιτικής ασφάλειας.
<P>
Η ιρλανδική Προεδρία έκανε ήδη μία καλή αρχή με τον ορισμό ενός ειδικού απεσταλμένου, του πρέσβη Heaslip, πρέπει όμως να γίνουν περισσότερα. Ένα από αυτά που πρέπει να γίνουν είναι να ασκηθεί μεγαλύτερη πίεση στην Τουρκία, η οποία παραδέχεται πλέον δημοσίως ότι χρησιμοποιεί ίδια μέσα για την αποσταθεροποίηση της Κύπρου. Πρέπει να επιμείνουμε στην ενιαία αναγνώριση του νησιού. Παράλληλα, πρέπει να συνεχίσουμε να είμαστε αντίθετοι προς την παράνομη τούρκικη κατοχή και να χρησιμοποιήσουμε ως κατευθυντήριες γραμμές για τις δράσεις μας τα ψηφίσματα των Ηνωμένων Εθνών.
<P>
Πρέπει να γίνουν πολλά. Θα ήθελα δε να απευθύνω έκκληση προς όλες τις πλευρές να διατηρήσουν την ψυχραιμία τους στη διένεξη αυτή και να συνεχίσουν τις προσπάθειές τους για την ανεύρεση μίας ειρηνικής λύσης. Η Ένωση πρέπει να βοηθήσει το προσεχές μέλλος της, την Κύπρο. Αυτό συμπεριλαμβάνεται στις διεθνείς συμβατικές υποχρεώσεις που έχουμε αναλάβει.

<SPEAKER ID=87 NAME="Χατζηδάκης">
Κύριε Πρόεδρε, όλη η Ευρώπη και όλος ο κόσμος είδε τον βάρβαρο τρόπο με το οποίον ο Ισαάκ και ο Σολωμού δολοφονήθηκαν τον περασμένο Αύγουστο από Τούρκους. Κατά συνέπειαν περιττεύει, νομίζω, οποιαδήποτε αναφορά στα γεγονότα από τη δική μου την πλευρά.
<P>
Εκείνο που ήθελα να επισημάνω είναι ότι δεν είναι επαρκής η έκφραση λύπης, έστω και αγανάκτησης, από αυτό εδώ το Σώμα γι'αυτά τα γεγονότα. 'Οσο παραμένουμε στην έκφραση της λύπης, όχι μόνο το αδιέξοδο θα συνεχίζεται, αλλά και η Τουρκία θα αποθρασύνεται, διότι φθάσαμε στο σημείο να κάνουν εισαγωγή οι τουρκοκυπριακές αρχές δολοφόνων από την Τουρκία -γιατί δολοφόνοι ασφαλώς είναι η ομάδα των Γκρίζων Λύκων. Φθάσαμε στο σημείο υπουργός της αυτοαποκαλούμενης τουρκοκυπριακής κυβέρνησης -ο υπουργός γεωργίας- να γίνεται ο ίδιος δολοφόνος του Σολωμού, που επιτέλους όπως και ο Ισαάκ, δεν έκαναν τίποτα άλλο από το να διεκδικούν την επαναφορά της νομιμότητας σ'αυτό το ταλαίπωρο νησί.
<P>
Και φθάσαμε εδώ, πρέπει να πω, με τη βοήθεια και της δικής μας αδράνειας. Της αδράνειας της Ευρωπαϊκής 'Ενωσης. Γι'αυτό και θα έλεγα ότι η συζήτηση που κάνουμε σήμερα δεν έχει νόημα αν δεν αποτελέσει έναυσμα για μια ενεργό ανάμιξη της Ευρωπαϊκής 'Ενωσης στην αποκατάσταση της ομαλότητας και της διεθνούς νομιμότητας στην περιοχή.
<P>
Το Ευρωπαϊκό Κοινοβούλιο έστειλε σήμερα, παρά τη θλιβερή -πρέπει να πω- χθεσινή στάση του Συμβουλίου, ένα μήνυμα στην Τουρκία, το μήνυμα πως «δεν είμεθα διατεθειμένοι να σας ενισχύουμε όταν η κατάσταση στα ανθρώπινα δικαιώματα γίνεται όλο και χειρότερη και όταν η συμπεριφορά σας αποτελεί κίνδυνο για την σταθερότητα στη περιοχή».
<P>
Μ'αυτήν εδώ τη συζήτηση, εμείς και η Επιτροπή πρέπει να στείλουμε ένα δεύτερο μήνυμα: »Μην νομίζετε ότι τα τραγικά γεγονότα της Κύπρου θα αποτελέσουν λόγο για ελάττωση της πίεσης για επίλυση του Κυπριακού. Μην νομίζετε ότι οι δολοφονίες θα αποτελέσουν λόγο για σταμάτημα της ενταξιακής πορείας της Κύπρου στην Ευρωπαϊκή 'Ενωση, το αντίθετο. Τα γεγονότα αυτά είναι ένας πρόσθετος λόγος και για πιο ενεργό ανάμιξη της Ευρωπαϊκής 'Ενωσης στο Κυπριακό και για επαναβεβαίωση της απόφασης για έναρξη διαπραγματεύσεων για ένταξη της Κύπρου στην Ευρωπαϊκή 'Ενωση, εξέλιξη που μπορεί να είναι καταλύτης στην εξεύρεση λύσης στο πρόβλημα της Κύπρου».

<SPEAKER ID=88 LANGUAGE="NL" NAME="Aelvoet">
Πρόεδρε, συνάδελφοι, οι Πράσινοι λυπούνται που η κρίση στην Κύπρο, που διαρκεί ήδη 22 χρόνια, οδήγησε εκ νέου σε συγκρούσεις που στοίχισαν ανθρώπινες ζωές. Η δολοφονία δύο νεαρών Ελληνοκυπρίων από τον τουρκικό στρατό κατοχής και τις παραστρατιωτικές ομάδες δεν πρέπει απλώς να καταδικαστεί απερίφραστα, αλλά καθιστά αναγκαία και τη σύλληψη των υπευθύνων για τα εγκλήματα αυτά.
<P>
Πιστεύουμε επίσης ότι πρέπει να διαλευκανθεί και η υπόθεση που αφορά το φόνο του Τούρκου στρατιώτη, δεδομένου ότι υπήρξε και ένα θύμα από την τουρκική πλευρά. Η αποχώρηση των τουρκικών στρατευμάτων αποτελεί απαραίτητη προϋπόθεση για την αποστρατιωτικοποίηση του νησιού. Πιστεύουμε ότι είναι καιρός να λεχθεί ότι, ενόψει των διαπραγματεύσεων για την προσχώρηση της Κύπρου στην Ευρωπαϊκή Ένωση, πρέπει να καταβληθεί κάθε προσπάθεια για την απεμπλοκή της κατάστασης. Πρέπει να δημιουργηθεί ένα άνοιγμα που θα προσφέρει εγγυήσεις για την ασφάλεια και των δύο πλευρών στην Κύπρο. Αυτός είναι και ο τομέας στον οποίο πρέπει να καταβληθούν μεγάλες προσπάθειες και μάλιστα βραχυπρόθεσμα. Η λύση δεν θα είναι ουρανοκατέβατη. Παρά τις προσπάθειες που καταβάλλονται εδώ και 22 χρόνια και παρά τη διεθνή καταδίκη, τα ψηφίσματα των Ηνωμένων Εθνών και πολλά άλλα δεν έχει αλλάξει τίποτα. Σε περίπτωση που η Ευρωπαϊκή Ένωση δεν ασκήσει πίεση κατά τρόπο ώστε να επιτευχθεί μία πολιτική λύση, θα δημιουργηθεί μία κατάσταση στην οποία ένα δυνητικό μέλος της Ευρωπαϊκής Ένωσης θα είναι κατά ένα τμήμα κατεχόμενο. Πρόκειται για μία κατάσταση που από πολιτική άποψη είναι αδύνατη.

<SPEAKER ID=89 LANGUAGE="DE" NAME="Rothe">
Κύριε Πρόεδρε, φέτος το καλοκαίρι ήμασταν υποχρεωμένοι, έκπληκτοι και σοκαρισμένοι, να λάβουμε γνώση των άσχημων γεγονότων στην Κύπρο. Ύστερα από 22 χρόνια παράνομης τουρκικής κατοχής των δύο τρίτων και πλέον του κυπριακού εδάφους, σημειώθηκε μια τέτοια κλιμάκωση της βίας, που ήταν αδύνατο να τη φανταστεί κανείς. Kατ' αρχήν, δόθηκε λανθασμένα, από ορισμένα μέσα ενημέρωσης, η εντύπωση ότι πρόκειται για μια διακοινοτική διαμάχη. Ωστόσο, γεγονός είναι ότι άοπλοι Ελληνοκύπριοι, οι οποίοι διαμαρτύρονταν κατά της διαίρεσης της χώρας τους στην ουδέτερη ζώνη, ήρθαν σε αντιπαράθεση με ισχυρή τουρκική στρατιωτική βία και οργανωμένα μέλη της φασιστικής οργάνωσης νεολαίας «Γκρίζοι Λύκοι», που προωθήθηκαν στο νησί.
<P>
65 δισεκατομμύρια τουρκικές λίρες διατέθηκαν από τα τουρκικά κρατικά ταμεία, για το ταξίδι αυτής της εξτρεμιστικής οργάνωσης. Δεν ενεπλάκησαν, λοιπόν, Ελληνοκύπριοι και Τουρκοκύπριοι. Δύο νέοι άοπλοι Κύπριοι δολοφονήθηκαν από μέλη αυτής της τρομοκρατικής ομάδας και από έναν τούρκο αξιωματικό του στρατού κατοχής, ενώ άλλοι τραυματίστηκαν βαριά.
<P>
Εξ ονόματος της ομάδας μου, καταδικάζω δριμύτατα τις αποτρόπαιες αυτές πράξεις. Για κάθε κράτος δικαίου η εξιχνίαση, η σύλληψη και η δίωξη των δραστών θα ήταν αυτονόητη. Στη Bόρεια Κύπρο, που δεν είναι κανένα κράτος, κι ακόμη λιγότερο ένα κράτος δικαίου, ο δράστης διορίζεται Υπουργός Γεωργίας. Αυτή είναι μια απίστευτη ενέργεια.
<P>
Τα άσχημα αυτά γεγονότα στην Κύπρο, δεν λένε τίποτα για τις σχέσεις των δύο μειονοτήτων μεταξύ τους. Οι Ελληνοκύπριοι και οι Τουρκοκύπριοι έχουν το δικαίωμα να μπορούν να ζουν μαζί, κι αυτό θέλουν. Η Ευρωπαϊκή Ένωση καλείται να κάνει όλα όσα μπορεί - κι αυτό σημαίνει περισσότερα απ' ότι μέχρι τώρα - για να τερματίσει την κατοχή της Κύπρου και να υπάρξει μια ενωμένη Κύπρος.
<P>
Ήδη πέρυσι τον Ιούνιο, το Ευρωπαϊκό Κοινοβούλιο κάλεσε το Συμβούλιο να εγκρίνει μια κοινή δράση στην Κύπρο. Εξ ονόματος της ομάδας μου, επιβεβαιώνω το αίτημα αυτό και πάλι κατηγορηματικά. Μόλις σήμερα το πρωί, το Ευρωπαϊκό Κοινοβούλιο καταδίκασε δριμύτατα την Τουρκία, για παραβίαση των ανθρωπίνων δικαιωμάτων και του διεθνούς δικαίου στην Κύπρο, και αποφάσισε το πάγωμα των κονδυλίων προς την Τουρκία.
<P>
Τώρα, Επιτροπή και Συμβούλιο καλούνται να καταστήσουν επειγόντως σαφές στην τουρκική κυβέρνηση, ότι στις καλύτερες σχέσεις με την Ευρωπαϊκή Ένωση περιλαμβάνεται και η λύση του κυπριακού προβλήματος.

<SPEAKER ID=90 NAME="Εφραιμίδης">
Κύριε Πρόεδρε, προκαλεί έκπληξη και στην κοινή γνώμη και στους συναδέλφους αυτή η διπλή δολοφονία, οι πολλαπλοί τραυματισμοί πολιτών, ανάμεσα σ'αυτούς και δύο ανδρών των δυνάμεων του ΟΗΕ στην Κύπρο. Νομίζω ότι δεν χρειάζεται αυτή η έκπληξη, διότι πρόκειται για δολοφονία, πρόκειται για οργανωμένη επιχείρηση, που σκοπεύει και προωθεί την ιδέα, που καλλιεργεί την πεποίθηση ότι είναι αδύνατον να ζήσουν ειρηνικά οι δύο κοινότητες στο νησί, αν και ζούσαν ειρηνικότατα επί αιώνες.
<P>
Και γιατί αυτό; Για να δικαιολογήσει την de facto διχοτόμηση που επιβλήθηκε με την εισβολή και την επί είκοσι και πάνω χρόνια κατοχή, καθώς και τη νομιμοποίηση -αν είναι δυνατόν- αυτού του καθεστώτος της κατοχής.
<P>
Αυτό είναι το θερμοκήπιο απ'όπου προέρχονται όλα αυτά τα περιστατικά, που θα πολλαπλασιαστούν στο μέλλον. 'Ομως, κύριε Πρόεδρε, πίσω απ'αυτό το σατανικό, διαβολικό και απαράδεκτο σχέδιο του τούρκικου σωβινισμού, υπάρχουν σχέδια άλλων δυνάμεων. Συγκεκριμένα, έχει αποκαλυφθεί ότι οι Ηνωμένες Πολιτείες έχουν σχέδια και μελέτες υπηρεσιών τους που αποβλέπουν στη διχοτόμηση της Κύπρου -και όχι μόνον της Κύπρου, αλλά και του Αιγαίου- για να μπορούν να ασκούν έλεγχο στην διχοτομημένη περιοχή, να μπορούν να ελέγχουν τα κοιτάσματα πετρελαίων που υπολογίζουν ότι υπάρχουν, καθώς επίσης και να μπορούν να ελέγχουν και τις διόδους των πετρελαίων από τον Εύξεινο, τον Καύκασο, την Κασπία Θάλασσα και απ'όπου αλλού μπορούν.
<P>
Επομένως, το ψήφισμά μας αυτό είναι σε ένα βαθμό επαρκές αν και, κατά την άποψη μας, είναι ανεπαρκές διότι δεν αποκαλύπτει, δεν καταγγέλλει αυτές τις απώτερες αιτίες. Παρά ταύτα, όμως, είναι κάτι και θα το ψηφίσουμε.

<SPEAKER ID=91 NAME="Pinheiro">
Κύριε Πρόεδρε, κυρίες και κύριοι βουλευτές, η Επιτροπή παρακολούθησε με μεγάλη ανησυχία την επιδείνωση της πολιτικής κατάστασης στην Κύπρο που προέκυψε από διάφορες συγκρούσεις μεταξύ των δύο κοινοτήτων με αποτέλεσμα, όπως αναφέρθηκε, το θάνατο δύο ελληνοκυπρίων πολιτών και, πιο πρόσφατα, το θάνατο ενός τουρκοκύπριου στρατιώτη. Αμέσως μετά από τα τραγικά συμβάντα του Αυγούστου, η Ευρωπαϊκή 'Eνωση εξέδωσε μία δήλωση στην οποία καλούσε όλα τα μέρη σε συγκράτηση και εξέφραζε τη λύπη της για την δυσανάλογη βία των αποκαλούμενων «τουρκοκυπριακών δυνάμεων ασφαλείας». Από την πλευρά της, η Επιτροπή επεσήμανε ότι τέτοιου είδους γεγονότα δεν θα επηρεάσουν με κανένα τρόπο τη δέσμευση της Ευρωπαϊκής 'Ενωσης σε σχέση με την Κύπρο και ότι οι διαπραγματεύσεις προσχώρησης θα αρχίσουν έξι μήνες μετά από την ολοκλήρωση της Διακυβερνητικής Διάσκεψης. Η Επιτροπή έχει επίσης την πρόθεση να συνεχίσει ενεργά την ενημερωτική δράση της σχετικά με την Ευρωπαϊκή 'Ενωση προς την τουρκοκυπριακή κοινότητα, για να την πληροφορήσει σχετικά με τα πλεονεκτήματα μίας προσχώρησης στην Ευρωπαϊκή 'Ενωση και, επίσης, για τις αρχές και τους κανόνες που συνεπάγεται αυτό. Οι δραστηριότητες αυτές προορίζονται κυρίως για μέλη της τουρκοκυπριακής κοινότητας, και πραγματοποιούνται τόσο στο εσωτερικό όσο και στο εξωτερικό της νήσου. 'Οσον αφορά την πολιτική λύση του κυπριακού προβλήματος, η Ευρωπαϊκή 'Eνωση θα συνεχίσει να στηρίζει την αποστολή καλών υπηρεσιών την οποία ανέλαβε ο Γενικός Γραμματέας των Ηνωμένων Εθνών με σκοπό μία συνολική λύση και, πιο συγκεκριμένα, τις παρούσες προσπάθειές του για να εξευρεθεί μία βάση ώστε να επαναληφθούν οι απευθείας συνομιλίες μεταξύ των ηγετών των δύο κοινοτήτων. Η επιτακτική ανάγκη για μία λύση αποδείχθηκε για άλλη μία φορά από τους τραγικούς θανάτους που συνέβησαν πρόσφατα στη νήσο. Η παρουσία του Προέδρου Κληρίδη, του συναδέλφου μου Van den Broek και των κρατών μελών, μέσω των υπουργών τους των εξωτερικών, στην έναρξη της 51ης Γενικής Συνέλευσης των Ηνωμένων Εθνών θα αποτελέσει, είμαι βέβαιος, μία ευκαιρία για όλα τα μέρη που ενδιαφέρονται για την επίλυση του κυπριακού προβλήματος να συζητήσουν τα τελευταία γεγονότα που συνέβηκαν στην Κύπρο και να προωθήσουν την ειρηνευτική διαδικασία.

<SPEAKER ID=92 NAME="Πρόεδρος">
Ευχαριστώ πολύ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί στις 5.30 μ.μ.

<SPEAKER ID=93 NAME="Πρόεδρος">
Η ημερήσια διάταξη προβλέπει την κοινή συζήτηση των εξής προτάσεων ψηφίσματος:
<P>
Β4-1010/96 της κ. Maij-Weggen και άλλων, εξ' ονόματος της Ομάδας του Ευρωπαϊκού Λαϊκού Κόμματος, για την κατάσταση στο Μπουρούντι·-Β4-1015/96 της κ. Andrι-Lιonard και άλλων, εξ' ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, για το Μπουρούντι·-Β4-1019/96 του κ. Pradier, εξ' ονόματος της Ομάδας της Ευρωπαϊκής Ριζοσπαστικής Συμμαχίας, για την κατάσταση στο Μπουρούντι·-Β4-1033/96 του κ. Carnero Gonzαlez, εξ' ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, για το Μπουρούντι και το πραξικόπημα της 25ης Ιουλίου 1996·-Β4-1038/96 της κ. Baldi και άλλων, εξ' ονόματος της Ομάδας Ένωση για την Ευρώπη, για το Μπουρούντι·-Β4-1045/96 της κ. Aelvoet και του κ. Telkδmper, εξ' ονόματος της Ομάδας των Πρασίνων στο Ευρωπαϊκό Κοινοβούλιο, για το Μπουρούντι·-Β4-1074/96 της κ. Sauquillo Pιrez del Arco και άλλων, εξ' ονόματος της Ομάδας του Ευρωπαϊκού Σοσιαλιστικού Κόμματος, για το Μπουρούντι.
<SPEAKER ID=94 LANGUAGE="DE" NAME="Berend">
Κύριε Πρόεδρε, κυρίες και κύριοι, η πολιτική κατάσταση στο Μπουρούντι άλλαξε και πάλι τελείως, τους τελευταίους δύο μήνες. Το πραξικόπημα της 25ης Ιουλίου έδειξε ότι ο στρατός του Μπουρούντι ενδιαφέρεται σφόδρα να κρατήσει την απόλυτη εξουσία, έστω κι αν η χώρα καταστραφεί. Η ομάδα μου έχει την άποψη ότι θα πρέπει να καταδικάσουμε δριμύτατα αυτό το πραξικόπημα. Δείχνουμε έτσι την υποστήριξή μας στον πληθυσμό του Μπουρούντι, στις προσπάθειές του να αποκαταστήσει τη δημοκρατία και την τάξη σ' αυτή την ερημωμένη από τον εμφύλιο χώρα.
<P>
Ένα πραξικόπημα, κύριε Πρόεδρε, δεν επιτρέπεται να αξίζει τον κόπο ποτέ. Γι' αυτό το λόγο θα πρέπει και να εκφράσουμε την υποστήριξή μας και στα 7 αφρικανικά κράτη, τα οποία, με το εμπάργκο τους, θέλουν να παρεμποδίσουν τη διεθνοποίηση αυτού του αδίκου. Η μοναδικά αποτελεσματική ελπίδα για το Μπουρούντι, ωστόσο, είναι να έλθουν όλα τα φιλονικούντα κόμματα, χωρίς προϋποθέσεις, στο τραπέζι των διαπραγματεύσεων. Από την άποψη αυτή, θα πρέπει να δείξουμε ιδιαίτερη προσοχή στις προσπάθειες του Προέδρου της Τανζανίας, για να εκπληρωθεί το καθήκον αυτό.

<SPEAKER ID=95 LANGUAGE="FR" NAME="Andrι-Lιonard">
Κύριε Πρόεδρε, μετά το πραξικόπημα των αξιωματικών Τούτσι, στην Bujumbura επικρατεί σχετική ηρεμία. Δυστυχώς δεν συμβαίνει το ίδιο στην ενδοχώρα, όπου οι ανταρσία μαίνεται, καθιστώντας αδύνατο το έργο των μη κυβερνητικών οργανώσεων έξω από την πρωτεύουσα.
<P>
Παρά τις ακούραστες προσπάθειες του τέως Προέδρου Νυερέρε, δεν βρέθηκε ακόμα καμμία λύση για να ξεπερασθεί η κρίση στο Μπουρούντι. Η απουσία θέλησης εθνικής συμφιλίωσης είναι κάτι που μας προκαλεί λύπη. Εν τούτοις, ο κ. Ajello εξακολούθησε τις διαπραγματεύσεις με τους εξτρεμιστές, πράγμα που φαίνεται να δίνει δίκαιο σε όσους υποστηρίζουν την ιδέα να σταλεί μία διεθνής στρατιωτική δύναμη. Η δύναμη αυτή παρέμβασης που περιλαμβάνει και Αφρικανούς, θα πρέπει να εμποδίσει να λάβει χώρα στο Μπουρούντι μία τραγωδία όμοια με εκείνη που δημιουργήθηκε στη Ρουάντα στην αρχή της άνοιξης του 1994.
<P>
Διερωτώμαστε πάντως ειλικρινά, κ. Πρόεδρε, εάν τα ψηφίσματά μας έχουν καμμία πιθανότητα να εισακουστούν. Ωστόσο, ελπίζουμε να δημιουργηθεί ένας διάλογος ώστε να αποφευχθούν άλλα λουτρά αίματος.

<SPEAKER ID=96 LANGUAGE="FR" NAME="Pradier">
Κύριε Πρόεδρε, σε κάθε περίπτωση είναι φοβερό το γεγονός ότι έχουμε ξεπεράσει τα δέκα διαδοχικά ψηφίσματα σχετικά με μια χώρα που για ακόμη μία φορά είναι θύμα πραξικοπήματος. Φυσικά, μία από τις πρώτες αντιδράσεις θα είναι η μη αναγνώριση της νομιμότητας του νέου καθεστώτος.
<P>
Η δεύτερη και σημαντική αντίδραση θα μπορούσε, ή μάλλον πρέπει να είναι, η ενίσχυση του αποκλεισμού, ιδίως όσον αφορά στο σύνολο των στρατηγικών αγαθών. Σκέπτομαι ιδίως τα καύσιμα, τα όπλα και τα πολεμοφόδια επειδή για τα υπόλοιπα, ο πληθυσμός είναι εκείνος που τις περισσότερες φορές πληρώνει τις συνέπειες ενός αποκλεισμού. Στην περίπτωση αυτή, θα είναι μόνο οι ένοπλες δυνάμεις.
<P>
Η τρίτη αντίδραση προέρχεται από το γεγονός ότι οι σφαγές συνεχίζονται και, σχετικά με το γεγονός αυτό, δεν μπορούμε παρά να σκεφθούμε ότι μία νέα κατάσταση δημιουργήθηκε με την εκ προθέσεως δολοφονία του κ. Ρουχούνα, αρχιεπισκόπου της Gitega, που ήταν άνθρωπος ειρηνικός, άνθρωπος γενναίος, και τον οποίο όλοι οι εξτρεμιστές είχαν συμφέρον να εξαφανίσουν.
<P>
Εν πάση περιπτώσει, εκείνο που προς το παρόν μας ενδιαφέρει είναι να ασκήσουμε πίεση ώστε να αρχίσουν διαπραγματεύσεις μεταξύ όλων των ενδιαφερομένων μελών, περιλαμβανομένων και εκείνων που πήραν τα όπλα. Πρέπει επίσης η στρατιωτική δύναμη για την τήρηση της ειρήνης - για την οποία μία συμφωνία αρχής είχε ήδη γίνει στην Arusha - να είναι έτοιμη να επέμβει και, για να πούμε την αλήθεια, να επέμβει από τη στιγμή αυτή. Τέλος, μόνο με μια ουσιαστική αλλαγή των πιο σημαντικών κρατικών θεσμών θα είμαστε σε θέση να επαναφέρουμε την ειρήνη στη χώρα αυτή.

<SPEAKER ID=97 LANGUAGE="IT" NAME="Baldi">
Κύριε Πρόεδρε, κύριοι συνάδελφοι, η επιλεκτική γενοκτονία που συνεχίζεται στο Μπουρούντι και μετά τη στρατιωτικό πραξικόπημα της 25ης του περασμένου Ιουλίου που έφερε στην εξουσία τον Pierre Buyoya, χωρίς αμφιβολία, προετοιμάσθηκε από κάποιον που επιθυμεί να εξουδετερώσει τη βούληση και τις ικανότητες αυτού του λαού.
<P>
Παρ' όλες τις προσπάθειες που συνεχίζει να καταβάλλει η διεθνής κοινότητα για την επανεδραίωση της δημοκρατίας, την εξασφάλιση της ειρήνης και της εθνικής συμφιλίωσης στις διάφορες χώρες της περιοχής των Μεγάλων Λιμνών, η κατάσταση καθίσταται όλο και πιο δραματική. Μας έχει συνταράξει η δολοφονία του αρχιεπισκόπου της Gitega, Αιδεσιμωτάτου J. Ruhuna και των άλλων θυμάτων που συνέβη στις 9 Σεπτεμβρίου.
<P>
Το πραξικόπημα του Buyoya που έχει καταδικασθεί από όλες τις κυβερνήσεις, κατ' απίστευτο τρόπο έγινε την ίδια στιγμή που η ΟΑΕ, με τη στήριξη και την οικονομική και την επιμελητειακή βοήθεια της Ευρωπαϊκής Ένωσης και του ΟΗΕ, είχε αποφασίσει να παρέμβει για να προσπαθήσει να εξεύρει μία λύση σε αυτή τη δραματική κατάσταση.
<P>
Είναι αναγκαία μία σαφής παρέμβαση, δεδομένου ότι υπάρχει παντελής έλλειψη ασφάλειας στη χώρα και η σύγκρουση οφείλεται στην άτιμωρησία, που από ορισμένους παρουσιάζεται μόνο σαν μίσος μεταξύ των εθνοτήτων Χούτου και Τούτσι. Το αίτημα για την παροχή ενίσχυσης και η κραυγή απελπισίας που προέρχεται από πολλές πλευρές της χώρας απευθύνεται σε εμάς για να επιβάλουμε οικονομικές κυρώσεις και πλήρες εμπάργκο που θα πρέπει να επεκταθεί και στα όπλα, σε όλες τις περιοχές των Μεγάλων Λιμνών: τα αιτήματα αυτά θα πρέπει να γίνουν δκτά και είναι συνεπώς αναγκαίο και το εμπάργκο όπλων.
<P>
Πολλά είναι τα ερωτήματα που εξακολουθούν να παραμένουν δίχως απάντηση. Γιατί δεν έγινε δεκτή η στρατιωτική παρέμβση που είχε αποφασισθεί στην Ausha από τον OWA όπου ήταν παρόν και το Μπουρούντι; Γιατί δολοφονούνται άτομα που ανήκουν σε ορισμένες πολιτικές ομάδες; Γιατί αυτή η ανασφάλεια και η μη επιβολή τιμωριών υπάρχει εδώ και τριάντα χρόνια; Γιατί εφόσον υπάρχει η πολιτική βούληση επίλυσης της κρίσης δεν γίνεται κατορθωτή η επιστροφή σε ένα κράτος δικαίου; Τέλος, γιατί οι προσπάθειες ολόκληρης της διεθνούς κοινότητας δεν κατορθώνουν να πετύχουν εκείνες τις αποφασιστικές αλλαγές που θα επιτρέψουν τη δημιουργία ενός κράτους δικαίου χωρίς τη χρήση όπλων;

<SPEAKER ID=98 LANGUAGE="NL" NAME="Aelvoet">
Πρόεδρε, συνάδελφοι, χαίρομαι ιδιαιτέρως που το ψήφισμα του Κοινοβουλίου είναι κατά πολύ σαφέστερο από την ανακοίνωση του Συμβουλίου και τη θέση των διαφόρων κυβερνήσεων - αναφέρομαι στη Γαλλία, το Βέλγιο και σε άλλες χώρες. Η ειδοποιός διαφορά είναι ότι το Κοινοβούλιο έχει το θάρρος να δηλώσει ότι καταδικάζει το πραξικόπημα και, κατά δεύτερον, ότι υποστηρίζει όχι μόνο τον Nyerere, αλλά και το εμπάργκο. Αυτό είναι απολύτως απαραίτητο αν έχουμε την πρόθεση να επηρεάσουμε αυτούς που ασκούν σήμερα την εξουσία στο Μπουρούντι. Σε περίπτωση που το παραγνωρίσουμε, το μόνο που θα κατορθώσουμε θα είναι να εξαπατήσουμε τον εαυτό μας. Πιστεύω ότι το μήνυμα που περιλαμβάνεται στο ψήφισμα, που είναι συγκεκριμένα ότι το εμπάργκο θα πρέπει να έχει ως αποτέλεσμα να επαναληφθούν οι διαπραγματεύσεις μεταξύ των δύο πλευρών προκειμένου να επιτευχθεί συμφωνία για ένα σχέδιο κατανομής της εξουσίας, γιατί η ειρήνη στο Μπουρούντι εξαρτάται απόλυτα από την επίτευξη μίας συμφωνίας για την κατανομή της εξουσίας μεταξύ Tutsi και Hutu.

<SPEAKER ID=99 LANGUAGE="ES" NAME="Sauquillo Pιrez del Arco">
Κύριε Πρόεδρε, θα ήθελα να υποβάλω μια προφορική τροπολογία στην πρόταση ψηφίσματος που πρόκειται να ψηφίσουμε. Πρόκειται για την παράγραφο 7, όπου αναφέρεται ότι το Ευρωπαϊκό Κοινοβούλιο χαιρετίζει την αποκατάσταση του Εθνικού Κοινοβουλίου και την άρση της απαγόρευσης επί των πολιτικών κομμάτων, που αποτελούν θετικό μεν, πλην ανεπαρκές βήμα για την αποκατάσταση της συνταγματικής νομιμότητας. Το σημείο αυτό θα πρέπει να απαλειφθεί διότι, κατά πρώτο λόγο -σύμφωνα με πληροφορίες που προέρχονται άμεσα από τις δημοκρατικές πολιτικές δυνάμεις του Μπουρούντι- είναι αναληθές ότι έχουν αρθεί οι απαγορεύσεις εναντίον των πολιτικών κομμάτων. Πρόκειται για μια απόπειρα του καθεστώτος να προσεταιριστεί κοινοβουλευτικούς της αντιπολίτευσης. Κατά δεύτερο λόγο, και αυτό είναι πρωταρχικό, υπάρχει ένας μόνον τρόπος να προχωρήσει η αποκατάσταση της συνταγματικής νομιμότητας μετά από ένα πραξικόπημα. Και ο τρόπος αυτός είναι να επιστραφεί η σφετερισθείσα εξουσία σε εκείνους που ανήκει συνταγματικά, δημοκρατικά και νόμιμα. Εν προκειμένω, το πρόσωπο αυτό είναι ο Πρόεδρος Ntibantunganya, ο οποίος έχει καταφύγει σε μια δυτική Πρεσβεία και η οικογένειά του βρίσκεται έξω από τη χώρα.
<P>
Οποιαδήποτε άλλη φόρμουλα που δε θα συνίσταται στην επαναφορά στην εξουσία των ανατραπέντων αρχών ή στην διεξαγωγή ελεύθερων εκλογών -όπως αυτή η κάτι περισσότερο από ύποπτη αποκατάσταση του Εθνικού Κοινοβουλίου- δεν αποτελεί παρά μια αδέξια απόπειρα νομιμοποίησης του πραξικοπήματος, εναντίον του οποίου ακριβώς αποφαινόμαστε. Το Εθνικό Κοινοβούλιο αποκαταστάθηκε -και διαβάζω κατά λέξη το ανακοινωθέν του πραξικοπηματικού καθεστώτος- μέσα στα νόμιμα πλαίσια του μεταβατικού θεσμικού συστήματος. Πιστεύω ότι είναι αρκετά εύγλωττα τα όσα λένε οι πραξικοπηματίες σχετικά με την αποκατάσταση του Εθνικού Κοινοβουλίου.
<P>
Στην Ευρώπη συνηθίζουμε, όσον αφορά την Αφρική, να ενδίδουμε στον πειρασμό να αποδεχόμαστε τις πλασματικές δημοκρατίες ως κάτι μοιραίο και αναπόφευκτο. Αν χειροκροτούμε τεχνάσματα όπως αυτό, όπου ένας δικτάτορας φιλοδοξεί να καταστήσει υποχείριά του τους θεσμούς που θεωρούνται εκ φύσεως δημοκρατικοί, θα συμβάλλουμε στο να μεγαλώσει ο κατάλογος των χωρών με καθεστώτα που μας προκαλούν αποστροφή στην Ευρώπη, αλλά τα οποία κυνικά αποδεχόμαστε για την Αφρική.
<P>
Για όλους αυτούς τους λόγους, προτείνω την απάλειψη της παραγράφου 7, ακριβώς όπως διατυπώνεται στην πρόταση κοινού ψηφίσματος.
<P>
Θα ήθελα εξάλλου να επισημάνω ότι αυτό το Κοινοβούλιο θα έχει την επόμενη εβδομάδα την ευκαιρία να εφαρμόσει τις αρχές που υπερασπιζόμαστε πέρα από μια απλή έγκριση ψηφίσματος. Συνέρχεται η Συνέλευση Ίσης Εκπροσώπησης ΑΚΕ-ΕΕ. Ελπίζω ότι, και θέλω οπωσδήποτε να το ζητήσω από αυτό το βήμα, οι εκπρόσωποι του Μπουρούντι θα είναι πραγματικά οι νόμιμοι κοινοβουλευτικοί αντιπρόσωποι, των οποίων η θητεία βασίζεται στις εκλογές του 1993, και όχι οι διπλωματικοί απεσταλμένοι ενός καθεστώτος το οποίο η Ευρωπαϊκή Ένωση δεν θα πρέπει να αναγνωρίζει.
<P>
Στο Μπουρούντι διεξάγεται σφαγή εν ονόματι της εθνοκάθαρσης, αυτής της ιδέας που καθόρισε την επέμβαση στη Βοσνία. Στο Μπουρούντι έχουν δολοφονηθεί μετά το πραξικόπημα της 25ης Ιουλίου, οπότε ο Buyoya κατέλαβε την εξουσία, περισσότερα από 7.000 άτομα, μεταξύ των οποίων ο Αρχιεπίσκοπος, Σεβασμιότατος Ruhuna, τον οποίο είχα την τιμή να γνωρίσω και να συνομιλήσω μαζί του για το Μπουρούντι. Η κατάσταση βίας που κυριαρχεί στο Μπουρούντι όχι μόνο δεν περιορίστηκε, αλλά εντάθηκε. Η μοναδική λύση είναι να υποστηρίξουμε τον Julius Nyerere, τους Αφρικανούς ηγέτες και την ΟΑΕ στις προσπάθειες που καταβάλλουν προκειμένου να εξευρεθεί μια λύση στη σοβαρή κρίση που διέρχεται το Μπουρούντι και ολόκληρη η περιοχή των Μεγάλων Λιμνών.

<SPEAKER ID=100 NAME="Πρόεδρος">
Ευχαριστώ πολύ, κυρία Sauquillo.
<P>
Παρακολούθησα την παρέμβασή σας με το ενδιαφέρον που αξίζουν πάντοτε τα λεγόμενά σας, και οφείλω να σας υπενθυμίσω ότι η πρόταση προφορικής τροπολογίας που υποβάλατε θα εξεταστεί σύμφωνα με τον Κανονισμό την ώρα των ψηφοφοριών η οποία, όπως θα υπενθυμίσω κατά το πέρας της συζήτησης, θα διεξαχθεί σήμερα το απόγευμα στις 5.30 μ.μ.

<SPEAKER ID=101 LANGUAGE="EN" NAME="Andrews">
Κύριε Πρόεδρε, χθες ακούσαμε από την προεδρία της Ευρωπαϊκής Ένωσης διάφορες ανοησίες για το ζήτημα του Ιράκ και της Τουρκίας. Σήμερα, είμαι βέβαιος ότι η Επιτροπή και η προεδρία της Ένωσης θα έχουν συνειδητοποιήσει ότι το Κοινοβούλιο δεν επιθυμεί πλέον να ακούσει ανοησίες για το ζήτημα του Μπουρούντι.
<P>
Η τραγωδία του Μπουρούντι συνεχίζεται με πλήρη περιφρόνηση των ανθρωπίνων δικαιωμάτων, συνοπτικές εκτελέσεις και σφαγή χιλιάδων ανθρώπων επί μακρά χρονική περίοδο. Δεν υπάρχει εμπάργκο στην εισαγωγή εξοπλισμών στην περιοχή αυτή. Μαζί με την κ. Baldi και άλλα μέλη της ομάδας μου, απευθύναμε έκκληση για την κήρυξη εμπάργκο εξοπλισμών στην περιοχή, λόγω της κλίμακας των δολοφονιών και των παραβιάσεων των ανθρωπίνων δικαιωμάτων, η οποία είναι πράγματι τρομακτική.
<P>
Ζητώ από τον Επίτροπο, στον πρόσωπο του οποίου και στην ικανότητά του να επιτυγχάνει πράγματα στην Επιτροπή έχω προσωπικά μεγάλη εμπιστοσύνη, να πιέσει για την κήρυξη ενός τέτοιου εμπάργκο στην περιοχή. Θα ήθελα επίσης να ζητήσω από τον Επίτροπο να ξανασκεφθεί την όλη κατάσταση όσον αφορά τον Οργανισμό Αφρικανικής Ενότητας και την επιθυμία του να παρέμβει ευθέως στην εκεί κατάσταση για την επιβολή ειρήνης και σταθερότητας, στο μέτρο που αυτό μπορεί να επιτευχθεί.
<P>
Η συνεχιζόμενη αστάθεια στο Μπουορούντι, μαζί με την κλιμάκωση των μαχών, έφθασε στα όρια και η Ευρωπαϊκή Ένωση δεν μπορεί πλέον να μην αναλαμβάνει δεσμεύσεις προς την κατεύθυνση της εξεύρεσης λύσης γι' αυτό το συγκεκριμένο πρόβλημα. Ένα συγκεκριμένο πρόβλημα, κύριε Επίτροπε, είναι ένα εμπάργκο όπλων - όχι μόνον στο Μπουρούντι - αλλά ας αρχίσουμε με το Μπουρούντι και στη συνέχεια ας εξετάσουμε πώς μπορούμε να επιτύχουμε έλεγχο των εξοπλισμών που προέρχονται από την Ευρωπαϊκή Ένωση και συμβάλλουν στις τρομερά λυπηρές καταστάσεις που βλέπουμε να συμβαίνουν στο Μπουρούντι, στη Ρουάντα και σε άλλες περιοχές.

<SPEAKER ID=102 LANGUAGE="NL" NAME="Bertens">
Κύριε Πρόεδρε, η Ομάδα των Φιλελευθέρων καταδικάζει το πραξικόπημα που έλαβε χώρα στο Μπουρούντι, το οποίο οδήγησε σε περαιτέρω κλιμάκωση της βίας. Είναι απόλυτη ανάγκη να υπάρξει μία σταθερή και δημοκρατική εξουσία μέσω της οποίας θα τεθεί επιτέλους υπό έλεγχο ο στρατός και θα παραπεμφθούν στη δικαιοσύνη οι υπεύθυνοι των βιαιοπραγιών. Για το λόγο αυτό πρέπει να αρχίσει το συντομότερο δυνατό ένας διάλογος με τη συμμετοχή όλων των ενδιαφερομένων, πράγμα που υπέδειξε ήδη και η κ. Aelvoet.
<P>
Η Ομάδα των Φιλελευθέρων επιδοκιμάζει, συνεπώς, την πίεση που ασκείται εκ μέρους της διεθνούς κοινότητας στο νέο καθεστώς. Στις μεθόδους που χρησιμοποιούνται θα πρέπει να συμπεριληφθεί και η επιβολή εμπάργκο στα όπλα και τα πυρομαχικά. Είναι το λιγότερο που μπορεί να γίνει προκειμένου να αποφευχθεί μία νέα κλιμάκωση της διένεξης. Το εμπάργκο πρέπει βεβαίως να ισχύει και για το Ζα?ρ, το οποίο πρέπει να υποχρεωθεί να πάψει να υποστηρίζει τις συμμορίες εξτρεμιστών.
<P>
Η διεθνής κοινότητα δεν μπορεί να παραμείνει άπραγη. Οι μεσολαβητικές προσπάθειες δεν πρόκειται να επιτύχουν παρά μόνο με την εγκατάσταση στο Μπουρούντι μίας διεθνούς ειρηνευτικής δύναμης. Η πρόταση του κ. Boutros Ghali μπορεί να γίνει σύντομα πραγματικότητα, εφόσον ορισμένες αφρικανικές χώρες δήλωσαν ότι είναι διατεθειμένες να συμμετάσχουν στη δύναμη αυτή. Για το λόγο αυτό θα ήθελα να απευθύνω έκκληση προς το Συμβούλιο να ζητήσει από τους Ευρωπαίους μέλη του Συμβουλίου Ασφαλείας να υποστηρίξουν αυτή την ιδέα.

<SPEAKER ID=103 LANGUAGE="IT" NAME="Amadeo">
Κύριε Πρόεδρε, η αντιπροσωπεία της Εθνικής Συμμαχίας συμφωνεί με το περιεχόμενο του σχεδίου ψηφίσματος και συνεπώς θα το υπερψηφίσει. Αναρωτιόμαστε εντούτοις ποια θα είναι η αποτελεσματικότητά του εάν κατόπιν η Ευρώπη δεν έχει ενιαία φωνή και συλλογικές αντιδράσεις εμπρός στις ανθρώπινες τραγωδίες που συμβαίνουν παντού σε ολόκληρο τον κόσμο.
<P>
Έχω την εντύπωση ότι οι αφρικανικοί λαοί, μετά την εγκατάλειψη των κομμουνιστικών ουτοπιών από τις ηγετικές τάξεις και προφανώς απογοητευμένοι από το πολιτικό και πολιτισμικό μήνυμα που έρχεται από τη Δύση, έχουν επικίνδυνα αρχίσει να γλιστρούν προς μία φυλετική ιδεολογία.
<P>
Ας προστεθεί ότι το βήμα από το οποίο εκτοξεύουμε αναθέματα και μαθήματα εν ονόματι αυτών των αρχών έχει αρχίσει να κλονίζεται μετά από τις εθνοτικές τραγωδίες και τις εθνοτικές διαρέσεις που διαπιστώθηκαν στην ίδια την καρδιά της Ευρώπης, και η αποσχητική προσπάθεια εκ μέρους της Λέγκας στην Ιταλία θα μπορούσε να μας οδηγήσει προς αυτή την κατεύθυνση.
<P>
Μια στάλα ρεαλισμού και συγκεκριμένης προσέγγισης δεν θα έβλαπτε συνεπώς. Και, εάν θέλουμε να είμαστε ρεαλιστές, τι μπορούμε να κάνουμε εμείς, οι ευρωπαίοι βουλευτές; Την επόμενη εβδομάδα, στο Λουξεμβούργο, θα συνεδριάσει η Ισομερής Συνέλευση ΑΚΕ-ΕΕ, και ακριβώς με αυτή την ευκαιρία θα μπορούσαμε να λάβουμε κάποια μέτρα οικονομικών κυρώσεων που ίσως να πετύχουν περισσότερα αποτελέσματα από χίλιες πομπώδεις διακηρύξεις.

<SPEAKER ID=104 NAME="Pinheiro">
Κύριε Πρόεδρε, κυρίες κια κύριοι βουλευτές, η Επιτροπή συνεχίζει, προφανώς, να ανησυχεί ιδιαίτερα για την παρούσα κατάσταση στο Μπουρούντι και δεν μπορεί να μην εκφράσει, για άλλη μια φορά, τη λύπη της ειδικά για την πρόσφατη δολοφονία του Αρχιεπισκόπου του Citega. Συμμεριζόμαστε την άποψη των αξιότιμων βουλευτών ότι η μοναδική λύση για τα προβλήματα του Μπουρούντι βρίσκεται στον ίδιο το λαό του. 'Ετσι, πρέπει να γίνουν διαπραγματεύσεις μεταξύ όλων των μερών που εμπλέκονται στη σύγκρουση, επιδιώκοντας να εγκατασταθεί ένα σύστημα που θα είναι σταθερό και ορθό για όλα τα άτομα, όλων των εθνοτικών ομάδων, και είναι σημαντικό να συνεχίσουμε να παροτρύνουμε όλα τα μέρη να θέσουν τέρμα στον πόλεμο και να αρχίσουν να μιλούν για ειρήνη.
<P>
Η Επιτροπή έχει αναφέρει, σε διάφορες ευκαιρίες, ότι είναι έτοιμη να κάνει ό, τι είναι δυνατό με σκοπό να στηρίξει την ανοικοδόμηση του Μπουρούντι σε συνεργασία με τα γειτονικά κράτη, ενδιαφερόμενους διεθνείς οργανισμούς και άλλους χορηγούς. Θεωρούμε, προφανώς, τη δυνατότητα να συμβάλουμε για τη χρηματοδότηση παρατηρητών της ειρήνης και των δικαιωμάτων του ανθρώπου ως ένα σημαντικό μέτρο στο πλαίσιο της ειρηνευτικής διαδικασίας. Θέλουμε επίσης να συνεχίσουμε να συνεργαζόμαστε με σκοπό να υπάρξει εθνικός διάλογος, να αποκατασταθεί το σύνταγμα και το νομικό σύστημα, καθώς επίσης και να προετοιμαστεί μία δέσμη μέτρων αποκατάστασης και αναπτυξιακής βοήθειας, στο βαθμό που το επιτρέπουν οι περιστάσεις.
<P>
Αλλά είναι σημαντικό να αναφερθεί ότι αφού, σε διάφορα φόρουμ, απευθύναμε έκκληση προκειμένου οργανισμοί όπως ο Οργανισμός Αφρικανικής Ενότητας ή υποπεριφερειακοί οργανισμοί να αναλάβουν δραστήριο και πρωταρχικό ρόλο στη συζήτηση των προβλημάτων της νοτίως της Σαχάρας Αφρικής, έχουμε τώρα μία ευκαιρία, την οποία πρέπει να εκμεταλλευτούμε, να υποστηρίξουμε την ομάδα γειτονικών χωρών που, αφού συναντήθηκαν στην Arusha, έλαβαν σημαντικές και θα έλεγα μάλιστα θαρραλέες αποφάσεις με σκοπό την αποκατάσταση της συνταγματικής νομιμότητας. Γι'αυτό και η Ευρωπαϊκή 'Ενωση υποστηρίζει αναμφισβήτητα τη διαδικασία και τους προσανατολισμούς που χάραξαν οι αφιρκανοί αρχηγοί κρατών της περιοχής και το πράττει τόσο με τις δηλώσεις της όσο και με τη σημαντική δράση του ειδικού απεσταλμένου της, του κ. Aldo Ajello, ειδικού απεσταλμένου της Ευρωπαϊκής 'Ενωσης για τις Μεγάλες Λίμνες.
<P>
Θα ήθελα ακόμη να υπογραμμίσω ότι, παρά τις τρομακτικές σκηνές που φθάνουν σε μας κάθε μέρα από το Μπουρούντι, υπάρχουν παρόλα αυτά ορισμένα σημάδια ελπίδας. Δεν μπορώ να μην αναφέρω στο Κοινοβουλιο ότι με ενθάρρυνε, κατά κάποιον τρόπο, η είδηση πως ορισμένες εξτρεμιστικές ομάδες του Μπουρούντι έχουν κάνει ορισμένες ανιχνευτικές επαφές, στη Ρώμη, μέσω της Κοινότητας του Santo Egidio, κοινότητα η οποία διαδραμάτισε αποφασιστικό ρόλο στη ειρηνευτική διαδικασία στη Μοζαμβίκη. Είναι προκαταρκτικές επαφές, αλλά είναι ένα φώς στο βάθος του τούνελ και δεν είναι, προφανώς, εναντίον των υπόλοιπων διαδικασιών που έχουν αναπτυχθεί με πιο επίσημο τρόπο αλλά εκ παραλλήλου και, πιθανότατα, κατά τρόπο συμπληρωματικό και χρήσιμο.
<P>
Θα υπογραμμίσω επίσης, αν μου επιτρέπετε, κύριοι βουλευτές και κύριε Πρόεδρε, ότι το ζήτημα του εμπάργκο όπλων έχει ήδη συζητηθεί σε διάφορα φόρουμ. Η Επιτροπή δεν απέκρυψε ποτέ τη συμπάθειά της για αυτό το εμπάργκο αλλά θα ήθελα να υπογραμμίσω ότι, μετά τις κυρώσεις που εφαρμόζονται, το εμπόριο όπλων είναι, τη στιγμή αυτή, φύσει αδύνατο στο βαθμό που δεν υπάρχει δυνατότητα να γίνουν σημαντικές υλικές κινήσεις διαμέσου των συνόρων. Πιστεύω, ωστόσο, ότι κατά τη διάρκεια της Γενικής Συνέλευσης των Ηνωμένων Εθνών και των συναντήσεων που θα πραγματοποιηθούν, νομίζω την επόμενη εβδομάδα, στη Νέα Υόρκη, αυτό είναι ένα από τα σημεία της ημερήσιας διάταξης των επαφών, τόσο με τους εταίρους μας, κυρίως τους Αμερικάνους, όσο και, προφανώς, με τους Αφρικανούς εταίρους μας, ότι είναι ένα από τα σημεία της ημερήσιας διάταξης που θα συζητηθούν και ελπίζω ότι από αυτή την εβδομάδα στη Νέα Υόρκη θα μπορέσουν να προκύψουν νέοι προσαναντολισμοί και μία ενιαία φωνή. Ολοκληρώνω, κύριε Πρόεδρε, λέγοντας ότι, για άλλη μία φορά, το Ευρωπαϊκό Κοινοβούλιο βάζει το δάχτυλο στην πληγή σε σχέση με ορισμένα επίκαιρα θέματα στο ζήτημα του Μπουρούντι και θα είμαι πολύ ικανοποιημένος με την έγκριση αυτού του ψηφίσματος.

<SPEAKER ID=105 NAME="Πρόεδρος">
Ευχαριστώ πολύ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί στις 5.30 μ.μ.

<SPEAKER ID=106 NAME="Πρόεδρος">
Η ημερήσια διάταξη προβλέπει την κοινή συζήτηση των εξής προτάσεων ψηφίσματος:
<P>
Μόνιμο Διεθνές Ποινικό Δικαστήριο
<P>
Β4-0992/96 των κ.κ. Bertens και de Vries, εξ' ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, σχετικά με τη σύσταση του Μόνιμου Διεθνούς Ποινικού Δικαστηρίου·-Β4-1021/96 του κ. Dell'Alba και άλλων, εξ' ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τη θέσπιση του Μόνιμου Διεθνούς Ποινικού Δικαστηρίου·Β4-1042/96 του κ. Kouchner, εξ' ονόματος της Ομάδας του Ευρωπαϊκού Σοσιαλιστικού Κόμματος, σχετικά με τη θέσπιση του Μόνιμου Διεθνούς Ποινικού Δικαστηρίου·
<P>
Β4-1050/96 της κ. Aglietta και άλλων, εξ' ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη θέσπιση του Μόνιμου Διεθνούς Ποινικού Δικαστηρίου·-Β4-1059/96 της κ. Sierra Gonzαlez και άλλων, εξ' ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, σχετικά με τη σύσταση ενός Μόνιμου Διεθνούς Ποινικού Δικαστηρίου·-Β4-1060/96 της κ. Lenz και άλλων, εξ' ονόματος της Ομάδας του Ευρωπαϊκού Λαϊκού Κόμματος, σχετικά με το Διεθνές Δικαστήριο εγκλημάτων κατά της ανθρωπότητας·Ινδονησία
<P>
Β4-0997/96 της κ. Gredler και άλλων, εξ' ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, σχετικά με την κατάσταση στην Ινδονησία·-Β4-1011/96 του κ. Moorhouse και άλλων, εξ' ονόματος της Ομάδας του Ευρωπαϊκού Λαϊκού Κόμματος, σχετικά με την επιδείνωση της καταστολής στην Ινδονησία·-Β4-1031/96 του κ. Ribeiro και άλλων, εξ' ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, σχετικά με τα ανθρώπινα δικαιώματα στην Ινδονησία·-Β4-1041/96 του κ. Vandemeulebroucke και άλλων, εξ' ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την κατάσταση των ανθρωπίνων δικαιωμάτων στην Ινδονησία·-Β4-1048/96 του κ. Telkδmper και άλλων, εξ' ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την Ινδονησία·Β4-1075/96 του κ. Newens και άλλων, εξ' ονόματος της Ομάδας του Ευρωπαϊκού Σοσιαλιστικού Κόμματος, σχετικά με τα ανθρώπινα δικαιώματα στην Ινδονησία·
<P>
Alexander Nikitin
<P>
Β4-0995/96 του κ. Eisma και άλλων, εξ' ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, σχετικά με τη σύλληψη, κράτηση σε φυλακή και παραπομπή σε δίκη του Alexander Nikitin·-Β4-1020/96 του κ. Mamθre, εξ' ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την κράτηση του Alexander Nikitin από την FSB και την παραπομπή του σε δίκη·-Β4-1036/96 της κ. Gonzαlez Αlvarez, εξ' ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, σχετικά με την περίπτωση του Alexander Nikitin·-Β4-1046/96 του κ. Hautala και άλλων, εξ' ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τον Alexander Nikitin·Ρουμανία
<P>
Β4-1057/96 του κ. Vinci και άλλων, εξ' ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, σχετικά με την καταστολή της ομοφυλοφιλίας στη Ρουμανία·-Β4-1063/96 του κ. Ripa di Meana και άλλων, εξ' ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη θέσπιση σκληρότερων ποινών κατά των ομοφυλοφίλων στη Ρουμανία·-Β4-1081/96 των κ.κ. Dupuis και Pradier, εξ' ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την επιδείνωση των διακρίσεων εναντίον των ομοφυλοφίλων στη Ρουμανία·Κολομβία
<P>
Β4-1049/96 της κ. Mόller και άλλων, εξ' ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την παραβίαση των ανθρωπίνων δικαιωμάτων στην Κολομβία·-Β4-1053/96 της κ. Gonzαlez Αlvarez και άλλων, εξ' ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, σχετικά με τα ανθρώπινα δικαιώματα στην Κολομβία.Ξεκινάμε με τη συζήτηση σχετικά με τη σύσταση του Μόνιμου Διεθνούς Ποινικού Δικαστηρίου.
<P>
Μόνιμο Διεθνές Ποινικό Δικαστήριο

<SPEAKER ID=107 LANGUAGE="NL" NAME="Bertens">
Πρόεδρε, η Ομάδα των Φιλελευθέρων υπήρξε ανέκαθεν υπέρμαχος της σύστασης ενός μονίμου διεθνούς ποινικού δικαστηρίου. Πρέπει να υπάρξει μέριμνα για την σε διεθνές επίπεδο προάσπιση των θεμελιωδών δικαιωμάτων του ανθρώπου καθώς και για την τιμωρία των παραβάσεων. Τα διεθνή ad hoc δικαστήρια για τη Ρουάντα και την πρώην Γιουγκοσλαβία κάνουν καλή δουλειά, ωστόσο είναι καιρός να δημιουργηθεί ένα μόνιμο όργανο. Κατ'αυτό τον τρόπο θα μπορούσε να εξοικονομηθεί ο χρόνος που χάνεται κάθε φορά που πρέπει να συσταθεί ένα ad hoc δικαστήριο και να περιοριστούν ενδεχομένως και οι σχετικές δαπάνες.
<P>
Ευτυχώς, σημειώνεται σημαντική πρόοδος και η προπαρασκευαστική επιτροπή για την κατάρτιση των καταστατικών ολοκλήρωσε τις εργασίες της και ζήτησε για το τέλος του 1998 τη σύγκληση Διπλωματικής Διάσκεψης με στόχο τη σύσταση του δικαστηρίου. Ωστόσο, πρέπει ακόμη να συμβούν πολλά στα οποία η Ένωση πρέπει να πρωτοστατήσει.
<P>
Προκειμένου να είναι σε θέση να ασκεί τη μέγιστη δυνατή επιρροή, η Ένωση πρέπει να λάβει μία κοινή θέση, όσο το δυνατόν γρηγορότερα, όσον αφορά την ανάγκη να δημιουργηθεί ένα παρόμοιο δικαστήριο και να προβάλει τη θέση αυτή στην επόμενη Γενική Συνέλευση των Ηνωμένων Εθνών. Στη συνέλευση αυτή η Ένωση πρέπει να ταχθεί υπέρ της ανανέωσης της εντολής της προπαρασκευαστικής επιτροπής και να ζητήσει τη σύγκληση Διπλωματικής Διάσκεψης πριν από το τέλος του 1998.
<P>
Σε περίπτωση που τα κράτη μέλη δράσουν από κοινού μπορούν να ασκήσουν σημαντική επιρροή. Αυτό είναι κάτι που γνωρίζουμε και που αποτελεί τη βασική ιδέα της κοινής εξωτερικής πολιτικής και πολιτικής ασφάλειας, με την οποία συμφωνούν όλοι. Είναι λοιπόν καιρός να υλοποιηθεί η ιδέα αυτή από τα κράτη μέλη, πράγμα που πρέπει οπωσδήποτε να συμβεί στην περίπτωση της προστασίας των θεμελιωδών δικαιωμάτων του ανθρώπου και της τιμωρίας των εγκλημάτων κατά της ανθρωπότητας.

<SPEAKER ID=108 LANGUAGE="IT" NAME="Dell'Alba">
Κύριε Πρόεδρε, κύριε επίτροπε, κύριοι συνάδελφοι, θεωρώ ιδιαίτερα σημαντική τη σημερινή συζήτηση, αυτή τη θέληση του Κοινοβουλίου, που για τρίτη φορά σε τρία χρόνια, ζητά υψώνοντας τη φωνή του, να προωθήσει η Ευρωπαϊκή Ένωση, όπως είχε γίνει ήδη από την αρχή, τη διαδικασία θέσπισης του Διεθνούς Ποινικού Δικαστηρίου.
<P>
Επίτροπε Pinheiro, γνωρίζετε πολύ καλά ότι στον ΟΗΕ, στη διάρκεια των προπαρασκευαστικών συνεδριάσεων για τον καθορισμό της θέσης της Ευρωπαϊκής Ένωσης, είχε τεθεί, μεταξύ των άλλων θεμάτων της ημερήσιας διάταξης, και το πρόβλημα του Διεθνούς Δικαστηρίου. Η έκτη επιτροπή των Ηνωμένων Εθνών θα κληθεί το Νοέμβριο να αποφασίσει, μετά από δύο αιτήσεις που έχει υποβάλει η Προπαρασκευαστική Επιτροπή. Η μία αφορούσε την ανανέωση της εντολής για την περαίωση των εργασιών όσον αφορά το καταστατικό, ενώ η άλλη είναι μία πολύ σημαντική πολιτική αίτηση και αφορά την απόφαση για τη σύγκληση, σε κάθε περίπτωση, εντός του 1998, της Διάσκεψης, απόφαση που θα πρέπει να ληφθεί εντός του έτους.
<P>
Το Κοινοβούλιο ζητά συνεπώς από την Ευρωπαϊκή Ένωση, από την Ιρλανδική Προεδρία, από την Επιτροπή -και γι αυτό το λόγο απευθύνομαι σε εσάς, κύριε επίτροπε, ελπίζοντας να υπάρξει μία θετική απάντηση- να ενεργήσετε σύμφωνα με τις αρμοδιότητές σας και να καταβάλετε κάθε δυνατή προσπάθεια για την εναρμόνιση των θέσεων της Ευρωπαϊκής Ένωσης ώστε οι 15 χώρες να μπορούν να εκφράζονται με μία φωνή.
<P>
Ζητήσαμε τη διεξαγωγή της σημερινής συζήτησης, παρουσιάσαμε το σχέδιο ψηφίσματος, διότι όλοι γνωρίζουμε ότι δύο τουλάχιστον χώρες έχουν ακόμη επιφυλάξεις, χώρες που είχαν ενεργήσει για τη θέσπιση των δικαστηρίων ad hoc και που έχουν, τουλάχιστον η μία από αυτές, προωθήσει μάλιστα την ίδια την ιδέα του διαρκούς δικαστηρίου. Το γεγονός αυτό μας ανησυχεί, αλλά ελπίζουμε ότι με τη βοήθεια της Επιτροπής, το Συμβούλιο θα θελήσει να λάβει αυτή τη σημαντική απόφαση.

<SPEAKER ID=109 LANGUAGE="DE" NAME="Mόller">
Κύριε Πρόεδρε, κυρίες και κύριοι, σ' αυτή τη συζήτηση μ' ενδιαφέρει το θέμα της αξιοπιστίας του Σώματός μας. Τασσόμαστε υπέρ ενός διεθνούς ποινικού δικαστηρίου, αλλά πριν από τις καλοκαιρινές διακοπές, δυστυχώς, δεν ήμασταν σε θέση να διαθέσουμε χρήματα για το αναγκαίο έργο του δικαστηρίου - το οποίο προς το παρόν ασχολείται με το να αναζητεί στοιχεία για τα εγκλήματα πολέμου στην πρώην Γιουγκοσλαβία. Αν πράγματι θέλει το Σεβαστό Σώμα μας να υπάρξει μια διεθνής ποινική δίωξη γι' αυτού του είδους τα εγκλήματα πολέμου και τα εγκλήματα κατά της ανθρωπότητας, τότε δεν μπορούμε να αποποιηθούμε της οικονομικής ευθύνης τέτοιων σχεδίων. Γι' αυτό παρακαλώ το Σώμα, στη διαδικασία Notenboom, όπως και στον μελλοντικό προϋπολογισμό για το 1997, να υποστηρίξει τις αιτήσεις της Ομάδας των Πρασίνων και της Ομάδας ARE, και να ζητήσει την κάλυψη των δαπανών για το έργο του διεθνούς δικαστηρίου, για την πρώην Γιουγκοσλαβία. Πού είναι η αξιοπιστία μας, αν πολιτικά μεν θέλουμε ένα πράγμα, ωστόσο, από την άλλη μεριά, το παρεμποδίζουμε μη διαθέτοντας τους αναγκαίους πόρους;

<SPEAKER ID=110 LANGUAGE="IT" NAME="Pettinari">
Κύριε Πρόεδρε, ελπίζω, όπως έλεγε και ο κ. Dell'Alba, ότι θα ζητήσουμε, υψώνοντας τη φωνή μας, τη θέσπιση ενός στρατιωτικού δικαστηρίου διότι διαφορετικά κινδυνεύουμε να ζητάμε και να μην υπάρχει ανταπόκριση. Πιστεύω ότι πράγματι θα πρέπει να υπάρχει στη διάθεση της διεθνούς κοινότητας αυτό το διαρκές ποινικό δικαστήριο που να είναι σε θέση να δικάζει τα εγκλήματα κατά της ανθρωπότητας.
<P>
Θα πρέπει να ληφθούν μέτρα εναντίον αυτής της δικαστικής και πολιτικής ατιμωρησίας που πετυχαίνουν οι ένοχοι γενοκτονιών. Παραδείγματος χάρη, στην πρώην Γιουγκοσλαβία και στη Ρουάντα έχουν βίαια πληγεί η ανθρώπινη αξιοπρέπεια και οι βάσεις της πολιτισμένης συμβίωσης και μόνο μία παγκόσμια νομική αρχή, ένα διεθνές δικαστήριο με διεθνείς δικαστικούς, μπορεί να εξασφαλίσει την απόδοση δικαιοσύνης. Γι αυτό το λόγο το Συμβούλιο και η Επιτροπή θα πρέπει να επεξεργασθούν μία κοινή δράση στα πλαίσα της Συνθήκης του Μάαστριχτ για να μπορέσει η Ευρώπη να υποστηρίξει την προπαρασκευαστική επιτροπή των Ηνωμένων Εθνών για τη θέσπιση αυτού του διεθνούς ποινικού δικαστηρίου.
<P>
Επισημαίνω, σχετικά με αυτό το θέμα, και ας το λάβει υπόψη της η Επιτροπή, ότι η χώρα μου, η ιταλική κυβέρνηση, έχει καταστήσει γνωστό ότι είναι έτοιμη να φιλοξενήσει την πληρεξούσια διπλωματική διάσκεψη.

<SPEAKER ID=111 LANGUAGE="EN" NAME="Banotti">
Κύριε Πρόεδρε, για μια στιγμή νόμισα ότι μας ξεχάσατε. Εξ ονόματος της Ομάδας μας και της κ. Lenz, η οποία δυστυχώς δεν μπορεί να είναι παρούσα, λαμβάνω το λόγο για να εκφράσω την πλήρη υποστήριξή μας προς αυτό το ψήφισμα. Πιστεύω ότι πρέπει να αποκτήσουμε συνεκτική προσέγγιση γι' αυτά τα διεθνή εγκλήματα πολέμου και ότι δεν πρέπει να υπάρξει καταφύγιο για εκείνους που τα διαπράττουν.
<P>
Θα ήθελα επίσης να πω ότι προσωπικά χαίρω ιδιαίτερα για το ότι το ψήφισμα περιλαμβάνει καταδίκη της θανατικής ποινής. Οποιαδήποτε ποινή και να αποφασίσουν τα δικαστήρια για αυτούς τους ανθρώπους, δεν νομίζω ότι η θανατική ποινή είναι σωστή. Θεωρώ απαραίτητο να το πω αυτή τη στιγμή, διότι ακούγονται πολλές φωνές για την επιστροφή της θανατικής ποινής για ορισμένα εγκλήματα και χαίρω πράγματι για το ότι το ψήφισμα περιλαμβάνει καταδίκη της.
<P>
Ινδονησία.

<SPEAKER ID=112 LANGUAGE="PT" NAME="Costa Neves">
Κύριε Πρόεδρε, κύριε Επίτροπε Deus Pinheiro, συνάδελφοι, με δραματική συχνότητα το Ευρωπαϊκό Κοινοβούλιο καταγγέλλει και καταδικάζει την πλήρη έλλειψη σεβασμού της Ινδονησίας απέναντι στα ανθρώπινα δικαιώματα. Κάθε φορά που επανερχόμαστε στο θέμα η καταστάση επιδεινώνεται, και όχι μόνο στο Ανατολικό Τιμόρ. Τί περισσότερο πρέπει να συμβεί για να σταματήσουν οι πωλήσεις όπλων στη χώρα αυτή, κυρίως εκ μέρους των κρατών μελών της Ευρωπαϊκής 'Ενωσης; Δεν πρόκειται για δραστηριότητα με βάση τον πολιτικό ρεαλισμό: πρόκειται για παροχή μέσων για την καταστολή. Και τί να πουμε για τα λόγια που διατυπώνονται, από συνεδρίαση σε συνεδρίαση, υπέρ του σεβασμού των ανθρωπίνων δικαιωμάτων και που τα ακολουθούν εκδηλώσεις εκτίμησης; Είναι ορθές οι διαδοχικές τοποθετήσεις του Ευρωπαϊκού Κοινοβουλίου που καταδικάζει την κατάσταση στην Ινδονησία. Ωστόσο, ή η Ευρωπαϊκή 'Ενωση, ως συνολο, θα υιοθετήσει τη θέση του Ευρωπαϊκού Κοινοβουλίου, ή η αξιοπιστία που πιστεύω ότι αξίζουμε ασφαλώς θα κλονιστεί. Μπροστά στην κατάσταση στην Ινδονησία, πότε θα εγκριθεί μία κοινή θέση που θα επιφέρει πραγματικές συνέπειες σε επίπεδο πολιτικών και οικονομικών σχέσεων;

<SPEAKER ID=113 LANGUAGE="EN" NAME="Moorhouse">
Κύριε Πρόεδρε, λυπούμαι για το ότι απευθύνομαι και πάλι στο Σώμα σχετικά με μια εξώφθαλμη έλλειψη δημοκρατίας και ανθρωπίνων δικαιωμάτων σε τρίτη χώρα, και συγκεκριμένα στην Ινδονησία. Πρόκειται για μια χώρα που χαίρει ανθηρής οικονομίας και είναι μέλος της σημαντικής Ένωσης Χωρών της Νοτιοανατολικής Ασίας.
<P>
Αλλ' ασφαλώς, όπως γνωρίζουμε όλοι, ιδίως όσοι από εμάς λαμβάνουν μέρος σε αυτές τις συζητήσεις, τα διαπιστευτήρια αυτά δεν αποτελούν εγγύηση δημοκρατίας ή σεβασμού των ανθρωπίνων δικαιωμάτων. Η αδικαιολόγητα βίαιη επιδρομή στο αρχηγείο του Ινδονησιακού Δημοκρατικού Κόμματος, μερικές μόνον ημέρες μετά την υπουργική σύνοδο του ASEAN στη Τζακάρτα αποτελεί ένα ακόμα παράδειγμα της προσπάθειας της κυβέρνησης να καταστείλει κάθε αντιπολίτευση του καθεστώτος της στην Ινδονησία. Κατά τα γεγονότα αυτά, τραυματίστηκαν 90 άτομα και συνελήφθησαν περισσότερα από 180, τα περισσότερα από τα οποία συνεχίζουν να βρίσκονται στη φυλακή. Το Λαϊκό Δημοκρατικό Κόμμα, ένα άλλο κόμμα της αντιπολίτευσης, τέθηκε επίσης εκτός νόμου και πολλοί από τους υποστηρικτές του κρατούνται. Επιπλέον, μέλη του κινήματος υπέρ της δημοκρατίας κρατούνται σε απομόνωση λόγω της συμμετοχής τους σε ειρηνικές δραστηριότητες. Ασφαλώς, αυτό είναι ανεπίτρεπτο.
<P>
Τα ινδονησιακά μέσα μαζικής ενημέρωσης έλαβαν εντολές να προσέχουν για κομμουνιστική προπαγάνδα. Οι δυνάμεις ασφαλείας εκφόβισαν δημοσιογράφους και επικρατεί ατμόσφαιρα λογοκρισίας.
<P>
Υποστηρίζουμε ως ομάδα ότι δεν μπορούμε να κλείσουμε τα μάτια μας στην καταστολή στην Ινδονησία. Οι δομές της δημοκρατίας υπάρχουν και πρέπει να καταβληθεί κάθε δυνατή προσπάθεια για να στηριχθούν. Εφιστώ ιδίως την προσοχή στη παράγραφο 8 του κοινού ψηφίσματός μας, η οποία καλεί την Επιτροπή να εξαρτήσει τη σύναψη εμπορικών σχέσεων με το ASEAN από το σεβασμό των ανθρωπίνων δικαιωμάτων και παρακαλώ για τα σχόλια του Επιτρόπου.

<SPEAKER ID=114 LANGUAGE="PT" NAME="Ribeiro">
Κύριε Πρόεδρε, ο αγώνας για τη δημοκρατία στην Ινδονησία κατέστηε ακόμη πιο ορατό και ακόμη πιο απροκάλυπτο τον κατασταλτικό χαρακτήρα του καθεστώτος. Πρέπει να εμποδίσουμε το ενδεχόμενο η αυξανόμενη σημασία της ινδονησιακής οικονομίας και τα συμφέροντα που συνδέονται με αυτή τη δυναμική να χρησιμεύσουν ως προπέτασμα καπνού για μία πολιτική κατάσταση που η διεθνής κοινότητα δεν μπορεί να ισχυρίζεται ότι αγνοεί. Αφετέρου, είναι φυσικό σε ένα ψήφισμα σχετικά με τα ανθρώπινα δικαιώματα στην Ινδονησία να μην υπάρχει θέση για αναφορά στα ανθρώπινα δικαιώματα στο Ανατολικό Τιμόρ. Αλλά είναι απαραίτητο να θυμηθούμε ότι το ίδιο πολιτικό καθεστώς το οποίο περιορίζει τα ανθρώπινα δικαιώματα του λαού του, κάνει το ίδιο και με τρόπο ακόμη πιο βίαιο σχετικά με το λαό του Τιμόρ, με μία στρατιωτική κατοχή που διαρκεί δύο δεκαετίες, και ότι μεταξύ των ανθρωπίνων δικαιωμάτων τα οποία ποδοπατεί το ινδονησιακό καθεστώς πρέπει να περιληφθεί η αυτοδιάθεση ενός λαού που υφίσταται μία διαδικασία γενοκτονίας. Δεν το ξεχνάμε και δεν θα πάψουμε να το υπενθυμίζουμε σε κάθε ευκαιρία.

<SPEAKER ID=115 LANGUAGE="EN" NAME="Macartney">
Κύριε Πρόεδρε, όταν οι Ολλανδικές Ανατολικές Ινδίες έγιναν Ινδονησία, πολλοί από μας χάρηκαν γι' αυτό το βήμα προς την κατάργηση της αποικιοκρατίας και τη δημοκρατία. Αλλά πόσο πικρό έγινε αυτό το όνειρο και το όραμα! Οι ημέρες της Διάσκεψης του Bandung, η οποία έδωσε το σύνθημα για την απελευθέρωση, μοιάζουν να απέχουν αιώνες, διότι αυτό που έχουμε σήμερα είναι ένα κατασταλτικό καθεστώς. Αυτό δεν αποδεικνύεται μόνον από τις επιθέσεις εναντίον των ίδιων των πολιτών του, αλλά και από τη συνεχιζόμενη άρνηση του δικαιώματος αυτοδιάθεσης τόσο στο Ανατολικό Τιμόρ, όπως κατέθεσαν ήδη συνάδελφοι και έχει ήδη υπογραμμίσει με πολλές ευκαιρίες το Σώμα, όσο και στη Δυτική Παπούα και στo Δυτικό Ιριάν Τζάγια.
<P>
Πρέπει να ζητήσουμε από την Επιτροπή, όταν πιέζει την Ινδονησία - όπως θεωρούμε ότι θα κάνει - σχετικά με τα ανθρώπινα δικαιώματα, να θέσει αυτές τις συγκεκριμένες αρνήσεις του δημοκρατικού δικαιώματος αυτοδιάθεσης στην προμετωπίδα της ημερήσιας διάταξης, ούτως ώστε, όταν η Ινδονησία μπορέσει επιτέλους να επιστρέψει στη δημοκρατία, αυτές οι περιοχές να απελευθερωθούν, ακριβώς όπως επωφελήθηκε η Καταλονία και η Χώρα των Βάσκων όταν η δημοκρατία επέστρεψε στην Ισπανία.

<SPEAKER ID=116 LANGUAGE="DE" NAME="Telkδmper">
Κύριε Πρόεδρε, ύστερα απ' όσα ακούσαμε πρόσφατα από την Ινδονησία, μπορούμε να πούμε το εξής: Αυτό δεν είναι ένα δημοκρατικό κράτος, ούτε κι ένα κράτος στο οποίο να ισχύουν τα ανθρώπινα δικαιώματα. Στις 27 Ιουλίου, στρατός και παραστρατιωτικές ομάδες επιτέθηκαν στην κεντρική έδρα του Δημοκρατικού Ινδονησιακού Κόμματος, του PDI: 5 νεκροί, 24 βαριά τραυματισμένοι, και 149 τραυματίες είναι οι ελάχιστοι αριθμοί, για τους οποίους θα πρέπει να τους κατηγορήσουμε. Είμαστε αγανακτισμένοι για το ότι ειρηνικοί διαδηλωτές του Δημοκρατικού Κινήματος καταδιώχτηκαν και κατά τις επόμενες μέρες. Τουλάχιστον 100 άτομα, σύμφωνα με τα στοιχεία που έχουμε στη διάθεσή μας, συνελήφθησαν αυθαίρετα και υπόκεινται στον αντιανατρεπτικό νόμο. Δεν υπάρχει ελευθερία έκφρασης της γνώμης, ενώ, αντίθετα, διώκονται οι δημοσιογράφοι.
<P>
Η Ινδονησία δεν έχει προσχωρήσει στη διεθνή συμφωνία για τα αστικά και πολιτικά δικαιώματα. Δεν υπάρχει συμφωνία κατά των βασανιστηρίων, και γι' αυτό έχουμε μεγάλες έγνοιες. Ζητάμε τρία πράγματα: Πρώτον, την απελευθέρωση των συλληφθέντων; δεύτερον, αυτό που πάντα ζητούσαμε σχετικά με το Ανατολικό Τιμόρ και την Irian Jaya, την αναστολή κάθε στρατιωτικής βοήθειας από την Ευρώπη, και τρίτον, το να ληφθούν υπόψη τα ανθρώπινα δικαιώματα στις εμπορικές σχέσεις με το ASEAN. Η ΕΕ έχει συνάψει εμπορικές συμφωνίες, χωρίς να θίγει το θέμα των ανθρωπίνων δικαιωμάτων. Αυτό θα πρέπει να αλλάξει και πάλι εκ μέρους της Επιτροπής. Εδώ θα πρέπει να ισχύουν τα ανθρώπινα δικαιώματα. Αυτό είναι υποχρέωσή μας.

<SPEAKER ID=117 LANGUAGE="EN" NAME="Newens">
Η βίαιη καταστολή ενός ειρηνικού κινήματος υπέρ δημοκρατικών μεταρρυθμίσεων στην Ινδονησία με συλλήψεις, περιορισμούς δημοσιογράφων, τραυματισμούς και θανάτους, είναι κάτι για το οποίο το Σώμα πρέπει να αντιδράσει. Δεν πρόκειται για μεμονωμένο περιστατικό που δεν συνάδει με τις συνήθεις πολιτικές που ακολουθεί η κυβέρνηση της Ινδονησίας. Το Σώμα έχει επανειλημμένως εκφραστεί εναντίον των καταχρήσεων των ανθρωπίνων δικαιωμάτων για τις οποίες ευθύνεται η ινδονησιακή κυβέρνηση.
<P>
Το χειρότερο από όλα, τα τελευταία χρόνια, είναι η περίπτωση του Ανατολικού Τιμόρ, όπου εκτιμάται ότι έχει πεθάνει το ένα τρίτο του πληθυσμού. Ωστόσο, υπάρχουν δυστυχώς πολλά άλλα παραδείγματα κατάφωρων παραβιάσεων των ανθρωπίνων δικαιωμάτων από την ινδονησιακή κυβέρνηση σε σημαντική κλίμακα.
<P>
Το Ευρωπαϊκό Κοινοβούλιο πρέπει συνεπώς να απαιτήσει να σταματήσουν για πάντα όλες οι προμήθειες όπλων και στρατιωτικού εξοπλισμού και να καταβληθούν οι μεγαλύτερες δυνατές προσπάθειες για να αναγκαστεί η ινδονησιακή κυβέρνηση να σταματήσει την πολιτική της βίαιης σύνθλιψης κάθε διαφωνίας. Πρέπει να απελευθερωθούν όσοι βρίσκονται στη φυλακή για καθαρά πολιτικά αδικήματα, συμπεριλαμβανομένου του Muchtar Pakpathan, όπως και όσοι κατάγονται από το Ανατολικό Τιμόρ και το Ιριάν Τζάγια. Η δικαστική διαδικασία κατά της κ. Megawati Sukarnoputri πρέπει να εγκαταλειφθεί.
<P>
Αν δεν υπάρξει αλλαγή, οι ινδονησιακές αρχές πρέπει να καταλάβουν ότι η πλήρης περιφρόνηση εκ μέρους τους των διεθνών όρων για τα ανθρώπινα δικαιώματα θα έχει επιπτώσεις στις πολιτικές και οικονομικές σχέσεις μεταξύ της Ευρώπης και της ινδονησιακής κυβέρνησης, ενώ το Συμβούλιο και η Επιτροπή πρέπει να εξετάσουν προσεκτικά ποιά δράση μπορεί να αναληφθεί για το θέμα αυτό αμέσως.
<P>
Επιθυμούμε τις καλύτερες δυνατές σχέσεις με την Ινδονησία, αλλά αυτό μπορεί να επιτευχθεί μόνον βάσει πολύ σημαντικών βελτιώσεων στη σφαίρα των ανθρωπίνων δικαιωμάτων. Αυτό είναι ένα μήνυμα που πρέπει να καταστήσουμε πολύ σαφές στην ινδονησιακή κυβέρνηση.

<SPEAKER ID=118 LANGUAGE="PT" NAME="Barros Moura">
Κύριε Πρόεδρε, είναι αξιοσημείωτη η σύγκλιση που εκδηλώθηκε για άλλη μια φορά, μεταξύ των πολιτικών ομάδων για την υπεράσπιση των δικαιωμάτων του ανθρώπου στην Ινδονησία και για την απαίτηση συγκεκριμένων μέτρων εκ μέρους της Ευρωπαϊκής 'Ενωσης και των κρατών μελών της. Σε άλλες ευκαιρίες, το Κοινοβούλιο εξέτασε και καταδίκασε σοβαρές παραβιάσεις των δικαιωμάτων του ανθρώπου από το καθεστώς που έχει την εξουσία στη χώρα αυτή εναντίον του ίδιου του λαού της και εναντίον άλλων λαών της περιοχής οι οποίοι υφίστανται την παράνομη κυριαρχία του. Υπενθυμίσαμε εδώ, μεταξύ άλλων, την περίπτωση του Τιμόρ. Το νέο στην κατάσταση που αποκάλυψαν τα γεγονότα του Ιουλίου, και το οποίο προοιωνίζει ενδιαφέρουσες εξελίξεις, είναι η γενίκευση των διαμαρτυριών και η εμφάνιση ενός διευρυμένου δημοκρατικού κινήματος με αξιόπιστους ηγέτες μία αυθεντικής αντιπολίτευσης η οποία θέτει σε αμφισβήτηση τις πρακτικές και, τολμώ να ελπίζω, την ίδια την υπόσταση του δικτατορικού και καταπιεστικού καθεστώτος του Σουχάρτο. Επιβάλλεται, λοιπόν, η Ευρωπαϊκή 'Ενωση να μην ευνοεί τη διαιώνιση αυτού του καθεστώτος, γεγονός που θα ισοδυναμούσε με ανταλλαγή αρχών και αξιών με εμπορικές συναλλαγές.

<SPEAKER ID=119 LANGUAGE="NL" NAME="Maij-Weggen">
Το κοινό ψήφισμα για την αυξανόμενη καταπίεση στην Ινδονησία αποτελεί απόδειξη του γεγονότος ότι πολλές παρατάξεις του Σώματος επικρίνουν ορισμένες πτυχές της πολιτικής που ασκεί η χώρα αυτή. Λέω ορισμένες πτυχές, επειδή γνωρίζουμε ότι υπάρχουν ορισμένοι τομείς στους οποίους η πολιτική που εφαρμόζει η Ινδονησία είναι καλή. Ωστόσο, είναι αλήθεια ότι στον τομέα του σεβασμού των ανθρωπίνων δικαιωμάτων και της δημοκρατίας τα πράγματα δεν πάνε και τόσο καλά στη χώρα αυτή. Έχοντας υπόψη τις δολοπλοκίες εναντίον της κ. Megawati Soekarnoputri και του Δημοκρατικού Λαϊκού Κόμματος που εκπροσωπεί, οι οποίες καθιστούν αδύνατη την άσκηση δημοκρατικής αντιπολίτευσης στην Ινδονησία, τη σύλληψη του Muchtar Pakpahan, του ηγέτη του συνδικάτου SBSI, το μεγάλο αριθμό πολιτικών κρατουμένων, τις πρόσφατες αστυνομικές επιδρομές, το στίγμα που εξακολουθεί να φέρει η Ινδονησία όσον αφορά την υπόθεση του Timor, είμαι υποχρεωμένη να διαπιστώσω ότι η κυβέρνηση της χώρας έχει σημειώσει ελάχιστη πρόοδο στο σημείο αυτό και ότι, αντίθετα μάλιστα, η κατάσταση επιδεινώνεται.
<P>
Η κατάσταση της κ. Megawati και του κ. Pakpahan πιστεύω ότι αποτελούν το επίκεντρο του σημερινού ψηφίσματος. Αυτό που μας ενδιαφέρει κατ'αρχάς είναι να βελτιώσουμε τη θέση τους υποστηρίζοντάς τους και να επιτύχουμε την απελευθέρωση των συνδικαλιστών, αλλά και άλλων που κρατούνται.
<P>
Αυτό σημαίνει ότι υπάρχουν μερικά σημεία στο ψήφισμα τα οποία δεν έχουν νόημα τη στιγμή αυτή και που δεν θα ήταν ίσως σωστό ή σκόπιμο να περιλαμβάνονται σ'αυτό. Αναφέρομαι στην παράγραφο 7 αλλά κυρίως στην παράγραφο 8. Σε περίπτωση που διαγραφούν από το ψήφισμα ελπίζω ότι θα επιτύχουμε την υποστήριξή του από τη μεγάλη πλειοψηφία των μελών του Σώματος πράγμα που θα πρέπει να υποχρεώσει την κυβέρνηση της Ινδονησίας να σκεφθεί τα πράγματα. Σε περίπτωση που μία τόσο μεγάλη πλειοψηφία των μελών του Κοινοβουλίου κρούει τον κώδωνα του κινδύνου, πιστεύω ότι μπορούμε να ελπίζουμε ότι η κυβέρνηση της Ινδονησίας θα θελήσει να μας ακούσει και να συμμορφωθεί με την έκκλησή μας.

<SPEAKER ID=120 LANGUAGE="PT" NAME="Girγo Pereira">
Κυρία Πρόεδρε, κύριε Επίτροπε, τα τελευταία γεγονότα στην Ινδονησία και τα οποία αναφέρονται στην πρόταση ψηφίσματος έρχονται να ενισχύσουν τη θέση όλων εκείνων που, στη διάρκεια των ερτών, κατάγγελλαν αυτά που συνέβαιναν στο Ανατολικό Τιμόρ. Στις περιστάσεις αυτές, θεωρούμε ότι η Επιτροπή και κυρίως η ιρλανδική Προεδρία μπορούν να διαδραματίσουν σημαντικό ρόλο. Πρώτον, πρέπει να λάβουν υπόψη την κοινή θέση την οποία ήδη ενέκρινε το Συμβούλιο, να εφαρμόσουν τις διατάξεις της σε όλα τα κατάλληλα πλαίσια και ευκαιρίες, κυρίως στην 51η Συνέλευση των Ηνωμένων Εθνών και στη σύνοδο του Ευρωπαϊκού Συμβουλίου που θα σημαδέψει το τέλος της ιρλανδικής Προεδρίας, όπως συνέβη στη Μαδρίτη το 1995. Δεύτερον, να περιλαμβάνουν το ζήτημα του Ανατολικού Τιμόρ, κάθε φορά που αυτό είναι δυνατό, στα ζητήματα διεθνούς επικαιρότητας που απασχολουν την Ευρωπαϊκή 'Ενωση. Τρίτον, να υποστηρίξουν και να προωθήσουν δράσεις με σκοπό να χρησιμοποιηθούν οι πόροι που διαθέτει η Ευρωπαϊκή 'Ενωση γαι τη βελτίωση των ανθρωπίνων δικαιωμάτων στο Τιμόρ και, τέλος, πιστεύουμε ότι πρέπει να προωθηθεί η δημοσίευση μίας Λευκής Βίβλου που θα συγκεντρώνει μαρτυρίες και τεμηρίωση σχετικά με αυτές τις παραβιάσεις στο Ανατολικό Τιμόρ.
<P>
Aλέξανδρος Νικίτιν

<SPEAKER ID=121 LANGUAGE="NL" NAME="Eisma">
Χαίρομαι ιδιαιτέρως για το γεγονός ότι η πρωτοβουλία που αναλάβαμε για να συμπεριληφθεί η υπόθεση αυτή στην ημερήσια διάταξη των επειγόντων θεμάτων υποστηρίχθηκε από ένα τόσο μεγάλο μέρος των συναδέλφων μου. Το Σώμα αντιμετωπίζει συχνά την κατηγορία ότι συζητά πολύ συχνά και επανειλημμένα για το ίδιο θέμα, δυστυχώς όμως, όταν αναφερόμαστε στον Nikitin, τον ακτιβιστή περιβαλλοντολόγο στη Ρωσία, προκύπτει ότι είναι απαραίτητο να συζητήσουμε την υπόθεσή του για τρίτη φορά σε διάστημα δέκα μηνών. Και αυτό γιατί, παρά τα δύο προηγούμενα επείγοντα ψηφίσματα του Κοινοβουλίου και τη δράση της Επιτροπής στη Μόσχα, η θέση του Alexander Nikitin φαίνεται να καθίσταται ακόμη περισσότερο δυσχερής. Υπάρχει λόγος που η Διεθνής Αμνηστεία τον θεωρεί πολιτικό κρατούμενο. Δεν πρέπει να λησμονούμε ότι ο Nikitin χρησιμοποίησε στην έκθεσή του δεδομένα που ήταν ήδη δημοσίως γνωστά. Στην περίπτωση αυτή δεν μπορεί συνεπώς να γίνει λόγος για τη δημοσίευση απόρρητων πληροφοριών που εκθέτουν σε κίνδυνο την κρατική ασφάλεια. Είναι απαράδεκτο να κρατείται ένα άτομο για πολιτικούς λόγους σε μία χώρα, η οποία σημειωτέον είναι μέλος του Συμβουλίου της Ευρώπης. Για το λόγο αυτό, ο Nikitin θα πρέπει να αθωωθεί από ένα πολιτικό δικαστήριο μετά τη διεξαγωγή μίας αντικειμενικής δίκης. Ελπίζω ότι η Επιτροπή θα δώσει ιδιαίτερη προσοχή στο θέμα αυτό και ότι θα προσεγγίσει εκ νέου για το σκοπό αυτό τις ρωσικές αρχές. Αναμένω με ιδιαίτερη αδημονία την απάντησή της.

<SPEAKER ID=122 LANGUAGE="FR" NAME="Dupuis">
Κυρία Πρόεδρε, η υπόθεση Νικίτιν είναι σημαντική για δύο λόγους.
<P>
Πράγματι, έχουμε μποροστά μας μια δίωξη από τις ρωσικές αρχές κατά ενός τέως αξιωματικού που εκπλήρωσε το καθήκον του ως ρώσου και ευρωπαίου πολίτη, χωρίς ωστόσο να αποκαλύψει οποιοδήποτε μυστικό στρατιωτικής φύσης.
<P>
Τί έκανε ο κ. Νικίτιν; Κατήγγειλε την κατάσταση στην οποία βρίσκονται οι πυρηνικές εγκαταστάσεις στη χερσόνησο της Κόλα: πρόκειται για ένα πραγματικό σκουπιδοτενεκέ πυρηνικών αποβλήτων και κατά συνέπεια δεν είναι απώς μια απειλή, αλλά ένας πραγματικός, τεράστιος και παρών κίνδυνος που δεν περιορίζεται μόνο στη Σκανδιναβία, αλλά επεκτείνεται μέσω της θάλασσας του Μπάρεντς σε μία πολύ μεγαλύτερη περιοχή. Η υπόθεση αυτή επιβάλλει την κατεπείγουσα σύσταση μιας μικτής επιτροπής από μέλη του Ρωσικού και του Ευρωπαϊκού Κοινοβουλίου και, βεβαίως, την άμεση απελευθέρωση του κ. Νικίτιν.

<SPEAKER ID=123 LANGUAGE="ES" NAME="Gonzαlez Αvarez">
Κυρία Πρόεδρε, οφείλουμε να προβληματιστούμε σε αυτό το Σώμα σχετικά με τον συνεχή υποβιβασμό του σεβασμού των ανθρωπίνων δικαιωμάτων στη Ρωσία. Στην περίπτωση που μας απασχολεί σήμερα, ένας περιβαλλοντολόγος συνελήφθη για τον απλό λόγο ότι συνεργάστηκε σε μια έκθεση σχετικά με τη ρύπανση της θάλασσας που περιβάλλει τη χερσόνησο της Κόλα.
<P>
Το Κοινοβούλιο αυτό αποφάνθηκε ήδη σχετικά τον Φεβρουάριο, αλλά και η Διεθνής Αμνηστία, η Ύπατη Αρμοστεία των Ηνωμένων Εθνών και η Επιτροπή του Ελσίνκι τον θεωρούν επίσης κρατούμενο συνείδησης. Πιστεύω ότι εμείς θα πρέπει πλέον να απαιτήσουμε, όχι να ζητήσουμε, αλλά να απαιτήσουμε, την απελευθέρωση ενός ανθρώπου που βρίσκεται στη φυλακή με μοναδικό λόγο την εκπλήρωση των καθηκόντων του ως πολίτη. Κάτι θα σήμαινε για το ευρωπαϊκό περιβάλλον, και ιδιαίτερα για το ρωσικό, αν όλοι εκπλήρωναν αυτό το καθήκον τους ως πολίτες, να σέβονται το περιβάλλον μας. Κατά συνέπεια, αυτό το Κοινοβούλιο οφείλει να αποφανθεί υπέρ της άμεσης απελευθέρωσης του κ. Nikitin, του οποίου η υγεία έχει επιπλέον κλονιστεί.

<SPEAKER ID=124 LANGUAGE="FI" NAME="Hautala">
Αξιότιμη κυρία Πρόεδρε, η περίπτωση Αλεξάντερ Νικίτιν έχει μεγάλη σημασία για μας και για τον πρόσθετο λόγο ότι ο Νικίτιν έχει συνεργασθεί με την οργάνωση Μπελόνα στα πλαίσια των προγραμμάτων TACIS της Ευρωπαϊκής Ένωσης. Σύμφωνα με τις δηλώσεις της Διεθνούς Αμνηστίας, ο Αλεξάντερ Νικίτιν κρατείται για πολιτικούς λόγους, ένεκα των φρονημάτων του. Ο Νικίτιν είναι το πρώτο άτομο το οποίο φυλακίζεται για τα φρονήματά του στην Ρωσία μετά την κατάρρευση του κομμουνιστικού συστήματος.
<P>
Αυτή είναι, λοιπόν, η γνώμη της Διεθνούς Αμνηστίας. Η Διεθνής Αμνηστία έχει εξετάσει τις παραγράφους της έκθεσης της οργάνωσης Μπελόνα, τις οποίες έχει συντάξει ο Νικίτιν, και έχει διαπιστώσει ότι το περιεχόμενό τους στηρίζεται σε δημόσιες και τεκμηριωμένες πηγές. Δεν επιτρέπεται να αγνοούμε, καθ' οιονδήποτε τρόπο, την περίπτωσή του εκουσίως.
<P>
Τώρα είναι επίκαιρο να εξετάσουμε και σε ποιόν πρέπει να απονεμηθεί το ετήσιο βραβείο μας Ζαχάρωφ. Ελπίζω ότι οι πολιτικές ομάδες θα εξετάσουν το ενδεχόμενο να απονεμηθεί αυτό στον Νικίτιν. Δεδομένου ότι ο Αλεξάντερ Νικίτιν ενδέχεται να καταδικασθεί τον Οκτώβριο ή Νοέμβριο σε ποινή φυλάκισης ακόμη και 25 ετών, έχει φθάσει πιά, η στιγμή να αντιδράσουμε. Ίσως στα τέλη του τρέχοντος έτους να είναι πλέον αργά.
<P>
Τελειώνοντας θα ήθελα να σας πληροφορήσω ότι το περιβαλλοντικό δίκτυο Γκλόουμπ, πολλά από τα μέλη του οποίου είναι και μέλη του κοινοβουλίου αυτού, ήθελε να πραγματοποιήσει μια επίσκεψη στο Μούρμασκ, στην Χερσόνησο Κόλα, προκειμένου να εξετάσει ορισμένα θέματα τα οποία έχουν, κατά καιρούς, θίξει η Μπελόνα και ο Αλεξάντερ Νικίτιν, και κυρίως το πρόβλημα της ραδιενεργού ακτινοβολίας.
<P>
Δυστυχώς η επίσκεψη αυτή, η οποία είχε προγραμματισθεί για τα τέλη Αυγούστου, δεν πραγματοποιήθηκε αυτή τη φορά διότι οι τοπικές αρχές δεν ήταν πρόθυμες να συνεργαστούν. Δεδομένου ότι το θέμα είναι επίκαιρο, ελπίζω ότι τα μέλη του κοινοβουλίου αυτού θα εξοικειωθούν με τα θέματα για τα οποία κρατείται, χωρίς λόγο, ο Αλεξάντερ Νικίτιν.
<P>
Ρουμανία

<SPEAKER ID=125 LANGUAGE="ES" NAME="Sierra Gonzαlez">
Κυρία Πρόεδρε, η είδηση ότι στη Ρουμανία μια αναθεώρηση του Ποινικού Κώδικα οδήγησε στη θέσπιση ποινών έως και πέντε ετών φυλάκισης για την τιμωρία των ομοφυλοφίλων απαιτεί, λόγω της αυστηρότητας των ποινών που προβλέπονται από την αναθεώρηση, η Επιτροπή και το Συμβούλιο να λάβουν μέτρα με σκοπό να απαιτηθεί η τήρηση των ανθρωπίνων δικαιωμάτων σε αυτήν τη χώρα. Δικαιωμάτων τα οποία στην προκειμένη περίπτωση παραβιάζονται με κανόνες οι οποίοι, εκτός του ότι εισάγουν διακρίσεις, εκφράζουν μιαν αξιολογική κρίση μέσω της οποίας επιχειρείται, όπως συμβαίνει πάντοτε όπου δεν γίνεται σεβαστή η αυτονομία του ατόμου, να τιμωρούνται εκείνοι οι οποίοι διαφέρουν από τα κοινά μέτρα με τη ζωή και τις επιλογές τους. Γι' αυτό, είναι απαραίτητο να απαιτήσουμε την τήρηση των δεσμεύσεων που ανέλαβε η Κυβέρνηση της Ρουμανίας έναντι του Συμβουλίου της Ευρώπης ώστε να εξαλειφθεί πλήρως η καταστολή των ομοφυλοφιλικών συμπεριφορών.

<SPEAKER ID=126 LANGUAGE="DE" NAME="Mόller">
Kυρία Πρόεδρε, αξιότιμοι κυρίες και κύριοι, με την απόφαση να προβλεφθεί ποινή φυλάκισης μέχρι 5 χρόνια για την ομοφυλοφιλία, διασύρεται, κατά τη γνώμη μου, το Pουμανικό Kοινοβούλιο. Eίτε δεν είχε ιδέα για τα ευρωπαϊκά πρότυπα ανθρωπίνων δικαιωμάτων, είτε - πράγμα που υποθέτω - ήθελε να δώσει συνειδητά ένα χαστούκι σ' όλους εκείνους που, λόγω του σεξουαλικού τους προσανατολισμού, διώκονται στη Pουμανία, και βεβαίως και σ' όλους εκείνους που τάσσονται υπέρ μιας προσέγγισης της χώρας αυτής με την Eυρωπαϊκή Ένωση.
<P>
Kαι τα δύο, κατά τη γνώμη μου, δεν μπορούμε να τα ανεχθούμε, κι επισημαίνουν μόνο το πόσο αναγκαία είναι μια διαδικασία εκδημοκρατισμού στα θεσμικά όργανα της Pουμανίας. H αντίδρασή μας θα πρέπει να εκδηλωθεί σήμερα και να είναι άμεση. Eίναι απόλυτη ανάγκη να αυξήσουμε την πίεση, μια και έχουμε την ευκαιρία, ενδεχομένως στη διαδικασία διαμεσολάβησης ή ακόμη και στην επανεξέταση στο συνταγματικό δικαστήριο, να αποφύγουμε την εφαρμογή αυτής της απειλούμενης ποινής φυλάκισης και την ποινικοποίηση της ομοφυλοφιλίας.
<P>
Θα ήθελα να τονίσω, πως επιδοκιμάζω ιδιαίτερα το ότι ο Πρόεδρος της αντιπροσωπείας της Pουμανίας, στη Mεικτή Kοινοβουλευτική Eπιτροπή, μας ανακοίνωσε ήδη την πρόθεσή του να εγγράψει το θέμα αυτό στην ημερήσια διάταξη της επόμενης συνεδρίασης της επιτροπής.

<SPEAKER ID=127 LANGUAGE="FR" NAME="Dupuis">
Κυρία Πρόεδρε, αυτή η πρόταση ψηφίσματος είναι ιδιαίτερα σημαντική και νομίζω πως έχω πληροφορίες ότι η κυβέρνηση της Ρουμανίας δεν τη θεωρεί μόνο σημαντική ως τέτοια, αλλά και ταυτόχρονα κατάλληλη. Πράγματι, είναι καιρός το Ρουμανικό Κοινοβούλιο ή τουλάχιστον τα μέλη ορισμένων φατριών ειδικευμένων σε ύποπτες ενέργειες όπως αυτή που μας απασχολεί σήμερα, να αντιληφθούν ότι πρωτοβουλίες του είδους αυτού είναι αντίθετες όχι μόνο με τις συμβάσεις στις οποίες η Ρουμανία έχει προσχωρήσει με τη θέλσησή της, αλλα και με τις αξίες στις οποίες στηρίζεται η Ευρωπαίκή Ενωση, στην οποία η χώρα αυτή επιθυμεί να ενταχθεί.
<P>
Για να τελειώσω, νομίζω επίσης ότι το επεισόδιο αυτό καθώς και άλλα της μορφής αυτής θα πρέπει να παρακινήσουν καθένα από τα μέλη του Κοινοβουλίου αυτού να εντείνει τις προσπάθειές του ώστε η Ευρωπαϊκή Ενωση να αποκτήσει τελικά ένα Σύνταγμα όπου θα υπάρχουν κωδικοποιημένα τα θεμελιώδη δικαιώματα του ανθρώπου.

<SPEAKER ID=128 LANGUAGE="EN" NAME="David">
Κυρία Πρόεδρε, είμαι μέλος της μικτής κοινοβουλευτικής επιτροπής ΕΕ-Ρουμανίας. Όταν επισκεφθήκαμε τη Ρουμανία πριν λίγους μήνες, οφείλω να πω ότι πραγματικά τρόμαξα από τη στάση των πολιτικών ηγετών στο ζήτημα της ομοφυλοφιλίας. Αλλά τώρα, έχω εντελώς πανικοβληθεί από τις πρόσφατες ενέργειες της ρουμανικής Βουλής που επιθυμεί να θεσπίσει ακόμα σκληρότερες, αυστηρότερες ποινές για ομοφυλοφιλικές πράξεις μεταξύ συναινούντων ενηλίκων. Αυτό είναι απολύτως απαράδεκτο για μια κοινωνία που ισχυρίζεται ότι είναι πολιτισμένη.
<P>
Όπως γνωρίζουμε όλοι, η Ρουμανία επιθυμεί να καταστεί πλήρες μέλος της Ευρωπαϊκής Ένωσης. Η Ευρωπαϊκή Ένωση συχνά ζητά πολύ ορθώς η Ρουμανία και χώρες όπως αυτή, να εγκαινιάσουν πρόγραμμα απελευθέρωσης των οικονομιών τους. Αυτό είναι ουσιώδες. Αλλά πιστεύω ότι είναι εξίσου σημαντικό να ζητά, εφόσον χώρες όπως η Ρουμανία πρόκειται να καταστούν μέλη της ευρωπαϊκής οικογένειας, να εισάγουν περισσότερη δημοκρατία, να αναπτύσσουν την κοινωνία των πολιτών τους και, πάνω από κάθε τι, να αναπτύσσουν τις επιδόσεις τους στον τομέα των ανθρωπίνων δικαιωμάτων και να τις βελτιώνουν δραματικά.
<P>
Ελπίζω ότι αυτό είναι το μήνυμα που θα διαβιβαστεί σήμερα στη ρουμανική κυβέρνηση δυνατά και καθαρά.

<SPEAKER ID=129 LANGUAGE="IT" NAME="Pettinari">
Κυρία Πρόεδρε, κύριε επίτροπε, νομίζω ότι κάθε άνθρωπος έχει το θεμελιώδες δικαίωμα να εκφράζει τη σεξουαλικότητά του με πλήρη ελευθερία και με απόλυτο σεβασμό του συντρόφου του, σε οποιοδήποτε φύλο και αν ανήκει αυτός. Και γι αυτό το λόγο είναι ιδιαίτερα σημαντικό να καταδικασθεί αυστηρά -και η ομάδα μου καταδικάζει- η επαίσχυντη απόφαση του ρουμανικού κοινοβουλίου να αυξήσει την καταπίεση σε βάρος των ενηλίκων ομοφυλοφίλων, απόφαση που φυσικά θέτει τη χώρα που παίρνει μία παρόμοια θέση, οποιαδήποτε κι αν είναι αυτή, στα όρια του πολιτισμού.
<P>
Ζητάμε κατεπειγόντως να θέσει ο Πρόεδρος Iliescu το προεδρικό του βέτο στον εν λόγω νόμο: είναι δυνατό και προβλέπεται από το ρουμανικό νόμο. Υπογραμμίζω ότι η ομοφυλοφιλία και η ετεροφυλοφιλία θα πρέπει να έχουν τα ίδια κοινωνικά, οικονομικά και πολιτικά δικαιώματα. Προς αυτή την κατεύθυνση έχει εκφρασθεί τα τελευταία χρόνια το Ευρωπαϊκό Κοινοβούλιο.
<P>
Ζητώ από την Επιτροπή να δεσμευθεί να υπενθυμίσει στη Ρουμανία τις υποχρεώσεις που είχε αναλάβει ενόψει της προσχώρησής της στο Συμβούλιο της Ευρώπης: μεταξύ αυτών ήταν και η κατάργηση των διακρίσεων κατά της ομοφυλοφιλίας. Ζητάμε για μία τουλάχιστον φορά να γίνουν σεβαστές αποφάσεις που έχουν ήδη ληφθεί.

<SPEAKER ID=130 LANGUAGE="NL" NAME="Van Dijk">
Το 1995 φυλακίστηκαν στη Ρουμανία 60 πολίτες για ομοφυλοφιλικές πράξεις, ενώ οι νέες νομοθετικές προτάσεις επιδεινώνουν την κατάσταση και είναι οπωσδήποτε σκανδαλώδεις και αντίθετες προς την υφιστάμενη διεθνή νομοθεσία για τα ανθρώπινα δικαιώματα. Εδώ και λίγο καιρό το ιδιαίτερα θαρραλέο κίνημα ομοφυλοφίλων, που φέρει την ονομασία «Accept», προσπαθεί να βελτιώσει τη θέση των ομοφυλόφιλων ανδρών και γυναικών στη Ρουμανία. Σε περίπτωση που η νομοθεσία τροποποιηθεί σύμφωνα με τις σημερινές προτάσεις, οι άνθρωποι αυτοί θα μπορούν να συλληφθούν αμέσως επειδή η νέα νομοθεσία δεν τους επιτρέπει να οργανώνονται ελεύθερα.
<P>
Απευθύνω συνεπώς επείγουσα έκκληση στην Επιτροπή να καταβάλει κάθε δυνατή προσπάθεια για να συμβάλει στην προστασία του ρουμανικού κινήματος ομοφυλοφίλων από τη στυγνή και απροκάλυπτη βία την οποία αντιμετωπίζει στη Ρουμανία. Η χώρα αυτή δεν θα πρέπει να υπολογίζει ότι θα γίνει ποτέ μέλος της Ευρωπαϊκής Ένωσης, ενώ θα πρέπει να ανασταλούν και τα μέτρα ενίσχυσης της ρουμανικής κυβέρνησης.
<P>
Κολομβία

<SPEAKER ID=131 LANGUAGE="DE" NAME="Mόller">
Kυρία Πρόεδρε, θυμάμαι πολύ καλά ότι ο κ. Samper, όταν πριν από δύο χρόνια περίπου ήταν εδώ στο Σώμα μας, μας διαβεβαίωνε ότι θα έκανε τα πάντα για να δοθεί μεγαλύτερη προσοχή και βαρύτητα στην τήρηση των ανθρωπίνων δικαιωμάτων στη χώρα του.
<P>
Έχω μπροστά μου έναν αριθμό που δημοσιεύθηκε από την οργάνωση «Ψωμί για τον κόσμο», μια εκκλησιαστική οργάνωση της Oμοσπονδιακής Δημοκρατίας της Γερμανίας, σύμφωνα με την οποία, το 1995, δολοφονήθηκαν πάνω από 30.000 άτομα. Ξέρω, τώρα, πως η κατάσταση στην Kολομβία είναι ιδιαίτερα περίπλοκη, αλλά δεν μπορώ να ανέχομαι, ούτε και το Σώμα μας μπορεί, να εξακολουθούν, όπως και παλιά, να μην γίνονται σημαντικά βήματα για μια πραγματική προστασία των ανθρωπίνων δικαιωμάτων, και κυρίως η σύσταση ενός γραφείου ανθρωπίνων δικαιωμάτων στην Kολομβία. Έτσι η κυβέρνηση, στο θέμα αυτό, καθυστερεί ιδιαίτερα. Παρακαλώ το Σώμα να εγκρίνει αυτό το ψήφισμα, να το δώσει στην αντιπροσωπεία μας και όχι, με προκαταβολική υπακοή, να αποσιωπήσουμε την πολιτική μας θέση, όσον αφορά την κατάσταση των ανθρωπίνων δικαιωμάτων στην Kολομβία.

<SPEAKER ID=132 LANGUAGE="ES" NAME="Gonzαlez Αlvarez">
Κυρία Πρόεδρε, η Ομάδα μας προσπαθεί, εδώ και πολλούς μήνες, να εγκριθεί ένα ψήφισμα σχετικά με τα ανθρώπινα δικαιώματα στην Κολομβία. Είναι πολλοί οι αγρότες που έχουν εξαφανιστεί ή έχουν πεθάνει.
<P>
Εμείς συμφωνούμε με την εξάλειψη των καλλιεργειών ναρκωτικών, αλλά με εναλλακτικές καλλιέργειες. Δε μπορεί να στερηθούν οι αγρότες έναν τρόπο ζωής χωρίς να τους προσφερθεί κάποιος άλλος, και αυτό είναι που προκαλεί έναν λανθάνοντα εμφύλιο πόλεμο. Γνωρίζουμε για την έξωση πολλών οικογενειών από τη φυτεία στη Bellacruz. Γνωρίζουμε ότι δεν λειτουργεί ακόμη το Γραφείο Ανθρωπίνων Δικαιωμάτων που συμφωνήθηκε με τα Ηνωμένα Έθνη, και φοβόμαστε ότι δεν θα εγκριθεί αυτό το ψήφισμα.
<P>
Θα ήταν πολύ σημαντικό η αντιπροσωπεία αυτού του Κοινοβουλίου που πρόκειται να μεταβεί στην Κολομβία να έχει μαζί της το ψήφισμα, δηλαδή τη συμφωνία μας σχετικά με τις παρατηρήσεις στις οποίες προβαίνει το Κοινοβούλιο σχετικά με το σεβασμό των ανθρωπίνων δικαιωμάτων στην Κολομβία και με όλες αυτές τις αμφιβολίες που υπάρχουν όσον αφορά τη στάση των κολομβιανών αρχών, διότι ίσως αποσκοπούν σε μιαν αντιμεταρρύθμιση και στη θεώρηση του στρατού ως δικαστικής αστυνομίας. Θα μας έθλιβε πολύ αν δεν εγκρινόταν αυτό το ψήφισμα και η αντιπροσωπεία αυτή δε μπορούσε να υπολογίζει στη συμφωνία του Ευρωπαϊκού Κοινοβουλίου.

<SPEAKER ID=133 LANGUAGE="ES" NAME="Camisσn Asensio">
Κυρία Πρόεδρε, μελετήσαμε με κάθε προσοχή την πρόταση ψηφίσματος την οποία συζητάμε, και ειλικρινά θεωρούμε πολύ λογικό το μεγαλύτερο ίσως μέρος της πρότασης. Και εμείς επίσης, όπως και όλοι οι άλλοι, ανησυχούμε για το γενικευμένο κλίμα βίας που επικρατεί σε εκείνη τη χώρα.
<P>
Από την άλλη πλευρά όμως, η πρόταση αυτή περιέχει συζητήσιμα σημεία. Για παράδειγμα, εμείς αμφιβάλλουμε κατά πόσον ενδείκνυται, σε αυτό το στάδιο, να συζητάμε αν είναι πρόσφορο να αναλυθεί η προέλευση της εκστρατείας εκρίζωσης των καλλιεργειών κόκας.
<P>
Περνώντας όμως στο πραγματικό σκεπτικό της Ομάδας μας, αυτό αφορά περισσότερο τη διαδικασία. Είναι τόσο εμφανές ότι αυτή δεν είναι η κατάλληλη στιγμή για αυτήν την πρόταση, τόσο κατάφωρο, που εμείς βρισκόμαστε υποχρεωμένοι να μην την υποστηρίξουμε. Ας μην ξεχνάμε ότι βρισκόμαστε στις παραμονές - εφόσον αυτό θα συμβεί την επόμενη εβδομάδα, όπως ανέφερε και η κ. συνάδελφος- της επίσκεψης της αντιπροσωπείας του Ευρωπαϊκού Κοινοβουλίου στην Κολομβία, όπου πρόκειται να συνομιλήσει με την Κυβέρνηση, με την αντιπολίτευση, με το Κοινοβούλιο, με τον γενικό εισαγγελέα και με τις μη κυβερνητικές οργανώσεις. Το λογικό θα ήταν να περιμένουμε την έκθεσή της πριν προχωρήσουμε στην έγκριση αυτού του ψηφίσματος. Ας μην ξεχνάμε ότι η επίσκεψη αυτή είναι μια επίσημη επίσκεψη αυτού του Κοινοβουλίου και ένας από τους σημαντικότερους σκοπούς της είναι να επαληθεύσει τις ακρότητες που έχουν αναφερθεί. Αν εγκρίνουμε το ψήφισμα, θα είναι σαν να επιχειρούμε να τιμωρήσουμε πριν επαληθεύσουμε.
<P>
Δεν πρέπει να ξεχνάμε ότι, σε πολλές περιπτώσεις, το ίδιο το Κοινοβούλιο, ακόμα και όργανα της Ευρωπαϊκής Επιτροπής, έχουν ταχθεί υπέρ της συνέχισης του σημερινού αγώνα για την εκρίζωση των καλλιεργειών κόκας. Συνεπώς, η θέση μας είναι ότι είναι εντελώς άστοχο να εγκρίνουμε το ψήφισμα την παρούσα στιγμή.

<SPEAKER ID=134 NAME="Pinheiro">
Κυρία Πρόεδρε, θα επιχειρήσω να είμαι όσο πιο συνοπτικός γίνεται, απαντώντας σε όλες τις παρεμβάσεις ή, τουλάχιστον, σε αυτοπου έλαβαν το λόγο για το θέμα αυτό. Θα αρχίσω με το ζήτημα του Διεθνούς Ποινικού Δικαστηρίου λέγοντας ότι, πέρα από τα επιχειρήματα τα οποία ήδη εξέθεσαν όλοι οι ομιλητές, και τα οποία είναι βάσιμα, πρέπει να δούμε τα παραδείγματα του Δικαστηρίου ad hoc στην πρώην Γιουγκοσλαβία και στη Ρουάντα για να διαπιστώσουμε ότι, από την άποψη του χρόνου και του κόστους, η επιλογή για καταστάσεις ad hoc δεν είναι η καλύτερη. Αλλά ακόμη πιο σημαντικό από το ζήτημα του κόστους είναι ασφαλώς το ζήτημα της αποτελεσματικότητας. Η ύπαρξη ενός διεθνούς ποινικού δικαστηρίου για εγκλήματα με καλά προσδιορισμένο νομικό καθεστώς και σαφώς καθορισμένο και συγκεκριμένο πεδίο δράσης θα ήταν ασφαλώς σημαντικός αποτρεπτικός παράγοντας σε σχέση με ορισμένα από τα εγκλήματα κατά της ανθρωπότητας και τα εγκλήματα κατά των ανθρωπίνων δικαιωμάτων τα οποία παρακολουθούμε στα διάφορα μέρη του κόσμου. Αυτός είναι ο λόγος για τον οποίο η Επιτροπή υποστηρίζει έντονα τη δημιουργία αυτού του διεθνούς ποινικού δικαστηρίου. Αυτός είναι ο λόγος για τον οποίο η Επιτροπή, τα τελευταία δύο ή τρία χρόνια, στήριξε με 3, 5 εκατομμύρια ECU τη δημιουργία δικαστηρίων ad hoc στην πρώην Γιουγκοσλαβία και στη Ρουάντα.
<P>
Κυρία Πρόεδρε, κυρίες και κύριοι βουλευτές, όσον αφορά το ζήτημα των δικαιωμάτων του ανθρώπου στην Ινδονησία, είναι δυστυχώς μία επαναλαμβανόμενη κατάσταση. Γι'αυτό και η αναφορά στο ζήτημα του Ανατολικού Τιμόρ υπάρχει κίνδυνος να καταστεί δυστυχώς κοινός τόπος διότι τίποτα δεν άλλαξε και τίποτε δεν βελτιώθηκε. Αλλά τώρα που η έλλειψη δημοκρατίας και η έλλειψη σεβασμού για τα δικαιώματα του ανθρώπου είναι έκδηλη σε σχέση με τους πολίτες της Ινδονησίας, κυρίως τους συνδικαλιστές και τους πολιτικούς της αντιπολίτευσης, το ζήτημα καθίσταται, κατά την άποψη μου, ακόμη πιο πασιφανές. Γι'αυτό και το ψήφισμα αυτό, το οποίο ευθυγραμμίζεται με άλλα ψηφίσματα που έχει εγκρίνει το Συμβούλιο και τα έχει υιοθετήσει επίσης η Επιτροπή όσον αφορά το σεβασμό των δικαιωμάτων του ανθρώπου, όχι μόνο στην Ινδονησία αλλά γενικά, και την επίπτωση που πρέπει να έχουν στις πολιτικές και οικονομικές σχέσεις της Κοινότητας, θα είναι ασφαλώς ένα σημαντικό ψήφισμα και ελπίζω ότι το Συμβούλιο και η Επιτροπή, στο σύνολό της, θα επιδείξουν προς αυτό, όπως εγώ, τον οφειλόμενο σεβασμό.
<P>
Κυρία Πρόεδρε, σχετικά με το ζήτημα της περίπτωσης Alexander Nikitine, στη Ρωσία, η Επιτροπή έχει προφανώς αναλάβει πρωτοβουλίες προς τις ρωσικές αρχές και παρακολουθεί από κοντά τα γεγονότα μέσω των κατάλληλων οδών. Πιστεύω ότι η νομοθεσία την οποία συνυπέγραψε η Ρωσία με την προσχώρησή της στο Συμβούλιο της Ευρώπης είναι ασφαλώς ένα από τα πιο ισχυρά επιχειρήματα για να απαιτήσουμε, όπως αναφέρθηκε, από τις ρωσικές αρχές την απελευθέρωση του κ. Nikitine. Η προστασία του περιβάλλοντος, όπως επίσης αναφέρθηκε, δεν μπορεί να αποτελεί αντικείμενο επιτροπών, ΜΚΟ, ακόμη και αν έχουν τις καλύτερες προθέσεις, ή του Ευρωπαϊκού Κοινοβουλίου. Πρέπει να είναι μία προσπάθεια όλων, και όλων και κάθε πολίτη ταυτόχρονα. Ο κ. Alexander Nikitine ενήργησε ως πολίτης και ως πολίτης, σε αυτή την περίπτωση του κόσμου και της Ευρώπης, αξίζει την αλληλεγγύη μας.
<P>
Ως προς το ζήτημα των δικαιωμάτων των ομοφυλοφίλων στη Ρουμανία, με ικανοποίηση δηλώνω, κυρία Πρόεδρε, κυρίες και κύριοι βουλευτές, ότι λάβαμε γνώση μίας ανακοίνωσης που εκδόθηκε εχθές από την κυβέρνηση της Ρουμανίας με την οποία ανατίθεται στον υπουργό δικαιοσύνης να καταβάλει προσπάθειες προς τη Βουλή και τη Γερουσία της Ρουμανίας ώστε να εφαρμοστούν πλήρως οι κανόνες συμπεριφοράς του Συμβουλίου της Ευρώπης, ιδίως όσον αφορά το άρθρο 200 του ποινικού κώδικα της Ρουμανίας. Αυτό σημαίνει, ίσως, ότι η δράση των αξιότιμων κυρίων βουλευτών και επίσης, επιτρέψτε μου την έλλειψη μετριοφρούνης, η δράση της Επιτροπής με πιο διακριτικά μέσα δίνουν ήδη τα πρώτα αποτελέσματά τους. Ας ελπίσουμε ότι αυτό θα έχει θετικές συνέπειες και σύντομα.
<P>
Τέλος, κυρία Πρόεδρε, κυρίες και κύριοι βουλευτές, όσον αφορά το κολομβιανό ζήτημα, η Επιτροπή, όπως γνωρίζετε, έχει υιοθετήσει τη θέση, που άλλωστε επεσήμανε η κυρία βουλευτής, ότι δεν αρκεί να αγωνιζόμαστε και να προσπαθούμε να εξαλειφθεί η παραγωγή κοκαϊνης: πρέπει να δώσουμε στους αγρότες εναλλακτικές λύσεις για να κερδίζουν το ψωμί τους. Και αυτός είναι ένας από τους λόγους που στο επίπεδο του συστήματος γενικευμένων προτιμήσεων, όχι μόνο για την Κολομβία αλλά και για άλλες χώρες των 'Ανδεων, παραχωρήθηκαν κάποιες επιπρόσθετες διευκολύνσεις που πιστεύουμε ότι θα είναι σημαντικές. Για το λόγο αυτό επίσης η Κολομβία θεωρείται χώρα προτεραιότητας στην κατηγορία μας για τον εκδημοκρατισμό και τα δικαιώματα του ανθρώπου στη Λατινική Αμερική. Αυτός είναι επίσης ο λόγος - αλλά επίσης και η έλλειψη σεβασμού που επισημαίνεται σε πολλούς τομείς των δικαιωμάτων του ανθρώπου - που έκανε την Επιτροπή να αποφασίσει να χρηματοδοτήσει τςι δαπάνες σχετικά με πέντε παρατηρητές στους οποίους ανατέθηκε να πραγματοποιήσουν, in loco , μία αξιολόγηση της κατάστασης των δικαιωμάτων του ανθρώπου, παρατηρητές οι οποίοι θα είναι υπό την ιεραρχική εξουσία της γραμματείας του 'Υπατου Αρμοστή των Ηνωμένων Εθνών, ο οποίος εγκαθίσταται στη Μπογκοτά υπό την αιγίδα των Ηνωμένων Εθνών, αλλά με χρηματοδότηση της Επιτροπής και του ισπανικού κράτους. Ελπίζουμε ότι από την έκθεση αυτών των εμπειρογνωμόνων θα λάβουμε λεπτομερείς ενδείξεις όχι μόνο σχετικά με το ζήτημα της Santa Cruz αλλά και με άλλα ζητήματα που έχουν αναφερθεί και που απαιτούν και αξίζουν μία πιο λεπτομερή αξιοόγηση.

<SPEAKER ID=135 LANGUAGE="NL" NAME="Eisma">
Πρόεδρε, για την τάξη θα ήθελα να αναφέρω ότι εάν κανείς κάθεται στη μέση και στο πίσω μέρος της αίθουσας δεν μπορεί να δει την οθόνη. Θα ήθελα να σας ζητήσω να φροντίσετε ώστε να τοποθετηθεί όσο το δυνατό συντομότερα μία τηλεοπτική οθόνη και στο σημείο αυτό, έτσι ώστε, εάν καθόμαστε εδώ, να μπορούμε να παρακολουθήσουμε τη συνέχεια των εργασιών. Αυτό θα μπορούσε να γίνει πολύ απλά με την τοποθέτηση μίας τηλεοπτικής οθόνης εδώ πίσω. Πρόκειται για ένα αίτημα που υπέβαλα εδώ και δύο ήδη μήνες. Σε περίπτωση που το ποσό είναι υψηλό για το Κοινοβούλιο, θα ήμουν διατεθειμένος να φέρω ο ίδιος μία συσκευή και να την τοποθετήσω. Πείτε μου τι να κάνω. Αυτό που με ενδιαφέρει είναι να ρυθμιστεί το θέμα.

<SPEAKER ID=136 NAME="Πρόεδρος">
Σας ευχαριστώ, κ. Eisma. Θα μελετήσουμε την κατάσταση.
<P>
Η συζήτηση έληξε.
<P>
Η ψηφοφορία θα διεξαχθεί στις 5.30 μμ.

<SPEAKER ID=137 NAME="Πρόεδρος">
Η ημερήσια διάταξη καλεί να συζητηθούν από κοινού οι ακόλουθες προτάσεις ψηφίσματος:
<P>
B4-0999/96, από τον κ. Pailler και άλλους, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/- Βορειοευρωπαϊκής Πράσινης Αριστεράς σχετικά με την απέλαση των μεταναστών «χωρίς χαρτιά».-Β4-1023/96 από την κα Andre-Leonard και τον κ. Nordmann, εξ ονόματος της Ομάδας του Ευρωπαϊκού Κόμματος των Φιλελυθερων Δημοκρατών και Μεταρρυθμιστών, σχετικά με τους μετανάστες που δεν πληρούν τις νόμιμες προϋποθέσεις.-Β4-1040/96 από την κα Lalumiere, εξ ονόματος της Εθνικής Ριζοσπαστικής Συμμαχίας, σχετικά με τις ρατσιστικές προκαταλήψεις και την απέλαση των παράνομων μεταναστών.-Β-1047/96 από την κα Roth και τον κ. Cohn-Bendit εξ ονόματος της Ομάδας των Πρασίνων του Ευρωπαϊκού Κοινοβουλίου, σχετικά με την απέλαση των μεταναστών χωρίς χαρτιά στην εκκλησία Saint-Bernard του Παρισιού.-Β4-1061/96 από την κα Palacio και άλλους, εξ ονόματος της Ομάδας του Ευρωπαϊκού Λαϊκού Κόμματος, σχετικά με τις απελάσεις των μεταναστών που δεν πληρούν τις νόμιμες προϋποθέσεις.-Β4-1065/96 από τον κ. Van Lancker και άλλους, εξ ονόματος της Ομάδος του Ευρωπαϊκού Σοσιαλιστικού Κόμματος, σχετικά με τις πρακτικές απέλασης και απομάκρυνσης των ξένων που διαμένουν παράνομα.-Β4-1066/96 από την κα Dury, εξ ονόματος της Ομάδος του Ευρωπαϊκού Σοσιαλιστικού Κόμματος, σχετικά με την απέλαση της οικογένειας Vangu.-Β4-1069/96 από τον κ. Pons Grau και άλλους, εξ ονόματος της Ομάδος του Ευρωπαϊκού Σοσιαλιστικού Κόμματος σχετικά με την απέλαση 103 λαθρομεταναστών.
<SPEAKER ID=138 LANGUAGE="FR" NAME="Pailler">
Χθες, δεχθήκαμε αυτούς που λέγονται πλέον «άνθρωποι χωρίς χαρτιά» και τους οποίους ορισμένοι προτιμούν να αναφέρουν ως λαθρομετανάστες για να δικαιολογήσουν τα αδικαιολόγητα: τα τσεκούρια της γαλλικής κυβέρνησης με τα οποία παραβιάστηκαν οι πόρτες των εκκλησιών όπου είχαν καταφύγει. Περιφρόνηση, αυθαιρεσίες στο χειρισμό των φακέλλων από τις αρχές, αμφισβητηση του δικαιώματος της οικογενειακής συνοχής, κλπ. Και όλοι ήταν - γυναίκες, παιδιά, άντρες - χωρίς ενδοιασμούς. Ηταν εδώ για αν δώσουν τη μαρτυρία τους, να εξηγήσουν και να εναντιωθούν στους νόμους, όπως ο νόμος Πασκουά, που μετατρέπουν τον μετανάστη σε λαθρομετανάστη, τον άνθρωπο σε καταδιωκόμενο ζώο, τον «άλλο» σε εχθρό.
<P>
Ορισμένοι έδωσαν τη μαρτυρία τους σχετικά με τους δεσμούς που έχουν με τη Γαλλία και την Ευρώπη ύστερα από πολλά χρόνια που πέρασαν εργαζόμενοι, πληρώνοντας εισφορές, μελετώντας, με λίγα λόγια ζώντας στη χώρα αυτή. Ετσι λοιπόν, ο Henri Leclerc, Πρόεδρος της Ενωσης για τα Δικαιώματα του Ανθρώπου και διαπρεπής δικηγόρος εισήγαγε στη συζήτηση την εφαρμογή στις νομοθεσίες μας της προϋπόθεσης της αφομοίωσης. Παρά το ηλεκτροσόκ που προήλθε από τη γαλλική κυβέρνηση, το ερώτημα αφορά ήδη - ή θα αφορά πολύ σύντομα - την πλειοψηφία των κρατών μελών. Την κατάσταση μας περιέγραψαν χθες οι μετανάστες: είναι ήδη πολύ σοβαρή στις Κάτω-Χώρες, στη Γερμανία και, με τρόπο περισσότερο ύπουλο, στη Μεγάλη Βρετανία, την Ισπανία και την Πορτογαλία, πέρα από τις νομιμοποιήσεις για τις οποίες υπήρξε συγκατάθεση στις τελευταίες δύο χώρες.
<P>
Είναι λυπηρό ότι παρά την επιτυχία της χθεσινής ημέρας - η οποία μεταφέρει ένα αίσθημα ευγνωμοσύνης εκ μέρους του Οργάνου μας σε αυτούς τους άνδρες και γυναίκες - αρκετοί από τους συναδέλφους μας δεν καταδέχτηκαν να τους συναντήσουν για να τους κοιτάξουν στο πρόσωπο. Αραγε θα μπορούσαν τότε να εκφράσουν την περιφρόνησή τους, να εκστομίσουν λέξεις κενές περιεχομένου όπως «λαθρομετανάστες» ή εγκληματίες»; Ο άνθρωπος και η αξιοπρέπεια ήταν παρόντες χθες στο Ευρωπαϊκό Κοινοβούλιο.
<P>
Ας προχωρήσει η Ευρώπη μέχρι το τέλος και ας σεβαστεί τις δικές της αρχές και αξίες, ας υποστηρίξει τις ενισχύσεις που στέλνει στις χώρες του Νότου, ας συνεχίσει να συμβάλει στις αναπτυξιακές πολιτικές, χωρίς να κάνει παραχωρήσεις στους Λε Πεν και τους άλλους Μεγκρέ που έχουν μίσος στη φωνή τους και θεωρούν τους μετανάστες αιτία όλων των δεινών. Πολύ συχνά, οι χώρες μας έγιναν για τους μετανάστες στεριές με πολλούς υφάλους. Ας πράξουμε έτσι ώστε να γίνουν χώρες υποδοχής και φιλοξενίας.

<SPEAKER ID=139 LANGUAGE="FR" NAME="Nordmann">
Κυρία Πρόεδρε, μια από τις ιδιαιτερότητες του Κοινοβουλίου μας είναι ότι μπορούμε να υπογράφουμε τροπολογίες ψηφισμάτων σε περιπτώσεις επειγόντων θεμάτων, έχοντας ωστόσο ένα σκεπτικό εντελώς διαφορετικό από το πνεύμα αυτών των ψηφισμάτων. Αυτό διαπιστώσαμε μόλις τώρα.
<P>
Όσο με αφορά θα υπερασπιστώ αυτό το ψήφισμα. Θα το υπερασπιστώ γιατί είναι λογικό, δεν θίγει ονομαστικά την κυβέρνηση ενός κράτους μέλους, και θεωρώ - για να πούμε τα πράγματα καθαρά - ότι η γαλλική κυβέρνηση είχε δίκιο να μην αφήσει να εκφυλιστεί μια κατάσταση, η οποία θα μπορούσε να είχε εξελιχθεί με τρόπο δραματικό. Και τι δεν θα ακούγαμε αν ένας από τους απεργούς πείνας είχε προχωρήσει μέχρι τέλους και είχε πεθάνει! Η γαλλική κυβέρνηση απέφυγε να βρεθεί σε μια κατάσταση τύπου Bobby Sands, και αυτό είναι πολύ καλό.
<P>
Αυτό δεν σημαίνει ότι η νομοθεσία είναι τέλεια, καμία νομοθεσία δεν είναι τέλεια. Μια νομοθεσία είναι σε συνεχή εξέλιξη. Οι νόμοι του 1993 στη Γαλλία έδωσαν λύσεις σε κάποιες καταχρήσεις. Είχαν τη δυνατότητα να δημιουργήσουν κάποιες λεπτές καταστάσεις, ατομικά προβλήματα τα οποία θα πρέπει να εξεταστούν ένα προς ένα. Πρέπει όμως να βάλουμε τα πράγματα στις σωστές τους διαστάσεις και να θυμηθούμε ότι μια ανωμαλία δεν μπορεί από μόνη της να δημιουργήσει δικαιώματα. Κατ'αυτόν τον τρόπο οι μετανάστες που είναι παράνομοι δεν είναι ταυτόχρονα και εγκληματίες, ούτε μπορούμε να τους συγκρίνουμε με τους κλέφτες ή τους δολοφόνους. Πρέπει να τους φερόμαστε με λεπτότητα και με ανθρωπιά, και αυτό συνέβη στη Γαλλία, ευτυχώς.
<P>
Ας αφήσουμε εδώ τα μπερδέματα και τις συγχύσεις, και ας προσπαθήσουμε μαζί να δούμε με ποιο τρόπο η συνεργασία μεταξύ των κυβερνήσεων θα μπορούσε να επιτρέψει την επίλυση - η να συνεισφέρει στην επίλυση - αυτού του προβλήματος της παράνομης μετανάστευσης που μας αφορά όλους και την οποία δεν πρέπει να αφήσουμε στα χέρια των εξτρεμιστών.

<SPEAKER ID=140 LANGUAGE="FR" NAME="Leperre-Verrier">
Η εμπάθεια δεν είναι πάντα καλός σύμβουλος. Ωστόσο, πώς να μην εξοργιστεί κανείς με τον τρόπο που φέρθηκαν στη Γαλλία σ'αυτούς που ονομάζονται «χωρίς νόμιμη άδεια».
<P>
Πώς να δεχτούμε πράγματι ότι, σε μια χώρα που λέγεται δημοκρατική, η βία αντικαθιστά το διάλογο και ότι η απέλαση με τσάρτερ είναι πολιτική της μετανάστευσης; Πρόκειται λοιπόν για ένα πρόβλημα βάθους που τίθεται σήμερα στη Γαλλία. Η εφαρμογή των νόμων Pasqua είχε επιπτώσεις συχνά δραματικές διότι κάτω από μια υποτιθέμενη καταπολέμηση της παράνομης μετανάστευσης, οδηγήθηκαν πολλοί μετανάστες που ήταν μέχρι τότε νόμιμοι να χάσουν το δικαίωμα παραμονής και να βρεθούν στην παρανομία.
<P>
Αλλωστε, η νέα νομοθεσία την οποία πολύ συχνά καταγγείλαμε, δεν δικαιολογεί με κανένα τρόπο τη βία με την οποία καταπολεμήθηκε το κίνημα των «χωρίς νόμιμη άδεια». Προσθέτω ότι ορισμένοι μετανάστες που απελάθηκαν, καταδιώχτηκαν και συνελήφθησαν κατά την επιστροφή τους στη χώρα καταγωγής τους. Όλα αυτά αντιφάσκουν με τα θεμελιώδη κείμενα που καθορίζουν τα δικαιώματα του ανθρώπου. Θα υπενθυμίσω το εξής: το καθεστώς του πρόσφυγα, την έννοια της οικογενειακής ενότητας, ή ακόμα την απαγόρευση των μαζικών απελάσεων στα σύνορα, αρχές οι οποίες όλες εντάσσονται στην Ευρωπαϊκή Σύμβαση των ανθρωπίνων δικαιωμάτων.
<P>
Οφείλουμε να αντιδράσουμε εναντίον αυτού του κράματος που εξομοιώνει τους «μετανάστες χωρίς νόμιμη άδεια» με τους παρανόμους, που εξομοιώνει μετανάστευση και παρανομία. Γνωρίζουμε ότι αυτό είναι μια ανοιχτή πόρτα στο ρατσισμό και την ξενοφοβία. Ορισμένα λόγια πάνω στην ανισότητα των φυλών το αποδεικνύουν. Γι αυτό, αγαπητοί συνάδελφοι, ας παραμείνουμε άγρυπνοι!

<SPEAKER ID=141 LANGUAGE="DE" NAME="Wolf">
Kυρία Πρόεδρε, ως γερμανός της γενιάς μου, πήρα ένα μάθημα ιστορίας. Ποτέ πια δεν πρέπει η κατοχή ή η μη κατοχή εγγράφων να γίνει θέμα επιβίωσης, ώστε τα χαρτιά να είναι σημαντικότερα από τους ανθρώπους. Πουθενά όπου έχουμε πολιτική επιρροή, δεν επιτρέπεται να συμβαίνει κάτι τέτοιο. Δεν θέλω να διαπομπεύσω και να κατηγορήσω το γαλλικό κράτος. Eίναι μάλλον ένα κοινό πρόβλημα, προς το οποίο κλίνουν όλες οι γραφειοκρατίες μας, επειδή οι γραφειοκρατίες, όπως είναι φυσικό, συμπεριφέρονται πάντα καλύτερα προς τα χαρτιά, παρά προς τους ανθρώπους, κι επιπλέον, στη συνέχεια, ποδοπατούν τα στοιχειώδη ανθρώπινα δικαιώματα.
<P>
Σε μια κατάσταση, όπου όλοι μας, ως Eυρωπαϊκή Kοινότητα, είμαστε μια χώρα μετανάστευσης, ένα πράγμα θα πρέπει να είναι σαφές, ότι δηλαδή οι αναπόφευκτα εμφανιζόμενες ασαφείς νομικές καταστάσεις, ξεκαθαρίζουν, ανά τακτά χρονικά διαστήματα, με νομιμοποιήσεις, ώστε σε όλους όσους διαμένουν εδώ, χωρίς διάκριση ως προς το χρώμα της επιδερμίδας και το διαβατήριο, να τους εγγυώνται ίσα ανθρώπινα δικαιώματα. Θα πρέπει να γίνει σαφές πως ακολουθούμε μια πολιτική των ανθρωπίνων δικαιωμάτων και των πολιτικών ελευθεριών, που έχει σαν απλούστατο στόχο να ξαναγυρίσουμε στην αρχή της Γαλλικής Eπανάστασης, τότε που το ερώτημα για τα πολιτικά δικαιώματα, τη citoyennitι, ήταν απλώς: Ποιος ζει κι εργάζεται στην επικράτεια; Aυτό σήμερα είναι δυστυχώς, ένας ουτοπικός σχεδόν στόχος, αλλά θα τον πετύχουμε.

<SPEAKER ID=142 LANGUAGE="ES" NAME="Hernαndez Mollar">
Κυρία Πρόεδρε, βρισκόμαστε μπροστά σε ένα ζήτημα που αποτελεί αντικείμενο μεγάλης ευαισθησίας και ανησυχίας για τα Κράτη μέλη της Ένωσης και για την ίδια την ευρωπαϊκή κοινή γνώμη. Η μετανάστευση στην Ευρώπη, όσον αφορά την οικονομική και πολιτική πτυχή της, γίνεται αιτία για μεγάλες εντάσεις και έντονες συζητήσεις στους κόλπους των θιγομένων χωρών, και ιδιαίτερα εκείνων που αποτελούν εξωτερικά σύνορα της Ένωσης ή εκείνων που γίνονται χώρες υποδοχής για τα άτομα τα οποία αναζητούν, μερικές φορές απελπισμένα, λύσεις για τα προβλήματά τους που πηγάζουν από την εργασία ή την πολιτική δίωξη.
<P>
Είναι όμως προφανές ότι σε δημοκρατικές χώρες, όπως είναι οι ευρωπαϊκές, οι ενέργειες των Κυβερνήσεων καθορίζονται από την εφαρμογή του νόμου τον οποίο, δυνάμει των διεθνών Συμβάσεων και Συνθηκών και της δικής τους νομοθεσίας που θεσπίζεται από τα Κοινοβούλιά τους, αποφάσισαν να εκδώσουν και να εφαρμόσουν. Και οι νόμοι είναι για να τηρούνται και να τους κάνουμε να τηρούνται, όχι μόνον από τις Κυβερνήσεις και τα δικαστήρια, αλλά και από τους ίδιους τους πολίτες. Και αυτό έπραξαν και οι Κυβερνήσεις της Γαλλίας και της Ισπανίας.
<P>
Ανεξάρτητα από αυτό, η πολιτική μας Ομάδα πιστεύει και εργάζεται για μια ελεύθερη Ευρώπη, όπου θα γίνονται σεβαστά τα θεμελιώδη ανθρώπινα δικαιώματα, όχι μόνον από τους ίδιους της τους πολίτες, αλλά και από εκείνους που χτυπούν την πόρτα μας ζητώντας άσυλο ή οικονομική βοήθεια και αποκηρύσσουν εντελώς εκείνους που χρησιμοποιούν ρατσιστικά ή ξενόβοφα κίνητρα για να αποδιώξουν τους αλλοδαπούς. Είναι όμως επίσης βέβαιο ότι τα προβλήματα απαιτούν λύσεις και ότι οι νόμοι καθορίζουν κάποιους κανόνες συνύπαρξης. Τα ατομικά δικαιώματα απαιτούν ατομική μεταχείριση. Τα Κράτη μέλη της Ευρωπαϊκής Ένωσης χορηγούν άσυλο βασιζόμενα στο άρθρο 1 της Σύμβασης της Γενεύης για το καθεστώς των προσφύγων, ως προστασία εναντίον της δίωξης για λόγους φυλής, πολιτικών πεποιθήσεων, θρησκείας, εθνικότητας ή συμμετοχής σε κάποια κοινωνική ομάδα. Πράγματι, εκτός από το δικαίωμα υπεράσπισης, οι υποψήφιοι δικαιούχοι ασύλου έχουν δικαίωμα παραμονής, πρόσβασης σε μετάφραση και νομική συμβουλή, καθώς και δικαίωμα βασικής περίθαλψης, σύμφωνα με τις αρχές του κοινωνικού Κράτους.
<P>
Η οικονομική μετανάστευση έχει και άλλες παραμέτρους: η Ευρώπη έχει υψηλό ποσοστό ανεργίας και δυστυχώς δε μπορεί να υποδεχτεί όλο το κύμα των ανθρώπων που προέρχονται από τρίτες χώρες και ακούν πιέσεις στα σύνορά μας ζητώντας εργασία ή προσπαθώντας να χορτάσουν την πείνα τους. Πρέπει να ασκήσουμε μια πολιτική, εγώ θα έλεγα δραστική, προκειμένου να βοηθήσουμε τις χώρες από όπου προέρχεται αυτή η μετανάστευση, και οι πρόσφατες συμφωνίες σύνδεσης με τις βορειοαφρικανικές χώρες, για παράδειγμα, βαίνουν προς την κατεύθυνση αυτή. Συγχρόνως όμως, πρέπει να διωχθεί η οργανωμένη μαφία που εκμεταλλεύεται αυτούς τους ανθρώπους, συμβουλεύοντάς τους με μεγάλο αντίτιμο να χρησιμοποιούν το νόμο με δόλιο τρόπο, που καταστρέφει τα πιστοποιητικά τους για να εμποδίσει την εξακρίβωση της εθνικότητάς τους και καθιστά σχεδόν αδύνατη την επιστροφή τους στη χώρα τους, και αυτή η μαφία, κυρία Πρόεδρε, αποτελείται από συγκεκριμένα πρόσωπα.

<SPEAKER ID=143 LANGUAGE="NL" NAME="Van Lancker">
Πρόεδρε, συνάδελφοι, η περίπτωση της Γαλλίας δεν είναι βεβαίως μοναδική, ωστόσο ο βίαιος τρόπος με τον οποίο η γαλλική κυβέρνηση απομάκρυνε από την εκκλησία του Αγίου Βερνάρδου όλους όσους δεν διέθεταν τα απαραίτητα έγγραφα θορύβησε πάρα πολλούς πολίτες. Τα προβλήματα δεν μπορούν να επιλυθούν με τη χρήση κλόμπ, δακρυγόνων και με τη σωματική βία. Οι μέθοδοι αυτοί αποδεικνύουν ωστόσο ότι οι δυτικές χώρες, δηλαδή όχι μόνο η Γαλλία, παρά τις συμβάσεις για τα ανθρώπινα δικαιώματα που έχουν υπογράψει, συμπεριφέρονται με τρόπο έντονα αντιανθρωπιστικό και ότι δεν διαθέτουν καμία απολύτως συνεκτική αντίληψη για τη μετανάστευση.
<P>
Συνάδελφε Nordmann, είναι αλήθεια ότι τα κράτη μέλη έχουν το δικαίωμα αλλά και την υποχρέωση να αποφασίζουν για το δικαίωμα παραμονής αλλοδαπών. Αυτό όμως πρέπει να γίνεται με δημοκρατικό τρόπο. Για το λόγο αυτό το Κοινοβούλιο θα πρέπει να εξακολουθήσει να αντιτίθεται στην πρακτική του Συμβουλίου, το οποίο ασκεί μία αυστηρά περιοριστική πολιτική μέσω συστάσεων για το άσυλο, τη μετανάστευση και τις απελάσεις, που δεν υπόκειται σε κανένα απολύτως δημοκρατικό έλεγχο, είτε εκ μέρους των εθνικών κοινοβουλίων είτε εκ μέρους του Ευρωπαϊκού Κοινοβουλίου.
<P>
Συνάδελφοι, η έννοια παράνομος είναι ένα νομικό κατασκεύασμα. Είναι το προϊόν νόμων που εκδίδονται από δεξιές και - δυστυχώς - από αριστερές κυβερνήσεις που δυσχεραίνουν την παραμονή των ξένων και την προσέλευση των μελών της οικογενείας τους, με αποτέλεσμα πρόσωπα που είχαν άδεια παραμονής να την έχουν στερηθεί σήμερα. Όποιος επιμένει ότι η μετανάστευση μπορεί να αναχαιτισθεί πλήρως κλείνει τα μάτια του μπροστά στον πόλεμο και τη βία και δεν βλέπει την πείνα και την εκμετάλλευση που υπάρχει στον κόσμο, που υποχρεώνουν τους ανθρώπους να τραπούν σε φυγή. Η ποινικοποίηση των ξένων που δεν διαθέτουν τα απαραίτητα έγγραφα για την παραμονή τους ρίχνει νερό στο αυλάκι ρατσιστικών και ξενόφοβων κομμάτων.
<P>
Πριν από μερικούς μήνες, ένας Βέλγος δημοσιογράφος, ο Chris De Stoop, δημοσίευσε ένα βιβλίο με τίτλο «Μάζεψε μέσα τα ρούχα», στο οποίο περιγράφει τις δραματικές συνθήκες διαβίωσης των ξένων που δεν διαθέτουν τα απαραίτητα έγγραφα και που είναι υποχρεωμένοι να προσπαθούν διαρκώς να αποφύγουν τις ακροδεξιές συμμορίες στη Γερμανία, την αστυνομία ή τη δικαιοσύνη, δεν έχουν κανένα δικαίωμα σε υγειονομική περίθαλψη, κανένα δικαίωμα στέγης, εκπαίδευσης για τα παιδιά τους, κανένα εισόδημα, με αποτέλεσμα να είναι εύκολα θύματα των κάθε λογής εκμεταλλευτών και απατεώνων. Στο βιβλίο περιγράφεται επίσης και ο τρόπος με τον οποίο οι κυβερνήσεις μας αντιμετωπίζουν τους ανθρώπους αυτούς: ομαδικές απελάσεις με ιδιωτικά πρακτορεία ταξιδίων στο Βέλγιο, τη Σουηδία και τη Γερμανία; εγκλεισμός σε στρατόπεδα υπό ελεεινές συνθήκες, χωρίς καμία προστασία του ιδιωτικού βίου ή δικαίωμα επισκεπτηρίου, χωρίς να ενημερώνονται σχετικά με τη μοίρα τους και, σε πολλές περιπτώσεις, χωρίς να έχουν τη δυνατότητα να επιστρέψουν εθελουσίως.
<P>
Συνάδελφοι, ακόμα και οι άνθρωποι που δεν διαθέτουν άδεια παραμονής δικαιούνται υγειονομικής προστασίας, εκπαίδευσης για τα παιδιά τους και ανθρώπινης μεταχείρισης. Η κατάστασή τους πρέπει να εξετάζεται ανά περίπτωση με δίκαιο και γενναιόδωρο τρόπο. Η επιστροφή τους επιτρέπεται μόνο στην περίπτωση που δεν υπάρχει κίνδυνος για την ασφάλειά τους και που έχει εξασφαλισθεί η κοινωνική τους επανένταξη. Πρέπει να ασχοληθούμε επειγόντως με την τακτοποίηση των ανθρώπων που βρίσκονται εδώ επί πολλά χρόνια καθώς και εκείνων που δεν είναι σε θέση να επιστρέψουν στη χώρα προέλευσής τους.
<P>
Πρόεδρε, συνάδελφοι, η πολιτική μου ομάδα αισθάνεται ικανοποίηση για το ψήφισμα που, επιτέλους, κατατέθηκε και το οποίο ελπίζω ότι θα υποστηριχθεί από όλα τα δημοκρατικά κόμματα. Ζητούμε να διεξαχθεί ευρεία συζήτηση. Η προβληματική είναι πολύ σοβαρή και γι'αυτό δεν είναι δυνατό να εξετασθεί στα πλαίσια ενός επείγοντος ψηφίσματος.

<SPEAKER ID=144 LANGUAGE="FR" NAME="Dury">
Κυρία Πρόεδρε, καταρχήν θα ήθελα να επισημάνω στον κ. Nordmann ότι δεν πρόκειται απλώς να δώσουμε τη συγκατάθεσή μας όσον αφορά το ψήφισμα και να το εκδώσουμε, ώστε να το διαβάσει ο καθένας και να μείνουν τα πράγματα εκεί. Οι παρεμβάσεις που κάνουμε εδώ χρησιμεύουν επίσης στην υπεράσπιση των απόψεών μας οι οποίες οπωσδήποτε πρέπει να προσαρμοστούν γύρω από το ψήφισμα αυτό.
<P>
Είμασταν πολλοί στην Ευρώπη και ιδιαίτερα στη χώρα μου, εκείνοι που σοκαρίστηκαν από τη στάση των οργάνων της τάξης και της γαλλικής κυβέρνησης απέναντι σ'αυτούς που αποκλήθηκαν οι «χωρίς νόμιμη άδεια». Επιπλέον αυτό που ενίσχυσε την αίσθησή μας της αναγκαιότητας μιας κοινής δράσης στην Ευρώπη, είναι επίσης το αίσθημα αλληλεγγύης απέναντι στους ανθρώπους αυτούς. Συνειδητοποιήσαμε ότι υπήρχαν άνθρωποι στη χώρα μας που ζούσαν άνετα και χωρίς προβλήματα αλλά που αντιδρούσαν σύμφωνα με κάποιες αξίες όπως το σεβασμό της ανθρώπινης αξιοπρέπειας, το σεβασμό των παιδιών, για τα οποία μιλήσαμε πολύ τις τελευταίες μέρες, την προσοχή που πρέπει να παρέχουμε σε όλους όσους έρχονται στη χώρα μας, σκεπτόμενοι ότι ίσως πρόκειται για την τελευταία τους διέξοδο, για να αποφύγουν πραγματικές καταστάσεις όπως τη βία, τα προβλήματα επιβίωσης, και τις οικονομικές δυσκολίες.
<P>
Εφόσον έγινε θέμα για τη δικαιοσύνη, πρέπει να πούμε ότι οφείλουμε να ζούμε σε κράτη δικαίου, και θα προσθέσω, σε μια Ευρώπη δικαίου. Είναι πράγματι απαραίτητο να υπάρχουν κανόνες, γιατί είναι επίσης δημοκρατικές εγγυήσεις, αλλά η δικαιοσύνη είναι σε εξέλιξη, παρατηρεί την πραγματικότητα και μερικές φορές την ακολουθεί.
<P>
Αν πάρω για παράδειγμα έναν αγώνα που έκανα όσον αφορά την διακοπή κύησης, το βελγικό δίκαιο έμεινε πολύ πίσω για πολλά χρόνια. Αυτό που ζητούμε είναι η δικαιοσύνη να ακολουθεί την πορεία των ανθρώπων, δηλαδή να υπάρχει σεβασμός των θεμελιωδών δικαιωμάτων. Αυτό που θα επιθυμούσα για όλους όσους έρχονται σε μας ζητώντας την κοινωνική αλληλεγγύη, είναι να μπορούν να αναγνωρίζονται όταν έχουν πλέον προσαρμοστεί, τα παιδιά τους να προστατεύονται, και οι οικογένειές τους να μην είναι διασκορπισμένες και η Ευρώπη να είναι μια Ευρώπη της αλληλεγγύης και της υπεράσπισης ενός ορισμένου αριθμού αξιών.

<SPEAKER ID=145 LANGUAGE="ES" NAME="Miranda de Lage">
Κυρία Πρόεδρε, στις χώρες της Ένωσης ζουν πολλές χιλιάδες πολίτες σε συνθήκες παρανομίας και καθημερινά φτάνουν άνθρωποι από άλλες χώρες. Έρχονται από χώρες με ένοπλες συγκρούσεις ή πραγματικά ανυπόφορες κοινωνικοοικονομικές συνθήκες.
<P>
Παρόλο τον πλούτο μας, δεν είμαστε σε θέση να δώσουμε μια ανθρωπιστική απάντηση στις ακραίες καταστάσεις ούτε και διαθέτουμε κοινή μεταναστευτική πολιτική. Διαρρηγνύουμε τα ιμάτιά μας ώστε να αποφευχθεί η εξαγωγή ραδιενεργών καταλοίπων και απορριμάτων, και αυτό είναι πολύ σωστό, δεν αντιδρούμε όμως με τον ίδιο έντονο τρόπο ώστε να αποφευχθούν οι μαζικές απελάσεις παρανόμων μεταναστών. Γνωρίζουμε τα μέρη όπου βρίσκονται οι σκουπιδότοποι, αλλά δεν έχουμε αξιόπιστη πληροφόρηση σχετικά με την τύχη των απελαθέντων, και επιπλέον χρησιμοποιείται το επιχείρημα των παράνομων μεταναστών για την υποδαύλιση αισθημάτων ξενοφοβίας και ρατσισμού.
<P>
Οι πρόσφατες απελάσεις που αποφάσισαν οι Κυβερνήσεις της Γαλλίας και της Ισπανίας, ούτε αποτελούν παράδειγμα προς μίμηση, ούτε και επιλύουν κανένα πρόβλημα. Στην περίπτωση της Ισπανίας, και λυπάμαι που το λέω, η επιχείρηση διεξήχθη μυστικά. Απέκρυψαν την κοινοποίηση από τα θεσμικά όργανα που επαγρυπνούν για τις εγγυήσεις απέναντι σε αυτούς τους πολίτες, τη στιγμή που ορισμένοι από αυτούς είχαν ήδη υποβάλει αιτήσεις ασύλου. Οι 103 μετανάστες διαμοιράστηκαν σε διάφορες χώρες της Αφρικής -δεν πήγαν όλοι στις χώρες καταγωγής τους- όπου έφτασαν με στρατιωτικά αεροσκάφη υπό την επίδραση ηρεμιστικών που τους είχαν χορηγηθεί κατά την πτήση, και δεν προβλέφθηκαν επαρκείς νομικές εγγυήσεις στις χώρες υποδοχής.
<P>
Η Ισπανία έχει υπογράψει όλες τις διεθνείς συμφωνίες και τα πρωτόκολλα για την υπεράσπιση των ανθρωπίνων δικαιωμάτων, το Σύνταγμα είναι προοδευτικό και υπέρ της ανοχής, υπάρχει ένας νόμος περί αλλοδαπών -που έχει επικριθεί- αλλά ούτε και αυτός τηρήθηκε.
<P>
Δεν θεωρούμε ότι είναι πολύ να ζητάμε να γίνεται τουλάχιστον σεβαστή η επιταγή των νόμων αφενός, και αφετέρου, η Ισπανία, ως χώρα υποδοχής μεταναστών, να προωθήσει στους κόλπους της Ευρωπαϊκής Ένωσης το συντονισμό κοινών πολιτικών ώστε να αντιμετωπίζονται καταστάσεις αυτού του είδους. Είμαι πεπεισμένη ότι αυτό το Κοινοβούλιο θα βοηθήσει προς την κατεύθυνση αυτών των στόχων.

<SPEAKER ID=146 LANGUAGE="NL" NAME="d'Ancona">
Κυρία Πρόεδρε, ήθελα να πω σε εσάς και στην ηγεσία του Σώματος ότι τα περασμένα χρόνια, τα κράτη μέλη της Ένωσης επέτυχαν το ένα μετά το άλλο να δυσκολέψουν ολοένα και περισσότερο την είσοδο νομίμων προσφύγων στην Ευρώπη. Με ασαφείς έννοιες όπως «ασφαλής τρίτη χώρα προέλευσης» ή «ασφαλής τρίτη χώρα» δημιουργήθηκε μία κατάσταση η οποία σε πολλές περιπτώσεις αντίκειται σε διεθνείς συμφωνίες ή στην αρχή της μη απέλασης .
<P>
Εμείς ευθυνόμαστε για το γεγονός ότι τα τελευταία χρόνια εισέρχονται στην Ευρώπη ολοένα και λιγότεροι νόμιμοι πρόσφυγες ενώ την ίδια στιγμή αυξήθηκε ο αριθμός των παρανόμων. Είναι καιρός να αναλογιστούν η Επιτροπή και το Συμβούλιο τι κάνουμε για την επίλυση του προβλήματος αυτού. Είναι καιρός να διερωτηθούν με ποιο τρόπο μπορούμε να μοιραστούμε την ευθύνη για το πρόβλημα, αντί να το μεταθέτουμε ο ένας στον άλλο. Πώς μπορούμε να μεταπηδήσουμε από τη μετατόπιση των βαρών στον καταμερισμό τους;
<P>
Είναι προφανές ότι έχει επιτευχθεί μία ανεπίσημη συμφωνία σχετικά με τον τρόπο απομάκρυνσης των παρανόμων. Αυτό συμβαίνει με ένα ολοένα και περισσότερο απαράδεκτο και απάνθρωπο τρόπο. Πιστεύω ότι είναι ντροπή να συμβαίνουν τέτοια πράγματα στον αποκαλούμενο «πολιτισμένο» κόσμο. Είναι όμως καλό που συζητάμε σήμερα για το πρόβλημα αυτό και είμαι αισιόδοξη για την έκβαση της συζήτησής μας. Θεωρώ δε ότι αυτή αποτελεί το προοίμιο της συζήτησης που θα διεξαγάγουμε το Νοέμβριο σχετικά με τις απολύτως απαραίτητες εγγυήσεις για το άσυλο, θέμα την εισήγηση του οποίου έχω αναλάβει προσωπικά. Όπως είναι ευνόητο, ελπίζω ότι θα συμφωνήσουμε στην επιλογή ενός δίκαιου και ανθρώπινου τρόπου αντιμετώπισης όλων αυτών που υποχρεώθηκαν να εγκαταλείψουν τα σπίτια και τις οικογένειές τους.

<SPEAKER ID=147 LANGUAGE="ES" NAME="Camisσn Asensio">
Κυρία Πρόεδρε, απέναντι σε ορισμένες από τις απόψεις που εκφράστηκαν σε αυτό το Σώμα απόψε, οφείλω να κάνω έκκληση για συνοχή, και η συνοχή αυτή πηγαίνει προς την κατεύθυνση ότι πρέπει να λέγονται όλα, και όχι μόνον ένα μέρος· το αντίθετο σημαίνει να υποπίπτουμε σε υπεκφυγές και η οδός αυτή οδηγεί κατευθείαν στο σεκταρισμό, και αν ακολουθηθεί περισσότερο, καταλήγει στη δημαγωγία.
<P>
Οφείλω -και πρόκειται να επιχειρήσω- να εξηγήσω την κατάσταση κατά μία έννοια ρεαλιστική και αντικειμενική, και γι' αυτό αρκεί να υπενθυμίσω ορισμένους τίτλους στον τύπο σχετικά με γεγονότα που συνέβησαν στην Ισπανία (διότι αναφέρομαι στην περίπτωση της Ισπανίας): Η εφημερίδα El Diario de Melilla ανέφερε στις 11 Ιουλίου 1992 το εξής: »Αστυνομικοί της εφεδρείας θα εξαναγκάσουν τους Αφρικανούς να πάψουν να συγκεντρώνονται». Την επομένη, ανέφερε: »Η εφεδρική αστυνομία απώθησε βίαια τους Αφρικανούς από την πύλη της Αντιπροσωπείας της Κυβέρνησης»· «36 μετανάστες κρατούνται στο αστυνομικό τμήμα»· «Αλλη μία ομάδα απωθήθηκε προς το Μαρόκο μέσα από τα συρματοπλέγματα»· «Εκατό περίπου Αφρικανοί, κατά τις ίδιες ημερομηνίες -Ιούλιος 92- συνελήφθησαν μεταξύ Μαρόκου και Ισπανίας»· «Η CEAR φέρνει στην Ισπανία το Ευρωπαϊκό Δικαστήριο των Ανθρωπίνων Δικαιωμάτων», και ούτω καθ' εξής.
<P>
Υπενθυμίζω τελειώνοντας ότι εκείνη την εποχή, το 92, η Κυβέρνηση της Ισπανίας δεν ήταν η σημερινή.

<SPEAKER ID=148 LANGUAGE="FR" NAME="Guinebertiιre">
Κυρία Πρόεδρε, όλα τα κράτη μέλη μας, όπως είπε και μια συνάδελφός μου προηγουμένως, αντιμετωπίζουν σήμερα το πρόβλημα που θέτει η μαζική μετανάστευση πληθυσμών, που δεν φεύγουν τόσο τους διωγμούς πολιτικών δικτατοριών - που ευτυχώς είναι όλο και πιο σπάνιες - αλλά κυρίως την οικονομική κατάσταση που επικρατεί στη χώρα τους.
<P>
Τα κράτη μέλη μας, εκ των οποίων και η Γαλλία έχουν παράδοση στην υποδοχή των πολιτικών προσφύγων και εννοούν να την κρατήσουν. Πρόκειται για ένα ηθικό χρέος όπως και ανθρώπινο. Ωστόσο μια πολιτική της μετανάστευσης δημιουργεί και υποχρεώσεις και δικαιώματα.
<P>
Ποια κατάσταση είναι πιο δύσκολη από την παρανομία; Οι μετανάστες που άφησαν τη χώρα τους, τον κύκλο τους, το περιβάλλον τους, βρίσκουν άραγε μέσα στην παρανομία το Ελντοράντο που αναζητούν; Σίγουρα όχι. Πρέπει λοιπόν να αντισταθούμε σε οποιαδήποτε ενέργεια ενθάρρυνσης αυτών των καταστάσεων όπως και την αποφυγή του δικαιώματος του ασύλου μέσω χρήσης απαράδεκτων πολιτικών πιέσεων.
<P>
Η αυτόματη νομιμοποίηση των παρανόμων θα δημιουργούσε οπωσδήποτε δύο καταστάσεις που κανείς δεν επιζητεί. Η πρώτη είναι εκείνη της αμείλικτης αδικίας απέναντι σ'εκείνους που συμμορφούμενοι με τους νόμους επέστρεψαν από μόνοι τους στη χώρα καταγωγής τους, σεβόμενοι την κυριαρχία του κράτους του οποίου τη βοήθεια ζητούσαν. Η δεύτερη θα ήταν πολύ αρνητική για τα κράτη μας, τα οποία ενθαρρύνοντας την αποτροπή του δικαιώματος ασύλου, θα παρότρυναν αναπόφευκτα νέους πληθυσμούς σ'αυτή την οδυνηρή περιπέτεια.
<P>
Αγαπητοί συνάδελφοι, συγκεντρώνοντας τους παρανόμους σε συλλόγους δεν θα λύσουμε τα προβλήματά τους. Το χρέος μας είναι αλλού. Πρέπει να βοηθήσουμε αυτές τις χώρες που σήμερα βρίσκονται σε δύσκολη κατάσταση. Ένα στοιχείο επίλυσης τους προβλήματος βρίσκεται στην πολιτική της ανάπτυξης που ακολουθεί η Ένωση. Ευρωπαϊκά προγράμματα ανταποκρίνονται στα θέματα αυτά. Συχνά συζητούνται στο ημικύκλιο. Πρέπει να υποστηρίξουμε το Ευρωπαϊκό κεφάλαιο ανάπτυξης PHARE και TACIS, να υποστηρίξουμε επίσης το πρόγραμμα MEDA, διότι πρόκειται για οικονομικές βοήθειες συνοδευόμενες με μια υποστήριξη της δημοκρατίας που θα επιτρέψουν στον καθένα να ζήσει ευτυχής στον τόπο καταγωγής του.
<P>
Ο νόμος είναι φτιαγμένος από τους ανθρώπους για τους ανθρώπους, κι αν δεν είναι τέλειος ας παραμείνουμε ενεργοί για να συνεισφέρουμε στην εξέλιξή του, αλλά ας μην χρησιμοποιούμε την ανθρώπινη μιζέρια για να κάνουμε πολιτική. Επίσης δεν θα επιθυμούσα διόλου να δω το αμφιθέατρο του Ευρωπαϊκού Κοινοβουλίου να μεταμορφώνεται σε ένα βήμα αντιπαράθεσης σε ένα κράτος μέλος. Οι ομιλητές θα πρέπει να περιοριστούν στην ευρωπαϊκή πολιτική.

<SPEAKER ID=149 LANGUAGE="ES" NAME="Mohamed Alν">
Κυρία Πρόεδρε, πραγματικά δεν ήξερα ότι το να ναρκώνεις τους ανθρώπους για να τους απελάσεις στις χώρες τους -που μάλιστα δεν ήταν και οι δικές τους- σημαίνει να τηρείς το νόμο στην Ισπανία, όπως ειπώθηκε εδώ. Ένα γεγονός που παραδέχτηκε και το ίδιο το ισπανικό Υπουργείο Εσωτερικών. Σχετικά με αυτό, και στην περίπτωση της Ισπανίας, υπάρχουν υπεραρκετές ενδείξεις ότι δεν παραβιάστηκαν μόνον τα ανθρώπινα δικαιώματα, αλλά και ο ίδιος ο νόμος περί αλλοδαπών.
<P>
Εν πάση περιπτώσει, κυρία Πρόεδρε, θα ήθελα να ευχαριστήσω τις διάφορες πολιτικές Ομάδες, διότι σταθήκαμε ικανοί να περιλάβουμε στη συζήτηση των επειγόντων θεμάτων και μια συζήτηση σχετικά με την κατάσταση εκείνων που βρίσκονται «χωρίς χαρτιά» στην Ευρώπη. Τα πρόσφατα γεγονότα στο εσωτερικό της Ευρωπαϊκής Ένωσης καθιστούν εμφανές ότι βρισκόμαστε μπροστά σε ένα φαινόμενο με διαστάσεις μεγαλύτερες από τις αυστηρά εθνικές. Η Μελίγια και το Παρίσι δεν αποτελούν μόνο δύο παραδείγματα, νομίζω ότι δε χρειάζεται να καταβάλουμε μεγάλη πνευματική προσπάθεια ώστε να προβλέψουμε και άλλα που θα εμφανιστούν σύντομα. Τα Κράτη μέλη καταρτίζουν νόμους ολοένα και περισσότερο περισταλτικούς απέναντι στην είσοδο και την εγκατάσταση αλλοδαπών στην επικράτειά τους, παραβιάζεται συνεχώς η Σύμβαση της Γενεύης όσον αφορά την επανένωση των οικογενειών, το δικαίωμα ασύλου και την ελεύθερη κυκλοφορία. Η ψήφιση αυτών των νόμων καταλήγει να μετατρέψει ένα μεγάλο μέρος των μεταναστών αυτών σε άτομα χωρίς πιστοποιητικά, στερώντας τους την ιδιότητα του πολίτη την οποία, αν και δεύτερη, κατείχαν με εφήμερο τρόπο μετά από μακρά παραμονή σε αυτές τις χώρες.
<P>
Μέσα σε αυτά τα πλαίσια, εμπίπτει στην Ευρωπαϊκή Ένωση το καθήκον να αναπτύξει μια νομική και δημοκρατική τάξη που να υπερασπίζει αυτές τις μειονότητες, δημιουργώντας τις συνθήκες ώστε τα Κράτη μέλη να προσεγγίσουν τα προβλήματα μέσα από έναν ειλικρινή διάλογο με τις οργανώσεις υποστήριξης αυτών των κοινωνικών ομάδων.

<SPEAKER ID=150 LANGUAGE="FR" NAME="Berthu">
Κυρία Πρόεδρε, πρέπει να μας γίνουν μάθημα τα διάφορα επεισόδια που συνδέονται με τις απελάσεις, ή με τις απόπειρες απελάσεων παρανόμων μεταναστών, επεισόδια που ήταν στα πρωτοσέλιδα το καλοκαίρι, σε διάφορες χώρες της Ευρώπης.
<P>
Αρχικά μπορέσαμε να διαπιστώσουμε ότι η κοινή γνώμη σε μεγάλη πλειοψηφία περίμενε ότι οι αρχές θα συμπεριφέρονταν ανθρώπινα αλλά και εφαρμόζοντας το νόμο. Πράγματι, γιατί να σεβαστώ το νόμο μας έλεγαν συνέχεια, εάν άλλοι εξαιρούνται; Το ερώτημα αυτό θέτει το βασικό πρόβλημα της συγκατάθεσης των πολιτών για μια κοινωνική συμφωνία, συγκατάθεση που μπορεί να γίνει αποδεκτή μόνο αν ξέρει ο καθένας ότι ο δημοκρατικός νόμος είναι σεβαστός. Το πρωταρχικό ανθρώπινο χρέος των κυβερνήσεων είναι να διαφυλάσσουν, με τη συμφωνία αυτή, την κοινωνία που τους εμπιστεύτηκε.
<P>
Δεύτερο μάθημα, είναι ανθρώπινα πολύ δύσκολο να απελαθούν άτομα, ακόμα και χωρίς άδεια, τα οποία ζουν μεγάλο χρονικό διάστημα σε μια χώρα, διότι οπωσδήποτε θα έχουν δημιουργήσει διάφορες σχέσεις όπως μάλιστα και οικογενειακές. Αντίθετα, όταν ένας παράνομος μετανάστης πιάνεται στα σύνορα, ή κοντά στα σύνορα, η απέλασή του δεν δημιουργεί κανένα ψυχολογικό πρόβλημα.
<P>
Όλοι οι ειδικοί μας εξηγούν ότι το άτομο που περνά χωρίς άδεια τα σύνορα γνωρίζει ότι είναι παράνομο. Ωστόσο το διακινδυνεύει. Αν δεν τα καταφέρει, πρόκειται για μια περιπέτεια, αλλά όχι τραυματική. Για το λόγο αυτό, η καταπολέμηση της παράνομης μετανάστευσης πρέπει να γίνεται πρώτα στα σύνορα. Ξέρουμε βέβαια ότι τα σύνορα δεν είναι η λύση σε όλα, ωστόσο είναι πιο εύκολο να απελαστούν οι παράνομοι σ'αυτό το στάδιο παρά αργότερα, όταν θα έχουν σκορπιστεί μέσα στην κοινωνία. Θα ήταν λοιπόν ιδιαίτερα αρνητικό να εγκαταλείψουμε οριστικά τους σταθερούς ή περιστασιακούς ελέγχους στα σύνορα, ακόμη και στα εσωτερικά σύνορα.
<P>
Τέλος, ένα τρίτο μάθημα είναι ότι πρέπει να εγγυηθούμε στους παράνομους μετανάστες μια μεταχείριση με σεβασμό της ανθρώπινης αξιοπρέπειάς τους, σύμφωνα με τις διεθνείς δεσμεύσεις που όλοι μας ψηφίσαμε, αλλά συγχρόνως πρέπει να αποφευχθούν παροχές οι οποίες θα ενθαρρύνουν νέους μετανάστες να έρθουν.
<P>
Δεν μπορώ παρά να αναφερθώ στη σύσταση του Συμβουλίου της 22ας Δεκεμβρίου 1995 όπου μεταξύ άλλων εξαιρετικών προτάσεων, η αίτηση των δημοσίων παροχών για τους μετανάστες δεν θα πρέπει, παραπέμπω: »να ισχύει παρά μόνο κατόπιν εξακρίβωσης ότι ο ενδιαφερόμενος και η οικογένειά του έχουν το δικαίωμα αυτών των παροχών εφόσον ανταποκρίνεται η κατάσταση της παραμονής και της απασχόλησής τους». Είναι γεγονός ότι υπάρχουν εξαιρέσεις στον κανόνα αυτό για ανθρωπιστικούς λόγους ανάγκης, όπως παραδείγματος χάρη σε περίπτωση που η υγεία ενός ενδιαφερόμενου κινδυνεύει. Ωστόσο δεν πιστεύουμε ότι η αναγκαιότητα εκπαίδευσης είναι ένας αρκετά σημαντικός ανθρωπιστικός λόγος για να αποτραπεί η απέλαση ενός παρανόμου μετανάστη, όπως φαίνεται να υπονοεί, περιέργως, το σχέδιο ψηφίσματος που υποβλήθηκε προς ψήφιση.

<SPEAKER ID=151 LANGUAGE="NL" NAME="Vanhecke">
Πρόεδρε, η κάπως θεαματική απέλαση μερικών δεκάδων παρανόμων μεταναστών φαίνεται να έχει θορυβήσει το Κοινοβούλιο. Αισθάνομαι παρεμπιπτόντως την ανάγκη να πω ότι εξακολουθώ να αντιμετωπίζω δυσκολίες με τη συναισθηματική φόρτιση και τη θορυβημένη αντίδραση του Κοινοβουλίου που προκύπτει από το ύφος των ψηφισμάτων, τη στιγμή που κατά την εξέτασή τους παρατηρούνται ομαδικές απουσίες μελών.
<P>
Όσον αφορά όμως την ουσία του θέματος, κανείς δεν μπορεί να ισχυριστεί - και ιδιαιτέρως μάλιστα στην περίπτωση της Γαλλίας που μας ενδιαφέρει κατά κύριο λόγο - ότι οι διαδικασίες που ακολουθήθηκαν δεν ήταν ανθρώπινες και νόμιμες. Σε περίπτωση που θα επιτρέπαμε σε μία ομάδα προσώπων που κάνουν κατάχρηση του δικαιώματος ασύλου να παραμείνουν στην Ευρώπη απλώς και μόνο επειδή έχουν καταλάβει μία εκκλησία θα ανοίγαμε διάπλατα την πόρτα σε κάθε είδος κατάχρηση του δικαιώματος αυτού, πράγμα που σε τελευταία ανάλυση θα απέβαινε σε βάρος των πραγματικών προσφύγων, που αποτελούν μία εξαιρετικά μικρή μειοψηφία του συνόλου.
<P>
Οφείλω να ομολογήσω ότι δεν αισθάνομαι και ιδιαίτερη ικανοποίηση για τις θεαματικές απελάσεις. Αυτό όμως δεν το λέω επειδή θεωρώ ότι δεν ήταν αναγκαίες. Αντίθετα μάλιστα. Το λέω επειδή πίσω από το προκάλυμμα της - ευτυχώς ανθρώπινης - απέλασης ορισμένων δεκάδων παρανόμων μεταναστών, προκάλυμμα που έπρεπε να δημιουργήσει την εντύπωση ότι και οι κυβερνήσεις μας κάνουν κάτι για να αντιμετωπίσουν το πρόβλημα της μετανάστευσης, κρύβεται μία εντελώς διαφορετική πραγματικότητα. Πρόκειται για το τεράστιο πρόβλημα της μετανάστευσης, για την κατάληψη οδών και συνοικιών, για το ξερίζωμα ανθρώπων και για τη μικρή και τη μεγάλη εγκληματικότητα που είναι άρρηκτα συνδεδεμένη μαζί του.
<P>
Λυπάμαι που είμαι υποχρεωμένος να διαπιστώσω για ακόμη μία φορά ότι η μεγάλη πλειοψηφία των συναδέλφων μου στο Σώμα δεν αναγνωρίζει αυτή την πραγματικότητα, αυτή την κατάσταση ανάγκης στην οποία έχουν περιέλθει οι ασθενέστερες ομάδες των λαών μας που υποχρεώνονται να εγκαταλείψουν τη γειτονιά τους και τους δρόμους που περπατούσαν ή και ακόμη χειρότερα.

<SPEAKER ID=152 LANGUAGE="FR" NAME="Lindeperg">
Κυρία Πρόεδρε, η δράση των Γάλλων «στερουμένων αδείας» μας υποχρεώνει να θέσουμε το πρόβλημα της παράνομης μετανάστευσης πάνω σε άλλες βάσεις, απόδειξη του γεγονότος αυτού είναι ότι η καθαρά κατασταλτική στάση είναι τόσο απάνθρωπη όσο και μη αποτελεσματική. Αφενός ο Γάλλος Υπουργός Εσωτερικών ήθελε προπαντός να δείξει σταθερότητα, αφετέρου το μικρό ποσοστό των απελαθέντων στα σύνορα απέδειξε τα όρια της διαδικασίας αυτής. Πράγματι πρέπει να διαλέξουμε: να σεβαστούμε το κράτος του δικαίου και να εγκαταλείψουμε την ιδέα ότι θα πείσουμε την κοινή γνώμη ότι ο κάθε παράνομος θα απελαθεί manu militari, ή να πάμε έως το τέλος της μεθόδου. Στην περίπτωση αυτή όμως θα πρέπει να εγκαταλείψουμε το κράτος του δικαίου και να δεχτούμε να μεταπηδήσουμε στον ολοκληρωτισμό, στον οποίο οδηγούν αναπόφευκτα οι ριζικές μέθοδοι που συστήνουν οι ακροδεξιοί.
<P>
Πολλοί από τους Γάλλους «στερούμενους αδείας» χωρίς να είναι λαθραίοι, βρέθηκαν στην παρανομία λόγω της ασυναρτησίας των νόμων, την κακή θέληση της διοίκησης, ή λόγω μιας στενόμυαλης αντίληψης του δικαιώματος ασύλου. Δεν εννοώ ότι ο κάθε παράνομος πρέπει να νομιμοποιηθεί εξ αρχής, διαπιστώνω όμως ότι παρόλη τη διαίρεση στα τρία στη Γαλλία εδώ και μερικά χρόνια, ο αριθμός των αιτήσεων, το ποσοστό των αναγνωρίσεων δεν παύει να μειώνεται. Οι υπήκοοι ορισμένων χωρών που διατρέχουν κίνδυνο εξαιρούνται από την προστασία της Σύμβασης της Γενεύης λόγω μιας περιοριστικής ερμηνείας του όρου του πρόσφυγα, στην οποία μάλιστα δίνει έμφαση μια κοινή θέση την οποία πρόσφατα υποστήριξε το Συμβούλιο. Είναι γεγονός όμως ότι ορισμένα από τα άτομα αυτά κινδυνεύουν πράγματι στη χώρα τους όπως το επιβεβαίωσε και ο ύπατος αρμοστής για τους πρόσφυγες, πράγμα που θα πρέπει να μας κάνει να επανεξετάσουμε την κατάστασή τους. Η Γαλλία, μην έχοντας την αποκλειστικότητα αυτού του είδους των προβλημάτων, επιδοκιμάζω τις συστάσεις που διατυπώθηκαν στην απόφαση που μας υποβλήθηκε, ώστε να σκεφτούμε λύσεις στις περιστάσεις σε ευρωπαϊκή κλίμακα.

<SPEAKER ID=153 NAME="Pinheiro">
Κυρία Πρόεδρε, κυρίες και κύριοι βουλευτές, η Επιτροπή παρακολούθησε προσεκτικά την επικαιρότητα αυτού του καλοκαιριού, η οποία σημαδεύτηκε σε ορισμένα κράτη μέλη από αποφάσεις απέλασης υπηκόων τρίτων κρατών που βρίσκονταν σε παράνομη κατάσταση. Οι αποφάσεις αυτές, όπως και η εφαρμογή τους, προκάλεσαν μία συζήτηση στην κοινή γνώμη και η Επιτροπή επιθυμεί να δηλώσει, πριν από οτιδήποτε άλλο, ότι τα μέτρα αυτά ελήφθηκαν από τα κράτη μέλη στο πλαίσιο της άσκησης των εθνικών αρμοδιοτήτων τους. Αφετέρου, τα γεγονότα τα οποία καταδικάζονται δεν απορρέουν, όπως ίσως θεωρήθηκε και αναφέρθηκε σε ορισμένες προτάσεις, από την εφαρμογή των πρόσφατων αποφάσεων του Συμβουλίου όσον αφορά τις απελάσεις και δεν έχουν καμία σχέση με την περίπτωση αυτή.
<P>
Η Επιτροπή έχει επίσης επίγνωση ακόμη και τώρα, στη συζήτηση αυτή, των επικρίσεων του Κοινοβουλίου σε σχέση με τη διαδικασία λήψης αποφάσεων στο πλαίσιο συνεργασίας σε θέματα εσωτερικών υποθέσεων και ήδη είχαμε την ευκαιρία να υπογραμμίσουμε, σε διάφορες περιστάσεις, ότι λυπόμαστε για την έλλειψη διαβούλευσης με το Κοινοβούλιο. Επίσης, επικρίναμε τη συνεχή προσφυγή, που έκανε το Συμβούλιο, σε κείμενα που από νομική άποψη δεν είναι δεσμευτικά. Η Επιτροπή πάντοτε υποστήριξε ότι οι αποφάσεις στον τομέα της μετανάστευσης πρέπει να είναι επιτακτικές και πρέπει να διασφαλίζεται ο έλεγχος εκ μέρους του Κοινοβουλίου. Για το λόγο αυτό, στην προοτπική της Διακυβερνητικής Διάσκεψης, τοποθετηθήκαμε σαφώς υπέρ μίας κοινοτικοποίησησς αυτών των θεμάτων.
<P>
Κυρίες και κύριοι βουλευτές, το πρόβλημα ουσίας που τίθεται έτσι, πέρα από τα άμεσα γεγονότα, είναι το πρόβλημα της πολιτικής μετανάστευσης των κρατών μελών. Η Επιτροπή, από την πλευρά της, είχε την ευκαιρία να υπογραμμίσει, σε διάφορες περιστάσεις, κυρίως με μία ανακοίνωση προς το Συμβούλιο και το Κοινοβούλιο και την παρουσίαση της συναδέλφου μου Anita Gradin σε αυτή ακριβώς την αίθουσα, ότι η προσέγγισή της διαρθρώνεται γύρω από δύο αρχές που πρέπει συνεχώς να συμβαδίζουν: αφενός, έλεγχος των μεταναστευτικών ρευμάτων αλλά, παράλληλα, ενσωμάτωση των παράνομων μεταναστών. Είναι λοιπόν αναπόφευκτο ότι, με σεβασμό των θεμελιωδών δικαιωμάτων, επιβάλλονται μέτρα απέλασης σε σχέση με υπηκόους τρίτων χωρών που βρίσκονται σε παράνομη κατάσταση. Η απέλαση ειναι ένα μέτρο για να καταδειχθεί η βούληση των κρατών να καταπολεμήσουν την παράνομη μετανάστεσυη, αλλά πρέπει να συμβαδίζει με μία ισχυρή δέσμευση στον αγώνα κατά της παράνομης εισόδου και της εκμετάλλευσης των υπηκόων τρίτων κρατών που βρίσκονται σε κατάσταση παρανομίας και, όχι σπάνια, σε κατάσταση ευάλωτη. Πρέπει επίσης να υπογραμμίσουμε ότι ορισμένες πρακτικές ορισμένων κρατών μελών για την τακτοποίηση της κατάστασης των παράνομων μεταναστών πρέπει να αναγνωριστούν ως ένα μέτρο, ασφαλώς, εξαιρετικά θετικό στο πιο πρόσφατο χρονικό διάστημα.

<SPEAKER ID=154 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων προτάσεων ψηφίσματος:
<P>
Biescas
<P>
B4-0967/96 του κ. Puerta και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Βορειοευρωπαϊκή Πράσινη Αριστερά, για την καταστροφή στην κατασκήνωση «Las Nieves» στο Biescas (Ισπανία).-Β4-1013/96 του κ. Siso Cruellas και άλλων, εξ ονόματος της Ομάδας του Ευρωπαϊκού Λαϊκού Κόμματος για την καταστροφή στη Biescas (Ισπανία) στις 7 Αυγούστου 1996 που προκάλεσε 86 θανάτους, 1 αγνοούμενο και εκατοντάδες τραυματίες και βαριές υλικές ζημιές.-Β4-1030/96 του κ. Pasty εξ ονόματος της Ομάδας Ένωση για την Ευρώπη για την καταστροφή στη Biescas (Ισπανία) στις 7 Αυγούστου 1996 που είχε ως αποτέλεσμα 86 νεκρούς, 1 αγνοούμενο και εκατοντάδες τραυματίες και βαριές υλικές ζημιές.-Β4-1076/96 των κκ. Izquierdo Colado και Cabezon Alonzo, εξ ονόματος της Ομάδας του Ευρωπαϊκού Σοσιαλιστικού Κόμματος για την καταστροφή στη Biescas (Huesca, Ισπανία).Πλημμύρες στην Ισπανία
<P>
Β4-1014/96 του κ. Ferre και της κ. Oomen-Ruijten εξ ονόματος της Ομάδας του Ευρωπαϊκού Λαϊκού Κόμματος για την κακοκαιρία στην Καταλονία.-Β4-1025/96 του κ. Sanchez Garcia, εξ ονόματος της Ομάδας της Ευρωπαϊκής Ριζοσπαστικής Συμμαχίας για τις πλημμύρες στην περιοχή της Valencia.-B4-1032/96 του κ. Gutierrez Diaz, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Βορειοευρωπαϊκή Πράσινη Αριστερά, για τις πλημμύρες στην κοινότητα Maresme (Καταλονία, Ισπανία).Καταιγίδες στην Ελλάδα
<P>
Β4-1035/96 του κ. Θεωνά, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Βορειοευρωπαϊκή Πράσινη Αριστερά, για τις σημαντικές ζημιές που προκλήθηκαν στις καλλιέργειες από τους δυνατούς ανέμους στην περιοχή του Πηλίου.-Β4-1062/96 του κ. Δημητρακόπουλου, εξ ονόματος της Ομάδας του Ευρωπαϊκού Λαϊκού Κόμματος για τις ζημιές που προκλήθηκαν στην Ελλάδα στην περιοχή της Θεσσαλίας, από καταρρακτώδεις βροχές και χαλαζοπτώσεις.-Β4-1079/96 της κ. Λαμπράκη, εξ ονόματος της Ομάδας του Ευρωπαϊκού Σοσιαλιστικού Κόμματος, για τις φυσικές καταστροφές που προκλήθηκαν στη Θεσσαλία (Ελλάδα) από χαλαζοπτώσεις και πλημμύρες.Τοξικά απόβλητα
<P>
Β4-0998/96 του κ. Iversen και άλλων, εξ ονόματος της -Συνομοσπονδιακής Ομάδας της Ευρωπαϊκής Ενωτικής Αριστεράς - Βορειοευρωπαϊκή Πράσινη Αριστερά, για την παραβίαση των ανθρωπίνων δικαιωμάτων και την καταστροφή του περιβάλλοντος που προκλήθηκαν στη Νότιο Αφρική από το εμπόριο επικινδύνων αποβλήτων.-Β4-1052/96 του κ. Telkaemper και άλλων, εξ ονόματος της Ομάδας των Πράσινων στο Ευρωπαϊκό Κοινοβούλιο, για τις παραβιάσεις των ανθρωπίνων δικαιωμάτων και την καταστροφή του περιβάλλοντος που προκλήθηκαν στη Νότιο Αφρική από το εμπόριο επικινδύνων αποβλήτων.-Β4-1071/96 του κ. d'Ancona, εξ ονόματος της Ομάδας του Ευρωπαϊκού Σοσιαλιστικού Κόμματος, για την καταστροφή του περιβάλλοντος στη Νότιο Αφρική από το εμπόριο επικινδύνων αποβλήτων.Ο δρόμος του Saint-Jacques
<P>
B4-1072/96 του κ. Izquierdo Rojo, εξ ονόματος της Ομάδας του Ευρωπαϊκού Σοσιαλιστικού Κόμματος για την προάσπιση του δρόμου του Saint-Jacques έναντι της καταστροφής που υφίσταται η τοποθεσία Pazos.Μπιέσκας

<SPEAKER ID=155 LANGUAGE="ES" NAME="Marset Campos">
Κυρία Πρόεδρε, η Συνομοσπονδιακή Ομάδα της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά συμφωνεί πλήρως με τα όσα εκφράζονται στην πρόταση κοινού ψηφίσματος σχετικά με τα συλλυπητήριά μας προς τους συγγενείς των θυμάτων της καταστροφής που συνέβη στη Μπιέσκας, καθώς και σχετικά με το αίτημα για βοήθεια προς τους συγγενείς και για την ανοικοδόμηση της πληγείσας περιοχής.
<P>
Ωστόσο, θα θέλαμε να υπογραμμίσουμε ότι η πλέον σημαντική πτυχή αυτής της καταστροφής είναι ότι θα μπορούσε να είχε αποφευχθεί. Πρεσβεύουμε ότι πρέπει να θεσπιστούν προληπτικά μέτρα σε όλες τις χώρες της Ευρωπαϊκής Ένωσης ώστε να μην εγκαθίστανται κάμπινγκ σε ζώνες κινδύνου, και επίσης, να επανεξεταστούν οι προδιαγραφές εκείνων που βρίσκονται ήδη εγκατεστημένα ώστε να μην επαναληφθεί τέτοιου είδους καταστροφή. Πιστεύουμε ότι είναι σημαντικό η Ευρωπαϊκή Ένωση να λάβει μέτρα, πρώτον όσον αφορά τα συλλυπητήρια -όπως προείπα- αλλά κυρίως μέτρα πρόληψης, ατενίζοντας το μέλλον, διότι ακριβώς χιλιάδες Ευρωπαίοι ταξιδεύουν το καλοκαίρι κάτω από αυτές τις συνθήκες.

<SPEAKER ID=156 LANGUAGE="ES" NAME="Sisσ Cruellas">
Κυρία Πρόεδρε, θα ήθελα να ξεκινήσω την παρέμβασή μου εκφράζοντας και πάλι τα συλλυπητήρια και την αλληλεγγύη μου σε όλους τους συγγενείς των θυμάτων και σε όλους όσους επλήγησαν από την καταστροφή που συνέβη στα Πυρηναία κοντά στην Ουέσκα το απόγευμα της 7ης του περασμένου Αυγούστου.
<P>
Ήταν μια από τις μεγαλύτερες τραγωδίες στην ιστορία της Ανω Αραγονίας, συνέπεια μιας καταιγίδας που κατέκλυσε την οροσειρά Λίμες με τόνους νερού, προκαλώντας την υπερχείλιση της χαράδρας Αράς, και ο χείμαρρος αυτός, καθώς ενώθηκε με την πλημμύρα της χαράδρας Μπετές, δημιούργησε ένα ορμητικό ρεύμα από νερό, λάσπη, δέντρα και πέτρες που κατέστρεφαν και παρέσυραν ό, τι έβρισκαν στο πέρασμά τους, εισβάλλοντας τελικά στο κάμπινγκ «Las Nieves», που βρισκόταν μέσα στα όρια του δήμου της Μπιέσκας, το οποίο και σάρωσαν κυριολεκτικά. Εκείνη τη στιγμή, στο εν λόγω κάμπινγκ κατασκήνωναν αρκετές εκατοντάδες άτομα και, μέσα σε λίγα δευτερόλεπτα, σκηνές, τροχόσπιτα, αυτοκίνητα και οι άνθρωποι που βρίσκονταν μέσα σε αυτά παρασύρθηκαν βίαια, με αποτέλεσμα να προκληθεί ο θάνατος 86 ατόμων, εξαφάνιση ενός, και ο τραυματισμός εκατοντάδων, των οποίων η κατάσταση ποικίλλει.
<P>
Κοιτάζοντας τις εκθέσεις που αναφέρουν τα στοιχεία σχετικά με την κατάσταση των πληγέντων οικογενειών αναλογίζεται κανείς τις διαστάσεις της τραγωδίας. Οικογένειες στις οποίες πέθανε η μητέρα και τα παιδιά -και έμεινε μόνος ο πατέρας- ή πέθανε ο πατέρας και τα παιδιά και έμεινε η μητέρα, σε πολύ δυσχερή οικονομική κατάσταση επιπλέον· παιδιά που έχασαν τους γονείς τους και έμειναν μόνα, γονείς που έχασαν όλα τους τα παιδιά, ακόμα και οικογένειες οι οποίες ξεκληρίστηκαν εντελώς.
<P>
Εξάλλου, οι νεκροί, τραυματίες και λοιποί πληγέντες δεν ανήκαν μόνο στην Αυτόνομη Κοινότητα της Αραγονίας, αλλά και σε πολλές άλλες ισπανικές περιοχές και σε άλλες χώρες της Ένωσης, γι' αυτό και ο πόνος έφτασε σε διάφορα και απομακρυσμένα σημεία. Εξ' ονόματος όλων αυτών ζητώ βοήθεια από αυτό το Σώμα. Ζητώ για μιαν ακόμα φορά από τους αξιότιμους κυρίους βουλευτές να αποδείξουν την ήδη δοκιμασμένη ευαισθησία τους και την αλληλεγγύη τους προς όλους όσους χρήζουν βοηθείας. Ζητώ, τέλος, να υπερψηφίσουμε αυτήν την πρόταση ψηφίσματος ώστε να μπορέσει να δρομολογηθεί με χαρακτήρα κατεπείγοντος η μεγαλύτερη δυνατή κοινοτική βοήθεια, με σκοπό να ανακουφίσουμε τον πόνο και τη δυσχερή οικονομική κατάσταση στην οποία βρέθηκαν ορισμένοι από τους πληγέντες. Το ίδιο ζητώ και από όλους του Επιτρόπους που συνθέτουν την Ευρωπαϊκή Επιτροπή, να φανούν επίσης γενναιόδωροι κατά την προικοδότηση και τη διαχείριση της αντίστοιχης θέσης του προϋπολογισμού, και κυρίως, να κάνουν γρήγορα, γιατί επείγει να έρθουμε σε βοήθεια των πληγέντων.

<SPEAKER ID=157 LANGUAGE="ES" NAME="Izquierdo Collado">
Κυρία Πρόεδρε, εκφράζω και εγώ τα συλλυπητήρια και τη συμπαράστασή μου προς τους πληγέντες αυτής της τραγωδίας, καθώς και την εκτίμησή μου, όπως διατυπώνεται και στην πρόταση ψηφίσματος, προς τα χωριά Μπιέσκας, Χάκα και Σαμπινιάνιγο, και προς όλους εκείνους που συνεργάστηκαν σε τόσο δύσκολες στιγμές, διότι μας έδωσαν μια μεγάλη απόδειξη αλληλεγγύης.
<P>
Με αυτήν την πρόταση ψηφίσματος αξιώνουμε ενισχύσεις πραγματικές, αποτελεσματικές και επαρκείς από πλευράς των ευρωπαϊκών θεσμικών οργάνων, ώστε να βοηθηθούν οι συγγενείς των θυμάτων, να βοηθηθούν οι πληγέντες και να ανασυγκροτηθεί ο ιστός των υποδομών που υπέστη ζημίες κατά την τραγωδία. Αξιώνουμε επίσης πιο συνετά και πιο υπεύθυνα νόμιμα μέτρα για την εξασφάλιση της ασφαλούς τοποθεσίας των κάμπινγκ. Οι ενισχύσεις της ισπανικής Κυβέρνησης είναι ανεπαρκείς. Οι ενισχύσεις της Ευρωπαϊκής Ένωσης είναι απαραίτητες.

<SPEAKER ID=158 LANGUAGE="ES" NAME="Miranda de Lage">
Κυρία Πρόεδρε, στην πραγματικότητα εγώ είχα προβλέψει να παρέμβω σχετικά με τις πλημμύρες στην Καταλονία και την περιοχή της Βαλένθια, συμμεριζόμενη τα αισθήματα των δύο συναδέλφων σχετικά με τα όσα συνέβησαν στην τραγωδία της Μπιέσκας.
<P>
Κυρία Πρόεδρε, κάθε καλοκαίρι, στις περιοχές της Μεσογείου, συμβαίνουν σοβαρές φυσικές καταστροφές: καταρρακτώδεις βροχοπτώσεις και σαρωτικές πυρκαγιές. Η περιοχή της Βαλένθια δεν έχει γλιτώσει από αυτήν την εκδίκηση, θα έλεγε κανείς, της φύσης. Η Μπαλδίνια, η Σαθόρ, η Μαρίνα και η Ριμπέρα Μπάχα υπήρξαν πριν από μερικές ημέρες το θέατρο ορισμένων σοβαρότατων πλημμυρών που παρέσυραν σοδειές και κατέστρεψαν εργοστάσια και υποδομές. Οι ζημίες υπολογίζονται σε πολλές εκατοντάδες εκατομμύρια πεσέτες. Και στις εκτιμήσεις αυτές δεν συνυπολογίζονται οι θέσεις εργασίας που απωλέσθηκαν στον γεωργικό τομέα και οι βιομηχανίες που θα πρέπει να κλείσουν τις πόρτες τους.
<P>
Προς μεγάλη μας έκπληξη, ο Πρόεδρος της Αυτόνομης Κοινότητας, κ. Zaplana, μετά από μια επίσκεψη αστραπή, αποφάσισε ότι δεν χρειαζόταν να κηρυχθεί πληγείσα περιοχή. Καθώς γνωρίζω πολύ καλά την περιοχή, αναρωτιέμαι τη στιγμή αυτή τι πιθανότητες έχουν όλες αυτές οι επιχειρήσεις να ανορθωθούν και οι απωλεσθείσες θέσεις εργασίες να ανακτηθούν χωρίς τις επίσημες ενισχύσεις και τις αποζημιώσεις που θα έπρεπε λογικά να δοθούν, συνεπεία της καταστροφής.
<P>
Πλημμύρες στην Ισπανία

<SPEAKER ID=159 LANGUAGE="ES" NAME="Ferrer">
Κυρία Πρόεδρε, μπροστά στις απώλειες ανθρωπίνων ζωών και στις υλικές ζημίες που προκάλεσαν οι πλημμύρες, οι οποίες, στην προκειμένη περίπτωση, έλαβαν χώρα στην περιοχή Μαρέσμε στην Καταλονία, καθώς και στην Κοινότητα της Βαλένθια, η Ομάδα του ΕΛΚ επιθυμεί να εκφράσει τα συλλυπητήριά της προς τους συγγενείς των θυμάτων και συγχρόνως να ζητήσει την ενεργό αλληλεγγύη αυτού του Κοινοβουλίου προκειμένου να αμβλυνθούν οι επιπτώσεις αυτών των πλημμυρών και να επιχειρηθεί η πρόληψή τους στο μέλλον.
<P>
Γι' αυτό και ζητάμε από την Επιτροπή να καταρτίσει, μαζί με τις αρμόδιες αρχές, ένα σχέδιο ανοικοδόμησης της πληγείσας περιοχής της Μαρέσμε, το οποίο να προσανατολίζεται κατά προτεραιότητα στη διευθέτηση της κοίτης των ποταμών, προκειμένου να αποφευχθούν οι πλημμύρες, και στην ανοικοδόμηση των υποδομών, κατοικιών και γεωργικών εγκαταστάσεων που υπέστησαν ζημίες εξαιτίας αυτών των καταρρακτωδών βροχοπτώσεων.
<P>
Εξάλλου, λαμβάνοντας υπόψη τον παλινδρομικό χαρακτήρα αυτού του είδους των πλημμυρών στη λεκάνη της Μεσογείου, εφιστούμε την προσοχή στην ανάγκη να υπάρξει μια θέση του προϋπολογισμού που να χρησιμεύει ακριβώς για να μπορούν να προλαμβάνονται και να επανορθώνονται οι επιπτώσεις των καταστροφών αυτού του είδους.
<P>
Πιστεύω ότι αν η Ευρωπαϊκή Ένωση μπορεί να βρίσκεται κοντά στον πολίτη τη στιγμή που εκείνος υφίσταται τις συνέπειες μιας καταστροφής, αν και φυσικής, είναι αναμφισβήτητο ότι θα συμβάλλουμε στη δημιουργία αυτής της συνείδησης του πολίτη, αυτής της αντίληψης περί ιθαγένειας, που μπορεί τόσο να βοηθήσει την Ευρωπαϊκή Ένωση να προχωρήσει.
<P>
Γι' αυτό, επαναλαμβάνω το αίτημα αυτού του Κοινοβουλίου προς την Επιτροπή, να λάβει υπόψη τις ζημίες που προκλήθηκαν και την ανάγκη να γίνουν ενέργειες, τόσο στη Μαρέσμε όσο και στη Βαλένθια, ώστε να προληφθούν στο μέλλον ζημίες όπως αυτές που συνέβησαν.

<SPEAKER ID=160 LANGUAGE="ES" NAME="Novo Belenguer">
Κυρία Πρόεδρε, θα ήθελα στην πρώτη μου αυτή παρέμβαση να απευθύνω χαιρετισμό προς όλα τα μέλη αυτού του Κοινοβουλίου, εφόσον μόλις χθες εισήλθα σε αυτό αντικαθιστώντας τον συνάδελφο Isidoro Sαnchez, να τα ευχαριστήσω για την υποδοχή που μου επεφύλαξαν, και να πω ότι ελπίζω ειλικρινά να ανταποκριθώ σε μια τόσο συγκινητική υποδοχή και να συμβάλλω με την ταπεινή μου συμμετοχή στο σχέδιο που ενώνει όλους εμάς.
<P>
Λυπάμαι που η πρώτη μου παρέμβαση γίνεται προκειμένου να αναφερθώ στα τραγικά γεγονότα που συνέβησαν πρόσφατα, τόσο στην περιοχή της Μπιέσκας (Ουέσκα) όσο και στην ισπανική Μεσόγειο. Όλοι γνωρίζουν τη φοβερή τραγωδία που σήμανε για ολόκληρη την Ευρωπαϊκή Ένωση η καταστροφή που συνέβη στο κάμπινγκ «Las Nieves», στη Μπιέσκας, όπου έχασαν τη ζωή τους 86 άτομα και όπου κατέστη εμφανής η ανάγκη για επείγουσα δράση από πλευράς των διαφόρων θεσμικών οργάνων, όπως ήδη δήλωσε η Επιτροπή σε εύθετο χρόνο.
<P>
Δε μπορούμε όμως να ξεχάσουμε και τα όσα συνέβησαν επίσης στην ισπανική Μεσόγειο, που κάθε χρόνο σαρώνεται από δυνατές καταιγίδες οι οποίες, στην προκειμένη περίπτωση, άφησαν πίσω τους, στην Κοινότητα της Βαλένθια συγκεκριμένα, ένα ερημωμένο τοπίο, ως συνέπεια πλημμυρών που είχαν να συμβούν πάνω από 14 χρόνια. Η υπερχείλιση ποταμών και χαραδρών, η κατάρρευση φραγμάτων και γεφυρών, κατέστησαν την επέμβαση της Πολιτικής Αμυνας, του Ερυθρού Σταυρού, των πυροσβεστών, ακόμα και του στρατού, ανεπαρκή, δυστυχώς, προκειμένου να αποφευχθεί η εξαφάνιση ενός ατόμου και οι πολυάριθμες απώλειες. Ακόμη και σήμερα, μία εβδομάδα αργότερα, υπάρχουν περιοχές όπου δεν μπορούν να αξιολογηθούν οι ζημίες, διότι η πρόσβαση σε αυτές είναι αδύνατη.
<P>
Γι' αυτό, και λαμβάνοντας υπόψη ότι όλες οι βασικές υποδομές των περιοχών που επλήγησαν υπέστησαν σοβαρές ζημίες -κατοικίες, καταστήματα, γεωργικές εγκαταστάσεις και καλλιέργειες- καθίσταται απαραίτητη μια επείγουσα δράση η οποία να προσανατολίζεται αφενός στην ανοικοδόμηση των περιοχών που επλήγησαν, και αφετέρου -ίσως ακόμη πιο σημαντικό- στη θέσπιση μιας θέσης του προϋπολογισμού, όπως ειπώθηκε ήδη, που να προλαμβάνει και να επανορθώνει τις επιπτώσεις των δυνατών βροχοπτώσεων οι οποίες επαναλαμβάνονται κάθε χρόνο σαρώνοντας την περιοχή αυτή.

<SPEAKER ID=161 NAME="Πρόεδρος">
Κύριε Novo Belenguer, σας συγχαίρω γι αυτή την πρώτη σας παρέμβαση και σας καλωσορίζω θερμά.

<SPEAKER ID=162 LANGUAGE="ES" NAME="Sornosa Martνnez">
Κυρία Πρόεδρε, όπως και σε προηγούμενα χρόνια, οι χαλαζοπτώσεις πλημμύρισαν πολλές περιοχές της Μεσογείου, την Καταλονία και την περιοχή της Βαλένθια, αφήνοντας στο πέρασμά τους ανυπολόγιστες ζημίες σε αγαθά και σοδειές και, ακόμα πιο λυπηρό, προκαλώντας απώλειες ανθρωπίνων ζωών. Δεδομένου του περιοδικού χαρακτήρα των πλημμυρών, θα ήταν απαραίτητο να δημιουργηθεί μια θέση του προϋπολογισμού για την πρόληψη και τη επανόρθωση των επιπτώσεων τέτοιων θεομηνιών. Η αποκατάσταση και ανοικοδόμηση των υποδομών, των κατοικιών και των γεωργικών εγκαταστάσεων απαιτεί μεγάλες επενδύσεις, διότι μεγάλες υπήρξαν και οι ζημίες. Οι περιφερειακές αρχές δεν ανταποκρίθηκαν ικανοποιητικά και θα πρέπει να υποστηριχθούν από τα θεσμικά όργανα της Ευρωπαϊκής Ένωσης. Ζητάμε επίμονα από την Επιτροπή να καταρτίσει, μαζί με τις αρμόδιες αρχές, σχέδια πρόληψης, ώστε να μην ξαναχρειαστεί να θρηνήσουμε τόσες απώλειες -οι υλικές ζημίες μπορούν να αποκατασταθούν, όχι όμως και οι ανθρώπινες ζωές, για τις οποίες δεν υπάρχει δυνατή αποκατάσταση.

<SPEAKER ID=163 NAME="Εφραιμίδης">
Κυρία Πρόεδρε, είναι πρωτοφανής η καταστροφή: πλημμύρες, χαλάζι, σφοδροί άνεμοι κατέστρεψαν αρκετές εκτάσεις σε στρέμματα μηλοκαλλιέργειας στην περιοχή του Πηλίου. Πρόκειται για μονοκαλλιέργεια που είναι η μοναδική πηγή εισοδήματος των καλλιεργητών και η καταστροφή συνέβη δέκα ημέρες ακριβώς πριν από τη συγκομιδή.
<P>
Αυτή τη στιγμή, οι καλλιεργητές είναι «επί ξύλου κρεμάμενοι», δεν έχουν το παραμικρό εισόδημα να ζήσουν, πολύ δε περισσότερο να οργανώσουν πάλι την παραγωγή τους.
<P>
Θα παρακαλούσα το μεν Κοινοβούλιο να ψήφιζε ομόφωνα το ψήφισμα που καταθέσαμε, τον δε κύριο Επίτροπο να δηλώσει στην παρέμβαση του εάν θα λάβει η Επιτροπή άμεσα μέτρα οικονομικής ενίσχυσης των καλλιεργητών και άλλα περαιτέρω μέτρα, ώστε να μπορέσουν να ξεκινήσουν πάλι τις καλλιέργειές τους.

<SPEAKER ID=164 NAME="Τρακατέλλης">
Κυρία Πρόεδρε, στις αρχές του Αυγούστου σφοδρές χαλαζοπτώσεις έπληξαν ορισμένες περιοχές της Θεσσαλίας, και συγκεκριμένα τους νομούς Καρδίτσας, Τρικάλων, Λαρίσης και Μαγνησίας. 'Ηταν τόσο σφοδρές αυτές οι χαλαζοπτώσεις και η θεομηνία, που καταστράφηκαν πάρα πολλές καλλιέργειες. Θα αναφέρω σχετικά το βαμβάκι, το καλαμπόκι, τις μηλοκαλλιέργειες, που υπέστησαν ολοσχερή καταστροφή.
<P>
Το Κοινοβούλιο μας, με τη γνωστή ευαισθησία του, θέλω να ελπίζω ότι θα εκφράσει τη λύπη και τη συμπαράσταση του προς τους κατοίκους αυτών των περιοχών και, παράλληλα, η Επιτροπή και το Συμβούλιο θα προβούν σε άμεση οικονομική ανακούφιση τόσο των καλλιεργητών, όσο και των κατοίκων, ώστε να έχουμε γρήγορη ανακούφιση και αποκατάσταση των ζημιών.
<P>
Tοξικά απόβλητα

<SPEAKER ID=165 LANGUAGE="DE" NAME="Telkδmper">
Κυρία Πρόεδρε, σ' αυτό το θέμα της συζήτησης επί επικαίρων, επειγόντων και σημαντικών θεμάτων, έχουμε να κάνουμε με μια σοβαρή υπόθεση εξαγωγής επικίνδυνων αποβλήτων. Πρόκειται για τη βρετανική πολυεθνική εταιρία Thor Chemicals, που εξήγαγε εκατοντάδες τόνους τοξικών αποβλήτων υδραργύρου από την Eυρωπαϊκή Ένωση, κυρίως από το Hνωμένο Bασίλειο, από την Iσπανία και την Iταλία, στις εγκαταστάσεις της εταιρίας, στο Cato Ridge της Nότιας Aφρικής.
<P>
Ξεκίνησαν για ανακύκλωση, για μια φιλική προς το περιβάλλον διαχείριση αποβλήτων. Aντί επανεπεξεργασίας, όμως, έγινε απλή αποθήκευση. Tο αποτέλεσμα; Aποθήκευση τοξικών αποβλήτων υδραργύρου, μολυσμένες δεξαμενές ιλύος, ένας νεκρός, και είκοσι εργάτες, που ισόβια θα υποφέρουν από τις συνέπειες των ζημιών που υπέστη η υγεία τους κατά τη διάρκεια της εργασίας τους. Tο πόσιμο νερό έχει ρυπανθεί; οι τιμές που μετρήθηκαν είναι χίλιες φορές μεγαλύτερες από τις προδιαγραφές της ΠOY για το πόσιμο νερό.
<P>
O γενικός εισαγγελέας του Natal, κατηγόρησε, το 1993, τρία ανώτατα διευθυντικά στελέχη για ανθρωποκτονία. H Thor ομολόγησε την ενοχή της. O Mandela, τώρα, συνέστησε μια εξεταστική επιτροπή. Tα αιτήματά μας προς την εταιρία και την Eυρωπαϊκή Ένωση, έχουν ως εξής: Όποιος παράγει απόβλητα θα πρέπει να νοιάζεται για την απομάκρυνση και την εξάλειψή τους, που σημαίνει την επιστροφή 470t στην Aγγλία, 57t στην Iταλία, και 10t στην Iσπανία. Kαλούμε ιδιαίτερα τη Nότιο Aφρική να υπογράψει το άρθρο 34 της Σύμβασης Λομέ. Στη συνέχεια, παραπέμπω ακόμη στο άρθρο 4 του κοινού ψηφίσματός μας.

<SPEAKER ID=166 LANGUAGE="NL" NAME="d'Ancona">
Αναφερόμενη στο ψήφισμα για την απόρριψη επικίνδυνων αποβλήτων στη Νότια Αφρική, αισθάνομαι μεγάλη ντροπή. Δεν μπορεί κανείς να πιστέψει ότι εμείς, ορισμένες χώρες της Ένωσης, »σκουπίζουμε πρώτα τα πεζοδρόμιά μας», για να φορτώσουμε στη συνέχεια μία χώρα όπως η Νότια Αφρική - που έχει ήδη αρκετά προβλήματα - με μία κατάσταση που συνιστά απειλή για τη ζωή και το περιβάλλον. Δεν μπορεί κανείς να πιστέψει ότι μία πολυεθνική από την Αγγλία, η Thor Chemicals, προβάλλοντας ψευδείς ισχυρισμούς - πρόκειται δήθεν για φιλοπεριβαλλοντική διαχείριση αποβλήτων - απορρίπτει 5 000 τόννους δηλητηριώδη απόβλητα στη Νότια Αφρική, προκαλώντας συνειδητά αναπηρίες ή το θάνατο σε περισσότερα από 20 άτομα. Ωστόσο, η ντροπή δεν ωφελεί σε τίποτα τα θύματα. Το μόνο που μπορεί να βοηθήσει τη Νότια Αφρική είναι η επιστροφή των αποβλήτων και η χορήγηση οικονομικής και τεχνικής βοήθειας. Παράλληλα, ας φροντίσουμε ώστε να αποκλειστεί το ενδεχόμενο να είμαστε συνυπαίτιοι σε παρόμοια σκάνδαλα.

<SPEAKER ID=167 LANGUAGE="NL" NAME="Eisma">
Συμφωνώ απολύτως με τα όσα ανέφερε η συνάδελφος d'Ancona και στην ουσία θα μπορούσα να εξοικονομήσω για το Σώμα ένα λεπτό από το χρόνο συνεδρίασης. Ωστόσο θα ήθελα να επισημάνω ότι, μπορεί μεν να είμαστε σε θέση να θεσπίσουμε μία πάρα πολύ καλή νομοθεσία για το περιβάλλον, όσο όμως η νομοθεσία αυτή δεν εφαρμόζεται από τις επιχειρήσεις η αποτελεσματικότητά της θα είναι περιορισμένη. Ευτυχώς που υπάρχουν οργανώσεις που εντοπίζουν αυτού του είδους τις παραβάσεις και τις εκθέτουν στη δημοσιότητα. Οι πράξεις αυτές μας προσφέρουν στη συνέχεια τη δυνατότητα να αναλάβουμε δράση. Το Κοινοβούλιο ψήφισε χθες επί της πρότασης κανονισμού για την επίβλεψη και τον έλεγχο της μεταφοράς αποβλήτων εντός και εκτός της Ένωσης. Το επεισόδιο με την Thor Chemicals, για το οποίο συζητάμε σήμερα, καθιστά ακόμη πιο σαφή τη σοβαρότητα της κατάστασης. Ας μη λησμονούμε όμως ότι πρόκειται για ένα μόνο παράδειγμα και ότι, τη στιγμή που εμείς είμαστε απασχολημένοι με τη συζήτηση αυτή, συμβαίνει το ίδιο σε πάρα πολλές περιοχές και ότι, για το λόγο αυτό, πρέπει να καταβάλουμε προσπάθειες ώστε ο έλεγχος της εφαρμογής της νομοθεσίας στην Ευρωπαϊκή Ένωση να καταστεί ακόμη πιο αυστηρός σύμφωνα με τους κανόνες που έχουν θεσπιστεί. Αυτό που έχει σημασία είναι ο έλεγχος.

<SPEAKER ID=168 LANGUAGE="NL" NAME="Aelvoet">
Συνάδελφοι, το σκάνδαλο της εξαγωγής δηλητηριωδών αποβλήτων έχει γενικό χαρακτήρα και θίγει πάρα πολλές χώρες του Νότου. Όμως, αυτό που θα έπρεπε να μας απασχολήσει σήμερα είναι ότι, στο πλαίσιο των διαπραγματεύσεων μεταξύ Ευρωπαϊκής Ένωσης και Νότιας Αφρικής με στόχο την προσχώρηση της τελευταίας στη σύμβαση Λομέ, η κυβέρνηση της χώρας αυτής ζητεί να συμπεριληφθεί μία εξαίρεση στη σύμβαση προκειμένου να της επιτραπεί να συνεχίσει τις εισαγωγές και τις εξαγωγές δηλητηριωδών αποβλήτων. Αυτό είναι το σημείο που ενδιαφέρει και που είμαστε σήμερα υποχρεωμένοι να εξετάσουμε ως επείγον θέμα, προκειμένου να απευθύνουμε ένα μήνυμα προς την Επιτροπή και, όπως είναι φυσικό, το Συμβούλιο δηλώνοντας ότι αυτό δεν πρέπει να γίνει αποδεκτό, καθώς και ένα μήνυμα προς την κυβέρνηση της Νότιας Αφρικής καλώντας τη να μη ζητήσει την εξαίρεσή της από το άρθρο 39, το οποίο απαγορεύει τις εξαγωγές δηλητηριωδών αποβλήτων και μάλιστα στο πλαίσιο της σύμβασης της Λομέ, και να πρωτοστατήσει, σεβόμενη την έκκληση των μελών του Ευρωκοινοβουλίου και των αφρικανικών κοινοβουλίων, δηλώνοντας ότι η κατάσταση αυτή πρέπει να τερματιστεί.
<P>
Δρόμος του Αγίου Ιακώβου της Κομποστέλα

<SPEAKER ID=169 LANGUAGE="ES" NAME="Izquierdo Rojo">
Κυρία Πρόεδρε, αξιότιμοι κύριοι βουλευτές, η πρόταση αυτή έρχεται προς υπεράσπιση του μνημείου της ευρωπαϊκής πολιτιστικής κληρονομιάς, του σημαντικότερου τμήματος του Δρόμου του Αγίου Ιακώβου, στη Γαλικία. Και δεν έχουν θέση οι απόπειρες για καπηλεία και σύγχυση, με το να λέγεται αν είναι πιο αυθεντικό το γαλλικό ή το πορτογαλικό τμήμα, διότι μιλάμε για το σημαντικότερο τμήμα του Δρόμου του Αγίου Ιακώβου, στη Γαλικία. Και δεν μιλώ για κάτι που άκουσα να λέγεται, αξιότιμοι συνάδελφοι, αλλά παρευρέθηκα προσωπικά και είμαι άμεσος μάρτυρας των σοβαρότατων καταστροφών που προξενούν τα έργα της εθνικής οδού 550 στο σημείο μεταξύ Ιρία και Εσκλαβιτούδ, στην κατεύθυνση προς Πάθος. Πρόκειται για σοβαρή προσβολή εναντίον της τέχνης, της ιστορικής και πολιτιστικής κληρονομιάς της Ευρώπης. Πρόκειται για αφανισμό του αρχιτεκτονικού και του φυσικού τοπίου. Πρόκειται για βίαιη επίθεση εναντίον του περιβάλλοντος και της εθνολογικής και ανθρωπολογικής κληρονομιάς.
<P>
Παραβιάζονται οι νόμοι, τόσο των Αυτόνομων Κοινοτήτων όσο και του Κράτους, με την εντελώς παθητική στάση του Περιφερειακού Συμβουλίου και των άλλων αρμοδίων που συναινούν σε αυτήν την αδικαιολόγητη ωμότητα. Δεν έχει νόημα, αξιότιμοι συνάδελφοι, από τη μια πλευρά να χρηματοδοτούμε την προστασία του Δρόμου του Αγίου Ιακώβου, και από την άλλη να συναινούμε σε αυτήν τη βίαιη καταστροφή. Ως και ο ίδιος ο Αρχιεπίσκοπος του Αγίου Ιακώβου της Κομποστέλα παρενέβη προς υπεράσπιση των θιγομένων και των περιοίκων.
<P>
Κυρία Πρόεδρε, υπάρχουν επιπλέον εναλλακτικές λύσεις, καλύτερες και λιγότερο δαπανηρές. Επείγει να διακοπούν αυτά τα έργα, να σταματήσει αυτή η καταστροφή, που θα συνεπαγόταν ανεπανόρθωτη ζημιά. Πρέπει να σταματήσει, διότι πρόκειται για την πολιτιστική κληρονομιά των Ευρωπαίων πολιτών.

<SPEAKER ID=170 LANGUAGE="ES" NAME="Varela Suanzes-Carpegna">
Κυρία Πρόεδρε, αξιότιμοι συνάδελφοι, παρά το σεβασμό για τους κατοίκους του Πάθος, στην περιοχή της Παδρόν της γενέτειράς μου της Γαλικίας, που θίγονται από τα έργα διαπλάτυνσης της εθνικής οδού 550, οφείλω να επισημάνω με κατηγορηματικό τρόπο ενώπιον όλων σας ότι δεν είναι βέβαιο, όπως αναφέρεται σε αυτήν την πρόταση ψηφίσματος, ότι τα έργα αλλοιώνουν το Δρόμο του Αγίου Ιακώβου, που έχει ανακηρυχθεί Πρώτη Ευρωπαϊκή Πολιτιστική Διαδρομή και Πολιτιστική Κληρονομιά της Ανθρωπότητας από την UNESCO. Και δεν είναι βέβαιο για έναν πολύ απλό λόγο, κυρία Πρόεδρε, αξιότιμοι συνάδελφοι, τον οποίο και σας λέω απερίφραστα: η τοποθεσία Πάθος δεν βρίσκεται στο Δρόμο του Αγίου Ιακώβου. Ο δρόμος που επονομάζεται «Γαλλικός Δρόμος» είναι ο μοναδικός Δρόμος του Αγίου Ιακώβου που έχει ανακηρυχθεί Πολιτιστική Κληρονομιά της Ανθρωπότητας από την UNESCO και Πρώτη Ευρωπαϊκή Πολιτιστική Διαδρομή από το Συμβούλιο της Ευρώπης -ακριβώς εδώ, σε αυτό το ίδιο ημικύκλιο, το 1986.
<P>
Κατά συνέπεια, εφόσον αυτό δεν είναι βέβαιο, αυτό που θα πρέπει να συμπεράνουμε είναι ότι χρησιμοποιείται δολίως το όνομα του Δρόμου του Αγίου Ιακώβου από απλή πολιτική σκοπιμότητα, και οφείλω να πω ότι αυτό είναι πολύ σοβαρό. Είναι σοβαρό για το Δρόμο του Αγίου Ιακώβου και είναι επίσης σοβαρό για αυτό το θεσμικό όργανο, για την αξιοπιστία του Ευρωπαϊκού Κοινοβουλίου. Για όλους αυτούς τους λόγους, κυρία Πρόεδρε, είμαστε εναντίον αυτής της πρότασης ψηφίσματος.
<P>
(Χειροκροτήματα)

<SPEAKER ID=171 NAME="Pinheiro">
Κυρία Πρόεδρε, βλέποντας την ώρα, θα προσπαθήσω, για άλλη μία φορά, να είμαι όσο το δυνατό πιο συνοπτικός. Σχετικά με το ζήτημα των φυσικών καταστροφών, και ειδικότερα εκείνων που έπληξαν την Ελλάδα και την Ισπανία τους μήνες Ιούλιο και Αύγουστο, η Επιτροπή θα ήθελε να επαναλάβει και πάλι τα ειλικρινή συλλυπητήριά της και να εκδηλώσει τη συμπάθειά της προς τα θύματα αυτών των τραγωδιών. Η Επιτροπή υπενθυμίζει ότι στις θεομηνίες αυτές προστίθενται και άλλες που συνέβησαν από τις αρχές του έτους αυτού, κυρίως στην Πορτογαλία, την Ιρλανδία, το Ηνωμένο Βασίλειο και την Ιταλία. Και υπενθυμίζει επίσης ότι η συνήθης γραμμή του προϋπολογισμού για τη χορήγηση επείγουσας βοήθειας για αυτές τις θεομηνίες παραπέμφθηκε, στον προϋπολογισμό του 1996, σε ένα mιmoire από το Ευρωπαϊκό Κοινοβούλιο, έτσι ώστε οι δυνατότητες της Επιτροπής να ανταποκριθεί έγκαιρα και με ταχύτητα σε αυτές τις θεομηνίες είναι, τη στιγμή αυτή, εξαιρετικά εξασθενημένες.
<P>
Ζητήθηκε, εν τω μεταξύ, η εγγραφή κάποιου ποσού. Το συνολικό ποσό που είναι εγγεγραμμένο, τη στιγμή αυτή, σε αυτές τις γραμμές είναι ένα εκατομμύριο ECU, εκ του οποίου 300 χιλιάδες για χορήγηση επείγουσας βοήθειας για θεομηνίες και 700 χιλιάδες για την προστασία των πολιτών. Μπορείτε λοιπόν, κύριοι βουλευτές, να λάβετε μία ιδέα της ανεπάρκειας των μέσων με τα οποία αγωνίζεται η Επιτροπή για το είδος των απαντήσεων που θα επιθυμούσατε, και για λόγους που είναι άσχετοι προς την Επιτροπή.
<P>
Θα ήθελα, ωστόσο, να πω ότι η Επιτροπή είναι εντελώς πρόθυμη ώστε, με τις εθνικές αρχές κάθε μίας από τις χώρες αυτές, να επιδιώξει την επαναχρησιμοποίηση των Διαρθρωτικών Ταμείων η οποία κρίθηκε πιο κατάλληλη για να μειωθούν τα αρνητικά αποτελέσματα που είχαν οι καταστροφές αυτές στις αγροτικές παραγωγές ή στις οικονομικές διαρθρώσεις.
<P>
Κυρία Πρόεδρε, όοσν αφορά το ζήτημα των επικίνδυνων αποβλήτων στη Νότιο Αφρική θα πω ότι, πέρα από τις τεχνικές πτυχές, πρέπει να κάνουμε αυστηρή αξιολόγηση των πολιτικών ζητημάτων και των νομικών ζητημάτων που εμπλέκονται. Γι'αυτό και η Επιτροπή χαιρετίζει και υποστηρίζει την πρωτοβουλία έρευνας του Προέδρου Νέλσον Μαντέλα, με στόχο να προσδιοριστούν με ακρίβεια οι ευθύνες των διαφόρων παραγόντων που παρενέβησαν σε αυτή τη διαδικασία. Θα ήθελα ακόμη να υπογραμμίσω ότι τα γεγονότα που αναφέρονται στο ψήφισμα το οποίο προτείνει το Κοινοβούλιο συνέβησαν πριν από την έγκριση του κανονισμού του Συμβουλίου σχετικά με τα θέματα αυτά -εξαγωγές για χώρες εκτός ΟΟΣΑ - και πριν, επίσης, από την προσχώρηση της Νοτίου Αφρικής στη Σύμβαση της Βασιλείας. Και αν το γεγονός αυτό μειώνει, κατά κάποιον τρόπο, τη νομική βαρύτητα εκείνων που ζητούν τον επαναπατρισμό των αποβλήτων, από την άλλη είναι δικαιολογημένος ο προσδιορισμός κάθε πολιτικής ευθύνης με αρκετά λεπτομερή τρόπο, και η Επιτροπή είναι σύμφωνη σε αυτό με τους αξιότιμους βουλευτές.
<P>
Τέλος, κυρία Πρόεδρε, στο μέτρο που το ζήτημα το οποίο τέθηκε σχετικά με το Δρόμο του Αγίου Ιακώβου είναι ένα ζήτημα το οποίο, από την άποψη της επικουρικότητας, δεν εμπίπτει στις αρμοδιότητες της Επιτροπής, αυτή δεν θα τοποθετηθεί σχετικά με το θέμα αυτό.

<SPEAKER ID=172 NAME="Πρόεδρος">
Η κοινή συζήτηση έληξε.

<SPEAKER ID=173 LANGUAGE="NL" NAME="d'Ancona">
Πρόεδρε, θα ήθελα εξ ονόματός σας να ρωτήσω τους συναδέλφους αν θα ήταν διατεθειμένοι να αναβάλουν την ψηφοφορία για το θέμα αυτό έως την επόμενη σύνοδο. Το θέμα συζητήθηκε και, όπως προκύπτει, είναι ιδιαίτερα πολύπλοκο. Σύντομα, αντιπροσωπεία του Κοινοβουλίου πρόκειται να επισκεφθεί την Κολομβία και, επειδή πρόκειται για εξαιρετική περίπτωση, θα ήθελα να ζητήσω από τους συναδέλφους να συμφωνήσουν με την αναβολή της ψηφοφορίας έως την επόμενη περίοδο συνόδου.

<SPEAKER ID=174 NAME="Πρόεδρος">
Ευχαριστώ πολύ, κυρία D'Ancona. Γνωρίζετε πόσο επιθυμώ να ακολουθώ τις υποδείξεις σας. Με λύπη μου όμως σας λέω ότι, με βάση τον Κανονισμό, αυτό δεν είναι δυνατόν. Οφείλουμε να υποβάλουμε την πρόταση σε ψηφοφορία, και συνεπώς, με βάση τον Κανονισμό και πάλι, η παρούσα Προεδρία δε μπορεί να αποδεχθεί την εισήγησή σας.
<P>
Το λόγο έχει η κ. Gonzαlez Αlvarez για ένα ζήτημα επί της διαδικασίας.

<SPEAKER ID=175 LANGUAGE="ES" NAME="Gonzαlez Αlvarez">
Ζήτησα το λόγο διότι δεν θυμόμουν τόσο καλά όσο εσείς, κύριε Πρόεδρε, τον Κανονισμό, και δεν ήξερα ότι είναι αδύνατο να αναβληθεί η ψηφοφορία επί της πρότασης ψηφίσματος για τον επόμενο μήνα. Στην περίπτωση του ψηφίσματός μας, αν είναι δυνατόν, πριν απορριφθεί, προτιμούμε να αναβληθεί η ψήφισή του ως την προσεχή περίοδο συνόδου στις Βρυξέλλες, διότι επιθυμούμε να εγκριθεί ένα ψήφισμα σχετικά με τα ανθρώπινα δικαιώματα στην Κολομβία και συνεπώς, εμείς, αν μπορούσαμε να το κάνουμε, θα προτιμούσαμε να αναβληθεί η ψηφοφορία της πρότασής μας ως την προσεχή περίοδο συνόδου.

<SPEAKER ID=176 LANGUAGE="NL" NAME="Oomen-Ruijten">
Πρόεδρε, ζητήσαμε να μη συμπεριληφθεί η Κολομβία στην ημερήσια διάταξη ακριβώς για τους ίδιους λόγους που επικαλείται και η κ. d'Ancona. Εφόσον όμως προβάλλεται τώρα το αίτημα της αναβολής ψηφοφορίας, το αποδεχόμαστε μετά χαράς. Καλύτερα αργά παρά ποτέ.

<SPEAKER ID=177 NAME="Πρόεδρος">
Αξιότιμοι κύριοι βουλευτές, καταλαβαίνω ότι παράλληλα με ένα αίτημα που διατυπώθηκε μεγαλοφώνως υπήρξε επίσης και ένας προβληματισμός. Δυστυχώς, η παρούσα Προεδρία είναι δέσμια του Κανονισμού, και σύμφωνα με το άρθρο 47, σχετικά με τη συζήτηση επειγόντων θεμάτων, δεν μπορούν να γίνουν αποδεκτές εισηγήσεις όπως αυτή της κ. D'Ancona. Κατά συνέπεια, αξιότιμοι κύριοι βουλευτές, δεν έχω άλλη επιλογή από το να υποβάλω σε ψηφοφορία την παρούσα πρόταση ψηφίσματος.

<SPEAKER ID=178 LANGUAGE="ES" NAME="Robles Piquer">
Κύριε Πρόεδρε, δεν επιθυμώ βεβαίως να αντιταχθώ στις αρμοδιότητες και τις εξουσίες του κ. Προέδρου. Πιστεύω όμως ότι αυτό το Σώμα, σε ζητήματα που το ενδιαφέρουν τόσο άμεσα όπως είναι το να ψηφίσει ή να μην ψηφίσει, είναι κυρίαρχο, και αν το Σώμα αποφάσιζε με πλειοψηφία την αναβολή της ψηφοφορίας, θα μπορούσε και να το πράξει. Αυτή είναι η δική μου ερμηνεία του Κανονισμού, τον οποίο δεν γνωρίζω τόσο καλά όσο εσείς, κύριε Πρόεδρε, αλλά υπακούω σε μια φυσική αρχή σύμφωνα με την οποία τα κοινοβουλευτικά Σώματα είναι κυρίαρχα να ασκούν το λειτούργημά τους όταν και όπως θεωρούν σωστό.

<SPEAKER ID=179 NAME="Πρόεδρος">
Κύριε Robles Piquer, η παρούσα Προεδρία δε μπορεί να συμφωνήσει μαζί σας. Ο Κανονισμός δε μπορεί να τροποποιηθεί κατά τη διάρκεια των συζητήσεων. Μπορούν να ληφθούν αποφάσεις, αλλά όχι και να τροποποιηθεί ο Κανονισμός. Αυτό που μπορεί να γίνει, κύριε Robles Piquer, είναι οι συντάκτες να αποσύρουν την πρόταση. Αν όμως δεν αποσυρθεί η πρόταση, αξιότιμοι κύριοι βουλευτές, η παρούσα Προεδρία, ανταποκρινόμενη στην ευθύνη που της αντιστοιχεί σχετικά με τη σχολαστική τήρηση του Κανονισμού, θα την υποβάλει σε ψηφοφορία. Προηγουμένως όμως, θα πρέπει να ληφθεί υπόψη ότι πρόκειται για μια πρόταση ψηφίσματος που έχει παρουσιάσει η Ομάδα των Πρασίνων.

<SPEAKER ID=180 LANGUAGE="NL" NAME="Aelvoet">
Κύριε Πρόεδρε, πιστεύω ότι το Σώμα θα πρέπει να σεβαστεί τον κανονισμό του. Αυτό δεν μπορεί να αλλάξει έτσι απλά. Κατά δεύτερον, μελετήσαμε καλά τη στιγμή που θέσαμε το θέμα αυτό στην ημερήσια διάταξη και δεν είμαστε σε καμία περίπτωση διατεθειμένοι να αποσύρουμε το ψήφισμα.
<P>
(Το Σώμα απορρίπτει την πρόταση ψηφίσματος)

<SPEAKER ID=181 NAME="Πρόεδρος">
Αξιότιμοι κύριοι βουλευτές, περνάμε τώρα στην ψηφοφορία της πρότασης ψηφίσματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά σχετικά με το ίδιο ζήτημα, για την οποία δεν έχουν παρουσιαστεί τροπολογίες.
<P>
Διατηρεί η Συνομοσπονδιακή Ομάδα της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά την πρόταση ψηφίσματός της;

<SPEAKER ID=182 LANGUAGE="ES" NAME="Gonzαlez Αlvarez">
Δεν αποσύρουμε την πρότασή μας για έναν μόνο λόγο. Είναι πολλοί μήνες που προσπαθούμε να εγκριθεί από αυτό το Σώμα ένα ψήφισμα σχετικά με την Κολομβία και με το σεβασμό των ανθρωπίνων δικαιωμάτων στην Κολομβία. Και προσπαθήσαμε, όπως είπα και στην προηγούμενη παρέμβασή μου, η αντιπροσωπεία που πρόκειται να μεταβεί εκεί να πει τι σκέφτεται αυτό το Κοινοβούλιο σχετικά με τα ανθρώπινα δικαιώματα στην Κολομβία. Δε μπορούμε να αποσύρουμε την πρότασή μας διότι δεν θεωρούμε ρεαλιστικό ότι τον επόμενο μήνα πρόκειται να παρουσιαστεί ένα ψήφισμα που θα ζητά το σεβασμό των ανθρωπίνων δικαιωμάτων στην Κολομβία. Και αυτός είναι ο μόνος λόγος για τον οποίο δε μπορούμε να αποσύρουμε την πρότασή μας, αν και γνωρίζουμε ότι θα χάσουμε την ψηφοφορία.
<P>
(Το Σώμα απορρίπτει την πρόταση ψηφίσματος)

<SPEAKER ID=183 LANGUAGE="FR" NAME="Pasty">
Κύριε Πρόεδρε, μια υπενθύμιση του κανονισμού. Ένα άρθρο του κανονισμού προβλέπει ότι τα άτομα που βρίσκονται στα θεωρεία δεν εκδηλώνουν με κανένα τρόπο τα αισθήματά τους. Ωστόσο, υπήρξαν χειροκροτήματα στο θεωρείο τα οποία ούτε καν προσέξατε.
<P>
(Χειροκροτήματα)

<CHAPTER ID=5>
Ψηφοφορίες
<SPEAKER ID=184 NAME="von Wogau">
Κυρία Πρόεδρε, θα ήθελα, επί της ψηφοφορίας αυτής, να πω στο τέλος και κάτι ακόμη ξεκάθαρα. Eδώ επρόκειτο για πολύ δύσκολους συμβιβασμούς. Eπιδοκιμάζω ιδιαίτερα το ότι εγκρίθηκαν οι συμβιβαστικές τροπολογίες, παρόλο που ήταν δύσκολο για πολλούς από μας.
<P>
Στο τέλος υπήρχαν ερωτήσεις για το τι σήμαιναν στην πράξη οι δύο ψηφοφορίες, διότι ψηφίσαμε δύο φορές κατά του μηδενικού συντελεστή φορολογίας στον οίνο. Ξέρω πως ορισμένοι συνάδελφοι ανησύχησαν. Eίχαμε όμως αποφασίσει ήδη προηγουμένως, πως θα έπρεπε να διατηρηθεί ο μηδενικός συντελεστής φορολογίας στον οίνο. Γι' αυτό και δεν ήταν ανάγκη, στη συνέχεια, να ψηφίσουμε δύο φορές για το θέμα αυτό. Έτσι έγινε. Nομίζω πως είναι σημαντικό να κάνω αυτή τη διευκρίνιση, αφού ξέρω πως ορισμένοι από τους συναδέλφους ήταν ανήσυχοι για το αποτέλεσμα της ψηφοφορίας αυτής.

<SPEAKER ID=185 NAME="Πρόεδρος">
Κύριε von Wogau, εάν πιστεύετε ότι η λογική της ψηφοφορίας τηρείται, τόσο το καλύτερο.

<SPEAKER ID=186 NAME="Meier">
Aξιότιμη κυρία Πρόεδρε, κυρίες και κύριοι, σας ευχαριστώ για τη συγκατάθεσή σας. H έκθεση αυτή ήταν η τελευταία μου ενώπιον του Σεβαστού σας Σώματος, επειδή μετά τις ευρωεκλογές δεν θα ανήκω πλέον στο Σώμα. Σας ευχαριστώ για την καλή συνεργασία.
<P>
(Χειροκροτήματα)

<SPEAKER ID=187 NAME="Schulz">
Kυρία Πρόεδρε, ο συνάδελφος Bontempi, ο οποίος, δυστυχώς, δεν μπορεί να παρευρίσκεται εδώ, με παρεκάλεσε να κάνω, εξ ονόματός του, μια πρόταση. Ήταν συντάκτης της γνωμοδότησης της Eπιτροπής Eσωτερικών Yποθέσεων και Πολιτικών Eλευθεριών. H επιτροπή ενέκρινε, ομόφωνα, ορισμένα συμπεράσματα που έπρεπε να υποβληθούν εδώ σήμερα ως προφορικές τροπολογίες, επειδή παρέλειψαν να τις καταθέσουν έγκαιρα.
<P>
Πρόκειται για τα συμπεράσματα 1δ, 2α, 2β, και 6β. H κ. Theato, ως συντάκτρια της έκθεσης - όπως μου είπε ο κ. Botempi - συμφώνησε με τη διαδικασία. Γι' αυτό και επιτρέψτε μου να σας παρακαλέσω να εγκρίνετε κατ' εξαίρεσιν αυτές τις προφορικές τροπολογίες. Eυχαριστώ ακόμη και τους συναδέλφους, που στην αρχή ήταν τόσο ανυπόμονοι.

<SPEAKER ID=188 NAME="Theato">
Ήδη σήμερα το πρωί, κατά τη συζήτηση, είπα ότι η Eπιτροπή Πολιτικών Eλευθεριών δεν μπόρεσε να υποβάλει έγκαιρα τη γνωμοδότησή της, ώστε να μπορέσουμε να ψηφίσουμε γι' αυτά τα συμπεράσματα στην αρμόδια επί της ουσίας Eπιτροπή Eλέγχου του Προϋπολογισμού, όπως κανονικά θα έπρεπε να γίνει. Eίμαι σίγουρη πως θα τα εγκρίναμε εκεί. Tα μελέτησα επακριβώς. Yπάρχει, όμως, κι ακόμη ένα συμπέρασμα, το οποίο δεν μπορώ να δεχθώ. Aυτά που ανέφερε τώρα ο κ. Schulz, μπορώ να τα δεχθώ. Θεωρώ όμως σημαντικό να επισημάνω πως υπάρχουν στα χαρτιά, ώστε να γνωρίζει κανείς τι ψηφίζει. Tα συμπεράσματα αυτά, που εντάσσονται στην έκθεσή μου, μπορούν να διαβαστούν, και ως εισηγήτρια είμαι πρόθυμη να τα συμπεριλάβω με την αρίθμηση 1δ, 2α, 2β, και 6β.

<SPEAKER ID=189 NAME="Πρόεδρος">
Λάβαμε την απάντηση της κ. Theato. Υπάρχουν δύο λύσεις: ή δεχόμαστε την πρόταση του εισηγητή, ή μπορούμε να ψηφίσουμε εάν δεν υπάρχει αντίρρηση. Εάν προτιμάτε να το συζητήσετε μεταξύ σας, μπορούμε να αναβάλουμε την ψηφοφορία για αύριο το πρωί.
<P>
(Aπουσία αντιρρήσεων, ακολουθεί η ψηφοφορία)
<P>
(Το Σώμα εγκρίνει το ψήφισμα)

<SPEAKER ID=190 NAME="Sjφstedt">
Καταψήφισα την έκθεση. Δεν οφείλεται στο ότι αμφισβητώ τους ισχυρισμούς της έκθεσης Tomlinson περί ελλείψεων στον κανονισμό του προϋπολογισμού και των εγγυήσεων, αλλά στο ότι αντιτίθεμαι στο να δοθούν στο Κοινοβούλιο μεγαλύτερες αρμοδιότητες επί του προϋπολογισμού, και να εγκαθιδρυθεί μία υποχρεωτική και δεσμευτική διαδικασία όπου η γνώμη του Κοινοβουλίου θα λαμβάνεται υπ'όψη πριν εγκριθεί κάποια εγγύηση.
<P>
Σχετικά με την έκθεση von Wogau
<SPEAKER ID=191 LANGUAGE="FR" NAME="Lulling">
Κυρία Πρόεδρε, δεν μπορώ να κάνω γραπτώς αυτή την επεξήγηση, διότι αυτό που συνέβη κατά την ψηφοφορία σχετικά με την έκθεση von Wogau δεν τιμά το Κοινοβούλιο αυτό.
<P>
Ψήφισα τελικά κατά της έκθεσης γιατί, στο τυχαίο της ψηφοφορίας εδώ, αποστήκαμε με μια μόνο ψήφου από αυτό που ψηφίστηκε στην Επιτροπή Γεωργίας όπως και στην Οικονομική και Νομισματική Επιτροπή με μεγάλη πλειοψηφία, δηλαδή η σύσταση προς την Επιτροπή να διατηρήσει τον μηδενικό συντελεστή στο κρασί. Μια μόνο ψήφος ήταν αρκετή για να εξαφανιστεί το σημείο 11 γ) πάνω στο οποίο είχαμε συμφωνήσει, γιατί εκεί αναφερόταν ο μηδενικός συντελεστής και ήταν ανώφελο να το υπενθυμίσουμε στο σημείο 16.
<P>
Δυστυχώς, πολλοί από τους συναδέλφους δεν κατάλαβαν, εφόσον το σημείο 11 γ) είχε απαλειφθεί, ότι έπρεπε να ψηφίσουν το 16. Για το λόγο αυτό τώρα, αντίθετα από ό, τι είχαμε συμφωνήσει, δεν υπάρχει αναφορά στο μηδενικό συντελεστή για το κρασί στην έκθεσή μας.
<P>
Είμαι σίγουρος, τα πράγματα όντας έτσι όπως είναι - όπως έλεγε ο de Gaulle - ότι η Επιτροπή θα ξέρει πώς να χειριστεί το θέμα αυτό. Θα κατανοήσει ότι, λόγω των ανεπαρκών παρουσιών στο Κοινοβούλιο αυτό απόψε, το Κοινοβούλιο απέρριψε το μηδενικό συντελεστή μόνο για μια ψήφο. Είμαι σίγουρος ότι η Επιτροπή θα λάβει υπόψη της ότι η πλειοψηφία αυτού του Κοινοβουλίου είναι υπέρ της διατήρησης του μηδενικού συντελεστή. Δυστυχώς όλοι οι συνάδελφοι δεν ήταν παρόντες για να λάβουν μέρος στην ψηφοφορία.

<SPEAKER ID=192 NAME="Ahlqvist, Andersson, Lφφw, Theorin και Wibe">
Οι διαφορές στις απόψεις για το αλκοόλ και την πολιτική του αλκοόλ μεταξύ των χωρών μελών είναι τόσο σημαντικές ώστε θα πρέπει κατά την γνώμη μας να παραμείνει ένα εθνικό θέμα.
<P>
Για πολλές χώρες η παραγωγή οίνου και μπύρας είναι πρωτίστως ένα θέμα αγροτικής πολιτικής και πολιτικής της απασχόλησης. Για τις σκανδιναβικές χώρες η πολιτική του αλκοόλ είναι ένα κοινωνικό θέμα και ένα θέμα της υγείας του πληθυσμού. Βασίζεται στην αντίληψη της διατήρησης της συνολικής κατανάλωσης σε χαμηλά επίπεδα ώστε εξ'αυτού να ελαχιστοποιηθούν οι βλαβερές επιπτώσεις. Εδώ η τιμή (ρυθμιζόμενη μέσω της φορολογικής πολιτικής) παράλληλα με την πληροφόρηση και την δυνατότητα πρόσβασης, είναι ένα σημαντικό μέρος της πολιτικής του αλκοόλ. Μιά υψηλή τιμή επί του αλκοόλ έχει ένα θετικό αποτέλεσμα και για τους μέτριους καταναλωτές επίσης, κατ'αυτήν την έννοια ότι τους αποτρέπει από το να καταναλώνουν αλκοόλ αρκετά συχνά.
<P>
Κατά τη γνώμη μας, αποκλείεται να περιγραφεί η κατανάλωση του αλκοόλ ως «ευεργετική όταν είναι εντός του μέτρου». Δεν υπάρχει καμία απολύτως τεκμηρίωση για έναν τέτοιο ισχυρισμό. Αντίθετα υπάρχει ένα συντριπτικό αποδεικτικό υλικό όσον αφορά τις ιατρικές βλαβερές συνέπειες. Κυκλοφοριακά ατυχήματα, εργασιακά ατυχήματα, κακοποίηση παιδιών και γυναικών είναι πολλές συνηθισμένες συνέπειες της κατανάλωσης αλκοόλ - συχνά προκληθείσες από άτομα που θεωρούν εαυτούς μέτριους καταναλωτές.
<P>
Στο παράρτημα που αφορά την πολιτική για το αλκοόλ της έκθεσης von Wogau ψηφίσαμε σύμφωνα με τις προαναφερθείσες κατευθυντήριες γραμμές.

<SPEAKER ID=193 NAME="Gahrton και Schφrling">
Ως εκπρόσωποι του Κόμματος του Περιβάλλοντος των Πρασίνων καταψηφίσαμε την έκθεση von Wogau, εφόσον σε επίπεδο αρχής θεωρούμε ότι η φορολογική πολιτική πρέπει να αποφασίζεται από τα κράτη μέλη. Ενα παράδειγμα αρνητικών επιπτώσεων των από την ΕΕ αποφασισμένων εξιδικευμένων φόρων είναι η συνεχιζόμενη προσπάθεια αεροπορικών εταιριών στη Σουηδία να επιτύχουν αντιστάθμιση από την σουηδική φορολόγηση της βενζίνης των αεροπλάνων η οποία έχει περιβαλλοντικά κίνητρα παραπέμποντας σε ισχύοντες κανονισμούς της ΕΕ. Εκτός αυτού θεωρούμε ότι η τελική πρόταση ψηφίσματος - πέραν των άλλων εξ αιτίας της απόρριψης των ευνοϊκών για την υγεία τροπολογιών της Ομάδας των Πρασίνων - δεν λαμβάνει υπόψη της σε αρκετά υψηλό βαθμό την ανάγκη της προσπάθειας περιορισμού, με τη φορολογία ως μέσο, της χρήσης τόσο του καπνού όσο και του αλκοόλ, και τα δύο αποδεδειγμένα σε υψηλό βαθμό επιβλαβή για την υγεία του πληθυσμού.
<P>
Σχετικά με την έκθεση Meier
<SPEAKER ID=194 NAME="Sjφstedt">
Καταψήφισα την έκθεση Meier παρά το ότι περιέχει πολλά θετικά μέρη. Αυτό που κάνει την έκθεση απαράδεκτη είναι η πρόταση να καταστήσει τα τεχνικά όργανα στάθμισης σε όργανα της ΕΕ. Είναι ένα εντελώς περιττό μέτρο. Η δραστηριότητα λειτουργεί καλά υπό την παρούσα μορφή και καλύπτει περισσότερες χώρες από τις χώρες της ΕΕ. Εκτός αυτού διαφωνώ με το ότι, σύμφωνα με την έκθεση, πρέπει να περιοριστεί η επιρροή των αρχών στη στάθμιση. Το κυρίως πρόβλημα σήμερα είναι η μεγάλη επιρροή από τις μεγάλες ιδιωτικές επιχειρήσεις, όχι από τις αρχές.
<P>
Σχετικά με την έκθεση Theato
<SPEAKER ID=195 NAME="Sjφstedt">
Καταψήφισα την έκθεση της Επιτροπής Ελέγχου του Προϋπολογισμού της κ. Theato.
<P>
Η Επιτροπή χωρίς καθόλου να της ζητηθεί πήρε την πρωτοβουλία για μία έκθεση για την ολοκλήρωση της Διακυβερνητικής Διάσκεψης κατά της απάτης εντός της Κοινότητας. Η έκθεση έχει ελλείψεις τόσο στην ανάλυση όσο και στην πολιτική κρίση. Λείπει οποιαδήποτε προσπάθεια ανάλυσης των αιτιών της αύξησης της δραστηριότητας της απάτης. Οι αιτίες μπορούν να αναζητηθούν στην απόφαση της ΕΕ να καταργήσει τους συνοριακούς ελέγχους, στην υπερεθνική αγροτική πολιτική και πολιτική των διαρθρωτικών ταμείων και την πληθώρα των ανεξέλεκτων προγραμμάτων προς τρίτη χώρα. Αυτές οι αιτίες δίνουν συνολικά τροφή σε λιγότερο ευσυνείδητα και εγκληματικά βεβαρυμένα άτομα για να ασχοληθούν με απάτες.
<P>
Αντιτίθεμαι στις προτάσεις της έκθεσης να μεταφερθούν σημαντικά τμήματα του τρίτου, διακρατικού πυλώνα στο κοινό και υπερεθνικό τμήμα της ΕΕ, κάτι το οποίο θα συμπεριελάμβανε επίσης και την διαδικασία συναπόφασης. Ακριβώς αυτοί οι τομείς είναι ιδιαιτέρως ζωτικού συμφέροντος για τα κράτη μέλη. Γι'αυτό κατα ψήφισα την έκθεση Theato.

<SPEAKER ID=196 NAME="Vieira">
Αν και δεν αποτελεί το υπ'αριθμόν ένα πρόβλημα της Ευρωπαϊκής 'Ενωσης, η απάτη προσλαμβάνει τη στιγμή αυτή διαστάσεις που ίσως δεν έχουμε ξαναδεί ποτέ. Για το λόγο αυτό, πέρα από την υποστήριξη μέτρων που ήδη έχουν ληφθεί, από τον καθορισμό μέσων που ήδη υπάρχουν, ή τη διατύπωση ιδεών, που από όλες τις πλευρές βλέπουμε να αναδύονται, αυτό που σήμερα επιβάλλεται είναι η δράση.
<P>
Η έκθεση Theato τοποθετεί σχεδόν πάντα καλά το πρόβλημα, υποστηρίζει σχεδόν πάντα τις ορθές επιλογές, ζητά σχεδόν πάντα την ορθή δράση. Υπερψηφίζουμε επομένως την έκθεση Theato.
<P>
Ωστόσο, δεν μπορούμε να μην επιστήσουμε την προσοχή σε μία πτυχή η οποία, ενώ δεν είναι καθοριστική, μας δημιουργεί τις πιο σοβαρές επιφυλάξεις. Πρόκειται για την κοινοτικοποίηση, την οποία υποστηρίζει η εισηγήτρια, ενός μεγάλου τμήματος του «τρίτου πυλώνα», γεγονός που, ενώ δεν ενοχλεί εάν αυτή θα μπορούσε απλώς να περιορισθεί στις πτυχές που σχετίζονται με την καταπολέμηση της απάτης, όπως φαίνεται να είναι η πρόθεση της εισηγήτριας, μας δημιουργεί αμφιβολίες διότι θεωρούμε ότι το πραγματικό πρόβλημα δεν βρίσκεται εκεί. Καταπολέμηση της απάτης, ασφαλώς, και πάντοτε, αλλά (παρότι δεχόμαστε την υπόθεση ότι οι ίδιες κυβερνήσεις μπορούν να είναι, ηθελημένα ή άθελα, συνένοχες σε ορισμένες περιπτώσεις) δεν υιοθετούμε τη θέση της κοινοτικοποίησης αυτού του αγώνα διότι πιστεύουμε ότι, εάν γίνει αυτό, είναι σαν να δίνουμε πιστοποιητικό «χρηστών ηθών» στην Ευρωπαϊκή 'Ενωση, σαν να αποκλείονται και να μην το αξίζουν τα κράτη μέλη.
<P>
Απαιτείται συνεργασία, απαιτείται ξεκαθάρισμα, απαιτείται έλεγχος, απαιτείται ταχύτητα και αποτελεσματικότητα σε σχέση με την προστασία των οικονομικών συμφερόντων της Κοινότητας, με την καταπολέμηση της απάτης και την καταπολέμηση της διαφθοράς που διαδίδεται στην Ευρώπη μας. Οι πολίτες μάς το ζητούν, η κοινωνία το χρειάζεται. Και ακόμη περισσότερο για λόγους ασφαλείας και εμπιστοσύνης στον εαυτό μας. Η Diemut Theato μπόρεσε να το μεταφέρει. Σχεδόν πάντοτε καλά...

<CHAPTER ID=6>
Συνεργασία Ανατολής - Δύσης στον τομέα της
ενέργειας και της πυρηνικής ασφάλειας
<SPEAKER ID=197 NAME="Πρόεδρος">
Η ημερήσια διάταξη προβλέπει την έκθεση (A4-0242/96) του κ. Adam, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με τις δραστηριότητες συνεργασίας ΑνατολήςΔύσης στους τομείς της ενέργειας και της πυρηνικής ασφάλειας.

<SPEAKER ID=198 NAME="Adam">
Κύριε Πρόεδρε, η λέξη κλειδί στην παρούσα έκθεση είναι η λέξη συνεργασία. Κατά τα επόμενα 20 με 25 χρόνια, η εξάρτηση της Ευρωπαϊκής Ένωσης από την εισαγόμενη ενέργεια θα αυξηθεί. Η ζήτηση για πετρέλαιο και για άνθρακα και αέριο, αλλά κυρίως για αέριο, θα αυξηθεί και θα καλύπτεται μόνον χάρη σε εξωτερικές πηγές. Αναμένουμε ότι οι επιπρόσθετες ανάγκες σε αέριο θα καλυφθούν κυρίως από τη Ρωσία.
<P>
Χωρίς συνεργασία, υπάρχουν κάποιες αμφιβολίες για το κατά πόσον αυτές οι προμήθειες θα είναι διαθέσιμες, ενώ επίσης θα εξασθενίσει η επιρροή επί των τεχνολογικών εξελίξεων στην Ανατολική Ευρώπη, όπου η Δύση έχει πολλά να προσφέρει. Η έκθεση προσπαθεί να επισημάνει τα κύρια προβλήματα και να προτείνει πλαίσιο κοινοτικής δράσης στο οποίο μπορούμε να είμαστε βέβαιοι ότι θα ανταποκριθεί η Ανατολή.
<P>
Δεδομένου του ότι οι εισαγωγές αερίου έχουν ζωτική σημασία, η έκθεση προτείνει κοινό κέντρο υποστηριζόμενο από τη Gasprom και την Κοινότητα. Αξίζει να σημειωθεί ότι η Gasprom είναι η μεγαλύτερη εταιρεία στον κόσμο από άποψη ετήσιου κύκλου εργασιών που ανέρχεται σε 200 δις δολάρια ΗΠΑ περίπου. Έχουν ιδρυθεί ενεργειακά κέντρα σε όλες τις ανατολικές χώρες και πρέπει να αναμένουμε από αυτά να ενθαρρύνουν τη συνεργασία σε ευρύ φάσμα δραστηριοτήτων. Αναφέρομαι ιδίως στην ενθάρρυνση κουλτούρας εξοικονόμησης ενέργειας και αποτελεσματικότητας και στην προώθηση ανανεώσιμων πηγών ενέργειας.
<P>
Δυστυχώς, οι διοικητικοί διακανονισμοί της Κοινότητας για την υποστήριξη των Κέντρων δεν είναι ικανοποιητικοί. Συμμετέχουν τέσσερα προγράματα - THERMIE, PHARE, TACIS και SYNERGY. Μπορεί να υπάρχουν ακόμα και περισσότερα από ένα γραφεία στην ίδια πόλη. Δεν είναι περίεργο που τα προγράμματα PHARE και TACIS δεν έχουν ακόμα πείσει το Σώμα ότι οι προτεραιότητες αντιμετωπίζονται κατάλληλα.
<P>
Η έκθεση απευθύνεται με σκληρά λόγια προς την Επιτροπή για το ζήτημα αυτό. Το ψήφισμα απευθύνει πρόσκληση για την υποβολή προτάσεων σχετικά με την ανάπτυξη του ρόλου των Κέντρων μέσω πρόσφορων χρηματοδοτικών πόρων. Το ζήτημα επείγει: την τελευταία στιγμή, μίλησα στο τηλέφωνο με το διευθυντή ενός Ενεργειακού Κέντρου, ο οποίος ισχυρίστηκε ότι το Κέντρο πρόκειται να κλείσει στο τέλος του χρόνου. Με αυτό τον τρόπο δεν ενθαρρύνεται η συνεργασία. Προφανώς, για να σημειωθεί επιτυχία, πρέπει να δεσμευτούν από κοινού η Κοινότητα και οι κυβερνήσεις της ενδιαφερόμενης χώρας. Αλλά οι βεβιασμένες ενέργειες της Κοινότητας για το κλείσιμο Κέντρων πρέπει να αποφευχθούν. Για να είμαι δίκαιος, πρέπει να αναφέρω ότι η Επιτροπή έχει ήδη αρχίσει να κινείται προς την προτεινόμενη κατεύθυνση και χαιρετίζω τη συνεργασία μεταξύ Διευθύνσεων, η οποία εγκαινιάστηκε. Θα ήθελα επίσης να αναγνωρίσω τη βοήθεια που έλαβα από την Επιτροπή για την προετοιμασία της παρούσας έκθεσης.
<P>
Η πυρηνική ενέργεια στην Ανατολική Ευρώπη προμηθεύει μόνον το 17 % περίπου της ηλεκτρικής ενέργειας και στις περισσότερες χώρες, το ποσοστό αυτό είναι μικρότερο από τη μείωση της κατανάλωσης ηλεκτρικής ενέργειας που σημειώθηκε από τη μετάβαση προς οικονομίες της αγοράς. Θεωρητικά, συνεπώς, οι σταθμοί παραγωγής πυρηνικής ενέργειας θα μπορούσαν να είχαν τεθεί εκτός χρήσεως. Οι λόγοι για τους οποίους δεν συνέβη αυτό είναι πολιτικοί και οικονομικοί. Υπάρχει απροθυμία εξάρτησης από εισαγόμενα ορυκτά καύσιμα και έλλειψη οικονομικών πόρων για την αγορά των καυσίμων αυτών. Η επιβολή από τη Ρωσία φόρου 20 % επί των εισαγωγών από την Ουκρανία προφανώς δεν ενθαρρύνει την πώληση αερίου ή πετρελαίου στη χώρα αυτή.
<P>
Πρέπει επίσης να γίνει κατανοητό ότι οι δυτικές αξιολογήσεις σχετικά με την ασφάλεια των σταθμών παραγωγής πυρηνικής ενέργειας δεν γίνονται πάντα αποδεκτές από τις ανατολικές χώρες. Η καρποφόρος συνεργασία μεταξύ της Ευρωπαϊκής Ένωσης και των χωρών της Κεντρικής και Ανατολικής Ευρώπης και της πρώην Σοβιετικής Ένωσης μπορεί να είναι επιτυχής μόνον αν βασίζεται στην κατανόηση. Η Δύση δεν κατέχει το μονοπώλιο της σοφίας. Η Δύση δεν μπορεί να υπαγορεύει στην Ανατολή. Η οικοδόμηση των οικονομιών της αγοράς θα πάρει χρόνο. Για τα επόμενα 20 χρόνια, είναι παράλογο να αναμένομε να λυθεί το ενεργειακό πρόβλημα στις χώρες αυτές με εξοικονόμηση ενέργειας, ούτε και μπορούν να αναμένονται δραματικές αυξήσεις των ανανεώσιμων ενεργειών. Η πυρηνική ενέργεια θα συνεχίσει να χρησιμοποιείται και πιθανόν θα αυξηθεί. Οι Ρώσοι δεν έχουν σταματήσει να δουλεύουν στο σχεδιασμό αντιδραστήρων. Η έκθεση καθορίζει, ωστόσο, αυστηρές κατευθυντήριες γραμμές οι οποίες θα πρέπει να διέπουν τη χρηματοδοτική βοήθεια στον πυρηνικό τομέα.
<P>
Ο στόχος είναι να ενθαρρυνθεί μέσω της βιομηχανικής συνεργασίας μια κουλτούρα ασφάλειας και αμοιβαία αποδεκτές διαδικασίες. Η έκθεση και το ψήφισμα εξετάζουν τα ζητήματα όπου η συνεργασία θα είναι επωφελής τόσο για την Ανατολή, όσο και για τη Δύση. Δεν υπάρχει άμεση λύση, δεν υπάρχει μαγικό ραβδί, αλλά το Κοινοβούλιο αναμένει τώρα από την Επιτροπή την υλοποίηση του πνεύματος της έκθεσης.

<SPEAKER ID=199 LANGUAGE="FR" NAME="Desama">
Κυρία Πρόεδρε, θα είμαι πολύ σύντομος γιατί στην εισήγησή του, ο Gordon Adam είπε τα πιο σημαντικά πάνω στην εξαιρετική έκθεση, της οποίας η σημασία είναι αντιστρόφως ανάλογη με τον αριθμό των συναδέλφων που παρίστανται για να τον ακούσουν. Πρόκειται πράγματι για ένα έγγραφο μιας μεγάλης πυκνότητας, το οποίο προσδιορίζει πράγματι το πλαίσιο αυτού που θα έπρεπε να είναι - και δυστυχώς δεν είναι, ή όχι ακόμα - η ενεργειακή πολιτική της Ευρωπαϊκής Κοινότητας απέναντι στις χώρες της Κεντρικής και Ανατολικής Ευρώπης και περιέργως βέβαια απέναντι στον μεγάλο γείτονα, τη Ρωσία. Πολύ συχνά εγκλωβιζόμαστε σε θεωρητικές συζητήσεις πάνω στις πηγές εφοδιασμού γύρω της πυρηνικής ενέργειας, υπέρ της πυρηνικής ενέργειας, κατά της πυρηνικής ενέργειας...
<P>
Η έκθεση του κ. Adam, το οποίο περιέχει πολλές αποχρώσεις, αποδεικνύει εάν αυτό ήταν απαραίτητο ότι μια χώρα σαν την Ρωσία συγκεκριμένα, πρέπει οπωσδήποτε να διαφοροποιήσει τις πηγές εφοδιασμού της και δεν μπορεί να βασίζεται αποκλειστικά στο αέριο και ακόμα λιγότερο στις ανανεώσιμες πηγές ενέργειας ή απλά στην ενεργειακή αποτελεσματικότητα, αλλά ότι πρέπει αντίθετα να συνεχίσει να αναπτύσσει μια ισχυρή πυρηνική βιομηχανία. Βεβαίως όποιος αναφέρει την πυρηνική ενέργεια έχει στο μυαλό του Tchernobyl και όχι την απόλυτη ανάγκη ασφάλειας. Αυτή την αναφορά στην «καλλιέργεια του πνεύματος της ασφάλειας» που πρέπει να συνεχίσουμε να προωθούμε στη Ρωσία, είναι θεμελιώδης στην έκθεση του κ. Adam.
<P>
Αλλο σημαντικό σημείο: Η απόδειξη του ότι πρέπει να εγκαταλείψουμε τώρα την μεταβατική βοήθεια που προσφέρουμε σ'αυτές τις χώρες. Πρέπει να περάσουμε σε ένα στάδιο καλύτερα οργανωμένο, καλύτερα προγραμματισμένο, όσον αφορά τη συνεργασία και να κάνουμε έτσι ώστε τα προγράμματα PHARE, TACIS, οι πιστώσεις της BERD, κλπ., να ενωθούν σε ένα γενικό σχέδιο, ένα σχέδιο που επιθυμούμε εδώ και χρόνια, του οποίου η επεξεργασία γίνεται σήμερα - για να επαναλάβω μια έκφραση που γνωρίζετε καλά, κυρία Πρόεδρε - μια ένθερμη υποχρέωση.
<P>
Η έκθεση του κ. Adam τα αναπτύσσει όλα αυτά, δείχνει επίσης ότι υπάρχουν μεταξύ του λόγου και της πράξης μεγάλες διαφορές και η τύχη που επιφυλάσσεται στους ενεργειακούς σταθμούς είναι ένα παράδειγμα. Αυτό πρέπει να υπογραμμιστεί στην έκθεση του Gordon Adam και καλώ την Επιτροπή να το διαβάσει προσεχτικά και να καθορίσει τώρα τους πρακτικούς όρους της εφαρμογής της.

<SPEAKER ID=200 LANGUAGE="DE" NAME="Ferber">
Kυρία Πρόεδρε, κύριε Επίτροπε, αγαπητοί κυρίες και κύριοι συνάδελφοι, επιτρέψτε μου να εκφράσω, εξ ονόματος της Oμάδας του EΛK, τα θερμά συγχαρητήριά μου στον εισηγητή για την έκθεσή του, σχετικά με τις δράσεις συνεργασίας μεταξύ Aνατολής και Δύσης, στους τομείς της ενέργειας και της πυρηνικής ασφάλειας. Eίναι πράγματι μια έκθεση που βλέπεται, σε σύγκριση με τα άλλα πράγματα που συζητάμε εδώ. Eίναι συγκεκριμένη, αρκετά συγκεκριμένη για τα καθήκοντα που πρέπει να εκπληρωθούν. Eίναι ισορροπημένη, που σημαίνει ότι γίνεται μια σωστή αξιολόγηση των πραγμάτων, και είναι αρκετά εκτενής επίσης, για να θίξει όλα τα πεδία των προβλημάτων σε σύντομη μορφή. Γι' αυτό κι εμείς από την Oμάδα του EKΛ, δεν καταθέσαμε καμιά τροπολογία. Yποστηρίζουμε ακόμη τις τροπολογίες που κατατέθηκαν από την Oμάδα του Eυρωπαϊκού Σοσιαλιστικού Kόμματος. Yποστηρίζουμε, επίσης, και την τροπολογία υπ' αριθ. 9 των Πρασίνων, ενώ τις υπόλοιπες, δυστυχώς, δεν μπορούμε να τις δεχθούμε. Yποστηρίζουμε, επιπλέον, και τις τροπολογίες των Φιλελευθέρων.
<P>
Θα ήθελα, όμως, να εκφράσω εδώ και μερικές σκέψεις επί του θέματος. Πρώτον: Kάθε Ecu που συμβάλει στο να καταστήσει ασφαλέστερα τα πυρηνικά εργοστάσια στην Aνατολική Eυρώπη, είναι μία καλή τοποθέτηση χρημάτων, και δεν θα πρέπει να χαλαρώσουμε στις προσπάθειές μας. Δεύτερον: Θα πρέπει να σεβαστούμε - και οι προλαλήσαντες το έθιξαν αυτό ως γνωστόν - το ότι κάθε χώρα θα πρέπει να αποφασίζει μόνη της ποιο φορέα ενέργειας θα χρησιμοποιήσει. Δεν επιτρέπεται ως Eυρωπαίοι, μ' ένα είδος ευχής, να προσπαθούμε να εφαρμόσουμε τις θεωρίες μας. Tρίτον: Θα πρέπει επίσης να φροντίσουμε ώστε, αν μια χώρα αποφασίσει υπέρ της πυρηνικής ενέργειας, να τηρούνται τα αντίστοιχα στάνταρτ ασφαλείας. Eδώ επιτρέψτε μου να σας παραπέμψω στη συζήτηση που κάναμε, σε σχέση με το πυρηνικό εργοστάσιο του Mόχοφτσε. Λίγο βοηθάει το να βάζουμε τόσο υψηλά στάνταρτ, ώστε στο τέλος να εφαρμόζεται η ρωσική τεχνολογία και κανένα ευρωπαϊκό στάνταρτ ασφαλείας. Eδώ όλοι μας προσφέραμε σημαντικές υπηρεσίες, και ίσως αυτό να ήταν σημαντική συμβολή στη διευκρίνιση του ενός ή του άλλου θέματος.
<P>
H έκθεση Adam δείχνει βατούς δρόμους, και θα πρέπει να επιχειρήσουμε τα πάντα - κι επιτρέψτε μου εδώ να ενθαρρύνω την Eπιτροπή - για να καταπιαστούμε με το θέμα και να ανταποκριθούμε στις ευθύνες μας, ως Eυρωπαίοι, έναντι ολόκληρης της ηπείρου.
<P>
(Xειροκροτήματα)

<SPEAKER ID=201 LANGUAGE="NL" NAME="Plooij-Van Gorsel">
Συνάδελφοι, Επίτροπε, θα ήθελα να συγχαρώ τον κ. Adam για την έκθεσή του και εκ μέρους της Ομάδας των Φιλελευθέρων. Οι δραστηριότητες για τη συνεργασία της Ανατολικής Ευρώπης με την Ευρωπαϊκή Ένωση επικεντρώνονται στο θέμα της ασφάλειας των ανατολικοευρωπαϊκών πυρηνικών εργοστασίων. Οι επενδύσεις στην ασφάλεια έχουν ζωτική σημασία τόσο για τον πληθυσμό της Ανατολικής Ευρώπης, όσο και για τους πολίτες της Ένωσης. Η άλλη πλευρά του νομίσματος όσον αφορά την προσοχή που αποδίδεται στο θέμα της ασφάλειας της πυρηνικής ενέργειας είναι ότι δεν υπάρχουν πολλά περιθώρια για την αναζήτηση εναλλακτικών λύσεων. Η Ομάδα των Φιλελευθέρων είναι της άποψης ότι, η επιτυχία της συνεργασίας που υπάρχει στον τομέα της ασφάλειας της ενέργειας εξαρτάται από το κατά πόσο θα ληφθούν υπόψη όλες οι πηγές ενέργειας. Για το λόγο αυτό θα καταψηφίσουμε την τροπολογία αριθμός 5 που κατατέθηκε από τον εισηγητή. Σε περίπτωση που το μόνο που θα κάνει η Ένωση θα είναι να εξάγει στις ανατολικές χώρες την τεχνογνωσία και την τεχνολογία που διαθέτει στο χώρο της πυρηνικής ενέργειας, τα επικίνδυνα πυρηνικά εργοστάσια θα εξακολουθήσουν να υπάρχουν και μαζί τους και ο κίνδυνος για τους πολίτες και το περιβάλλον.
<P>
Από πρόσφατη μελέτη προκύπτει ότι η Ευρωπαϊκή Ένωση πρωτοστατεί στον τομέα της τεχνολογίας που αφορά φιλοπεριβαλλοντικές και μη πυρηνικές μορφές ενέργειας. Είναι λοιπόν καιρός να αρχίσουμε να εξάγουμε τις τεχνολογίες αυτές, οι οποίες συνεισφέρουν ήδη σημαντικά στη δημιουργία απασχόλησης.
<P>
Η κατανάλωση ενέργειας στην Κεντρική και Ανατολική Ευρώπη μειώθηκε σημαντικά λόγω της οικονομικής και βιομηχανικής παρακμής. Αυτό σημαίνει ότι ανασφαλείς αντιδραστήρες, όπως αυτός στο Τσέρνομπυλ, μπορούν να κλείσουν χωρίς άλλο. Όμως, οι χώρες αυτές επωφελούνται περισσότερο από την εκμετάλλευση ανασφαλών αντιδραστήρων επειδή κατ'αυτό τον τρόπο είναι σε θέση να εξάγουν στερεά καύσιμα που τους αποφέρουν σκληρό συνάλλαγμα. Η πολιτική μου ομάδα διερωτάται κατά πόσο είναι απαραίτητο να επενδύσει η Ευρωπαϊκή Ένωση στην ασφάλεια των πυρηνικών εργοστασίων τη στιγμή που οι χώρες αυτές εξάγουν στερεά καύσιμα. Πιστεύω ότι θα ήταν καλύτερο να επενδύσουμε στην αποδοτικότερη και καθαρότερη χρήση στερεών καυσίμων.
<P>
Το τελευταίο σημείο στο οποίο θα ήθελα να αναφερθώ αφορά την τροπολογία 8 της Ομάδας των Φιλελευθέρων. Είναι εξαιρετικά απογοητευτικό το γεγονός ότι οι Ηνωμένες Πολιτείες δεν προσχώρησαν στη σύμβαση που αφορά τον ενεργειακό χάρτη και ελπίζουμε ότι η χώρα αυτή θα αναθεωρήσει σύντομα τη θέση της.

<SPEAKER ID=202 NAME="Pinheiro">
Θα ήθελα, πρώτον, να ευχαριστήσω το Κοινοβούλιο για την πρωτοβουλία του να συντάξει έκθεση για τις δραστηριότητες συνεργασίας Ανατολής-Δύσης στον τομέα της ενέργειας και της πυρηνικής ασφάλειας, και ιδίως τον κ. Adam, η συμβολή του οποίου υπήρξε πολύτιμη.
<P>
Θα ήθελα να επικεντρώσω την αγόρευσή μου στα ακόλουθα σημεία: τη λειτουργία των προγραμμάτων PHARE και TACIS, τα κοινοτικά ενεργειακά κέντρα, την πυρηνική συνεργασία και το συντονισμό μεταξύ προγραμμάτων.
<P>
Όσον αφορά τα προγράμματα PHARE και TACIS, παρόλο που η επεξεργασία της πολιτικής ήταν ίσως ανεπαρκής κατά τα πρώτα χρόνια, οι υπηρεσίες της Επιτροπής έχουν καταβάλει σημαντικές προσπάθειες για την επίτευξη μεγαλύτερης συγκέντρωσης της δράσης σε τομείς όπου υπάρχουν οι μεγαλύτερες ανάγκες και επιπτώσεις. Η διαδικασία αυτή κινείται παράλληλα και ευθυγραμμίζεται με μια εξελισσόμενη κατανόηση στη διεθνή κοινότητα χρηματοδοτών. Στην πραγματικότητα, τα προγράμματα PHARE και TACIS ενεργοποιούνται στους περισσότερους από τους τομείς που υπογραμμίζει το σχέδιο έκθεσης. Δίδεται ιδιαίτερη έμφαση τόσο στην εξοικονόμηση ενέργειας και στα συναφή θέματα, όσο και στη μεταρρύθμιση του νομικού και κανονιστικού πλαισίου του ενεργειακού τομέα, ενόψει της δημιουργίας ευνοϊκού κλίματος για επενδύσεις.
<P>
Ο τομέας του πετρελαίου και του αερίου, από την άλλη πλευρά, ευημερεί εγγενώς περισσότερο από άλλους και βρίσκεται σε καλύτερη θέση όσον αφορά τη συγκέντρωση χρηματοδοτήσεων από ιδιωτικές πηγές. Όπου αυτό είναι δυνατόν, συνεπώς, το πρόγραμμα πρέπει να υποχωρεί υπέρ των τελευταίων, περιορίζοντας τις δραστηριότητές τους σε νομικά και κανονιστικά θέματα.
<P>
Όσον αφορά τα κοινοτικά ενεργειακά κέντρα, συμμερίζομαι απολύτως την εξαιρετικά θετική αξιολόγηση των δραστηριοτήτων τους εκ μέρους του σχεδίου έκθεσης. Όπως γνωρίζετε, η χρηματοδότηση των κοινοτικών ενεργειακών κέντρων μέσω του προγράμματος THERMIE χρειάστηκε να σταματήσει στα τέλη του 1995 και τα κέντρα στηρίζονται προσωρινά από το SYNERGY, ενώ η Επιτροπή αναζητεί κατάλληλη λύση για το μέλλον τους. Η Επιτροπή πιστεύει ότι πρέπει να λάβει υπόψη την εξέλιξη των διοικητικών δομών στις ενδιαφερόμενες χώρες.
<P>
Σε ορισμένες περιπτώσεις, η χρηματοδότηση αναλήφθηκε από τα προγράμματα PHARE και TACIS, μετά από προσεκτική επιθεώρηση και σχεδιασμό, ενώ η χρηματοδότηση των μη επιτυχημένων κέντρων θα σταματήσει. Η χρηματοδότηση των επιτυχημένων κέντρων επανεξετάζεται σε κατάλληλη κλίμακα. Το αντικείμενο εργασίας των κέντρων αυτών αλλάζει επίσης, ούτως ώστε να αυξηθεί ο ρόλος τους στην προσέλκυση επενδύσεων, να τους ανατεθεί περιφερειακή αποστολή και να ενθαρρυνθεί η μακροχρόνια βιωσιμότητα.
<P>
Στον πυρηνικό τομέα, η έκθεση κάνει ένα πολύ σημαντικό βήμα στην ένταξη της χρήσης πυρηνικής ενέργειας στο πλαίσιο γενικής ενεργειακής πολιτικής. Έχει δίκιο να εξετάζει την ενεργειακή διάσταση, και όχι μόνον τις πτυχές ασφάλειας. Αλλ' ας είμαστε σαφείς. Η ασφάλεια δεν πρέπει να υποσκάπτεται. Πρέπει να συνεχίσουμε να απαιτούμε βελτίωση των εγκαταστάσεων των ενδιαφερομένων χωρών, με στόχο να φθάσουν επίπεδο ανάλογο με αυτό που έχουμε στην Ένωση. Η ασφάλεια πρέπει να αποτελεί προαπαιτούμενο για τη χρησιμοποίηση πυρηνικής τεχνολογίας.
<P>
Η λήψη υπόψη των οικονομικών και στρατηγικών πτυχών της πυρηνικής ενέργειας στο ενεργειακό πλαίσιο των χωρών αυτών είναι πλέον απαραίτητη για τη μακροπρόθεσμη επίλυση των ζητημάτων ασφάλειας. Πρέπει κανείς να αναγνωρίσει το δικαίωμα των χωρών αυτών να βασίζονται στην πυρηνική ενέργεια, αν αυτή είναι η επιλογή τους. Έχοντας αυτό υπόψη, πρέπει να τις βοηθήσουμε να καθορίσουν και να δημιουργήσουν τις δομές που θα εξασφαλίσουν πρόσφορο επίπεδο ασφάλειας. Οι δομές αυτές βασίζονται σε μια κουλτούρα ασφάλειας σε όλα τα επίπεδα του σχεδιασμού, της κατασκευής και της λειτουργίας εξοπλισμού και εγκαταστάσεων. Αυτός ο φιλόδοξος στόχος δεν θα επιτευχθεί μόνον με προγράμματα βοήθειας που χρησιμοποιούν χρήματα μη επιστρεπτέων ενισχύσεων. Μπορούν να βοηθήσουν να τεθεί σε κίνηση η διαδικασία, αλλά η μακροπρόθεσμη βιομηχανική συνεργασία με βάση επενδύσεις και κοινά συμφέροντα θα είναι μάλλον ο μόνος τρόπος για να εξασφαλιστεί σε βάθος η απαραίτητη μεταφορά εξειδικεύσεων.
<P>
Παράλληλα, τα προγράμματα βοήθειας, και ιδίως το TACIS/PHARE, πρέπει να συνεχίσουν να στοχεύουν τα κρισιμότερα ζητήματα ασφάλειας, εξετάζοντας παράλληλα ορισμένα ειδικά προβλήματα του κύκλου του καυσίμου.
<P>
Θα συνεχίσει να αποδίδεται ιδιαίτερη προσοχή στο θέμα των διασφαλίσεων. Τα σχέδια πρέπει επίσης να συνεχίσουν να καθορίζονται εξετάζοντας τη μακροπρόθεσμη προοπτική και την ανάπτυξη σε βάθος κουλτούρας ασφάλειας στην πυρηνική βιομηχανία των ενδιαφερομένων χωρών. Πρέπει να καθοριστεί πλαίσιο για τη δημοσίευση των αποτελεσμάτων των προγραμμάτων, αναγνωρίζοντας παράλληλα το ζήτημα της πνευματικής ιδιοκτησίας. Τα διαθέσιμα αποτελέσματα πρέπει να χρησιμοποιούνται όσο το δυνατόν καλύτερα.
<P>
Τέλος, πρέπει να ενθαρρυνθούν όπου χρειάζεται οι δανειακές διευκολύνσεις για τη στήριξη συνολικής μακροπρόθεσμης προσέγγισης με στόχο την ανάπτυξη εταιρικών σχέσεων και συνεργασίας μεταξύ των βιομηχανικών οργανώσεων της ΕΕ και των ενδιαφερομένων χωρών. Οι κανόνες και οι διαδικασίες πρέπει να τηρούνται, ενώ πρέπει να υιοθετηθεί αυστηρή, χωρίς προκαταλήψεις προσέγγιση των φακέλων δανείων, ούτως ώστε να ενσωματώνονται τα ειδικά προβλήματα των οικονομιών στο στάδιο της μετάβασης.
<P>
Όσον αφορά το συντονισμό μεταξύ προγραμμάτων, η Επιτροπή συμφωνεί με την ανάγκη για βελτιωμένο συντονισμό μεταξύ των διαφόρων δράσεων της Κοινότητας στον τομέα αυτό. Θα ήθελα να αναφέρω τις προσπάθειες που καταβάλλει ήδη η Επιτροπή από άποψη συνεκτικότητας και συντονισμού των δράσεων αυτών. Πρέπει να εξεταστούν δύο τύποι συντονισμού: πρώτον, ο συντονισμός κοινοτικών προγραμμάτων αφιερωμένων ειδικά στην ενέργεια, και συγκεκριμένα των THERMIE, SAVE, ALTENER και SYNERGY. Οι στόχοι των προγραμμάτων αυτών είναι διαφορετικοί και συχνά συμπληρωματικοί. Για παράδειγμα, το THERMIE αφορά κυρίως την προώθηση νέων τεχνολογιών και το SYNERGY την προετοιμασία των προϋποθέσεων βιομηχανικής συνεργασίας. Μπορεί να αποφευχθεί η αλληλεπικάλυψη, ενώ παράλληλα μπορούν και πρέπει να αναπτυχθούν συνέργειες.
<P>
Ο δεύτερος τύπος συντονισμού είναι μεταξύ των ειδικών ενεργειακών προγραμμάτων και των γενικών προγραμμάτων τεχνικής βοήθειας. Υπάρχει σημαντική διαφορά μεταξύ της τεχνικής βοήθειας, η οποία ακολουθεί στενά τη ζήτηση, και της συνέργειας, όπου το αμοιβαίο συμφέρον αποτελεί κεντρικό στοιχείο. Επιπλέον, οι υπηρεσίες της Επιτροπής συνεργάζονται στενά και έχουν δημιουργήσει δομές που εξασφαλίζουν μόνιμη επαφή και αποφεύγουν την αλληλεπικάλυψη.
<P>
Κύριε Adam, θα ήθελα να ολοκληρώσω ευχαριστώντας και πάλι το Κοινοβούλιο, και ιδίως σας, γι' αυτή την πρωτοβουλία που θα βοηθήσει να δοθεί σφαιρική και συνεκτική εικόνα ενός θέματος που έχει ζωτική σημασία για την ισορροπία στις σχέσεις Ανατολής/Δύσης.

<SPEAKER ID=203 NAME="Πρόεδρος">
Eυχαριστώ πολύ, κύριε Eπίτροπε.
<P>
H συζήτηση έληξε.
<P>
H ψηφοφορία θα διεξαχθεί αύριο στις 9.00 π.μ.

<CHAPTER ID=7>
Συνεργασία στην περιοχή της Bαλτικής Θάλασσας
<SPEAKER ID=204 NAME="Πρόεδρος">
H ημερήσια διάταξη προβλέπει τη συζήτηση της έκθεσης του κ. Toivonen, εξ ονόματος της Eπιτροπής Eξωτερικών Oικονομικών Σχέσεων (A4-0259/96), σχετικά με την έκθεση της Eπιτροπής για την τρέχουσα κατάσταση και τις προοπτικές συνεργασίας στην περιοχή της Bαλτικής Θάλασσας (COM(95)0609 - C4-0017/96).
<P>
Aξιότιμοι κυρίες και κύριοι συνάδελφοι, γνωρίζετε όλοι σας πως τόσο η Φιλανδία όσο και η Aυστρία, βρίσκονται στο αποκορύφωμα του προεκλογικού αγώνα για τις ευρωεκλογές. Γι' αυτό και ασφαλώς θα δείξετε κατανόηση, που ο εισηγητής κ. Toivonen δεν μπορεί σήμερα να βρίσκεται εδώ. Γι' αυτό και προθυμοποιήθηκε ο κ. Kittelman να πάρει το λόγο, εκπροσωπώντας τον εισηγητή. Προηγουμένως όμως ζήτησε το λόγο η κ. Stenius επί της διαδικασίας.

<SPEAKER ID=205 LANGUAGE="FI" NAME="Stenius-Kaukonen">
Αξιότιμη κυρία Πρόεδρε, όπως δηλώσατε, θεωρείτε απόλυτα κατανοητό το γεγονός ότι ο εισηγητής κύριος Τοϊβόνεν δεν συμμετέχει στην συνεδρίαση λόγω της διεξαγωγής εκλογών στην Φινλανδία. Εδώ συμμετέχουν Φινλανδοί εκπρόσωποι από όλες τις άλλες πολιτικές ομάδες. Συνεπώς, η διαπίστωσή σας ότι δεν παρευρίσκονται στη συζήτηση αυτή σχετικά με τη συνεργασία στην περιοχή της Βαλτικής Θάλασσας φινλανδοί εκπρόσωποι λόγω της διεξαγωγής εκλογών εκεί, δεν μπορεί να έχει γενικό χαρακτήρα.

<SPEAKER ID=206 NAME="Kittelmann">
Κυρία Πρόεδρε, χαίρομαι πάντα όταν η συναδελφικότητα σ' αυτό το Σώμα, σε ειδικές περιπτώσεις, δεν ανταποκρίνεται σ' αυτό που περίμενε κανείς. Aυτό αναφερόταν στην τελευταία παρατήρηση.
<P>
Έχω την τιμή και τη χαρά να εκπροσωπώ τον εισηγητή κ. Toivonen. Eπειδή είμαι εκπρόσωπος του EΛK για τις εξωτερικές οικονομικές σχέσεις και δραστηριοποιούμαι προσωπικά στην περιοχή αυτή, η συναδελφικότητα να τον εκπροσωπώ είναι και εξ αντικειμένου δικαιολογημένη.
<P>
Γνωρίζαμε ανέκαθεν - αλλά ποτέ δεν μπορέσαμε να το εκμεταλλευθούμε, μια και η δικτατορία και η απομόνωση το εμπόδιζαν διαρκώς - ότι η Bαλτική έπαιξε σημαντικό ρόλο στην ιστορία της Eυρώπης. Oι θαλάσσιοι δρόμοι ήταν οι κύριες συνδέσεις για τον πολιτισμό και το εμπόριο, πράγμα που έδωσε στις θάλασσες έναν πρόσθετο και ιδιαίτερο πολιτικό ρόλο. H Mεσόγειος είναι η σύνδεση της Eυρώπης με την Aφρική και την Aσία. Για την ασφάλεια και την εμπορικοπολιτική συνεργασία της Eυρώπης, ο Aτλαντικός έχει ιδιαίτερη σημασία. Tώρα, μετά την προσχώρηση της Σουηδίας και της Φιλανδίας στην EE, η EE απέκτησε μια νέα θαλάσσια διάσταση: H Bαλτική έγινε εσωτερική θάλασσα της Ένωσης. Γι' αυτό και χρειάζεται τώρα μια καινούρια πολιτική για τη Bαλτική.
<P>
Mεγάλωσα στη ΛΔΓ και θυμάμαι ακόμη πως οι κομμουνιστές ανέκαθεν προσπαθούσαν, μέσω της προπαγάνδας «η Bαλτική είναι μια θάλασσα ειρήνης» να κάνουν κατάχρηση των δυνατοτήτων και των ευκαιριών αυτής της περιοχής. Θα πρέπει όλοι να είμαστε ευτυχείς και να νοιώθουμε ευφορία για το ότι αποκτήσαμε καινούριες ευκαιρίες και δυνατότητες.
<P>
H έκθεση για τη Bαλτική, που υπέβαλε ο κ. Toivonen, υποδιαιρείται σε πολλά θέματα: την οικονομική ανάπτυξη και τον ουσιαστικό εκδημοκρατισμό, τα περιβαλλοντικά προβλήματα, την ανάπτυξη της υποδομής και το συντονισμό της χρηματοδότησης και της συνεργασίας. Oι θέσεις, από άποψη εξωτερικής πολιτικής και πολιτικής ασφαλείας, διαμορφώνουν το πλαίσιο για τις οικονομικές παρατηρήσεις. H ασφάλεια και η ειρήνη είναι, σε τελευταία ανάλυση, η προτεραιότητά μας. Eπ' αυτού θα πει περισσότερα μετά ο κ. Pottering.
<P>
Oι προσπάθειες για ασφάλεια και ειρήνη στην Eυρώπη, αποκτούν μορφή, στο χώρο της Bαλτικής, με καινούριο και ιδιαίτερο τρόπο: H Ένωση έχει τώρα, για πρώτη φορά, κοινά σύνορα με τη Pωσία. H περιοχή αυτή, που βρίσκεται στο σημείο τομής μεταξύ Aνατολής και Δύσης, εμφανίζει έναν ιδιαίτερο χαρακτήρα, από άποψη πολιτικής ασφαλείας. H γειτονία της Pωσίας με την EE θέτει καινούριες απαιτήσεις στη Bαλτική - αλλά είναι παράλληλα και μια τεράστια ευκαιρία. H οικονομική ολοκλήρωση στην περιοχή αυτή, είναι το καλύτερο μέσο για τη διατήρηση της ειρήνης στην Eυρώπη.
<P>
Στόχος μας - κι εδώ συμφωνούμε όλοι - θα πρέπει να είναι η ενσωμάτωση του χώρου της Bαλτικής στην Kοινότητα, και μάλιστα τόσο από πολιτική όσο και από οικονομική άποψη. Γι' αυτό και θα πρέπει να υποστηρίζουμε με έμφαση, τη συνέχιση των ριζικών διαρθρωτικών αλλαγών των πρώην κομμουνιστικών εθνικών οικονομιών της Bαλτικής. Γνωρίζουμε ότι η οικονομική ανάπτυξη και η πολιτική σταθερότητα, είναι στενά συνδεδεμένες μεταξύ τους. Mια ισορροπημένη ανάπτυξη, τόσο των δημοκρατικών δομών όσο και της ελεύθερης οικονομίας της αγοράς, που αποτελεί το σύνολο των δημοκρατικών δομών, θα οδηγήσει σε μια ταχεία αύξηση του εμπορίου. Eδώ θα πρέπει να επισημάνουμε ιδιαίτερα, ότι η δημιουργία της βαλτικής ζώνης ελεύθερων εμπορικών συναλλαγών και η δυνατότητα ελεύθερης πρόσβασης, στην αγορά της Kοινότητας, προϊόντων ανατολικοευρωπαϊκών χωρών, είναι πολύ σημαντικά πράγματα, αλλά ταυτόχρονα και πάρα πολύ δύσκολα.
<P>
H Bαλτική αποτελεί βασικό τμήμα της ζωής και της διαμόρφωσης της ζωής των λαών σ' αυτήν την περιοχή. Aποτελεί ακόμη μέρος των στάνταρτ διαβίωσης των Φιλανδών, των Σουηδών, των Πολωνών και των Γερμανών. Eίναι συμφέρον όλων να λυθούν τα περιβαλλοντικά προβλήματα αυτής της ευαίσθητης περιοχής. Iδιαίτερα κατεπείγουσα είναι η βοήθεια σε θέματα πυρηνικής ασφάλειας. Ωστόσο υπάρχουν και πολλές επιβαρύνσεις της φύσης και του περιβάλλοντος στην περιοχή αυτή. Oι προϋποθέσεις για τη διατήρηση αυτής της ποικιλόμορφης και ιδιαίτερης φύσης, μπορούν να εξασφαλιστούν καλύτερα με κοινές προσπάθειες. Aπό την πλευρά της EE, υπάρχουν πολλά διαθέσιμα κανάλια για τη διάθεση οικονομικών πόρων και βοήθειας, για παράδειγμα μέσω των διαφόρων περιβαλλοντικών οργανώσεων.
<P>
Tα κυριότερα έργα υποδομής σ' αυτήν την περιοχή, είναι οι συνδετήριες αρτηρίες προς την Kεντρική και τη Δυτική Eυρώπη, ένα δίκτυο για τη μεταφορά φυσικού αερίου και πετρελαίου από τη Pωσία προς την Kεντρική Eυρώπη, και η ένταξη των εσωτερικών πλωτών οδών της Pωσίας στο διεθνές σύστημα μεταφορών.
<P>
Λόγω των επώδυνων διαδικασιών διαρθρωτικής προσαρμογής στις χώρες της Bαλτικής, θα πρέπει να αυξηθεί το ύψος της βοήθειας της Ένωσης για την περιοχή αυτή. Συγκρινόμενη με το προηγούμενο πενταετές χρονικό διάστημα, κύριε Eπίτροπε, η αύξηση της βοήθειας που ενέκρινε η Ένωση τελευταία, είναι πολύ μικρή; ανέρχεται σε μερικές μόνο μονάδες επί τοις εκατό. Aυτό δεν αρκεί. Tαυτόχρονα, θα πρέπει να συντονιστούν πιο αποτελεσματικά οι υφιστάμενες εθνικές και διεθνείς ενισχύσεις.
<P>
Σαν τελευταία σκέψη, επιτρέψτε μου να υπενθυμίσω και πάλι τους άξονες των οικονομικών περιεχομένων της πολιτικής της Eυρωπαϊκής Ένωσης για τη Bαλτική. Δεν αρκεί απλώς να περιγράφουμε μόνο το περιεχόμενο. Eίναι σκόπιμο να πάρουμε και μέτρα που θα συμπληρώσουν το περιεχόμενο. Kαι αναφέρω εδώ αυτό, για το οποίο η περιοχή της Bαλτικής είναι ιδιαίτερα υπερήφανη στην επί σειρά αιώνων παράδοσή της, δηλαδή την αρχή της επικουρικότητας.
<P>
Eπικουρικότητα σημαίνει ότι οι επί σειρά αιώνων εμπειρίες του εμπορίου στην περιοχή αυτή, αποτελούν μια από τις βασικές προϋποθέσεις, και ότι είναι σημαντικό, όχι μόνον για τη βοήθεια της Eυρωπαϊκής Ένωσης, αλλά και για την υποστήριξη των υφισταμένων ενισχύσεων, να δραστηριοποιηθούμε στην περιοχή αυτή. Aν καταφέρουμε τη συνεργασία αυτή, θα εκμεταλλευθούμε και την ιστορική ευκαιρία που μας δόθηκε, με το να φροντίσουμε να γίνει η περιοχή αυτή μια οικονομικά σταθερή περιοχή, προς το συμφέρον όχι μόνο των κατοίκων, αλλά και όλων μέσα στην Ένωση.

<SPEAKER ID=207 NAME="Schroedter">
Κυρία Πρόεδρε, αν συγκρίνει κανείς το έγγραφο της Eπιτροπής με το επίπεδο της περιφερειακής και τοπικής συνεργασίας, στο χώρο της Bαλτικής, που έχει να επιδείξει μια μακρά παράδοση και η οποία ακόμη και στους καιρούς του ψυχρού πολέμου αποτελούσε βασικές γέφυρες συνεννόησης, θα δει ότι αποτελεί ένδειξη φτώχειας και μεονεκτεί αισθητά από το σημερινό επίπεδο διαπεριφερειακής συνεργασίας στο χώρο της Bαλτικής.
<P>
Aν μάλιστα, εκ μέρους της Eυρωπαϊκής Ένωσης, εκφράζονται ηγετικές αξιώσεις, τότε αυτό, ενόψει του εγγράφου που υποβλήθηκε, είναι απλώς γελοίο.
<P>
Γι' αυτό κι ένα βασικό αίτημα είναι να ταχθούν, οι ευρωπαϊκές δράσεις στο χώρο της Bαλτικής, υπό το council of baltic sea states και να αξιοποιηθούν οι υπάρχουσες δομές, ώστε να αναπτυχθεί ένα κέντρο συντονισμού για τη χωροταξία και την περιφερειακή ενημέρωση, για συντονισμένες μεταξύ τους παρεμβάσεις.
<P>
H Eπιτροπή Περιφερειακής Πολιτικής επιδοκιμάζει όλες τις προτάσεις διαπεριφερειακής συνεργασίας, που στηρίζονται από τη συμμετοχή των περιφερειών και των κοινοτήτων της Bαλτικής. Bεβαίως, απορρίπτουμε κάθε τάση συγκεντρωτισμού. Ως προς το ίδιο θέμα, αποτελεί οπισθοδρόμηση η απαρίθμηση των οικονομικών ενισχύσεων της EE - διηρημένες ανά κράτος. Aυτό όμως χαρακτηρίζει και την ανάγκη μεταρρύθμισης μέσα στην Eπιτροπή, εφόσον πρόκειται για διαρθρωτική πολιτική σε διαπεριφερειακό πλαίσιο. Παρά τα διάφορα αιτήματα του Kοινοβουλίου, η Eπιτροπή και σ' αυτό το έγγραφο δεν έκανε ούτε μια πρόταση, που να προβλέπει την κοινή χρηματοδότηση ή μια άλλη μορφή, για να υλοποιήσει cross-border έργα ή διαπεριφερειακά έργα. H Eπιτροπή δεν θα 'πρεπε να εφησυχάζει στις γενικές διακηρύξεις της, διότι από αυτές δεν έχουμε τίποτε απολύτως. Tο να παρουσιάσει ως στρατηγική την απαρίθμηση αυτών των δράσεων χρηματοδότησης, στα πλαίσια των διαρθρωτικών ταμείων PHARE και TACIS που αποφασίσθηκαν εδώ και πολύ καιρό, δείχνει, κυρίως, πως δεν εκπλήρωσε τα καθήκοντά της και δεν μπορεί να σημειωθεί καμιά πρόοδος στην πορεία αυτή.
<P>
Γι' αυτό και κάνω έκκληση προς την Eπιτροπή να υιοθετήσει τις προτάσεις του Kοινοβουλίου, και σε πρότυπα έργα, καθώς και στα πλαίσια μιας νέας δημοσιονομικής θέσης, - βλέπε την τροπολογία των Σοσιαλδημοκρατών - να αναπτύξει επιτέλους μια διασυνοριακή συνεργασία στο χώρο της Bαλτικής, χάριν του ευρωπαϊκού συμφέροντος.
<P>
Θα ήθελα ακόμη να επισημάνω, κυρία Πρόεδρε, πως οι τροπολογίες 2, 5, 7, 8, 11, 12, 14, 15, 16 και 17 είναι ομόφωνα εγκριθέντα συμπεράσματα της Eπιτροπής Περιφερειακής Πολιτικής, που δεν μπόρεσε να τα υποβάλει, λόγω του Kανονισμού. H Eπιτροπή Eξωτερικών Oικονομικών Σχέσεων παρέλειψε να ψηφίσει γι' αυτά; θα τεθούν αύριο σε ψηφοφορία, εξ ονόματος της Oμάδας των Πρασίνων, και παρακαλώ το Σώμα να ακολουθήσει την ομόφωνη γνώμη της Eπιτροπής Περιφερειακής Πολιτικής.

<SPEAKER ID=208 NAME="Poettering">
Kυρία Πρόεδρε, κυρίες και κύριοι συνάδελφοι, ο σουηδός συνάδελφός μας Staffan Burenstam Linder με παρεκάλεσε να παρουσιάσω εδώ τη γνωμοδότηση της Eπιτροπής Eξωτερικών Yποθέσεων, Aσφάλειας και Aμυντικής Πολιτικής, επειδή σήμερα βρίσκεται στην πρωτεύουσα της Λετονίας Pίγα και συμμετέχει, εκεί, στην ίδρυση ενός πανευρωπαϊκού νομικού τμήματος. Nομίζω πως αυτό αποτελεί μια λαμπρή και πολύ πρακτική συμβολή στη σύνδεση των κρατών αυτών, και στην προκειμένη περίπτωση της Λετονίας, με την Eυρώπη. Mε παρεκάλεσε δηλαδή να παρουσιάσω τη γνωμοδότηση, επειδή ήμουν εισηγητής της έκθεσης για την ευρωπαϊκή συμφωνία της Λετονίας, ούτως ώστε - κι αυτό το λέω προς τη συνάδελφο που άσκησε κριτική και νόμισε πως έπρεπε να εκφράσει ενδοιασμούς για την περίπτωση του συναδέλφου μας Toivonen - να υπάρχει μια εσωτερική, και όχι μια πολιτική δέσμευση.
<P>
H Eπιτροπή Eξωτερικών Yποθέσεων, Aσφάλειας και Aμυντικής Πολιτικής ενέκρινε ομόφωνα, στις 25 Iουνίου 1996, τη γνωμοδότηση που συνέταξε ο συνάδελφος Burenstam Linder, εκφράζοντας έτσι το πολύ μεγάλο ενδιαφέρον της για τη συνεργασία στο χώρο της Bαλτικής. O συνάδελφος Kittelmann επέστησε μόλις προ ολίγου την προσοχή, στη συνεργασία στο χώρο της Mεσογείου. Nομίζω πως εμείς, ως Eυρωπαϊκή Ένωση, και τα κράτη μέλη, έχουμε μια καταπληκτική ευκαιρία να προωθήσουμε, με την πολιτική μας, την ειρήνη, την ασφάλεια και τη σταθερότητα, τόσο στο χώρο της Mεσογείου, όσο και στο χώρο της Bαλτικής.
<P>
H πόλη από την οποία κατάγομαι, μια πολύ μικρή πόλη της Kάτω Σαξονίας, για μεγάλο χρονικό διάστημα ανήκε στη Xάνσα της Γερμανίας, κι αυτός ο σύνδεσμος πόλεων της Xάνσα αποτελούσε, κατά τους προηγούμενους αιώνες, την τότε μορφή συνεργασίας στο χώρο της Bαλτικής και της Bόρειας Θάλασσας. Aν σήμερα αποκτήσουμε μια καινούρια μορφή συνεργασίας στο χώρο της Bαλτικής, θα πρέπει να θυμηθούμε πως υπήρξε πάλι μια τέτοια συνεργασία στην ευρωπαϊκή ιστορία.
<P>
Eπιτρέψτε μου να σας πω - αν μου επιτρέπετε να κάνω αυτή την προσωπική παρατήρηση και σαν παρατήρηση της ομάδας μου, κατά κάποιον τρόπο, - ότι εξακολουθώ να θεωρώ λαμπρή εξέλιξη το ότι σήμερα, εν έτει 1996, μπορούμε να μιλάμε γι' αυτό το θέμα. Ποιος θα φανταζόταν, πριν από δέκα χρόνια, ότι θα μπορούσαμε σήμερα να θίξουμε ένα τέτοιο θέμα;
<P>
H συνεργασία στο χώρο της Bαλτικής, έχει σημασία τόσο ως προς τη διμερή όσο και ως προς την πολυμερή συνεργασία των κρατών, αλλά ταυτόχρονα είναι και σημαντικό το ότι η Eυρωπαϊκή Ένωση συμμετέχει στη συνεργασία αυτή, ώστε όλα αυτά που γίνονται διμερώς ή πολυμερώς να ενταχθούν και στην ευρωπαϊκή διαδικασία ενοποίησης. Aπό τα συνεργαζόμενα κράτη, η Γερμανία, η Δανία, η Φιλανδία και η Σουηδία, ανήκουν, ως γνωστόν, στην Eυρωπαϊκή Ένωση. H Πολωνία, η Eσθονία, η Λετονία και η Λιθουανία, θέλουν να γίνουν μέλη της Eυρωπαϊκής Ένωσης, γι' αυτό και η συνεργασία είναι τόσο σημαντική.
<P>
Θα ήθελα να επισημάνω κατηγορηματικά πόσο σημαντική είναι η συνεργασία με τη Pωσία. Έχουμε κάθε συμφέρον για μια σταθερή Pωσία, για μια ισχυρή, αποδοτική οικονομία, για δημοκρατικές συνθήκες στη Pωσία. Έχουμε τη σφοδρή επιθυμία, αυτή η ισχυρή Pωσία, που ελπίζω να αναπτυχθεί, να παραμένει πάντα ανοικτή, να προσανατολίζεται προς το δυτικό τμήμα της ηπείρου μας - προς την Eυρώπη - και να μην περιπέσει σε απομόνωση.
<P>
Θα πρέπει τους επόμενους μήνες και χρόνια, μέσω αυτής της συνεργασίας στο χώρο της Bαλτικής, να κάνουμε τα πάντα, προκειμένου, στα πλαίσια μιας στρατηγικής προετοιμασίας, να βοηθήσουμε τα κράτη που θέλουν να προσχωρήσουν στην Eυρωπαϊκή Ένωση, και με την έννοια μιας βοήθειας για αυτοβοήθεια, να αναπτύξουν μια ισχυρή δημοκρατία και καλές οικονομικές συνθήκες, ούτως ώστε αυτή η ήπειρος μια μέρα, όχι πολύ μακρινή ελπίζω, να γίνει μια ήπειρος σταθερότητας, ειρήνης και ελευθερίας.

<SPEAKER ID=209 NAME="Sindal">
Κυρία Πρόεδρε, θα ήθελα καταρχάς να σας ευχαριστήσω που μου δώσατε το λόγο. Εφιστώ την προσοχή σας στο ότι είμαι πρόεδρος της αντιπροσωπείας για τις σχέσεις με την Εσθονία, τη Λετονία και τη Λιθουανία, και έχω το λόγο υπό την ιδιότητα αυτή. Θα ήθελα να αναφερθώ σε τρία σημεία: στις πολυάριθμες πρωτοβουλίες, στην πυρηνική ασφάλεια και στις μεταφορές από τη Βαλτική.
<P>
Καταρχάς, προηγούμενοι ομιλητές αναφέρθηκαν ήδη στις πολλές θετικές πρωτοβουλίες. Πρέπει εν προκειμένω να γίνει αναφορά στη δέσμευση της ΕΕ, τη συνεργασία στη Βαλτική τις εργασίες στο Σκανδιναβικό Συμβούλιο, το Συμβούλιο των Χωρών της Βαλτικής και τις πολυάριθμες τομεακές συνεργασίες μεταξύ άλλων στον τομέα της ενέργειας, των μεταφορών και της ασφάλειας. Είναι ιδιαίτερα σημαντικό για εμένα προσωπικά, να τονίσω ότι, κατά τη διάσκεψη στη Riga την περασμένη εβδομάδα, όπου εκπροσωπούσα το Κοινοβούλιο, »κάναμε σημειωτόν» όπως λέμε στη Δανία. Στην ουσία δεν προχωρήσαμε καθόλου. Ο λόγος είναι ότι βρισκόμαστε τώρα σε μια καθοριστικής σημασίας φάση, όπου τα πράγματα πρέπει να καταστούν πιο λειτουργικά, όπως ανέφεραν άλλωστε προηγούμενοι ομιλητές. Είμαστε ικανοποιημένοι με την εξέλιξη των πραγμάτων, αλλά φοβούμεθα επίσης λίγο ή ίσως ανησυχούμε με θετικό τρόπο. Η οικονομία της αγοράς λειτουργεί ικανοποιητικά και προοδεύει. Ωστόσο, υπάρχει επίσης και η κοινωνική πλευρά που πρέπει να ληφθεί υπόψη. Συμφωνώ ότι πρέπει να έχουμε χρόνο για να συντονίσουμε τα πράγματα. Πρέπει να εξετάσουμε τον τρόπο λειτουργίας του PHARE και του TACIS. Γνωρίζω καλά ότι τα άτομα που εργάζονται στα προγράμματα PHARE και TACIS ανησυχούν για το θέμα στο οποίο αναφέρομαι. Όμως, έφτασε η ώρα να εκπονηθεί ένα ουσιαστικό πρόγραμμα για τη Βαλτική, στα πλαίσια του οποίου να συντονιστούν τα πράγματα με τελείως διαφορετικό τρόπο.
<P>
Δεύτερον, θα ήθελα να αναφερθώ στην πυρηνική ασφάλεια. Πριν από λίγο συζητήθηκε η έκθεση του κ. Adam και άκουσα τον Επίτροπο, κ. Pinheiro, να αναφέρεται στην ασφάλεια και την κατάσταση στον τομέα της πυρηνικής ενέργειας. Θεωρώ απόλυτα αναγκαίο να επαναλάβω τα όσα ελέχθηκαν προηγουμένως στην αίθουσα αυτή. Εάν δεν επιλύσουμε το πρόβλημα της Ignalina, που είναι κοινό πρόβλημα όλων, σε 5-10 χρόνια θα αντιμετωπίζουμε ακόμα μεγαλύτερο πρόβλημα από αυτό που έχουμε σήμερα.
<P>
Τρίτον, θα ήθελα να αναφερθώ στις μεταφορές. Έγινε λόγος για τη Via Baltica και τη Via Hanseatica. Θα ήθελα να προειδοποιήσω να μην επαναληφθεί το ίδιο λάθος που διαπράττεται δυστυχώς σήμερα στην Κεντρική Ευρώπη, δηλαδή η κατασκευή πληθώρας αυτοκινητοδρόμων. Η έξοδος από τη Βαλτική είναι η θάλασσα? τα γαλάζια κύματα είναι εκείνα που θα φέρουν την «πράσινη» εξέλιξη, πρέπει δηλαδή να επικεντρωθεί η προσοχή στους σιδηροδρόμους και τη ναυτιλία.
<P>
Τέλος, θα ήθελα να αναφερθώ στην ασφάλεια. Είμαι πεπεισμένος ότι η ασφάλεια στη Βαλτική μπορεί να διασφαλισθεί μόνο με την ιδιαίτερα στενή συνεργασία με τη Ρωσία. Όσο πιο στενά και καλύτερα συντονίζεται η συνεργασία της ΕΕ με τη Ρωσία, τόσο ευκολότερο θα είναι μακροπρόθεσμα να εδραιωθεί η ασφάλεια στην περιοχή της Βαλτικής. Αυτό εξαρτάται από το ΝΑΤΟ, αλλά και από την ήπια ασφάλεια πολιτικής, την πολιτική οικονομικής ασφάλειας. Συνεπώς, τα θέματα που συζητάμε έχουν επίσης σχέση με την κατάσταση στη Ρωσία.

<SPEAKER ID=210 LANGUAGE="FI" NAME="Pelttari">
Αξιότιμη κυρία Πρόεδρε, στη Βαλτική Θάλασσα υπάγεται και ο Βοθνικός Κόλπος. Γι'αυτό θα ήθελα να αναφερθώ στην περιοχή η οποία βρίσκεται στο βάθος του εν λόγω κόλπου, το Τόξο του Πέραμερι. Το Τόξο του Πέραμερι αποτελεί μια από τις ταχύτερα αναπτυσσόμενες, από οικονομική άποψη, περιοχές της Ευρώπης. Η περιοχή αυτή εκτείνεται εκατέρωθεν των συνόρων Φινλανδίας-Σουηδίας, από το Πίτεο της Σουηδίας, μέσω του Κέμι και του Τόρνιο, μέχρι το Όουλου και το Ράαχε, και έχει μήκος 300 χλμ.
<P>
Παρά την βόρεια γεωγραφική του θέση, το τόξο αυτό χαρακτηρίζεται από την ύπαρξη βαρείας και εκσυγχρονισμένης βιομηχανίας παραγωγής προϊόντων προς εξαγωγή και από την ιδιαίτερα υψηλού επιπέδου τεχνογνωσία. Το ακαθάριστο εθνικό προϊόν της περιοχής αυτής αυξάνεται με ρυθμό σαφώς ταχύτερο από τον μέσο όρο των αντίστοιχων στην Φινλανδία και τη Σουηδία. Η εξαγωγική βιομηχανία του Τόξου του Πέραμερι συμβάλλει στην συγκέντρωση εσόδων από εξαγωγές ύ ψους άνω των 18 δισ. μάρκων Φινλανδίας ετησίως.
<P>
Η ανάπτυξη της παραγωγής στο Τόξο του Πέραμερι οφείλεται, εξ ολοκλήρου, στην ευρωπαϊκή περιφερειακή πολιτική. Με την προσφορά ποιοτικών συνθηκών διαβίωσης και ουσιαστικών δυνατοτήτων για την ανάπτυξη του βιοπορισμού στην Φινλανδία και τη Σουηδία, αποφεύγεται η φυγή του πληθυσμού από τον βορρά προς τον νότο.
<P>
Αξιότιμη κυρία Πρόεδρε, θα ήθελα, τελειώνοντας, να υπογραμμίσω ότι η συνεχής - ανεξαρτήτως εποχής - λειτουργία της εξαγωγικής βιομηχανίας προϋποθέτει την ανάπτυξη υποδομών. Πρέπει, δηλαδή, αφενός, να διατηρούνται τον χειμώνα, με την βοήθεια των παγοθραυστικών, ελεύθεροι από πάγους ορισμένοι θαλάσσιοι διάδρομοι για την εκτέλεση των θαλασσίων μεταφορών και, αφετέρου, να διατίθενται οι προοριζόμενοι για τον τομέα της έρευνας πόροι της ΕΕ κυρίως για την ανάπτυξη της υψηλής τεχνολογίας. Θα ήθελα, ακόμη, να υπογραμμίσω τον ρόλο που διαδραματίζει η περιοχή ως πύλη εξόδου από την Φινλανδία προς την Θάλασσα Μπάρεντς και την περιοχή του Αρχαγγέλου.

<SPEAKER ID=211 LANGUAGE="SV" NAME="Sjφstedt">
Κυρία Πρόεδρε, συνολικά νομίζω ότι αυτή η έκθεση είναι αρκετά καλή. Η Ομάδα μας επίσης θα ψηφίσει υπέρ αυτής. Αλλά θα είναι πολύ καλύτερα αν εγκρίνουμε αρκετές από τις τροπολογίες που έχουν υποβληθεί, πέραν των άλλων, από την Ομάδα των Πρασίνων, διότι προσκομίζουν κάτι πολύ σημαντικό σ'αυτή την έκθεση.
<P>
Eπειτα από τη λήξη του ψυχρού πολέμου αυξήθηκε πολύ έντονα η συνεργασία γύρω από τη Βαλτική σχεδόν αυθόρμητα. Αυτό που κατά τη γνώμη μου είναι μοναδικό είναι ότι δεν είναι μόνο μιά συνεργασία σε κρατικό επίπεδο, αλλά επίσης μεταξύ εθελοντικών οργανώσεων, πόλεων, περιφερειών, πανεπιστημίων - υπάρχουν χιλιάδες δεσμοί που διαπερνούν την Βαλτική με διάφορους τρόπους. Το καθήκον της ΕΕ πρέπει να είναι να υποστηρίξει τη συνεργασία η οποία ήδη υπάρχει και η οποία τώρα αναπτύσσεται, αυθόρμητα και μεταξύ των λαών, και όχι αυτομάτως να δημιουργήσει νέες δομές. δνα μέρος αυτού νομίζω ότι προσκομίζουν οι τροπολογίες των Πρασίνων.
<P>
Πολλές απ'αυτές τις χώρες έχουν ως στόχο να γίνουν μέλη της ΕΕ. Αφορά τις βαλτικές χώρες και την Πολωνία. Πολλά διέπονται φυσικά από αυτήν την προοπτική. Το θέμα δεν είναι μόνο πώς θα προσαρμοστούν σε εμάς. Πρέπει επίσης να αναρωτηθούμε εάν η ΕΕ ταιριάζει σ' αυτούς. Ταιριάζει σε μιά πανευρωπαϊκή συνεργασία; Αυτό δεν θίγεται τόσο πολύ στην έκθεση αλλά υπάρχει ένα σημείο όπου αναφέρεται, συγκεκριμένα το σημείο Γ. Εκεί γίνεται λόγος για μία πανευρωπαϊκή συνεργασία στον τομέα της ασφάλειας, έχοντας ακριβώς κατά νου την Βαλτική. Πιστεύω ότι είναι πάρα πολύ σημαντικό γιατί μόνο μαζί με τη Ρωσσία μπορεί να χτιστεί μιά διαρκής ασφάλεια στην περιοχή μας. Αυτή η ανάγκη διακινδυνεύει να έρθει σε σύγκρουση με τα σχέδια της ΕΕ περί στρατιωτικοποίησης, στρατιωτικών αρμοδιοτήτων κ.ά. Μπορούμε να δούμε σήμερα πως η Ρωσία αντιτίθεται στην ένταξη της Βαλτικής στο ΝΑΤΟ. Την ημέρα που η ΕΕ θα αποκτήσει στρατιωτικές φιλοδοξίες ίσως η Ρωσία να αντιταχθεί επίσης στην ένταξη στην ΕΕ, κάτι το οποίο μπορεί να δημιουργήσει πολύ αρνητικές εντάσεις στη περιοχή της Βαλτικής.
<P>
Πιστεύω επομένως ότι μία ΕΕ λιγότερο ομοσπονδοποιημένη και η οποία δεν έχει στρατιωτικές φιλοδοξίες αλλά επικεντρώνεται στα απαραίτητα έχει καλύτερες προϋποθέσεις να συμβάλλει στη σταθερότητα στη περιοχή της Βαλτικής.

<SPEAKER ID=212 LANGUAGE="SV" NAME="Schφrling">
Κυρία Πρόεδρε, θα ήθελα να αρχίσω συμφωνώντας με όλα όσα είπε ο σουηδός συναδελφός μου. Φυσικά υποστηρίζουμε επίσης την έκθεση Toivonen, αλλά με την αλλαγή ότι θα θέλαμε ευχαρίστως να συμπεριληφθούν οι τροπολογίες μας που θα την έκαναν πολύ καλύτερη.
<P>
Σε ενάμισι λεπτό θέλω μόνο να επισημάνω δύο διαφορετικά σημεία. Το πρώτο είναι το πόσο σημαντικό είναι να αποκτήσουμε ένα πανευρωπαϊκό σύστημα ασφάλειας στο οποίο πρέπει να εμπεριέχεται και η Ρωσία. Σ'αυτή την περίπτωση τα ουδέτερα και αδέσμευτα κράτη τα οποία τώρα είναι επίσης χώρες μέλη έχουν κάτι εντελώς ιδιαίτερο να συνεισφέρουν. Προτείνουμε επίσης μία περιφεριακή διάσκεψη εντός του πλαισίου της Συνοποσπονδίας Νέων Ανεξαρτήτων Κρατών η οποία αρκετά γρήγορα επίσης πρέπει να επιτύχει την αποστρατιωτικοποίηση του Kaliningrad. Αυτό θα απέφερε σταθερότητα σε όλη την παρακείμενη περιοχή.
<P>
Το άλλο σημείο το οποίο θέλω να επισημάνω είναι ότι όλες οι χώρες μέλη πρέπει να συμβάλουν στη βελτίωση της πυρηνικής ασφάλειας στην περιοχή της Βαλτικής, συμπεριλαμβανομένου του κλεισίματος των πλέον επικίνδυνων σταθμών παραγωγής πυρηνικής ενέργειας όπως π.χ. το Τσερνομπύλ και η Ignalina. Πρέπει επίσης να ληφθούν μέτρα για την καταστροφική κατάσταση με τα στρατιωτικά πυρηνικά απόβλητα στη χερσόνησο Kola την οποία εγώ θεωρώ ότι είναι η μεγαλύτερη απειλή για το κοινό μέλλον της Ευρώπης.

<SPEAKER ID=213 LANGUAGE="NL" NAME="Van der Waal">
Κυρία Πρόεδρε, μετά τη συζήτηση σχετικά με τις κατευθυντήριες γραμμές της Επιτροπής, που πραγματοποιήθηκε πέρυσι με αντικείμενο την περιοχή της Βαλτικής, το Κοινοβούλιο πρέπει σήμερα να εξετάσει μία έκθεση στην οποία προσφέρεται μία συνοπτική εικόνα της ξένης βοήθειας που χορηγείται στην περιοχή αυτή.
<P>
Η έκθεση της Επιτροπής περιλαμβάνει μία διευκρινιστική σύνοψη των διαφόρων προγραμμάτων βοήθειας που εκτελούνται στην περιοχή της Βαλτικής. Διαβάζοντας την έκθεση αναρωτιόμαστε με ποιο τρόπο μεριμνά η Επιτροπή για το συντονισμό και τη συνοχή της πολιτικής έναντι αυτών των πολλών και διαφορετικών προγραμμάτων.
<P>
Όπως αναφέρεται και στην ιδιαίτερα αξιόλογη έκθεση του συνάδελφου Toivonen, η περιοχή της Βαλτικής είναι ιδιαίτερα σημαντική. Διάφορες χώρες της περιοχής αυτής βρίσκονται σε ένα μεταβατικό στάδιο τόσο από πολιτική όσο και από πολιτική άποψη, το οποίο είναι δύσκολο να ολοκληρωθεί χωρίς την παροχή ξένης βοήθειας. Παράλληλα, ορισμένες χώρες προετοιμάζονται για την προσχώρησή τους στην Ευρωπαϊκή Ένωση. Η προσπάθεια αυτή αξίζει να τύχει της υποστήριξής μας, τόσο για ηθικούς λόγους, όσο και λόγω της γεωπολιτικής σημασίας της περιοχής αυτής που αποτελεί σημείο επαφής της Ανατολής με τη Δύση. Μεγάλη σημασία στην περίπτωση αυτή έχει η σχέση μας με τη Ρωσία.
<P>
Όσον αφορά τον τρόπο με τον οποίο μπορεί να χορηγηθεί βοήθεια πιστεύουμε, όπως τονίσαμε και προηγουμένως στη συζήτηση με αντικείμενο τις κατεθυντήριες γραμμές, ότι η καταλληλότερη μορφή που μπορεί να προσλάβει είναι αυτή των ελεύθερων συναλλαγών με την Ένωση.
<P>
Παράλληλα με τη συνεργασία στους τομείς της οικονομίας, του περιβάλλοντος και των υποδομών, η Ένωση και τα κράτη της Βαλτικής πρέπει να συγκεντρώσουν την προσοχή τους κυρίως στην καταπολέμηση του διεθνούς εγκλήματος. Πιστεύω ότι ορισμένα από τα προβλήματα που θα μπορούσαν να αντιμετωπιστούν με αποτελεσματικότητα μέσω της συνεργασίας με τις χώρες της Βαλτικής είναι το εμπόριο ναρκωτικών, το παράνομο εμπόριο επικίνδυνων ουσιών, η σωματεμπορία και η παιδική πορνογραφία.
<P>
Με δυο λόγια, κυρία Πρόεδρε, αναφέρομαι σε ένα πρόγραμμα συνεργασίας το οποίο θα υποστηρίξουμε θερμά.

<SPEAKER ID=214 LANGUAGE="FI" NAME="Iivari">
Αξιότιμη κυρία Πρόεδρε, στην περιοχή της Βαλτικής έχουν διεξαχθεί, σύμφωνα με την παράδοση, πόλεμοι για οικονομικούς, στρατιωτικούς και πολιτικούς λόγους. Οι όροι για την συνεργασία στην περιοχή καθορίζοντο αναλόγως των εκάστοτε επιδιώξεων για εξουσία.
<P>
Η κατάσταση, όμως, έχει, πλέον, διαμορφωθεί κατά τρόπο τέτοιο ο οποίος να καθιστά, επιτέλους, δυνατή την πραγματική συνεργασία. Στόχοι μας πρέπει να είναι ο σεβασμός της ανεξαρτησίας των κρατών της περιοχής, μια λειτουργική δημοκρατία και οικονομία της αγοράς, η εξασφάλιση των δικαιωμάτων των μειονοτήτων, η μέριμνα για το περιβάλλον και, γενικά, η πολύπλευρη συνεργασία και αρμονική συνύπαρξη.
<P>
Με την επανασύνδεση της διχοτομημένης, από στρατιωτική και πολιτική άποψη, Ευρώπης η συνεργασία στην περιοχή της Βαλτικής έχει εντατικοποιηθεί. Η συμμετοχή της Ευρωπαϊκής Ένωσης στο Συμβούλιο της Βαλτικής αυξάνει, κατά πολύ, τις δυνατότητες της Κοινότητας. Συγχρόνως με την υποστήριξη της φάσης οικοδόμησης των Βαλτικών Χωρών και της Πολωνίας που επιδιώκουν την ένταξή τους στην Ένωση, πρέπει, να μεριμνήσουμε ότι και η Ρωσία θα εξακολουθήσει να ανήκει στον κύκλο της συνεργασίας.
<P>
Αργότερα η συνεργασία στο βόρειο τμήμα της Ευρώπης πρέπει να επεκταθεί και μέχρι την περιοχή της Θάλασσας Μπάρεντς, η οποία χαρακτηρίζεται τόσο από τον μεγάλο φυσικό της πλούτο όσο και για την μεγάλη στρατηγική της σημασία.
<P>
Οι Βαλτικές Χώρες έχουν εκδηλώσει την επιθυμία να ενταχθούν όχι μόνο στην Ευρωπαϊκή Ένωση αλλά και στο ΝΑΤΟ. Πρέπει να λάβουμε σοβαρά υπόψη μας τα ενδιαφέροντα της Εσθονίας, της Λετονίας και της Λιθουανίας στον αμυντικό τομέα. Συν τω χρόνω πρέπει να λάβουμε τα απαραίτητα μέτρα ούτως ώστε να αποφευχθεί ένας ενδεχόμενος εκ νέου διαχωρισμός των κρατών της Ευρώπης σε φατρίες ανάλογα των συμφερόντων εκάστου κράτους. Ο διαχωρισμός αυτός θα είχε ως άμεση συνέπεια την αύξηση της αστάθειας στην περιοχή της Βαλτικής.
<P>
Πιστεύω ότι είναι ιδιαίτερα σημαντικό να οικοδομηθεί το νέο ευρωπαϊκό σύστημα ασφαλείας βάσει της συνεργασίας. Ουσιαστική επιδίωξη κατά την φάση αυτή της οικοδόμησης είναι η εμβάθυνση των προγραμμάτων συνεταιρισμού για την ειρήνη του ΝΑΤΟ.
<P>
Ένα ιδιαιτέρως επιτυχημένο παράδειγμα της νέου τύπου συνεργασίας είναι οι ευρισκόμενες στη Βοσνία Διεθνείς Δυνάμεις (IFOR) στις οποίες συγκαταλέγονται, εκτός από αυτές του ΝΑΤΟ, και μονάδες από την Ρωσία, τις Βαλτικές Χώρες και τα αδέσμευτα κράτη υπό την ιδιότητα των ειρηνευτικών δυνάμεων. Πρέπει, επίσης, να εξασφαλίσουμε ίσες δυνατότητες και για τις τρεις Βαλτικές Χώρες ενόψει των διαπραγματεύσεων για την ένταξή τους στην ΕΕ.

<SPEAKER ID=215 LANGUAGE="FI" NAME="Stenius-Kaukonen">
Αξιότιμη κυρία Πρόεδρε, σας ευχαριστώ για την προσοχή που μου δίδετε. Αναφορικά με την ομιλία του βουλευτού κυρίου Πέλτταρι, θα ήθελα να προσθέσω ότι η ΕΕ έχει και την ανάγκη θέσπισης μιας πολιτικής για τις αρκτικές περιοχές.
<P>
Στην έκθεση του κυρίου Τόϊβονεν διατυπώνεται η απαίτηση ότι η Ένωση πρέπει να επικεντρώσει τις προσπάθειές της στην κατασκευή του προοριζομένου για την περιοχή της Βαλτικής ευρωπαϊκού αγωγού φυσικού αερίου και πετρελαίου. Η Επιτροπή έχει, ήδη, απαντήσει στην πρόκληση αυτή, όταν πρότεινε την αναθεώρηση, σύμφωνα με τις σημερινές ανάγκες, του καταλόγου των διευρωπαϊκών ενεργειακών δικτύων.
<P>
Η Επιτροπή προτείνει να προστεθεί στον εν λόγω κατάλογο και το έργο Νόρντικ Γκας Γκρίντ, το οποίο έχει, ήδη, εγκρίνει το Κοινοβούλιο την προηγούμενη άνοιξη. Η Επιτροπή Ενέργειας θα αρχίσει να εξετάζει την νέα πρόταση της Επιτροπής από τις 30.9.1996.
<P>
Ελπίζω ότι η διαδικασία πρώτης ανάγνωσης στο Κοινοβούλιο θα ολοκληρωθεί, σύμφωνα με το πρόγραμμα, κατά την διάρκεια της Ομομελείας του Νοεμβρίου. Ελπίζω, επίσης, ότι τα πολιτικά κόμματα της Σουηδίας θα αντιληφθούν, τελικά, την σημασία του έργου αυτού όχι μόνο για ολόκληρη την ΕΕ αλλά και, ιδίως, για τα κράτη της περιοχής της Βαλτικής σε ό, τι αφορά την εξασφάλιση της απαιτούμενης ενέργειας και, κυρίως, την βελτίωση των προϋποθέσεων για την προμήθεια φυσικού αερίου.

<SPEAKER ID=216 NAME="Pinheiro">
Κυρία Πρόεδρε, κυρίες και κύριοι βουλευτές, θα ήθελα εξ ονόματος της Επιτροπής και πριν καταρχή να ευχαριστήσω τον κ. Toivonen για την έκθεσή του και για το σχέδιο ψηφίσματός του σχετικά με τη Βαλτική Θάλασσα, στο οποίο καταδεικνύεται η σημασία της περιοχής για όλη την Ευρώπη, και επίσης η πολύ ενεργός συμμετοχή της στην οικοδόμηση της 'Ενωσης.
<P>
Πραγματικά, τέσσερεις χώρες της περιοχής της Βαλτικής είναι κράτη μέλη της 'Ενωσης και τέσσερεις άλλες είναι συνδεδεμένες με την 'Ενωση με ευρωπαϊκές συμφωνίες και έχουν αναλάβει ουσιαστική δέσμευση για μία διαδικασία συνεργασίας με σκοπό τη μελλοντική προσχώρηση. Δύο χώρες, που είναι η Ισλανδία και η Νορβηγία, δεσμεύονται από τη συμφωνία σχετικά με τον Ευρωπαϊκό Οικονομικό Χώρο, για να μην μιλήσουμε για το ΝΑΤΟ.
<P>
Ελπίζουμε ότι η συμφωνία εταιρικής σχέσης και συνεργασίας με τη Ρωσσία θα επικυρωθεί σύντομα για να μπορέσουμε επίσης να ενισχύσουμε τις σχέσεις μας με αυτή τη σημαντική χώρα, που είναι ενεργό και πλήρες μέλος του Συμβουλίου των κρατών της Βαλτικής Θάλασσας.
<P>
Τον Απρίλιο και τον Ιούνιο του έτους αυτού, πριν από τις Συνόδους Κορυφής της Βαλτικής στο Visby και το Kalmar, η Επιτροπή είχε την ευκαιρία να εκθέσει ενώπιον αυτού του Σώματος τη δέσμευσή της για τη συνεργασία με την περιοχή της Βαλτικής Θάλασσας ως ένα μέσο διασφάλισης της σταθερότητας και της ευημερίας των λαών της περιοχής αυτής.
<P>
'Επειτα από αίτημα του Ευρωπαϊκού Κοινοβουλίου, η Επιτροπή υπέβαλε στη Σύνοδο Κορυφής των Χωρών της Βαλτικής, στο Visby, το Μάιο του έτους αυτού, την αποκαλούμενη «Πρωτοβουλία για την περιοχή της Βαλτικής Θάλασσας», που εκθέτει τον τρόπο με τον οποίο υποστηρίζουμε τη συνεργασία στην περιοχή αυτή και που, όπως ήδη αναφέρθηκε, υπογραμμίζει τρεις βασικούς τομείς:
<P>
πρώτος τομέας, η ενίσχυση της δημοκρατίας και της σταθερότητας, συμπεριλαμβανομένης της ενίσχυσης της κοινωνίας τνω πολιτών, της προώθησης των ανθρωπίνων δικαιωμάτων και της καταπολέμησης των παράνομων δραστηριοτήτων·-μία δεύτερη πτυχή, που είναι η οικονομική ανάπτυξη, και που αποτελεί έναν πρωταρχικό τομέα στον οποίο συνεχίζουμε να αναπτύσσουμε τις διμερείς σχέσεις μας και να ενθαρρύνουμε την ανάπτυξη σχέσεων μεταξύ των χωρών που βρίσκονται σε μεταβατική περίοδο στην περιοχή της Βαλτικής Θάλασσας, έτσι ώστε μία διευρυμένη οικονομική ζώνη να παρουσιάζει καλύτερες οικονομικές προοπτικές. Αυτός ο τομέας συνεργασίας περιλαμβάνει επίσης τον εξορθολογισμό του νομοθετικού και διοικητικού παλισίου, την προώθηση υποδομών και τον ενεργειακό ανεφοδιασμό, όπως επίσης και την προώθηση περιβαλλοντικών πολιτικών και πρακτικών οικολογικώς υγειών·-τρίτον, η πρωτοβουλία της Επιτροπής προωθεί την περιφερειακή ανάπτυξη, συμπεριλαμβανομένης τη συνεργασία μεταξύ επιμέρους εθνικών περιοχών στο εσωτερικό των εθνικών συνόρων, όπως επίσης και την ενεργό συμμετοχή των τοπικών αρχών.Η υποστήριξη της 'Ενωσης σε όλους αυτούς τους τομείς, που ήδη έχει ξεκινήσει, θα συνεχιστεί με βάση τα προγράμματα PHARE και TACIS. Πέρα από αυτό, διατηρείται η πρόσβαση στη χρηματοδότηση της Ευρωπαϊκής Τράπεζας Επενδύσεων με δυνατότητα, όταν είναι σκόπιμο, προσφυγής στη συχρηματοδότηση άλλων διεθνών χρηματοδοτικών οργανισμών. Στο βαθμό που είναι απαραίτητη η χρηματοδότηση της 'Ενωσης στις περιοχές των κρατών μελών της 'Ενωσης, θα χρησιμοποιηθούν ποσά των διαρθρωτικών ταμείων, και ειδικά του προγράμματος INTERREG.
<P>
Ως μέλος του Συμβουλίου των χωρών της Βαλτικής Θάλασσας, η Επιτροπή συμμετείχε ενεργά στην επεξεργασία των προγραμμάτων δράσης τα οποία εγκρίθηκαν στην υπουργική σύνοδο στο Kalmar, τον περασμένο Ιούλιο. Η πρωτοβουλία της Επιτροπής για την περιοχή της Βαλτικής Θάλασσας συμπληρώνει αυτό το έγγραφο του ΣΚΒΘ. Ως Πρόεδρος της Ομάδας Εργασίας του ΣΚΒΘ για την Οικονομική Συνεργασία, η Επιτροπή θα παρακολουθήσει την εκτέλεση αυτών των δύο εγγράφων. Για το σκοπό αυτό, θα οργανωθούν συνεδριάσεις εμπειρογνωμόνων σχετικά με τους βασικούς τομείς δράσης, με σκοπό τον εντοπισμό ανεπαρκειών και δυσλειτουργιών που ακόμη υφίστανται και την παρουσίαση λύσεων. Θα διατηρήσουμε την ενεργό συμμετοχή μας και σε άλλα όργανα του Συμβουλίου των κρατών της Βαλτικής Θάλασσας, όπως επίσης και στο HELCOM.
<P>
Πέρα από τα άμεσα αποτελέσματα, η περιφερειακή συνεργασία συμβάλλει σημαντικά στην αποκατάσταση της εμπιστοσύνης. Από την άποψη αυτή, εκφράζουμε την ικανοποίησή μας για τις πολλές πρωτοβουλίες και τα γεγονότα που συνέβησαν στην περιοχή της Βαλτικής Θάλασσας. Ωστόσο, οι ενέργεις της Επιτροπής θα μπορέσουν να δώσουν αποτελέσματα μόνον εάν υποστηρίζουν τις πολιτικές και αποφάσεις των αρχών και οργανισμών που είναι άμεσα υπεύθυνοι στην περιοχή. Με αυτή την έννοια, η 'Ενωση υποστηρίζει πλήρως την ενίσχυση της συνεργασίας με σκοπό την οικοδόμηση ενός καλύτερου μέλλοντος για όλους οτυς λαούς της περιοχής της Βαλτικής Θάλασσας και, κατά συνέπεια, επίσης της Ευρώπης.

<SPEAKER ID=217 LANGUAGE="DE" NAME="Schroedter">
Mε συγχωρείτε, κυρία Πρόεδρε, για το ότι παρατείνω τη συνεδρίαση, αλλά δεν μπορούμε να αφήσουμε την Eπιτροπή να φύγει έτσι. Aυτά, ως γνωστόν, ήταν όλα πράγματα που βρίσκονται εν εξελίξει. Πρόκειται για ένα έγγραφο σχετικά με στρατηγικές. Πρόκειται για στρατηγικές, και γι' αυτό, για πρώτη φορά θα πρέπει να πω, πως η συμφωνία εταιρικής σχέσης και συνεργασίας με τη Pωσία έχει υπογραφεί ήδη και το Συμβούλιο θα πρέπει να φροντίσει να επικυρωθεί από τα διάφορα κράτη μέλη χωριστά. Δεύτερον, θα ήθελα να μάθω κατά πόσον η Eπιτροπή αντέδρασε στις προτάσεις του Kοινοβουλίου, να θεσπίσουμε δηλαδή μια ειδική θέση, με την οποία θα ξεπερνιούνται οι δυσκολίες μεταξύ PHARE και INTERREG, καθώς και μεταξύ TACIS και INTERREG, και να εφαρμόσουμε πρότυπα προγράμματα διασυνοριακής συνεργασίας, καθώς και κατά πόσον θα ξεκινήσει κάτι τέτοιο προσεχώς. Θα ήθελα, τρίτον, να μάθω κατά πόσον θα υπάρξει, στη συνέχεια, ακόμη ένα έγγραφο, όπου να θίγονται πραγματικά όλα τα προβλήματα που εξακολουθούν να υπάρχουν στο χώρο αυτό. Δεν αρκεί να χτυπάμε καθησυχαστικά το χέρι στην πλάτη και να λέμε το τι έχουμε κάνει μέχρι τώρα.

<SPEAKER ID=218 NAME="Pinheiro">
Κυρία βουλευτή, πιστεύω ότι είμουν σαφής όταν ανέφερα πως, όσον αφορά τη Ρωσία, περιμένουμε ακόμη την επίκυρωση. Αυτό είπα, ίσως η κυρία βουλευτής να μην άκουσε καλά. Αλλά έχουμε επίγνωση ότι χρειάζεται η επικύρωση αυτών που ήδη υπογράφτηκαν.
<P>
Σχετικά με τα άλλα ζητήματα, πιστεύω ότι επίσης είμουν σαφής. Η Επιτροπή θεωρεί ότι ο πολλαπλασιασμός των μέσων δεν είναι σίγουρα ο καλύτερος δρόμος. Επίσης θεωρεί ότι δεν πρέπει να δημιουργήσει ψευδείς προσδοκίες εφόσον αυτές δεν υπάρχουν. Και ένα πράγμα είναι βέβαιο: όσον αφορά την κατανομή των ποσών του Κεφαλαίου IV, αυτό είναι ένα ζήτημα που έχει λήξει. Και, επομένως, οποιαδήποτε ενίσχυση πόρων για την περιοχή της Βαλτικής Θάλασσας θα πρέπει να εξευρεθεί με την αναπροσαρμογή στο εσωτερικό των μεγάλων ποσών του κεφαλαίου IV και ειδικότερα, στην περίπτωση αυτή, μέσα από τα προγράμματα που εγκρίθηκαν για να εφαρμοστούν στον τομέα αυτό, που είναι το TACIS και το PHARE.
<P>
Πέρα από αυτά υπάρχουν και άλλα προγράμματα τα οποία αναπτύσσονται στις διασυνοριακές ζώνες της Κοινότητας, όπως το INTERREG, τα οποία θα μπορέσουν, φυσικά, να εφαρμοστούν επίσης. Και αυτό που είπα είναι ότι είμαστε διατεθειμένοι να χρησιμοποιήσουμε όλα τα μέσα που υπάρχουν και έχουν εγκριθεί. Να σας πω τη στιγμή αυτή ότι θα αποδεχθούμε νέες μορφές λειτουργίας, ή νέους τύπους προγραμμάτων, ή νέους τύπους υποχρεώσεων, αυτό δεν θα το κάνω. Διότι προφανώς θα σας δημιουργούσα εσφαλμένες εντυπώσεις. Αλλά είμαι βέβαιος ότι με τη συνεργασία που έχουμε, κυρίως με το Συμβούλιο των κρατών της Βαλτικής Θάλασσας, και με τις σχέσεις σε επίπεδο του διεθνούς εμπορίου με τις χώρες της Βαλτικής Θάλασσας, αν αυτές οι λύσεις αποδειχθούν βιώσιμες, η Επιτροπή οπωσδήποτε θα τις υποστηρίξει. Ο στόχος μας, που δεν είναι σημερινός, ήταν πάντοτε να υποστηρίξουμε την περιοχή της Βαλτικής. Στο πλαίσιο αυτό, το βιογραφικό μας μιλά για μας. Και θα συνεχίσουμε προς αυτή την ίδια κατεύθυνση.

<SPEAKER ID=219 NAME="Πρόεδρος">
Eυχαριστώ πολύ, κύριε Eπίτροπε.
<P>
H συζήτηση έληξε.
<P>
H ψηφοφορία θα διεξαχθεί αύριο στις 9.00 π.μ.
<P>
(H συνεδρίαση λήγει στις 20.00)

