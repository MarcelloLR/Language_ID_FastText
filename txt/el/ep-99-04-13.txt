<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδριάσεως έχουν διανεμηθεί.
<P>
Υπάρχουν μήπως παρατηρήσεις;

<SPEAKER ID=2 LANGUAGE="EN" NAME="Balfe">
Kύριε Πρόεδρε, το όνομά μου δεν περιλαμβάνεται στον κατάλογο παρουσίας, μολονότι, όπως γνωρίζετε, ήμουν παρών και κάθισα μαζί σας στο Προεδρείο για δύο ώρες.

<SPEAKER ID=3 NAME="Πρόεδρος">
Το σημειώνουμε, κ. Balfe.
<P>
Το Σώμα εγκρίνει τα συνοπτικά πρακτικά

<SPEAKER ID=4 LANGUAGE="EN" NAME="Hardstaff">
Κύριε Πρόεδρε, θέλω να επιστήσω την προσοχή σας στο γεγονός ότι θα ξεκινήσουν σε λίγο οι συζητήσεις για τη γεωργία, αλλά οι τροπολογίες για δύο από τις εκθέσεις δεν είναι ακόμη διαθέσιμες στην αγγλική γλώσσα. Ζήτησα τις τροπολογίες χθες βράδυ. Ορισμένες - που αφορούν την έκθεση Fantuzzi - είχαν διατεθεί σήμερα το πρωί, αλλά εξακολουθούν να μην υπάρχουν στην αγγλική γλώσσα αντίγραφα των τροπολογιών για τις εκθέσεις Jovι Peres και Ηappart. Δεν είναι όντως και πολύ σωστό να αναμένεται να συζητήσουμε χωρίς να διαθέτουμε τις τροπολογίες στη γλώσσα μας.

<SPEAKER ID=5 NAME="Πρόεδρος">
Κυρία Hardstaff, οι υπηρεσίες με πληροφορούν ότι υπήρξε πράγματι κάποιο τεχνικό πρόβλημα. Οι μεταφράσεις θα κυκλοφορήσουν όσο το δυνατόν συντομότερα.

<SPEAKER ID=6 LANGUAGE="ES" NAME="Valdivielso de Cuι">
Κύριε Πρόεδρε, θα ήθελα απλά να αναφερθώ στη δυνατότητα πρόσβασης στο Στρασβούργο από τα αεροδρόμια που βρίσκονται στις γειτονικές περιοχές. Πολλές φορές δεν είμαστε εδώ στην αρχή της συνεδρίασης γιατί, παρά τη δωρεάν μεταφορά που μας προσφέρει η πόλη του Στρασβούργου, μας συσσωρεύουν ή συγκεντρώνουν τους ταξιδιώτες που φθάνουν και μερικές φορές περιμένουμε μιάμιση ώρα ή και περισσότερο από δύο ώρες έως ότου φθάσουν και άλλοι ταξιδιώτες. Εγώ προσωπικά ευχαριστώ βέβαια την πόλη του Στρασβούργου για την υπηρεσία που μας παρέχει, και η οποία είναι επιπλέον δωρεάν, αλλά θα ήθελα να ζητήσω να επιστρέψουμε στις υπηρεσίες που μας παρείχε παλαιότερα και που ήταν ταχύτερες. Μας λένε πως έχει μειωθεί ο προϋπολογισμός, και αντιλαμβάνομαι πως το θέμα του προϋπολογισμού είναι σοβαρό, αλλά, εφόσον το ζητούμενο είναι η οικονομία, το καλύτερο θα ήταν να διεξάγουμε εδώ μία ή δύο συνεδριάσεις τον χρόνο και να παραμένουμε στις Βρυξέλλες όπου είναι πολύ φθηνότερα. Σε όλους μας αρέσει πάρα πολύ το Στρασβούργο, αλλά θα παρακαλούσαμε να μας παρέχει τις υπηρεσίες που μας παρείχε στο παρελθόν.

<SPEAKER ID=7 NAME="Πρόεδρος">
Ευχαριστώ πολύ, κ. συνάδελφε. Νομίζω ότι έχουμε όλοι υπόψη μας τις παρατηρήσεις τις οποίες έχετε διατυπώσει. Θα συνεχίσουμε τα διαβήματά μας προς τις γαλλικές αρχές και θα δούμε εάν υπάρχει κάποια δυνατότητα να βελτιωθούν μερικά πράγματα, διότι ξέρω τα προβλήματα τα οποία αντιμετωπίζετε.

<SPEAKER ID=8 LANGUAGE="EN" NAME="Corrie">
Κύριε Πρόεδρε, χθες έφυγα από το σπίτι στις 8.10. Αφού έφθασα στο αεροδρόμιο και επιβιβάστηκα στο αεροπλάνο, έμαθα ότι η πτήση μου είχε ακυρωθεί. Φθάσαμε εδώ χθες το βράδυ στις 10.40, ύστερα δηλαδή από 14 ώρες ταξίδι. Ειλικρινά, εάν η Air France δεν μπορεί να εξυπηρετήσει καλύτερα το αεροδρόμιο του Στρασβούργου, πολλοί Βρετανοί βουλευτές απλά δεν θα προσέρχονται στο Στρασβούργο.

<SPEAKER ID=9 NAME="Πρόεδρος">
Κύριε Corrie, δεν θα πρόσθετα πολλά εάν έλεγα ότι έχετε όλων μας τη συμπάθεια, αλλά δεν αλλάζει τίποτα. Ακούσαμε κάτι ανάλογο χθες το βράδυ στο Προεδρείο από τον Αντιπρόεδρο κ. Collins. Υπάρχουν, δυστυχώς, προβλήματα. Δεν θα ήθελα όμως να συνεχίσουμε αυτή τη συζήτηση τώρα.

<SPEAKER ID=10 NAME="Θεωνάς">
Κύριε Πρόεδρε, θα ήθελα να σημειωθεί από το Ευρωπαϊκό Κοινοβούλιο ότι την προηγούμενη νύχτα ένας νατοϊκός πύραυλος έπληξε επιβατική αμαξοστοιχία στη Γιουγκοσλαβία με δεκάδες νεκρούς και πολλές δεκάδες τραυματίες. Δεν είναι γνωστό ακόμη -εγώ τουλάχιστον δεν ξέρω- εάν μέσα σ'αυτό το τραίνο υπήρχαν και έλληνες δημοσιογράφοι που μετακινούνταν στο εσωτερικό της Γιουγκοσλαβίας. Θεωρώ ότι αυτή η ενέργεια, αυτή η καταστροφή ενάντια στο λαό και στα ειρηνικά μέσα μεταφοράς της Γιουγκοσλαβίας, αποτελεί σαφή παραβίαση των ανθρωπίνων δικαιωμάτων, μπορεί να θεωρηθεί έγκλημα κατά της ανθρωπότητας, και νομίζω ότι το Ευρωπαϊκό Κοινοβούλιο πρέπει να καταγγείλει αυτές τις ενέργειες και αυτή τη συντελούμενη καταστροφή στην Ευρώπη.

<SPEAKER ID=11 NAME="Πρόεδρος">
Κύριε Θεωνά, θα διεξαχθεί συζήτηση αύριο για την κατάσταση στο Κοσσυφοπέδιο και για όλα αυτά τα προβλήματα με το Συμβούλιο και την Επιτροπή.

<SPEAKER ID=12 LANGUAGE="FR" NAME="Duhamel">
Κύριε Πρόεδρε, πρόκειται για μία παρατήρηση επί της εφαρμογής του Κανονισμού. Όλες οι παρεμβάσεις επί της διαδικασίας που ακούσαμε προ ολίγου φαίνονται ετερόκλιτες, αλλά δεν είναι.
<P>
Όσον αφορά τα προβλήματα στις μεταφορές, υπενθυμίζω ότι είμαστε ενωμένοι και ότι δεν πρέπει αυτή τη φορά να κατηγορούμε εδώ την Air France, καθώς για την αναστάτωση της κυκλοφορίας στο σύνολό της ευθύνονται οι πτήσεις στρατιωτικών αεροσκαφών επάνω από τη Σερβία και το Κοσσυφοπέδιο. Όσοι επιθυμούν να επικρίνουν τη Γαλλία μπορούν να έχουν τη χαρά να το πράξουν, αλλά ας γνωρίζουν απλώς ότι σφάλλουν.

<SPEAKER ID=13 NAME="Πρόεδρος">
Ευχαριστώ πολύ, κ. Duhamel, για τις εξηγήσεις αυτές, νομίζω ότι θίξαμε ήδη αρκετά προβλήματα εκτός ημερησίας διατάξεως και θα πρέπει να περάσουμε στην ημερήσια διάταξη .

<CHAPTER ID=2>
Γεωργία
<SPEAKER ID=14 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων τριών εκθέσεων, εξ ονόματος της Επιτροπής Γεωργίας και Ανάπτυξης της Υπαίθρου:
<P>
Α4-0168/99, του κ. Happart, σχετικά με τις 16 προτάσεις κανονισμών τού Συμβουλίου που αφορούν τον καθορισμό των τιμών των γεωργικών προϊόντων (1999-2000) (COM(99)0038 - C4-0077/99 έως C4-0093/99-99/0025(CNS) έως 99/0039(CNS) και 99/0801(CNS)),
<P>
Α4-0164/99, του κ. Jovι Peres, σχετικά με τις προτάσεις τροποποίησης των Κανονισμών για κοινή οργάνωση της αγοράς στον τομέα των οπωροκηπευτικών και σχετικά με τη θέσπιση καθεστώτος ενίσχυσης των παραγωγών ορισμένων εσπεριδοειδών,
<P>
Α4-0173/99, του κ. Fantuzzi, σχετικά με την πρόταση Κανονισμού τού Συμβουλίου για την εφαρμογή μέτρων ενημέρωσης και προώθησης για τα γεωργικά προοόντα στις τρίτες χώρες,
<P>
καθώς και της προφορικής ερωτήσεως του κ. Juan Colino Salamanca προς την Επιτροπή (Ο-0042/99), σχετικά με τις εισαγωγές σκόρδου που προέρχονται από τρίτες χώρες.

<SPEAKER ID=15 NAME="Happart">
Κύριε Πρόεδρε, κύριε Επίτροπε, αγαπητοί συνάδελφοι, παρουσιάζω σήμερα την τελευταία μου έκθεση ενώπιον του σεβαστού Ευρωπαϊκού Κοινοβουλίου, εφόσον μετά από τις εκλογές της 13ης Ιουνίου δεν θα είμαι πλέον ευρωβουλευτής.
<P>
Επιστρέφω στη Βαλλονία για να συνεχίσω με άλλον τρόπο την εργασία μου υπέρ της ευρωπαϊκής οικοδόμησης. Η Ευρώπη μάς είναι απαραίτητη και θα είναι ακόμη πιο απαραίτητη για τα παιδιά μας.
<P>
Πριν από τη μεταρρύθμιση της Κοινής Γεωργικής Πολιτικής, το 1992, η έκθεση για τις τιμές των γεωργικών προϊόντων συγκαταλεγόταν μεταξύ των πλέον επιζητούμενων και ονομαστών. Σήμερα, μολονότι η έκθεση αυτή έχει χάσει μέρος της αίγλης της, οι τιμές των γεωργικών προϊόντων εξακολουθούν να αποτελούν το σημαντικότερο μέρος του εισοδήματος των γεωργών - μεταξύ 60 και 80 %, ανάλογα με τα είδη των προϊόντων.
<P>
Μέσω των προτάσεων προσαρμογής των τιμών των γεωργικών προϊόντων θέλησα να απευθύνω ένα δυναμικό μήνυμα στους Ευρωπαίους γεωργούς, βεβαιώνοντάς τους ότι το Ευρωπαϊκό Κοινοβούλιο προτίθεται να προασπίσει τα νόμιμα συμφέροντά τους σε μια ιδιαίτερα δύσκολη εποχή κατά την οποία βλέπουμε το γεωργικό επάγγελμα να αμφισβητείται, κυρίως μεταξύ των νέων.
<P>
Μιλάμε όλο και περισσότερο στους γεωργούς μας για τη διεύρυνση της Ευρωπαϊκής Ένωσης, κάτι που είναι απαραίτητο. Οι Ευρωπαίοι γεωργοί δεν αντιτίθενται στη διεύρυνση. Ορισμένοι εξάλλου έχουν ήδη μετακινηθεί, για να εγκατασταθούν στις νέες αυτές περιοχές, και κυρίως στην Πολωνία. Ωστόσο, αυτό που δεν θέλουν είναι να πληρώσει το επάγγελμά τους την προσχώρηση των νέων χωρών. Συμφωνούν να κάνουν τις απαραίτητες προσπάθειες και θυσίες ως πολίτες, όπως και οι υπόλοιποι Ευρωπαίοι, αλλά τίποτα λιγότερο ή περισσότερο από αυτό.
<P>
Γι' αυτόν τον λόγο μίλησα για προσαρμογή και όχι για αύξηση. Μήπως είναι έγκλημα να αντισταθμιστεί η πτώση των τιμών κατά 1, 9 % λόγω της μετάβασης από το πράσινο Ecu στο ευρώ; Μήπως είναι έγκλημα να υπάρξει και για τους γεωργούς διόρθωση για την αύξηση κατά 1, 9 % του δείκτη αντιστάθμισης του πληθωρισμού, τη στιγμή που οι μισθοί των υπολοίπων Ευρωπαίων εργαζομένων επωφελούνται εύλογα από αυτό και που οι Γερμανοί σιδηρουργοί, για παράδειγμα, πέτυχαν αύξηση μισθού κατά 4 %, γεγονός που με χαροποιεί;
<P>
Το Ευρωπαϊκό Κοινοβούλιο οφείλει να διαχωρίσει τη θέση του από το Συμβούλιο Υπουργών και από όσες κυβερνήσεις επιθυμούν να αξιοποιήσουν τα μη δαπανηθέντα ποσά, προκειμένου να διευκολύνουν την εσωτερική δημοσιονομική τους ισορροπία, καθώς και - κάτι που ισχύει για τα πλουσιότερα από τα κράτη μέλη - να οργανώσουν μια μερική επανεθνικοποίηση της γεωργίας τους αδιαφορώντας για τους γεωργούς των φτωχότερων κρατών.
<P>
Εάν το Συμβούλιο είχε τουλάχιστον το θάρρος να αναχρηματοδοτήσει τα διαρθρωτικά ταμεία μέσω μεταφοράς δημοσιονομικών κονδυλίων, θα μπορούσαμε να εξασφαλίσουμε τα χρήματα. Τί είδους ελπίδα και ποιές θέσεις εργασίας θα προσφέρουμε για το μέλλον στους 200 000 γεωργούς που εξακολουθούμε να χάνουμε κάθε χρόνο στην Ευρώπη; Πράγματι, 500 έως 600 γεωργοί εγκαταλείπουν καθημερινά το επάγγελμα, ήτοι περισσότεροι από 3 000 εβδομαδιαίως σε ορισμένες περιοχές. Η απερήμωση λόγω της μαζικής διαρροής σκοτώνει κυριολεκτικά τον αγροτικό κόσμο.
<P>
Εάν δεν σώσουμε σήμερα τον αγροτικό κόσμο των φτωχών περιοχών, τί θα κάνουμε αύριο, όταν οι ΗΠΑ, αφού μας επιβάλουν τις μπανάνες-δολάριά τους και το γεμάτο ορμόνες κρέας τους, μας αναγκάσουν να εγκαταλείψουμε την κοινωνική πολιτική στο όνομα του Παγκόσμιου Οργανισμού Εμπορίου;
<P>
Προσωπικά δεν θέλω για τα παιδιά μου μια κοινωνία τύπου ΗΠΑ, όπου ο άνθρωπος είναι υπηρέτης του δολαρίου. Επιθυμώ ακριβώς το αντίθετο.
<P>
Αρνούμενοι την προσαρμογή των τιμών και ταυτόχρονα την απαραίτητη αναχρηματοδότηση των διαρθρωτικών ταμείων καταστρέφουμε την ευρωπαϊκή γεωργική ιδιαιτερότητα, στο πλαίσιο της οποίας ποικιλομορφία σημαίνει ποιότητα.

<SPEAKER ID=16 NAME="Jovι Peres">
Κύριε Πρόεδρε, η πρόταση της Επιτροπής συνίσταται σε μικρές τροποποιήσεις της ΚΟΑ που αφορά τα νωπά οπωροκηπευτικά και τη μεταποίηση των εσπεριδοειδών.
<P>
Ως προς τα νωπά οπωροκηπευτικά προτείνεται να καλύπτονται από τον κοινοτικό προϋπολογισμό τα έξοδα συλλογής και συσκευασίας των προϊόντων που προορίζονται για τη δωρεάν διανομή.
<P>
Εξυπακούεται ότι, εάν πρόκειται να προταθεί εναλλακτική λύση στην απόσυρση και τη διανομή των προϊόντων, δεν θα πρέπει η δωρεάν διανομή να μεταφράζεται σε μία πολυδάπανη επιλογή για τις οργανώσεις των παραγωγών.
<P>
Εξάλλου, η Επιτροπή προτείνει να επιτραπεί στα μέλη των οργανώσεων παραγωγών να πωλούν μέρος της παραγωγής τους εκτός των εμπορικών κυκλωμάτων της οργάνωσης παραγωγών στην οποία ανήκουν.
<P>
Στη μεταρρύθμιση του 1996 το μεγαλύτερο τμήμα των μέσων ρύθμισης της αγοράς αντικαταστάθηκαν από τα ταμεία δράσεων των οργανώσεων παραγωγών. Λαμβάνοντας υπόψη τον κεντρικό ρόλο των οργανώσεων παραγωγών στην ΚΟΑ, είναι απαραίτητο να προληφθεί οποιοσδήποτε κίνδυνος εξασθένησης των οργανώσεων αυτών με την τροποποίηση των κανονισμών.
<P>
Η Επιτροπή προτείνει την επέκταση του δικαιώματος αναγνωρισμένων οργανώσεων παραγωγών, να επιτρέπουν στα μέλη τους να πωλούν απευθείας στους καταναλωτές περιορισμένο τμήμα της παραγωγής τους. Θα ήταν λογικό να τεθεί το ερώτημα πώς μπορεί μια οργάνωση παραγωγών να θεωρεί «δικαίωμα» την εγκατάλειψη του κύριου σκοπού της, και συγκεκριμένα την εμπορία της παραγωγής των μελών της.
<P>
Έως τώρα οι άμεσες πωλήσεις, ο όγκος των οποίων ήταν περιορισμένος, μπορούσαν να πραγματοποιηθούν μόνο στον χώρο της εκμετάλλευσης. Η παρούσα προσέγγιση μπορεί να παραβλάψει την κυριότερη αποστολή των οργανώσεων παραγωγών, ήτοι την εμπορία της παραγωγής των μελών τους.
<P>
Ενώ η ισχύουσα ρύθμιση πρέπει να είναι επαρκώς ελαστική, ώστε να προσαρμόζεται στις τοπικές καταστάσεις, δεν δικαιολογείται να τεθεί σε κίνδυνο το γενικό σύστημα για να ικανοποιήσει μια τοπική πρακτική, που απέχει πολύ από τις περιοχές όπου συγκεντρώνεται ο κύριος όγκος της κοινοτικής παραγωγής οπωροκηπευτικών. Από την άποψη αυτή θα ήταν πολύ λογικότερο να προσφύγουμε στην επικουρικότητα και να δοθεί η δυνατότητα σε κάθε κράτος μέλος να προβαίνει στις απαραίτητες ρυθμίσεις για να ικανοποιεί τις τοπικές παραδόσεις.
<P>
Ωστόσο, προκειμένου να αποφευχθεί η υποβάθμιση της κυριότερης λειτουργίας των οργανώσεων παραγωγών, θα ήταν σκόπιμο οποιαδήποτε εξαίρεση να συνοδεύεται από ενίσχυση των ορίων της παραγωγής των μελών τους, την οποία τα μέλη μπορούν να εμπορεύονται εκτός των οργανώσεων παραγωγών, προκειμένου να αντισταθμιστεί η απώλεια εμπορεύσιμων ποσοτήτων των οργανώσεων παραγωγών.
<P>
Όσον αφορά τα εσπεριδοειδή που προορίζονται για τη μεταποίηση, το ισχύον σύστημα δημιουργεί σοβαρά προβλήματα καθυστερήσεων είσπραξης των ενισχύσεων, καθυστερήσεις οι οποίες μπορούν να φτάσουν τους δώδεκα μήνες για τα εσπεριδοειδή που μεταποιήθηκαν στην αρχή της περιόδου εμπορίας. Οι καθυστερήσεις αυτές αποζημιώνονται μόνο εν μέρει από το καθεστώς προκαταβολών, και ορισμένες οργανώσεις παραγωγών μπορούν να μπουν στον πειρασμό να σταματήσουν τις παραλαβές για τη μεταποίηση και να υιοθετήσουν το καθεστώς απόσυρσης. Για να επιλυθεί το πρόβλημα αυτό η Επιτροπή υπέβαλε κατάλληλη πρόταση.
<P>
Οι ενισχύσεις στη μεταποίηση εσπεριδοειδών υφίστανται από το 1976 και έκτοτε κρίθηκε απαραίτητο να υπάρξουν διορθώσεις και να προληφθούν οι συγκρούσεις μεταξύ του καθεστώτος αποσύρσεων και εκείνου της μεταποίησης. Θα πρέπει να επιδειχθεί σύνεση όσον αφορά τον καθορισμό των όρων που διέπουν την ενίσχυση στη μεταποίηση, προκειμένου να αποφευχθεί το ενδεχόμενο οι αποσύρσεις να αποτελούν αποδοτικότερη λύση από την μεταποίηση.
<P>
Η πρόταση της Επιτροπής δεν επιλύει το πρόβλημα της έλλειψης προσαρμογής μεταξύ των κατωφλίων που ορίζονται για τη μεταποίηση εσπεριδοειδών και την πραγματικότητα της παραγωγής. Η κατάσταση αυτή μπορεί να καταστήσει λιγότερο αποδοτική τη μεταποίηση των εσπεριδοειδών από τις αποσύρσεις. Η αύξηση των αποσύρσεων θα έχει αρνητικές επιπτώσεις στο περιβάλλον και θα γίνει πολύ λιγότερο δεκτή από την κοινή γνώμη από ό, τι οι ενισχύσεις στη μεταποίηση.
<P>
Η έλλειψη ισορροπίας μεταξύ των μέσων που τίθενται στη διάθεση της κοινής οργάνωσης αγοράς οπωροκηπευτικών εκδηλώνεται μέσω των διαφορών μεταξύ των πιστώσεων υποχρεώσεων και των εκτελεσθεισών πληρωμών. Μετά από τη μεταρρύθμιση της ΚΟΑ οπωροκηπευτικών τα λειτουργικά ταμεία και οι αποσύρσεις σημείωσαν πλεόνασμα των πιστώσεων υποχρεώσων σε σχέση με τις πληρωμές ύψους 400 εκατ. Εcu, ενώ στα μεταποιημένα εσπεριδοειδή τα κατώφλια προκαλούν χρόνια προβλήματα δημοσιονομικών ελλείψεων. Γι' αυτόν τον λόγο προτείνεται η αύξηση των κατωφλίων για την επίτευξη του μέσου όρου μεταποίησης κατά τα τελευταία τέσσερα έτη εμπορίας, γεγονός που θα συνεπαγόταν συμπληρωματικά έξοδα ύψους 64 εκατ. Εcu. Το ποσό αυτό εντάσσεται άνετα εντός του δημοσιονομικού περιθωρίου των δαπανών που δεν υλοποιήθηκαν για τις αποσύρσεις.
<P>
Ένα άλλο ζήτημα το οποίο αποσταθεροποιεί το σύστημα είναι η απουσία περιορισμού των κυρώσεων. Θα μπορούσε να καθιερωθεί ένα όριο στις κυρώσεις ύψους 20 %, και θα πρέπει να υπενθυμίσουμε σχετικά, πως αυτό το σύστημα υφίστατο ήδη κατά το παρελθόν και εφαρμόζεται ακόμη σε άλλες ρυθμιζόμενες παραγωγές που αποτελούν αντικείμενο κατωφλίων.

<SPEAKER ID=17 NAME="Fantuzzi">
Κύριε Πρόεδρε, κύριε Επίτροπε Fischler, υποδέχομαι με μία δυνατή ζητωκραυγή αυτή την πρόταση κανονισμού σχετικά με τα μέτρα προώθησης των γεωργικών προϊόντων στις τρίτες χώρες. Αποτελεί ένδειξη ότι, παρά τις τόσες δυσκολίες και τις αβεβαιότητες της μεταρρύθμισης της γεωργικής πολιτικής έπειτα από τις συμφωνίες του Βερολίνου, υπάρχουν σημαντικές εξελίξεις που κινούνται προς μια σωστή και καινοτόμο κατεύθυνση. Πιστεύω ότι αυτό αποτελεί ένδειξη ότι ούτε τα γεωργικά προϊόντα έχουν σήμερα πλέον τόσο μεγάλη ανάγκη από πολιτικές άμυνας και προστασίας, αλλά, αντίθετα, χρειάζονται επιθετικές και καινοτόμους πολιτικές, πολιτικές δηλαδή προσεκτικής προώθησης επικεντρωμένης στις αγορές των τρίτων χωρών.
<P>
Υπερβολικά συχνά - και μέσα σε αυτή την αίθουσα - ακούσαμε να μιλούν για την παγκοσμιοποίηση σαν να επρόκειτο απλά για μια καθαρή απώλεια για την ευρωπαϊκή γεωργία. Μέσω αυτής της πρωτοβουλίας το ζήτημα τίθεται ξανά στο σωστό πλαίσιο: η παγκοσμιοποίηση αποτελεί επίσης εξαιρετική ευκαιρία για την ευρωπαϊκή γεωργία. Ανά τον κόσμο αυξάνεται πράγματι η ζήτηση γεωργικών προϊόντων και εδωδίμων καλής ποιότητας, και η Ευρωπαϊκή Ένωση διαθέτει τις παγκοσμίως υψηλότερες προδιαγραφές για τη διατροφή, την ασφάλεια και την ποιότητα. Γι' αυτόν τον λόγο δεν μπορεί να παραμένει απλός θεατής, δεν μπορεί να ελπίζει στην καλή τύχη, αλλά πρέπει να εφοδιαστεί με τα μέσα, τους μηχανισμούς και τις στρατηγικές που χρειάζονται για να γίνει πιο ανταγωνιστική και για να μπορέσει να επωφεληθεί από αυτή την αύξηση της ζήτησης γεωργικών προϊόντων διατροφής ποιότητας που παρατηρείται στον κόσμο.
<P>
Αυτό που πρέπει να κάνουμε δεν είναι να πλημμυρίσουμε τις παγκόσμιες αγορές με εμπορεύματα χαμηλής προστιθέμενης αξίας, γιατί όσον αφορά αυτά τα εμπορεύματα θα δυσκολευόμαστε όλο και περισσότερο να ανταγωνισθούμε χώρες με χαμηλότερο κόστος από το δικό μας. Έπειτα, γνωρίζουμε ότι υπάρχουν οι οροφές, τα ανώτερα όρια στις επιστροφές κατά την εξαγωγή, που ορίζονται από τον Παγκόσμιο Οργανισμό Εμπορίου σε όγκο και σε αξία. Τέλος, γνωρίζουμε ότι θα ξεκινήσουν σύντομα οι νέες συνομιλίες του Γύρου της Χιλιετίας και δεν μπορούμε να τρέφουμε πάρα πολλές αυταπάτες.
<P>
Κατά τα άλλα, κύριε Επίτροπε, κινδυνεύουμε κατά κάποιον τρόπο να ακολουθήσουμε την πεπατημένη όσον αφορά αυτά τα θέματα και ίσως ακόμα και να καθυστερήσουμε κάπως. Είδα ότι στα πλαίσια του προϋπολογισμού των Ηνωμένων Πολιτειών της Αμερικής δαπανήθηκαν για το Υπουργείο Γεωργίας κατά την τριετία 1996-1999 πάνω από 150 εκατομμύρια δολάρια τον χρόνο για πολιτικές στήριξης της διεθνοποίησης της γεωργίας. Γνωρίζουμε ότι ανελήφθη ήδη κάποια δράση προώθησης στην Ευρωπαϊκή Ένωση - που στρεφόταν και στις τρίτες χώρες - στο γενικό πλαίσιο όλων των μέτρων προώθησης, μεταξύ των οποίων έλαμψε κατά τη διάρκεια αυτών των ετών η στήριξη της πρωτοβουλίας του Διεθνούς Ελαιουργικού Συμβουλίου για την προώθηση του ελαιολάδου στις παγκόσμιες αγορές.
<P>
Τελειώνοντας, θέλω να επισημάνω τέσσερα σημεία. Πρώτον, αυτή πρέπει να είναι η ευκαιρία για να συνθέσουμε, να οργανώσουμε και να δώσουμε εκ νέου μια συνολική θεώρηση σε όλο το κεφάλαιο που αφορά τα μέτρα προώθησης, όχι μόνο αυτά που στρέφονται προς τις αγορές των τρίτων χωρών, αλλά και εκείνα που προορίζονται για την εσωτερική ευρωπαϊκή αγορά. Υπάρχουν πάρα πολλές αποσπασματικές πρωτοβουλίες που επινοήθηκαν με λογικές, με χρονοδιαγράμματα και όρους που διαφέρουν μεταξύ τους, και είναι αναγκαίο να επωφεληθούμε της ευκαιρίας για να βάλουμε ξανά λίγη τάξη σε όλα αυτά.
<P>
Δεύτερον, χρειάζεται να ξοδέψουμε περισσότερα. Εάν αυτή η πρωτοβουλία φιλοδοξεί να είναι σοβαρή, δεν μπορεί να περιορίζεται σε δεκαπέντε εκατομμύρια ευρώ - που είναι ασήμαντα ψίχουλα - και η Επιτροπή Γεωργίας και Ανάπτυξης της Υπαίθρου πρότεινε να αυξηθεί η χρηματοδότηση, κατά την περίοδο από το 2000 έως το 2003 από τριάντα σε πενήντα εκατομμύρια ευρώ. Ακόμα και η χρηματοδότηση όλων των μέτρων προώθησης που προτάθηκαν στο πλαίσιο της Ατζέντας 2000, η οποία περιορίζεται σε 100 εκατομμύρια ευρώ από τώρα έως το 2000, κινδυνεύει να αποδειχθεί ανεπαρκής.
<P>
Τρίτον, χρειάζεται να έχουμε στην διάθεσή μας ένα μεγαλύτερο χρονικό ορίζοντα. Δεν ήταν τυχαίο ότι προτείναμε να παραταθεί από δύο σε τρία χρόνια, τόσο η περίοδος αναθεώρησης του προσδιορισμού των προτεραιοτήτων για τα προϊόντα που πρέπει να αποτελούν αντικείμενο των μέτρων προώθησης, όσο και η διάρκεια των προγραμμάτων, ούτως ώστε τα μέτρα να χαρακτηρίζονται από μεγαλύτερη βεβαιότητα και να είναι αποτελεσματικότερα. Το τέταρτο και τελευταίο σημείο αφορά την ιδέα της διατήρησης της βασικής αρχής αυτού του κανονισμού, της αρχής δηλαδή της επικουρικότητας και της συμπληρωματικότητας, ούτως ώστε να μην υπάρχουν πρωτοβουλίες από τις Βρυξέλλες που να καταργούν όλα τα υπόλοιπα, αλλά να συμπληρώνουν προτείνοντας μια δράση συνέργειας και να προωθούν με τη σειρά τους τέτοιου είδους μέτρα σε εθνικό επίπεδο, καθώς και σε επίπεδο ενώσεων των παραγωγών, ώστε αυτή η λογική να χαρακτηρίζει όλους τους πρωταγωνιστές της ευρωπαϊκής γεωργίας και των μελλοντικών της προκλήσεων.

<SPEAKER ID=18 NAME="Miranda de Lage">
Κύριε Πρόεδρε, κύριε Επίτροπε, η Επιτροπή Εξωτερικών Οικονομικών Σχέσεων στην αιτιολογική έκθεση της γνωμοδότησης την οποία έχω την τιμή να παρουσιάσω εκτίμησε πως η πρόταση της Ευρωπαϊκής Επιτροπής παρουσιάζει μεγάλο ενδιαφέρον και αποτελεί μια μεγάλη ευκαιρία. Όντως, η αναθεώρηση της Κοινής Γεωργικής Πολιτικής στο πλαίσιο της Ατζέντας 2000 πρέπει να συμπεριλαμβάνει ένα εξωτερικό κεφάλαιο για την ανάπτυξη ενεργειών ενημέρωσης και προώθησης των γεωργικών προϊόντων σε τρίτες χώρες.
<P>
Οι ενέργειες αυτές πρέπει να συμβάλουν στην αύξηση της ανταγωνιστικότητας των ευρωπαϊκών προϊόντων στις παγκόσμιες αγορές και γι' αυτόν τον λόγο πρέπει αναμφίβολα να προωθηθεί η εικόνα τους. Η ενημέρωση και η διαφήμιση, απευθυνόμενες κυρίως σε χώρες με υψηλές απαιτήσεις ως προς την ποιότητα και επομένως με μεγάλη αγοραστική δύναμη, μπορούν να αποτελέσουν μια καλή διέξοδο για ποιοτικά κοινοτικά προϊόντα και με ελεγχόμενη ονομασία προέλευσης.
<P>
Η καταλληλότητα της συγκεκριμένης πρωτοβουλίας ενισχύεται ακόμη περισσότερο, όταν διαθέτουμε ήδη τις αξιολογήσεις της προώθησης του ελαιολάδου και του κλωστικού λίνου, θέμα στο οποίο αναφέρθηκε και ο κ. Fantuzzi, οι πωλήσεις των οποίων στο εξωτερικό αυξήθηκαν χάρη στην προώθηση με μέσα ad hoc . Στην πρόταση, η οποία τροποποιήθηκε από την Επιτροπή Γεωργίας, περιγράφεται μια ολόκληρη σειρά πιθανών ενεργειών, παρότι αναμφίβολα η καλύτερη προώθηση θα είναι η ποιότητα, η ασφάλεια, οι συνθήκες υγιεινής, η σήμανση και ο σεβασμός προς το περιβάλλον.
<P>
Επιμένω στην ευνοϊκή γνωμοδότηση της Επιτροπής Εξωτερικών Οικονομικών Σχέσεων ως προς την εξέταση της εν λόγω πρότασης. Ωστόσο, τίθεται εύλογα το ερώτημα κατά πόσον η χρηματοδότηση ενός τόσο φιλόδοξου σχεδίου είναι δυνατόν να εξασφαλισθεί μόνο με 15 εκατ. Εcu ετησίως μέχρι το 2003, θέμα στο οποίο αναφέρθηκε επίσης ο κ. Fantuzzi. Δεδομένων των τεραστίων χρηματοδοτήσεων της ΚΓΠ, θα μπορούσε να προβλεφθεί μια αύξηση των πόρων η οποία να επιτρέψει, με μια καλή διαχείριση, την αύξηση των εξαγωγών σε ένα διεθνές πλαίσιο με όλο και πιο έντονο χαρακτήρα παγκοσμιοποίησης.
<P>
Ολοκληρώνοντας, κύριε Πρόεδρε, επιμένω ότι η Επιτροπή Εξωτερικών Οικονομικών Σχέσεων συνιστά στο Κοινοβούλιο να εγκρίνει την πρόταση και εκφράζει επιπλέον την ικανοποίησή της για την αρχή στην οποία βασίζεται η εν λόγω πρόταση, την ενίσχυση δηλαδή της εμπορικής πολιτικής της Ένωσης μέσω της προώθησης των γεωργικών προϊόντων σε τρίτες χώρες.

<SPEAKER ID=19 NAME="Colino Salamanca">
Κύριε Πρόεδρε, εξ ονόματος της Επιτροπής Γεωργίας και Ανάπτυξης της Υπαίθρου θα ήθελα να υποβάλω ένα προφορικό ερώτημα σχετικά με την κατάσταση της αγοράς του σκόρδου.
<P>
Δεν πρόκειται για καινούρια, παρά για ήδη γνωστή κατάσταση, αλλά εν πάση περιπτώσει είναι κατά τη γνώμη μου σημαντικό να επιστήσουμε την προσοχή σε αυτή, κυρίως γιατί φαίνεται πως η άμεση αιτία της κάμψης που παρουσιάζει η αγορά του σκόρδου είναι η παράτυπη παρουσία προϊόντων από τρίτες χώρες.
<P>
Επιμένω πως η εν λόγω κατάσταση δεν είναι καινούρια, και αν τώρα θέτουμε αυτό το ερώτημα είναι γιατί, σύμφωνα με τον Κανονισμό 1137/98 της 29ης Μαΐου, λήγει στις 31 Μαΐου η περίοδος παροχής πιστοποιητικών εισαγωγής σκόρδων από την Κίνα για τον μέγιστο όγκο των 12.000 τόνων. Σύμφωνα με τα στοιχεία που έχω στη διάθεσή μου, το συνολικό ύψος των εισαγωγών πλησίαζε το 1998 τους 50.000 τόνους, όταν ο μέσος όρος ειαγωγών στην Ευρωπαϊκή Ένωση κατά την περίοδο 1990-1997 ήταν περίπου 40.000 τόνοι.
<P>
Αυτό όμως που προκαλεί έκπληξη είναι πως χώρες όπως η Μαλαισία, η οποία το 1993 δεν εξήγαγε τίποτα προς την Ευρωπαϊκή Ένωση, η Ιορδανία και η Ινδία εμφανίζονται ξαφνικά το 1998 με 7.300 τόνους, 6.167 και σχεδόν 1.000 τόνους αντίστοιχα, και μάλιστα ενώ διατηρούνται παράλληλα, τουλάχιστον στα χαρτιά, οι 12.000 τόνοι της Κίνας. Το γεγονός αυτό οδηγεί αμέσως στην ύπαρξη τριγωνικών επιχειρήσεων με σκόρδα που προέρχονται από την Κίνα, αλλά που εμφανίζονται ως προερχόμενα από τρίτες χώρες. Κατ' αυτόν τον τρόπο τόσο οι ποσοστώσεις, όσο και τα μέτρα προστασίας, χάνουν όλη τους την αποτελεσματικότητα, κάτι που σίγουρα οφείλεται μεταξύ άλλων στη μη απαίτηση πιστοποιητικών προέλευσης για τα εισαγόμενα σκόρδα και σε μη ορθή εφαρμογή των δασμολογικών κωδικών μεταξύ φρέσκων σκόρδων χωρίς σκελίδες και των ξηρών ή ημίξηρων που προορίζονται για κατανάλωση.
<P>
Φαίνεται ότι είναι απαραίτητο να υπενθυμίσουμε και πάλι στην Επιτροπή πως αντιμετωπίζουμε επιπλέον μια σημαντική κοινωνική καλλιέργεια, η οποία εντοπίζεται ως επί το πλείστον σε περιοχές με διαρθρωτικά προβλήματα, περιοχές του στόχου 1, και πως δεν πρέπει επίσης να ξεχνάμε την ανάγκη να υιοθετήσουμε όχι μόνο το κεφάλαιο των μέτρων που έχουν εφαρμοσθεί μέχρι σήμερα, αλλά και κάποια επιπλέον μέτρα, ακόμη και τη δυνατότητα να προτείνουμε ενισχύσεις αγροτικής ανάπτυξης. Μιλάμε για έναν περιορισμό της καλλιέργειας που εντοπίζεται σε περιφέρειες όπως η Καστίλια-Λα Μάντσα, η Καστίλια-Λεόν ή η Ανδαλουσία, όλες εντός του στόχου 1, οι κινητοποιήσεις των οποίων αφορούν αυτή την καλλιέργεια γιατί είναι η μόνη τους οικονομική δραστηριότητα.
<P>
Η Επιτροπή γνωρίζει το πρόβλημα, αρκεί να διαβάσουμε τα ίδια της τα έγγραφα, όπως για παράδειγμα τον Κανονισμό 1197, όπου διαπιστώνεται πως από το 1993 η Επιτροπή είχε καταγράψει σημαντική αύξηση, συγκριτικά με τις προηγούμενες χρονιές, των εισαγωγών σκόρδων προερχόμενων από την Κίνα. Λαμβάνοντας υπόψη την τιμή αυτών των σκόρδων - σύμφωνα με τις πληροφορίες μου το κόστος παραγωγής των σκόρδων στην Ευρωπαϊκή Ένωση κυμαίνεται σε 220 πεσέτες ανά κιλό, ενώ το αντίστοιχο κόστος για τα κινέζικα σκόρδα σε 135 πεσέτες - αυτή η πτώση της τιμής των σκόρδων θα μπορούσε να προκαλέσει, και όντως προκαλεί, σοβαρή αναστάτωση στην κοινοτική αγορά.
<P>
Στον Κανονισμό 544 η Επιτροπή ορίζει πως ύστερα από την εισαγωγή μιας ρήτρας προστασίας, η οποία ισχύει για την εισαγωγή σκόρδων προερχόμενων από την Κίνα, σημειώθηκε κατά τα τελευταία χρόνια σημαντική και απότομη αύξηση των εισαγωγών σκόρδων από συγκεκριμένες τρίτες χώρες που δεν είναι παραδοσιακοί εξαγωγείς αυτού του προϊόντος προς την Κοινότητα. Η ίδια η Επιτροπή δηλώνει πως αυτό δημιουργεί αμφιβολίες σχετικά με την πραγματική προέλευση των σκόρδων που εισάγονται από αυτές τις χώρες. Οι εισαγωγές σκόρδων αμφίβολης προέλευσης συνεχίζουν να αυξάνονται.
<P>
Αν αυτά είναι τα στοιχεία που διαθέτει η ίδια η Επιτροπή και αν η σημερινή αγορά χαρακτηρίζεται πράγματι από κάμψη, αυτό που πρέπει να ζητήσουμε είναι να μπορέσει να λάβει η Επιτροπή ένα είδος μέτρων τα οποία να διορθώνουν αυτή την κατάσταση. Δεν ανεχόμαστε να γνωρίζει η Επιτροπή την κατάσταση αυτή, να γνωρίζει πως τα μέτρα που λαμβάνονται δεν επαρκούν, όπως καταδεικνύει η ίδια η κατάσταση της αγοράς, και εντούτοις να μην προβαίνουμε στη λήψη κανενός είδους μέτρων. Οι ίδιοι οι παραγωγοί σκόρδου κάνουν λόγο για την πιθανότητα θέσπισης μιας μέγιστης συνολικής εμπορικής ποσόστωσης ή ακόμη για τη θέσπιση ενός αποτρεπτικού τελωνειακού δασμολογίου για τις ποσότητες που ξεπερνούν αυτή την ποσόστωση.
<P>
Γνωρίζω πως αυτά τα θέματα εντάσσονται στο πλαίσιο μελλοντικών διαπραγματεύσεων. Εν πάση περιπτώσει, αυτό που ζητάμε είναι να επαγρυπνεί η Επιτροπή και να λαμβάνει επαρκή μέτρα για την αποφυγή της πτώσης του εισοδήματος των παραγωγών κάθε χρόνο από το 1993 - και επιμένω σε αυτό.
<P>
Θα ήθελα επίσης να επωφεληθώ της ευκαιρίας για να εκφράσω την υποστήριξή μου τόσο προς την έκθεση του κυρίου Jovι Peres, όσο και προς αυτή του κυρίου Fantuzzi, σχετικά με τη μεταποίηση των εσπεριδοειδών και τις ενισχύσεις για την προώθηση των γεωργικών προϊόντων στις τρίτες χώρες.

<SPEAKER ID=20 LANGUAGE="DE" NAME="Fischler">
 Κύριε Πρόεδρε, αξιότιμοι κυρίες και κύριοι βουλευτές, παρακαλώ να δείξετε κατανόηση για την τυχόν μακρά διάρκεια της παρέμβασής μου, πρέπει όμως να τοποθετηθώ απέναντι σε τέσσερεις διαφορετικές εκθέσεις. Θα ήθελα να ξεκινήσω ευθύς αμέσως με τις προτάσεις για τις τιμές όσον αφορά την περίοδο εμπορίας 1999/2000.
<P>
Οι προτάσεις της Επιτροπής ακολουθούν την ίδια πολιτική σταθερότητας που ακολουθήθηκε ήδη στα προηγούμενα πακέτα τιμών. Οι προτάσεις αυτές έχουν ουσιαστικά στόχο να διασφαλίσουν την απαραίτητο από νομική άποψη αναπροσαρμογή (roll over ). Ούτως ή άλλως λόγω της μεταρρύθμισης θα χρειαστεί να καθοριστούν μελλοντικά λίγοι μόνο παράμετροι διαχείρισης της αγοράς σε ετήσια βάση. Σε αυτές τις περιπτώσεις η Επιτροπή προτείνει να μην αυξηθούν τα ποσά. Πιστεύω ότι θα πρέπει να περιορισθούμε αυστηρά στα μέτρα εκείνα που δεν έρχονται σε αντίθεση με τη συνολική στρατηγική που συμφωνήθηκε στο Βερολίνο. Στο πλαίσιο αυτό θέλω να ευχαριστήσω θερμά τον κύριο Happart για την έκθεσή του καθώς και τα μέλη της Επιτροπής Γεωργίας και Ανάπτυξης της Υπαίθρου και τα μέλη των υπόλοιπων επιτροπών τα οποία συμμετείχαν ενεργά στις προεργασίες της έκθεσης αυτής.
<P>
Επιτρέψτε μου να αναφερθώ τώρα στις τροπολογίες. Ξεκινώ με εκείνες που αποσκοπούν στην αύξηση όλων των τιμών και ενισχύσεων, προκειμένου να συνεκτιμηθεί το ποσοστό του πληθωρισμού ύψους 1, 9 % και η εισαγωγή του ευρώ. Πρόκειται συγκεκριμένα για τις εξής ομάδες τροπολογιών: πρώτον, τις τροπολογίες αριθ. 13, 16, 23, 33, 38 και 42 σχετικά με το ποσοστό του πληθωρισμού, έπειτα τις τροπολογίες αριθ. 14, 17, 24, 34 και 39 σχετικά με την εισαγωγή του ευρώ και τέλος τις τροπολογίες αριθ. 15, 18, 19, 20, 21, 22, 25, 27 έως 31 καθώς και τις υπ' αριθ. 36 και 41 σχετικά με την αύξηση των τιμών. Η Επιτροπή δεν μπορεί να συμφωνήσει με τις τροπολογίες αυτές, καθώς είναι εκ διαμέτρου αντίθετες με την ανάγκη βελτίωσης της ανταγωνιστικότητας της κοινοτικής παραγωγής - και μάλιστα τόσο στην ενιαία, όσο και στην παγκόσμια αγορά.
<P>
Δεύτερον, η έγκριση των τροπολογιών αυτών θα σήμαινε μια επιπρόσθετη δαπάνη 463 εκατομμυρίων ευρώ για το έτος 2000. Αν τώρα αυτό μεταφερθεί στο επόμενο χρηματοδοτικό πλαίσιο του 2000 έως 2006, τότε οι πρόσθετες δαπάνες θα ανέλθουν σε ποσό άνω των 3 δισεκατομμυρίων ευρώ. Τελικά δεν θα είμαστε σε θέση να αντεπεξέλθουμε πλήρως στις διεθνείς μας υποχρεώσεις - κυρίως εκείνες που αφορούν την εσωτερική στήριξη ή αντίστοιχα τη μείωσή της.
<P>
Στον Κανονισμό εξάλλου 2799/98 του Συμβουλίου σχετικά με το νέο αγρονομισματικό καθεστώς προβλέπεται έτσι κι αλλιώς ότι στις περιπτώσεις αποδεδειγμένης απώλειας εισοδήματος μπορούν να παρέχονται αντισταθμιστικές ενισχύσεις υπό τις καθορισμένες προϋποθέσεις.
<P>
Όσον αφορά την τροπολογία 1 σχετικά με την υποχρεωτική αγρανάπαυση, η οποία αποσκοπεί στη διατήρηση του ισχύοντος ποσοστού αγρανάπαυσης κατά τα επόμενα χρόνια, θα ήθελα να επισημάνω ότι το ποσοστό αγρανάπαυσης του 10 %, το οποίο θα ισχύσει ως βάση για ολόκληρη την περίοδο 2000-2006, αποτελεί μέρος του συμβιβασμού του Βερολίνου.
<P>
Η τροπολογία 2 αφορά τον υφαντικό λίνο και την κάνναβη και αποσκοπεί στην προώθηση της χρήσης των αγροτικών αυτών προϊόντων για μη διατροφικούς σκοπούς. Κατανοώ σαφώς τους λόγους για τους οποίους προτάθηκε αυτή η τροπολογία. Δεν μπορώ όμως να συμφωνήσω, γιατί πιστεύω ότι το ζήτημα αυτό πρέπει να εξεταστεί σε ένα ευρύτερο πλαίσιο. Η τροπολογία αυτή θα πρέπει να εξεταστεί στο πλαίσιο του μελλοντικού ποσοστού αγρανάπαυσης, όπως και στο πλαίσιο των επιλογών σχετικά με τη λήψη μέτρων για την ανάπτυξη της υπαίθρου.
<P>
Οι τροπολογίες αριθ. 4 και 5 αποσκοπούν στην εισαγωγή νέων μέτρων για τον έλεγχο της παραγωγής χοιρείου κρέατος. Εδώ θέλω απλώς να επιστήσω την προσοχή σας στο γεγονός ότι οποιαδήποτε παρέμβαση στον τομέα του χοιρείου κρέατος αυτή τη στιγμή απλώς διογκώνει το πρόβλημα, καθώς μειώνεται η προθυμία για αποθήκευση. Εκτός αυτού, η υλοποίηση μιας τέτοιας πρότασης θα ήταν πολυδάπανη. Μπορώ εξάλλου να επισημάνω στο σημείο αυτό ότι καλέσαμε επανειλημμένως τα κράτη μέλη στην επιτροπή διαχείρισης να υποβάλουν προτάσεις για αναδιάρθρωση στον εν λόγω τομέα. Έχουμε συζητήσει όλες τις εναλλακτικές λύσεις που αναφέρθηκαν εδώ. Τα κράτη μέλη δεν μπόρεσαν να πεισθούν για καμία, διατηρώντας αντιθέτως την πεποίθηση ότι μια σωστή διαχείριση της αγοράς αποτελεί επαρκές μέτρο.
<P>
Έρχομαι τώρα στις τροπολογίες που αναφέρονται στον τομέα του οίνου. Οι τροπολογίες αριθ. 3 και 32, που αναφέρονται στην παροχή πριμοδοτήσεων για την οριστική εγκατάλειψη αμπελουργικών εκτάσεων, καθώς και η παράταση από 31.12.1999 στις 31 Μαρτίου 2000 της προθεσμίας υποβολής αιτήσεων για την παροχή της πριμοδότησης που αφορά την περίοδο εμπορίας 1999/2000 δεν παρουσιάζουν δυσκολίες. Αντιθέτως, η Επιτροπή δεν μπορεί να δεχθεί τις υπόλοιπες τροπολογίες που αφορούν τον τομέα του οίνου για τους ακόλουθους λόγους.
<P>
Πρώτον, ή θα προτάξουμε τη μεταρρύθμιση που έχει συμφωνηθεί σε πολιτικό επίπεδο ή θα επιτρέψουμε να παραβιασθεί με τις προτάσεις σας. Δεύτερον, σχετικά με την απαγόρευση κάθε νέας φύτευσης αμπελοοινικής καλλιέργειας μπορώ να σας επισημάνω ότι η αρχή ισχύος της απαγόρευσης αυτής μετατέθηκε στο πλαίσιο του προηγούμενου πακέτου τιμών στις 31 Αυγούστου 2000 και ότι εντός του 1998 έπρεπε να παραχωρηθούν για τις περιόδους εμπορίας 1998/99 και 1999/2000 από 10.000 εκτάρια επιπρόσθετα δικαιώματα φύτευσης για την κάθε περίοδο. Η Επιτροπή δεν μπορεί να συμφωνήσει βέβαια με τις τροπολογίες αριθ. 26 και 31 σχετικά με τη μηνιαία επιστροφή των εξόδων αποθεματοποίησης για τη ζάχαρη, καθώς η προταθείσα μείωση ανάγεται αναμφισβήτητα στη μείωση των επιτοκίων. Η τροπολογία 35 δεν δικαιολογείται, αν λάβει κανείς υπόψη το καινούργιο χρονοδιάγραμμα για τη μεταρρύθμιση της κοινής οργάνωσης της αγοράς στον τομέα του γάλακτος.
<P>
Όσον αφορά, τέλος, τις τρεις τροπολογίες αριθ. 37, 40 και 41 για τον τομέα του βοείου κρέατος, μπορώ να πω ότι δεν είναι απαραίτητες, αν λάβουμε υπόψη τις προτάσεις που έχουν γίνει για τη μεταρρύθμιση στον τομέα αυτό. Τέλος, θα ήθελα να σας υπενθυμίσω ότι εν αναμονή της υλοποίησης της Ατζέντας 2000 δεν θα πρέπει σε καμία περίπτωση να αποστρέψουμε το βλέμμα μας από την προσπάθεια για απλούστευση και σταθερότητα, η οποία βρίσκεται στη βάση αυτών των προτάσεων για τις τιμές και υποστηρίζεται από την ευρεία συναίνεση κατά τη συζήτηση αυτή.
<P>
Μια και πρόκειται για την τελευταία έκθεση την οποία παρουσίασε ο βουλευτής κ. Happart, θα ήθελα να σας ευχαριστήσω θερμά, κύριε Happart, και να προσθέσω ότι για τη μελλοντική σας πολιτική δραστηριότητα μπορείτε να κρατήσετε τη διαβεβαίωση ότι, εν όσω εργάζομαι εδώ, δεν πρόκειται να υποστηρίξω μια αμερικανοποίηση της ευρωπαϊκής γεωργίας, αλλά, αντιθέτως, θα αγωνιστώ, όπως και εσείς, για τη διατήρηση της ευρωπαϊκής μας αυτονομίας!
<P>
Συνεχίζω τώρα με την έκθεση που αφορά μερικές προσαρμογές για την κοινή οργάνωση της αγοράς στον τομέα των οπωροκηπευτικών. Όπως γνωρίζετε, διανύουμε τη δεύτερη μόλις περίοδο εμπορίας της συνολικής διάρκειας ισχύος της νέας αυτής οργάνωσης αγοράς. Γνωρίζετε επίσης ότι κατά το επόμενο έτος προβλέπεται να προβούμε οπωσδήποτε σε μια γενική αξιολόγηση της λειτουργίας αυτής της οργάνωσης της αγοράς. Υπό αυτές τις συνθήκες θεωρώ πρόωρο να προβούμε τώρα σε εκτενέστερες αλλαγές από αυτές που έχουν ήδη προταθεί. Παρ' όλα αυτά, στο πλαίσιο των τελευταίων διαπραγματεύσεων σχετικά με τη δέσμη τιμών η Επιτροπή δήλωσε πρόθυμη να προβεί σε κάποιες περιορισμένες προσαρμογές, για να διευκολύνει τον τρόπο λειτουργίας της οργάνωσης της αγοράς. Αυτό αποτελεί και τον μοναδικό στόχο των προκειμένων προτάσεων.
<P>
Θέλω να ευχαριστήσω τον βουλευτή κύριο Jovι Peres για την έκθεσή του, στην οποία υποστηρίζει εξάλλου εκτενώς τις προτάσεις της Επιτροπής. Το θεωρώ και εγώ αναγκαίο να ενισχυθούν οι οργανώσεις παραγωγών, οι οποίες διαδραματίζουν άλλωστε πρωτεύοντα ρόλο στη διαχείριση της αγοράς. Εκτός αυτού, ο κύριος Peres επισημαίνει κάποια προβλήματα τα οποία θα μας απασχολήσουν με την ευκαιρία της επικείμενης αξιολόγησης. Για τον λόγο αυτό η Επιτροπή πιστεύει ότι πολλές από τις προταθείσες τροπολογίες είναι πρόωρες καθώς και ότι δεν είναι εφαρμόσιμες χωρίς μια εις βάθος εξέταση. Αυτό ισχύει για τις τροπολογίες αριθ. 1, 3 και 4, όπως και για τις υπ' αριθ. 6 έως 9. Μπορώ πάντως να διαβεβαιώσω το Κοινοβούλιο ότι η Επιτροπή θα λάβει υπόψη της αυτά ακριβώς τα σημεία κατά την αξιολόγηση της οργάνωσης αγοράς του επόμενου έτους. Οι τροπολογίες αριθ. 2 και 5 δεν μπορούν να γίνουν δεκτές από την Επιτροπή, καθώς οι οργανώσεις παραγωγών πρέπει να είναι σε θέση τόσο από οικονομική, όσο και από τεχνική άποψη να ελέγχουν αντιστοίχως τα προϊόντα τους.
<P>
Έρχομαι τώρα στην έκθεση του βουλευτή κ. Fantuzzi. Θέλω και εδώ να ευχαριστήσω τον εισηγητή, αλλά και τα μέλη της Επιτροπής Γεωργίας και Ανάπτυξης της Υπαίθρου και των υπόλοιπων επιτροπών τα οποία πήραν θέση ως προς το σχέδιο αυτό. Χαίρομαι που η πρόταση υποστηρίχθηκε ευρέως. Σκοπός της πρότασης είναι να δημιουργήσει ένα λειτουργικό εργαλείο με το οποίο θα ενισχυθεί η διεθνής ανταγωνιστικότητα των ευρωπαϊκών γεωργικών προϊόντων. Σίγουρα δεν μπορούμε - και εδώ θα συμφωνήσω με τον κύριο Fantuzzi - να παραμένουμε απλοί παρατηρητές, όταν οι πιο σημαντικοί ανταγωνιστές μας ασκούν ενεργό πολιτική προώθησης εξαγωγών στις νέες αγορές - όπως, για παράδειγμα, στη Νοτιοανατολική Ασία ή στη Λατινική Αμερική - και να μην έχουμε να αντιτάξουμε μια πολιτική ανάλογης αξίας, έστω και κατά προσέγγιση. Γι' αυτό και πρέπει στο μέλλον να καταβάλουμε μεγάλες προσπάθειες δημιουργώντας ένα ευρύ φάσμα μέτρων προώθησης και ενημέρωσης, ώστε να επεκτείνουμε την παρουσία μας στις νέες αυτές αγορές, μια και τα ευρωπαϊκά προϊόντα είναι κατά κανόνα προϊόντα άκρως μεταποιημένα, και αυτό δεν σημαίνει τίποτε άλλο παρά ότι εδώ έχουμε να κάνουμε και με θέσεις απασχόλησης.
<P>
Εν προκειμένω, η Επιτροπή θα λάβει υπόψη της την αρχή της επικουρικότητας και της συμπληρωματικότητας και θα περιορισθεί κατά κύριο λόγο σε μια προσέγγιση που θα λειτουργήσει ως συνδετικός κρίκος ή καταλύτης και θα εξασφαλίσει μια ευρωπαϊκή προστιθέμενη αξία.
<P>
Παρ' όλα αυτά, μπορούμε να δράσουμε μόνο στο πλαίσιο του περιορισμένου προϋπολογισμού, και εδώ θα πρέπει να κάνουμε χρήση της καλύτερης διαθέσιμης έξωθεν τεχνογνωσίας. Η προσέγγιση αυτή επομένως απαιτεί μια έντονη συμμετοχή των κρατών μελών σε επίπεδο τόσο ιδιωτικού, όσο και δημόσιου τομέα, με τη διάθεση κονδυλίων συγχρηματοδότησης και την παροχή της απαιτούμενης στήριξης όσον αφορά τη διαχείριση και τον έλεγχο των μέτρων.
<P>
Σχετικά με τις προταθείσες τροπολογίες θέλω να πω τα εξής: όσον αφορά κατ' αρχάς τα κριτήρια επιλογής των προϊόντων που υπάγονται στη ρύθμιση - αυτό σχετίζεται με τις τροπολογίες αριθ. 1, 5, 6 και 9 - οι αλλαγές που προτείνονται είναι κατά την άποψή μας περιττές, γιατί καλύπτονται από την πρόταση της Επιτροπής με περιεκτικότερο τρόπο. Σύμφωνα με την πρόταση της Επιτροπής, μπορούν να επιλεγούν προϊόντα που προορίζονται για άμεση κατανάλωση ή για μεταποίηση. Επίσης μπορούν να επιλεγούν προϊόντα οικολογικής καλλιέργειας ή προϊόντα που παράγονται με άλλες ειδικές μεθόδους παραγωγής, καθώς και μεταποιημένα προϊόντα, υπό την προϋπόθεση ότι τα μέτρα προώθησης και ενημέρωσης έχουν αρκετά μεγάλο όφελος και εξυπηρετούν τα ευρωπαϊκά συμφέροντα.
<P>
Σχετικά με το είδος και το περιεχόμενο των μέτρων που πρέπει να προωθηθούν μπορώ να δεχθώ την τροπολογία 7. Η παραπέρα συγκεκριμενοποίηση - που αναλύεται στην τροπολογία 8 - των ομάδων στόχου στις οποίες πρέπει να απευθύνονται τα εν λόγω μέτρα δεν μου φαίνεται πάντως απαραίτητη. Όσον αφορά τις ζητηθείσες προσαρμογές της διαδικασίας κατάρτισης του καταλόγου προϊόντων ή/και της περιόδου ισχύος του - κάτι που αφορά τις τροπολογίες αριθ. 10, 11 και 14 - θα μπορούσαν να μας δημιουργήσουν προβλήματα, αν σκεφθούμε ότι θέλουμε να συνεχίσουμε να έχουμε μια επαρκώς ευέλικτη πολιτική, όπως και μια πολιτική που να ανταποκρίνεται στην εκάστοτε νεότερη κατάσταση πραγμάτων.
<P>
Μου φαίνεται πράγματι καλύτερο να συμβουλευόμαστε πρώτα τη μόνιμη ομάδα «Προώθηση των γεωργικών προϊόντων» - όπως ονομάζεται - εφόσον το επιτρέπει και η πίεση του χρόνου, και να καταρτίζουμε καταλόγους προϊόντων με περίοδο ισχύος που δεν θα ξεπερνά τα δύο χρόνια. Η εισαγωγή κανόνων τόσο άκαμπτων, όσο αυτοί που προτείνονται στις εν λόγω τροπολογίες, θα μπορούσε να σταθεί εμπόδιο στην καλύτερη δυνατή αποτελεσματικότητα της πολιτικής μας.
<P>
Δεν μπορώ να δεχθώ την πρόταση να συνεργαζόμαστε μόνο με οργανισμούς που εκπροσωπούν αποκλειστικά κράτη μέλη της Ευρωπαϊκής Ένωσης ή οργανισμούς που ανήκουν σε δύο τουλάχιστον κράτη μέλη, και δεν μπορώ να τη δεχθώ κυρίως γιατί μας ενδιαφέρει η συνεργασία με διεθνείς οργανισμούς, οι οποίοι θα πρέπει φυσικά να αναδείξουν μια αντίστοιχη ευρωπαϊκή διάσταση. Σκεφθείτε, για παράδειγμα, μόνο τη δραστηριότητα του Διεθνούς Ελαιουργικού Συμβουλίου. Όσον αφορά την υποχρέωση να συμβουλευόμαστε την εκάστοτε επιτροπή διαχείρισης, αντί να την ενημερώνουμε απλώς, είμαι πρόθυμος να προχωρήσουμε σε μια εις βάθος εξέταση αυτής της πρότασης. Θα πρέπει όμως να διαφωνήσω με τα υπόλοιπα σημεία, γιατί η εμπειρία μάς δίδαξε ότι η διάρκεια των προγραμμάτων δεν πρέπει να ξεπερνά τα τρία χρόνια, καθώς και γιατί θέλουμε κατά την υλοποίηση της ρύθμισης να ακολουθήσουμε τη διαδικασία ανάληψης πρωτοβουλιών από τη βάση. Επιπλέον, οι επαγγελματικές οργανώσεις πρέπει προτού υποβάλουν τις προτάσεις τους στην Επιτροπή να ζητούν τη συναίνεση της αρμόδιας εθνικής αρχής.
<P>
Οι προτείνουσες οργανώσεις μπορούν βεβαίως να υποδείξουν οργανισμούς που θα επιφορτισθούν με την εκτέλεση των προβλεπόμενων ενεργειών. Πρέπει όμως να καταστεί σαφές ότι η επιλογή αυτών των οργανισμών θα γίνει μέσω της προκήρυξης διαγωνισμού σε κοινοτικό επίπεδο. Οι τροπολογίες αριθ. 3, 4, 15, 19 και 24, οι οποίες αφορούν τη διαδικασία του διαγωνισμού, δεν μπορούν να γίνουν δεκτές γιατί κατά την άποψη της Επιτροπής η επιλογή των εξωτερικών οργανισμών στήριξης πρέπει να γίνει μέσω προκήρυξης διαγωνισμού, ώστε να εξασφαλισθεί η μέγιστη διαφάνεια σχετικά με τα κοινοτικά συμφέροντα.
<P>
Ομοίως, είμαστε της άποψης ότι τόσο ο έλεγχος, όσο και οι πληρωμές, θα πρέπει να υπαχθούν αποκλειστικά στην αρμοδιότητα των κρατών μελών, στο μέτρο που τα τελευταία πρέπει να προχρηματοδοτήσουν τα εν λόγω μέτρα. Σχετικά με το αίτημά σας να δείξουμε μεγαλύτερη ελαστικότητα στον καθορισμό του μέρους συγχρηματοδότησης που αναλογεί στα κράτη μέλη, όπως και να μη ζητήσουμε καμία οικονομική συμμετοχή σε ορισμένες περιπτώσεις - αίτημα που εκφράστηκε στις τροπολογίες αριθ. 22 και 21 - θέλω να πω ότι βρίσκω την πρόταση της Επιτροπής περισσότερο ισορροπημένη σε ό, τι αφορά τη χρηματοδοτική συμμετοχή των τριών ενεχόμενων μερών, δηλαδή της Κοινότητας, του κράτους μέλους και της οργάνωσης που προτείνει.
<P>
Όσον αφορά την πρόταση αύξησης της χρηματοδότησης, όπως αναφέρεται στην τροπολογία αριθ. 22, θέλω να παρατηρήσω ότι αυτή τη στιγμή δεν θα ήταν αποδεκτή μια μεγάλη αύξηση. Και τούτο διότι η εξέλιξη των δαπανών κατά τις πληρωμές επιστροφών των εξαγωγών δεν έχει καμία σχέση με την πολιτική προώθησης των εξαγωγών, καθώς η υπό συζήτηση πρόταση αφορά κατά κύριο λόγο προϊόντα ποιότητας και προϊόντα υψηλής προστιθέμενης αξίας. Εδώ όμως η τελική απόφαση ανήκει φυσικά στην αρμόδια για τον προϋπολογισμό αρχή.
<P>
Και έρχομαι τώρα στις παρατηρήσεις του κυρίου Colino Salamanca σχετικά με τις εισαγωγές σκόρδου που προέρχονται από τρίτες χώρες. Η Επιτροπή εξετάζει αυτή την περίοδο τις δυνατότητες που υπάρχουν στο πλαίσιο του ΠΟΕ για την αντιμετώπιση των προβλημάτων που παρουσιάζονται στον τομέα του σκόρδου. Ετοιμάζει επίσης την εισαγωγή ενός καινούργιου συστήματος το οποίο προβλέπει τον καθορισμό ενός αντιστοίχως υψηλού ποσοστού δασμών για όλες τις εισαγωγές σκόρδου, με εξαίρεση τις εισαγωγές που υπάγονται στο πλαίσιο των προβλεπόμενων δασμολογικών ποσοστώσεων.
<P>
Σύμφωνα με τις διατάξεις της ΓΣΔΕ, οι ποσοστώσεις θα πρέπει να καθορίζονται βάσει του μέσου όρου εισαγωγών από τρίτες χώρες σε ένα καθορισμένο διάστημα τριών ετών καθώς και να λαμβάνουν υπόψη τους μια ανάλογη ετήσια αύξηση. Αυτή τη στιγμή εξετάζεται η πρόταση σύστασης στο Συμβούλιο για παροχή εξουσιοδότησης στην Επιτροπή, ώστε να προχωρήσει σε διαπραγματεύσεις με τις ενεχόμενες τρίτες χώρες σχετικά με την αλλαγή αυτή του παγιοποιημένου δασμολογικού συντελεστή. Στο μεταξύ παρατείνεται ως άμεσο μέτρο η ρήτρα προστασίας η οποία υπάρχει κατ' αρχήν και την οποία χρησιμοποιήσαμε κατά τα προηγούμενα έτη. Υπάρχουν ήδη και εδώ σχετικές προτάσεις.
<P>
Συζήτησα πριν από μερικές εβδομάδες τις δύο αυτές δυνατότητες με τον εκπρόσωπο που είναι αρμόδιος για την παραγωγή του σκόρδου και στην ουσία δόθηκε και από τους εκπροσώπους της παραγωγής του εν λόγω τομέα το πράσινο φως, όπως και η συγκατάθεση.
<P>
Χειροκροτήματα

<SPEAKER ID=21 NAME="Πρόεδρος">
Πρέπει να πω, κ. Fischler, ότι σας επέτρεψα μία αγόρευση 22 λεπτών, αλλά δεν μπορώ να μη δώσω δίκιο σε Επιτρόπους οι οποίοι έχουν να απαντήσουν σε σειρά εκθέσεων όπου θίγονται πάρα πολλές πλευρές, ενώ σημειώθηκαν αρκετά σημαντικά γεγονότα στον τομέα αυτό τον τελευταίο καιρό, και με την προκαταρκτική συμφωνία των Υπουργών και με τις αποφάσεις της Διασκέψεως Κορυφής.
<P>
Θα ήθελα να παρακαλέσω το Σώμα να μου επιτρέψει να κάνω μία απόκλιση από τις πολύ τυπικές αρχές της ασκήσεως της Προεδρίας της συνεδριάσεως, για να συμπληρώσω την παρατήρηση του Επιτρόπου κ. Fischler σχετικά με την αποχώρηση του κ. Happart, και να πω ότι υπήρξε από τα πιο ζωντανά στοιχεία του Ευρωπαϊκού Κοινοβουλίου επί πολλά χρόνια. Όσοι από εμάς παρακολουθήσαμε τη δραστηριότητά του πράγματι θα αισθανθούμε πολύ θλίψη που δεν θα τον έχουμε από την επόμενη φορά μαζί μας. Θα του ευχηθούμε καλή σταδιοδρομία και στις νέες του πολιτικές επιδιώξεις.

<SPEAKER ID=22 LANGUAGE="DE" NAME="Rehder">
Κύριε Πρόεδρε, κύριε Επίτροπε, θα μου επιτρέψετε να συμμερισθώ και να εκφράσω και εγώ τα λόγια αποχαιρετισμού που απευθύνατε στον συνάδελφο κύριο Happart. Συμβαίνει ενίοτε - και αυτό είναι άλλο ένα επίτευγμα του συναδέλφου - εκείνος που πάει ενάντια στο ρεύμα να φέρνει περισσότερο οξυγόνο στο νερό. Έτσι έκανε και ο συνάδελφος Happart κατά τη μακρά και επιτυχή δραστηριότητά του στο Ευρωπαϊκό Κοινοβούλιο.
<P>
Αγαπητοί συνάδελφοι, η αλληλεγγύη, η οικονομική σταθερότητα και η συνέχεια στις δαπάνες αποτελούν υψηλές αξίες οι οποίες κατά τα τελευταία χρόνια - σχεδόν από την αρχή της Ευρωπαϊκής Ένωσης - δεν έχουν πάντα τη θέση που εμείς εδώ στο Ευρωπαϊκό Κοινοβούλιο επιθυμούμε ως εκπρόσωποι των φορολογουμένων. Μία από τις μεγάλες επιτυχίες της Συνόδου Κορυφής του Βερολίνου είναι το γεγονός ότι εδώ, και ουσιαστικά για πρώτη φορά, τέθηκαν στο επίκεντρο οι αυτονόητες αυτές αξίες, κάτι που αποτελεί πράγματι επιτυχία. Μόνο που κάθε επιτυχία έχει και την αντίθετη, τη σκοτεινή πλευρά της, κάτι που δεν έχουν αντιληφθεί ακόμη στο πλαίσιο αυτό οι πολιτικοί που ενεργούν στα κράτη μέλη. Και για να εκφραστώ με προσοχή, θα ήθελα να διατυπώσω την άποψή μου ως εξής: παράλληλα με αυτή τη σταθερότητα, κατευθυντήριες γραμμές της πολιτικής αυτής θα πρέπει βέβαια να είναι και η κοινωνική δικαιοσύνη και η αλληλεγγύη απέναντι στους αδύναμους, όχι μόνο στην Ευρώπη, αλλά παντού, μέχρι την τελευταία μικρή κοινότητα. Το γεγονός ότι δεν υπάρχουν ακόμα τα κατάλληλα εργαλεία, που θα έπρεπε να είχαν αποφασιστεί στο Βερολίνο και μέσω των οποίων θα μπορούσε να επιτευχθεί καλύτερη και μεγαλύτερη δικαιοσύνη προς τους μικρούς και αδύναμους, είναι απογοητευτικό τόσο για την ομάδα μου, όσο και για εμένα τον ίδιο. Αποτελεί θλιβερή διαπίστωση το γεγονός ότι επί του παρόντος δεν υπάρχουν τα εργαλεία για να αποφευχθεί η εφαρμογή της παλαιάς αρχής σύμφωνα με την οποία η αύξηση των τιμών ωφελεί τους πλούσιους, ενώ οι φτωχοί παίρνουν απλώς τα ψίχουλα που πέφτουν από το τραπέζι. Πραγματικά, δυνατότητες για ουσιαστική παροχή βοήθειας προσφέρονται λιγότερο από τον καθορισμό των τιμών και πολύ περισσότερο από τη διαμόρφωση του δεύτερου πυλώνα της ολοκληρωμένης πολιτικής για την ύπαιθρο, και μάλιστα προκειμένου να βοηθήσουμε και τον επιχειρηματία και τον γεωργό, που είναι αυτονόητο ότι επωμίζεται κινδύνους από οικονομική άποψη, παρέχοντάς του τη δυνατότητα να απασχοληθεί σε κάποιον άλλο τομέα. Η δυνατότητα αυτή θα πρέπει να παραμένει ανοικτή και για τους απογόνους του. Αυτά πρεσβεύουμε ως σοσιαλδημοκράτες και αυτή είναι η ουσία των απόψεών μας.
<P>
Κύριε Επίτροπε, παρά τη φιλοφρόνησή σας προς τον συνάδελφο Jovι Peres, θα πρέπει εντούτοις να πω ότι οι προτάσεις του είναι κάπως πρόωρες. Συχνά εξάλλου το Κοινοβούλιο κάνει πρωτοποριακές σκέψεις, και μερικοί - εσείς αποτελείτε ίσως εξαίρεση - κινούνται κάπως διστακτικά στον δρόμο αυτό. Ελπίζω όμως ότι οι ιδέες τις οποίες εξέθεσε εδώ ο συνάδελφος Jovι Peres θα μετουσιωθούν στο μέλλον πράγματι σε πρακτική πολιτική. Το θέμα είναι ουσιαστικά - και από αυτή την άποψη όλες αυτές οι εκθέσεις αποτελούν μια ομάδα - να καταργηθεί σταδιακά ο άκαμπτος τομέας της αγοράς, αυτές οι ρυθμίσεις που φθάνουν ως τις μικρότερες λεπτομέρεις, και να επιστρέψουμε σε μια ελεύθερη, κοινωνική οικονομία της αγοράς μέσα στην Ευρωπαϊκή Ένωση. Γι' αυτό και είναι βεβαίως αναγκαίο να διαμορφώσουμε εκ νέου, με γνώμονα την κοινή λογική, το μάρκετινγκ, το οποίο ασκείται επιτυχώς από πολλές οργανώσεις παραγωγών σε πολλές χώρες της Ευρωπαϊκής Ένωσης, καθώς και να επιτρέψουμε σε αυτές να πωλήσουν αυτά που μπορούν ακόμη να πωληθούν. Μόνο που υπάρχει και εδώ η άλλη πλευρά του νομίσματος: δεν μπορεί να πουλάει κανείς στους χαλεπούς καιρούς τις πατάτες μέσω της οργάνωσης παραγωγών, ενώ στις καλές εποχές, όταν μπορεί να επιτύχει υψηλές τιμές, να διαθέτει τις πατάτες στην ελεύθερη αγορά. Αυτό θα σήμαινε το τέλος της αποτελεσματικής αυτής βοήθειας του μάρκετινγκ.
<P>
Γιατί το θέμα είναι και το μάρκετινγκ. Η έκθεση του κυρίου Fantuzzi περιέχει μεταξύ άλλων προτάσεις για το πώς θα μπορούσε να ενισχυθεί η προώθηση αυτού του μάρκετινγκ. Ήδη προκαλεί έκπληξη το γεγονός ότι ο οικονομικός γίγαντας της Ευρωπαϊκής Ένωσης βρίσκεται ακόμη στα σπάργανα στον τομέα του μάρκετινγκ και καλείται να ακολουθήσει τους πρωτοπόρους και τους γίγαντες του μάρκετινγκ με πολύ πενιχρά μέσα.
<P>
Εδώ χρειαζόμαστε ένα ισχυρό μάρκετινγκ. Δυστυχώς η ποιότητα κοστίζει. Αυτό που έχουμε σε περιφερειακό επίπεδο πρέπει να συμπληρωθεί. Ο οικονομικός γίγαντας της ΕΕ πρέπει να είναι και γίγαντας του μάρκετινγκ!

<SPEAKER ID=23 LANGUAGE="PT" NAME="Cunha">
Κύριε Πρόεδρε, κύριε Επίτροπε, αγαπητοί συνάδελφοι, δεν προτίθεμαι να μιλήσω σήμερα για τη μεταρρύθμιση της ΚΓΠ, που αποτέλεσε αντικείμενο διαπραγμάτευσης στο Βερολίνο. Θα το αφήσω για αύριο, επ' ευκαιρία της συζήτησης για τα αποτελέσματα της Διάσκεψης Κορυφής. Θα ήθελα απλώς να επισημάνω ότι όσον αφορά αυτή τη μεταρρύθμιση συμμερίζομαι το αίσθημα απογοήτευσης της ίδιας της Επιτροπής, ένα αίσθημα που εκφράστηκε κατά την πρώτη συνεδρίαση ολομέλειας του Σώματος των Επιτρόπων που πραγματοποιήθηκε μετά από τη Σύνοδο Κορυφής του Βερολίνου.
<P>
Όπως έχει ήδη υπογραμμισθεί, ο καθορισμός των τιμών, με υπολογισμό σε ετήσια βάση, υπήρξε στο παρελθόν το βασικότερο μέσο προώθησης της γεωργικής πολιτικής. Μετά τη μεταρρύθμιση του 1992 ο καθορισμός των τιμών έπαψε να αποτελεί ένα μέσο για τη χάραξη της γεωργικής πολιτικής, και η τάση είναι να αποτελεί ο καθορισμός των τιμών όλο και λιγότερο ένα μέσο άσκησης πολιτικής, χάρη στις προσπάθειες, άλλωστε, του κ. Επιτρόπου Fischler, ο οποίος, από την πρώτη κιόλας στιγμή της θητείας του, δήλωνε πως θα ήταν ευχής έργον να μπορεί να προσδιορίζεται η γεωργική πολιτική όλο και περισσότερο με βάση μεσοπρόθεσμες προοπτικές. Και να «μαστε τώρα, εν έτει 1999, μπροστά στην παρούσα μεταρρύθμιση, όπου για άλλη μια φορά η γεωργική πολιτική χαράζεται με μεσοπρόθεσμη προοπτική, στην προκειμένη περίπτωση για τα επόμενα επτά χρόνια.
<P>
Στο μέλλον, συνεπώς, ο καθορισμός των τιμών θα χρησιμεύει κατ' ουσίαν για τη λήψη διορθωτικών μέτρων γεωργικής πολιτικής σε ενδιάμεσα στάδια της προαναφερθείσας μεσοπρόθεσμης προοπτικής. Σε ό, τι αφορά τις συγκεκριμένες προτάσεις τιμών για την περίοδο εμπορίας 1999-2000, είναι προφανές, όπως όλοι γνωρίζουμε, ότι δεν παίζουν κανένα ρόλο στη χάραξη της γεωργικής πολιτικής και δεν είναι τίποτε άλλο παρά μια γέφυρα μεταξύ παρελθόντος και μέλλοντος, δηλαδή ένα απλό μεταβατικό μέτρο στο πλαίσιο του υφιστάμενου status quo , έως ότου τεθεί σε εφαρμογή η νέα Κοινή Γεωργική Πολιτική στις αρχές του ερχόμενου έτους.
<P>
Επομένως, δεν έχει κανένα απολύτως νόημα - και το λέμε έχοντας πλήρη συναίσθηση της ευθύνης - να προτείνουμε τώρα καινοτόμα μέτρα και κυρίως να προτείνουμε αυξήσεις των τιμών, από τη στιγμή που το Συμβούλιο Υπουργών Γεωργίας μόλις έλαβε ομόφωνη απόφαση για μείωση των ίδιων αυτών τιμών στο πλαίσιο της εφαρμογής της Ατζέντας 2000. Και πρέπει ειλικρινά να επισημάνουμε ότι, ακόμη και σε περίπτωση που το Ευρωπαϊκό Κοινοβούλιο ενέκρινε την παρούσα στιγμή τα προτεινόμενα μέτρα, το μόνο που θα κατάφερνε θα ήταν να πλήξει την αξιοπιστία του. Για τον λόγο αυτό η Ομάδα του Ευρωπαϊκού Λαϊκού Κόμματος δεν υποστηρίζει τις τροπολογίες που υπέβαλε ο συνάδελφος Happart ούτε τις τροπολογίες που κατέθεσαν άλλοι συνάδελφοι προς την ίδια κατεύθυνση.
<P>
Ωστόσο, θέλω παρ' όλα αυτά να συγχαρώ τον συνάδελφο Happart, διότι προβαίνει σε μια σειρά αναλύσεων τις οποίες θεωρώ ιδιαίτερα καίριες, ιδίως σχετικά με τον τομέα του χοιρείου κρέατος. Και θα ήθελα προπαντός να τον ευχαριστήσω για το έργο που έφερε σε πέρας τα τελευταία αυτά χρόνια κατά τα οποία είμαστε συνάδελφοι εδώ στο Κοινοβούλιο και να του ευχηθώ κάθε προσωπική και πολιτική ευτυχία στο μέλλον.

<SPEAKER ID=24 LANGUAGE="SV" NAME="Olsson">
Κύριε Πρόεδρε, κατ' αρχάς εκφράζω και εγώ τις ευχαριστίες μου προς τον κ. Happart. Είναι ένας αληθινός φίλος της γεωργίας και της υπαίθρου, γεγονός που εγώ προσωπικά καθώς και πολλοί άλλοι εκτιμούμε, έστω κι αν δεν συμμερίζομαι πάντοτε τις απόψεις του. Σε αυτό το θέμα υποστηρίζω, αντιθέτως, την Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, όχι δηλαδή τις προτάσεις τροπολογίας, αλλά βασικά την πρόταση της Επιτροπής.
<P>
Μετά από τη Διάσκεψη Κορυφής του Βερολίνου η γεωργική πολιτική των επόμενων ετών θα είναι λίγο θετικότερη βραχυπρόθεσμα για τους αγρότες σε σχέση με αυτό που περίμενε η Επιτροπή. Θέλω να διατυπώσω εδώ κάποιες απόψεις μου. Η εξοικονόμηση κεφαλαίων στη γεωργία δεν πρέπει να αποτελέσει προϋπόθεση της προς ανατολάς διεύρυνσης. Δεν μπορεί να πληρώσουν την προς ανατολάς διεύρυνση η ύπαιθρος, η γεωργία και οι παραμελημένες περιοχές, αλλά αυτοί που μπορούν να ανταπεξέλθουν καλύτερα. Ομοίως, δεν μπορεί να επανεθνικοποιηθεί η γεωργική πολιτική. Πρέπει να περιφρουρήσουμε την ΚΓΠ για όσο διάστημα δεν λειτουργεί η παγκόσμια αγορά. Θα περάσουν σίγουρα πολλά χρόνια πριν διαμορφωθεί μια αποτελεσματική παγκόσμια αγορά την οποία θα εμπιστευόμαστε.
<P>
Συμφωνώ επίσης με αυτό που δήλωσε ο κ. Fischler, ότι δηλαδή δεν θα πρέπει να αμερικανοποιήσουμε την ευρωπαϊκή γεωργία. Ωστόσο, πρέπει να συνειδητοποιήσουμε ότι μακροπρόθεσμα θα αυξηθεί η σημασία της αγοράς και του ανταγωνισμού, κάτι που συνεπάγεται την ανάγκη αύξησης της αποτελεσματικότητας της ευρωπαϊκής γεωργίας, καθώς και την απαίτηση αυξημένης αποτελεσματικότητας όσον αφορά την ποσότητα, αλλά ακόμη περισσότερο ίσως όσον αφορά την ποιότητα. Σε συνάρτηση με αυτό θέλω να δηλώσω ότι είναι θετικό αυτό που προέκυψε από την έκθεση Fantuzzi, να επιδιωχθεί δηλαδή η αύξηση των πωλήσεων. Πρέπει να έχουμε εμπιστοσύνη και πίστη στην ευρωπαϊκή γεωργία ως κλάδο από τον οποίο μπορεί κανείς να αποκομίσει μακροπρόθεσμα κέρδος.
<P>
Το συμπέρασμα είναι ότι πρέπει να στείλουμε τα σωστά μηνύματα στους αγρότες. Πρέπει να ξεκινήσουμε σύντομα έναν διάλογο όσον αφορά μια πιο εκτεταμένη μεταρρύθμιση της γεωργικής πολιτικής και της πολιτικής για την ύπαιθρο, όχι λόγω της διεύρυνσης, αλλά λόγω ιδίου οφέλους. Ήρθε η ώρα για αλλαγές οι οποίες θα είναι αρκετά εκτεταμένες μετά το 2006.

<SPEAKER ID=25 LANGUAGE="FR" NAME="Querbes">
Κύριε Πρόεδρε, κύριε Επίτροπε, αγαπητοί συνάδελφοι, η συζήτησή μας επί των εκθέσεων που αφορούν τη γεωργία και επί της προφορικής ερώτησης δεν μπορεί να είναι ανεξάρτητη από τα πορίσματα της συμφωνίας του Βερολίνου σχετικά με τη μεταρρύθμιση της ΚΓΠ και από την αξιολόγηση η οποία μπορεί να πραγματοποιηθεί για τη συμφωνία αυτή. Η εν λόγω συμφωνία περιέχει μια θετική πτυχή, στο μέτρο που διαπιστώνουμε ότι χάρη στην κινητοποίηση των γεωργών και του αγροτικού κόσμου οι αρχηγοί κρατών και κυβερνήσεων αρνήθηκαν να εφαρμόσουν τα βάναυσα υπερφιλελεύθερα μέτρα που πρότεινε η Ευρωπαϊκή Επιτροπή. Ωστόσο, σε γενικές γραμμές οι Ευρωπαίοι ιθύνοντες δεν ξέφυγαν από τη λογική της μείωσης των τιμών των γεωργικών προϊόντων που επιβάλλεται από τους σημαντικούς ευρωπαϊκούς και διεθνείς οικονομικούς και χρηματοδοτικούς παράγοντες.
<P>
Αυτή ακριβώς τη λογική ξανασυναντάμε στον κανονισμό της Επιτροπής σχετικά με τις τιμές των γεωργικών προϊόντων, έναν κανονισμό που δεν εγγυάται καν τη διατήρηση των τιμών έναντι του πληθωρισμού ή της εγκατάλειψης του πράσινου Ecu και που δεν διορθώνει καθόλου τις ανισορροπίες μεταξύ παραγόμενων ειδών και παραγωγών. Η λογική αυτή της μείωσης των τιμών επανέρχεται και στην έλλειψη αποφασιστικότητας και μέσων υπεράσπισης προϊόντων όπως το σκόρδο, θύμα δόλιων πρακτικών όσον αφορά τον κανονισμό μας, αλλά προϊόν αποφασιστικής σημασίας για την απασχόληση στις παραγωγούς περιοχές της Ένωσης.
<P>
Εν όψει των παραπάνω χρειάζεται μια πολιτική προώθησης των γεωργικών μας προϊόντων, υπό την προϋπόθεση ότι δεν θα διατίθεται γι' αυτή γελοία χρηματοδότηση, όπως μας προτείνεται στην παρούσα φάση. Κατά συνέπεια, δεν είναι ανάγκη να είναι κανείς μάντης για να προβλέψει ότι η λογική της μείωσης των τιμών των γεωργικών προϊόντων που υιοθετήθηκε στο Βερολίνο θα διαιωνίσει ένα σύστημα εστιασμένο στην υπερβολικά μεγάλη παραγωγή, που θα αποβεί καταστροφικό για την απασχόληση, την ποιότητα των ειδών διατροφής και το περιβάλλον.
<P>
Αληθεύει επίσης ότι συν τω χρόνω αποκαλύφθηκαν ορισμένα αρνητικά μέτρα της μεταρρύθμισης της ΚΓΠ, γεγονός που αφήνει περιθώρια στους γεωργούς, τους αγρότες και τους λαούς της Ευρώπης να απαιτήσουν έναν πραγματικό αναπροσανατολισμό της ΚΓΠ προς την κατεύθυνση που καθόρισε το Ευρωπαϊκό Κοινοβούλιο. Οι δυνατότητες για κάτι τέτοιο αυξάνονται ακόμα περισσότερο καθώς εισερχόμαστε σε περίοδο ευρωεκλογών, που παρέχει στους ίδιους τους λαούς τα μέσα παρέμβασης στη συζήτηση και στις αποφάσεις. Κατά τη γνώμη μου ο δρόμος της μεταρρύθμισης της ΚΓΠ παραμένει ανοικτός και το περιεχόμενό της μπορεί και πρέπει να μεταρρυθμιστεί.

<SPEAKER ID=26 LANGUAGE="PT" NAME="Rosado Fernandes">
Κύριε Πρόεδρε, κύριε Επίτροπε, είμαι της γνώμης ότι η θέση του κ. Josι Happart είναι απολύτως φυσιολογική: πρόκειται για έναν άνθρωπο ο οποίος ανέκαθεν υπεραμυνόταν της παραγωγής και που, βεβαίως, δεν αποδέχεται πάντα τους περιορισμούς που επιβάλλει η δημοσιονομική πολιτική. Είναι προφανές ότι η άποψη που εκφράζει σχετικά με τη γενική σταθερότητα θα μπορούσε ίσως να εκληφθεί ως προσβολή ή ακόμη και να κριθεί αιρετική, αλλά προσωπικά τον κατανοώ και τον υποστηρίζω.
<P>
Δεν υπάρχει καμία αμφιβολία ότι η ίδια η μεταρρύθμιση του 1992, η οποία θεμελιώθηκε στα παραδοσιακά είδη παραγωγικότητας, είχε ως αποτέλεσμα την απότομη διαφοροποίηση των ενισχύσεων που χορηγούνται σε όλη την Ευρώπη, επιφέροντας κυρίως τεράστιες διαφοροποιήσεις ανάμεσα στις πλούσιες και τις φτωχές περιοχές της Ευρώπης. Δεν υπάρχει καμία αμφιβολία ότι οι αποκαλούμενες αντισταθμιστικές ενισχύσεις, που θα αποκαλούνται στο εξής άμεσες ενισχύσεις, δεν μπορούν να καλύψουν την πτώση των τιμών. Δεν υπάρχει καμία αμφιβολία ότι το εισόδημα των αγροτών έχει μειωθεί, ότι οι αγρότες κερδίζουν λιγότερα χρήματα, εάν εξαιρέσουμε τις περιπτώσεις της εκβιομηχανισμένης γεωργίας. Αρα, δεν νομίζω ότι η πρόταση του κ. Josι Happart είναι και τόσο προσβλητική ή αιρετική. Πιστεύω πως είναι μία φυσιολογική πρόταση εκ μέρους ενός ανθρώπου που, εκτός από τους καταναλωτές, υποστηρίζει και τους παραγωγούς. Επομένως, η Ομάδα μου τάσσεται υπέρ της πρότασης.
<P>
Όσο για την εργασία του κ. Jovι Perez, θεωρώ εξαιρετικά σημαντικό αυτό που επισημαίνει, κυρίως όσον αφορά τη διατήρηση της ισορροπίας μεταξύ των οργανώσεων παραγωγών και των ίδιων των παραγωγών, όπως εξίσου σημαντικό είναι και να εξασφαλισθεί η δυνατότητα των παραγωγών να παραμείνουν πιστοί στις οργανώσεις τους, δίχως αυτό να εκλαμβάνεται ως πρακτική κατευθυνόμενης οικονομίας, στο πλαίσιο της οποίας οι παραγωγοί θα καταναγκάζονται σαν σκλάβοι να πωλούν τα προϊόντα τους σε οργανώσεις που πάσχουν από κακοδιαχείριση. Το μεγάλο πρόβλημα που τίθεται επί τάπητος είναι πώς θα επιτύχουμε τη χρηστή διαχείριση των οργανώσεων παραγωγών, ικανοποιώντας ταυτόχρονα τις ανάγκες των ίδιων των παραγωγών.
<P>
Όσον αφορά την απόσυρση είμαι απολύτως σύμφωνος. Σε πολλές περιπτώσεις η απόσυρση συνεπάγεται τεράστια κέρδη, επειδή πολύ συχνά στοιχειοθετεί κρούσματα απάτης, εφόσον πρώτα καταβάλλεται η αποζημίωση για την απόσυρση και στη συνέχεια τα προϊόντα πωλούνται σε εξωτερικές αγορές. Είναι κάτι που το έχουμε ξαναδεί!
<P>
Όσον αφορά την προώθηση των προϊόντων, με την οποία ασχολείται η έκθεση Fantuzzi, θεωρώ το θέμα ιδιαίτερα σημαντικό. Πρόκειται για ένα αίτημα το οποίο έχουμε προβάλει εδώ και πάρα πολύ καιρό και θεωρώ πράγματι γελοίο το γεγονός ότι η Ευρώπη δεν υιοθέτησε μέχρι τώρα μια πιο επιθετική στάση, δεδομένου ότι επί χρόνια έχουμε την τάση να χάνουμε τις διεθνείς αγορές. Η Πορτογαλία, λόγου χάρη, έχασε την αγορά του ελαιολάδου στη Βραζιλία προς όφελος προϊόντων χειρίστης ποιότητας τα οποία θα μπορούσαμε εύκολα να χτυπήσουμε.
<P>
Τέλος, η περίπτωση του σκόρδου αποτελεί φυσιολογικό πρόβλημα. Η ύπαρξη του οργανωμένου εγκλήματος και του ξεπλύματος βρώμικου χρήματος, που η Επιτροπή έχει επισημάνει τα τελευταία χρόνια, μας οδηγούν στη σκέψη ότι στην προκειμένη περίπτωση η διεξαγωγή αυστηρών ελέγχων θα έλυνε το πρόβλημα. Συνεπώς, ας επιδείξουμε τη βούληση να ελέγχουμε αυτά που εισάγουμε.

<SPEAKER ID=27 LANGUAGE="DE" NAME="Graefe zu Baringdorf">
Κύριε Πρόεδρε, κύριε Επίτροπε Fischler, είπατε στον κύριο Happart ότι οι προτάσεις του αντιτίθενται στη στρατηγική του Βερολίνου. Πρόκειται για φιλοφρόνηση ή μήπως είστε ικανοποιημένος από τα αποτελέσματα του Βερολίνου; Δεν είναι ξεκάθαρο για μένα, καθώς στην έκθεση του κ. Happart περιέχονταν κάποιες ελπίδες για την εφαρμογή της Ατζέντας 2000, οι οποίες μου φαίνεται πως δεν εκπληρώθηκαν. Στην έκθεση αυτή περί τιμών ο κύριος Happart αναφέρεται και στη μεταρρύθμιση του 1992, και γνωρίζετε, το έχετε ο ίδιος γράψει στα έγγραφα και τις εκθέσεις σας για την Ατζέντα 2000, ότι κατά τη μεταρρύθμιση του 1992 σημειώθηκαν σημαντικές αδικίες και παρατυπίες ως προς μια λογική συνεκτίμηση της απασχόλησης και του περιβάλλοντος.
<P>
Γνωρίζετε ότι τα περισσότερα κονδύλια διοχετεύονται στις ευνοούμενες περιοχές της παραγωγής και όχι στους μειονεκτούντες τομείς. Γνωρίζετε ότι τα περισσότερα κονδύλια διοχετεύονται στις μεγαλύτερες επιχειρήσεις, ότι κάποιες από αυτές μεταφέρουν αμέσως τις πριμοδοτήσεις στις προθεσμιακές τους καταθέσεις, γιατί αφενός οι τιμές και αφετέρου το επίπεδο εξορθολογισμού της επιχείρησης καλύπτουν τις ανάγκες τους. Γνωρίζετε ότι υπάρχουν πριμοδοτήσεις στον τομέα του αραβοσίτου που επουδενί συνδέονται με οικολογικές υποχρεώσεις. Γνωρίζετε ότι και ο τομέας των βοσκοτόπων υπάγεται στους οικονομικά εξαρτημένους τομείς. Όλα αυτά δεν διορθώθηκαν στο Βερολίνο. Από αυτή την άποψη θα πρέπει να εκλάβω ως φιλοφρόνηση τη φράση σας ότι οι προτάσεις αντιτίθενται στα πορίσματα του Βερολίνου. Κανονικά θα έπρεπε να αρχίσουμε αμέσως να αναπτύσσουμε μια νέα στρατηγική η οποία θα αποσκοπούσε στη συνετή διασφάλιση της γεωργίας και στην περιφερειακή αγορά.
<P>
Ο χρόνος δεν επαρκεί για να συνεχίσω την παρουσίαση των απόψεων αυτών, τις οποίες γνωρίζετε εξάλλου. Θέλω όμως να πω δυο λόγια για την προώθηση της διάθεσης των προϊόντων. Ως προς αυτό πιστεύω, κύριε Επίτροπε Fischler, ότι θα ήταν αναγκαίο να μην παρασυρθούμε μέσω της προώθησης της διάθεσης των προϊόντων σε μια κεκαλυμμένη επιδότηση των εξαγωγών, αλλά να παραμείνουμε σε μια πραγματική προώθηση της διάθεσης των προϊόντων. Εννοώ ότι θα πρέπει να ληφθεί υπόψη η ενιαία αγορά, που σημαίνει να διαθέσουμε κονδύλια και στις δύο πλευρές.
<P>
Κύριε Fischler, τοποθετηθήκατε κατά της ρύθμισης της αγοράς χοιρείου κρέατος. Είμαι απολύτως σύμφωνος με την άποψή σας ότι δεν θα πρέπει να προβούμε σε παρέμβαση στον τομέα αυτό. Αν όμως η παρέμβαση δεν είναι επιθυμητή σε αυτόν τον τομέα, τότε γιατί τη διατηρούμε στις άλλες αγορές; Αν πάλι είναι τόσο ευεργετική εκεί, τότε θα πρέπει να υπάρχει και στον τομέα του χοιρείου κρέατος. Από ό, τι βλέπω, δεν φαίνεστε ικανοποιημένος, και χαίρομαι γι' αυτό.

<SPEAKER ID=28 LANGUAGE="FR" NAME="Barthet-Mayer">
Κύριε Πρόεδρε, θα ήθελα να απευθύνω και εγώ φιλικό χαιρετισμό στον Josι Happart για την αποτελεσματικότητα και τη συνέπεια με την οποία εργάστηκε, παίζοντας μερικές φορές τον ευεργετικό ρόλο του κωμικού στο Ευρωπαϊκό Κοινοβούλιο.
<P>
Ως προς την έκθεση του κ. Happart, η πρόταση της Επιτροπής για ανανέωση των τιμών των γεωργικών προϊόντων για την προσεχή περίοδο εμπορίας υποβάλλεται σε ένα πλαίσιο σημαντικής μείωσης του γεωργικού εισοδήματος σε ορισμένα κράτη μέλη, κατάσταση την οποία αναγνωρίζει η Επιτροπή. Συνεπώς, μπορούμε κάλλιστα να κατανοήσουμε τις τροπολογίες του εισηγητή που αποσκοπούν στην αναπροσαρμογή των τιμών σε συνάρτηση με το ποσοστό πληθωρισμού, κυρίως ως μέσο αντιστάθμισης των αρνητικών επιπτώσεων της θέσπισης ενός νέου αγρονομισματικού καθεστώτος ως αποτέλεσμα της μετάβασης στο ευρώ.
<P>
Ακουσα πολύ προσεκτικά τον κ. Επίτροπο προ ολίγου. Εντούτοις, θα υποστηρίξουμε αυτή την πρόταση του εισηγητή με δύο ρητές προϋποθέσεις. Η πρώτη είναι η αναπροσαρμογή των τιμών να ισχύει για όλα τα αγροτικά προϊόντα και όχι μόνο για τα σιτηρά, τη ζάχαρη και τα τεύτλα, το βούτυρο και το αποκορυφωμένο γάλα καθώς και τα χονδρά βοοειδή. Η δεύτερη είναι το όφελος της αύξησης που συνεπάγεται η πρόταση αυτή να διατεθεί στο 80 % των γεωργών που βρίσκονται στη μειονεκτικότερη θέση. Αυτός είναι ο στόχος της τροπολογίας που υπέβαλα εξ ονόματος της Ομάδας μου για τις αιτιολογικές σκέψεις.
<P>
Στην περίπτωση της έκθεσης του κ. Fantuzzi έχουμε να κάνουμε με μια πρόταση πολύ πιο σημαντική από όσο φαίνεται εν πρώτοις. Λαμβάνοντας υπόψη την εξέλιξη του πλαισίου του παγκόσμιου εμπορίου γεωργικών προϊόντων, είναι όντως επείγουσα ανάγκη να θεσπίσει η Ευρωπαϊκή Ένωση μια κοινή πολιτική μέτρων ενημέρωσης και προώθησης των προϊόντων της στις τρίτες χώρες. Για να υπάρχουν πωλήσεις, και μάλιστα καλές, όπως απέδειξε η συγκεκριμένη περίπτωση του ελαιολάδου, πρέπει η Ευρώπη να είναι ενωμένη, να αναπτύξει το ευρωπαϊκό της γεωργικό πρότυπο και να θέσει στο επίκεντρο της παραγωγής των προϊόντων της την ποιότητα, την προστασία του περιβάλλοντος και τη διαφύλαξη των αγροτικών περιοχών και του πληθυσμού. Τη στιγμή που ο βασικός μας εμπορικός ανταγωνιστής - οι ΗΠΑ - δαπανά, χωρίς μάλιστα να αναφερθούμε στις έμμεσες ενισχύσεις, 140 περίπου εκατομμύρια ευρώ ετησίως για τον σκοπό αυτό, η πρόταση της Επιτροπής να διατεθούν 15 εκατομμύρια ευρώ για την προώθηση των γεωργικών προϊόντων φαίνεται γελοία. Γι' αυτόν τον λόγο συμφωνούμε με την πρόταση του εισηγητή να αυξηθεί το ποσό αυτό σε 50 εκατομμύρια ευρώ έως το 2003.
<P>
Πιστή στις θέσεις που πάντα υποστήριζα με την Ομάδα μου και με άλλους συναδέλφους προκειμένου να αποκτήσει ουσία και υπόσταση το ευρωπαϊκό μας γεωργικό πρότυπο, φαίνεται θεμελιώδους σημασίας η στήριξη των τροπολογιών στόχος των οποίων είναι, πρώτον, να καταστούν συνυπεύθυνες οι επαγγελματικές οργανώσεις και η Επιτροπή όσον αφορά την υλοποίηση αυτών των ενεργειών προώθησης, δεύτερον, να ελέγχεται η διάθεση των κεφαλαίων μέσω προβλεπόμενων ελέγχων για εκ των υστέρων αξιολόγηση των δαπανών σε συνάρτηση με τους στόχους, προκειμένου να κριθεί η αποτελεσματικότητά τους και, εάν είναι απαραίτητο, να αναπροσανατολισθούν, και τέλος, τρίτον, να μη λησμονάται στο πλαίσιο αυτής της διαδικασίας η ενίσχυση για την πρόωθηση των προϊόντων ποιότητας, όσων π.χ. παράγονται μέσω της βιολογικής γεωργίας.
<P>
Ολοκληρώνοντας, η πολιτική μας ομάδα τάσσεται υπέρ της έκθεσης του κ. Jovι Perez.

<SPEAKER ID=29 LANGUAGE="FR" NAME="des Places">
Κύριε Πρόεδρε, κύριε Επίτροπε, πριν από μερικές ημέρες η Επιτροπή Γεωργίας θεώρησε σκόπιμο να μην εγκρίνει ως είχε το σχέδιο έκθεσης του συναδέλφου μας Josι Happart σχετικά με τις τιμές των γεωργικών προϊόντων. Ο κ. Fischler μόλις απέρριψε προ ολίγου όλες τις τροπολογίες που θα μπορούσαν ενδεχομένως να τροποποιήσουν τις συμφωνίες του Βερολίνου, συμφωνίες που συνήφθησαν εξάλλου χωρίς γνωμοδότηση του Ευρωπαϊκού Κοινοβουλίου.
<P>
Δεν μου απομένει συνεπώς, κύριε Πρόεδρε, παρά να συγχαρώ τον κ. Josι Happart για τη βούληση και το θάρρος του να υπεραπιστεί με ρεαλισμό την αποδοτικότητα των γεωργικών εκμεταλλεύσεων. Γι' αυτόν τον λόγο συμφώνησα εξ ονόματος της Ομάδας των Ανεξαρτήτων για την Ευρώπη των Εθνών να κατατεθούν οι τροπολογίες αναφορικά με μια γραμμική αύξηση των θεσμικών τιμών και των ενισχύσεων σε ποσοστό 1, 9 %, προκειμένου να καταστεί δυνατή η αντιστάθμιση των επιπτώσεων του πληθωρισμού, καθώς και των επιπτώσεων που προκύπτουν δεδομένης της κατάργησης του πράσινου Ecu από την 1η Ιανουαρίου 1999.
<P>
Είχα ήδη καταθέσει τις τροπολογίες αυτές, κύριε Πρόεδρε, πέρυσι, όταν ήμουν ο ίδιος εισηγητής για το πακέτο τιμών. Πράγματι, όπως και ο Josι Happart, πίστευα ότι ο πληθωρισμός σε συνδυασμό με την κατάργηση του πράσινου Ecu θα προκαλούσε μια μείωση των τιμών απαράδεκτη για τους γεωργούς, την ίδια στιγμή που απαιτούμε από αυτούς περιορισμούς που αφορούν το περιβάλλον, την ευημερία των ζώων, τη δυνατότητα ανίχνευσης, κ.λπ.. Η μείωση των τιμών και των γεωργικών αντισταθμίσεων το μόνο που μπορεί να προκαλέσει, αγαπητοί μου συνάδελφοι, είναι η επιδίωξη μιας μεγαλύτερης εντατικοποίησης εκ μέρους των γεωργών που επιθυμούν απλούστατα να εξισορροπήσουν τον προϋπολογισμό τους.
<P>
Εκτός από τις δύο αυτές σειρές τροπολογιών κατέθεσα μαζί με τον συνάδελφό μου Raymond Chesa τροπολογίες σχετικά με την αμπελοκαλλιέργεια. Εν αναμονή μιας μελλοντικής μεταρρύθμισης της ΚΟΑ 1 είναι απαραίτητο να δημιουργήσουμε τους μηχανισμούς που προβλέπονται σε αυτή, προκειμένου να αποφευχθεί κάθε είδους ρήξη. Οι τροπολογίες αυτές συνίστανται στην παράταση της διάρκειας ζωής των δικαιωμάτων φύτευσης, στη δυνατότητα προκαταβολικής φύτευσης και στην πρόβλεψη νέων δικαιωμάτων φύτευσης, προκειμένου να καταστεί δυνατόν να ανταποκριθούμε στις εξελίξεις των αγορών.
<P>
Κύριε Πρόεδρε, με λυπεί βαθιά η κατάσταση αυτή, που δεν θα επιτρέψει δυστυχώς να επιτευχθεί ισορροπία στον τομέα της γεωργίας ούτε σε ευρωπαϊκό επίπεδο ούτε στα επιμέρους κράτη μέλη μας.

<SPEAKER ID=30 LANGUAGE="FR" NAME="Martinez">
Κύριε Πρόεδρε, δεν θα συγχαρώ τον Josι Happart γιατί θα ήμουν ένας ακόμα ανάμεσα στους πολλούς. Θα ήθελα να εστιάσω την παρέμβασή μου όχι τόσο στις τιμές - όλοι εξάλλουν συμμεριζόμαστε τον αγώνα του Josι Happart - όσο σε ένα θέμα που θεωρώ συμβολικό σε κοινή συζήτηση. Πρόκειται για το θέμα του σκόρδου, όχι μόνο επειδή είναι ένα προϊόν όπως το ελαιόλαδο ή ο οίνος, για τα οποία αναμένονται δικαιώματα επαναφύτευσης, ή επειδή σηματοδοτεί μια εποχή πολιτισμού, αλλά και επειδή αποκαλύπτει, όπως το μέλι και άλλα προϊόντα, την ουσία της ευρωπαϊκής οικοδόμησης.
<P>
Το θέμα είναι γνωστό. Στην Ευρώπη παράγουμε σκόρδα, στην Καστίλη της Ισπανίας, στην περιοχή της Κουένκα, στο Gers της Γαλλίας, στον νομό Ντρομ - σκόρδα καλής ποιότητας - και αυτό το είδος καλλιέργειας είναι οικολογικό για δύο λόγους: πρώτον, επειδή καταναλώνει λίγο νερό και, δεύτερον, επειδή διατηρεί τον πληθυσμό σε δύσκολες περιοχές. Οι παραγωγοί μας θα πρέπει επομένως να προστατεύονται μέσω τελωνειακών δασμών και ελέγχων. Εντούτοις, παρατηρούμε ότι παράλληλα με τις παραδοσιακές εισαγωγές από την Αίγυπτο, την Αργεντινή και τις ΗΠΑ αντιμετωπίζουμε την περίπτωση της Κίνας. Σε αυτή αντιστοιχεί ποσόστωση ύψους δώδεκα χιλιάδων τόνων, αλλά στην πραγματικότητα φθάνουν σε εμάς τριάντα χιλιάδες τόνοι μέσω χωρών όπου διαπράττονται απάτες, ας μου επιτραπεί η έκφραση, όσον αφορά το σκόρδο. Πρόκειται για τη Μαλαισία, από την οποία λαμβάνουμε εκατοντάδες τόνους, χωρίς να παράγει εξάλλου σκόρδο, την Ινδία, την Ιορδανία και μια ολόκληρη σειρά τρίτων χωρών.
<P>
Αυτά τα κινέζικα σκόρδα, νόμιμα και παράνομα, εξάγονται από την Κίνα προς δέκα centimes το κιλό και πωλούνται στην Ευρώπη 4, 50 φράγκα το κιλό, δηλαδή 0, 70 ευρώ, ενώ οι παραγωγοί μας δεν μπορούν να παράγουν σκόρδα κάτω από 10 φράγκα το κιλό, δηλαδή 1, 5 περίπου ευρώ, τα οποία πωλούνται στους καταναλωτές 3 ευρώ ή 20 φράγκα το κιλό. Με άλλα λόγια, οι παραγωγοί μας αντιμετωπίζουν έναν αθέμιτο ανταγωνισμό οφειλόμενο στη μαζική παραγωγή σκόρδων στη μισή τιμή, προφανώς από φυλακισμένους.
<P>
Τί κάνει εν τω μεταξύ η Επιτροπή; Εξετάζει το ενδεχόμενο να προσφύγει στον Παγκόσμιο Οργανισμό Εμπορίου με την επιτυχία που γνωρίζουμε στον φάκελο της μπανάνας. Δεν πραγματοποιείται κανένας έλεγχος στα σύνορα, ενώ οι Ιταλοί απέδειξαν ότι κατ' αυτόν τον τρόπο μπορεί να αναχαιτισθεί η είσοδος στην Ευρώπη σκόρδων εισαγόμενων ή προϊόντων απάτης, επιτρέψτε μου την έκφραση. Αφήνουμε τις Κάτω Χώρες και τη Μεγάλη Βρετανία να συνεχίζουν τις βάρβαρες εισαγωγές τους χωρίς να επιβάλουμε τελωνειακούς δασμούς, τη στιγμή που οι ΗΠΑ εισπράττουν 376 % από τελωνειακούς δασμούς επί των εισαγόμενων σκόρδων.
<P>
Κατ' αυτόν τον τρόπο, όπως και στην περίπτωση του μελιού που νοθεύεται με σιρόπι ζαχαροκάλαμου, τεύτλου ή αραβοσίτου, καθώς και στην περίπτωση ορισμένων άλλων εισαγόμενων προϊόντων, αφήνουμε να εισάγονται νοθευμένα σκόρδα, τα οποία έχουν παραχθεί πριν από ένα ή δύο χρόνια με όλα τα επακόλουθα προβλήματα βλάστησης. Επιτρέπουμε να καταστρέφονται οι παραγωγοί μας, όπως συμβαίνει και με τους παραγωγούς μπανάνας στη Γουαδελούπη, στις Καναρίους Νήσους, στη Μαρτινίκα και στη Μαδέρα, όπως συμβαίνει και με τους αμπελουργούς μας. Μειώνουμε τις τιμές χωρίς να λαμβάνουμε υπόψη τον πληθωρισμό. Ιδού, κύριε Πρόεδρε, ιδού, κύριε Επίτροπε, η ουσία της ευρωπαϊκής οικοδόμησης. Για μια ακόμα φορά πίσω από τη σημαία με τα αστέρια, πίσω από τη σημαία της Ευρωπαϊκής Ένωσης, κρύβεται ένα παγκόσμιο εμπόρευμα, ένα εμπόρευμα ευκαιρίας, ένα εμπόρευμα απάτης, η παγκοσμιοποίηση.

<SPEAKER ID=31 LANGUAGE="DA" NAME="Iversen">
Κύριε Πρόεδρε, θα ήθελα να ξεκινήσω εκφράζοντας την απογοήτευσή μου για τα αποτελέσματα της Συνόδου Κορυφής του Βερολίνου. Είναι αναμφίβολα δύσκολο να συζητήσουμε για τέτοια θέματα χωρίς να λάβουμε παράλληλα υπόψη τι έγινε πραγματικά στο Βερολίνο. Όσον αφορά την πρόταση της Επιτροπής, την οποία και στηρίξαμε, πρέπει να λεχθεί ότι στο Βερολίνο έγινε λόγος για καταστροφή της ευρωπαϊκής γεωργίας. Δεν ολοκληρώθηκε το έργο που έχουμε ξεκινήσει εδώ και χρόνια και δεν έγιναν αρκετά σημαντικές μειώσεις των τιμών. Λυπούμαι για αυτό. Συμμερίζομαι τη λύπη που εκφράσθηκε για το γεγονός ότι ο Josι Happart δεν θα είναι πλέον μαζί μας, αλλά θα ήθελα επίσης να πω στον Josι ότι δυστυχώς διαφωνώ μαζί του - το γνωρίζει καλά - όσον αφορά την προκειμένη πρόταση για τον καθορισμό των τιμών. Είναι πασίδηλο ότι το σκεπτικό της έκθεσης ήταν η εξασφάλιση των καλύτερων δυνατών συνθηκών για τους αγρότες. Πιστεύω όμως επίσης ότι είμαστε αναγκασμένοι να συνειδητοποιήσουμε ότι πρέπει να μειώσουμε τις γεωργικές τιμές μας σε επίπεδα που θα προσεγγίζουν στις τιμές της παγκόσμιας αγοράς, και συνεπώς πρέπει να βρούμε κάποιες άλλες μεθόδους για να αντιμετωπίσουμε τις αρνητικές κοινωνικές επιπτώσεις που θα προκύψουν από κάτι τέτοιο.
<P>
Θα ήθελα τώρα να πω δυο λόγια για την έκθεση του κ. Fantuzzi σχετικά με την εφαρμογή μέτρων προώθησης των γεωργικών προϊόντων στις τρίτες χώρες. Είναι αναμφίβολα σημαντικός τομέας στο πλαίσιο της Ατζέντας 2000, αλλά και των επικείμενων διαπραγματεύσεων με τον ΠΟΕ. Είμαστε θετικοί απέναντι στην πρωτοβουλία της Επιτροπής, αλλά είμαστε επίσης της άποψης ότι η ευνοϊκή μεταχείριση του ελαιοπαραγωγικού τομέα είναι ανεπίτρεπτη έναντι των υπόλοιπων προϊόντων, τα οποία και εμείς φυσικά θέλουμε να πωλήσουμε στην παγκόσμια αγορά. Η δαπάνη του 40 % του προϋπολογισμού σε αυτόν τον τομέα είναι ίσως κάπως υπερβολική. Ωστόσο, δεν μπορούμε να στηρίξουμε την πρόταση για εθνική συγχρηματοδότηση. Για την ακρίβεια, θεωρώ ότι δεν είναι σκόπιμη η εθνική συγχρηματοδότηση, διότι εμπεριέχει έναν κίνδυνο για διαφορετική μεταχείριση μεταξύ των χωρών και ενισχύει εξάλλου την τάση επανεθνικοποίησης των κοινών πολιτικών. Είμαι συνεπώς της άποψης ότι τα γενικά μέτρα προώθησης των προϊόντων πρέπει να χρηματοδοτούνται πλήρως από την Ένωση, η οποία χρειάζεται να προβλέψει για τον σκοπό αυτό πολύ περισσότερους πόρους από ό, τι προτείνει η Επιτροπή. Και σε αυτό το σημείο στηρίζουμε τον εισηγητή, διότι είναι σημαντικό να έχουμε ένα αποτελεσματικό μέσο προώθησης των εξαγωγών, αλλά και ως αντίλογο στις προσπάθειες των ΗΠΑ στον εν λόγω τομέα. Είναι αναμφισβήτητο γεγονός ότι οι ΗΠΑ, όπως ανέφεραν και άλλοι στη σημερινή συζήτηση, διαθέτουν πολύ περισσότερους πόρους για την προώθηση των εξαγωγών από αυτούς που προβλέπει η πρόταση της Επιτροπής.
<P>
Αντιθέτως, όσον αφορά την πιο συγκεκριμένη διαφήμιση πιστεύω ότι πρέπει να συμμετέχουν στη χρηματοδότηση τόσο οι σχετικές ιδιωτικές επιχειρήσεις, όσο και οργανώσεις παραγωγών.

<SPEAKER ID=32 LANGUAGE="ES" NAME="Arias Caρete">
Κύριε Πρόεδρε, κύριε Επίτροπε, θα ήθελα να συγχαρώ τον κύριο Jovι που για μια ακόμη φορά μας παρουσιάζει μια έκθεση όχι μόνο εξαιρετική από τεχνική άποψη, αλλά και ισορροπημένη από πολιτική σκοπιά.
<P>
Οι τροποποιήσεις του κανονισμού 2200/96, μέσω του οποίου θεσπίστηκε η ΚΟΑ στον τομέα των οπωροκηπευτικών, μπορεί αρχικά να φαίνονται ασήμαντες, αλλά δεν σημαίνει ότι παύουν να περιέχουν στοιχεία τα οποία θα πρέπει να χαρακτηριστούν ανησυχητικά.
<P>
Το 1996 θεσπίσαμε μια ΚΟΑ βασισμένη στον θεμελιώδη ρόλο που αποδιδόταν στις οργανώσεις παραγωγών, όσον αφορά τόσο την εμπορία της παραγωγής των μελών τους, όσο και τη δυνατότητα ρύθμισης των αγορών μέσω χρηματοδότησης δράσεων απόσυρσης.
<P>
Η Επιτροπή μάς προτείνει σήμερα να επιτραπεί στα μέλη των οργανώσεων παραγωγών να πωλούν τμήμα της παραγωγής τους εκτός των εμπορικών κυκλωμάτων των οργανώσεων παραγωγών στις οποίες ανήκουν.
<P>
Συμφωνούμε με τον εισηγητή ότι αυτό το δικαίωμα, που αποσκοπεί αναμφίβολα στην εξασφάλιση της διατήρησης συνήθων πρακτικών, δεν πρέπει να συμβάλει στην αποδυνάμωση της λειτουργίας των οργανώσεων παραγωγών, κυρίως στις περιπτώσεις όπου οι απευθείας πωλήσεις μπορούν να πραγματοποιούνται τόσο εντός, όσο και εκτός των χώρων εκμετάλλευσης, γεγονός που προϋποθέτει την άμεση πρόσβαση του παραγωγού στα εμπορικά κυκλώματα της αντίστοιχης οργάνωσης παραγωγών.
<P>
Επομένως, το Κοινοβούλιο δεν αντιτίθεται στην ύπαρξη κάποιας ευελιξίας, αλλά πρέπει παράλληλα να εξασφαλίζει τη μη υποβάθμιση της κύριας λειτουργίας των οργανώσεων παραγωγών. Γι' αυτόν τον λόγο εκφράζω την ικανοποίησή μου για τα διαφοροποιημένα ποσοτικά όρια που όρισε ο εισηγητής και αφορούν τις πωλήσεις εντός ή εκτός των εκμεταλλεύσεων. Πιστεύω πως με αυτό το μέτρο θα εξασφαλισθεί ότι η εμπορία του μεγάλου όγκου των παραγωγών θα συνεχίσει να διεξάγεται μέσω των οργανώσεων παραγωγών και πως οι εξαιρέσεις θα είναι ελάχιστες και δεν θα αποτελούν τον γενικό κανόνα που βλάπτει το σύστημα.
<P>
Σχετικά με τις τροποποιήσεις του κανονισμού 2202/96, με τον οποίον θεσπίζονται οι ενισχύσεις προς τους παραγωγούς εσπεριδοειδών, είναι σίγουρο πως η Επιτροπή εισάγει τα απαραίτητα μέτρα για την αντιμετώπιση των καθυστερήσεων στην είσπραξη των ενισχύσεων, και συνεπώς πρέπει να τη συγχαρούμε για τη διόρθωση αυτών των δυσλειτουργιών. Ωστόσο, η Επιτροπή δεν διορθώνει το μεγαλύτερο μειονέκτημα της ΚΟΑ, την έλλειψη δηλαδή προσαρμογής μεταξύ των κατωφλίων για τη μεταποίηση εσπεριδοειδών και την πραγματικότητα της παραγωγής, η οποία οδήγησε σε σημαντική αύξηση των αποσύρσεων εν όψει των αυστηρών κυρώσεων ως συνέπεια της υπέρβασης των κατωφλίων.
<P>
Ο εισηγητής μάς προτείνει αύξηση των κατωφλίων μέχρι τον μέσο όρο μεταποίησης κατά τα τελευταία έτη εμπορίας, μέτρο με λογικό και ανεκτό οικονομικό κόστος στο πλαίσιο του δημοσιονομικού δελτίου της ΚΟΑ, καθώς και την επιβολή ενός ορίου ύψους 20 % στις κυρώσεις, που μπορεί να συμβάλει στη μελλοντική σταθεροποίηση της βιομηχανίας μεταποίησης, εμποδίζοντας τους παραγωγούς να προβαίνουν σε λύση των συμβολαίων και να στρέφονται προς την απόσυρση με συνεπακόλουθες αρνητικές επιπτώσεις για το περιβάλλον και την κοινή λογική της ΚΟΑ.
<P>
Αν, κύριε Επίτροπε, οι προτάσεις του κυρίου Jovι είναι λογικές και ισορροπημένες και αν δεν υπάρχουν τεχνικοί λόγοι οι οποίοι να προβληθούν ως ενστάσεις στις εν λόγω προτάσεις, δεν έχει νόημα να περιμένουμε μια μελλοντική μεταρρύθμιση της ΚΟΑ, παρά μπορούν να τεθούν αμέσως σε ισχύ οι εν λόγω προτάσεις, ούτως ώστε να αξιοποιηθεί αυτή η ευκαιρία για την τροποποίηση των εν λόγω ρυθμίσεων.
<P>
Πιστεύω πως αυτό που έχει σημασία δεν είναι από πού προέρχονται οι ιδέες, αλλά πόσο καλές είναι, και στην προκειμένη περίπτωση ο κ. Jovι προσέφερε σημαντικές εναλλακτικές λύσεις, οι οποίες θα μπορούσαν εύκολα να υλοποιηθούν λόγω του χαμηλού τους κόστους και της καλής τους τεχνικής βάσης.

<SPEAKER ID=33 LANGUAGE="PT" NAME="Novo">
Κύριε Πρόεδρε, κύριε Επίτροπε, αγαπητοί συνάδελφοι, στη διάρκεια των τελευταίων ετών, και ειδικότερα μεταξύ του 1996 και του 1998, το μέσο εισόδημα των γεωργών της χώρας μου σημείωσε συστηματική και συνεχή μείωση. Οι επίσημες στατιστικές επιβεβαιώνουν ότι οι άνθρωποι αυτοί κερδίζουν σήμερα λίγο παραπάνω από το ήμισυ όσων κέρδιζαν πριν από τρία χρόνια. Ιδού ποια είναι η συγκεκριμένη συνέπεια, μια δραματική συνέπεια, της περιβόητης μεταρρύθμισης της ΚΓΠ του 1992 επί της ασθενέστερης γεωργίας της Ευρωπαϊκής Ένωσης.
<P>
Αυτήν ακριβώς την κατάσταση όφειλε να αλλάξει το Ευρωπαϊκό Συμβούλιο του Βερολίνου. Δυστυχώς όμως το εν λόγω Συμβούλιο δεν προχώρησε σε μια τέτοια αλλαγή - με την απίστευτη άλλωστε ανοχή και συγκατάθεση της πορτογαλικής κυβέρνησης. Βάσει της συμφωνίας του Βερολίνου οι τιμές των προϊόντων θα συνεχίσουν να μειώνονται, θα συνεχίσουν να παρατηρούνται διακρίσεις σε βάρος των μεσογειακών προϊόντων και των ασθενέστερων αγροτών και οι μικροί παραγωγοί της χώρας μου θα συνεχίσουν να παίρνουν τα ψίχουλα από τις μεταφορές χρηματοδοτικών πόρων που δικαιούται η Πορτογαλία. Με άλλα λόγια, λιγότερο από το 10 % της πίτας θα συνεχίσει να μοιράζεται σε άνω του 90 % των αγροτών, σε εκείνους που πράγματι καλλιεργούν τη γη.
<P>
Με τη συμφωνία που επιτεύχθηκε στο Βερολίνο οι μεγάλες μονάδες της βιομηχανίας τροφίμων, οι μεγάλοι γεωργικοί παραγωγοί της Ευρώπης και οι μεγάλες καλλιέργειες σιτηρών θα συνεχίσουν να ευνοούνται και να εισπράττουν τη μερίδα του λέοντος του κοινοτικού προϋπολογισμού για τη γεωργία. Το μόνο που επιτυγχάνεται με τη συμφωνία του Βερολίνου είναι η συνέχιση της μεταρρύθμισης της ΚΓΠ που ξεκίνησε το 1992. Τίποτε άλλο δεν άλλαξε στο Βερολίνο στα τέλη Μαρτίου, αν και θα ήταν ευχής έργον να είχαν αλλάξει πολλά.
<P>
Σε αυτό το πλαίσιο η Επιτροπή προσπαθεί να προτρέξει ως προς τις αποφάσεις του Βερολίνου, προτείνοντας τώρα νέες μειώσεις των τιμών που θα εφαρμοστούν ήδη από την επόμενη περίοδο εμπορίας. Γι' αυτό θεωρούμε σκόπιμο να υποστηρίξουμε τον εισηγητή - τον οποίο άλλωστε θέλουμε να συγχαρούμε - στην προσπάθειά του να αντιταχθεί στις συγκεκριμένες προτάσεις για μείωση των τιμών, αν και πιστεύουμε πως η γραμμική και ισοπεδωτική αύξηση των τιμών που προτείνει, παρά το γεγονός ότι δεν ισχύει για όλους τους τομείς, δεν πρόκειται να θέσει τέρμα στις υφιστάμενες διακρίσεις.
<P>
Και δυο λόγια ακόμη αναφορικά με τον τομέα του χοιρείου κρέατος. Καθίσταται σαφές ότι μία από τις αιτίες που οδήγησαν στη σοβαρότατη κρίση που έπληξε και συνεχίζει να πλήττει αυτόν τον τομέα έγκειται στην άρνηση της Επιτροπής να προβλέψει μηχανισμούς παρέμβασης και ρύθμισης της αγοράς οι οποίοι θα μπορούσαν να αποτρέψουν εγκαίρως τη δημιουργία τόσο μεγάλων πλεονασμάτων. Καλό θα ήταν να αντλήσει η Επιτροπή από τη συγκεκριμένη περίπτωση τα αναγκαία σχετικά διδάγματα και να παύσει να επιμένει ή και να αποσύρει τις προτάσεις της αναφορικά με την κατάργηση των μηχανισμών παρέμβασης στην αγορά άλλων γεωργικών προϊόντων.

<SPEAKER ID=34 LANGUAGE="FR" NAME="Poisson">
Kύριε Επίτροπε, ο καθορισμός του πακέτου τιμών για την περίοδο 1999/2000 εντάσσεται σε ένα πλαίσιο καθοριστικό για το μέλλον της ευρωπαϊκής γεωργίας. Το εισόδημα των γεωργών εξακολουθεί να συρρικνώνεται σαν σαγρέ. Πράγματι, κατά το 1997 και το 1998 μειώθηκε συνολικά κατά 6, 5 %. Η μείωση των τιμών της αγοράς η οποία ξεκίνησε το 1998 επιβεβαιώνεται το 1999 και οι προοπτικές της παγκόσμιας αγοράς παραμένουν αβέβαιες σε ορισμένους τομείς. Η κατάργηση των πράσινων ποσοστών και η εισαγωγή του ευρώ από την 1η Ιανουαρίου 1999 είχαν ως αποτέλεσμα μια μείωση ποσοστού 1 έως 2 % συγκριτικά με τα ποσοστά σύγκλισης στον τομέα της γεωργίας στα επιμέρους κράτη μέλη.
<P>
Σήμερα διαπιστώνω ότι η πρόταση της Επιτροπής σχετικά με το πακέτο τιμών παραμένει πολύ περιορισμένη και αφήνει στους γεωργούς μικρά περιθώρια ελιγμών. Πρέπει να καταδείξουμε εκ νέου σαφώς τον ρόλο της γεωργίας στην οικονομία, τη βασική της αποστολή να παράγει για την εξασφάλιση της επισιτιστικής ανεξαρτησίας και τον ρόλο της αναφορικά με την αξιοποίηση των εδαφών. Πρέπει να διατηρήσουμε μια ανθούσα και αποδοτική γεωργία και κυρίως να εμποδίσουμε την εξαφάνιση ορισμένων κατηγοριών γεωργών ως επακόλουθο της μείωσης του εισοδήματος. Δεν πρέπει να επιτρέψουμε να αποκτήσει η γεωργία δημοσιοϋπαλληλικό χαρακτήρα μέσω μιας αύξησης των δημοσίων ενισχύσεων, κάτι που καταργεί την ελευθερία επιχειρηματικής πρωτοβουλίας των γεωργών.
<P>
Ας παραδεχθούμε ευθαρσώς ότι η ευρωπαϊκή γεωργία έχει ένα κόστος που δεν μπορούμε πλέον να περιορίζουμε θέτοντας σε κίνδυνο το γεωργικό μας πρότυπο. Αντίθετα, οι Ευρωπαίοι καταναλωτές ωφελούνται από αυτό, εφόσον είναι βέβαιοι για την ποιότητα των προϊόντων και τον απρόσκοπτο εφοδιασμό των αγορών. Καταφέραμε επίσης να αναπτύξουμε τα προϊόντα των αγροτικών περιοχών μας και τα προϊόντα βιολογικής γεωργίας. Η βιομηχανία τροφίμων και μεταποίησης γεωργικών προϊόντων αποτελεί επίσης σημαντική προστιθέμενη αξία. Εδώ και είκοσι χρόνια η τιμή στατήρα του σίτου μειώθηκε κατά 40 %, ενώ το κόστος παραγωγής αυξήθηκε κατά 20 % και περισσότερο σε ορισμένους τομείς.
<P>
Δεν είναι επομένως δύσκολο να κατανοήσουμε γιατί οι Ευρωπαίοι γεωργοί ανησυχούν για το μέλλον τους. Ο ρόλος της Ευρωπαϊκής Ένωσης δεν είναι να θυσιάσει τη γεωργία της στον βωμό της διεύρυνσης ή της αμερικανοποίησης, αλλά να επιτρέψει στους γεωργούς μας να ασκούν το επάγγελμά τους εξασφαλίζοντας βιοτικό επίπεδο αντίστοιχο του μέσου όρου των Ευρωπαίων πολιτών.
<P>
Γι' αυτόν τον λόγο θα υποστηρίξω τις τροπολογίες του συναδέλφου μου Happart, στον οποίο εύχομαι καλή επιτυχία στα νέα του καθήκοντα.

<SPEAKER ID=35 LANGUAGE="EN" NAME="Nicholson">
Κύριε Πρόεδρε, είμαι ευτυχής που μου δίνεται σήμερα το πρωί η ευκαιρία να μιλήσω για την κατάσταση σχετικά με τη γεωργία στην Ευρωπαϊκή Ένωση και τις συνέπειες της υφιστάμενης πολιτικής και των πρόσφατων αποφάσεων στη Σύνοδο Κορυφής του Βερολίνου.
<P>
Έως έναν βαθμό οι τιμές επηρεάζουν πολύ λίγο το πραγματικό μέλλον των γεωργών, επειδή, ενώ καθόμαστε και συζητάμε για τιμές, λέγοντας ότι δεν θα υπάρχουν πληθωριστικές πτυχές, σε τελευταία ανάλυση αυτό που έχει σημασία είναι το πραγματικό εισόδημα των γεωργών. Κοιτάζοντας τις στατιστικές σε ολόκληρη την Ευρώπη κατά τα τελευταία δύο ή τρία χρόνια βλέπουμε ότι το πραγματικό εισόδημα που αποκομίζουν οι γεωργοί από τη γη έχει μειωθεί πάρα πολύ και μειώνεται κάθε χρόνο. Το ερώτημα που πρέπει να θέσουμε στους εαυτούς μας είναι για πόσον καιρό μπορεί να συνεχιστεί αυτή η κατάσταση και για πόσον καιρό μπορεί να παραμείνει η γεωργία σε αυτή τη θέση.
<P>
Το δεύτερο ερώτημα που πρέπει να θέσουμε είναι κατά πόσον θα έχει μέλλον ο εν λόγω τομέας, εάν σταματήσουν να εισέρχονται νέοι άνθρωποι στο επάγγελμα του γεωργού. Αυτή είναι η μακροπρόθεσμη πρόκληση. Εάν νέοι άνθρωποι δεν αρχίζουν να ασχολούνται με τη γεωργία - εάν νεαροί γεωργοί δεν ξεκινούν από τα χαμηλά σκαλοπάτια για να εξελιχθούν σταδιακά - τότε δεν υπάρχει μέλλον για τη γεωργία, ούτε μακροπρόθεσμα ούτε βραχυπρόθεσμα. Έως έναν βαθμό στην Ευρώπη ακολουθούμε σήμερα βραχυπρόθεσμες πολιτικές χωρίς μακροπρόθεσμο όραμα, ενώ για το μέλλον, για το μέλλον της γεωργίας χρειαζόμαστε μακροπρόθεσμο όραμα.
<P>
Υπάρχουν επίσης τομείς στην ευρωπαϊκή γεωργία που δεν καλύπτονται από κανένα καθεστώς, όπως η κατάσταση στον κλάδο του χοιρείου κρέατος και των πουλερικών.
<P>
Επιτρέπουμε εισαγωγές από τρίτες χώρες εκτός Ευρωπαϊκής Ένωσης, όπως και εισαγωγές στην Ευρώπη ειδών διατροφής που απέχουν πολύ από τα ευρωπαϊκά πρότυπα. Την ίδια στιγμή θεσπίζουμε πρότυπα και λέμε στους γεωργούς πώς πρέπει να παράγουν είδη διατροφής. Δένουμε πισθάγκωνα τους γεωργούς. Κατεψυγμένα κοτόπουλα εισάγονται από τη Βραζιλία και από την Απω Ανατολή. Προκαλώ εδώ σήμερα την Επιτροπή να μας πει κατά πόσο αυτά τα κοτόπουλα υπόκεινται σε έλεγχο και κατά πόσο πληρούν πρότυπα εφάμιλλα των δικών μας. Οι μεταποιητές μας τίθενται σε κίνδυνο. Αυτή είναι η αιτία της μεγάλης ανεργίας: οι μεταποιητές μας μένουν χωρίς δουλειά.
<P>
Προκαλώ εδώ σήμερα την Επιτροπή να κοιτάξουμε τους εαυτούς μας και να πάψουμε να ζητάμε από τους γεωργούς στην Ευρώπη να παράγουν τρόφιμα ανταποκρινόμενα σε πρότυπα με τα οποία δεν μπορούν να συμβαδίσουν άλλοι στον υπόλοιπο κόσμο.

<SPEAKER ID=36 LANGUAGE="DE" NAME="Raschhofer">
Κύριε Πρόεδρε, αγαπητοί συνάδελφοι, οι δυσκολίες που αντιμετωπίζει η ευρωπαϊκή γεωργία είναι αρκετά γνωστές και συζητώνται εξάλλου αυτή τη στιγμή. Η μικρή γεωργική εκμετάλλευση αντιμετωπίζει προβλήματα στον άμεσο ανταγωνισμό με τα υπερπόντια εργοστάσια παραγωγής αγροτικών προϊόντων. Υποστηρίζω την πρόθεση μιας ενισχυμένης διακίνησης των προϊόντων ποιότητας της ευρωπαϊκής γεωργίας στις διεθνείς αγορές μέσω των μέτρων που προτείνονται στη έκθεση Fantuzzi. Κατά την εφαρμογή όμως των μέτρων αυτών πρέπει να προσέξουμε δύο σημεία, όπως και σε όλα τα μέτρα προώθησης.
<P>
Πρώτον, πρέπει να διασφαλισθεί ότι δεν θα δημιουργηθούν νέοι γραφειοκρατικοί μηχανισμοί. Ήδη υπάρχει μια ζούγκλα οργάνων και επιτροπών. Γι' αυτόν τον λόγο είμαι διστακτική απέναντι στην προταθείσα σύσταση οικείων εμπορικών αποστολών. Τίθεται το ερώτημα μήπως τα ήδη υπάρχοντα όργανα μπορούν να αναλάβουν τη δραστηριότητα αυτή.
<P>
Δεύτερον, δεν μπορεί να είναι ο δημόσιος τομέας που επωμίζεται το μεγαλύτερο βάρος της χρηματοδότησης και τον κίνδυνο. Μόνο εάν οι οργανώσεις επωμισθούν ένα σημαντικό μέρος των εξόδων, θα υπάρξει μια σωστή εφαρμογή των προγραμμάτων χωρίς κατασπατάληση δημοσίων κονδυλίων. Γι' αυτό και δεν είναι δυνατόν να γίνει αποδεκτή η τροπολογία στην οποία αναφέρεται ότι η συγχρηματοδότηση της Κοινότητας πρέπει να ανέλθει οπωσδήποτε σε 60 % - αντί του μέγιστου ποσοστού 50 %. Συνολικά πάντως πιστεύω ότι τα μέτρα αυτά θα δημιουργήσουν για τους γεωργούς μας νέες δυνατότητες διάθεσης των προϊόντων τους. Για τον λόγο αυτό συμφωνώ με την πρόταση της Επιτροπής.

<SPEAKER ID=37 LANGUAGE="EN" NAME="Hardstaff">
Κύριε Πρόεδρε, θα ήθελα κατ' αρχάς να επισημάνω ότι πριν από 15 λεπτά εξακολουθούσαν να μην υπάρχουν τροπολογίες στην αγγλική γλώσσα σε δύο από τις εκθέσεις, παρά τις διαβεβαιώσεις σας στις 9.00 ότι θα παράσχονταν ορισμένες εντός ολίγου.
<P>
Περνώ τώρα στο πακέτο τιμών. Φοβάμαι πως δεν μπορώ να υποστηρίξω τις τροπολογίες του εισηγητή που ζητούν γενικευμένη αύξηση τιμών. Όντως πολλοί γεωργοί καταβάλλουν σήμερα μεγάλες προσπάθειες να ξεπεράσουν τις δυσκολίες, αλλά σε γενικές γραμμές οι πιο εύποροι γεωργοί, παρά τη μείωση των κερδών, απέχουν πολύ από το όριο της φτώχειας. Οι επιπλέον δαπάνες δεν δικαιολογούνται στο σύνολό τους και αυτές οι τροπολογίες αντίκεινται στη συνολική ώθηση των μεταρρυθμίσεων της ΚΓΠ που συμφωνήθηκαν στο Βερολίνο.
<P>
Θα ενδείκνυτο περισσότερο να ληφθούν προσωρινά ειδικά μέτρα παροχής βοήθειας σε συγκεκριμένους τομείς, ώστε να αντεπεξέλθουν στις βραχυπρόθεσμες δυσκολίες. Η έκθεση του κ. Fantuzzi σχετικά με τα μέτρα προώθησης των προϊόντων της ΕΕ στις αγορές τρίτων χωρών αντανακλά παρόμοιες μεθόδους εντός της ΕΕ και αποτελεί πρόταση που θα μπορούσε να βοηθήσει.
<P>
Θέλω να χαιρετίσω τις προτάσεις για τα οπωροκηπευτικά, και ειδικά το μέτρο να επιτραπεί η άμεση πώληση στους καταναλωτές έως και 20 % των παραγόμενων προϊόντων εντός των γεωργικών εκμεταλλεύσεων ή μέσω αγορών των γεωργών. Ιδιαίτερα στο Ηνωμένο Βασίλειο οι μεγάλες αλυσίδες σουπερμάρκετ αποκτούν όλο και μεγαλύτερο έλεγχο επί των παραγωγών, επιμένοντας λόγω ημιμονοπωλιακής θέσης να συμμορφώνονται οι προμηθευτές τους επακριβώς προς τις απαιτήσεις τους, γεγονός που δημιούργησε αντίδραση. Είδαμε την ανάπτυξη των αγορών των γεωργών και τη ζήτηση εκ μέρους των καταναλωτών οπωροκηπευτικών λιγότερο τυποποιημένων ως προς το μέγεθος. Οι τελευταίοι αναζητούν μάλλον γευστικά και φρέσκα προϊόντα σε τιμές συμφέρουσες τόσο για τον παραγωγό, όσο και για τον καταναλωτή. Καλωσορίζω συνεπώς ιδιαιτέρως την πρόταση αυτή.

<SPEAKER ID=38 LANGUAGE="DE" NAME="Funk">
Κύριε Πρόεδρε, κύριε Επίτροπε, αγαπητοί συνάδελφοι, μετά από την αγροτική μεταρρύθμιση 1992/94, στο πλαίσιο της οποίας η γεωργική πολιτική προσανατολίστηκε σε ένα σύστημα ενίσχυσης των τιμών, οι συζητήσεις για τη γεωργία έχασαν μεγάλο μέρος της αίγλης τους. Γι' αυτό και θέλω να στρέψω το βλέμμα προς τα εμπρός. Στην εξαίρετη έκθεση του συναδέλφου Jovι Peres γίνεται μεταξύ άλλων λόγος για ελεγχόμενη ολοκληρωμένη καλλιέργεια. Στο σημείο αυτό επισημαίνω σαφέστατα στην Επιτροπή ότι η μορφή αυτή γεωργικής παραγωγής είναι πολύ καλή και άξια προώθησης, γιατί λαμβάνει υπόψη το περιβάλλον και τις επιθυμίες των καταναλωτών, αλλά έχει διαφορετικές επιπτώσεις και εφαρμόζεται με διαφορετικό τρόπο στο κάθε κράτος μέλος. Η ολοκληρωμένη καλλιέργεια δεν σημαίνει το ίδιο πράγμα για όλα τα κράτη μέλη, γι' αυτό και πρέπει να επιτευχθεί η υιοθέτηση ενιαίων οδηγιών για την ολοκληρωμένη, ελεγχόμενη καλλιέργεια των οπωροκηπευτικών.
<P>
Θέλω τώρα να στραφώ στο πρόγραμμα ανάπτυξης της υπαίθρου ως δεύτερο πυλώνα της νέας γεωργικής πολιτικής και να πω ότι το πρόγραμμα διακρίνεται από μια ποικιλία μέτρων τόσο για τους αγρότες, όσο και για την ύπαιθρο. Επιθυμώ όμως να απευθύνω μία ερώτηση στον Επίτροπο. Ο κίνδυνος εδώ είναι η συγχρηματοδότηση. Πώς μπορούμε να εξασφαλίσουμε ότι τα προγράμματα αυτά, τα οποία είναι όντως καλά για την ύπαιθρο, θα φθάσουν και στον πληθυσμό, σε περίπτωση που οι κυβερνήσεις διστάζουν να προχωρήσουν στη συγχρηματοδότηση; Για παράδειγμα, η πρόωρη συνταξιοδότηση γεωργών, η πριμοδότηση εγκατάστασης για νέους γεωργούς και ο εκσυγχρονισμός των γεωργικών εκμεταλλεύσεων με στόχο τη μείωση του κόστους παραγωγής αποτελούν ιδιαιτέρως σημαντικά μέτρα, και θέλω να χαιρετίσω το γεγονός ότι παρουσιάζονται εδώ σε έναν ξεχωριστό πυλώνα, τον πυλώνα που αφορά την ανάπτυξη της υπαίθρου. Ο κίνδυνος όμως παραμένει: αν η συγχρηματοδότηση δεν εξασφαλισθεί από τα κράτη μέλη, πώς θα μπορέσει ο πληθυσμός που κατοικεί σε τέτοιες περιοχές να επωφεληθεί από τα προγράμματα αυτά, τα οποία είναι αναμφίβολα καλά, αλλά δεν μπορούν να υλοποιηθούν χωρίς απαιτήσεις από τα κράτη μέλη;
<P>
Και η τελευταία μου ερώτηση προς εσάς είναι κατά πόσο μπορούν στη Γερμανία να παρουσιαστούν ως εταίροι της Συνθήκης και τα ομοσπονδιακά κρατίδια, έτσι ώστε να μπορέσουν τουλάχιστον να υλοποιηθούν τα προγράμματα στις χώρες εκείνες που είναι πρόθυμες να αναλάβουν την συγχρηματοδότηση.

<SPEAKER ID=39 NAME="Πρόεδρος">
Η συζήτηση διακόπτεται στο σημείο αυτό και θα συνεχιστεί το απόγευμα.
<P>
Ακολουθεί η δήλωση του υποψηφίου Προέδρου της Επιτροπής, κ. Romano Prodi.

<CHAPTER ID=3>
Δήλωση του κ. Prodi, υποψηφίου προέδρου της Ευρωπαϊκής Επιτροπής
<SPEAKER ID=40 NAME="Πρόεδρος">
Η ημερήσια διάταξη προβλέπει τη δήλωση του κυρίου Prodi, υποψηφίου Προέδρου της Ευρωπαϊκής Επιτροπής, και ακολούθως συζήτηση μεταξύ των πολιτικών ομάδων, χωρίς τελικό ψήφισμα.
<P>
Δίνω επομένως τον λόγο στον υποψήφιο Πρόεδρο της Ευρωπαϊκής Επιτροπής, κύριο Prodi, και τον καλωσορίζω επίσης στην αίθουσα.
<P>
Κύριε Prodi, έχετε τον λόγο.
<P>
Ζωηρά χειροκροτήματα

<SPEAKER ID=41 NAME="Prodi">
Κύριε Πρόεδρε, αξιότιμοι βουλευτές, όταν προσωπικά αποφάσισα να επιταχύνω την πορεία της ιταλικής πολιτικής, ώστε η Ιταλία να συμμετάσχει αμέσως από την αρχή στην οικοδόμηση της ευρωπαϊκής νομισματικής ένωσης, αισθανόμουν την ιστορική ευθύνη της συμβολής της χώρας μου κατά τις προηγούμενες δεκαετίες στο ευρωπαϊκό σχέδιο. Αλλά ακόμα περισσότερο αισθανόμουν ότι μόνο μια σταθερή σχέση με την Ευρώπη μπορεί να εγγυηθεί σε κάθε χώρα και σε κάθε πολίτη ξεχωριστά ένα μέλλον με ειρήνη και πρόοδο στον κόσμο της παγκοσμιοποίησης. Για τον λόγο αυτό πόνταρα σε αυτόν το στόχο όλο το πολιτικό κεφάλαιο που είχα συγκεντρώσει έως τότε. Σήμερα είμαι ευτυχής που βρίσκομαι εδώ ενώπιόν σας, όχι μόνο για να σας εγγυηθώ ότι σκοπεύω να επιδείξω την ίδια αποφασιστικότητα σε αυτή τη νέα φάση του ευρωπαικού σχεδίου, αλλά και για να σας εγγυηθώ τόσο την προσωπική μου δέσμευση, όσο και τη δέσμευση της μελλοντικής Επιτροπής, να ωθήσουμε την Ευρώπη προς μια μεγάλη εποχή μεταρρυθμίσεων και αλλαγής, μια μεγάλη εποχή μεταρρυθμίσεων και αλλαγής, επαναλαμβάνω.
<P>
Χειροκροτήματα
<P>
Τα ευρωπαϊκά θεσμικά όργανα - όλα τα θεσμικά όργανα - πρέπει να ανανεωθούν και να μεταρρυθμιστούν, τόσο πρός τα έξω, ως προς τις πολιτικές τους, όσο και εσωτερικά ως προς τις μορφές και τις μεθόδους οργάνωσής τους. Είναι μια εποχή μεταρρυθμίσεων η οποία, όπως είπα, πρέπει να αγγίξει όλα τα ευρωπαϊκά θεσμικά όργανα, και πρώτα από όλα την Επιτροπή, αλλά και το Συμβούλιο και το ίδιο το Κοινοβούλιο. Εμείς δεν βρισκόμαστε εδώ για να διατηρήσουμε, βρισκόμαστε εδώ για να μεταρρυθμίσουμε. Το σημερινό στοίχημα, με το οποίο διακυβεύεται ολόκληρη η κληρονομιά αξιοπιστίας του ευρωπαϊκού εγχειρήματος, είναι να εμποδίσουμε τις πρόσφατες οικονομικές και πολιτικές διαφορές να αποτελέσουν σημείο αναχαίτισης της ευρωπαϊκής διαδικασίας ολοκλήρωσης. Δεν φοβόμαστε μόνο τις καθυστερήσεις αυτές καθαυτές κατά την πραγματοποίηση του σχεδίου μας. Φοβόμαστε κυρίως μήπως χάσουμε την ευκαιρία να προσφέρουμε την αναγκαία συμβολή μας στην επίλυση των συγκρούσεων που είναι σήμερα πολύ σοβαρές στις γειτονικές χώρες. Για τον λόγο αυτό είναι λογικό να αναρωτιέμαι, ακόμα και σε αυτή την τόσο προκαταρκτική φάση της σχέσης μου με την Ευρωπαϊκή Ένωση και κατά τη διάρκεια αυτής της πρώτης συνάντησής μου με την Ολομέλεια του Κοινοβουλίου, ποιά είναι η δική μου άποψη όσον αφορά το ευρωπαϊκό σχέδιο.
<P>
Στον οικονομικό τομέα η ενιαία αγορά των αγαθών και των συντελεστών παραγωγής υπήρξε το θέμα της δεκαετίας του «80, ενώ κατά τη δεκαετία του «90 μας απασχόλησε το ενιαίο νόμισμα. Τώρα πρέπει να αντιμετωπίσουμε το δύσκολο καθήκον της πορείας μας προς μια ενιαία οικονομία και μια ενιαία πολιτική. Ακόμα και στα πλαίσια της ποικιλομορφίας που χαρακτηρίζει τα πρότυπα κοινωνικής οργάνωσης των χωρών μας, αυτές φρόντισαν, ωστόσο, να δημιουργήσουν δίκαιες και αλληλέγγυες βάσεις συμβίωσης. Αυτή η παράδοση πρέπει να προστατευθεί, αλλά και να μεταρρυθμιστεί, ώστε να καταστεί συμβατή με τις νέες διεθνείς συνθήκες. Αυτό θυμίζει έντονα τη μεταρρύθμιση του προτύπου κοινωνικής πρόνοιας που οι χώρες της Δυτικής Ευρώπης έχουν έως τώρα οικοδομήσει δημιουργώντας ένα υψηλό επίπεδο κοινωνικής συνοχής. Κατά τη διάρκεια αυτών των μεταρρυθμίσεων τα επιμέρους κράτη μέλη θα είναι οι κύριοι πρωταγωνιστές, αλλά το Κοινοβούλιο και η Επιτροπή θα πρέπει να αναλάβουν ρόλο προώθησης και συντονισμού, ώστε οι εθνικές μεταρρυθμίσεις να οδηγήσουν σε μια αποτελεσματικότερη οργάνωση της αγοράς εργασίας, που να ευνοεί την κοινωνική κινητικότητα και την κινητικότητα μεταξύ των μεγάλων περιοχών της ευρωπαϊκής υπαίθρου. Παρότι ο ανταγωνισμός δεν είναι ο μοναδικός στόχος της νέας Ευρώπης, αντιλαμβάνομαι εντούτοις ότι ένα υψηλό επίπεδο ανταγωνισμού αποτελεί μέσο αναγκαίο για τη μείωση των υπερβολικά μεγάλων ελλείψεων αποτελεσματικότητας.
<P>
Η απαίτηση να δράσουμε προς αυτή την κατεύθυνση προέρχεται από το γεγονός ότι η Ευρώπη θα είναι η μεγαλύτερη περιοχή στον κόσμο που θα αντιμετωπίσει πρώτη από όλες τα προβλήματα γήρανσης του πληθυσμού. Η γήρανση δεν έχει επιπτώσεις μόνο στις κοινωνικές πολιτικές, αλλά απαιτεί και μια απάντηση όσον αφορά την παραγωγικότητα ολόκληρου του οικονομικού συστήματος, ώστε να τηρηθεί με τις μικρότερες κοινωνικές συγκρούσεις η δύσκολη συμφωνία που έχει επιτευχθεί ανάμεσα στις διάφορες γενιές. Η σύσταση μιας ευρείας και αποτελεσματικής ευρωπαϊκής αγοράς των επιχειρηματικών συμμετοχών, υψηλού κινδύνου αποτελεί απαραίτητη προϋπόθεση για την υλοποίηση στόχων υψηλού επιπέδου παραγωγικότητας. Αυτή η αγορά είναι και το μέσο για την προώθηση του επαναπροσδιορισμού των παραγωγών μας σε προϊόντα με υψηλότερο επίπεδο ανάπτυξης και καινοτομίας. Μια πιο άμεση δράση των κυβερνήσεων και της Επιτροπής θα πρέπει να ενισχύσει τις χρηματοδοτήσεις για την έρευνα και την ανάπτυξη, κυρίως στους τομείς των νέων ηλεκτρονικών τεχνολογιών, των τεχνολογιών της πληροφορικής και της επικοινωνίας, αλλά και στη χημεία, τη φαρμακευτική, τις βιοτεχνολογίες και γενικότερα τις βιοεπιστήμες.
<P>
Σε όλο το μέτωπο των βιομηχανιών υψηλής τεχνολογίας και πολύ εντατικής έρευνας, πέραν του ότι αυτές στηρίζονται στη γνώση, διακυβεύεται και το μέλλον της ηπείρου μας, όχι μόνο της βιομηχανίας και της οικονομίας της, αλλά και της ευρωπαϊκής κοινωνίας στο σύνολό της. Ας σκεφτούμε ένα απλό γεγονός, ας σκεφτούμε το Ίντερνετ: με το δίκτυο αυτό η ίδια η οργάνωση της παραγωγής μπορεί να αλλάξει. Ας σκεφτούμε τη μείωση των αποθεμάτων, την απώλεια της υλικής υπόστασης των προϊόντων. Για τον λόγο αυτό πρέπει να αναπτυχθεί η δυνατότητα άμεσης πρόσβασης των πολιτών στις πληροφορίες. Εξακολουθεί να είναι μεγάλη η απόσταση που πρέπει να διανύσουμε ώστε να καλύψουμε τη διαφορά με τις Ηνωμένες Πολιτείες, και θα επικεντρώσουμε μεγάλο μέρος του έργου μας στη μείωση αυτής της διαφοράς. Προσωπικά έχω ένα σχέδιο που θα ήθελα να μετατραπεί σε δέσμευση για την Επιτροπή, για το Κοινοβούλιο και για τις κυβερνήσεις της Ευρώπης: το σχέδιο μου είναι σε πέντε χρόνια οι νέοι Ευρωπαίοι που θα ολοκληρώνουν τον κύκλο της δευτεροβάθμιας εκπαίδευσής τους να βρίσκονται σε παγκόσμιο επίπεδο μεταξύ των καλύτερων από τους συνομιλήκους τους όσον αφορά τη χρήση των τεχνολογιών της κοινωνίας των πληροφοριών.
<P>
Η Ευρώπη έχει μια μεγάλη πολιτιστική παράδοση και μια μεγάλη κληρονομιά επιστημονικής γνώσης που βρίσκεται συγκεντρωμένη στα πανεπιστήμια και στα ερευνητικά της κέντρα. Η Ευρώπη υστερεί ως προς την ικανότητα να μετατρέπει αυτή την παράδοση, αυτή τη γνώση σε ευκαιρίες ανάπτυξης, βελτιώνοντας πρώτα τη σύνδεση ανάμεσα στον επιστημονικό κόσμο και στον κόσμο της παραγωγής.
<P>
Από την άποψη της μακροοικονομικής πολιτικής η εγκατάλειψη της νομισματικής κυριαρχίας αύξησε τη σπουδαιότητα των φορολογικών πολιτικών. Οι πολιτικές αυτές χρειάζονται μεγαλύτερο συντονισμό, ώστε αφενός να διαδραματίσουν έναν αποτελεσματικό ρόλο σταθεροποίησης απέναντι σε γεγονότα ή καταστάσεις που παρατηρούνται στις διάφορες χώρες - τα επικίνδυνα ασύμμετρα σοκ που θα μπορούσαν να παρατηρηθούν και στην Ευρώπη - και αφετέρου, σε μια πιο μακροπρόθεσμη οπτική, να επιτύχουν μια πραγματική εναρμόνιση των εθνικών οικονομικών συστημάτων. Ο συντονισμός των οικονομικών πολιτικών καθίσταται επίσης αναγκαίος εξαιτίας των αποκλίσεων που ενδεχομένως να δημιουργηθούν στις τοπικές οικονομίες.
<P>
Οι διεθνείς κρίσεις, που προέρχονται από την Ασία, τη Ρωσία και τη Βραζιλία, εμπόδισαν την ευρωπαϊκή νομισματική ένωση να εκδηλώσει όλες εκείνες τις δυνατότητες ανάπτυξης που είχαν δημιουργηθεί από την προοπτική της ενιαίας αγοράς κατά το δεύτερο μισό της δεκαετίας του «80 και είχαν προετοιμαστεί από την εισαγωγή του ενιαίου νομίσματος για το τέλος του τρέχοντος αιώνα. Επιχειρήσεις και οικογένειες φαίνεται να έχουν χάσει την εμπιστοσύνη τους στο μέλλον και τα γεγονότα του πολέμου στην Γιουγκοσλαβία δυστυχώς επιτείνουν αυτό το φαινόμενο. Αυτή η διάγνωση, την οποία αποδέχονται πλέον όλοι οι οργανισμοί, οδήγησε την Ευρωπαϊκή Κεντρική Τράπεζα να αναλάβει με μεγάλη υπευθυνότητα το καθήκον που της αναλογεί στα πλαίσια της διαχείρισης των νομισματικών πολιτικών. Τώρα εναπόκειται στις αρμόδιες επί του προϋπολογισμού εθνικές αρχές να συντονιστούν, ώστε στα πλαίσια της Συνθήκης του Μάαστριχτ και του Συμφώνου Σταθερότητας και Ανάπτυξης να γίνει ό, τι είναι δυνατόν για τη στήριξη της ανάπτυξης των ευρωπαϊκών οικονομιών. Η Επιτροπή είναι αυτή που θα πρέπει να εργαστεί, ώστε να τεθούν σε εφαρμογή το συντομότερο δυνατόν οι συμφωνίες που επιτεύχθηκαν στο Βερολίνο σχετικά με την Ατζέντα 2000 και να ξεκινήσει, εντός των ορίων του προϋπολογισμού, σημαντικά ευρωπαϊκά έργα που όχι μόνο θα στηρίζουν την ευρωπαϊκή εσωτερική ζήτηση, αλλά και θα καθιστούν ορατή τη δράση της Ένωσης στους πολίτες. Κατά συνέπεια, η Επιτροπή θα πρέπει επίσης να εργαστεί, για να εξαλείψει τις αιτίες έντασης κατά τις διεθνείς συναλλαγές μεταξύ Ευρώπης και Ηνωμένων Πολιτειών και να ξαναδώσει κατ' αυτόν τον τρόπο σιγουριά στους παραγωγούς μας. Η ανάπτυξη είναι η απαραίτητη προϋπόθεση, ούτως ώστε η ευρωπαϊκή οικονομική πολιτική να συμβάλει στη μείωση της ανεργίας. Δεν μπορεί όμως να εγγυηθεί κανείς ότι η ανάπτυξη και μόνο είναι αρκετή. Πρέπει συνεπώς η Επιτροπή να αποτελέσει τη βασική κινητήρια δύναμη μιας εσπευσμένης δράσης αναθεώρησης των κανόνων της αγοράς εργασίας και των αγορών των διαφόρων επαγγελμάτων, ώστε να μειώσει τα εμπόδια που υπάρχουν κατά την είσοδο στις αγορές αυτές και να αυξήσει τις δυνατότητες εξατομίκευσης των εργασιακών δραστηριοτήτων: και όλα αυτά με στόχο τη δημιουργία μιας απασχόλησης που θα αναπροσαρμόζεται αποτελεσματικά στην οικονομική ανάπτυξη.
<P>
Αυτή η επείγουσα ανάγκη μπορεί να αντιμετωπιστεί με επιτυχία από τη νέα οικονομική και νομισματική σταθερότητα που δημιουργήθηκε με τη διαδικασία εισαγωγής του ενιαίου νομίσματος. Προς αυτή την κατεύθυνση πρέπει να είμαστε ακόμα πιο αποφασιστικοί, γιατί η υψηλή ανεργία είναι ο κυριότερος παράγοντας της αγωνίας που φαίνεται να καταλαμβάνει όλο και περισσότερο τους Ευρωπαίους πολίτες. Η δημογραφική πτώση, η μαζική μετανάστευση, οι αμφιβολίες σχετικά με τη δυνατότητα να διατηρηθεί ανέπαφο το ευρωπαϊκό πρότυπο κοινωνικής προστασίας αποτελούν τους άλλους μεγάλους φόβους που σκιάζουν το μέλλον της Ευρώπης. Εάν δεν την διαχειριστούμε σωστά και σε ευρωπαϊκό επίπεδο, η σχέση ανάμεσα στις διάφορες γενιές και τις διάφορες κατηγορίες πολιτών προοδευτικά θα διαρραγεί. Για την επίτευξη αυτών των στόχων χρειάζεται να δημιουργήσουμε μια νέα φάση εντονότερης οικονομικής ανάπτυξης. Αυτό όμως θα επιτευχθεί μόνο εάν καταφέρουμε να καταστήσουμε πιο διακριτική την παρουσία των δημόσιων διοικήσεων και να εισαγάγουμε τις μικροοικονομικές εκείνες μεταρρυθμίσεις που ανέφερα προ ολίγου.
<P>
Σε πολιτικό επίπεδο είναι η πρώτη φορά που η Ένωση διαθέτει τόσο μεγάλες δυνατότητες στον διεθνή χώρο. Από τη διεύρυνση της Ένωσης έως την παγκόσμια παγίωση των αρχών της ελευθερίας και της δημοκρατίας, η επιθυμία για την Ευρώπη και την παρουσία της είναι ένα αίσθημα που έχουμε την ηθική και πολιτική υποχρέωση να ερμηνεύσουμε. Η Ευρώπη μπορεί για τον λόγο αυτό να προταθεί ως πρότυπο ανάπτυξης και κοινωνικής συνοχής στο εσωτερικό της, καθώς και αυξανόμενης παρουσίας στη διεθνή σκηνή. Θα πρέπει συνεπώς να εργαστούμε με στόχο την πρακτική υλοποίηση της διαδικασίας διεύρυνσης, για την οποία θα πρέπει πολύ σύντομα να καθορίσουμε τις προθεσμίες και ένα συγκεκριμένο χρονοδιάγραμμα. Μετά από τον πόλεμο στα Βαλκάνια η υλοποίηση της διεύρυνσης καθίσταται πρωταρχικό πολιτικό καθήκον λόγω του μηνύματος που μπορεί να δώσει στους λαούς αυτούς, προετοιμάζοντάς τους για μια πιο στενή σχέση με την Ευρώπη.
<P>
Η νέα Επιτροπή, στο πλαίσιο των συγκεκριμένων ευθυνών που φέρει επί του θέματος, θα πρέπει να εργαστεί για μια ταχεία υλοποίηση της διαδικασίας. Η αυξανόμενη παγκόσμια ευθύνη της Ευρωπαϊκής Ένωσης οφείλεται πράγματι στη δύναμη που έχει πλέον αποκτήσει, στην παράδοση προάσπισης της ειρήνης και των ανθρωπίνων δικαιωμάτων και στο ενδιαφέρον της για την ύπαρξη διεθνούς σταθερότητας όπου θα πραγματοποιεί τις εμπορικές της επιδιώξεις και θα επιβεβαιώνει την πολιτική της παρουσία. Για τον σκοπό αυτό η Ευρωπαϊκή Ένωση πρέπει, βάσει των αρχών του Μάαστριχτ και του Αμστερνταμ, να μπορέσει να αποκτήσει εν καιρώ μια δική της αμυντική ικανότητα, εξορθολογίζοντας όμως από τώρα τη χρήση των βιομηχανικών πόρων και των στρατιωτικών υποδομών. Σταθεροποιώντας τη σχέση ανάμεσα στην οικονομική ευημερία και τις εμπορικές ανταλλαγές αφενός και την πολιτική σταθερότητα αφετέρου, η Ευρωπαϊκή Ένωση πρέπει να συνεχίσει προς την κατεύθυνση της πολυεθνικής απελευθέρωσης στο πλαίσιο του Παγκόσμιου Οργανισμού Εμπορίου. Εμείς θέλουμε να εμποδίσουμε κάθε απόπειρα προστατευτισμού, για να προσφέρουμε στις αναπτυσσόμενες περιφέρειες μια πρόσβαση στις αγορές, η οποία αποτελεί τη μεγαλύτερη δυνατή συμβολή στην ανάπτυξή τους.
<P>
Τέλος, η Ευρώπη πρέπει να συνεχίσει την πολιτική της εταιρικής σχέσης και της συνεργασίας με τις χώρες της πρώην Σοβιετικής Ένωσης και των Βαλκανίων, και κυρίως τις μεσογειακές χώρες, ώστε να δημιουργήσει μια μεγάλη ζώνη σταθερότητας και ελεύθερης αγοράς στην οποία η Ευρωπαϊκή Ένωση θα μπορεί να ευημερεί και να επενδύει. Η Μεσόγειος πρέπει να αποτελεί για όλους εμάς - και όχι μόνο για εμένα που είμαι πραγματικά μεσογειακός, αλλά για όλους εμάς και πέραν του ευρωπαϊκού Νότου - το άλλο πρόσωπο της Ευρώπης, και αυτό όχι βέβαια για να εξισορροπίσουμε τη διεύρυνση, αλλά για να επιτρέψουμε την οικοδόμηση ενός χώρου ειρήνης και ανάπτυξης στην πιο δύσκολη και την πλέον επικίνδυνη περιοχή μας εντός των ευρωπαϊκών ορίων, και μάλιστα - επιτρέψτε μου να πω - την πιο δύσκολη και επικίνδυνη περιοχή του κόσμου. Η σχέση μας με τον ισλαμικό κόσμο θα είναι πράγματι αποφασιστικής σημασίας για τη μελλοντική μας ζωή. Είναι μια επιλογή που απαιτεί ευφυία, ικανότητα πολιτικής πρότασης και μια μεγάλη εμπιστοσύνη στις δυνάμεις μας και στις προοπτικές μιας ειρηνικής συνύπαρξης μεταξύ των λαών. Δεν πιστεύουμε ότι αυτή η σχέση μπορεί να εδραιωθεί μεμονωμένα από μία και μόνη χώρα, και καμία ευρωπαϊκή χώρα δεν μπορεί να επιτύχει κάτι τέτοιο: ή θα είναι μια σχέση σε ευρωπαϊκό επίπεδο ή θα είναι ανίκανη να δημιουργήσει ελπίδα και αλλαγές.
<P>
Η Ένωση έχει αναπτυχθεί πάρα πολύ και θα πρέπει να αναπτυχθεί ακόμα περισσότερο. Η νέα αποστολή που ανέλαβε απαιτεί πιο ισχυρά και πιο συνεκτικά θεσμικά όργανα καθώς και έναν πιο στενό διάλογο και μια ισχυρότερη δημοκρατική διαδικασία. Στην ιστορία της Ένωσης και στη θεσμική της φιλοσοφία και τα τρία βασικά θεσμικά όργανα πρέπει να επιτύχουν μια ισχυρή εναρμόνιση με διαρκή ενίσχυση του κατευθυντήριου και καθοδηγητικού ρόλου του Κοινοβουλίου και του Συμβουλίου και διαρκή αύξηση της ικανότητας της Επιτροπής να ηγείται της ανάπτυξης της Ένωσης. Έναν εξίσου κυρίαρχο ρόλο πρέπει να έχουν οι επιμέρους εθνικές κυβερνήσεις και, στο πλαίσιο αυτών, τα θεσμικά όργανα, οι οργανισμοί που αντιπροσωπεύουν τους τοπικούς φορείς, τους οποίους έως τώρα παραμελήσαμε πάρα πολύ κατά την οικοδόμηση αυτής της Ευρώπης. Είναι δύσκολο να μιλάμε για επικουρικότητα, εάν εξακολουθούμε να μην αναφερόμαστε στους φορείς που την ερμηνεύουν με πιο συγκεκριμένο τρόπο. Η ενωμένη Ευρώπη θα είναι ισχυρή, μόνο εάν είναι ισχυρή η αυτονομία των στοιχείων που την συνθέτουν. Για τον σκοπό αυτό η Επιτροπή έχει να αντιμετωπίσει ένα διπλό καθήκον: το πρώτο είναι να συμβάλει στον σχεδιασμό του μέλλοντος και το δεύτερο να εγγυηθεί ότι η Ένωση στο σύνολό της θα έχει αποτελεσματικούς διοικητικούς μηχανισμούς. Είχα ήδη την ευκαιρία να δηλώσω ότι η Επιτροπή πρέπει να αποτελεί τον θεματοφύλακα των Συνθηκών, αλλά μόνο μέσω της επωφελούς, έντιμης και διαφανούς σχέσης μεταξύ της ίδιας της Επιτροπής, του Κοινοβουλίου και του Συμβουλίου μπορούμε να οδηγήσουμε στην ανάπτυξη μιας Ευρώπης που θα βρίσκεται όλο και πιο κοντά στους πολίτες.
<P>
Οι τόσο φιλόδοξοι στόχοι που αναφέραμε για την Ευρώπη του μέλλοντος δεν μπορούν να επιδιωχθούν μακροπρόθεσμα με τα σημερινά κοινοτικά θεσμικά όργανα, τα σημερινά θεσμικά όργανα που η Συνθήκη του Αμστερνταμ μόλις που άρχισε να μεταρρυθμίζει. Εξάλλου, η ίδια η διεύρυνση επιβάλλει αυτή την ανάγκη, από τη στιγμή που θεσμικά όργανα που προορίζονταν για έξι μέλη και που ήδη σήμερα αποδεικνύονται ανεπαρκή σίγουρα δεν είναι σε θέση να ασκήσουν τη διακυβέρνηση μίας Ένωσης αποτελούμενης από είκοσι ή εικοσιπέντε χώρες. Για τον σκοπό αυτό χρειάζεται να μεταρρυθμίσουμε σε βάθος την Επιτροπή, να αναδιοργανώσουμε τα χαρτοφυλάκια σε σχέση με τις νέες μεγάλες πολιτικές προτεραιότητες και την εξέλιξη των καθηκόντων της. Ωστόσο, η δημοκρατική νομιμοποίηση όλο και πιο σημαντικών ευρωπαϊκών θεσμικών οργάνων και η αποτελεσματικότητα των πολιτικών της Ένωσης επιβάλλουν ένα πιο φιλόδοξο σχέδιο, που θα στηρίζεται στην ενίσχυση των εξουσιών συναπόφασης του Κοινοβουλίου, στη συχνότερη λήψη αποφάσεων με πλειοψηφία στα πλαίσια του Συμβουλίου και στην πραγματική εφαρμογή της Συνθήκης του Αμστερνταμ όσον αφορά τον ρόλο του Προέδρου της Επιτροπής κατά την επιλογή των Επιτρόπων και την κατανομή των εξουσιών που τους ανατίθενται.
<P>
Έχω επίσης πλήρη συνείδηση των υψηλών προσδοκιών του Ευρωπαϊκού Κοινοβουλίου, αλλά και των κυβερνήσεων των κρατών μελών και γενικότερα όλης της ευρωπαϊκής κοινής γνώμης, σχετικά με τις μεταρρυθμίσεις που θα πρέπει να πραγματοποιήσουμε στην εσωτερική λειτουργία της Επιτροπής. Αυτές οι μεταρρυθμίσεις, που θα αποτελέσουν ένα από τα θεμέλια του προγράμματος της νέας Επιτροπής, θα απαιτήσουν την εφαρμογή τουλάχιστον τριών αρχών, της μεγαλύτερης αποτελεσματικότητας, της απόλυτης διαφάνειας και της πλήρους ανάληψης ευθυνών, αυτό που κοινώς ορίζεται ως accountability . Αμέσως από τώρα μπορώ να διαβεβαιώσω το Κοινοβούλιο ότι από την πλευρά μας δεν θα επιδειχθεί καμία επιείκεια στις περιπτώσεις διαφθοράς, ότι θα υπάρξει όλο και μεγαλύτερη διαφάνεια στην εργασία μας, για την οποία θα δίνουμε αναφορά χωρίς δισταγμούς, και ότι θα αναλάβουμε εις το ακέραιο την ευθύνη των καθηκόντων μας, τόσο σε συλλογικό επίπεδο, όσο και μεμονωμένα σε επίπεδο Επιτρόπων.
<P>
Χειροκροτήματα
<P>
Οι σχέσεις μεταξύ των κρατών μελών και της Ευρωπαϊκής Ένωσης στο σύνολό της έχουν αναπτυχθεί εξαιρετικά, τόσο ποσοτικά, όσο και ποιοτικά, σε σημείο που τα συμφέροντα των μεμονωμένων χωρών να εξαρτώνται σε σημαντικό βαθμό από την καλή λειτουργία των υπερεθνικών ευρωπαϊκών θεσμικών οργάνων. Αυτό είναι κάτι που δεν θα ξεχάσουμε, ενεργώντας πρώτα από όλα ως καλοί διαχειριστές των συλλογικών πόρων. Έχω ωστόσο επίγνωση ότι για το καθήκον που ετοιμάζομαι να αναλάβω δεν αρκεί να είναι κανείς καλός διαχειριστής. Πρόκειται για μια μείζονα πολιτική ευθύνη στην οποία σκοπεύω να αφιερωθώ, ξεκινώντας από την ιστορία της προσωπικής μου κατάρτισης έως και τον κυβερνητικό μου σχηματισμό, ο οποίος είναι απόλυτα συνδεδεμένος με τον ευρωπαϊκό ρεφορμισμό. Όσον αφορά αυτή τη δέσμευση, θέλω να διευκρινίσω σήμερα εδώ ένα ζήτημα που κατά τις προηγούμενες ημέρες τράβηξε την προσοχή πολλών από εσάς, αλλά και των μέσων ενημέρωσης: αναφέρομαι στο ζήτημα της πιθανής μου υποψηφιότητας στις επόμενες ευρωπαϊκές εκλογές. Σε αυτές τις εκλογές εγώ θα συμμετάσχω στηρίζοντας τις ιδέες για τις οποίες πάντοτε αγωνίστηκα καθώς και τις γυναίκες και τους άνδρες με τους οποίους εργάστηκα, αλλά αποφάσισα να μην είμαι μεταξύ των υποψηφίων.
<P>
Χειροκροτήματα
<P>
Τίποτα δεν εμποδίζει από νομική άποψη αυτή μου την υποψηφιότητα, που θα μπορούσε, και μπορεί, να αποτελεί ακόμα και ένα βήμα προς εκείνη την απόλυτα δημοκρατική Ευρώπη όπου και τα μέλη της ευρωπαϊκής κυβέρνησης θα υποβάλλονται στην κρίση της λαϊκής ψήφου. Εύχομαι να γίνει αυτό σύντομα και πιστεύω ότι ο αγώνας αρχών που διεξήγαγα θα χρησιμεύσει και για τον σκοπό αυτό. Διαπίστωσα όμως ότι στην παρούσα φάση της ευρωπαϊκής πολιτικής αυτή η υποψηφιότητα θα μπορούσε να αποτελέσει αφορμή διχασμού και όχι θετικό κίνητρο. Κι εγώ δεν βρίσκομαι εδώ για να διχάσω, αλλά για να ενώσω.
<P>
Χειροκροτήματα
<P>
Είχα πολλές φορές την ευκαιρία να υποστηρίξω ότι η αναζήτηση, κατά κάποιον τρόπο μιας ευρωπαϊκής ψυχής εμφανίζεται όλο και περισσότερο ως το κυριότερο πρόβλημα του μέλλοντος της ηπείρου μας. Είναι σίγουρα σημάδι αδυναμίας να μελετάμε την πιθανή μελλοντική πορεία των ευρωπαϊκών θεσμικών οργάνων - ενίσχυση του Κοινοβουλίου, άρση του δικαιώματος αρνησικυρίας σε εξαιρετικές περιπτώσεις, αναδιοργάνωση της Επιτροπής και των εξουσιών της - χωρίς να αντιμετωπίζουμε το πρόβλημα της σταδιακής οικοδόμησης ενός κοινού ευρωπαϊκού αισθήματος.
<P>
Στην Ευρώπη δεν υπάρχει ένας κυρίαρχος πολιτισμός και προσωπικά πιστεύω ότι αυτό το γεγονός αποτελεί πραγματικά τύχη: η Ευρώπη δεν θα είχε διαδραματίσει τον ίδιο ρόλο στην ιστορία, δεν θα ήταν αυτή που είναι, εάν κατά τη διάρκεια των αιώνων δεν είχαν ανθίσει και δεν εξακολουθούσαν και σήμερα να ανθούν οι μεμονωμένοι, διαφορετικοί και μεγάλοι εθνικοί πολιτισμοί. Δεν υπάρχουν όμως - και αυτό πιστεύω ότι δεν είναι και τόσο θετικό - φιλόσοφοι, διανοητές, δάσκαλοι της ζωής που να αποτελούν σήμερα σημείο αναφοράς σε ευρωπαϊκό επίπεδο. Κατά συνέπεια, υπάρχει κίνδυνος να συμβεί σε επίπεδο πολιτισμού και αξιών αυτό που συμβαίνει στις χρηματοοικονομικές αγορές: το ευρώ συνθέτει πολλές διαφορετικές δυνάμεις για να δημιουργήσει μια ενιαία αγορά, αλλά αυτή η ενωτική δράση υλοποιείται κατά τους πρώτους αυτούς μήνες κυρίως από τις αμερικανικές τράπεζες και τα αμερικανικά επενδυτικά κεφάλαια. Η δύναμη του αμερικανικού πολιτισμού, υπό την ευρεία έννοια, εκφράζεται συμβολικά από τα μέσα μαζικής ενημέρωσης και θεωρείται πράγματι από μερικούς ικανή να αποτελέσει το ενοποιητικό σημείο αναφοράς για την Ευρώπη στην αναζήτηση της ταυτότητάς της. Δεν υπάρχει τίποτα το σκανδαλώδες σε αυτή την υπόθεση, και για τον πρόσθετο λόγο ότι οι μελλοντικές παγκόσμιες ισορροπίες στηρίζονται σε μια όλο και στενότερη συνεργασία ανάμεσα στην Ευρώπη και τις Ηνωμένες Πολιτείες στους τομείς της πολιτικής, της οικονομίας και της άμυνας, κάτι που προϋποθέτει κάποια ομοιότητα όσον αφορά τις βασικές γραμμές των ερμηνευτικών προτύπων της κοινωνίας. Πιστεύω ωστόσο ότι η Ευρώπη διαθέτει μια μεγάλη ιστορική κληρονομιά από την οποία μπορεί να εμπνευστεί, μια κληρονομιά που εξακολουθεί να αποτελεί τον πιο μεγάλο πλούτο πολιτισμού και γνώσης που συγκεντρώθηκε ποτέ από την ανθρωπότητα. Δεν υπάρχουν δυστυχώς εμπειρίες ή συνταγές έτοιμες να ισχυροποιήσουν αυτόν τον στόχο. Δεν μας απομένει παρά να ξεφύγουμε από τη σημερινή αμηχανία, για να προσπαθήσουμε να ξεπεράσουμε τον κατακερματισμό της γνώσης και των πολιτισμών, για να νικήσουμε τη γλωσσική βαβέλ αναζητώντας μια κοινή γλώσσα, έναν όλο και πιο αναγκαίο διάλογο. Δεν μπορούμε να σταθούμε στο παρελθόν, δεν μας αρκούν οι συνταγές που κατασκευάστηκαν τον περασμένο αιώνα. Η Ευρώπη αποτελεί τη μεγάλη ευκαιρία για να επανεξετάσουμε αυτό το παρελθόν, για να το συγκρίνουμε με την εμπειρία των άλλων, για να απελευθερωθούμε οριστικά από κληρονομιές που, ενώ δημιουργήθηκαν για να μας ενώνουν, αντίθετα μας χώρισαν. Κανένας κυβερνήτης και κανένας λαός δεν είναι μόνος του σε θέση να εγκαταλείψει το παρελθόν και να χτίσει το μέλλον: μπορούν να το κάνουν όμως οι λαοί και οι κυβερνήσεις της Ευρώπης, εάν εργαστούν όλοι μαζί. Για τον λόγο αυτό η Ευρώπη είναι αναγκαία: μόνοι δεν είμαστε σε θέση να βρούμε τον καινούργιο δρόμο. Μόνοι μας δεν μπορούμε να αντιμετωπίσουμε ούτε τα πλέον στοιχειώδη προβλήματα του παρόντος, ξεκινώντας από το σοβαρότερο, τη σχέση δηλαδή με τους λαούς που βρίσκονται γύρω μας και οι οποίοι στηρίζονται σε εμάς για την οικοδόμηση του δικού τους πολιτικού και οικονομικού μέλλοντος: στις προσδοκίες των λαών αυτών δεν μπορεί να ανταποκριθεί μόνη της καμία χώρα, μπορεί να ανταποκριθεί μόνον η Ευρώπη.
<P>
Με τον ίδιο τρόπο που οι οικονομικοί στόχοι υφίστανται τον αντίκτυπο των διεθνών κρίσεων, έτσι και αυτό το ευρωπαϊκό πολιτικό σχέδιο μπορεί να τεθεί σε κίνδυνο λόγω των σοβαρών γεγονότων του πολέμου στη Γιουγκοσλαβία. Αυτό το σχέδιο χρειάζεται σήμερα να επισπευσθεί για να μπορέσει να επιβιώσει. Η τραγωδία του Κοσσυφοπεδίου καθιστά δραματικά σαφές ότι η Ευρωπαϊκή Ένωση καλείται να αναλάβει έναν όλο και πιο σημαντικό ρόλο για την εγγύηση της ασφάλειας και της δημοκρατίας στις περιοχές που έχουν αποφασιστική σημασία για το μέλλον μας. Αυτό το μέλλον πρέπει να το χτίσουμε εμείς, με την δύναμη των θεσμικών μας οργάνων, υλοποιώντας τις κοινές δομές άμυνας και εξωτερικής πολιτικής που οι Συνθήκες του Μάαστριχτ και του Αμστερνταμ υποσχέθηκαν στους Ευρωπαίους. Η Επιτροπή θα αναλάβει εξ ολοκλήρου την ευθύνη να υποδείξει στους πολίτες της Ένωσης τις απαραίτητες μεταρρυθμίσεις για την υλοποίηση αυτού του μέλλοντος. Αυτή η πρωτοβουλία μπορεί όμως να στεφθεί με επιτυχία, μόνο εάν το Κοινοβούλιο τη στηρίξει με σθένος και δύναμη.
<P>
Ζωηρά χειροκροτήματα

<SPEAKER ID=42 NAME="Πρόεδρος">
Ευχαριστώ πολύ, κύριε Prodi.
<P>
Τον λόγο έχει η κυρία Green.

<SPEAKER ID=43 LANGUAGE="EN" NAME="Green">
Κύριε Πρόεδρε, εξ ονόματος της πολιτικής μου ομάδας θέλω να καλωσορίσω σήμερα εδώ τον κ. Prodi. Η υποψηφιότητά του προτάθηκε από το Ευρωπαϊκό Συμβούλιο γρήγορα και αποφασιστικά μετά από την παραίτηση της σημερινής Επιτροπής, και η Ομάδα μου χαιρέτισε την ταχύτητα με την οποία ανταποκρίθηκε το Συμβούλιο. Στο Βερολίνο παροτρύναμε τους αρχηγούς κρατών και κυβερνήσεων να δράσουν γρήγορα, ούτως ώστε να τεθεί τέρμα στην αβεβαιότητα και τη σύγχυση που ακολούθησε την πρωτοφανή παραίτηση των σημερινών 20 Επιτρόπων. Χαιρετίσαμε το γεγονός ότι το Συμβούλιο κατανόησε σαφώς τον πολιτικό χαρακτήρα της στιγμής και την ευκαιρία που προσφέρει για τη δημιουργία μιας νέας σχέσης μεταξύ των θεσμικών οργάνων της Ευρωπαϊκής Ένωσης και των πολιτών της. Δεν θα μπορούσε να δράσει γρηγορότερα και πρέπει να υπογραμμιστεί η ασυνήθιστη ταχύτητα με την οποία ενήργησε.
<P>
Με τη δήλωση του κ. Prodi ενώπιόν μας σήμερα το πρωί ξεκινούμε τη διαδικασία για την επικύρωση της νέας Επιτροπής. Η Ομάδα μου επιθυμεί την κατά το δυνατόν συντομότερη ανάληψη καθηκόντων από τη νέα Ευρωπαϊκή Επιτροπή. Πρέπει να σημειωθεί ότι το χρονοδιάγραμμα που κατάρτισε το Ευρωπαϊκό Συμβούλιο δεν είναι εύκολο να τηρηθεί. Δεδομένης της διεξαγωγής των ευρωπαϊκών εκλογών τον Ιούνιο, της επικείμενης θέσης σε ισχύ της Συνθήκης του Αμστερνταμ και του γεγονότος ότι οι βουλευτικές εκλογές σε δύο από τα κράτη μέλη μας συμπίπτουν χρονικά με τις ευρωπαϊκές εκλογές, το χρονοδιάγραμμα μάς δημιουργεί σοβαρότατο πονοκέφαλο ως προς τα ζητήματα οργάνωσης και διοικητικής μέριμνας. Πρέπει ωστόσο να εξεύρουμε τρόπο επίλυσης των εν λόγω προβλημάτων.
<P>
Όλοι μας στο Ευρωπαϊκό Κοινοβούλιο επιθυμούμε να παύσει η σημερινή Επιτροπή να ασκεί τα καθήκοντά της το συντομότερο δυνατόν. Για να είμαστε δίκαιοι απέναντί τους, εξέφρασαν και οι ίδιοι την επιθυμία να αποχωρήσουν το συντομότερο δυνατόν. Παραμένουν μόνο ως υπηρεσιακή Επιτροπή, όπως υποχρεούνται βάσει της Συνθήκης. Πρόκειται για μια κατάσταση η οποία είναι δυσάρεστη γι' αυτούς και καθόλου ικανοποιητική για εμάς.
<P>
Προκειμένου να ανταποκριθούμε τώρα στον ρόλο μας ως προς τη νέα Επιτροπή, ενδεχομένως να πρέπει να φορτώσουμε πάρα πολύ την κοινοβουλευτική μας ατζέντα και το προσωπικό μας ημερολόγιο. Ας είναι.
<P>
Βάσει των πορισμάτων της Συνόδου Κορυφής του Βερολίνου ανατέθηκε στο παρόν Κοινοβούλιο να ασχοληθεί με την υποψηφιότητα του κ. Prodi και στο νέο Κοινοβούλιο να καταπιαστεί με την επικύρωση της νέας Επιτροπής στο σύνολό της. Επιμένουμε ωστόσο ότι ο διορισμός του επόμενου Προέδρου της Επιτροπής πρέπει να επικυρωθεί με αυστηρή σχολαστικότητα, σοβαρότητα και με τον δέοντα τρόπο από το παρόν Κοινοβούλιο. Καλωσορίζω θερμότατα το γεγονός ότι ο κ. Prodi συγκατατέθηκε να έρθει σήμερα εδώ και να ξεκινήσει την εν λόγω διαδικασία υπό το πνεύμα αυτό. Ο ρόλος του παρόντος Κοινοβουλίου στα πρόσφατα γεγονότα υπήρξε θεμελιώδους σημασίας. Είναι σημαντικό να δείξουμε τώρα την ωριμότητά μας και να βοηθήσουμε να περατωθεί η διαδικασία.
<P>
Η πολιτική μου ομάδα πιστεύει ότι τώρα, μαζί με το Συμβούλιο και μια Επιτροπή μεταρρύθμισης, μπορούμε να δημιουργήσουμε μια δομή και μια διαδικασία λήψης αποφάσεων που είναι καταλληλότερη και ακολουθεί σε μεγαλύτερο βαθμό τις σύγχρονες μεθόδους διακυβέρνησης. Πρώτο και κύριο, θέλουμε μια ισχυρή Επιτροπή. Η νέα Επιτροπή πρέπει να έχει σαφή προσανατολισμό, αποφασιστική και ανοιχτή πολιτική ηγεσία, πρέπει να ακολουθεί γνήσιες διαφανείς μεθόδους και να διατηρεί μια αληθινή εταιρική σχέση με το Ευρωπαϊκό Κοινοβούλιο και όχι να προσποιείται ότι σέβεται αυτές τις αξίες.
<P>
Κανένας από τους βουλευτές του Κοινοβουλίου δεν υποτιμά τα προβλήματα και τις προκλήσεις που συνεπάγεται η σύσταση αυτής της Ευρωπαϊκής Επιτροπής. Ωστόσο, εξ ονόματος της Ομάδας μου θέλω να καταστήσω σήμερα σαφές στον κ. Prodi ότι, εάν η επόμενη Επιτροπή καταβάλει ειλικρινή προσπάθεια αναμόρφωσης με το θάρρος και το σθένος που επέδειξε ο ίδιος σήμερα το πρωί, θα τύχει της υποστήριξης της Ομάδας μου.
<P>
Η Ομάδα μου δεν θα παίξει φτηνά πολιτικά παιχνίδια στο πλαίσιο της διαδικασίας αυτής. Δεν το πράξαμε τον Ιανουάριο και δεν θα το πράξουμε ούτε τώρα.
<P>
Ανάμικτες αντιδράσεις
<P>
Ορισμένοι βουλευτές του Σώματος καλωσόρισαν τον κ. Prodi στο Ευρωπαϊκό Κοινοβούλιο και ορισμένοι άλλοι φαίνονται αποφασισμένοι να παίξουν απλώς και μόνο εθνικά εκλογικά πολιτικά παιχνίδια στο θέμα αυτό, αγνοώντας τη σημασία της στιγμής για την Ευρώπη, τις ευρωπαϊκές πολιτικές και τους Ευρωπαίους.
<P>
Ανάμικτες αντιδράσεις
<P>
Όσοι ενδιαφέρονται να εξελιχθεί το Ευρωπαϊκό Κοινοβούλιο σε πραγματική δημοκρατική φωνή των Ευρωπαίων, θα εργασθούν από κοινού για να ενισχύσουν τον ρόλο και τα δικαιώματά του, κάτι το οποίο αναμένουν και για το οποίο επαγρυπνούν οι πολίτες μας. Η εμπειρία μου από την εκστρατεία των τελευταίων εβδομάδων στη Βρετανία δείχνει πως είναι η πρώτη φορά που οι άνθρωποι γνωρίζουν ότι το Ευρωπαϊκό Κοινοβούλιο αποτελεί υπολογίσιμη δύναμη - και όχι μόνο το θέμα διαφόρων αφηγήσεων για αγγουράκια και μπανάνες - και ένα όργανο που έφερε στο φως αντικειμενικά στοιχεία μέσω της έκθεσης της επιτροπής ανεξάρτητων εμπειρογνωμόνων και ενήργησε στη συνέχεια βάσει αυτών. Η πολιτική μου ομάδα αισθάνεται μεγάλη υπερηφάνεια για τον ρόλο μας κατά τους τελευταίους μήνες.
<P>
Ανάμικτες αντιδράσεις
<P>
Πιστεύουμε ότι ενεργήσαμε σύμφωνα με τις καλύτερες κοινοβουλευτικές παραδόσεις, επιδεικνύοντας υπευθυνότητα, ηγετική ικανότητα και ακεραιότητα.
<P>
Ανάμικτες αντιδράσεις
<P>
Κύριε Prodi, ήρθατε σήμερα στο Ευρωπαϊκό Κοινοβούλιο ως υποψήφιος προτεινόμενος από το Συμβούλιο. Έρχεστε με εξαιρετικές συστάσεις καλού Ευρωπαίου και διαθέτετε μια αποδεδειγμένη πορεία προσωπικής ακεραιότητας, καθώς και το κύρος που σας προσδίδει η θητεία σας στο υψηλότερο αξίωμα ενός από τα μεγαλύτερα κράτη μέλη της Ευρωπαϊκής Ένωσης, που συγκαταλέγεται μάλιστα μεταξύ των ιδρυτικών μελών. Αποδείξατε την ικανότητά σας να σχηματίσετε μια κυβέρνηση μεταρρύθμισης και να αναπτύξετε συναίνεση με όλους τους τομείς της ιταλικής κοινωνίας, διασφαλίζοντας κατ' αυτόν τον τρόπο ότι η Ιταλία μπορούσε και ήταν έτοιμη να συμμετάσχει στην πρώτη φάση του κοινού νομίσματος. Έτσι ανατρέψατε τις απόψεις των σκεπτικιστών.
<P>
Το παρόν Κοινοβούλιο έχει μεγάλες ελπίδες για όσα μπορείτε να επιτύχετε ως Πρόεδρος της Ευρωπαϊκής Επιτροπής με τα καταπληκτικά αυτά προσόντα. Πιστεύω επομένως ότι, όταν εμφανισθείτε ενώπιον αυτού του Κοινοβουλίου τον επόμενο μήνα, θα θέλαμε να μας παρουσιάσετε ορισμένες σαφείς ιδέες για την κατεύθυνση που θα ακολουθήσετε σε δύο μέτωπα. Πρέπει να επισημανθεί ότι η δήλωσή σας σήμερα το πρωί υπήρξε σαφέστατη και πολύ δυναμική, γεγονός που καλωσορίζουμε θερμότατα.
<P>
Πρώτον, δεδομένης της τραυματικής εμπειρίας που οδήγησε στην κατάρρευση της σημερινής Επιτροπής, αναμένουμε μια σαφή δέσμευση όχι μόνο σχετικά με την εφαρμογή του προγράμματος μεταρρυθμίσεων που συμφωνήθηκε ήδη τον Ιανουάριο μεταξύ του παρόντος Κοινοβουλίου και της σημερινής Επιτροπής και της επακόλουθης συμφωνίας ως προς το ανεξάρτητο σώμα διενέργειας ερευνών για την καταπολέμηση των περιπτώσεων απάτης (OLAF), αλλά και σχετικά με περαιτέρω και βαθύτερες ουσιαστικές μεταρρυθμίσεις, ειδικά όσον αφορά (και σας άκουσα με χαρά να το επισημαίνετε) την αποδοχή της πολιτικής και προσωπικής ευθύνης για την εργασία που επιτελείται από υπαλλήλους σε όλο το φάσμα της ιεραρχίας της Ευρωπαϊκής Επιτροπής. Προσδοκούμε επίσης να επιδείξετε τη δέουσα προσοχή στη δεύτερη έκθεση της επιτροπής ανεξάρτητων εμπειρογνωμόνων και να συνεργασθείτε με το Ευρωπαϊκό Κοινοβούλιο ως προς την εξέταση, την αξιολόγηση και την εφαρμογή των απαραίτητων μεταρρυθμίσεων.
<P>
Δεύτερον, η Ομάδα μου θεωρεί ότι το πρόγραμμα της Ευρωπαϊκής Επιτροπής είναι κατ' ουσία πολιτικό. Κατανοούμε ότι, εάν επικυρωθεί η υποψηφιότητά σας, δεν θα είστε σε θέση να παρουσιάσετε ένα πλήρες πολιτικό πρόγραμμα πριν διαπραγματευθείτε με τις κυβερνήσεις για τους υποψηφίους τους στην Επιτροπή βάσει των νέων δικαιωμάτων που παρέχει στον Πρόεδρο της Επιτροπής η Συνθήκη του Αμστερνταμ. Από διάφορες συνεντεύξεις που δώσατε κατανοούμε ότι προτίθεστε να αξιοποιήσετε στο έπακρο αυτά τα δικαιώματα, κάτι για το οποίο όχι μόνο θα σας υποστηρίξουμε, αλλά και θα σας ενθαρρύνουμε.
<P>
Η νέα Επιτροπή πρέπει να ενεργεί ως σώμα και όχι σαν 20 σφαίρες επιρροής, και η διαμόρφωση μιας τέτοιου είδους Επιτροπής επαφίεται στον νέο Πρόεδρο της Επιτροπής.
<P>
Εντούτοις, η Ομάδα μου θεωρεί αποφασιστικής σημασίας το πολιτικό περιεχόμενο του προγράμματος που θα καταρτίσει η νέα Επιτροπή. Κατά την επαφή που είχατε την περασμένη εβδομάδα με την Ομάδα μας, σας παρουσίασα τους στόχους μας για την επόμενη πενταετία υπό μορφή διακήρυξής για τις ευρωπαϊκές εκλογές. Εκεί βλέπετε ότι το πρόγραμμά μας αφορά τη δημιουργία θέσεων εργασίας, την επαγγελματική κατάρτιση, την προστασία του περιβάλλοντος, την καταπολέμηση του κοινωνικού αποκλεισμού, την ανάγκη να προστατευθεί η υγεία και η ασφάλεια των πολιτών μας σε έναν κόσμο που καλείται τώρα να αντιμετωπίσει θέματα όπως η ΣΕΒ και γενετικά τροποποιημένα τρόφιμα, τον αγώνα κατά της διασυνοριακής εγκληματικότητας, τη συνεργασία για μια Ευρώπη ισχυρότερη σε παγκόσμιο επίπεδο και την πραγματοποίηση των απαραίτητων μεταρρυθμίσεων προκειμένου να εξασφαλισθεί η δυνατότητα διεύρυνσης της Ένωσης το συντομότερο δυνατόν.
<P>
Θα κρίνουμε την Ευρωπαϊκή Επιτροπή που θα συσταθεί κατά τις προσεχείς εβδομάδες βάσει, τόσο του πολιτικού της προγράμματος, όσο και του προγράμματός της για μεταρρύθμιση. Προσωπικά χαιρετίζω τον ανθρώπινο και ευφυή τρόπο με τον οποίο αναπτύξατε εδώ σήμερα το πρωί τον προβληματισμό - στον οικονομικό, πολιτιστικό και κοινωνικό τομέα και με βάση την ειρήνη, κάτι που νομίζω ότι όλοι μας στο Ευρωπαϊκό Κοινοβούλιο καταγράψαμε με άκρως θετικά αισθήματα.
<P>
Τέλος, θα ήθελα να θίξω το ζήτημα που θέσατε στο τέλος της ομιλίας σας. Πολλά από τα μέλη της πολιτικής μου ομάδας αισθάνονται ότι μια στενή δημοκρατική συγγένεια τους συνδέει με τις προτάσεις του Jacques Delors να προχωρήσουμε μελλοντικά σε μια θέση όπου η αξιοπιστία του ή της Προέδρου της Ευρωπαϊκής Επιτροπής να απορρέει από εκλογική διαδικασία. Για να επιτευχθεί κάτι τέτοιο χρειάζεται συμφωνία μεταξύ του Συμβουλίου και του Κοινοβουλίου ως προς τη διαδικασία. Η ευαίσθητη ισορροπία μεταξύ των κρατών μελών και των θεσμικών οργάνων της Ένωσης δεν μπορεί να τεθεί σε κίνδυνο από βιαστικές ενέργειες που μπορεί να καταστρέψουν τη διαδικασία της ευρωπαϊκής ολοκλήρωσης, στο πλαίσιο της οποίας ο σεβασμός των διαφορετικών πολιτικών και δημοκρατικών πρακτικών είναι ύψιστης σημασίας. Από αυτή την άποψη εσείς, κ. Prodi, έχετε ήδη προταθεί ομόφωνα για τη θέση του Προέδρου της Ευρωπαϊκής Επιτροπής από όλους τους αρχηγούς κρατών και κυβερνήσεων της Ευρωπαϊκής Ένωσης χωρίς αυτό να είναι αποτέλεσμα κάποιας εκλογικής διαδικασίας. Ωστόσο, ένα από τα μεγαλύτερα προσόντα σας είναι ότι διαθέτετε μεγάλη εμπειρία στην επιτυχημένη δημιουργία συναίνεσης. Σε αυτό ακριβώς το πλαίσιο η Ομάδα μου καλωσορίζει θερμά τη σημερινή σας σαφή δήλωση ότι, αν και θα αγωνιστείτε φυσικά στο πλευρό αυτών με τους οποίους έχετε κοινή πολιτική γραμμή - όπως κάναμε πάντα και εμείς και οι Επίτροποι - δεν θα θέσετε υποψηφιότητα για το Ευρωπαϊκό Κοινοβούλιο.
<P>
Θα ήταν ίσως αναμενόμενο να βαδίσουμε ομαλά προς τις εκλογές, εφόσον απομένουν μόνο τρεις εβδομάδες και κάτι για να λήξει η θητεία του παρόντος Κοινοβουλίου. Συνήθως τα κοινοβούλια χαλαρώνουν τους ρυθμούς εργασίας τους ή πέφτουν σε αδράνεια, καθώς το νομοθετικό έργο σταματά σιγά σιγά και ο κοινοβουλευτικός βίος φθάνει στο τέρμα του. Την τελευταία εβδομάδα της προηγούμενης κοινοβουλευτικής περιόδου, το 1994, χρειάστηκε να κινητοποιήσουμε όλους τους απερχόμενους βουλευτές για να ψηφιστεί η διεύρυνση της Ένωσης. Στην παρούσα φάση, εκτός από την Ατζέντα 2000, πρέπει να αντιμετωπίσουμε και τις συνέπειες μιας παραιτηθείσας Επιτροπής και ενός νέου Προέδρου της Ευρωπαϊκής Επιτροπής. Πρόκειται για σοβαρή διαδικασία. Κύριε Prodi, το πρόγραμμα που θα καταρτίσετε ύστερα από τη σημερινή συζήτηση και τη συζήτηση που θα έχετε αύριο το βράδυ με το Ευρωπαϊκό Συμβούλιο αποτελεί ένα σημαντικό βήμα για την ανάπτυξη της ευρωπαϊκής δημοκρατίας.
<P>
Χειροκροτήματα

<SPEAKER ID=44 LANGUAGE="NL" NAME="Martens">
Κύριε Πρόεδρε, Πρόεδρε Romano Prodi, η υποψηφιότητά σας για την Προεδρία της Επιτροπής προτάθηκε από τους αρχηγούς των κυβερνήσεων της Ευρωπαϊκής Ένωσης τη στιγμή που το ΝΑΤΟ άρχισε τις επιθέσεις του στη Γιουγκοσλαβία. Λόγω του εξαιρετικά πολύπλοκου χρονοδιαγράμματος θα χρειαστεί να περάσουν μήνες πριν σχηματιστεί το νέο εκτελεστικό όργανο της Ευρωπαϊκής Ένωσης. Για τον λόγο αυτό το Κοινοβούλιο ζήτησε να επισπευσθούν οι σχετικές διαδικασίες και θα υποστηρίξει κάθε σχετικό μέτρο.
<P>
Είμαστε ιδιαίτερα ικανοποιημένοι με την υποψηφιότητά σας για τη θέση του νέου Προέδρου της Ευρωπαϊκής Επιτροπής. Μετά το χρίσμα στο Κοινοβούλιο, τον Μάιο, σύμφωνα με το γλωσσάρι του Κοινοβουλίου, θα αναλάβετε καθήκοντα ως «σχηματιστής» - "συνσχηματιστής» - της νέας Επιτροπής. Υποστηρίζουμε θερμά και απερίφραστα την υποψηφιότητά σας, και επιτρέψτε μου να προσθέσω ότι το κάνουμε αυτό χωρίς να θέτουμε πολιτικούς όρους. Είμαστε βέβαιοι ότι διαθέτετε τα πολιτικά και επαγγελματικά προσόντα που είναι απαραίτητα για να υπερνικηθεί η βαθιά κρίση στην οποία έχει περιέλθει η Επιτροπή. Η κρίση αυτή πρέπει να αποτελέσει πρόκληση για την υλοποίηση ιστορικών μεταρρυθμίσεων.
<P>
Πρέπει να μεταρρυθμίσετε την Επιτροπή και τις υπηρεσίες σας. Όπως δηλώθηκε και από τα μέλη της σημερινής Επιτροπής, πρέπει να δημιουργηθεί μια νέα ευρωπαϊκή πολιτική και διοικητική νοοτροπία. Όπως προκύπτει και από την έκθεση της επιτροπής εμπειρογνωμόνων που παραθέτει τα σχετικά δεδομένα, δημιουργήθηκαν προβλήματα πριν από 10 χρόνια, από το 1990 με τον τουρισμό, από το 1992 με τα προγράμματα για την περιοχή της Μεσογείου, την ανθρωπιστική βοήθεια και τις υπηρεσίες ασφαλείας. Οι εμπειρογνώμονες ισχυρίζονται ότι τα εξελεγκτικά όργανα της Επιτροπής μοιάζουν με κουβάρι και ότι οι διαδικασίες είναι πολύ χρονοβόρες. Εκτός αυτού, η πολιτική προσωπικού αποτελεί έναν μηχανισμό που δεν μπορεί πλέον να ελεγχθεί από κανέναν.
<P>
Έχει περάσει περισσότερο από ένας χρόνος από τον Μάρτιο του 1998, όταν οι συνάδελφοί μας της Επιτροπής Ελέγχου του Προϋπολογισμού, με πρωτοβουλία του James Elles, ζήτησαν να ληφθούν μέτρα έως τα μέσα Σεπτεμβρίου του 1998. Τον Οκτώβριο του 1998 το Κοινοβούλιο ζήτησε την ίδρυση μιας ανεξάρτητης υπηρεσίας για την καταπολέμηση της απάτης ως συνέχεια της ΟΣΚΠΑ. Τον Δεκέμβριο του περασμένου έτους οι εκκλήσεις μας δεν εισακούσθησαν. Η πολιτική μας ομάδα πρότεινε ένα πρόγραμμα δράσης για τον εκσυγχρονισμό της Επιτροπής έως την 1η Ιανουαρίου 2000, στο οποίο συμπεριλαμβάνονταν κώδικες δεοντολογίας για τους Επιτρόπους και προτάσεις για τις σχέσεις μεταξύ των Επιτρόπων, των ιδιαίτερων γραφείων τους και των υπηρεσιών τους, κώδικες δεοντολογίας για τους υπαλλήλους, με μια παράλληλη μεταρρύθμιση του κανονισμού υπηρεσιακής κατάστασης, με διαφάνεια και εμπιστοσύνη στον διορισμό υπαλλήλων, με σαφείς κανόνες και περιορισμούς για τους διορισμούς εξωτερικών συνεργατών. Προτάθηκαν επίσης σαφείς κανόνες για τη διαχείριση του προϋπολογισμού, ιδιαίτερα όσον αφορά τα γραφεία παροχής τεχνικής υποστήριξης, καθώς και η μεταρρύθμιση του δημοσιονομικού κανονισμού. Όλα αυτά θα σας περιμένουν, ιδιαιτέρως τον Σεπτέμβριο του τρέχοντος έτους, όταν κατατεθεί η δεύτερη έκθεση της επιτροπής εμπειρογνωμόνων.
<P>
Παράλληλα όμως σας περιμένουν και πολλές πολιτικές προκλήσεις οι οποίες έχουν διατυπωθεί με εξαιρετικά σαφή τρόπο στα έγγραφα του Κοινοβουλίου, στις εκθέσεις των συναδέλφων μας Fernand Herman και Elmar Brok. Η έκθεση του Fernand Herman θα συζητηθεί αυτή την εβδομάδα. Πρόκειται για τις μεταρρυθμίσεις στα θεσμικά όργανα, δηλαδή και στην Επιτροπή, οι οποίες μπορούν να υλοποιηθούν χωρίς τροποποίηση της Συνθήκης. Πρόκειται για τη μείωση του αριθμού των χαρτοφυλακίων και για την ορθολογική οργάνωση της Επιτροπής, καθώς και για την εξεύρεση της κατάλληλης ισορροπίας μεταξύ της συλλογικής και της ατομικής ευθύνης. Γνωρίζετε ότι το σημείο αυτό αφορά ένα καίριο πρόβλημα. Η κυρία Cresson, η οποία δεν ήταν διατεθειμένη να αναλάβει τις προσωπικές της ευθύνες, παρέσυρε στην πτώση της ολόκληρη την Επιτροπή.
<P>
Χειροκροτήματα
<P>
Οι βουλευτές της Ομάδας του Ευρωπαϊκού Λαϊκού Κόμματος (ΕΛΚ) έχουμε δηλώσει ότι μας είναι αδύνατο να συνεχίσουμε να συνεργαζόμαστε μαζί της. Θέλω να σας ρωτήσω ποιά είναι η γνώμη σας όσον αφορά τη σχέση μεταξύ συλλογικής και ατομικής ευθύνης. Εμείς υποστηρίζουμε μια διοργανική συνεργασία. Το 1994 ως αρχηγός της Ομάδας του ΕΛΚ ανέλαβα την πρωτοβουλία για την αναθεώρηση του κώδικα δεοντολογίας που αφορά τη σχέση μεταξύ Επιτροπής και Ευρωπαϊκού Κοινοβουλίου. Ο εν λόγω κώδικας δεοντολογίας πρέπει να ανανεωθεί. Έχουν συναφθεί νέες συμφωνίες, και κατά τη γνώμη μου ο κώδικας αυτός πρέπει να εγκριθεί και να υιοθετηθεί πριν αναλάβει καθήκοντα η νέα Επιτροπή.
<P>
Ο συνάδελφός μας Elmar Brok, με το ψήφισμα το οποίο ενεκρίθη στις 13 Ιανουαρίου, αναφέρεται στην έκθεσή του στις συνέπειες του χρίσματος του Προέδρου της Επιτροπής και της ανεξαρτησίας των μελών της Επιτροπής. Διαβάζοντας την έκθεση αυτή διαπιστώνουμε ότι είναι εξαιρετικά διαφωτιστική και ως προς τη διαδικασία η οποία πρέπει να ακολουθηθεί για το χρίσμα της νέας Επιτροπής με βάση τη Συνθήκη του Αμστερνταμ. Στην έκθεση προτείνεται η ανεξαρτησία των μελών της Επιτροπής, καθώς και η διατήρηση της Επιτροπής στη θέση του θεματοφύλακα των συνθηκών και του υπερασπιστή του γενικού συμφέροντος. Υποστηρίζεται η εξεύρεση μιας πολιτικής ισορροπίας όσον αφορά τη σύνθεση της Επιτροπής. Σε αυτό θα ήθελα να προσθέσω ότι στην Επιτροπή θα πρέπει να συμμετέχουν άνδρες και γυναίκες. Στην έκθεση αναφέρεται - και συμφωνώ με την άποψη αυτή - ότι η νέα Επιτροπή πρέπει να διαθέτει μια ευρεία πλειοψηφία στο νέο Κοινοβούλιο, και το λέω αυτό γιατί ένα από τα διδάγματα που αντλήσαμε από όσα συνέβησαν κατά το παρελθόν και από την προηγούμενη κρίση είναι ότι, σε περίπτωση που η Επιτροπή δεν εγκριθεί από μια ευρεία πλειοψηφία του νέου Κοινοβουλίου, θα περάσουμε σε μία περίοδο ανταρτοπολέμου, και αυτό βεβαίως είναι το τελευταίο πράγμα που θα πρέπει να συμβεί με τη συνεργασία της Επιτροπής και του Κοινοβουλίου.
<P>
Εσείς όμως, Πρόεδρε Romano Prodi, μετά το χρίσμα σας από το Κοινοβούλιο θα έχετε τη δυνατότητα να αποδείξετε ότι είστε ένας πολιτικός ηγέτης και κατά τον διορισμό των νέων Επιτρόπων. Ελπίζω ότι, όταν θα δώσετε την έγκρισή σας, θα σκεφτείτε και τη νομιμότητά σας ως Προέδρου. Οι ακροάσεις στο Κοινοβούλιο θα γίνουν αφού δώσετε την έγκρισή σας για τον διορισμό των νέων Επιτρόπων με βάση τη νομιμότητά σας και αφού λάβετε το χρίσμα σας από το Κοινοβούλιο. Ακόμη κι αν θέλουμε να επισπεύσουμε τη διαδικασία, δεν είναι δυνατόν οι κυβερνήσεις των κρατών μελών να έχουν στη διάθεσή τους τρεις μήνες για να υποδείξουν τους νέους Επιτρόπους και το Κοινοβούλιο μόνο τρεις ημέρες για να πραγματοποιήσει τις ακροάσεις.
<P>
Χειροκροτήματα
<P>
Κύριε Πρόεδρε Prodi, εντυπωσιαστήκαμε ιδιαίτερα από όσα είπατε προηγουμένως. Στις δηλώσεις σας στον Τύπο, αλλά και στο Κοινοβούλιο, αναφέρατε ότι θέλετε να δώσετε μια νέα πνοή στην Ευρωπαϊκή Ένωση και ότι η πολιτική ένωση αποτελεί για εσάς έναν σημαντικό στόχο. Πάνω από όλα όμως είπατε ότι αποδίδετε ιδιαίτερη σημασία στην προαγωγή της δημοκρατίας και της διαφάνειας και στη συνεργασία με το Κοινοβούλιο.
<P>
Πιστεύω ότι μετά από τη λήξη της περιόδου γραφειοκρατίας, για να μην αναφερθώ στην απάτη ή την ευνοιοκρατία, αλλά ούτε και στην παρουσία των Επιτρόπων στο Κοινοβούλιο, στις επιτροπές μας, αυτό αποτελεί ένα πολύ σημαντικό νέο καθήκον και μία νέα αποστολή. Μαζί με τον Michel Rocard και πολλούς άλλους συναδέλφους είμαι μέλος της Επιτροπής Ανάπτυξης και Συνεργασίας. Πόσες φορές μπορέσαμε να πραγματοποιήσουμε μια πολιτική συζήτηση στους κόλπους της Επιτροπής Ανάπτυξης και Συνεργασίας; Πόσες φορές χρειάστηκε να διεξαγάγουμε συνομιλίες με υπαλλήλους; Πρέπει να υπάρχει ένας πολιτικός υπεύθυνος. Ευτυχώς, και στη σημερινή Επιτροπή υπήρχαν εξαιρέσεις στον κανόνα, Επίτροποι οι οποίοι συνεργάστηκαν στενά μαζί μας, αυτό όμως πρέπει να ισχύει για όλη την Επιτροπή, προκειμένου να δώσουμε μια νέα πνοή στα θεσμικά όργανα, στη νέα Επιτροπή σας και στο Κοινοβούλιο.
<P>
Αυτή είναι η ελπίδα που εκφράζω εξ ονόματος της πολιτικής μου ομάδας, παράλληλα με την προοπτική που προσφέρετε για ένα νέο ξεκίνημα. Αυτό δεν αφορά μόνο την Ευρώπη των αγορών και των τραπεζών, αλλά και την πολιτική και πνευματική διάστασή της. Αυτό προτείνετε. Είμαστε πεπεισμένοι ότι θα προωθήσετε την προοπτική αυτή, γι' αυτό και χαιρετίσαμε με ιδιαίτερη θέρμη την υποψηφιότητά σας από τους αρχηγούς των κυβερνήσεων των κρατών μελών για τη θέση του Προέδρου της Επιτροπής.
<P>
Ανήκω σε αυτούς που, υπό την ιδιότητα του πρωθυπουργού, διεξήγαγαν διαπραγματεύσεις για την ενιαία αγορά και τη Συνθήκη του Μάαστριχτ. Τότε δημιουργήσαμε τη βάση για νέες σχέσεις μεταξύ των θεσμικών οργάνων. Ελπίζαμε τότε στη δημιουργία μιας πραγματικής κυβέρνησης η οποία θα είναι υπόλογη στο Κοινοβούλιο και θα συνεργάζεται με αυτό. Ελπίζω ότι εσείς θα το επιτύχετε αυτό με τη νέα Επιτροπή, με ανθρώπους οι οποίοι έχουν επίγνωση του κατεξοχήν πολιτικού ρόλου που θα αναλάβουν.
<P>
Χειροκροτήματα

<SPEAKER ID=45 LANGUAGE="EN" NAME="Cox">
Κύριε Πρόεδρε, ακούγοντας την ομιλία της κ. Green αισθάνθηκα την ανάγκη να ελέγξω εν τάχει τη γνησιότητά της καθώς και τη γνησιότητα των διαδικασιών του Σώματος. Πρόκειται για την Pauline Green που πρότεινε τον Δεκέμβριο να δώσουμε ψήφο εμπιστοσύνης χωρίς καν να το σκεφτούμε;
<P>
Χειροκροτήματα
<P>
Πρόκειται για την Pauline Green που υπερασπιζόταν τον Ιανουάριο τη συλλογική ευθύνη; Πρόκειται για την ίδια Pauline Green που προωθεί σήμερα την ατομική ευθύνη; Τη χαιρετίζω ως μία από τις ελάχιστες γνήσιες επαναστάτριες του Ευρωπαϊκού Κοινοβουλίου, αφού δεν έπαψε ποτέ την περιδίνηση ως προς το θέμα αυτό.
<P>
Παρατεταμένα χειροκροτήματα
<P>
Θα ήθελα να βεβαιώσω τον κ. Prodi ότι είναι πολύ ευπρόσδεκτος εδώ σήμερα. Είναι ένας εξέχων Ευρωπαίος, και η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών προσβλέπει στην ανάληψη μεγαλύτερης δέσμευσης απέναντί του και στην εμβάθυνση του διαλόγου με αυτόν καθώς και σε ένα πολύ παραγωγικό μέλλον. Δεν εμπίπτει όμως στις αρμοδιότητες του παρόντος Κοινοβουλίου να διορίσει κατά τη διάρκεια της τρέχουσας εντολής τον Πρόεδρο της Επιτροπής για τη χιλιετία. Η ηθική, πολιτική και νομική ευθύνη για κάτι τέτοιο ανήκει στην επόμενη εντολή. Από τα τελευταία γεγονότα και μέσω της εργασίας του παρόντος Κοινοβουλίου προέκυψε η ανάγκη καθορισμού ηθικών και δεοντολογικών κανόνων για τη διαχείριση των ευρωπαϊκών υποθέσεων. Ωστόσο, αυτό είναι επίσης ενδεικτικό της σημαντικής ωρίμανσης της ευρωπαϊκής δημοκρατικής διαδικασίας, με μείζονες θεσμικές και συνταγματικές συνέπειες. Το Ευρωπαϊκό Κοινοβούλιο θα πάψει πλέον να είναι ο υποδεέστερος εταίρος. Δεν χρειάζεται να είμαστε πρώτοι μεταξύ ίσων, αλλά διεκδικούμε το δικαίωμα να τυγχάνουμε ισότιμης μεταχείρισης μεταξύ ίσων. Γι' αυτόν τον λόγο καλωσορίζω την παρουσία του κ. Prodi στο πρώιμο αυτό στάδιο και τον διάλογο που ξεκινάμε.
<P>
Κύριε Prodi, μιλώντας σας άμεσα εξ ονόματος της πολιτικής μου ομάδας, θα ήθελα να σας πω, όχι τόσο ως συμβουλή ούτε ως εντολή, παρά ως πρόταση που θα θέλατε ενδεχομένως να σκεφθείτε, ότι κατά τις προσεχείς ημέρες - και ιδιαίτερα αύριο στο πλαίσιο του διαλόγου σας με το Ευρωπαϊκό Συμβούλιο - θα πρέπει να επιδιώξετε να υποστηρίξετε την προσωπική σας ανεξαρτησία έναντι όχι μόνο των αναγκών του Ευρωπαϊκού Κοινοβουλίου, αλλά και ορισμένων παραμέτρων του ίδιου του Συμβουλίου. Πιστεύω ότι είστε ανεξάρτητος και θα πρέπει να το δηλώσετε κατηγορηματικά εξαρχής.
<P>
Είμαι της άποψης ότι θα πρέπει να εξηγήσετε στο Συμβούλιο ότι δεν ενδείκνυται να σας εκλέξουμε κατά τη διαδικασία του Μαΐου ως τον νόμιμο επικεφαλής μιας μη νόμιμης Επιτροπής. Πιστεύω ότι δεν πρέπει να ξεκινήσετε το έργο σας σε μια τέτοια θάλασσα πολιτικής και θεσμικής σύγχυσης. Θέλω να σκέφτομαι το ενδεχόμενο να σας αναθέσουμε τον Μάιο μια πολιτική εντολή να ενεργήσετε ως «σχηματιστής» (formateur ) και να ξεκινήσετε τον Μάιο από το Ευρωπαϊκό Κοινοβούλιο να διερευνάτε επί της ουσίας, ως «σχηματιστής» με πολιτική εντολή, την ενδεχόμενη δράση σας. Θα ήταν πολύ ατυχές να ξεκινήσετε εντός μιας διαδικασίας στην οποία είστε νόμιμος στο πλαίσιο μιας Επιτροπής που ως σώμα - και δεν αναφέρομαι σε άτομα, αλλά στο σώμα - είναι ανυπόληπτη.
<P>
Στο πλαίσιο της ανεξαρτησίας σας αρμόζει επίσης να εξετάσετε μάλλον την ορθή, παρά την ταχεία έναρξη του έργου σας. Η αποστολή σας είναι ζωτικής σημασίας για όλους μας. Σημειώνω ότι η δήλωσή σας πως δεν θα θέσετε υποψηφιότητα στις εκλογές για το νέο Ευρωπαϊκό Κοινοβούλιο είναι ενδεικτική της πολιτικής σας διακριτικότητας, που αποτελεί επιλογή σας την οποία και σέβομαι. Θα σας έλεγα όμως να συμμετέχετε ενεργά σε αυτές τις εκλογές, να διατηρήσετε την πολιτική σας πεποίθηση και να αγωνιστείτε για τις ιδέες σας με τους συναδέλφους που περιλαμβάνονται στον κατάλογο του οποίου δεν είστε πλέον επικεφαλής. Κατ' αυτόν τον τρόπο θα αποδείξετε ότι εσείς, ο Romano Prodi, έρχεστε εδώ όχι σαν γραφειοκράτης ή τεχνοκράτης, αλλά ως άνθρωπος αφοσιωμένος στην ευρωπαϊκή πολιτική, ως πολιτικός, και ότι ως πολιτικός θα ηγηθείτε μιας ισχυρής και ανεξάρτητης πολιτικής Επιτροπής. Εάν αποφασίσετε να είστε ανεξάρτητος και πολιτικά στρατευμένος, θα σας είμαστε όλοι πολύ υπόχρεοι.
<P>
Χειροκροτήματα

<SPEAKER ID=46 LANGUAGE="FR" NAME="Pasty">
Kύριε Πρόεδρε, αγαπητοί συνάδελφοι, η διαδικασία που ξεκινάμε σήμερα με στόχο τον διορισμό μιας νέας Επιτροπής επιφορτισμένης με το καθήκον να θέσει τέλος στην εντολή της προηγούμενης Επιτροπής, η οποία εξαναγκάστηκε σε συλλογική παραίτηση για να αποφύγει την ψηφοφορία επί μιας πρότασης μομφής, είναι εντελώς νέα.
<P>
Από το ιδιαίτερο αυτό πλαίσιο απορρέουν δύο συνέπειες. Πρώτον, η σύσταση ενός νέου σώματος θα πρέπει να πραγματοποιηθεί το συντομότερο δυνατόν, καθώς δεν είναι σωστό να συνεχίσει να λειτουργεί για πάρα πολύ χρόνο ένα αποδυναμωμένο όργανο, που βάσει της Συνθήκης μπορεί να διεκπεραιώνει μόνο τις τρέχουσες υποθέσεις, έννοια εξάλλου με πολύ ακαθόριστα όρια. Οι διάφορες κυβερνήσεις έχουν καθήκον να υποδείξουν το συντομότερο δυνατόν τους Επιτρόπους τους, προκειμένου το Ευρωπαϊκό Κοινοβούλιο να είναι σε θέση, σύμφωνα με τη Συνθήκη του Αμστερνταμ, να επικυρώσει τον διορισμό του νέου σώματος, που θα λάβει χώρα, στην καλύτερη των περιπτώσεων, κατά την παράταση της συνεδρίασης συγκρότησης σε σώμα που θα ακολουθήσει τις εκλογές του Ιουνίου.
<P>
Δεύτερον, δεν θα ήταν σωστό να αλληλεπικαλυφθούν η διαδικασία διορισμού της νέας Επιτροπής, η εντολή της οποίας θα λήξει στο τέλος του έτους, και η διαδικασία που αρχίζει για τη συγκρότηση της Επιτροπής που θα πρέπει να διορισθεί για να φέρει σε πέρας μια κανονική εντολή 5 ετών με έναρξη το 2000. Αυτή η αλληλεπικάλυψη θα έχει το σημαντικό μειονέκτημα να μας κάνει να λησμονήσουμε τους βαθύτερους λόγους που μας οδηγούν σήμερα στη συγκρότηση μιας νέας ομάδας, και συγκεκριμένα την ανάγκη μιας βαθιάς εσωτερικής μεταρρύθμισης μεγάλης εμβέλειας των δομών, των διαδικασιών και των τρόπων λειτουργίας της Επιτροπής.
<P>
Δεν είναι ίσως συναρπαστική αποστολή για τον προτεινόμενο Πρόεδρο, αλλά ανταποκρίνεται σε μια άμεση και αναπόφευκτη ανάγκη. Πράγματι, η δράση του Ευρωπαϊκού Κοινοβουλίου που οδήγησε στην παραίτηση της ομάδας Santer θα χάσει το νόημά της, εάν αυτή η προτεραιότητα της αποκατάστασης της τάξης εντός του θεσμικού οργάνου δεν γίνει απολύτως αντιληπτή από το νέο σώμα.
<P>
Τούτο προϋποθέτει εξέταση σε βάθος. Είναι απαραίτητο η Επιτροπή να επικεντρώσει εκ νέου την προσοχή της αποκλειστικά στις αρμοδιότητες που της παρέχουν ρητώς οι Συνθήκες σεβόμενη την αρχή της επικουρικότητας που καταξιώνεται και πάλι με τη Συνθήκη του Αμστερνταμ.
<P>
Η Επιτροπή πρέπει να ξαναγίνει ό, τι ήταν στην αρχή, δηλαδή μια διοίκηση με συγκεκριμένη αποστολή, επιφορτισμένη να υποβάλλει προτάσεις στις πολιτικές αρχές, το Συμβούλιο και το Ευρωπαϊκό Κοινοβούλιο, και να τις διαφωτίζει ως προς τις επιλογές τους, και όχι το σκαρίφημα μιας ευρωπαϊκής κυβέρνησης με πολλαπλά καθήκοντα διαχείρισης τα οποία ξεφεύγουν από τον έλεγχό της. Η διαχείριση των κοινών πολιτικών πρέπει να είναι σε μεγάλο βαθμό αποκεντρωμένη, κάτι που συνεπάγεται ταυτόχρονα σημαντική ενίσχυση των φορέων ελέγχου και τη σύσταση μιας κεντρικής υπηρεσίας καταπολέμησης των περιπτώσεων απάτης, η οποία θα είναι ανεξάρτητη και θα διαθέτει τα απαραίτητα μέσα για την επιτέλεση της αποστολής της.
<P>
Υπό το φως των πορισμάτων που θα συναχθούν από την επιτροπή ανεξάρτητων εμπειρογνωμόνων, τα οποία θα είναι μάλλον διαθέσιμα τον Σεπτέμβριο, θα εμπίπτει στις αρμοδιότητες της Επιτροπής η θέσπιση ενός πραγματικού εσωτερικού δημοσιονομικού ελέγχου, διαδικασιών σύναψης συμβάσεων που θα χαρακτηρίζονται από επαγγελματισμό και απόλυτη διαφάνεια και διαδικασιών για την πρόσληψη και τη διαχείριση του προσωπικού, που θα θέτουν οριστικά τέλος στον νεποτισμό και την ευνοιοκρατία, που κηλίδωσαν άδικα στο πρόσφατο παρελθόν τη φήμη μιας διοίκησης με αναγνωρισμένες εξάλλου ικανότητες και ετοιμότητα δράσης. Θα πρέπει τέλος να βάλουμε τάξη και να καταργήσουμε οτιδήποτε άχρηστο και περιττό υπό το φως των πειθαρχικών και δικαστικών διαδικασιών που έχουν εκκινηθεί επί του παρόντος.
<P>
Αυτά περιμένουμε από εσάς, κύριε Πρόεδρε, κατά τους προσεχείς μήνες. Το όραμά σας για το μέλλον της ευρωπαϊκής οικοδόμησης μας ενδιαφέρει πολύ, αλλά δεν μπορεί να σας απαλλάξει από την ανάγκη να θέσετε κατά προτεραιότητα σε σωστή λειτουργία το θεσμικό όργανο την ευθύνη του οποίου θα κληθείτε να αναλάβετε όταν επικυρωθεί ο διορισμός σας από το Ευρωπαϊκό Κοινοβούλιο.
<P>
Χειροκροτήματα

<SPEAKER ID=47 LANGUAGE="ES" NAME="Puerta">
Κύριε Πρόεδρε, η Ομάδα μας, η Συνομοσπονδιακή Ομάδα της Ευρωπαϊκής Ενωτικής Αριστεράς/Αριστερά των Πρασίνων των Βορείων Χωρών, θα ήθελε να ευχαριστήσει τον κύριο Romano Prodi για τη σημερινή του παρουσία στο Κοινοβούλιο.
<P>
Κατανοούμε σαφώς την πολιτική σημασία. Δεν θέλει να είναι απλώς Πρόεδρος προτεινόμενος από το Συμβούλιο, Πρόεδρος των κυβερνήσεων, αλλά Πρόεδρος των πολιτών μέσω της σχέσης του με το Ευρωπαϊκό Κοινοβούλιο.
<P>
Γνωρίζουμε πως αυτός ο Πρόεδρος θα διορισθεί υπό συνθήκες πολύ αντίξοες για την ευρωπαϊκή οικοδόμηση. Δεν πρόκειται μόνο για τη θεσμική κρίση. Υπάρχει μια κρίση σε ολόκληρη την Ευρώπη. 42 χρόνια μετά από τη Συνθήκη της Ρώμης, 10 χρόνια μετά από το τέλος του ψυχρού πολέμου, όπως είπε ο ίδιος ο κ. Prodi, υπάρχει ο πόλεμος στη Γιουγκοσλαβία. Υφίσταται μια παραβίαση των ανθρωπίνων δικαιωμάτων στα Βαλκάνια, και ιδιαίτερα στο Κοσσυφοπέδιο, λαμβάνει χώρα μια στρατιωτική επέμβαση του ΝΑΤΟ και παρατηρείται μια μεγάλη απουσία των ευρωπαϊκών θεσμικών οργάνων και της ευρωπαϊκής ταυτότητας.
<P>
Θα ήταν ποτέ δυνατόν να σκεφθούμε τη διαχείριση του ευρώ δίχως την πλήρη λειτουργία της Ευρωπαϊκής Κεντρικής Τράπεζας; Πώς θα μπορούσαμε να φανταστούμε τη λειτουργία της ευρωπαϊκής πολιτικής με μία υπηρεσιακή Επιτροπή και επιπλέον με ένα Κοινοβούλιο το οποίο ολοκληρώνει την πορεία του στην τρέχουσα τέταρτη κοινοβουλευτική περίοδο από το 1979;
<P>
Εδώ το ζητούμενο είναι αν θέλουμε περισσότερη ή λιγότερη Ευρώπη. Προσωπικά ανήκω σε αυτούς που επιθυμούν περισσότερη Ευρώπη. Όλοι όμως συμφωνούμε ως προς την κοινή μας επιθυμία για περισσότερη δημοκρατία στις σημερινές αρμοδιότητες της Ευρώπης, και αυτό το μεταφέρουμε στον υποψήφιο. Όλοι επιθυμούμε μεγαλύτερη αποτελεσματικότητα στη διαχείριση των τομεακών πολιτικών και ως προς αυτό μπορούμε να συμφωνήσουμε.
<P>
Για εμάς υπάρχει ένα πλαίσιο τεσσάρων όρων ή χαρακτηριστικών που οριοθετούν αυτή τη νέα πορεία της Ευρωπαϊκής Επιτροπής: πρόκειται για τη δημοκρατική νομιμότητα, τη διαφάνεια, την πολιτική ευθύνη, τόσο συλλογική, όσο και ατομική, των Επιτρόπων ενώπιον του Ευρωπαϊκού Κοινοβουλίου, και την αποτελεσματικότητα ως προς την επίτευξη των στόχων.
<P>
Πρέπει να φωνάξουμε ότι πρόκειται για μια πολιτική ευθύνη ενώπιον ενός ώριμου Κοινοβουλίου, ένα ώριμο Κοινοβούλιο το οποίο σύντομα θα αρχίσει την πέμπτη του κοινοβουλευτική περίοδο και δεν έχει μεταθέσει τις αρμοδιότητες και τις ευθύνες του σε καμία επιτροπή εμπειρογνωμόνων. Το μόνο που ζήτησε από αυτή την επιτροπή είναι μία έκθεση, ούτως ώστε να ξεκαθαρίσει κάποιες καταστάσεις.
<P>
Δεν θα μιλήσω για την υπευθυνότητα της Ομάδας μου κατά τη διάρκεια όλης αυτής της κρίσης, γιατί σύμφωνα με ένα παλιό λατινικό ρητό excusatio non petita, accusatio manifesta . Εγώ απλά ακολουθώ τα γεγονότα και την πορεία μας.
<P>
Θέλουμε τελικά να πούμε στον κύριο Prodi πως όσον αφορά τον διορισμό του δεν θα ψηφίσουμε με κανένα a priori . Φυσικά θα μάθουμε ποιός είναι, όπως γνωρίζουμε την ιστορία του τόσο ως Ιταλού πολιτικού, όσο και ως Ευρωπαίου, αλλά θα ψηφίσουμε σύμφωνα με τους στόχους και τα προγράμματα που θα ανακοινώσει κατά τη συνεδρίαση ανάθεσης καθηκόντων, βάσει της αξιοπιστίας της βούλησής του για αλλαγή και των απαραίτητων προτάσεων μεταρρύθμισης και βάσει της πολιτικής του στρατηγικής για την αντιμετώπιση των δύσκολων προκλήσεων της ευρωπαϊκής κοινωνίας.
<P>
Μας απασχολεί το χρονοδιάγραμμα του διορισμού του και του διορισμού της Επιτροπής, και έχουμε παράλληλα δύο απόψεις. Η Ομάδα μας επιθυμεί μια ταχεία διαδικασία και μια σαφή παρουσίαση των Επιτρόπων, σύμφωνα με τη Συνθήκη του Αμστερνταμ. Δεν μας απασχολεί πλέον η παρουσίαση του κυρίου Prodi στις εκλογές στην Ιταλία. Ξεκαθάρισε με αξιοπρέπεια και σοβαρότητα αυτά τα προβλήματα.
<P>
Τελειώνω, κύριε Πρόεδρε, λέγοντας πως εν όψει των σοβαρών προβλημάτων της διεύρυνσης και των κοινωνικών και οικονομικών πολιτικών, είμαστε της άποψης να υπάρχει ένας Πρόεδρος όχι μόνο των θεσμικών οργάνων, αλλά και των Ευρωπαίων πολιτών.

<SPEAKER ID=48 LANGUAGE="NL" NAME="Aelvoet">
Καθηγητή Prodi, κύριε Πρόεδρε του Κοινοβουλίου, οι επιδόσεις σας στην Ιταλία σάς καθιστούν αναμφισβήτητα άξιο υποψήφιο, δεδομένου ότι στη χώρα σας κατορθώσατε να εκπληρώσετε μια αποστολή την οποία όλοι θεωρούσαν αδύνατη. Στην Ευρωπαϊκή Ένωση σας αναμένουν εξίσου δύσκολα, εάν όχι δυσκολότερα, καθήκοντα. Ο Vaclav Havel έθεσε κάποτε το ερώτημα τί ωφελεί ακόμη και η ωραιότερη αρχιτεκτονική όταν δεν έχει ψυχή. Τις τελευταίες εβδομάδες δηλώσατε ότι η Ευρωπαϊκή Ένωση χρειάζεται μία ψυχή. Τί εννοείτε συγκεκριμένα με αυτό; Κατά τη γνώμη μας αυτό που θα έχει ιδιαίτερη σημασία είναι να μπορέσετε να μετατρέψετε την Ευρωπαϊκή Ένωση, η οποία εξακολουθεί να βρίσκεται μακριά από τους πολίτες και έχει δυσφημιστεί έντονα από την κακοδιαχείριση και τις απάτες, σε μία δημοκρατική διαφανή Ένωση, η οποία θα αποδείξει ότι είναι σε θέση να αναλάβει τις ευθύνες της και ότι είναι διατεθειμένη να είναι υπόλογη στους πολίτες και το εκλεγμένο Κοινοβούλιο. Η υποψηφιότητά σας προτάθηκε σύντομα, και αυτό είναι καλό. Η κατάσταση όμως είναι διαφορετική όσον αφορά το πρόβλημα της παραμονής στη θέση της μέχρι τον Σεπτέμβριο της αποχωρούσας Επιτροπής, η οποία δεν τυγχάνει πλέον της εμπιστοσύνης του Κοινοβουλίου και έχει χάσει την αξιοπιστία της. Συνάδελφοι, κατ' αυτόν τον τρόπο δημιουργείται για εμάς μία αδύνατη από πολιτική άποψη κατάσταση, η οποία δεν είναι αντάξια του Κοινοβουλίου. Τη στιγμή που η Ευρωπαϊκή Ένωση πρέπει να είναι ικανή να δράσει, τη στιγμή που αντιμετωπίζουμε τη μεγάλη πολιτική καταστροφή στη Γιουγκοσλαβία και στη γύρω περιοχή, εμείς έχουμε παραλύσει. Γι' αυτό και ζητούμε από εσάς, κύριε Prodi, να καταβάλετε κάθε δυνατή προσπάθεια για να παρουσιάσετε το συντομότερο δυνατό στο Κοινοβούλιο μία ικανή και δραστήρια Επιτροπή.
<P>
Για τον λόγο αυτό θεωρούμε υψίστης σημασίας την υποβολή εκ μέρους σας καλών προτάσεων για τη μεταρρύθμιση της Επιτροπής, έτσι ώστε να είναι σε θέση να φέρει μία συνολική ευθύνη, ενώ παράλληλα θα πρέπει να έχει ρυθμιστεί και το θέμα της ατομικής ευθύνης των Επιτρόπων και των Γενικών Διευθυντών, δεδομένου ότι και σε αυτή τη βαθμίδα πρέπει να επέλθουν κάποιες αλλαγές. Από τις δηλώσεις σας λείπει μία παραπομπή στην ανάγκη να τροποποιηθεί ριζικά η οικονομική πολιτική της Ευρωπαϊκής Ένωσης, δεδομένου ότι η πίστη σε μία ανεξέλεγκτη ανάπτυξη σημαίνει ότι παραγνωρίζεται η απόλυτη ανάγκη μιας οικολογικής αναδιάρθρωσης των οικονομιών μας. Περιμένουμε από εσάς να ακολουθήσετε την πρόταση του Κοινοβουλίου για τον ορισμό περισσότερων γυναικών στην Ευρωπαϊκή Επιτροπή και ότι θα φροντίσετε ώστε να μπορέσουν να συμβάλουν με τις ικανότητές τους στην περαιτέρω ανάπτυξη της προσπάθειας που αποτελεί τμήμα του κοινοτικού κεκτημένου.
<P>
Τέλος, χαιρετίζουμε τη σημερινή σας δήλωση πως δεν θα είστε υποψήφιος στη χώρα σας. Πρόκειται για μια πολιτική απόφαση αντάξια ενός ευρωπαϊστή. Τέλος, θα θέλαμε να πούμε ότι αναμένουμε μια ισχυρή Επιτροπή, η οποία όμως θα δέχεται να ελέγχεται από ένα ισχυρό Κοινοβούλιο. Τότε μόνο θα μπορέσουμε να δημιουργήσουμε μια νέα βάση εμπιστοσύνης.

<SPEAKER ID=49 LANGUAGE="FR" NAME="Lalumiθre">
Κύριε Πρόεδρε, κύριε ορισθέντα Πρόεδρε, η σημερινή σας παρουσία εδώ αποτελεί πολύ θετική ένδειξη υπό το πνεύμα της Συνθήκης του Αμστερνταμ, που θα τεθεί προσεχώς σε ισχύ, και η πολιτική μας ομάδα σας ευχαριστεί γι' αυτό.
<P>
Κατά τη διάρκεια των συνομιλιών που είχατε με τους βουλευτές έχετε ήδη αντιληφθεί τις προσδοκίες και τις μεγάλες, θα έλεγα, ελπίδες όσον αφορά τη νέα Επιτροπή, είτε πρόκειται για την προσωρινή Επιτροπή είτε, αργότερα, για την οριστική Επιτροπή που θα συσταθεί τον Ιανουάριο του 2000. Όπως είναι απολύτως φυσικό, οι ελπίδες αυτές αφορούν κατ' αρχάς τον νέο Πρόεδρο της Επιτροπής, ο ρόλος του οποίου θα είναι βασικότατος.
<P>
Ευχόμαστε, και θα πρέπει μάλλον να πω θέλουμε, να έχουμε μια ισχυρή Επιτροπή, που σημαίνει κατ' αρχάς ισχυρό Πρόεδρο. Η κρίση που βιώνουμε και η παραίτηση της απερχόμενης Επιτροπής υπό την πίεση του Κοινοβουλίου προκλήθηκαν κατ' αρχάς από μια απώλεια κύρους της Επιτροπής προϊόντος του χρόνου. Μολονότι επιτελέσθηκε σημαντική εργασία κατά την τελευταία πενταετία - ας αναλογισθούμε, για παράδειγμα, το ενιαίο νόμισμα - αυτή η απώλεια κύρους είναι σοβαρή, καθώς η Ευρωπαϊκή Ένωση χρειάζεται μια πολιτικά ισχυρή Επιτροπή. Η Επιτροπή πρέπει να είναι ισχυρή έναντι των κυβερνήσεων, πολύ περισσότερο εάν αυξηθεί ο αριθμός τους ως αποτέλεσμα των διευρύνσεων, αλλά και έναντι του Κοινοβουλίου, και ένα από τα στοιχεία αυτής της ισχύος έγκειται ακριβώς στην πολιτική της ευθύνη ενώπιον του Ευρωπαϊκού Κοινοβουλίου. Πρέπει επίσης να είναι ισχυρή έναντι της κοινής γνώμης, εφόσον η Επιτροπή ενσαρκώνει, είτε το θέλουμε είτε όχι, την ίδια την Ευρωπαϊκή Ένωση.
<P>
Ωστόσο, η πολιτική αυτή ισχύς, που αποτελεί το κύριο αίτημά μας για τη μελλοντική Επιτροπή, συνοδεύεται και από άλλα αιτήματα που αφορούν κυρίως την εσωτερική λειτουργία της εν λόγω Επιτροπής.
<P>
Η κρίση που οδήγησε την απερχόμενη Επιτροπή σε παραίτηση οφείλεται άμεσα - αν και υπήρξαν, όπως ανέφερα προ ολίγου, και άλλες βαθιές αιτίες - σε δυσλειτουργίες που παρατηρήθηκαν κατά πρώτον στην οργάνωση και τη λειτουργία του Σώματος των Επιτρόπων και κατά δεύτερον στην οργάνωση και τη λειτουργία των υπηρεσιών των οποίων προΐστανται οι Επίτροποι.
<P>
Πρέπει επίσης να αναρωτηθούμε για τις διαρκώς αυξανόμενες δικαιοδοσίες που ανατίθενται στην Επιτροπή. Αυτή η ποσοτική αύξηση των καθηκόντων μοιάζει παραδόξως να αποδυνάμωσε το γόητρό της, ή τουλάχιστον δεν φαίνεται να το ωφέλησε. Πρόκειται για κάτι που καλούμαστε να εξηγήσουμε.
<P>
Κύριε ορισθέντα Πρόεδρε, η εργασία σας, ή θα πρέπει μάλλον να πω η αποστολή σας, θα είναι τεράστια, αλλά αποδείξατε ήδη στην Ιταλία ότι είστε ικανός να την αναλάβετε. Συναισθάνομαι επίσης όλα όσα είπατε προ ολίγου ενώπιόν μας κατά την εισαγωγική σας παρέμβαση, καθώς και το μέλημά σας να ενισχύσετε τη δημοκρατική σχέση ανάμεσα στα μέλη της Επιτροπής και την καθολική ψηφοφορία.
<P>
Εξ ονόματος της Ομάδας μου, κύριε ορισθέντα Πρόεδρε, σας εύχομαι πολύ κουράγιο και πολύ καλή επιτυχία!
<P>
Χειροκροτήματα

<SPEAKER ID=50 LANGUAGE="DA" NAME="Bonde">
Κύριε Πρόεδρε, και η Ομάδα των Ανεξαρτήτων για την Ευρώπη των Εθνών θα ήθελε να ευχηθεί καλή τύχη στον κ. Romano Prodi για τον διορισμό του. Σε θεωρούμε κεντρώο, υπέρμαχο της υπερομοσπονδιακής ιδέας των Ηνωμένων Πολιτειών της Ευρώπης, και ως εκ τούτου καταψηφίζουμε την εκλογή σου. Για εμάς δεν είσαι παρά ένας Jacques Delors νούμερο δύο. Η Ευρώπη των Εθνών σου εγγυάται κριτική και εποικοδομητική αντιπολίτευση. Θα είμαστε επικριτικοί κάθε φορά που προτείνεις ένα ακόμα βήμα για μεγαλύτερη Ένωση. Θα προσφέρουμε με τρόπο εποικοδομητικό κάθε φορά που διαφαίνεται και η παραμικρή ακόμα δυνατότητα να υπάρξει λίγη περισσότερη διαφάνεια στους διαδρόμους της Επιτροπής. Αυτό που έχουμε ανάγκη τώρα δεν είναι μια νέα Επιτροπή, αλλά μια κάθαρση από ανεξάρτητες προσωπικότητες που μπορούν να θέσουν τέλος στις εκτελεστικές ενέργειες της Επιτροπής που δεν είναι διασυνοριακές και να εφαρμόσουν απόλυτη διαφάνεια σε όσες ενέργειες είναι περιττές. Χρειάζεται ένας σύγχρονος κανονισμός διαχείρισης με αποκεντρωμένες ευθύνες και συνέπειες για όσους δεν στέκονται στο ύψος των ευθυνών τους. Πρέπει να τεθεί τέλος στα πενήντα χρόνια μυστικότητας και προνομιούχων σιναφιών. Ο υπάλληλος που αποκάλυψε την απάτη στο Κοινοβούλιο πρέπει να επαναπροσληφθεί με πλήρη μισθό και όσοι παρεμποδίζουν τη διαλεύκανση της υπόθεσης πρέπει να απολυθούν. Είναι σκανδαλώδες η παρούσα Επιτροπή να λαμβάνει μετά από την παραίτησή της απόφαση που απαγορεύει στον κ. Van Buitenen να βοηθήσει τη βελγική αστυνομία να διαλευκάνει ορισμένες από τις υποθέσεις που οδήγησαν στην παραίτηση της Επιτροπής. Οι υπάλληλοι της Επιτροπής πρέπει να είναι υπηρέτες της δημοκρατίας στις χώρες μας και όχι νέοι άρχοντες. Στο όνομα της πολιτικής έχθρας και της προσωπικής φιλίας, καλωσόρισες κύριε Prodi!

<SPEAKER ID=51 LANGUAGE="IT" NAME="Muscardini">
Κύριε Πρόεδρε, η Εθνική Συμμαχία δίνει τη συγκατάθεσή της στις δεσμεύσεις που θα αναλάβετε επισήμως όσον αφορά τις θεσμικές μεταρρυθμίσεις της Ένωσης - τις οποίες δυστυχώς η Συνθήκη του Αμστερνταμ δεν συνέχισε επαρκώς - και την έναρξη εφαρμογής της πολιτικής Ένωσης.
<P>
Η τραγική επικαιρότητα του Κοσσυφοπεδίου και η στρατιωτική επέμβαση του ΝΑΤΟ αποδεικνύουν, χωρίς να είναι πλέον και τόσο αναγκαίο, την επείγουσα ανάγκη να αποκτήσει η Ευρωπαϊκή Ένωση μια κοινή εξωτερική και αμυντική πολιτική, ελλείψει της οποίας η Ευρώπη είναι σαν να μην υφίσταται. Τα γεγονότα των τελευταίων ημερών τόνισαν την απουσία της Ευρώπης ως αυθύπαρκτης οντότητας. Είναι η πρώτη φορά που τα γενονότα που ζούμε αποδεικνύουν - κάτι που διαπιστώσαμε με ιδιαίτερα σαφή τρόπο - την επιτακτική ανάγκη για μια ευρωπαϊκή πολιτική ταυτότητα, έναν φορέα δηλαδή που, σεβόμενος τις συμμαχίες που έχουν γίνει αποδεκτές, θα αναγνωρίζεται σε διεθνές επίπεδο.
<P>
Το Ευρωπαϊκό Συμβούλιο είχε ήδη πει εδώ και καιρό ότι θα πρότεινε τον νέο Πρόεδρο πριν από τις εκλογές. Αυτό που μας στεναχωρεί είναι ότι εσείς μπορεί να επηρεαστείτε στις επιλογές σας που αφορούν την Ιταλία από τα ευρωπαϊκά αριστερά κόμματα που θέλουν, με τρόπο λίγο έως πολύ δόλιο, να σας εμποδίσουν να θέσετε υποψηφιότητα στις εκλογές. Όσον αφορά εμάς όμως - εδώ μιλάμε για την Ευρώπη - μια ισχυρή δημοκρατική συμφωνία για την επόμενη Επιτροπή θα πρέπει να επιτρέψει στις πολιτικές δυνάμεις να υποβάλουν στην κοινοβουλευτική συνέλευση τις υποψηφιότητες για την Προεδρία της Επιτροπής και όχι να χρειάζεται πάντα να αποφαίνονται επί των προτάσεων των κυβερνήσεων. Συνεπώς, κύριε Πρόεδρε, εμείς σας ζητάμε αυτή την εποχή των μεταρρυθμίσεων και της αλλαγής την οποία αναφέρατε στην παρέμβασή σας, αλλά θέλουμε οι μεταρρυθμίσεις να είναι πραγματικές και όχι μόνο ασαφείς προτάσεις: μια πολιτική Ένωση για να παγιώσει την οικονομική ένωση, για να υπάρξει μια εξωτερική πολιτική, για να ασχοληθεί τόσο με τη Μεσόγειο, όπως είπατε εσείς, όσο και με τη μετανάστευση και την εγκληματικότητα καθώς και με την ανθρωπιστική βοήθεια, όσον αφορά επίσης τα γεωργικά εκείνα προϊόντα που η Ευρώπη εξακολουθεί να πετά ή να μην παράγει και τα οποία επιβαρύνουν τόσο πολύ την οικονομία μας. Πρέπει επιπλέον να επαναξεταστεί η ΓΣΔΕ, αφού, παρά τις καλές μας σχέσεις με τις Ηνωμένες Πολιτείες, δεν μπορεί να εξαρτάται η προστασία των προϊόντων μας και του παραγωγικού μας συστήματος από τα προϊόντα των τρίτων χωρών που είμαστε αναγκασμένοι να εισάγουμε χωρίς δασμούς και τα οποία προέρχονται από εμφανείς πρακτικές ντάμπινγκ.
<P>
Κατά συνέπεια, κύριε Πρόεδρε, το μέλλον σχεδιάζεται και με την απαίτηση σαφών κοινωνικών κανόνων από τις χώρες στις οποίες η Ευρωπαϊκή Ένωση παρέχει ενισχύσεις, από τις τρίτες και τις τέταρτες χώρες, όπως και από τις πρώην δημοκρατίες της Σοβιετικής Ένωσης, για μια επέκταση που δεν θα καταλήξει σε μια διεύρυνση της φτώχειας και της ανεργίας, αλλά θα στηρίζεται στην ανάκαμψη της ευρωπαϊκής οικονομίας βασιζόμενη στην ποιότητα των προϊόντων: είναι προφανές ότι, αφού δεν μπορούμε να είμαστε ανταγωνιστικοί όσον αφορά τις τιμές, πρέπει να είμαστε όσον αφορά την ποιότητα. Κατά συνέπεια, σχεδιάζουμε το μέλλον προβλέποντας μια Επιτροπή και ένα Κοινοβούλιο που θα μπορέσουν να το προγραμματίσουν από κοινού, υπενθυμίζοντας στο Συμβούλιο ότι δεν μπορεί να μιλά και να αποφασίζει επί παντός, γιατί διαφορετικά οι Ευρωπαίοι πολίτες θα έχουν την αίσθηση ότι δεν αξίζουν πλέον τίποτα.
<P>
Αυτό σημαίνει να αρχίσουμε να σχεδιάζουμε το μέλλον!

<SPEAKER ID=52 LANGUAGE="FR" NAME="Fabre-Aubrespy">
Κύριε ορισθέντα Πρόεδρε της Επιτροπής, δηλώσατε ότι θέλετε μια ισχυρή Ευρώπη, αλλά φοβάμαι μήπως με τη στάση σας συμβάλετε στην οριστική εξαφάνιση της Ευρωπαϊκής Ένωσης.
<P>
Ξεκινάτε πράγματι με την αποδοχή ότι οι διατάξεις της Συνθήκης δεν εφαρμόζονται σωστά. Το άρθρο 159 απαιτεί όντως να διορίζονται νέοι Επίτροποι το συντομότερο δυνατόν, καθώς και να αποφανθεί το Ευρωπαϊκό Κοινοβούλιο για μια Επιτροπή που θα συγκροτηθεί για έξι μήνες, πριν ένα νέο Κοινοβούλιο αποφανθεί για μια Επιτροπή που θα λειτουργεί επί μία πενταετία.
<P>
Ετοιμάζεστε επίσης να αποδεχθείτε την ευθύνη της Προεδρίας της Επιτροπής χωρίς να παραδειγματίζεστε από ό, τι συνέβη. Η Επιτροπή - και περιβάλλεστε από παραιτηθέντες Επιτρόπους - αμφισβητήθηκε για πρώτη φορά από την πλειοψηφία του Κοινοβουλίου, που αρνήθηκε να της χορηγήσει απαλλαγή για το 1996. Επομένως, οι λογαριασμοί του έτους 1996 δεν έχουν κλείσει. Στη συνέχεια - έστω κι αν δεν αρέσει στην κ. Green, που μιλούσε για πολιτικό παιχνίδι, τη στιγμή που η ίδια έπαιξε το παιχνίδι αυτό καθ' όλη τη διάρκεια αυτής της χρονιάς - αποδόθηκε μομφή στην Επιτροπή με 232 ψήφους, μομφή που δεν αφορούσε κάποιους Επιτρόπους, αλλά ολόκληρη την Επιτροπή ως σώμα. Η δε επιτροπή των εμπειρογνωμόνων υπήρξε εξαιρετικά αυστηρή στην έκθεσή της και στα σχόλιά της δηλώνοντας πως κανένας Επίτροπος δεν πρέπει να επαναδιορισθεί.
<P>
Επομένως, εάν θέλετε μια ισχυρή Ευρώπη, έχετε χρέος να ενεργήσετε ούτως ώστε να συγκροτηθεί τάχιστα μια νέα Επιτροπή επιφορτισμένη να αποκαταστήσει την τάξη, να προβεί στην ανάληψη μέτρων επανόρθωσης βάσει της διάγνωσης που έγινε και να αλλάξει οριστικά τον τρόπο λειτουργίας της, διαφορετικά θα δολοφονήσετε ολόκληρη την Ευρώπη.

<SPEAKER ID=53 LANGUAGE="FR" NAME="Le Pen">
Κύριε Πρόεδρε, τα λόγια πετούν, αλλά πετούν και οι άγγελοι ακαθόριστου φύλου, όπως πετούν και τα αεροπλάνα που βομβαρδίζουν και οι βόμβες σας που σκοτώνουν.
<P>
Υψώνω εδώ με την πλέον αρμόζουσα σοβαρότητα φωνή διαμαρτυρίας εναντίον της πολιτικής πολέμου στην Ευρώπη, την οποία υποστηρίζει η Ευρωπαϊκή Ένωση υπό τις διαταγές των Αμερικανών!
<P>
Διαμαρτυρίες
<P>
Αυτή η εγκληματική πολιτική ένοπλης επίθεσης εναντίον της Σερβίας και του μικρού ηρωικού λαού της αποτελεί από νομική άποψη παραβίαση του Χάρτη του ΟΗΕ και επιπλέον της Συνθήκης του ΝΑΤΟ και, στην περίπτωση της Γαλλίας, του συντάγματός της!
<P>
Ο συνεχής βομβαρδισμός οικονομικών στόχων και πληθυσμών αμάχων συγκαταλέγεται μεταξύ των πλέον άνανδρων και ασυγχώρητων πράξεων που διαπράχθηκαν εδώ και 50 χρόνια! Ο Θεός να βάλει το χέρι του να μην είστε οι μαθητευόμενοι μάγοι του Τρίτου Παγκοσμίου Πολέμου!
<P>
Ανάμικτες αντιδράσεις

<SPEAKER ID=54 NAME="Πρόεδρος">
Δίνω τον λόγο στην κ. Green βάσει του άρθρου 108 του Κανονισμού. Θα ήθελα να της υπενθυμίσω ότι λαμβάνει τον λόγο για να αντικρούσει τα σχόλια που διατυπώθηκαν για το πρόσωπό της κατά τη διάρκεια της συζήτησης ή τις απόψεις που της αποδόθηκαν καθώς και για να διορθώσει παρατηρήσεις που έγιναν από την ίδια.

<SPEAKER ID=55 LANGUAGE="EN" NAME="Green">
Κύριε Πρόεδρε, θέλω να προβώ σε μια προσωπική δήλωση, καθώς αναφέρθηκε το όνομά μου.
<P>
Επιθυμώ να επισημάνω ότι για τους Βρετανούς βουλευτές οι κομματικές λογομαχίες που ακούσαμε εδώ σήμερα το πρωί είναι ουσιαστικά σαν το μάννα εξ ουρανού και να πω σε όσους μου επιτίθενται ότι στην πραγματικότητα επωφελούμαι από αυτό. Παρατηρώ ότι οι προσωπικές ύβρεις εναντίον μου από τη δεξιά πτέρυγα του Ευρωπαϊκού Κοινοβουλίου αυξάνονται καθώς μειώνονται οι πολιτικές επιτυχίες της δεξιάς σε ολόκληρη την Ευρωπαϊκή Ένωση.
<P>
Ανάμικτες αντιδράσεις
<P>
Μπορώ να αποδεχτώ το γεγονός αυτό, και η ευρωπαϊκή κοινή γνώμη γνωρίζει ότι η πολιτική ομάδα που διχάστηκε εντελώς κατά την ψηφοφορία που διεξήχθη στο Σώμα τον Μάρτιο επί της πρότασης μομφής ήταν η Ομάδα του Ευρωπαϊκού Λαϊκού Κόμματος, η πλειοψηφία της οποίας ψήφισε τη θέση των σοσιαλιστών.
<P>
Ανάμικτες αντιδράσεις
<P>
Αυτή η επίθεση και οι ύβρεις αποσκοπούν στη συγκάλυψη του εν λόγω γεγονότος. Ο κ. Martens αρέσκεται να λέει στο Σώμα ότι τον Μάρτιο η πολιτική του ομάδα ζήτησε την παραίτηση της κ. Cresson, αλλά ξεχνά να μας πει ότι ο ίδιος και η Ομάδα του ζήτησε επίσης την παραίτηση άλλων Επιτρόπων που δεν κρίθηκαν ένοχοι από την επιτροπή ανεξάρτητων εμπειρογνωμόνων.
<P>
Τέλος, ας μου επιτραπεί να πω στον κ. Cox ότι η δήλωσή του συμβαδίζει με τον φτηνό καιροσκοπισμό για τον οποίο φημίζεται η πολιτική του οικογένεια.
<P>
Ανάμικτες αντιδράσεις

<SPEAKER ID=56 NAME="Πρόεδρος">
Θα δώσω τον λόγο στον κ. Martens για τον ίδιο σκοπό, αλλά παρακαλώ να πάψουμε να κατονομάζουμε συνεχώς άτομα γιατί κατ' αυτόν τον τρόπο το θέμα δεν εξαντλείται ποτέ. Κύριε Martens, δικαιούστε και εσείς να λάβετε τον λόγο.

<SPEAKER ID=57 LANGUAGE="NL" NAME="Martens">
Κύριε Πρόεδρε, νομίζω ότι η κ. Green έχει την κακή συνήθεια να μετατρέπει μια πολιτική παρατήρηση σε προσωπική.
<P>
Χειροκροτήματα
<P>
Θα ήθελα μόνο να προσθέσω ότι τον Ιανουάριο του τρέχοντος έτους κατέθεσε πρόταση μομφής, δηλώνοντας ότι η σοσιαλιστική παράταξη θα την καταψήφιζε. Αυτή ήταν η αρχή της κρίσης, και όταν κανείς δέχεται επικρίσεις γι' αυτό το πολιτικό σφάλμα, δεν πρέπει να πιστεύει ότι οι επικρίσεις αυτές έχουν προσωπικό χαρακτήρα.
<P>
Χειροκροτήματα

<SPEAKER ID=58 NAME="Πρόεδρος">
Σύμφωνα με όσα έχουν οριστεί, ο κ. Prodi θα απαντήσει σε όλες τις παρεμβάσεις κατά την προσεχή συζήτηση για την ανάθεση των καθηκόντων. Αυτή τη στιγμή έχουμε 200 ψηφοφορίες για σήμερα και 300 για αύριο. Επομένως, εφόσον έχουμε καθυστέρηση 15 λεπτών, θα αρχίσουμε τις ψηφοφορίες χωρίς να διακόψουμε τη συνεδρίαση.

<CHAPTER ID=4>
Ψηφοφορίες
<SPEAKER ID=59 LANGUAGE="ES" NAME="Πρόταση οδηγίας του Ευρωπαϊκού Κοινοβουλίου και του Συμβουλίου για τροποποίηση της οδηγίας 92/117/ΕΟΚ σχετικά με τα μέτρα προστασίας από ορισμένες ζωονόσους και ορισμένoυς ζωονοσογόνους παράγοντες στα ζώα και στα προϊόντα ζωικής προέλευσης, προκειμένου να αποφευχθεί η εκδήλωση λοιμώξεων και δηλητηριάσεων οφειλόμενων στα τρόφιμα (COM(99)0004 - C4-0068/99-99/0003(COD))Επιτροπή Γεωργίας και Ανάπτυξης της Υπαίθρου">

<P>
Το Σώμα εγκρίνει την πρόταση της Επιτροπής

<SPEAKER ID=60 NAME="Πρόεδρος">
Μόλις ολοκληρώσαμε την ψηφοφορία επί μίας από τις εκθέσεις του κ. Kittelmann. Με πληροφορούν ότι οι εκθέσεις διατίθενται σε όλες τις γλώσσες, και, εφόσον το Σώμα ψήφισε να αντιμετωπισθεί το θέμα ως επείγον, είμαι υποχρεωμένος να προχωρήσω στην ψηφοφορία.
<P>
Σύσταση (Α4-0126/99), εξ ονόματος της Επιτροπής Εξωτερικών Οικονομικών Σχέσεων, σχετικά με την πρόταση απόφασης του Συμβουλίου σε ό, τι αφορά τη θέση της Ευρωπαϊκής Κοινότητας επί του σχεδίου κανονισμού της Οικονομικής Επιτροπής των Ηνωμένων Εθνών για την Ευρώπη περί ομοιόμορφων προδιαγραφών σχετικά με την έγκριση τύπου βυτιοφόρων οχημάτων των κατηγοριών Ν και Ο όσον αφορά την ευστάθεια έναντι ανατροπής (12832/98 - COM(98)0564 - C4-0098/99-98/0292(AVC)) (εισηγητής: ο κ. Kittelmann)
<P>
(Το Σώμα εγκρίνει την απόφαση) - Σύσταση για τη δεύτερη ανάγνωση (Α4-0152/99), εξ ονόματος της Επιτροπής Απασχόλησης και Κοινωνικών Υποθέσεων, σχετικά με την κοινή θέση που καθόρισε το Συμβούλιο για την έκδοση οδηγίας του Συμβουλίου που τροποποιεί για δεύτερη φορά την οδηγία 90/394/ΕΟΚ, σχετικά με την προστασία των εργαζομένων από τους κινδύνους που συνδέονται με την έκθεση σε καρκινογόνους παράγοντες κατά την εργασία και την επεκτείνει ώστε να καλύπτει και τους μεταλλαξιογόνους παράγοντες (13835/1/98 - C4-0002/99-98/0093 (SYN)) (εισηγήτρια: η κ. Damiγo)
<P>
(O Πρόεδρος αναγγέλλει την έγκριση της κοινής θέσης όπως τροποποιήθηκε) - Έκθεση (Α4-0134/99) του κ. Weber, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την πρόταση απόφασης του Συμβουλίου που αφορά τη σύναψη της συμφωνίας που τροποποιεί τη συμφωνία περί επιστημονικής και τεχνολογικής συνεργασίας μεταξύ της Ευρωπαϊκής Κοινότητας και του Καναδά (COM(98)0664 - C4-0703/98-98/0316(CNS))
<P>
(Το Σώμα εγκρίνει το ψήφισμα νομοθετικού περιεχομένου) - Έκθεση (Α4-0142/99) της κ. Plooij-van Gorsel, εξ ονόματος της Επιτροπής Εξωτερικών Οικονομικών Σχέσεων, σχετικά με την τροποποιημένη πρόταση κανονισμού του Συμβουλίου που αφορά την εφαρμογή εκ μέρους της Επιτροπής ενός προγράμματος ειδικών μέτρων και δράσεων για τη βελτίωση της πρόσβασης των εμπορευμάτων της ΕΕ και των διασυνοριακών υπηρεσιών της ΕΕ στην Ιαπωνία (COM(95)0188 - COM(98)0722 - C4-0062/99-95/0116(CNS))
<P>
(Το Σώμα εγκρίνει το ψήφισμα νομοθετικού περιεχομένου) - Έκθεση (Α4-0127/99) της κ. Flemming, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση απόφασης του Συμβουλίου περί εγκρίσεως, εξ ονόματος της Κοινότητας, των νέων παραρτημάτων VIII και IX και της τροποποίησης του παραρτήματος I της σύμβασης περί ελέγχου των διαμεθοριακών μεταφορών επικινδύνων αποβλήτων και της διάθεσης αυτών (σύμβαση της Βασιλείας), όπως προβλέπεται στην απόφαση IV/9 της διάσκεψης των Μερών
<P>
(Το Σώμα εγκρίνει το ψήφισμα νομοθετικού περιεχομένου) - Έκθεση (Α4-0144/99) του κ. Langen, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την τρίτη έκθεση της Επιτροπής για τις διαπραγματεύσεις που αφορούν την πρόσβαση σε αγορές δημοσίων συμβάσεων τρίτων χωρών στους τομείς που καλύπτονται από την οδηγία 93/38 (οδηγία συμβάσεων οργανισμών κοινής ωφελείας) (COM(98)0203 - C4-0457/98)
<P>
(Το Σώμα εγκρίνει το ψήφισμα) - Έκθεση (Α4-0172/99) της κ. Kestelijn-Sierens, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανακοίνωση της Επιτροπής προς το Συμβούλιο «προώθηση του επιχειρηματικού πνεύματος στην Ευρώπη: προτεραιότητες για το μέλλον» (COM(98)0222 - C4-0557/98)
<P>
(Το Σώμα εγκρίνει το ψήφισμα) - Έκθεση (Α4-0147/99) του κ. Kenneth D. Collins, εξ ονόματος της Επιτροπή Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση απόφασης του Συμβουλίου που αφορά τα εργαστήρια αναφοράς που προορίζονται για τον έλεγχο των βακτηριολογικών και λοιμωδών μολύνσεων των διθύρων μαλακίων (διόρθωση της νομικής βάσης) (9594/97 - C4-0014/99-97/0182 (CNS))
<P>
(Το Σώμα εγκρίνει το ψήφισμα) - Έκθεση (Α4-0179/99) του κ. Fraga Estιvez, εξ ονόματος της Επιτροπής Αλιείας, σχετικά με την πρόταση απόφασης του Συμβουλίου που τροποποιεί την απόφαση 93/383/ΕΟΚ του Συμβουλίου της 14ης Ιουνίου 1993 όσον αφορά τα εργαστήρια αναφοράς για τον έλεγχο των θαλάσσιων βιοτοξινών (διόρθωση της νομικής βάσης) (10339/96 - C4-0013/99-96/0234(CNS))
<P>
(Το Σώμα εγκρίνει το ψήφισμα)
<SPEAKER ID=61 NAME="Billingham">
Κύριε Πρόεδρε, θα ήθελα να παρέμβω επί της τροπολογίας αριθ. 12. Ωστόσο, πριν από αυτό θα ήθελα να ζητήσω συγγνώμη από το Κοινοβούλιο, επειδή χθες το βράδυ αναγγέλθηκε η έκθεσή μου και απουσίαζα. Αναχώρησα χθες το απόγευμα από το αεροδρόμιο City του Λονδίνου και έφθασα εδώ ύστερα από δέκα επτά ώρες. Σαν να μην έφθανε αυτό, χάθηκε και η βαλίτσα μου. Κατά συνέπεια, έχασα την ευκαιρία να μιλήσω για την αξιόλογη αυτή έκθεση που καθιστά ασφαλέστερη την οδήγηση για όλους τους Ευρωπαίους. Γνωρίζω πολύ καλά την τροπολογία του κ. Rόbig, την εγκρίνω και προτείνω να υπερψηφιστεί από το Σώμα. Πρόκειται για μία βελτίωση της τροπολογίας που ψηφίστηκε μέσω της συμβουλευτικής επιτροπής μηχανολογίας και συντήρησης (EMAC).
<P>
Xειροκροτήματα

<SPEAKER ID=62 NAME="Πρόεδρος">
Πρέπει να ομολογήσω ότι λάμπετε σήμερα το πρωί. Κανείς δεν θα φανταζόταν ότι δεν έφθασε η βαλίτσα σας.
<P>
Γέλια
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=63 NAME="d'Ancona">
Κύριε Πρόεδρε, θα ήθελα για λίγο την προσοχή σας. Στη χθεσινή σύνοδο Ολομέλειας διαπιστώσαμε ότι είναι η πρώτη φορά που η έκθεση για τα ναρκωτικά υποστηρίζεται από ένα μεγάλο μέρος των βουλευτών του Κοινοβουλίου, αλλά και ότι η ισορροπία αυτή δεν πρέπει να διαταραχθεί. Κατέθεσα προσωπικά μία τροπολογία και στις συζητήσεις προέκυψε ότι αυτό θα μπορούσε να δημιουργήσει προβλήματα. Σας καλώ να διαγράψετε από την τροπολογία 9 τη λέξη «ανεξέλεγκτη» ή να αποδεχθείτε τη διεξαγωγή χωριστής ψηφοφορίας, στα πλαίσια της οποίας θα μπορούμε να ψηφίσουμε υπέρ ή κατά τη λέξης αυτής. Θα προτιμούσα όμως να διαγράψετε τη λέξη «ανεξέλεγκτη».
<P>
Το Σώμα εγκρίνει το ψήφισμα

<SPEAKER ID=64 LANGUAGE="EN" NAME="Elliott">
Κύριε Πρόεδρε, σήμερα λάβαμε από τις υπηρεσίες του Κοινοβουλίου ένα έγγραφο που μας ενημερώνει ότι οι βουλευτές πρέπει να ετοιμαστούν για τη μετακόμιση στο νέο κτήριο IPE IV. Η πλειοψηφία των βουλευτών ουδέποτε είδε το εσωτερικό του εν λόγω κτηρίου, αν και ακούω ότι πολλοί άλλοι που δεν είναι βουλευτές το έχουν επισκεφθεί. Διερωτώμαι μήπως όσοι βουλευτές θα ήθελαν να έχουν μια πρώτη εικόνα του κτηρίου μπορούν να το επισκεφθούν κατά την προσεχή περίοδο συνόδου.

<SPEAKER ID=65 NAME="Πρόεδρος">
Δεν βλέπω να είναι δύσκολο κάτι τέτοιο. Εάν επιθυμείτε συνοδεία κατά την επίσκεψή σας στο κτήριο, σας προτείνω να επικοινωνήσετε με την υπηρεσία ασφαλείας. Έως τώρα υπήρχε πρόβλημα λόγω των συνεχιζόμενων εργασιών στο κτήριο. Θα πρότεινα επίσης να οργανώσουμε ενδεχομένως ομάδες βουλευτών που θα πραγματοποιήσουν επισκέψεις.

<SPEAKER ID=66 NAME="Wolf">
Στόχος του προγράμματος IDA είναι να παράσχει στις διοικήσεις τη δυνατότητα και να τις ενθαρρύνει να ανταλλάσσουν δεδομένα με ηλεκτρονικό τρόπο σε ολόκληρη την επικράτεια της Ευρωπαϊκής Ένωσης. Βάσει της πρώτης απόφασης IDA εφαρμόστηκαν ή δρομολογήθηκαν αρκετά τομεακά προγράμματα. Ωστόσο, εξακολουθούν να υπάρχουν ορισμένα προβλήματα συμβατότητας. Η νέα πρόταση για την έκδοση απόφασης του Ευρωπαϊκού Κοινοβουλίου και του Συμβουλίου που αφορά μια σειρά κατευθυντήριων γραμμών, συμπεριλαμβανομένου του καθορισμού έργων κοινού ενδιαφέροντος, για τα διευρωπαϊκά δίκτυα ηλεκτρονικής ανταλλαγής δεδομένων μεταξύ διοικήσεων (Α4-0131/99), καθώς και τη θέσπιση μιας σειράς δράσεων και μέτρων με σκοπό τη διασφάλιση της διαλειτουργικότητας των εν λόγω διευρωπαϊκών δικτύων και της πρόσβαση σε αυτά (Α4-0130/99) επικεντρώνεται στην ανάπτυξη κοινών εννοιών, μεθόδων και γενικής χρήσεως υπηρεσιών για τα διάφορα δίκτυα και τις διάφορες εφαρμογές.
<P>
Στην κοινή θέση του Συμβουλίου γίνονται αποδεκτές, είτε πλήρως είτε επί της αρχής, οι περισσότερες από τις τροπολογίες που υπέβαλε το Ευρωπαϊκό Κοινοβούλιο κατά την πρώτη ανάγνωση. Τα μόνα αμφιλεγόμενα σημεία που απομένουν εθίγησαν και πάλι από την εισηγήτρια, την κυρία Read. Σε αυτά ζητείται να καθοριστεί ως στόχος της οδηγίας «να δημιουργεί οφέλη για τα πρόσωπα της Ευρωπαϊκής Ένωσης» (αντί του όρου πολίτες της κοινής θέσης) και να παρουσιάζεται όχι μόνο στο Συμβούλιο, αλλά και στο Κοινοβούλιο, η αξιολόγηση της Επιτροπής για τα τηλεματικά δίκτυα.
<P>
Συγχαίρω για μία ακόμη φορά την κ. Read για τη σταθερά υψηλή ποιότητα της εργασίας της όσον αφορά τον καθορισμό ενός νέου ρυθμιστικού πλαισίου σχετικά με τις σημαντικότερες πτυχές της κοινωνίας των πληροφοριών που έχουμε κοινό καθήκον να μοιραζόμαστε τώρα και στο άμεσο μέλλον.
<P>
Έκθεση Bontempi (A4-0133/99)
<SPEAKER ID=67 LANGUAGE="FR" NAME="Berthu">
Κύριε Πρόεδρε, το σχέδιο δράσης για τη δημιουργία ενός χώρου ελευθερίας, ασφάλειας και δικαιοσύνης, που παρουσιάσθηκε από την αυστριακή Προεδρία και εγκρίθηκε από το Ευρωπαϊκό Συμβούλιο της Βιέννης τον Δεκέμβριο του 1998, αποτελεί ένα αρκετά αυστηρό κείμενο που προσπαθεί εμφανώς να προσδώσει στις διατάξεις της Συνθήκης του Αμστερνταμ ρεαλιστικό χαρακτήρα. Δεν μπορούμε όμως να πούμε το ίδιο και για την έκθεση του Ευρωπαϊκού Κοινοβουλίου ως προς το ίδιο θέμα, που το Σώμα ενέκρινε προ ολίγου και που προσπαθεί, ως συνήθως, να ικανοποιήσει κυρίως τις φεντεραλιστικές έμμονες ιδέες και όχι τις πραγματικές ανάγκες των πολιτών.
<P>
Το σχέδιο δράσης του Ευρωπαϊκού Συμβουλίου, για παράδειγμα, δηλώνει ανεπιφύλακτα ότι η ελεύθερη κυκλοφορία αποτελεί βεβαίως θεμελιώδη στόχο της Συνθήκης, αλλά πρέπει να αξιολογείται σε μεγάλο βαθμό λαμβάνοντας υπόψη τις επιταγές της ασφάλειας. Στο κείμενο δηλώνεται ότι η ελευθερία των πολιτών προχωρεί πέρα από την ελεύθερη κυκλοφορία και συνίσταται επίσης στην ελευθερία τους να ζουν σε ένα περιβάλλον όπου οι νόμοι γίνονται σεβαστοί. Αμέσως μετά, όσον αφορά τις πολιτικές μετανάστευσης και ασύλου, το κείμενο του Συμβουλίου προσθέτει ότι πρέπει να αποδώσουμε ιδιαίτερη προτεραιότητα στην καταπολέμηση της λαθρομετανάστευσης.
<P>
Στην έκθεση του Ευρωπαϊκού Κοινοβουλίου παρατηρούμε τελεία αλλαγή του τόνου. Η απόλυτη προτεραιότητα μετατρέπεται σε «έναν πιο προχωρημένο ορισμό των θεμελιωδών δικαιωμάτων και της ευρωπαϊκής υπηκοότητας», σαν τα κράτη μέλη να ζούσαν σε ημιβάρβαρη κατάσταση όπου παραβιάζονταν συνεχώς τα δικαιώματα του ανθρώπου και όπου περιμέναμε εδώ και αιώνες να εμφανιστούν οι «ευρωκράτες» για να επιβάλουν επιτέλους την κυριαρχία του κράτους δικαίου. Προφανώς μας θεωρούν όλους αφελείς.
<P>
Υπό αυτές τις συνθήκες δεν μας εκπλήσσει η διαπίστωση ότι, όταν φθάνει στα θέματα κυκλοφορίας των προσώπων, το Ευρωπαϊκό Κοινοβούλιο εκθειάζει την ελεύθερη κυκλοφορία ως κοινοτικό δικαίωμα, ενώ η καταπολέμηση της λαθρομετανάστευσης εξαφανίζεται εν μέσω της απαρίθμησης διαφόρων στόχων. Συμφωνούμε προφανώς περισσότερο με την αντίληψη του Συμβουλίου, διευκρινίζοντας βέβαια ότι κάθε κράτος μέλος πρέπει να διατηρήσει την απόλυτη κυριαρχία του στην επικράτειά του.

<SPEAKER ID=68 LANGUAGE="SV" NAME="Andersson, Hulthιn, Lφφw και Sandberg-Fries">
Η εξέλιξη της ΕΕ προς έναν χώρο ελευθερίας, ασφάλειας και δικαιοσύνης είναι ιδιαίτερα σημαντική για τους Eυρωπαίους πολίτες. Γι' αυτόν τον λόγο καλωσορίζουμε την έκθεση Bontempi. Ωστόσο, θεωρούμε ότι οι προτάσεις της έκθεσης να δοθούν στην Europol επιχειρησιακά καθήκοντα και να συσταθεί μία ευρωπαϊκή εισαγγελία δεν είναι σύμφωνες με όσα ορίζονται γι' αυτούς τους τομείς στο καταστατικό. Η Europol θα συμπληρώνει και θα βοηθά μόνο τις εθνικές αστυνομικές αρχές χωρίς να επεμβαίνει η ίδια κατά των πολιτών. Όσον αφορά τη σύσταση μίας ευρωπαϊκής εισαγγελίας, θεωρούμε ότι αυτό δεν πρέπει να γίνει, καθώς δεν υφίσταται υπερεθνική συνεργασία στον τομέα του ποινικού δικαίου. Η συνεργασία σε αυτόν τον τομέα πρέπει να είναι και στο μέλλον διακρατική.

<SPEAKER ID=69 NAME="Blak, Iversen και Kirsten Jensen">
Οι Δανοί σοσιαλδημοκράτες απείχαν από την ψηφοφορία επί της έκθεσης Bontempi. Η έκθεση συνίσταται σε ευρεία ανάλυση των διαφόρων μέσων που θα εξασφαλίσουν την υλοποίηση ενός χώρου ελευθερίας, ασφάλειας και δικαιοσύνης. Οι Δανοί σοσιαλδημοκράτες είναι υπέρμαχοι της εξασφάλισης των θεμελιωδών δικαιωμάτων των ατόμων που ζουν στην ΕΕ. Η έκθεση ωστόσο περιέχει πολλές ιδέες στις οποίες εναντιωνόμαστε και οι οποίες αφορούν τη θέσπιση ενός Corpus Juris, την εναρμόνιση των νομικών διατάξεων των κρατών μελών και τις επιχειρησιακές αρμοδιότητες της Εuropol. Ως εκ τούτου, απείχαμε από την ψηφοφορία επί του συνόλου της έκθεσης.

<SPEAKER ID=70 NAME="Caudron">
Υποδέχομαι με πολύ μεγάλη ικανοποίηση την έκθεση αυτή, η οποία αναλύει σωστά το σχέδιο δράσης του Συμβουλίου και της Επιτροπής σχετικά με τη δημιουργία ενός χώρου ελευθερίας, ασφάλειας και δικαιοσύνης. Το σχέδιο αυτό ανταποκρίνεται στο αίτημα του Ευρωπαϊκού Συμβουλίου του Κάρντιφ και εντάσσεται στη σαφή και φιλόδοξη διαδικασία που συνίσταται στη δρομολόγηση εντός της Ένωσης των μεταρρυθμίσεων που τη φέρνουν πιο κοντά στους Ευρωπαίους πολίτες.
<P>
Ένας τέτοιου είδους χώρος οικοδομείται προφανώς σταδιακά. Μεταξύ των πολλών σημαντικών σταδίων θα σημειώσουμε τη Συμφωνία του Schengen, τη Συνθήκη του Μάαστριχτ και, φυσικά, τη Συνθήκη του Αμστερνταμ. Εκφράζω εξάλλου την ικανοποίησή μου για τη συμπερίληψη στη Συνθήκη για την Ευρωπαϊκή Ένωση ενός νέου τίτλου με θέμα «θεωρήσεις εισόδου, άσυλο, μετανάστευση και λοιπές πολιτικές που συνδέονται με την ελεύθερη κυκλοφορία προσώπων», που θα επιτρέψει την ενίσχυση της συνοχής στους βασικούς τομείς που αφορούν άμεσα τους Ευρωπαίους πολίτες. Επισημαίνω αντίθετα τη διαφωνία μου με τη διατήρηση της ρήτρας εξαίρεσης υπέρ του Ηνωμένου Βασιλείου, της Δανίας και της Ιρλανδίας. Όλοι γνωρίζουν το υπέρογκο κόστος για τη συνοχή μιας Ευρώπης «ΰ la carte».
<P>
Aυτά που διακυβεύονται με τη δημιουργία ενός τέτοιου χώρου είναι εξαιρετικά σημαντικά, και ορθώς εμμένει ο εισηγητής στην ανάγκη να καταστεί μία από τις προτεραιότητες της Ένωσης. Υποστηρίζω αυτή την ιδέα, επειδή οφείλουμε να ανταποκριθούμε στις προσδοκίες των Ευρωπαίων πολιτών. Ωστόσο, οι τελευταίοι φιλοδοξούν να ζήσουν με ασφάλεια εντός των συνόρων της Ευρωπαϊκής Ένωσης, και, προκειμένου να ανταποκριθούμε σε αυτό αίτημα, χρειάζονται καλύτεροι έλεγχοι στα σύνορα και πρόληψη της εγκληματικότητας.
<P>
Ασφάλεια σημαίνει και να γνωρίζουμε ότι μπορούμε να διεκδικούμε τα δικαιώματά μας προσφεύγοντας στη δικαιοσύνη. Είναι γνωστό, και ιδιαίτερα σε εμένα, ότι οι διασυνοριακές διαφορές προκαλούν μερικές φορές αδιέξοδα προβλήματα. Χρειάζεται επομένως να θέσουμε στο επίκεντρο την απλοποίηση των διαδικασιών προσφυγής στα δικαστήρια και τη διευκόλυνση της συνεργασίας μεταξύ των δικαστικών αρχών των διαφόρων κρατών μελών.
<P>
Τέλος, ένα από τα βασικά σημεία παραμένει η σύνταξη ενός χάρτη των θεμελιωδών δικαιωμάτων, ενός κειμένου που θα καθορίζει σαφώς τα δικαιώματα που μπορούν οι πολίτες να διεκδικούν σε επίπεδο Ευρωπαϊκής Ένωσης. Τότε θα λάβει σάρκα και οστά η περίφημη ευρωπαϊκή υπηκοότητα, που παραμένει για πολλούς κενός λόγος. Το επίπεδο αυτών των δικαιωμάτων πρέπει να είναι κατά το δυνατόν υψηλό και το Δικαστήριο των Ευρωπαϊκών Κοινοτήτων πρέπει να είναι ο εγγυητής αυτών των δικαιωμάτων. Κατά συνέπεια, θεωρώ απολύτως απαράδεκτο τον περιορισμό των αρμοδιοτήτων του για τέτοιου είδους θέματα.
<P>
Επιθυμώ η συζήτηση που θα διεξαχθεί τον Οκτώβριο του 1999 στη Φινλανδία σχετικά με το θέμα αυτό να είναι εποικοδομητική, γιατί, αν και σημειώνεται αναμφισβήτητα κάποια πρόοδος, εξακολουθούν να υπάρχουν ελλείψεις. Ο ρόλος του Ευρωπαϊκού Κοινοβουλίου δεν πρέπει να είναι απλά συμβουλευτικός και ο κανόνας της ομοφωνίας πρέπει να καταργηθεί προς όφελος της ειδικής πλειοψηφίας.

<SPEAKER ID=71 NAME="Lindqvist (ELDR), Eriksson, Sjφstedt και Svensson (GUE/NGL), Gahrton, Holm και Lindholm (V), Bonde, Lis Jensen, Krarup και Sandbζk (I-EDN)">
Ψηφίζουμε κατά της έκθεσης Bontempi που αφορά τις διατάξεις για τη δημιουργία ενός χώρου ελευθερίας, ασφάλειας και δικαιοσύνης, διότι θεωρούμε ότι η έκθεση θέτει το ευρωπαϊκό ομοσπονδιακό κράτος πρώτο στον κατάλογο προτεραιοτήτων της ΕΕ.
<P>
Στην έκθεση υπογραμμίζεται η συμφωνία με την αποκαλούμενη πρόταση Corpus Juris, που αποσκοπεί στον ορισμό ενός «Ευρωπαίου εισαγγελέα», ο οποίος θα κινεί δικαστικές διαδικασίες, ενώ παράλληλα επισημαίνεται ότι θα θεσπιστούν ελάχιστοι κανόνες για τον ορισμό των εγκληματικών πράξεων και τις ποινές που θα επιβάλλονται. Η υλοποίηση αυτών των προσπαθειών σημαίνει ότι δεν θα δημιουργηθεί μόνο ένας πολιτικός, αλλά και ένας νομικός χώρος στην ΕΕ, όπου τα κράτη μέλη θα είναι αναγκασμένα να εναρμονίσουν τα διαφορετικά νομικά συστήματά τους και τις διαφορετικές ηθικές αντιλήψεις τους ως προς τον ορισμό της εγκληματικής πράξης. Κατ' αυτόν τον τρόπο θεωρούμε ότι η κοινοτική συνεργασία κάνει ένα σημαντικό βήμα προς την κατεύθυνση ίδρυσης ενός πραγματικού ομοσπονδιακού κράτους. Οι ακριβείς συνέπειες των προτάσεων της έκθεσης είναι άγνωστες, αλλά είναι προφανές ότι η προταθείσα επέμβαση στο εθνικό δικαίωμα αυτοδιάθεσης αντίκειται, για παράδειγμα, στην εξαίρεση ορισμένων κρατών μελών όσον αφορά τις αστυνομικές και δικαστικές αρχές.
<P>
Οι προσπάθειες της ΕΕ για δημιουργία ενός χώρου ελευθερίας, ασφάλειας και δικαιοσύνης αποβλέπουν στην εξασφάλιση της νομικής ασφάλειας κάθε ατόμου. Δεν πιστεύουμε ότι η ασφάλεια και η εμπιστοσύνη των πολιτών στα δικαστικά και πολιτικά συστήματα ενισχύονται με την υπονόμευση των διάφορων νομικών συστημάτων των κρατών μελών και με την ανάθεση της αρμοδιότητας σε ένα σύστημα που δεν έχει την ουσιαστική στήριξη των λαών των κρατών μελών. Επομένως, οι διατάξεις που αφορούν τον εσωτερικό και νομικό χώρο πρέπει να αποτελούν εθνική υπόθεση.

<SPEAKER ID=72 LANGUAGE="SV" NAME="Palm, Theorin και Wibe">
Δεν μπορούμε να στηρίξουμε την έκθεση αυτή για πολλούς λόγους.
<P>
Ο εισηγητής θεωρεί ότι η καταπολέμηση της εγκληματικότητας πρέπει να γίνεται σε κοινοτικό επίπεδο και ότι η Europol θα πρέπει να έχει επιχειρησιακά καθήκοντα. Θεωρούμε κατ' αρχάς περιττό να θεσπιστεί ένας ακόμη οργανισμός, εφόσον υπάρχει η Interpol, η οποία περιλαμβάνει περίπου 150 χώρες μέλη και λειτουργεί περίφημα. Εκτός αυτού, η Europol είναι αντιδημοκρατική ως προς τη δομή της. Είμαστε απολύτως πεπεισμένοι ότι η Europol θα έχει ως αποτέλεσμα να απειλείται η προσωπική ακεραιότητα των πολιτών και να αντικατασταθεί η νομική ασφάλεια με ανύπαρκτα νόμιμα δικαιώματα.
<P>
Κατά την άποψή μας δεν είναι επιθυμητή η εναρμόνιση της πολιτικής των κρατών μελών σε τομείς όπως θεωρήσεις εισόδου, μετανάστευση και άσυλο. Εκτός αυτού, όσο εξακολουθούν όντως οι άνθρωποι να ζητούν άσυλο σε μία συγκεκριμένη χώρα, είναι ιδιαίτερα δύσκολο να αιτιολογηθεί μια τέτοιου είδους εναρμόνιση.
<P>
Ο εισηγητής επιθυμεί την εναρμόνιση του διεθνούς ιδιωτικού δικαίου. Αυτό δεν είναι επιθυμητό, καθώς οι ισορροπίες σε εθνικό επίπεδο, κυρίως στον τομέα του οικογενειακού δικαίου, διαφέρουν σήμερα σε πολύ μεγάλο βαθμό στα κράτη μέλη. Είναι εξάλλου και περιττό, αφού η σημαντικότερη άποψη του εμπορίου, η ύπαρξη δηλαδή σε διεθνές επίπεδο κανονισμών στον τομέα του ιδιωτικού δικαίου όσον αφορά τις συμβάσεις, έχει ήδη ρυθμιστεί με τη Συνθήκη της Ρώμης. Το ίδιο ισχύει και για την πρόθεση της έκθεσης να διευκολύνει την αναγνώριση των δικαστικών αποφάσεων. Αυτό έχει εν πολλοίς ρυθμιστεί ήδη με τις Συνθήκες των Βρυξελλών και του Λουγκάνο αντίστοιχα, και στην παρούσα ακριβώς φάση είναι υπό διαμόρφωση ακόμη μία συνθήκη για το οικογενειακό δίκαιο. Το συμπέρασμα είναι ότι ο εισηγητής φαίνεται να ασχολείται με την εναρμόνιση μόνο χάριν αυτής καθαυτής της εναρμόνισης.
<P>
Όσον αφορά την εναρμόνιση του δικονομικού δικαίου, ο τρόπος λειτουργίας των δικαστηρίων αποτελεί σημαντικό μέρος των εθνικών πολιτισμικών παραδόσεων στον τομέα του δικαίου, και εδώ υπάρχουν επίσης σημαντικές διαφορές μεταξύ των κρατών μελών.
<P>
Στον τομέα του ποινικού δικαίου είναι αξιοσημείωτο το γεγονός ότι χρησιμοποιείται ένας ευρύς ορισμός για να διαχωριστούν τα εγκλήματα που μπορούν να αποτελέσουν αντικείμενο ενός τέτοιου εναρμονισμένου ορισμού. Ας θυμηθούμε ότι στη Γερμανία και στη Γαλλία π.χ. απαγορεύεται η άρνηση των αποκαλούμενων ιστορικών αληθειών, κάτι που έρχεται σε άμεση σύγκρουση με το δικαίωμα της ελευθερίας της έκφρασης στη Σουηδία. Το ποινικό δίκαιο είναι η οριακή εξουσία εξαναγκασμού εκ μέρους του κράτους, και είναι πολύ σημαντικό οι αποφάσεις που αφορούν το περιεχόμενό του και την εφαρμογή του να λαμβάνονται με πραγματικές δημοκρατικές διαδικασίες. Δεν αξίζει να διακινδυνεύσουμε τον επαναπροσδιορισμό του περιεχομένου του ποινικού δικαίου μόνο λόγω της βούλησης να τιμωρούνται αποτελεσματικότερα ορισμένες μορφές εγκλήματος.
<P>
Τέλος, εκφράζεται η βούληση να καταργηθεί επίσης ο όρος της διπλής ενοχής ως προϋπόθεση για την έκδοση εγκληματιών, να εκδίδεται δηλαδή κάποιος μόνο σε περίπτωση που η συντελεσθείσα πράξη είναι εγκληματική και στις δύο χώρες. Αυτή η προϋπόθεση υπάρχει ώστε να είναι δυνατή η προάσπιση μιας συγκεκριμένης αντίληψης αναφορικά με τις πραγματικά εγκληματικές πράξεις. Λαμβάνοντας υπόψη τις μεγάλες διαφορές που υπάρχουν στα κράτη μέλη σε αυτά τα θέματα, αυτή η προϋπόθεση πρέπει να εξακολουθήσει να υπάρχει.
<P>
Έκθεση Schmid (A4-0141/99)
<SPEAKER ID=73 LANGUAGE="SV" NAME="Andersson, Hulthιn, Lφφw, Palm, Sandberg-Fries και Theorin">
Θεωρούμε ότι αυτή η έκθεση είναι πολύ καλή, αλλά έχουμε διαφορετική άποψη σε ένα σημείο. Θεωρούμε συγκεκριμένα ότι ο ορισμός της έννοιας του παιδιού πρέπει να είναι σύμφωνος με τις υπάρχουσες διεθνείς συνθήκες, βάσει των οποίων τα παιδιά είναι άτομα κάτω των 18 ετών.

<SPEAKER ID=74 NAME="Blak, Iversen και Kirsten Jensen">
Οι Δανοί σοσιαλδημοκράτες ψήφισαν υπέρ της κοινής δράσης για την καταπολέμηση της παιδικής πορνογραφίας στο Ίντερνετ. Η καταπολέμηση της εγκληματικότητας στο Ίντερνετ είναι εκ φύσεως διασυνοριακή και γι' αυτό χρειάζεται διεθνής και ευρωπαϊκή συνεργασία στον εν λόγω τομέα. Ας δρομολογήσουμε λοιπόν το ταχύτερο δυνατόν αυτή την κοινή δράση, η οποία περιέχει μια πρακτική συνεργασία που περιλαμβάνει επίσης τους παροχείς του Ίντερνετ. Ωστόσο, διαφωνούμε με την ιδέα της εναρμόνισης του ορίου ηλικίας σεξουαλικής συγκατάθεσης στα διάφορα κράτη μέλη. Ο καθορισμός του εν λόγω ορίου ηλικίας υπάγεται στις αρμοδιότητες των κρατών μελών.

<SPEAKER ID=75 NAME="Caudron">
Δεν χρειάζεται να καταδεικνύεται πλέον η επιτακτική ανάγκη να αρχίσει μια αδυσώπητη καταπολέμηση των δικτύων παιδικής πορνογραφίας που κατακλύζουν το Ίντερνετ. Αυτός είναι ο λόγος για τον οποίο υποστηρίζω την έκθεση του συναδέλφου μας Schmid.
<P>
Μολονότι οι χρήστες του Ίντερνετ και οι παροχείς υπηρεσιών Ίντερνετ μπορούν φυσικά να διαδραματίσουν κάποιον ρόλο σε αυτόν τον αγώνα για την ανθρώπινη αξιοπρέπεια, δεν μπορούμε να βασιζόμαστε μόνο σε αυτούς. Θεωρώ συνεπώς απαραίτητο να χαιρετίσω ορισμένες ατομικές και συλλογικές πρωτοβουλίες. Χάρη σε αυτή τη συνεργασία με τις αρμόδιες αρχές κατέστη δυνατόν να εξουδετερωθεί το επιβλαβές περιεχόμενο πολλών παράνομων δραστηριοτήτων.
<P>
Ωστόσο, είναι κατά τη γνώμη μου απαραίτητη ανάγκη να επιτύχουμε συνέργεια των ανθρώπινων και υλικών πόρων μέσω της Europol, με στόχο να καταστεί αποτελεσματικότερη η καταπολέμηση αυτών των εγκλημάτων.
<P>
Για τον σκοπό αυτό συμμερίζομαι την άποψη του εισηγητή να κατονομάζονται αυτές οι πράξεις παιδικής πορνογραφίας. Πρόκειται όντως για εγκληματικές ενέργειες και τα κράτη πρέπει να δράσουν αναλόγως.
<P>
Εντούτοις, αν και η Ευρωπαϊκή Ένωση σημειώνει ένα σημαντικό βήμα σε αυτόν τον αγώνα, είναι επιτακτική ανάγκη να αναλάβουν και οι Ευρωπαίοι μια δυναμική πρωτοβουλία έναντι των τρίτων χωρών, προκειμένου να σταματήσει η δράση αυτών των δικτύων σε όλες ανεξαιρέτως τις χώρες.
<P>
Τέλος, φαίνεται απαραίτητη η συνεργασία των «φιλοξενούντων» σελίδες διαδικτύου, προκειμένου να περιορισθεί η διάδοση της δράσης σε αυτόν τον τομέα, επαγρυπνώντας παράλληλα για τη διατήρηση του βασικού χαρακτήρα του παγκόσμιου δικτύου, δηλαδή της ελευθερίας, αλλά η ελευθερία αυτή δεν μπορεί σε καμία περίπτωση να είναι συνώνυμη της ανευθυνότητας και της ανωνυμίας.

<SPEAKER ID=76 NAME="Ford">
Θα υποστηρίξω την έκθεση αυτή. Ορισμένοι προβάλλουν το επιχείρημα ότι το Ίντερνετ δεν θα πρέπει να υπόκειται σε κανενός είδους λογοκρισία, αλλά προσωπικά διαφωνώ. Αν και τηρώ ανεκτική στάση ως προς το τί πρέπει να επιτρέπεται, ορισμένες εικόνες και αιτήματα υπερβαίνουν τα όρια.
<P>
Η παιδεραστία αποτελεί το ένα άκρο, αλλά υπάρχουν και άλλα, όπως π.χ. η παρακίνηση στο φυλετικό μίσος και οι επονομαζόμενες ταινίες «πρέζας» ( "snuff» movies), που δείχνουν αληθινά βασανιστήρια και φόνους.
<P>
Υποστηρίζεται ότι είναι πολύ δύσκολο να ελεγχθεί το περιεχόμενο του Ίντερνετ, γεγονός που μπορεί να αληθεύει, αλλά εξίσου δύσκολη είναι η παρεμπόδιση της δολοφονίας, και το καθιστούμε παράνομο. Λίαν προσφάτως η κοινοβουλευτική μονάδα αξιολόγησης επιστημονικών και τεχνολογικών επιλογών (STOA) εκπόνησε έκθεση σχετικά με τις τεχνικές πτυχές του ελέγχου του Ίντερνετ που αποκάλυψε ότι ο εν λόγω έλεγχος μπορεί να είναι απλούστερος από ό, τι πιστευόταν αρχικά. Ένα χαρακτηριστικό π.χ. της παιδεραστίας και της πορνογραφίας συνίσταται σε μεγάλες περιοχές με τόνο σάρκας.
<P>
Επομένως, ενδεχομένως να διαθέτουμε τα μέσα και το μόνο που λείπει είναι να βρούμε τη θέληση.

<SPEAKER ID=77 NAME="Martin, David W.">
Θα υπερψηφίσω την έκθεση Schmid, επειδή πιστεύω ότι μία από τις πλέον ανησυχητικές συνέπειες της ανάπτυξης του Ίντερνετ είναι η προφανής ελευθερία που παρέχει στους διανομείς πορνογραφικού υλικού με θέμα παιδιά.
<P>
Για την αντιμετώπιση της παιδικής πορνογραφίας απαιτείται η συνεργασία των χρηστών του Ίντερνετ, οι οποίοι πρέπει να ενθαρρύνονται να ενημερώνουν τις αρχές επιβολής του νόμου, σε περίπτωση που ανακαλύπτουν ή υποπτεύονται πως κάποια σελίδα του Ίντερνετ χρησιμοποιείται για τη διανομή πορνογραφικού υλικού με θέμα παιδιά.
<P>
Δεδομένου ότι το Ίντερνετ δεν γνωρίζει εθνικά σύνορα, η συνεργασία μεταξύ των κρατών μελών για την καταπολέμηση αυτής της κατακριτέας πρακτικής είναι αποφασιστικής σημασίας.
<P>
Σε όλα τα κράτη μέλη η παραγωγή, η επεξεργασία, η προμήθεια, η διανομή και η κατοχή πορνογραφικού υλικού με θέμα παιδιά πρέπει να διώκεται ποινικά και η Europol θα πρέπει να ενημερώνεται άμεσα για περιπτώσεις παιδικής πορνογραφίας. Πρόκειται για ένα ευπρόσδεκτο βήμα προς την ορθή κατεύθυνση της βελτίωσης της ευρωπαϊκής συνεργασίας με στόχο την πάταξη του ανησυχητικού αυτού εμπορίου.

<SPEAKER ID=78 NAME="Titley">
Yποστηρίζω ολόψυχα την έκθεση αυτή, την οποία και θα υπερψηφίσω. Το Ίντερνετ αποτελεί ένα καταπληκτικό εργαλείο που μπορεί να ωφελήσει πάρα πολύ την ανθρωπότητα, αλλά υπάρχει παράλληλα και η πιο σκοτεινή πλευρά του. Η ελευθερία και η εύκολη πρόσβαση που προσφέρει το Ίντερνετ καθιστούν ευρύτατη τη χρήση του στις επιχειρήσεις και την εκπαίδευση, αλλά το καθιστούν επίσης ιδανικό εργαλείο για όσους επιθυμούν να διαδίδουν απεχθές υλικό, όπως αυτό που αφορά την παιδική πορνογραφία.
<P>
Η κυβέρνηση των Εργατικών είναι αποφασισμένη να κάνει ό, τι μπορεί για να πατάξει το χυδαίο αυτό εμπόριο. Θα βασιστούμε στην εργασία του συνεδρίου που πραγματοποιήθηκε στη Στοκχόλμη το 1996 και της διάσκεψης της UNESCO του 1999 σχετικά με τη σεξουαλική εκμετάλλευση των παιδιών. Θα υποστηρίξουμε επίσης τις προτάσεις της παρούσας έκθεσης και θα αγωνιστούμε για μια στενότερη συνεργασία μεταξύ των εθνικών αστυνομικών δυνάμεων, περιλαμβανομένης της ανταλλαγής πληροφοριών σε εικοσιτετράωρη βάση. Επιπλέον, θα συνεργαστούμε με τους Ευρωπαίους εταίρους μας για την παραγωγή φίλτρων προς χρήση στο Ίντερνετ για την παρεμπόδιση της διανομής υλικού παιδικής πορνογραφίας.
<P>
Η κυβέρνηση των Εργατικών θα συνεχίσει ακατάπαυστα τις ενέργειές της, έως ότου σταματήσει τους εγκληματίες που επιδίδονται στο διαβολικό αυτό εμπόριο και τους παραπέμψει στη δικαιοσύνη.
<P>
Έκθεση Reding (A4-0143/99)
<SPEAKER ID=79 LANGUAGE="DE" NAME="Posselt">
Κύριε Πρόεδρε, τα κόμματα της Χριστιανοδημοκρατικής Ένωσης (CDU) και της Χριστιανοκοινωνικής Ένωσης (CSU) καταψήφισαν την έκθεση Reding, γιατί οι τροπολογίες της αριστεράς την καθιστούσαν μη αποδεκτή. Λυπούμαστε που τα σημαντικά ζητήματα των αιτούντων άσυλο και των προσφύγων εμφυλίων συρράξεων συνδέονται διαρκώς με κάποια ιδεολογικά αιτήματα - βλέπε τροπολογία αριθ. 12 περί εκλογικού δικαιώματος κ.λπ.. Αυτό καθιστά ακόμα δυσκολότερη την παροχή βοήθειας σε πραγματικές καταστάσεις ανάγκης. Αποτελεί απαράδεκτη υποκρισία το γεγονός ότι τέτοιες τροπολογίες υποστηρίζονται ειδικά από εκείνους που δεν είναι διατεθειμένοι να υποδεχθούν κανέναν σε περιπτώσεις όπως αυτή των προσφύγων και των διωχθέντων από το Κοσσυφοπέδιο. Η Γαλλία, για παράδειγμα, κύριε Jospin, δεν δέχθηκε κανέναν πρόσφυγα από το Κοσσυφοπέδιο, ενώ εμείς στη Βαυαρία εξασφαλίσαμε ήδη δυνατότητες υποδοχής 7000 ανθρώπων.
<P>
Το ζήτημα είναι να βοηθήσουμε στην πράξη, χωρίς να συνεχίσουμε να επιβαρύνουμε το σημαντικό αυτό θέμα με ιδεολογικά οράματα. Αν η κατάσταση αυτή συνεχιστεί, σε περιπτώσεις έκτακτης ανάγκης θα εξακολουθήσουμε να μην μπορούμε να ελιχθούμε και να βοηθήσουμε, δημιουργώντας κλίμα το οποίο δεν θα θέλαμε να δημιουργήσουμε. Γι' αυτό και καλώ την αριστερά του Ευρωπαϊκού Κοινοβουλίου να καταλήξει επιτέλους σε συναίνεση ως προς τα θέματα αυτά.

<SPEAKER ID=80 NAME="Berthu">
Το έγγραφο στρατηγικής που υπέβαλε η αυστριακή Προεδρία για την πολιτική της Ευρωπαϊκής Ένωσης στο θέμα της μετανάστευσης και του ασύλου παρουσιάζει έναν ανησυχητικό απολογισμό: «αφενός μεν κατά την τελευταία πενταετία δεν διαπιστώθηκε, όσον αφορά τις κύριες περιοχές προέλευσης, μείωση των πιθανοτήτων μετανάστευσης ούτε της πραγματικής μετανάστευσης, τουναντίον μάλιστα, αφετέρου δε ούτε οι έλεγχοι στα εξωτερικά σύνορα της Ένωσης ή στον χώρο του Schengen ούτε η νομοθεσία των κρατών μελών σχετικά με τους αλλοδαπούς και το άσυλο κατάφεραν να σταματήσουν τη λαθρομετανάστευση ». Επισημαίνει επίσης πολύ ορθά την αλλαγή του χαρακτήρα των μεταναστευτικών ρευμάτων: κατά τις προηγούμενες δεκαετίες τα μεταναστευτικά ρεύματα ήταν ως επί το πλείστον αποτέλεσμα του διπολισμού μεταξύ της Δύσης και του κομμουνιστικού κόσμου, ενώ σήμερα προκύπτουν κατά κύριο λόγο από διεθνικές συγκρούσεις που ακολουθούνται από μαζικές εξόδους ή από τις επισφαλείς συνθήκες επιβίωσης που επικρατούν σε πολλές χώρες.
<P>
Εν όψει αυτής της διαπίστωσης το έγγραφο στρατηγικής του Συμβουλίου ζητεί μια αναθεώρηση των στόχων και έναν «εξευρωπαϊσμό» των μέσων. Προτείνει κυρίως μείωση της μεταναστευτικής πίεσης αμέσως εν τη γενέση της με παρέμβαση στις χώρες προέλευσης της μετανάστευσης, μείωση της λαθρομετανάστευσης με ενίσχυση των ελέγχων και της καταπολέμησης των κυκλωμάτων διακινητών, καθορισμό μιας συνολικής αντίληψης των επίσημων ελέγχων, προκειμένου να υπάρχει πρόσβαση στην επικράτεια των κρατών μελών, από τη χώρα προέλευσης έως τη χώρα τελικού προορισμού, μέσω της χώρας ή των χωρών διαμετακόμισης, και, τέλος, προσανατολισμό σε χρησιμοποίηση περισσότερων μέσων ποσοτικής διαχείρισης (ποσοστώσεων) των νέων μεταναστευτικών ρευμάτων για λόγους, μεταξύ άλλων, οικογενειακής επανένωσης.
<P>
Στο επίπεδο των στόχων που καθορίζονται κατ' αυτόν τον τρόπο η μόνη επιφύλαξη που διατηρούμε αφορά την πρόταση για ένα νέο καθεστώς προστασίας των προσφύγων, που κινδυνεύει σε πολλές περιπτώσεις να αποτελέσει συμπληρωματικό πόλο έλξης.
<P>
Δυστυχώς το Ευρωπαϊκό Κοινοβούλιο προσπαθεί με την έκθεση Reding να περιορίσει, ίσως μάλιστα και να εκφυλίσει, την αυστηρότητα αυτών των προτάσεων, γεγονός που καταδεικνύει όλες τις δυσκολίες που ενδέχεται να συναντήσουμε, εάν αύριο θελήσουμε να καταρτίσουμε μέσω συναπόφασης μια αρκετά περιοριστική πολιτική για τη μετανάστευση.
<P>
Το έγγραφο της αυστριακής Προεδρίας εμφανίζει τις μεγαλύτερες αδυναμίες ακριβώς στο δεύτερο κεφάλαιο, που αφορά τα θεσμικά μέσα των προς εφαρμογή πολιτικών. Εξυπακούεται ότι το πρόβλημα της μετανάστευσης τίθεται σε όλες τις χώρες της Ευρώπης και ότι θα ήταν προτιμότερο να υπάρξει μια ευρωπαϊκή απάντηση. Ωστόσο, η απάντηση αυτή θα έχει νόημα, μόνο εάν καταλήξει σε ένα αποτέλεσμα αυστηρότερο από τη σημερινή πολιτική. Ωστόσο, το ευρωπαϊκό ακριβώς θεσμικό σύστημα, όπως προβλέπεται από τη Συνθήκη του Αμστερνταμ, με το μονοπώλιο πρωτοβουλίας της Επιτροπής και τη συναπόφαση του Ευρωπαϊκού Κοινοβουλίου, κινδυνεύει να καταλήξει σε ένα ηπιότερο αποτέλεσμα. Βρισκόμαστε επομένως σε πλήρη αντίφαση.
<P>
Ο ορισμός εξάλλου μιας ευρωπαϊκής πολιτικής δεν θα πρέπει να σημαίνει εντούτοις την κατάργηση κάθε αυτονομίας για τη λήψη αποφάσεων σε εθνικό επίπεδο, διαφορετικά κινδυνεύουμε να αφαιρέσουμε την ευθύνη από τα κράτη μέλη και να καταλήξουμε για μία ακόμη φορά στο αντίθετο από το επιδιωκόμενο αποτέλεσμα. Η Ομάδα των Ανεξαρτήτων για την Ευρώπη των Εθνών είναι κατά συνέπεια της άποψης ότι πρέπει να διατηρήσουμε την πολιτική αυτή σε ένα πλαίσιο όπου οι αποφάσεις λαμβάνονται ομόφωνα, με μία ρήτρα διασφάλισης προς χρήση από τα κράτη μέλη βάσει συστήματος διακριτικής ευχέρειας που επιτρέπει την ταχεία λήψη διορθωτικών μέτρων σε περίπτωση ανάγκης.

<SPEAKER ID=81 LANGUAGE="SV" NAME="Eriksson, Sjφstedt και Svensson (GUE/NGL), Bonde και Sandbζk (I - EDN)">
Υπερψηφίσαμε την έκθεση, διότι προσδιορίζει ορισμένες θεμελιώδεις ανθρωπιστικές αρχές όσον αφορά την πολιτική για τους πρόσφυγες. Το γεγονός αυτό είναι ιδιαίτερα σημαντικό, καθώς η στρατηγική του Συμβουλίου διαπνέεται σε μεγάλο βαθμό από πνεύμα καταστολής και έλλειψης ευθύνης.
<P>
Η έκθεση περιέχει επίσης ορισμένες προϋποθέσεις αναφορικά με την εναρμόνιση και την υπερεθνικότητα, τις οποίες καταψηφίσαμε.
<P>
Έκθεση Pirker (A4-0138/99)
<SPEAKER ID=82 LANGUAGE="EN" NAME="McKenna">
Κύριε Πρόεδρε, η παρούσα πρόταση συνιστά μια πολύ επικίνδυνη κατάσταση, στο πλαίσιο της οποίας οι μετανάστες και οι αιτούντες άσυλο αντιμετωπίζονται σαν εγκληματίες, από την άποψη ότι πρέπει να λαμβάνονται τα δακτυλικά τους αποτυπώματα. Υπό κανονικές συνθήκες δακτυλικά αποτυπώματα λαμβάνονται μόνο από εγκληματίες ή άτομα ύποπτα για εκληματικές ενέργειες. Η ιδέα ότι από πρόσωπα ηλικίας μόλις 14 ετών πρέπει να λαμβάνονται αποτυπώματα είναι παντελώς απαράδεκτη και το μόνο που δείχνει είναι η στάση της ΕΕ έναντι των αιτούντων άσυλο και των προσφύγων: αυτομάτως ο πρώτος χαρακτηρισμός που τους αποδίδεται είναι αυτός του εγκληματία. Το όλο θέμα προωθείται με το πρόσχημα της παροχής προστασίας στους αιτούντες άσυλο και τους πρόσφυγες, αλλά δεν πρόκειται σαφώς για κάτι τέτοιο. Το μόνο που πρόκειται να συμβεί είναι να τεθούν σε κίνδυνο, να αυξηθούν οι απειλές εναντίον τους και να καταστούν εξαιρετικά ευάλωτοι. Σε τελευταία ανάλυση αντιμετωπίζονται σαν εγκληματίες, γεγονός που δεν μπορούμε να αποδεχθούμε. Πρέπει να εξετάσουμε τον τρόπο αντιμετώπισης των αιτούντων άσυλο και των προσφύγων, ιδιαίτερα στην παρούσα κατάσταση μεγάλης ανησυχίας λόγω όσων συμβαίνουν στην πρώην Γιουγκοσλαβία και των εκεί προσφύγων.
<P>
Νομίζω ότι δεν θα πρέπει να αντιμετωπίζουμε σαν εγκληματίες τους ανθρώπους που βρίσκονται στην αξιοθρήνητη θέση να αναζητούν άσυλο ή να τρέπονται σε φυγή λόγω διώξεων.
<P>
Έκθεση Zimmermann (A4-0115/99)
<SPEAKER ID=83 LANGUAGE="FR" NAME="Le Gallou">
Κύριε Πρόεδρε, η Ευρώπη δεν μπορεί να υποδεχθεί όλη τη δυστυχία του κόσμου, όπως έλεγε παλαιότερα για τη Γαλλία ο συνάδελφός μας και πρώην Πρωθυπουργός κ. Michel Rocard. Ε, λοιπόν, όχι, όλοι οι πρόσφυγες του κόσμου δεν προορίζονται για την Ευρώπη. Εάν πρέπει να φιλοξενηθούν κάπου, αυτό πρέπει να γίνεται στις εγγύτερες από εθνική, πολιτιστική, ή θρησκευτική άποψη χώρες.
<P>
Στην περίπτωση των Αλβανών του Κοσσυφοπεδίου, η υποδοχή τους, εάν χρειαστεί, πρέπει να γίνει από την Αλβανία ή την Τουρκία και όχι από τη Δυτική Ευρώπη, που προσελκύει όλον τον κόσμο χάρη στα οικονομικά και κοινωνικά πλεονεκτήματά της με αποτέλεσμα να δημιουργούνται μεταναστευτικά ρεύματα που βλάπτουν τόσο τις χώρες υποδοχής, όσο και τις χώρες προέλευσης. Πρέπει να διαφυλαχθεί ο ευρωπαϊκός χαρακτήρας της Ευρωπαϊκής Ένωσης, ευρωπαϊκός βάσει του πληθυσμού, του πολιτισμού και της θρησκείας, και για τον σκοπό αυτό πρέπει να θέσουμε και να επιδιώξουμε απαρέγκλιτα έναν στόχο, την εκμηδένιση δηλαδή της μετανάστευσης.

<SPEAKER ID=84 NAME="Caudron">
Η σημερινή μας συζήτηση είναι δυστυχώς ιδιαίτερα επίκαιρη. Την ώρα που μιλώ χιλιάδες εκτοπισθέντες Κοσσοβάροι που έχουν εκδιωχθεί από τα σπίτια τους με τον γνωστό μας βάναυσο τρόπο βρίσκονται στοιβαγμένοι σε στρατόπεδα προσφύγων που δημιουργήθηκαν επειγόντως με την προσδοκία μιας ενδεχόμενης επιστροφής στη χώρα. Ορισμένοι από αυτούς, κυρίως όσοι βρίσκονται στην Πρώην Γιουγκοσλαβική Δημοκρατία της Μακεδονίας, αναγκάζονται να επιβιβάζονται σε αεροπλάνα με άγνωστο προορισμό. Εμείς, ως κράτη μέλη της Ευρωπαϊκής Ένωσης, οφείλουμε να υποδεχθούμε αυτούς τους ανθρώπους, αυτούς τους πρόσφυγες, όπως αρμόζει, με τη μέγιστη δηλαδή αξιοπρέπεια, και να κάνουμε στη συνέχεια ό, τι είναι δυνατόν, ούτως ώστε να μπορέσουν γρήγορα να επαναπατριστούν.
<P>
Στο πλαίσιο αυτής ακριβώς της οπτικής τοποθετείται η πρόταση για κοινή δράση που συζητούμε σήμερα. Δεν μπορώ παρά να συμφωνήσω με τους στόχους αυτούς της βελτίωσης των συνθηκών υποδοχής των ακουσίως μετακινηθέντων και των αιτούντων άσυλο, καθώς και του εκούσιου επαναπατρισμού των προσφύγων.
<P>
Πρέπει να βελτιώσουμε τις συνθήκες υποδοχής τόσο από υλική, όσο και από ανθρώπινη άποψη, επειδή οι άνθρωποι αυτοί αισθάνονται τις περισσότερες φορές πάρα πολύ μεγάλη ψυχολογική αναστάτωση.
<P>
Κάθε περαιτέρω σχόλιο είναι άσκοπο, εφόσον βλέπετε όλοι τις φρικτές εικόνες που μεταδίδονται αδιάκοπα από τα παγκόσμια τηλεοπτικά κανάλια, πλην των σερβικών!
<P>
Η υποδοχή αποτελεί ένα μόνο στάδιο. Πρέπει επίσης να διευκολύνουμε τον επαναπατρισμό και την επανένταξη αυτών των ανθρώπων.
<P>
Θα ήθελα να υπογραμμίσω εντούτοις μια έλλειψη, η σοβαρότητα της οποίας υπογραμμίζεται από τα γεγονότα των Βαλκανίων. Η Επιτροπή παρέλειψε να συμπεριλάβει μία βασική πτυχή που είχε υποστηρίξει το Ευρωπαϊκό Κοινοβούλιο, και συγκεκριμένα την έκτακτη βοήθεια σε περίπτωση αιφνίδιας συρροής προσφύγων, προερχόμενων από κάποια περιοχή που μαστίζεται από σοβαρή κρίση.
<P>
Επιθυμώ, τέλος, να καταστήσω σαφή τη δέσμευση του Ευρωπαϊκού Κοινοβουλίου υπέρ των προσφύγων και τη δυνατότητά του να προλαμβάνει τα γεγονότα. Για το οικονομικό έτος 1999 πρότεινε πράγματι την ίδρυση ενός Ευρωπαϊκού Ταμείου για τους Πρόσφυγες, το οποίο αμέσως από το 2000 θα χρηματοδοτεί το σύνολο της πολιτικής για τους πρόσφυγες. Επίσης, από το 2000 και μετά τα θέματα αυτά θα εμπίπτουν στην κοινοτική αρμοδιότητα. Δεν μπορούμε παρά να εκφράσουμε την ικανοποίησή μας για τα παραπάνω.

<SPEAKER ID=85 NAME="Martin, David">
Η μαινόμενη κρίση στο Κοσσυφοπέδιο προσδίδει έναν νέο χαρακτήρα εκτάκτου ανάγκης στις δύο προτάσεις του Συμβουλίου για την αντιμετώπιση της κατάστασης των προσφύγων.
<P>
Οι δύο αυτές προτάσεις υποβάλλονται στο πλαίσιο του τρίτου πυλώνα και θα χρειασθεί να αναθεωρηθούν όταν τεθεί σε ισχύ η Συνθήκη του Αμστερνταμ.
<P>
Το πρώτο μέτρο αποσκοπεί στη στήριξη και την περαιτέρω ανάπτυξη μέτρων που υφίστανται ήδη σε τοπικό, περιφερειακό, εθνικό και κοινοτικό επίπεδο, ώστε να παρασχεθεί στους πρόσφυγες ανεξαρτησία και να αποφευχθεί ο κοινωνικός τους αποκλεισμός.
<P>
Το δεύτερο μέτρο συνίσταται σε μία πρόταση για ανάληψη κοινής δράσης προς υποστήριξη της υποδοχής και του εκούσιου επαναπατρισμού προσφύγων, ακουσίως μετακινηθέντων και αιτούντων άσυλο. Η δράση στοχεύει στη βελτίωση των συνθηκών υποδοχής για τους αιτούντες άσυλο και τους ακουσίως μετακινηθέντες και στη διευκόλυνση της εκούσιας επανόδου και επανένταξής τους στην πατρίδα τους.
<P>
Οι τροπολογίες που προτείνει η κ. Zimmermann είναι ευπρόσδεκτες και ενισχύουν στο σύνολό τους τις προτάσεις. Ειδικά η ίδρυση ενός Ευρωπαϊκού Ταμείου για τους Πρόσφυγες και η παροχή υποστήριξης για τα κέντρα υποδοχής στα κράτη μέλη αποτελούν σημαντικές πρωτοβουλίες.

<SPEAKER ID=86 LANGUAGE="SV" NAME="Palm, Theorin και Wibe">
Θεωρούμε ότι πρόκειται κατά βάση για μία καλή έκθεση, η οποία εξετάζει τα προβλήματα που υπάρχουν σε σχέση με την πολιτική ασύλου στα κράτη μέλη. Θέλουμε όμως να δηλώσουμε δια της παρούσης ότι η στάση μας όσον αφορά την κοινή πολιτική για το άσυλο που σκιαγραφεί η έκθεση είναι πολύ επικριτική. Θεωρούμε ότι όσο ζητείται άσυλο σε εθνικό επίπεδο, κάτι που μάλλον θα συμβαίνει για αρκετό καιρό ακόμη, η πολιτική για το άσυλο πρέπει να αποτελεί εθνικό ζήτημα.
<P>
Αυτό έχει ως αποτέλεσμα να είμαστε και εμείς επιφυλακτικοί αναφορικά με το κοινό ταμείο το οποίο αναφέρεται στην έκθεση. Η Ένωση θα πρέπει φυσικά να μπορεί να στηρίξει τα κράτη μέλη που επιβαρύνονται πολύ από οικονομική άποψη, αλλά δεν μας αρέσει η διατύπωση ότι «όλες οι πτυχές της πολιτικής για τους πρόσφυγες» θα πρέπει να χρηματοδοτούνται μέσω του Ευρωπαϊκού Ταμείου για τους Πρόσφυγες.
<P>
Έκθεση Harrison (Α4-0174/99)
<SPEAKER ID=87 LANGUAGE="SV" NAME="Palm, Theorin και Wibe">
Σίγουρα αυτή η έκθεση αναπτύσσει μια ενδιαφέρουσα επιχειρηματολογία για τον φόρο προστιθέμενης αξίας και για τον τρόπο με τον οποίον μπορεί αυτός να χρησιμοποιηθεί, όμως θεωρούμε ότι αυτή η συζήτηση δεν ανήκει σε αυτό εδώ το πλαίσιο. Οι φόροι, και κατά συνέπεια ο φόρος προστιθέμενης αξίας, αποτελούν εθνική αρμοδιότητα.
<P>
Δεύτερη έκθεση Cox (A4-0171/99)
<SPEAKER ID=88 LANGUAGE="DA" NAME="Bonde και Sandbζk">
Γενικά είμαστε υπέρ της χρήσης φόρων στο πλαίσιο της περιβαλλοντικής πολιτικής ως μέσο για την επίτευξη σημαντικών περιβαλλοντικών βελτιώσεων. Παρ' όλα αυτά υποστηρίζουμε έναν τέτοιου είδους ενιαίο κοινοτικό φόρο μόνο στον βαθμό που η προσοχή εστιάζεται στο περιβάλλον και τα έσοδα επαναπροωθούνται στα κράτη μέλη. Δεν μπορούμε να στηρίξουμε την άποψη να ρυθμίζονται από την ΕΕ αυτά τα εθνικά οικονομικά μέσα με αποκλειστικό σκοπό την προώθηση του εμπορίου και της εσωτερικής αγοράς. Ως εκ τούτου, ψηφίσαμε υπέρ ορισμένων τμημάτων της έκθεσης, αλλά απείχαμε από την ψηφοφορία επί του συνόλου της έκθεσης.

<SPEAKER ID=89 LANGUAGE="SV" NAME="Eriksson, Sjφstedt και Svensson">
Καταψηφίσαμε την έκθεση στην τελική ψηφοφορία για τους παρακάτω λόγους:
<P>
1.Η έκθεση περιέχει ορισμένες θετικές προτάσεις για το περιβάλλον, τις οποίες υποστηρίξαμε.2.Ωστόσο, η έκθεση βασίζεται στο σύστημα της λεγόμενης φορολογικής αντιστροφής, η οποία αποσκοπεί στη μείωση της φορολογικής βάσης των χωρών, στη συρρίκνωση των συστημάτων κοινωνικής ασφάλισης και στη δυσχερέστερη κοινωνική ανακατανομή.3.Στο σύνολό της η έκθεση είναι - και παραθέτουμε εδώ τη γνωμοδότηση της Επιτροπής Περιβάλλοντος, Δημόσιας Υγείας και Προστασίας των Καταναλωτών - μάλλον «καφέ παρά πράσινη».4.Στην έκθεση δεν γίνεται καμία αναφορά στην ατομική ενέργεια και τα προβλήματά της.5.Η έκθεση συνεπάγεται μία παρέμβαση στη φορολογική πολιτική, η οποία προσβάλλει την ιδιότητα των εθνικών κοινοβουλίων να εκπροσωπούν το δικαίωμα του κάθε λαού να φορολογεί εαυτόν. Κατ' αυτόν τον τρόπο υπερβαίνει κατά πολύ την αρχή επιβολής ελαχίστων μόνο φόρων και μεταθέτει το δικαίωμα επιβολής φόρων σε θεσμικά όργανα τα οποία στερούνται δημοκρατικής νομιμότητας και η πολιτική των οποίων δεν ελέγχεται από τους πολίτες.
<SPEAKER ID=90 LANGUAGE="DE" NAME="Lukas">
Συμφωνούμε με την έκθεση Cox, γιατί η φορολογία των ενεργειακών προϊόντων αποτελεί υπό ορισμένες προϋποθέσεις ένα λογικό μέτρο πολιτικής τακτικής. Πρέπει όμως να προηγηθούν τα εξής βήματα:
<P>
ριζική μεταρρύθμιση του φορολογικού συστήματος - γενική μείωση των συνολικών φορολογικών εσόδων, -προσήλωση στους σκοπούς, και-σαφής προνομιακή μεταχείριση των ανανεώσιμων πηγών ενέργειας.Ο φορολογία των ενεργειακών προϊόντων ως κατευθυντήριο μέσο δεν μπορεί σε καμία περίπτωση να εκφυλιστεί σε μέσο προσπορισμού νέων πηγών εσόδων. Γι' αυτόν τον λόγο απορρίπτουμε την τροπολογία αριθ. 6.

<SPEAKER ID=91 NAME="Porto">
Επ' ευκαιρία της επιστροφής στην Ολομέλεια της πρότασης οδηγίας σχετικά με την φορολόγηση των ενεργειακών προϊόντων, πέραν του ότι απευθύνω εκ νέου τα συγχαρητήριά μου στον συνάδελφο Cox για την προσπάθειά του να επιτύχει περαιτέρω απλούστευση και εξορθολογισμό, θα ήθελα επίσης να επισημάνω κάποιες ανησυχίες, τις οποίες είχαμε ήδη εκφράσει και παλαιότερα και που προβάλλονται άλλωστε σε μια σειρά τροπολογιών τις οποίες και εγώ συνυπέγραψα, τροπολογίες οι οποίες στη συνέχεια απερρίφθησαν, οπότε αιτιολογείται η αρνητική μου ψήφος, καθώς και η αρνητική ψήφος της Ομάδας μου.
<P>
Όσον αφορά την ουδετερότητα, παρ' ότι δεν θα μπορούσε να χαρακτηριστεί ως ουδέτερος ένας φόρος που μεταβάλλει τις λειτουργίες της παραγωγής, οφείλουμε να αναρωτηθούμε εάν πρόκειται για έναν εφικτό στόχο ή απλώς για τον ύστατο προσδοκώμενο στόχο. Πράγματι, το ζητούμενο είναι να φθάσουμε σε μία πιο ευημερούσα οικονομία, η οποία θα προσφέρει ευκαιρίες απασχόλησης. Πρόκειται μάλιστα για έναν στόχο προτεραιότητας, και καλό είναι να γνωρίσουμε εάν ο στόχος αυτός ενδέχεται να υπονομευθεί από μία υπερβολική φορολόγηση της ενέργειας.
<P>
Εφόσον ούτως ή άλλως μία βασική μας μέριμνα πρέπει να είναι η αποτροπή της στρέβλωσης του ανταγωνισμού ανάμεσα σε διαφορετικούς τομείς παραγωγής και τρόπους μεταφοράς, οφείλουμε να αποφύγουμε την αδικαιολόγητη επιβάρυνση ορισμένων εξ αυτών σε σχέση με τους υπόλοιπους. Θα πρέπει βεβαίως να λαμβάνεται υπόψη το κοινωνικό κόστος που συνδέεται με τον κάθε τομέα και τρόπο μεταφοράς, αλλά πιστεύουμε πως το κριτήριο αυτό δεν μπορεί να είναι το μοναδικό που να αιτιολογεί την άνευ όρων φοροαπαλλαγή συγκεκριμένων εξίσου ρυπογόνων και ενεργοβόρων τομέων παραγωγής και τρόπων μεταφοράς.
<P>
Τέλος, πιστεύω να είναι κατανοητό γιατί εκφράζω εκ νέου κάποιες ανησυχίες που δεν έχουν ληφθεί δεόντως υπόψη και αφορούν πτυχές κοινωνικής δικαιοσύνης και οικονομικής συνοχής, εφόσον δεν μπορούμε να αποδεχθούμε την επιδείνωση της κατάστασης οικογενειών με πολύ χαμηλά εισοδήματα, των οποίων οι ενεργειακές δαπάνες καλύπτουν μεγαλύτερο ποσοστό του εισοδήματός τους, ούτε και της κατάστασης απομακρυσμένων χωρών που υποχρεούνται να καταβάλλουν υψηλότερο κόστος μεταφοράς, και συγκεκριμένα για μεταφορικά μέσα που είναι κατ' ανάγκη πιο ενεργοβόρα (όπως είναι οι οδικές μεταφορές) για τα οποία δεν είναι δυνατόν να βρεθούν αμέσως ρεαλιστικές εναλλακτικές λύσεις.

<SPEAKER ID=92 NAME="Souchet">
Οι προτάσεις που μας υποβάλλονται προς εξέταση ανταποκρίνονται εν μέρει στην υποχρέωση, όσον αφορά τους ελάχιστους συντελεστές των ειδικών φόρων κατανάλωσης στα πετρελαιοειδή, η οποία περιλαμβάνεται στο άρθρο 10 της οδηγίας 92/82/ΕΟΚ, καθώς και στην πρόσκληση του Συμβουλίου, η οποία διατυπώθηκε μετά από την εμπλοκή των διαπραγματεύσεων για τον φόρο CO2/ενέργεια, να υποβάλει νέες προτάσεις στον τομέα της φορολογίας των ενεργειακών προϊόντων.
<P>
Ωστόσο, κάθε επιβαλλόμενος φόρος πρέπει να είναι εύκολα κατανοήσιμος, εύκολα εισπράξιμος, προβλέψιμος και δύσκολος να αποφευχθεί από τους έχοντες υποχρέωση να τον καταβάλλουν. Αυτός είναι ο λόγος για τον οποίο υποστηρίζουμε την αρχή «ο ρυπαίνων πληρώνει».
<P>
Εντούτοις, οι βουλευτές της Ομάδας των Ανεξαρτήτων για την Ευρώπη των Εθνών συμμερίζονται τις πολύ έντονες ανησυχίες που εξέφρασαν όλοι οι εμπλεκόμενοι οικονομικοί τομείς όσον αφορά την επιβολή νέων φόρων στα ενεργειακά προϊόντα καθώς και την αύξηση των υφιστάμενων φόρων. Θεωρούμε ότι η δημιουργία ενός κοινοτικού πλαισίου φορολογίας των ενεργειακών προϊόντων, σε συνδυασμό με ευέλικτους τρόπους εφαρμογής σε εθνικό επίπεδο όσον αφορά τις έμμεσες εισφορές, μπορεί να αποτελέσει την κατάλληλη διέξοδο από το αδιέξοδο στο οποίο έχει περιέλθει η Ένωση λόγω της αποτυχίας του φόρου CO2/ενέργειας, το μέσο που θα επιτρέψει τη συνέχιση της οργάνωσης της εσωτερικής ενεργειακής αγοράς και τη δέουσα απάντηση έναντι των δεσμεύσεων που ανελήφθησαν στο Κυότο.
<P>
Η φορολογία καθορίζει πραγματικά σε μεγάλο βαθμό την τιμή των ενεργειακών προϊόντων, και μπορεί επομένως να ευνοήσει τη βελτιστοποίηση της κατανάλωσης, βελτιώνοντας την ενεργειακή αποτελεσματικότητα και μειώνοντας τις ρυπογόνες απορρίψεις στην ατμόσφαιρα καθώς και τη συνολική παραγωγή αποβλήτων.
<P>
Θεωρούμε ότι μια πραγματική «οικολογική» φορολογική μεταρρύθμιση μπορεί να αποτελέσει στοιχείο καταπολέμησης της ανεργίας στα κράτη μέλη, με την προϋπόθεση ότι θα περιληφθεί στους κανόνες του ΠΟΕ μια περιβαλλοντική ρήτρα, όπως ζητήσαμε ήδη ρητά κατά τις τελευταίες διαπραγματεύσεις της ΓΣΔΕ. Σε αντίθετη περίπτωση, τα μέτρα που θα εισαγάγουμε θα συνεπάγονται διακρίσεις εις βάρος των ίδιων μας των επιχειρήσεων. Εάν η αύξηση των φορολογικών εσόδων που θα προέρχονται από την κατανάλωση ενέργειας αντισταθμιστεί σωστά με μείωση των κοινωνικών εισφορών των επιχειρήσεων, μπορεί να υπάρξουν θετικές επιπτώσεις για την απασχόληση, με την προϋπόθεση φυσικά ότι δεν θα μεταφερθούν τα μέσα παραγωγής στους ενεργοβόρους βιομηχανικούς κλάδους, όπως συνέβη π.χ. στη Γαλλία κατά τη δεκαετία του '70 στον τομέα της κηπουρικής.
<P>
Γι' αυτόν τον λόγο η πολιτική μας ομάδα υπερψήφισε τις τροπολογίες που ευνοούν μια απλή εφαρμογή της φορολογίας, περιλαμβάνοντας τις διάφορες αρχές παρέκκλισης, αλλά απέρριψε όλες τις τροπολογίες που αυξάνουν συστηματικά τη φορολογία των ενεργειακών προϊόντων. Ορισμένες τροπολογίες προέβλεπαν πράγματι τον καθορισμό ενός συντελεστή συστηματικής αύξησης για όλα τα ενεργειακά προϊόντα, χωρίς να λαμβάνονται υπόψη οι διεθνείς περιορισμοί που μας επιβάλλονται στο πλαίσιο του ΠΟΕ.

<SPEAKER ID=93 LANGUAGE="DE" NAME="Wolf">
 Κατά τη συνεδρίαση Ολομέλειας του Φεβρουαρίου στο Στρασβούργο το σχέδιο έκθεσης για την φορολογία των ενεργειακών προϊόντων αναπέμφθηκε με μικρή πλειοψηφία (Ομάδα του Ευρωπαϊκού Λαϊκού Κόμματος, Ομάδα Ένωση για την Ευρώπη και αρκετοί σοσιαλιστές βουλευτές) στην επιτροπή (απόρριψη του ψηφίσματος νομοθετικού περιεχομένου με 215 ψήφους υπέρ, 239 ψήφους κατά και 20 αποχές). Σήμερα το Ευρωπαϊκό Κοινοβούλιο ενέκρινε τη δεύτερη έκθεση με 278 ψήφους υπέρ, 219 ψήφους κατά και 16 αποχές. Η έκθεση αυτή (η οποία ουσιαστικά δεν διαφέρει από την πρώτη) υιοθετεί την πρόταση της Επιτροπής που θέτει ελάχιστα κοινοτικά επίπεδα φορολογίας των ενεργειακών προϊόντων (ορυκτά καύσιμα, άνθρακας, ηλεκτρισμός), προτείνει όμως τις εξής τροποποιήσεις στην πρόταση της Επιτροπής:
<P>
οι ανανεώσιμες πηγές ενέργειας θα πρέπει να εξαιρεθούν από το πεδίο της οδηγίας αυτής, -αντί μιας αύξησης σε τρία στάδια των ελάχιστων επιπέδων φορολογίας θα πραγματοποιηθεί κατά τα επόμενα έτη μια συνεχής (ετήσια) αύξηση του ενεργειακού φόρου κατά 2 εκατοστιαίες μονάδες συν το ποσοστό πληθωρισμού.-τα κράτη μέλη μπορούν να προβλέπουν ειδικές ρυθμίσεις για τις ενεργοβόρες επιχειρήσεις, στον βαθμό που οι επιχειρήσεις αυτές μπορούν να αποδείξουν ότι έχουν περιέλθει σε μειονεκτική θέση από πλευράς ανταγωνιστικότητας.Η Ομάδα των Πρασίνων στο Ευρωπαϊκό Κοινοβούλιο υποστήριξε την έκθεση αυτή, υποβάλλοντας εντούτοις και κάποιες άλλες προτάσεις τροπολογιών. Μία ομιλήτρια χαρακτήρισε ως ιδιαίτερα θετικό το γεγονός ότι μια πλειοψηφία της Επιτροπής Οικονομικής, Νομισματικής και Βιομηχανικής Πολιτικής τάχθηκε ήδη υπέρ της πρότασης των Πρασίνων να προβλεφθεί η δυνατότητα απαλλαγής των δημοσίων συγκοινωνιών μικρών αποστάσεων από τον φόρο επί των ενεργειακών προϊόντων. Αντιθέτως, η πλειοψηφία του Κοινοβουλίου απέρριψε τις τροπολογίες των Οικολόγων οι οποίες προέβλεπαν μια υψηλότερη ποσοστιαία αύξηση των ελάχιστων επιπέδων φορολογίας (ετήσια αύξηση του ελάχιστου φορολογικού συντελεστή κατά 4 % για τα ενεργειακά προϊόντα και 6 % για τον ηλεκτρισμό - πάντοτε συν το ποσοστό πληθωρισμού) και αποσκοπούσαν στην κατάργηση των φορολογικών πλεονεκτημάτων για την παραγωγή ενέργειας από την καύση αποβλήτων.
<P>
Τα συντηρητικά και τα δεξιά κόμματα στην Ευρώπη έδειξαν με την απόρριψη της έκθεσης για άλλη μια φορά ότι δεν αντιλαμβάνονται την προστασία του περιβάλλοντος ως νευραλγικό θέμα της ευρωπαϊκής πολιτικής, αλλά, αντιθέτως, φτάνουν στο σημείο να ασκούν μια πολιτική εμπλοκής του προσανατολισμού προς τη χρήση ανανεώσιμων πηγών ενέργειας. Κατ' αυτόν τον τρόπο δεν θα πείσουμε τους πολίτες υπέρ της Ευρώπης.
<P>
Αναγνωρίζουμε ρητά τις προσπάθειες του ασκούντος την Προεδρία του Συμβουλίου Περιβάλλοντος, του Γερμανού Υπουργού Περιβάλλοντος Jόrgen Trittin, o οποίος υποστηρίζει δυναμικά την υπέρβαση των επιφυλάξεων στα διάφορα κράτη μέλη σχετικά με τη φορολογία των ενεργειακών προϊόντων. Πρέπει να συνεχίσουμε και να εντείνουμε τις προσπάθειες αυτές και να μην αφήσουμε να καταστραφεί για άλλη μια φορά μια καλή ευρωπαϊκή προσέγγιση από ορισμένους που χρησιμοποιούν στο Συμβούλιο την τροχοπέδη της αρχής της ομοφωνίας - μια αρχή που εξακολουθεί να ισχύει στο Συμβούλιο σχετικά με τα ζητήματα φορολογίας. Σύμφωνα με μία παλιά ρήση «η αρχή είναι το ήμισυ του παντός». Ακόμη κι αν λυπούμαστε που άργησε τόσο πολύ να γίνει και που ακόμη και τώρα γίνεται διστακτικά, αυτή η αρχή είναι ένα βήμα προς τη σωστή κατεύθυνση!
<P>
Πρόταση Nassauer για σύσταση (Α4-0064/99)
<SPEAKER ID=94 LANGUAGE="FR" NAME="Berthu">
Κύριε Πρόεδρε, η ευρωπαϊκή αστυνομική υπηρεσία Europol δημιουργήθηκε υπό αμιγώς διακυβερνητικό καθεστώς και υπό τον έλεγχο των εθνικών κοινοβουλίων, προκειμένου να προβαίνει στη συλλογή και την ανταλλαγή πληροφοριών σχετικά με τη διεθνή εγκληματικότητα μεταξύ των κρατών μελών της Ευρωπαϊκής Ένωσης.
<P>
Πρόκειται για μια εξαιρετικά σημαντική αποστολή που αξίζει να της αφιερώσουμε πολλή ενέργεια με μόνο μέλημα την πρακτική αποτελεσματικότητα. Ωστόσο, το Ευρωπαϊκό Κοινοβούλιο δεν το βλέπει προφανώς έτσι. Όπως διαπιστώνουμε στην έκθεση Nassauer που μόλις εξετάσαμε, το Κοινοβούλιο επιθυμεί να αναλάβει τον φάκελο της Europol, για να καταστήσει την εν λόγω υπηρεσία ένα είδος υπερεθνικής διοίκησης. Κατ' αρχάς το Ευρωπαϊκό Κοινοβούλιο ζητά τη μετατροπή της Europol σε ευρωπαϊκή αστυνομία με εξουσίες παρέμβασης στα κράτη μέλη και με εξουσίες διοίκησης έναντι των εθνικών αστυνομικών αρχών.
<P>
Το ερώτημα είναι εάν αυτή η ομοσπονδιακή υπεραστυνομία θα αποφέρει συγκεκριμένα κάτι περισσότερο στην καταπολέμηση της εγκληματικότητας. Η έκθεση Nassauer δεν καταδεικνύει κάτι τέτοιο ούτε καν θίγει εξάλλου το θέμα. Σε τελευταία ανάλυση δεν το θεωρεί σημαντικό, και ο κύριος στόχος της είναι εντελώς διαφορετικός και συνίσταται στην προώθηση του ομοσπονδιακού χαρακτήρα. Μαθαίνουμε συνεπώς σιγά σιγά ότι η υπερεθνική Europol θα λαμβάνει εντολές από μια ευρωπαϊκή εισαγγελία, για την οποία θα είναι υπεύθυνη η Ευρωπαϊκή Επιτροπή, που ως προς αυτό το σημείο θα λογοδοτεί μόνο στο Ευρωπαϊκό Κοινοβούλιο.
<P>
Όλα αυτά ευσταθούν βεβαίως, αλλά μόνο θεωρητικά. Στην πράξη, δυστυχώς, βλέπουμε ότι για μία ακόμη φορά πρόκειται να θυσιάσουμε τη σοβαρή εργασία και τις απτές εφικτές προόδους προς όφελος μόνο ιδεολογικών ερίδων εντελώς άχρηστων με τις οποίες το μόνο που θα επιτύχουμε είναι η εμπλοκή όλης της υπόθεσης, δημιουργώντας έχθρα μεταξύ των κρατών και των κομμάτων, όπως είδαμε ήδη να συμβαίνει για πολλά χρόνια κατά την προετοιμασία της Σύμβασης Europol.
<P>
Η Ομάδα των Ανεξαρτήτων για την Ευρώπη των Εθνών προτιμά από την πλευρά της τη σοβαρή εργασία. Θέλουμε να επιτευχθεί πρόοδος της Europol στο διακυβερνητικό πλαίσιο, καθώς θα είναι αποτελεσματικότερο να βασισθούμε στις εθνικές διοικήσεις βελτιώνοντας την ανταλλαγή πληροφοριών. Επιθυμούμε επίσης τον πραγματικό εκδημοκρατισμό του συστήματος, θέτοντάς το υπό τον έλεγχο μια διακοινοβουλευτικής επιτροπής παρακολούθησης αποτελούμενης από εκπροσώπους των εθνικών κοινοβουλίων υπόλογων στα αντίστοιχα κοινοβούλιά τους.

<SPEAKER ID=95 LANGUAGE="SV" NAME="Andersson, Hulthιn, Lφφw και Sandberg-Fries">
Η εξέλιξη της ΕΕ προς έναν χώρο ελευθερίας, ασφάλειας και δικαιοσύνης είναι ιδιαίτερα σημαντική για τους Ευρωπαίους πολίτες. Γι' αυτόν τον λόγο καλωσορίζουμε την έκθεση Nassauer. Ωστόσο, θεωρούμε ότι οι προτάσεις της έκθεσης να δοθούν στην Europol επιχειρησιακές αρμοδιότητες και να συσταθεί μία ευρωπαϊκή εισαγγελία δεν είναι σύμφωνες με όσα ορίζονται γι' αυτούς τους τομείς στο καταστατικό. Η Europol θα συμπληρώνει και θα βοηθά μόνο τις εθνικές αστυνομικές αρχές χωρίς να επεμβαίνει η ίδια κατά των πολιτών. Όσον αφορά τη σύσταση μίας ευρωπαϊκής εισαγγελίας, θεωρούμε ότι αυτό δεν πρέπει να γίνει, καθώς δεν υφίσταται υπερεθνική συνεργασία στον τομέα του ποινικού δικαίου. Η συνεργασία σε αυτόν τον τομέα πρέπει να είναι και στο μέλλον διακρατική.

<SPEAKER ID=96 NAME="Blak, Iversen και Kirsten Jensen">
Οι Δανοί σοσιαλδημοκράτες ψήφισαν κατά της διεύρυνσης των αρμοδιοτήτων της Europol. Δεν είμαστε υπέρ της μετατροπής της Europol σε υπερεθνικό φορέα. Δεν μας αρέσει η ιδέα να μετεξελιχθεί η Europol σε μία ευρωπαϊκή αστυνομική αρχή με επιχειρησιακές αρμοδιότητες, ούτε και η ιδέα να θεσπιστεί μία ευρωπαϊκή δικαστική αρχή η οποία θα δίνει οδηγίες στην Europol. Η Europol δεν θα εξελιχθεί σε μια ευρωπαϊκή αστυνομία, παρά θα συνεχίσει να βασίζεται σε διακρατική συνεργασία.

<SPEAKER ID=97 NAME="Caudron">
Η έκθεση του συναδέλφου μας εντάσσεται στη λογική συνέχεια των εργασιών μας για την καταπολέμηση της εγκληματικότητας. Έχοντας εκλεγεί σε μία παραμεθόριο περιφέρεια, πληροφορήθηκα με μεγάλο ενδιαφέρον την εργασία του κ. Hartmut Nassauer.
<P>
Eν όψει της εξέλιξης των δικτύων που εμπλέκονται στην εγκληματικότητα, είναι όντως ανάγκη να προσαρμόσουμε σύντομα τα μέσα που διαθέτουμε για την καταπολέμηση των εν λόγω δικτύων και είναι κατά συνέπεια απαραίτητο να είναι και η Europol σε θέση να προσαρμοστεί σε αυτή την εγκληματικότητα. Πρόκειται για ένα πρόβλημα αξιοπιστίας στα μάτια των πολιτών.
<P>
Όπως και ο εισηγητής, επιθυμώ να μετατραπεί η Europol σε πραγματική αστυνομία με εξουσίες παρέμβασης σε διασυνοριακό επίπεδο. Πολυάριθμα παραδείγματα μας υποχρεώνουν να εξετάσουμε και να επισπεύσουμε την εξέλιξη αυτή, ώστε να καταστεί δυνατή η συγκρότηση ενός σώματος ικανού να καταπολεμήσει δυναμικά αυτή τη μάστιγα.
<P>
Για τον σκοπό αυτό η Ευρωπαϊκή Ένωση θα πρέπει να αποκτήσει μια δικαστική αρχή ικανή να διεξάγει τις έρευνες που απαιτούνται για την καταπολέμηση της εγκληματικότητας. Το Ευρωπαϊκό Κοινοβούλιο αποφάνθηκε ήδη κατ' επανάληψη ως προς τα θέματα αυτά. Εναπόκειται πλέον στην Επιτροπή και στις κυβερνήσεις μας να λάβουν μέτρα για την αποτελεσματική καταπολέμηση της εγκληματικότητας. Δεν υπάρχει πια χρόνος για χάσιμο.
<P>
Η φιλοδοξία της προσέγγισης της Ευρώπης και των πολιτών φαίνεται βέβαια να περιλαμβάνεται σε μία βούληση που δηλώνεται σαφώς από όλο και περισσότερους πολιτικούς ιθύνοντες, αλλά στο εξής πρέπει και να την υλοποιήσουμε.

<SPEAKER ID=98 LANGUAGE="DE" NAME="Hager">
Με τη γραπτή αυτή παρέμβασή μου θέλω να τονίσω για άλλη μία φορά ότι κατανοώ πλήρως την προβληματική που αφορά τον ανεπαρκή κοινοβουλευτικό έλεγχο επί της Europol και ότι κάθε βήμα προς την κατεύθυνση ενίσχυσης του ελέγχου αυτού τυγχάνει της υποστήριξής μου. Συνεπώς, συμφώνησα βεβαίως ως προς τα σημεία αυτά.
<P>
Αντιθέτως, θεωρώ λανθασμένη την κατεύθυνση της έκθεσης βάσει της οποίας ο έλεγχος της Europol από το Ευρωπαϊκό Κοινοβούλιο θα γίνεται μέσω της παρακαμπτήριας οδού της υπαγωγής της στην εποπτεία ενός Επίτροπου. Δεν συμφωνώ βεβαίως ούτε με την απαράδεκτη πρόταση να τεθεί η Europol επικεφαλής των εθνικών αστυνομικών αρχών. Για τους λόγους αυτούς καταψήφισα την έκθεση στην τελική ψηφοφορία.

<SPEAKER ID=99 LANGUAGE="SV" NAME="Lindqvist (ELDR)">
Ο ενισχυμένος κοινοβουλευτικός έλεγχος της Europol με συχνές εκθέσεις, αυξημένη υποχρέωση ενημέρωσης και ενσωμάτωση του προϋπολογισμού της Europol στον κοινοτικό προϋπολογισμό ενισχύει τον δημοκρατικό έλεγχο της εν λόγω υπηρεσίας. Η εξέλιξη όμως της Europol σε μία ευρωπαϊκή αστυνομική υπηρεσία με επιχειρησιακές αρμοδιότητες είναι προσανατολισμένη σε υπερβολικό βαθμό προς την κατεύθυνση της μετατροπής της σε μία ειδική υπερεθνική κοινοτική αστυνομία. Η διασυνοριακή αστυνομική συνεργασία πρέπει να πραγματοποιείται μέσω συνεργασίας και ανταλλαγής πληροφοριών μεταξύ των εθνικών αστυνομικών αρχών καθώς και μέσω της Interpol. Δεν υπάρχει λόγος να συσταθεί μία υπηρεσία παράλληλα με την ήδη υπάρχουσα Interpol.
<P>
Έκθεση Wiebenga (A4-0091/99)
<SPEAKER ID=100 LANGUAGE="EN" NAME="McKenna">
Κύριε Πρόεδρε, η όλη ιδέα του corpus juris είναι κάτι που δεν έχει συζητηθεί δημοσίως. Δεν έχουν διεξαχθεί δημόσιες συζητήσεις επ' αυτού ούτε συζητήσεις σε εθνικά κοινοβούλια. Όλα έχουν γίνει μυστικά, πίσω από κλειστές πόρτες. Αυτό που προξενεί τη μεγαλύτερη κατάπληξη είναι η σιωπή των Βρετανών βουλευτών του Ευρωπαϊκού Κοινοβουλίου. Στη Βρετανία και την Ιρλανδία ολόκληρο το νομικό σύστημα απειλείται σοβαρά. Η πρόταση είναι να εναρμονισθεί το ποινικό νομικό σύστημα της ΕΕ βάσει του ανακριτικού προτύπου της ηπειρωτικής Ευρώπης.
<P>
Το βρετανικό και το ιρλανδικό σύστημα είναι πολύ διαφορετικά, και δεν μπορώ να κατανοήσω γιατί κανένας Βρετανός ευρωβουλευτής δεν έθεσε το ερώτημα τί συμβαίνει εδώ. Το βρετανικό και το ιρλανδικό σύστημα βασίζονται σε πολύ μεγάλο βαθμό στο τεκμήριο της αθωότητας και στην εκδίκαση κάποιου από ομοτίμους, όπως στη Magna Carta . Στην προκειμένη περίπτωση τίθεται σε κίνδυνο και το θέμα του habeas corpus , η εγγύηση της ασφάλειας κάποιου εν όσω βρίσκεται προφυλακισμένος.
<P>
Αυτό που θέλω να δείξω κυρίως είναι η πλήρης απουσία συζήτησης σχετικά με το θέμα αυτό και το γεγονός ότι όλα αυτά συμβαίνουν μυστικά. Το ζήτημα προωθείται πίσω από κλειστές πόρτες, με αποτέλεσμα οι βουλευτές του Ευρωπαϊκού Κοινοβουλίου να μη γνωρίζουν καν τις πραγματικές συνέπειες του corpus juris . Οι βουλευτές πρέπει να δουν τι συμβαίνει. Οι Βρετανοί βουλευτές πρέπει να σκεφθούν κατά πόσο θέλουν να ξεφορτωθούν το δικό τους σύστημα και να εισαγάγουν το ποινικό νομικό σύστημα της ΕΕ, το οποίο θα βασίζεται στο ανακριτικό πρότυπο της ηπειρωτικής Ευρώπης. Νομίζω ότι ούτε το βρετανικό ούτε το ιρλανδικό κοινό επιθυμούν αυτό το σύστημα, αλλά, κι αν ακόμα το επιθυμούν, πρέπει να έχουν τουλάχιστον το δικαίωμα να συζητήσουν σχετικά με το είδος του συστήματος που εισάγεται.
<P>
Επανερχόμενη σε όσα είπε ο τελευταίος ομιλητής, επισημαίνω ότι παρατηρείται εδώ μεγάλη βιασύνη να εναρμονιστούν όλα στην Ευρώπη και να ιδρυθεί ουσιαστικά μια ευρωπαϊκή αστυνομία. Το επόμενο βήμα θα είναι η δημιουργία ενός ευρωπαϊκού στρατού. Εναρμόνιζουμε τα νομικά συστήματα, ανεξαρτήτως εάν είναι προς το καλύτερο ή προς το χειρότερο, χωρίς τη δέουσα δημόσια συζήτηση και χωρίς να αναληφθούν δημοσίως ευθύνες. Ολόκληρο το θεσμικό αυτό όργανο στερείται κάθε είδους δημοκρατικού ελέγχου ή δημοκρατικής ανάληψης ευθυνών. Οι Ευρωπαίοι δεν είχαν καμία απολύτως ευκαιρία να εκφράσουν τη γνώμη τους ως προς την κατεύθυνση που ακολουθεί η Ευρώπη. Κάτι πρέπει να γίνει γι' αυτό. Οι πολίτες των κρατών μελών οφείλουν να γνωρίζουν τις αποφάσεις που λαμβάνονται εξ ονόματός τους και που ενδεχομένως να μην εξυπηρετούν μακροπρόθεσμα τα συμφέροντά τους.

<SPEAKER ID=101 LANGUAGE="SV" NAME="Andersson, Hulthιn, Lφφw και Sandberg-Fries">
Η εξέλιξη της ΕΕ προς έναν χώρο ελευθερίας, ασφάλειας και δικαιοσύνης είναι ιδιαίτερα σημαντική για τους Ευρωπαίους πολίτες. Γι' αυτόν τον λόγο καλωσορίζουμε την έκθεση Wiebenga. Ωστόσο, θεωρούμε ότι οι προτάσεις της έκθεσης να δοθούν στην Europol επιχειρησιακές αρμοδιότητες και να συσταθεί μία ευρωπαϊκή εισαγγελική αρχή δεν είναι σύμφωνες με όσα ορίζονται γι' αυτούς τους τομείς στο καταστατικό. Η Europol θα συμπληρώνει και θα βοηθά μόνο τις εθνικές αστυνομικές αρχές χωρίς να επεμβαίνει η ίδια κατά των πολιτών. Όσον αφορά τη σύσταση μίας ευρωπαϊκής εισαγγελικής αρχής, θεωρούμε ότι αυτό δεν πρέπει να γίνει, καθώς δεν υφίσταται υπερεθνική συνεργασία στον τομέα του ποινικού δικαίου. Η συνεργασία σε αυτόν τον τομέα πρέπει να είναι και στο μέλλον διακρατική.

<SPEAKER ID=102 NAME="Blak, Iversen και Kirsten Jensen">
Οι Δανοί σοσιαλδημοκράτες ψήφισαν κατά της θέσπισης μίας κοινής ευρωπαϊκής εισαγγελικής αρχής. Δεν πρέπει να έχουμε κοινό ευρωπαϊκό ποινικό δικαστήριο ή αρχή. Η εγκληματικότητα μπορεί να καταπολεμηθεί εξίσου αποτελεσματικά με τα υπάρχοντα μέσα, όπως τη Europol και τις συμβάσεις σχετικά με την έκδοση και την αμοιβαία δικαστική βοήθεια. Η εναρμόνιση μόνο και μόνο για την εναρμόνιση είναι ανώφελη, και άλλωστε στην πραγματικότητα οι διαφορές ανάμεσα στα συστήματα ποινικού δικαίου των κρατών μελών δεν είναι τόσο μεγάλες, ώστε να μην μπορούν να ξεπερασθούν μέσω των υφιστάμενων διακρατικών οργάνων.

<SPEAKER ID=103 LANGUAGE="DE" NAME="Hager">
 Οι προσπάθειες για την αποτελεσματική καταπολέμηση της διεθνούς εγκληματικότητας είναι καλές και σωστές. Κάθε παρεμπόδιση μιας αποτελεσματικής ποινικής δίωξης από μεμονωμένο κράτος μέλος πρέπει να παραμερισθεί, προκειμένου να εξασφαλισθεί η ασφάλεια των πολιτών. Αυτό όμως δεν δικαιολογεί τη δημιουργία μίας υπερεθνικής υπηρεσίας, η οποία θα παρεμβαίνει στην ιεραρχία του συστήματος των μεμονωμένων κρατών μελών, περιορίζοντας με τρόπο τόσο κραυγαλέο την κυριαρχία του. Η αποτελεσματική ποινική δίωξη μπορεί να εξασφαλισθεί μόνο μέσω των τοπικών υπηρεσιών.
<P>
Γι' αυτούς τους λόγους κατά την τελική ψηφοφορία υπερψήφισα μεν την έκθεση, αλλά καταψήφισα την προβλεπόμενη δημιουργία μίας ευρωπαϊκής εισαγγελικής αρχής.

<SPEAKER ID=104 LANGUAGE="SV" NAME="Lindqvist (ELDR)">
Η συνεργασία ενάντια στο οργανωμένο έγκλημα αποτελεί σημαντικό καθήκον της ΕΕ και αφορά το λαθρεμπόριο, την τρομοκρατία, το δουλεμπόριο, τα εγκλήματα με θύματα παιδιά, το εμπόριο ναρκωτικών, καθώς και το ξέπλυμα βρώμικου χρήματος. Εδώ περιλαμβάνεται επίσης το εμπόριο όπλων, περιβαλλοντικές παραβιάσεις και οι νέες μορφές εγκληματικών ενεργειών που διενεργούνται μέσω του Internet και του ηλεκτρονικού ταχυδρομείου.
<P>
Ωστόσο, η συνεργασία πρέπει να είναι διακρατική. Δεν υπάρχει λόγος να επιδιώκεται η δημιουργία ενός νέου Corpus juris με τη νομική ενοποίηση του ποινικού και του αστικού δικαίου σε κοινοτικό επίπεδο, όπως προτείνεται στην έκθεση. Αντιθέτως, αυτό μπορεί να υπονομεύσει τον σεβασμό προς τα εθνικά νομικά συστήματα, που έχουν αναπτυχθεί μέσα από διαδικασίες αιώνων. Πρόκειται για νομικά συστήματα που αναπτύχθηκαν μέσα από διάλογο με τους πολίτες, κάτι που δεν απαντάται σε κοινοτικό επίπεδο.
<P>
Υπάρχουν προτάσεις για τη δημιουργία μίας ευρωπαϊκής γενικής εισαγγελικής υπηρεσίας η οποία θα μπορούσε να ξεκινήσει προανακριτικές διαδικασίες σε επίπεδο ΕΕ. Ωστόσο, οι δυνατότητες αντιμετώπισης του οργανωμένου εγκλήματος δεν εξαρτώνται απόλυτα από την κοινή κοινοτική νομοθεσία. Αντ' αυτού, θέματα στα οποία πρέπει να δοθεί προτεραιότητα είναι η πληροφόρηση, ο συντονισμός και οι γνώσεις για το έργο αλλήλων. Βάσει των παραπάνω καταψήφισα την έκθεση.
<P>
Έκθεση d'Ancona (Α4-0185/99)
<SPEAKER ID=105 LANGUAGE="SV" NAME="Andersson, Hulthιn, Lφφw, Palm, Sandberg-Fries και Theorin">
Η έκθεση σχετικά με την έκθεση του Συμβουλίου προς το Ευρωπαϊκό Συμβούλιο αναφορικά με τις δραστηριότητες τις συνδεόμενες με τα ναρκωτικά και άλλα συναφή ζητήματα υπό τη βρετανική Προεδρία είναι κατά βάση καλή. Το περιεχόμενο της έκθεσης δείχνει ότι οι δυνάμεις που τηρούν φιλελεύθερη στάση απέναντι στα ναρκωτικά υποχωρούν τώρα.
<P>
Η συζήτηση για τα ναρκωτικά διεξάγεται τώρα στο Κοινοβούλιο σε επίπεδο ουσίας, ακόμη κι αν υπάρχουν διαφορετικές αντιλήψεις μεταξύ βουλευτών του Κοινοβουλίου που προέρχονται από διάφορες χώρες με διαφορετικές πολιτικές όσον αφορά τα ναρκωτικά. Θεωρούμε ότι έχουμε συμβάλει σε αυτή την εξέλιξη. Αυτό συνεπάγεται ότι το έργο της ΕΕ στον τομέα των ναρκωτικών μπορεί να γίνει ακόμη πιό εποικοδομητικό στο μέλλον, κάτι που είναι αναγκαίο, διότι τα προβλήματα που σχετίζονται με τα ναρκωτικά εξακολουθούν να είναι μεγάλα στην Ευρώπη και στον υπόλοιπο κόσμο.

<SPEAKER ID=106 NAME="Angelilli">
Είναι οπωσδήποτε αποδεκτές ορισμένες από τις κριτικές παρατηρήσεις της κυρίας d'Ancona, όσον αφορά το έγγραφο του Συμβουλίου σχετικά με τη στρατηγική κατά των ναρκωτικών μετά το 1999. Είναι οπωσδήποτε αποδεκτή η απαίτηση της εισηγήτριας να συνενωθούν οι δυνάμεις της Επιτροπής και του Συμβουλίου σε ένα μόνο έγγραφο, προκειμένου να εξασφαλισθεί ευκολότερη κατανόηση και κυρίως μια αποτελεσματικότερη και ορθολογικότερη δράση κατά των ναρκωτικών, ακριβώς ως αποτέλεσμα του καλύτερου συντονισμού.
<P>
Είναι επίσης αποδεκτή η κριτική κατά του Συμβουλίου όσον αφορά τη μεθοδολογία που χρησιμοποίησε απέναντι στο Κοινοβούλιο: είναι αλήθεια ότι η διαβούλευση καθυστέρησε αρκετά.
<P>
Είναι, τέλος, αποδεκτές οι παρατηρήσεις που αφορούν την ανάγκη να ενισχύσουμε τη δραστηριότητα πρόληψης και ενημέρωσης, να συμβάλουμε στην αντικατάσταση των καλλιεργειών και να εφαρμόσουμε μια όλο πιο συντονισμένη συνεργασία μεταξύ των αστυνομικών και των τελωνειακών αρχών στον αγώνα κατά της λαθραίας διακίνησης ναρκωτικών.
<P>
Παρ' όλα αυτά, δεν είναι καθόλου αποδεκτή η συνήθης πραγματιστική προσέγγιση της κυρίας d'Ancona όσον αφορά το πρόβλημα των ναρκωτικών. Αυτή η πραγματιστική προσέγγιση συνίσταται στην καρτερική αποδοχή της τοξικομανίας ως κοινωνικό φαινόμενο που πρακτικά είναι αδύνατο να εξαλειφθεί και το οποίο, σύμφωνα με την εισηγήτρια, μπορεί να περιοριστεί και να αντιμετωπιστεί μόνο μέσω της μεθοδολογίας της μείωσης των βλαβερών συνεπειών. Με δυο λόγια προτείνεται νομιμοποίηση των ελαφρών ναρκωτικών και ελεγχόμενη χορήγηση των σκληρών ναρκωτικών. Κατά την εισηγήτρια αυτή η προσέγγιση θα ήταν η μοναδική ικανή να συμβάλει στην ιδεολογική απογύμνωση της συζήτησης σχετικά με τα ναρκωτικά.
<P>
Προσωπικά δεν πιστεύω ότι αυτή η εκτίμηση μπορεί να γίνει αποδεκτή. Στον αγώνα κατά των ναρκωτικών ιδεολογίες και πολιτική δεν έχουν καμία σχέση. Αυτό που έχει πραγματικά σημασία είναι μονάχα η αξία και ο σεβασμός της ζωής.
<P>
Για τους λόγους αυτούς και πεπεισμένη ότι ο αγώνας κατά των ναρκωτικών δεν μπορεί τελικά να βασιστεί στην προσέγγιση που υπέδειξε η κυρία d'Ancona καταψηφίζω αυτή την έκθεση.

<SPEAKER ID=107 NAME="Buffetaut">
Έχει γίνει έθιμο να ψηφίζει το Ευρωπαϊκό Κοινοβούλιο επί μιας έκθεσης της κ. d'Ancona για τα ναρκωτικά και την τοξικομανία. Ωστόσο, τα διαδοχικά κείμενα που μας προτείνει και τα οποία εγκρίνει ομόφωνα η Επιτροπή Πολιτικών Ελευθεριών παρουσιάζουν την ανυποχώρητη τάση να μην περιέχουν καμία πρόταση, παρά μόνο γενικά αιτήματα.
<P>
Οι εκθέσεις αυτές εξάλλου, λόγω της ίδιας της ύπαρξής τους και του ακτιβισμού όσων τις υποστηρίζουν, παραμένουν ένα μόνιμο μέσο άσκησης πίεσης για τη λήψη μέτρων προς την κατεύθυνση μεγαλύτερης άκρατης ελευθερίας. Η κ. d'Ancona επιθυμεί «την εξάλειψη του ιδεολογικού χαρακτήρα της συζήτησης για τα ναρκωτικά στην Ευρώπη ». Πού βρίσκεται όμως η ιδεολογία μεταξύ, αφενός, όσων υποστηρίζουν ότι ο σεβασμός της ανθρώπινης αξιοπρέπειας απαιτεί την κατάργηση όλων όσων μπορούν να την πλήξουν και αφετέρου, όσων θεωρούν αρκετό τον έλεγχο της κατανάλωσης ναρκωτικών για τον περιορισμό των κινδύνων που συνεπάγεται η εν λόγω κατανάλωση για την υγεία;
<P>
Είναι βεβαίως απαραίτητο να καταστεί δυνατή και να αναπτυχθεί η συνεργασία μεταξύ όλων όσων συμμετέχουν με τον έναν ή με τον άλλον τρόπο, στους τομείς της πρόληψης και της καταστολής, στον αγώνα για την καταπολέμηση αυτού που αποτελεί μάστιγα για τις κοινωνίες μας, αλλά επίσης, και κυρίως, για τα θύματά του και τις οικογένειές τους. Στο γενικό αυτό πλαίσιο δεν ενδείκνυται να υποβιβάσουμε την τοξικομανία σε δραστηριότητα άνευ σημασίας και συνέπειας. Τη στιγμή που πολλαπλασιάζονται, και ορθώς, οι περιορισμοί της δυνατότητας του καπνίσματος και που τα επιτρεπόμενα ποσοστά αλκοολαιμίας παρουσιάζουν πτωτική τάση, αναρωτιέμαι κατά πόσον είναι φρόνιμο να δώσουμε, όσον αφορά την τοξικομανία, που προκαλεί στους ανθρώπους πολύ σοβαρότερες βλάβες, το αντίστροφο παράδειγμα μιας ανεύθυνης ελευθέρωσης.
<P>
Καταψηφίσαμε την έκθεση αυτή, όχι μόνο επειδή, σύμφωνα με τα ίδια τα λεγόμενα των οπαδών της αποποινικοποίησης των ναρκωτικών, δεν περιέχει τίποτα σημαντικό, αλλά και επειδή αποτελεί κατά τη γνώμη μας ένα συμπληρωματικό στάδιο αυτής της πολιτικής μικρών βημάτων που υποτίθεται ότι αντικαθιστά μία ταχεία πρόοδο, αλλά η οποία απορρίπτεται από την κοινή λογική που απομένει σε μία πλειοψηφία των βουλευτών του Ευρωπαϊκού Κοινοβουλίου.

<SPEAKER ID=108 NAME="Πρόεδρος">
Στο σημείο αυτό ολοκληρώνεται η Ώρα των Ψηφοφοριών.
<P>
Η συνεδρίαση διακοπείσα στις 13.42 συνεχίζεται στις 15.00

<CHAPTER ID=5>
Γεωργία (συνέχεια)
<SPEAKER ID=109 NAME="Πρόεδρος">
Η ημερήσια διάταξη προβλέπει τη συνέχεια της κοινής συζήτησης σχετικά με τη γεωργία.
<P>
Τον λόγο έχει ο κ. Jovι Peres.

<SPEAKER ID=110 LANGUAGE="ES" NAME="Jovι Peres">
Κύριε Πρόεδρε, θα προσπαθήσω να είμαι πολύ σύντομος και θα αναφερθώ αποκλειστικά στην προφορική ερώτηση προς την Επιτροπή σχετικά με την εισαγωγή σκόρδων.
<P>
Κυρίες και κύριοι, όσον αφορά τις εισαγωγές σκόρδων, προκαλούν έκπληξη τα όσα έχει δηλώσει η Επιτροπή. Το πρόβλημα δεν έγκειται στη διαφωνία των αναλύσεων. Για πρώτη φορά μοιάζουν όλοι να συμφωνούν.
<P>
Υπάρχει ένα πρόβλημα ρυθμών. Το πρόβλημα έχει εντοπιστεί από το 1993, αλλά η λύση δεν υπήρξε επαρκής.
<P>
Προφανώς, όταν εφαρμόστηκε η ρήτρα προστασίας για τα σκόρδα κινεζικής προέλευσης μπορούσε ήδη να προβλεφθεί πως κάποιοι έμποροι θα διοργάνωναν τριγωνικές εμπορικές πρακτικές, δηλώνοντας ως προέλευση των κινεζικών σκόρδων την Ταϋλάνδη, την Ταϊβάν, το Βιετνάμ, το Ιράν, τη Μαλαισία, την Ιορδανία, την Ινδία ή οποιαδήποτε άλλη χώρα.
<P>
Δεν είναι δύσκολο να φανταστούμε κάποιο παρόμοιο σύστημα και, δεδομένης της χαρακτηριστικής χαλαρότητας των τελωνειακών ελέγχων σε κάποια κράτη μέλη, το εν λόγω σύστημα καθίσταται βιώσιμο.
<P>
Υπό αυτές τις συνθήκες το τριγωνικό εμπόριο απλά αυξήθηκε και η κοινοτική παραγωγή σκόρδων τείνει ολοένα και περισσότερο να εξαφανισθεί. Μόνο στην Ισπανία απειλούνται περισσότερες από 15.000 γεωργικές εκμεταλλεύσεις και περισσότεροι από τρισήμισι εκατομμύρια άμεσοι απασχολούμενοι.
<P>
Επιπλέον, η παραγωγή χαρακτηρίζεται από μεγάλη γεωγραφική συγκέντρωση και κατά συνέπεια οι κοινωνικές και οικονομικές επιπτώσεις της σημερινής κατάστασης θα είναι πολύ σοβαρές.
<P>
Είναι άραγε αποδεκτό να φτάνουμε σε αυτή την κατάσταση λόγω διοικητικής βραδύτητας; Κατά πόσο μπορούμε να πιστέψουμε πως τα μέτρα για την ανάπτυξη της υπαίθρου μπορούν να διορθώσουν αυτή την κατάσταση; Γι' αυτόν τον λόγο προκαλεί έκπληξη το γεγονός ότι η Επιτροπή δηλώνει πως δεν υπάρχει χρόνος για την εφαρμογή, κατά την παρούσα περίοδο εμπορίας, ενός αποτελεσματικού συστήματος, επειδή δεν έχει αρχίσει η διαδικασία για τη θέσπιση μιας συνολικής ποσόστωσης και για την άρση της ενοποίησης των δασμολογίων στον Παγκόσμιο Οργανισμό Εμπορίου.
<P>
Υπήρξε υπεραρκετός χρόνος για την έναρξή της και, αν αυτό δεν έχει γίνει, μέχρι να δρομολογηθεί θα χρειαστεί η εφαρμογή έκτακτων μέτρων τα οποία δεν μπορούν να είναι άλλα από μέτρα ενάντια στις χώρες που συμμετέχουν στις τριγωνικές επιχειρήσεις και αντισταθμιστικά μέτρα για τις απώλειες εισοδήματος των κοινοτικών παραγωγών.

<SPEAKER ID=111 LANGUAGE="NL" NAME="Van Dam">
Κύριε Πρόεδρε, θα περιοριστώ στην έκθεση Fantuzzi. Η χρηματοδότηση της προώθησης των γεωργικών προϊόντων θεωρείται από πολλούς υποκατάστατο των εξαγωγικών επιδοτήσεων. Τώρα που μειώθηκαν οι επιστροφές θεωρείται ότι πρέπει να καταφύγουμε σε ενέργειες διαφήμισης. Αυτός ο τρόπος σκέψης εμπερικλείει έναν σοβαρό κίνδυνο, δεδομένου ότι η Ευρωπαϊκή Ένωση ενδέχεται να ακολουθήσει το παράδειγμα και στην πολιτική της για τις εξαγωγές.
<P>
Αναφέρομαι σε μία πολιτική εξαγωγών η οποία μπορεί μεν να ήταν επωφελής για τους Ευρωπαίους αγρότες, αλλά είχε παράλληλα και πολλά μειονεκτήματα. Πρόκειται για μία πολιτική στα πλαίσια της οποίας η Ευρωπαϊκή Ένωση διέθετε σε χαμηλές τιμές στη διεθνή αγορά τα πλεονάσματα που δημιουργούνται στην εσωτερική αγορά της, ανεξάρτητα από την ποιότητά τους. Οι πράξεις αυτές επηρέαζαν βεβαίως τις τιμές στη διεθνή αγορά και απέβαιναν σε βάρος της θέσης των αναπτυσσόμενων χωρών. Πρέπει να απαλλαγούμε από αυτή την ποσοτικά προσανατολισμένη πολιτική εξαγωγών. Οι δράσεις ενημέρωσης πρέπει να προσφέρουν έναν ποιοτικό προσανατολισμό. Πρέπει να προωθούνται μόνο προϊόντα για την παραγωγή των οποίων συνεκτιμώνται σοβαρά οι πτυχές της ασφάλειας των τροφίμων, της ευημερίας των ζώων και της μέριμνας για το περιβάλλον. Οι αναπτυσσόμενες χώρες πρέπει να έχουν τη δυνατότητα να αναπτύξουν και τη δική τους γεωργία. Η προώθηση των εξαγωγών ευρωπαϊκών προϊόντων στις χώρες αυτές θα διατάρασσε σοβαρά την προσπάθεια αυτή, γι' αυτό και την απορρίπτω.
<P>
Όσον αφορά τη χρηματοδότηση, θα έλεγα ότι ούτε εκεί πρέπει να εξισώσουμε τις ενέργειες διαφήμισης με τις εξαγωγικές επιδοτήσεις. Οι επιδοτήσεις στις εξαγωγές έχουν ως στόχο τη διατήρηση υψηλών γεωργικών τιμών σε ολόκληρη την Ευρωπαϊκή Ένωση, κάτι που ωφελεί όλους τους γεωργούς στην Ευρώπη. Είναι λοιπόν εύλογο να χρηματοδοτείται η προσπάθεια αυτή από ευρωπαϊκούς πόρους. Η λογική αυτή δεν ισχύει για την προώθηση των πωλήσεων. Η διαφήμιση είναι αποτελεσματική μόνον εφόσον συνδεθεί με συγκεκριμένα προϊόντα ή εμπορικά σήματα. Όταν τα εν λόγω προϊόντα επωμισθούν την κύρια ευθύνη της χρηματοδότησης δημιουργείται μια στενή σχέση μεταξύ κόστους - οφέλους. Οι ευρωπαϊκές ενισχύσεις μπορούν στην καλύτερη περίπτωση να έχουν συμπληρωματικό χαρακτήρα.

<SPEAKER ID=112 LANGUAGE="IT" NAME="Santini">
Κύριε Πρόεδρε, θα ήθελα να κάνω ορισμένες μικρές παρατηρήσεις σχετικά με το σύνολο της συζήτησης που διεξήχθη σήμερα το πρωί και συνεχίζεται σήμερα το απόγευμα και η οποία είναι ίσως μία από τις τελευταίες, εάν όχι η τελευταία, σχετικά με γεωργικά θέματα που μπορούμε να διεξαγάγουμε ενώπιον του κυρίου Επιτρόπου. Η πολιτική των τιμών έχει πλέον παγιωθεί κατά την διάρκεια των τελευταίων ετών. Ας ευχηθούμε οι μελλοντικές ανάγκες και οι δεσμεύσεις με τις ΧΚΑΕ να μη μας αναγκάσουν να προβούμε σε περαιτέρω αναπροσδιορισμούς και άλλα γεγονότα να μην καταφέρουν να συμβάλουν στην ενίσχυση των δύο αρνητικών τάσεων που επικράτησαν τα τελευταία αυτά χρόνια, της μείωσης δηλαδή του εισοδήματος του Ευρωπαίου αγρότη, αλλά κυρίως της μείωσης του αριθμού των αγροτών που, ενώ πριν από τριάντα χρόνια αντιπροσώπευε το 25 τοις εκατό περίπου του εργατικού δυναμικού στην Ευρώπη, έχει περιοριστεί σήμερα γύρω στο 5 τοις εκατό. Το πιο ανησυχητικό εξάλλου είναι ότι μειώνονται οι αγρότες πλήρους απασχόλησης προς όφελος μιας γεωργίας μερικής απασχόλησης που δεν εγγυάται κατάλληλα επαγγελματικά επίπεδα. Αναφέρομαι λοιπόν στην έκθεση του κυρίου Fantuzzi σχετικά με την ποιότητα: είναι σαφές ότι οι μη επαγγελματίες αγρότες δεν μπορούν να εγγυηθούν καν την άριστη ποιότητα, γεγονός που επηρεάζει και τις στρατηγικές προώθησης των προϊόντων, τόσο στο εσωτερικό της Ένωσης, όσο και στις τρίτες χώρες.
<P>
Συμφωνώ με την επιθετική στρατηγική που πρότεινε ο εισηγητής. Δεν χρειάζεται να περιμένουμε μια καταστροφή, όπως η ΣΕΒ, για να προωθήσουμε την κατανάλωση του ευρωπαϊκού βοείου κρέατος - αυτού, φυσικά, που είναι ασφαλές - όπως δεν χρειαζόταν να περιμένουμε την παγκοσμιοποίηση και κατά συνέπεια την εισβολή των οίνων από ολόκληρο τον κόσμο στην αγορά της Ένωσης, για να αποφασίουμε να προωθήσουμε τον ευρωπαϊκό οίνο και να εξηγήσουμε σε όλους ότι δεν είναι βλαβερός, κυρίως για όσους δεν κάνουν κατάχρηση. Αλλωστε, όπως συμβαίνει με όλες τις απολαύσεις της ζωής - από το κρασί έως τον καπνό και τη γυναίκα, που, σύμφωνα με μια ιταλική παροιμία, καταστρέφουν τον άνδρα - τα πάντα είναι θέμα μέτρου. Και να που φτάνουμε και στην παιδεία του καταναλωτή, η οποία συνίσταται σε μέτρο και ποιότητα, να μάθουμε δηλαδή πώς πρέπει να πίνουμε και, κυρίως, πόσο να πίνουμε.
<P>
Συμφωνώ, τέλος, ότι η χρηματοδότηση έχει μειωθεί εξαιρετικά, γεγονός οπωσδήποτε γελοίο, εάν θέλουμε να διοργανώσουμε μια εκστρατεία προώθησης αυτού του είδους με τις τιμές που υπάρχουν σήμερα στην αγορά της διαφήμισης.

<SPEAKER ID=113 LANGUAGE="EN" NAME="Sturdy">
Κύριε Πρόεδρε, ελπίζω φυσικά ότι αυτή δεν θα είναι η τελευταία φορά που μιλώ εδώ για τη γεωργία απευθυνόμενος στον κ. Fischler, ως μέλος της Επιτροπής, επειδή εδώ και χρόνια έχει κάνει εξαιρετική δουλειά.
<P>
Συμφωνώ απόλυτα με το πακέτο τιμών που πρότεινε η Επιτροπή - έχει πολλά κοινά με πολλές από τις προτάσεις που είχα υποβάλει εγώ πριν από δύο χρόνια ως εισηγητής για το συγκεκριμένο πακέτο τιμών.
<P>
Ανησυχώ μήπως διαπράττουμε σήμερα ένα φοβερό σφάλμα θεωρώντας ότι το πακέτο τιμών και η Διάσκεψη Κορυφής του Βερολίνου δεν είναι στενά συνυφασμένα. Η γεωργία δεν αφορά ένα βραχυπρόθεσμο κέρδος και βραχυπρόθεσμες θέσεις, παρά προγραμματισμό για πέντε ή δέκα χρόνια. Προσωπικά εργάζομαι βάσει δεκαετών κύκλων. Πρέπει να γίνονται προγράμματα πολύ πιο πριν από ό, τι για οποιαδήποτε βραχυπρόθεσμη θέση. Διαφωνώ πλήρως με τον κ. Rehder, ο οποίος υποστήριξε ότι η Διάσκεψη Κορυφής του Βερολίνου στέφθηκε με μεγάλη επιτυχία. Κατά τη γνώμη μου σήμαινε ολική καταστροφή για τη γεωργία! Δεν ήταν παρά μια εσφαλμένη αντίληψη και έγινε βιαστικά, χωρίς να ληφθεί υπόψη το μέλλον της γεωργίας. Γι' αυτό ακριβώς είναι πολύ σημαντικό να συνεχιστούν οι συζητήσεις και να εργαστούμε προς όφελος της γεωργίας.
<P>
Επιθυμώ να επανέλθω σε ένα σημείο που τόνισε ο Επίτροπος στον λόγο του. Είπε λοιπόν με πολύ δηκτικό τρόπο ότι δεν θα επιτρέψουμε στους Αμερικανούς να κυριαρχήσουν στην ευρωπαϊκή γεωργία, κάτι που άκουσα με χαρά. Ωστόσο, συμμετέχουμε στον ΠΟΕ, και τίθεται το ερώτημα εάν θα αποδεχτούμε τους κανονισμούς του ΠΟΕ, ακόμη κι αν αυτό μπορεί να σημαίνει κάπως ακριβές πληρωμές ή την ανάγκη να δεχτούμε ανεπιθύμητες εισαγωγές. Αυτό θα μπορούσε ίσως να διευκρινιστεί από τον Επίτροπο.
<P>
Τέλος, ο κ. Funk αναφέρθηκε σε συγχρηματοδότηση. Ελπίζω ότι θα ξεχάσουμε για πάντα τη συγχρηματοδότηση.

<SPEAKER ID=114 LANGUAGE="DE" NAME="Keppelhoff-Wiechert">
Κύριε Πρόεδρε, κύριε Επίτροπε, θα ήθελα αυτή την ώρα να αναφερθώ μόνο στην έκθεση Peres. Η τροποποίηση και διόρθωση του κανονισμού για την κοινή οργάνωση της αγοράς στον τομέα των οπωροκηπευτικών είναι θέμα υψίστης σημασίας. Η εξαίρεση από την υποχρέωση πώλησης της παραγωγής μέσω των οργανώσεων παραγωγών για τις κατευθείαν πωλήσεις επιδέχεται κατά την άποψή μου κριτική. Στη Γερμανία αυτός ο τρόπος διάθεσης έχει μια πολύ ιδιαίτερη παραδοσιακή σημασία, την οποία και εγώ η ίδια υποστηρίζω επίμονα εδώ και πολλά χρόνια.
<P>
Σήμερα το πρωί εσείς, κύριε Επίτροπε, είπατε ότι διανύουμε τη δεύτερη περίοδο εμπορίας κατά τη διάρκεια ισχύος της νέας οργάνωσης αγοράς στον τομέα των οπωροκηπευτικών. Δυστυχώς όμως διαπίστωσα ότι η Επιτροπή εννοεί ως άμεσες πωλήσεις υπαγόμενες στην εξαίρεση που περιλαμβάνεται στην ΚΟΑ μόνον εκείνες που πραγματοποιούνται επί τόπου στην εκμετάλλευση. Τί γίνεται με τις πωλήσεις στο κτήμα, στον δρόμο, στη λαϊκή αγορά; Αυτή η ιδιαίτερα περιοριστική ερμηνεία προκύπτει από επιστολή της Επιτροπής, και συγκεκριμένα του κυρίου Legrand. Από το νεύμα σας φαίνεται ότι υπάρχει λοιπόν κάτι νεότερο. Καλό θα ήταν. Το ποσοστό του επιτρεπόμενου προς άμεση πώληση όγκου παραμένει στο 20 % της παραγωγής του εκάστοτε μέλους. Εδώ στην Επιτροπή Γεωργίας τέθηκε για παράδειγμα το ερώτημα πώς αντιλαμβάνεστε τον έλεγχο αυτής της ρύθμισης. Δεν είναι εξαιρετικά δύσκολη η εφαρμογή αυτής της ρύθμισης στις αγροτικές επιχειρήσεις; Εξετάζοντας τη γεωργική πρακτική, κατά την περίοδο, για παράδειγμα, του ασπάραγου ή της φράουλας, θα μπορούσε να διερωτηθεί κανείς μήπως εδώ τελικά λειτουργούν ως έναν βαθμό οι αυταπάτες. Δεν συμφωνώ με την άποψη να ισχύσει ως κανόνας του παιχνιδιού η άμεση πώληση, όταν η ζήτηση είναι ικανοποιητική, και η πώληση μέσω οργάνωσης παραγωγών, όταν η ζήτηση είναι περιορισμένη. Όσον αφορά όμως τον έλεγχο της ρύθμισης, μου φαίνεται πραγματικά ότι σχεδιάστηκε με γνώμονα τη θεωρία και όχι την πράξη.

<SPEAKER ID=115 LANGUAGE="FR" NAME="Lulling">
Κύριε Πρόεδρε, κύριε Επίτροπε, θα ήθελα να αναφερθώ μόνο στην έκθεση Fantuzzi και να υπενθυμίσω ότι υπό τη λουξεμβουργιανή ακριβώς Προεδρία, τον Δεκέμβριο του 1997, το Συμβούλιο αναγνώρισε την ανάγκη να συνεχιστεί η ανάπτυξη της ευρωπαϊκής γεωργίας βάσει του σημερινού προτύπου - κάτι που δεν πρέπει ενδεχομένως να λησμονούμε - με ταυτόχρονη ενίσχυση της ανταγωνιστικότητάς της, κυρίως στις αγορές των τρίτων χωρών.
<P>
Η πρόταση που συζητούμε σήμερα απορρέει από τη βούληση αυτή καθώς και από τη βούληση των Υπουργών Γεωργίας.
<P>
H εν λόγω πρόταση είναι αξιέπαινη και πρέπει συνεπώς να εγκριθεί, αλλά είναι δυστυχώς υπερβολικά άτολμη, υπερβολικά συγκαταβατική τολμώ να πω, ως προς τα χρηματοδοτικά μέσα, τα 15 εκατομμύρια ευρώ. Επιπλέον, το μέσο προώθησης που προτείνεται χρήζει απλούστευσης και εξορθολογισμού, και πρέπει οπωσδήποτε, κύριε Επίτροπε, να αξιοποιήσουμε την εμπειρία και την τεχνογνωσία των υφιστάμενων επαγγελματικών δομών για την ενθάρρυνση και την εφαρμογή των δράσεων προώθησης και διαφήμισης των γεωργικών προϊόντων και των μεταποιημένων γεωργικών προϊόντων για τα οποία υπάρχουν ευκαιρίες εξαγωγών ή δυνατότητες εξεύρεσης νέων αγορών στις τρίτες χώρες.
<P>
Όσον αφορά τη χρηματοδότηση, συμφωνώ με την ορθή υπενθύμιση του εισηγητή μας ότι τα κράτη μέλη δαπανούν ετησίως ποσά σχεδόν δεκαπλάσια συγκριτικά με τις περιορισμένες πιστώσεις που προβλέπονται από την Επιτροπή υπέρ της προώθησης των γεωργικών προϊόντων στις αγορές των τρίτων χωρών. Η Κοινότητα θα πρέπει επίσης να είναι σε θέση να χρηματοδοτεί εξ ολοκλήρου δράσεις όπως η συμμετοχή σε εκδηλώσεις, πανηγύρεις, εκθέσεις, κ.λπ.. Θα πρέπει επίσης να αυξηθεί κάπως περισσότερο η συμμετοχή της Επιτροπής στη χρηματοδότηση, όπως προτείναμε.
<P>
Λαμβανομένων υπόψη των δυσλειτουργιών που μπορούν να παρατηρηθούν, όταν η Επιτροπή επιλέγει, σύμφωνα με τη διαδικασία ανοιχτού διαγωνισμού ή περιορισμένης συμμετοχής, τον οργανισμό που θα είναι επιφορτισμένος με την εκτέλεση των ενεργειών προώθησης, θεωρώ ότι θα εξασφαλισθεί πολύ μεγαλύτερη βεβαιότητα και διαφάνεια, εάν ο οργανισμός που προτείνει τα προγράμματα και τις δράσεις αναλαμβάνει και την ευθύνη για την εκτέλεσή τους και μπορεί να επιλέγει τους φορείς παροχής των απαραίτητων υπηρεσιών. Είχα προτείνει τροπολογίες προς την κατεύθυνση αυτή, τις οποίες ενέκρινε η Επιτροπή Γεωργίας και ευελπιστώ ότι θα αποδεχθεί και η Επιτροπή.
<P>
Θα ήθελα, τέλος, να επιμείνω στην ενίσχυση των διαδικασιών διαβούλευσης με τις επιτροπές διαχείρισης και τη μόνιμη ομάδα «Προώθηση των γεωργικών προϊόντων».

<SPEAKER ID=116 LANGUAGE="ES" NAME="Redondo Jimιnez">
Κύριε Πρόεδρε, κύριε Επίτροπε, κυρίες και κύριοι, όπως όλοι γνωρίζετε, η παραγωγή σκόρδων στην Ευρωπαϊκή Ένωση συγκεντρώνεται σε συγκεκριμένες περιοχές, όπου η εν λόγω καλλιέργεια διαδραματίζει έναν πολύ σημαντικό ρόλο, τόσο οικονομικό, όσο και κοινωνικό, με περισσότερες από 15.000 γεωργικές εκμεταλλεύσεις και περισσότερες από τρισήμισι εκατομμύρια θέσεις άμεσης απασχόλησης. Οι μαζικές εισαγωγές σκόρδων προερχόμενων από ασιατικές χώρες ή χώρες της Μέσης Ανατολής, σε μερικές από τις οποίες ούτε καν παράγονται σκόρδα, υπερβαίνουν τη μέγιστη συνολική ποσόστωση των 33.600 τόνων και εισέρχονται στις αγορές της Ευρωπαϊκής Ένωσης μέσω συνόρων στα οποία δεν επιδεικνύεται πάντα ζήλος για την εξασφάλιση σωστής τήρησης των ποσοστώσεων και της ποιότητας.
<P>
Αυτό συνεπάγεται σαφή εκτροπή του εμπορίου που αναφέρεται στο άρθρο 115 της Συνθήκης. Γι' αυτόν τον λόγο ζητούμε από τα κράτη μέλη να παράσχουν στα τελωνεία τους απαραίτητους ανθρώπινους και υλικούς πόρους για τη σωστή δασμολογική ταξινόμηση, τους φυτοϋγειονομικούς ελέγχους και τους ελέγχους ως προς την προέλευση των προϊόντων, και ζητάμε από την Επιτροπή να απαιτήσει από τα κράτη μέλη να επιδείξουν αυτόν τον ζήλο.
<P>
Ζητάμε από την Ευρωπαϊκή Επιτροπή να διευρύνει το πεδίο εφαρμογής του κανονισμού 544/97 σχετικά με τα πιστοποιητικά προέλευσης όσον αφορά τις εισαγωγές σκόρδων από τρίτες χώρες, καθώς και εμπορικά αντίποινα ενάντια στις χώρες που εμπλέκονται στις παράνομες επιχειρήσεις, ώστε να αποφευχθούν οι στρεβλώσεις στη διακίνηση των προϊόντων, σύμφωνα με το άρθρο 115 της Συνθήκης, στα πλαίσια της κοινής εμπορικής πολιτικής. Επιπλέον, πρέπει να θεσπισθεί ένα τελωνειακό δασμολόγιο που να αποθαρρύνει τις εισαγωγές που υπερβαίνουν το μέγιστο όριο και να μελετηθούν αντισταθμιστικά μέτρα για τις απώλειες εισοδήματος των παραγωγών σκόρδου, έως ότου τεθούν σε εφαρμογή τα προαναφερθέντα μέτρα.

<SPEAKER ID=117 LANGUAGE="DE" NAME="Fischler">
 Κύριε Πρόεδρε, αξιότιμοι κυρίες και κύριοι, σήμερα μου δόθηκε ήδη η ευκαιρία να παρουσιάσω εκτενώς τη θέση της Επιτροπής. Γι' αυτό και δεν υπάρχει τώρα λόγος για επαναλήψεις. Θέλω απλώς να ευχαριστήσω θερμά όλους τους ομιλητές της συζήτησης για τις εποικοδομητικές παρεμβάσεις τους και να αναφερθώ εν συντομία σε τρεις συγκεκριμένες ερωτήσεις που μόλις τέθηκαν.
<P>
Κατ' αρχάς όσον αφορά τον τομέα του σκόρδου, όπως ανέφερα, έχουμε σκοπό να εργαστούμε προς δύο κατευθύνσεις. Θέλουμε να χρησιμοποιήσουμε εκ νέου την υπάρχουσα ρήτρα προστασίας και να την ενεργοποιήσουμε για μία ακόμη χρονική περίοδο. Μου τέθηκε το ερώτημα πώς θα ελεγχθεί αυτό. Είναι απολύτως σαφές ότι ο έλεγχος είναι ευθύνη των κρατών μελών. Έχουμε επανειλημμένως επιστήσει την προσοχή των κρατών μελών στο γεγονός ότι θα πρέπει να επισημάνουν προπαντός στα τελωνειακά τους όργανα τον κίνδυνο παράνομης εισαγωγής σκόρδου από συγκεκριμένες χώρες. Οι περισσότερες εξάλλου από αυτές τις χώρες είναι γνωστές, και επιπλέον έχουμε εισαγάγει ευρωπαϊκά πιστοποιητικά για να διευκολύνουμε τον έλεγχο. Γνωρίζουμε όμως ότι τα μέτρα αυτά, τουλάχιστον έτσι όπως εφαρμόστηκαν μέχρι στιγμής, δεν επαρκούν για την επίτευξη ικανοποιητικών αποτελεσμάτων. Γι' αυτόν ακριβώς τον λόγο είμαστε διατεθειμένοι να προχωρήσουμε ένα βήμα παραπέρα. Θα προτείνουμε να δοθεί εντολή για τη διεξαγωγή διαπραγματεύσεων, ώστε να μπορέσουμε να διαπραγματευθούμε μια σχετική ρύθμιση ποσόστωσης στα πλαίσια του ΠΟΕ.
<P>
Όσον αφορά τη δεύτερη ερώτηση, την οποία έθεσε ο βουλευτής κύριος Sturdy σχετικά με τον ΠΟΕ και τη στάση και θέση της Ευρώπης, το μόνο που μπορώ να σας πω σήμερα είναι ότι, ακόμη κι αν η παρούσα Επιτροπή είναι για την ώρα μια υπηρεσιακή Επιτροπή, θεωρώ αναγκαίο και σημαντικό - και γι' αυτό έχω ήδη δώσει τις ανάλογες εντολές στις αρμόδιες υπηρεσίες - να αναπτύξουμε το συντομότερο δυνατόν μια στρατηγική διαπραγμάτευσης βάσει των συμφωνιών που επετεύχθησαν στο πλαίσιο της Ατζέντας 2000, έτσι ώστε κατά το δεύτερο εξάμηνο του έτους να είμαστε σε θέση να έρθουμε σε επαφή με άλλα κράτη για τον επικείμενο γύρο του ΠΟΕ. Σας βεβαιώνω ότι στη στρατηγική αυτή θα συμπεριλάβουμε μέτρα ενίσχυσης της θέσης της Ευρώπης.
<P>
Μπορώ να καθησυχάσω την κυρία Keppelhoff-Wiechert λέγοντας ότι στόχος ακριβώς αυτής της πρότασης τροποποίησης την οποία υποβάλαμε ως εξαίρεση στο πλαίσιο των ρυθμίσεων του 25 % είναι να μην συμπεριλάβουμε μόνο τις πωλήσεις εντός της εκμετάλλευσης - όταν πραγματοποιούνται εντός της εκμετάλλευσης - αλλά και τις πωλήσεις στη λαϊκή αγορά καθώς και όλες τις πρακτικές άμεσης πώλησης τις οποίες αναφέρατε.

<SPEAKER ID=118 NAME="Πρόεδρος">
Ευχαριστώ πολύ, κύριε Επίτροπε.
<P>
Σύμφωνα με το άρθρο 40, παρ. 5, του Κανονισμού, έχω λάβει 3 προτάσεις ψηφίσματος για το κλείσιμο της παρούσας συζήτησης.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=6>
Ενημέρωση και διαβούλευση με τους εργαζομένους
<SPEAKER ID=119 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0186/99) της κυρίας Ghilardotti, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση οδηγίας του Συμβουλίου που αφορά τη θέσπιση ενός γενικού πλαισίου για την ενημέρωση των εργαζομένων και τη διαβούλευση με αυτούς μέσα στην Ευρωπαϊκή Κοινότητα (COM(98)0612 - C4-0706/98-98/0315(SYN)).
<P>
Τον λόγο έχει η κυρία Ghilardotti, ως εισηγήτρια.

<SPEAKER ID=120 NAME="Ghilardotti">
Κύριε Πρόεδρε, κύριε Επίτροπε, αξιότιμοι συνάδελφοι, η ενημέρωση, η διαβούλευση και η συμμετοχή των εργαζομένων αποτελεί κεντρικό θέμα του ευρωπαϊκού διαλόγου από την εποχή ήδη της έγκρισης από το Συμβούλιο του πρώτου προγράμματος κοινωνικής δράσης, το 1974. Από τότε, η Επιτροπή έχει αναλάβει μεγάλο αριθμό πρωτοβουλιών, οι οποίες όμως συχνά συνάντησαν πολλές αντιδράσεις. Σε ένα πλαίσιο συνεχών αλλαγών η προσαρμοστικότητα των εργαζομένων κατέχει σήμερα προεξέχουσα θέση και συνιστά έναν στόχο που αποτελεί αναπόσπαστο τμήμα της στρατηγικής για την απασχόληση που ενέκρινε το Ευρωπαϊκό Συμβούλιο του Λουξεμβούργου.
<P>
Όλα σχεδόν τα κράτη μέλη της Ένωσης διαθέτουν ένα νομικό πλαίσιο, ρυθμιστικό ή συμβατικό, που αποβλέπει στην εξασφάλιση της ενημέρωσης και της διαβούλευσης των εργαζομένων. Πρέπει να πούμε όμως ότι η σημερινή κατάσταση, με τους περιορισμούς και τις αδυναμίες της, έχει αποδειχθεί ανίκανη να προσφέρει στους εργαζομένους επαρκή ενημέρωση και δυνατότητες διαβούλευσης για θέματα που έχουν πραγματική σημασία στο πλαίσιο των αποφάσεων της επιχείρησης. Για τον λόγο αυτό, η παρούσα πρωτοβουλία στοχεύει στη συμπλήρωση του υφιστάμενου κοινοτικού και εθνικού πλαισίου, συμβάλλοντας με τον τρόπο αυτό - για τους τελικούς σκοπούς του εν λόγω δικαιώματος - στην προετοιμασία της αλλαγής, στην εγγύηση ότι οι αναδιαρθρώσεις θα πραγματοποιηθούν σε ένα αποδεκτό πλαίσιο και στην εξασφάλιση της υπεροχής που απαιτείται για τον στόχο της απασχόλησης στην παρούσα κατάσταση. Το προτεινόμενο πλαίσιο έχει κατά συνέπεια σκοπό να συμπληρώσει τα κενά και να εξισορροπήσει τις αδυναμίες της ισχύουσας εθνικής και κοινοτικής νομοθεσίας.
<P>
Οι στόχοι είναι οι εξής: Ι) να εξασφαλισθεί το δικαίωμα για τη διαρκή ενημέρωση των εργαζομένων και τη διαβούλευση με αυτούς όσον αφορά την οικονομική και στρατηγική ανάπτυξη της επιχείρησης και τις αποφάσεις που τους αφορούν, ΙΙ) να ενισχυθεί ο κοινωνικός διάλογος και οι σχέσεις εμπιστοσύνης μέσα στην επιχείρηση, ώστε να αυξηθούν οι πιθανότητες πρόβλεψης των κινδύνων, να γίνει περισσότερο ευέλικτη η οργάνωση της εργασίας μέσα σε ένα πλαίσιο ασφάλειας, να ευαισθητοποιηθούν περισσότερο οι εργαζόμενοι όσον αφορά τις ανάγκες προσαρμογής και να ενθαρρυνθεί η συμμετοχή τους στα μέτρα και τις ενέργειες που σκοπό έχουν να ενισχύσουν τη δυνατότητα απασχόλησής τους, ΙΙΙ) να ενσωματωθεί η κατάσταση και η εξέλιξη της απασχόλησης μέσα στην επιχείρηση στα στοιχεία των διαδικασιών ενημέρωσης των εργαζομένων και διαβούλευσης με αυτούς, IV) να εξασφαλισθεί η ενημέρωση των εργαζομένων και η διαβούλευση με αυτούς πριν από την έγκριση αποφάσεων που είναι πιθανόν να επιφέρουν ουσιαστικές αλλαγές στην οργάνωση της εργασίας και στις συμβάσεις εργασίας, και V) να εξασφαλισθεί η αποτελεσματικότητα των διαδικασιών αυτών με θέσπιση συγκεκριμένων κυρώσεων για τη σοβαρή παραβίαση των υποχρεώσεων που απορρέουν από αυτές.
<P>
Θέλω να εκφράσω, κατά συνέπεια, ιδιαίτερη ικανοποίηση για την πρωτοβουλία αυτή της Επιτροπής. Είναι, πράγματι αναντίρρητο ότι με το ενιαίο νόμισμα, τη μεγάλη ενιαία αγορά, την ολοένα και αυξανόμενη αλληλεπίδραση μεταξύ των οικονομιών μας και τις φορολογικές πολιτικές που τείνουν, έστω και με καθυστέρηση, προς έναν συντονισμό, οι κοινωνικές πολιτικές θα πρέπει να αποκτούν μια όλο και μεγαλύτερη υπερεθνική διάσταση, με σκοπό την προάσπιση και την περαιτέρω προαγωγή του κοινωνικού μας προτύπου, το οποίο αναγνωρίζεται εξάλλου από πολλές και έγκυρες πηγές ως ένας από τους αποφασιστικούς παράγοντες της ανταγωνιστικότητάς μας.
<P>
Πιο συγκεκριμένα, η παρούσα πρόταση θα διασφαλίσει ελάχιστους κανόνες για την ενημέρωση και τη διαβούλευση των εργαζομένων, που θα ισχύουν σε ολόκληρη την επικράτεια της Ένωσης, εναρμονίζοντας τα θεμελιώδη αυτά δικαιώματα των εργαζομένων και συμβάλλοντας στην ενίσχυση της ευρωπαϊκής κοινωνικής διάστασης. Είναι συνεπώς λυπηρό που οι διαπραγματεύσεις μεταξύ των κοινωνικών εταίρων σε ευρωπαϊκό επίπεδο για την επίτευξη συμφωνίας υπό την έννοια του άρθρου 4, παρ. 2, του κοινωνικού πρωτοκόλλου, απέβησαν άκαρπες, κυρίως λόγω της παντελούς απροθυμίας ενός εκ των μερών να διαπραγματευθεί το θέμα. Ήταν σωστή όμως η ενέργεια της Επιτροπής να ασκήσει πλήρως το δικαίωμα πρωτοβουλία της που απορρέει από την Συνθήκη.
<P>
Το Ευρωπαϊκό Κοινοβούλιο προτείνει μέσω της έκθεσής μου ορισμένες τροπολογίες. Θέλω να ευχαριστήσω επ' ευκαιρία όλους τους συναδέλφους, οι οποίοι θέλησαν μέσω των τροπολογιών τους να συμβάλουν σημαντικά στα πλαίσια της επιτροπής. Οι τροπολογίες που προτείνουμε - σχετικά με τις οποίες είναι σημαντικό να ακούσουμε τη γνώμη της Επιτροπής και τις οποίες ελπίζω το Συμβούλιο να λάβει υπόψη του στη θέση που θα εγκρίνει ως αποφασιστική βούληση του Ευρωπαϊκού Κοινοβουλίου - αποβλέπουν ιδίως Ι) στην ακριβέστερη διατύπωση των διαδικασιών και των ορισμών της ενημέρωσης και της διαβούλευσης, ειδικότερα όσον αφορά τον χρόνο κατά τον οποίο πρέπει να παρέχεται η ενημέρωση, τον χρόνο δηλαδή του σχεδιασμού, ούτως ώστε να δίδεται στους εργαζομένους το περιθώριο να είναι προετοιμασμένοι για τις επερχόμενες αλλαγές και την επέκταση του περιεχομένου της ενημέρωσης και της διαβούλευσης στα θέματα που αφορούν άμεσα τα δικαιώματα και το μέλλον των εργαζομένων, ΙΙ) στη διεύρυνση του πεδίου εφαρμογής της οδηγίας, σχετικά με το οποίο προτείνουμε να επεκταθεί στον δημόσιο τομέα και τα κράτη μέλη να μελετήσουν τη δυνατότητα της συμμετοχής των μικρομεσαίων επιχειρήσεων, και ΙΙΙ) στην εξασφάλιση ότι η οδηγία αυτή περιέχει ελάχιστους κανόνες σε κοινοτικό επίπεδο από τους οποίες δεν επιτρέπεται παρρέκλιση, παρά μόνο προς την κατεύθυνση ενός καθεστώτος ευνοϊκότερου για τους εργαζόμενους.
<P>
Ολοκληρώνοντας, θέλω να εκφράσω μια βαθιά πεποίθηση: εάν θέλουμε η φάση έντονων αλλαγών που διανύουμε να εξελιχθεί θετικά, τόσο ως προς την αύξηση της ανταγωνιστικότητας των επιχειρήσεων, όσο και ως προς την εδραίωση της πολιτικής και κοινωνικής συμβίωσης, είναι αναγκαίο να υπάρξει μια μεγαλύτερη διαθεσιμότητα ως προς τη διεξαγωγή διαλόγου. Αυτή η πρόταση, η οποία έχει βελτιωθεί και ενισχυθεί από την έκθεση που συζητάμε σήμερα, αποτελεί ακριβώς ένα καινοτόμο μέσο για να δοθεί η δυνατότητα, μέσω της ενημέρωσης και της διαβούλευσης των εργαζομένων, να αναπτυχθεί ο κοινωνικός διάλογος που μπορεί να εγγυηθεί σταθερότητα και σεβασμό των δικαιωμάτων της Ευρώπης που επιθυμούμε.

<SPEAKER ID=121 NAME="Oddy">
Κύριε Πρόεδρε, η κ. Ghilardotti επιτέλεσε εξαιρετική εργασία όσον αφορά ένα σημαντικό ζήτημα. Πρόκειται για σημαντική συμβολή στο συνολικό σχέδιο της Επιτροπής με σκοπό την ενημέρωση και τη διαβούλευση των εργαζομένων και θα πρέπει να εξετασθεί σε συνδυασμό με τις οδηγίες περί διαβουλεύσεων σε περιπτώσεις συλλογικών απολύσεων και μετακινήσεων επιχειρήσεων, καθώς και με τις οδηγίες σχετικά με το καταστατικό της ευρωπαϊκής εταιρείας και την επιτροπή ευρωπαϊκής επιχείρησης.
<P>
Με την υποστήριξη της Επιτροπής Νομικών Θεμάτων έχουμε προτείνει ορισμένες τροπολογίες. Έχουν εκφραστεί ανησυχίες από κάποιες ενώσεις λόγω προβληματισμού για την αρχή της επικουρικότητας σε αυτό το σχέδιο οδηγίας, αλλά πιστεύω ότι οι παραπομπές στις οποίες ήδη αναφέρθηκα δείχνουν ότι αρμόζει απόλυτα να ενεργήσει η Επιτροπή σε αυτόν τον τομέα.
<P>
Πιο συγκεκριμένα, καλύπτει ένα κενό στη νομοθεσία περί απασχόλησης που καταδείχθηκε από το κλείσιμο των εγκαταστάσεων της Renault στο Vilvoorde, και συγχαίρω την Επιτροπή - ή μάλλον την υπηρεσιακή Επιτροπή - που κάλυψε το σοβαρό αυτό κενό. Η χώρα μου έχει κάποιες αμφιβολίες κατά πόσον είναι απαραίτητη αυτή η νομοθεσία, αλλά θα συνιστούσα στην κυβέρνηση της Αυτού Μεγαλειότητος να επισκεφθεί κάποια εργοστάσια στην εκλογική μου περιφέρεια. Σε όλα τα εργοστάσια στο κεντροδυτικό τμήμα της χώρας (West Midlands) που επισκέφτηκα τα τελευταία χρόνια υπάρχουν πίνακες ανακοινώσεων με το επίπεδο της παραγωγικότητας, τους στόχους στον τομέα της παραγωγικότητας, πληροφορίες για θέματα υγείας και ασφάλειας κ.λπ.. Όλοι οι συνετοί εργοδότες που ξέρω θεωρούν ότι θα πρέπει να δίδεται απόλυτη προτεραιότητα στην ενημέρωση και διαβούλευση των εργαζομένων ως παράγοντα αύξησης της παραγωγικότητας.

<SPEAKER ID=122 LANGUAGE="DE" NAME="Weiler">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα κατ' αρχάς να ευχαριστήσω εξ ονόματος της Ομάδας του Ευρωπαϊκού Σοσιαλιστικού Κόμματος την Fiorella Ghilardotti για την έκθεσή της, η οποία έχει την εφ' όλων των σημείων υποστήριξή μας. Θέλω όμως να ευχαριστήσω και την Επιτροπή, που υπέβαλε μια έκθεση με τα συμπεράσματα της οποίας δεν δυσκολευτήκαμε να συμφωνήσουμε. Μετά από τη θέσπιση των ευρωπαϊκών συμβουλίων επιχειρήσεων η οδηγία αυτή σημαίνει ένα βήμα παραπέρα στον δρόμο για μια κοινωνική Ευρώπη. Ελπίζω δε πως πολύ σύντομα θα προχωρήσουμε στην ψήφιση της Ευρωπαϊκής Ανώνυμης Εταιρείας και της συμμετοχής των εργαζομένων.
<P>
Η οδηγία αυτή όμως σημαίνει για την Ευρώπη ένα αντιστάθμισμα στην κυριαρχία του κεφαλαίου. Πιστεύω ότι κάτι τέτοιο είναι, ιδιαίτερα αυτή τη στιγμή, πολύ σημαντικό και απαραίτητο, ώστε να καταστεί σαφές στους πολίτες ότι η Ευρώπη δεν ψηφίζει νόμους «σε κενά αέρος». Συμφωνώ με την επισήμανση της κυρίας Oddy: η οδηγία αυτή ασφαλώς και δεν πρέπει να καταργήσει τις εθνικές διατάξεις. Τα κράτη μέλη που πιστεύουν ότι διαθέτουν πιο ενισχυμένα ή πιο εκτεταμένα δικαιώματα στο πλαίσιο της συμμετοχής των εργαζομένων, θα διατηρήσουν φυσικά τους νόμους τους. Εξετάζοντας όμως κανείς προσεκτικότερα τις νομοθεσίες των κρατών μελών διαπιστώνει ότι σε πολλά από αυτά - συμπεριλαμβανομένης της Γερμανίας - υπάρχουν τομείς στους οποίους οι εργαζόμενοι δεν μπορούν ακόμη ούτε να συναποφασίσουν ούτε να συμμετάσχουν. Θα ήθελα τώρα να αναφερθώ διεξοδικά στο θέμα του μεγέθους των επιχειρήσεων. Σημαντικός αριθμός των μικρών επιχειρήσεων - μικρών και μεσαίων επιχειρήσεων - δεν εμπίπτει ούτε στη Γερμανία στο πεδίο εφαρμογής της οδηγίας. Γι' αυτό και θα ήταν κατά την άποψή μας προτιμότερο να καθοριστεί ως κατώτατο όριο του μεγέθους των επιχειρήσεων το όριο των 20 εργαζομένων.
<P>
Είμαι πολύ συγκεκριμένη, ελπίζοντας ότι η Ομάδα του Ευρωπαϊκού Λαϊκού Κόμματος (ΕΛΚ) θα μπορέσει τελικά να αποφασίσει υπέρ των προτάσεών μας. Ελπίζω ακόμη ότι εσείς, κύριε Menrad, όπως και οι άλλοι συνάδελφοι του ΕΛΚ, θα καταψηφίσετε τον περιορισμό της ενημέρωσης και της διαβούλευσης, περιορισμός που σχετίζεται με την ιδεολογική ρήτρα, αφορά δηλαδή συγκεκριμένες επιχειρήσεις με σκοπούς ενημέρωσης ή με φιλανθρωπικούς σκοπούς, και ότι θα υποστηρίξετε την πρότασή μας. Θεωρώ πραγματικά απαράδεκτη τη θέση που μας γνωστοποίησε εγγράφως μια επιχείρηση μέσων επικοινωνίας και σύμφωνα με την οποία μη ψηφίζοντας υπέρ της ιδεολογικής ρήτρας, θίγουμε τα ανθρώπινα και θεμελιώδη δικαιώματα της ελευθερίας του Τύπου.
<P>
Η συμπερίληψη στην οδηγία και των εργαζομένων στις επιχειρήσεις μέσων επικοινωνίας είναι κατά την άποψή μου αίτημα των καιρών. Δεν συμμερίζομαι εξάλλου τις ανησυχίες της Fiorella Ghilardotti σχετικά με την Ένωση των συνομοσπονδιών βιομηχανιών και εργοδοτών της Ευρώπης (UNICE). Κατά τη γνώμη μου, είναι μάλλον προτιμότερο που η UNICE απέρριψε τις διαπραγματεύσεις. Έχουμε έτσι μια λογική πρόταση της Επιτροπής, η οποία ειδικά στον τομέα των κυρώσεων περιέχει πολύ πιο δραστικά μέτρα, τα οποία ναι μεν όλοι υποστηρίζουμε, αλλά δεν θα μπορούσαν να προκύψουν στο πλαίσιο του κοινωνικού διαλόγου. Τέλος, θέλω να εκφράσω την παράκληση και την ελπίδα η γερμανική Προεδρία και το Συμβούλιο να υποστηρίξουν το συντομότερο δυνατόν αυτό το σημαντικό βήμα προς μια κοινωνική Ευρώπη.

<SPEAKER ID=123 LANGUAGE="DE" NAME="Menrad">
Κύριε Επίτροπε, κεντρικό αίτημα της χριστιανικής κοινωνικής θεωρίας και του προγράμματος βασικών αρχών της Ομάδας του Ευρωπαϊκού Λαϊκού Κόμματος (ΕΛΚ) είναι η συναδελφικότητα, έννοια η οποία εμπεριέχει τόσο τη συμμετοχή και τη συναπόφαση, όσο την ενημέρωση και τη διαβούλευση των εργαζομένων. Επ' αυτής της βάσης το 1994 η Ομάδα μας συνέβαλε ουσιαστικά στο πλαίσιο του Ευρωπαϊκού Κοινοβουλίου στη σχεδόν ομόφωνη ψήφιση της οδηγίας για την Επιτροπή Ευρωπαϊκής Επιχείρησης (ΕΕΕ). Στο διάστημα που μεσολάβησε από τότε μπορούμε να μιλάμε για επιτυχή πορεία των ευρωπαϊκών συμβουλίων επιχειρήσεων, τα οποία με τη σύμφωνη γνώμη εργαζομένων, εργοδοτών και συνδικάτων βρίσκουν μια ολοένα μεγαλύτερη απήχηση. Στόχος της ΕΕΕ είναι μεταξύ άλλων η έγκαιρη διαβίβαση των πληροφοριών τις οποίες λαμβάνουν οι κεντρικές διευθύνσεις των επιχειρήσεων έξω από τα σύνορα στους τοπικούς εκπροσώπους των εργαζομένων, ώστε οι τελευταίοι να μπορέσουν να επιτελέσουν το καθήκον τους. Το σύστημα αυτό λειτουργεί όταν οι εκπρόσωποι των εργαζομένων έχουν, σύμφωνα με τις εθνικές νομοθεσίες, επαρκή δικαιώματα για την επιτόπου δράση τους. Μεταξύ άλλων, η εν λόγω οδηγία θέλει να εξασφαλίσει τα δικαιώματα αυτά μέσω της θέσπισης ελάχιστων προδιαγραφών, ελάχιστων κανόνων ενημέρωσης και διαβούλευσης, και όχι συναπόφασης.
<P>
Η κυρία Ghilardotti υπέβαλε μία καλή και πολύ διεξοδική έκθεση - συγχαρητήρια! Στην Επιτροπή Απασχόλησης η κυρία Ghilardotti δέχθηκε μια λύση συμβιβασμού σχετικά με το κατώτατο όριο μεγέθους των επιχειρήσεων - 50 εργαζόμενοι, κάτι το οποίο είναι ανεκτό, κυρία Weiler, και ανταποκρίνεται στις απόψεις της Επιτροπής και της Επιτροπής Νομικών Θεμάτων. Είμαστε αντίθετοι με την πλήρη κατάργηση της ιδεολογικής ρήτρας, όπως ζητείται στην έκθεση. Αντ' αυτής, προτείνουμε στις τροπολογίες μας μια λύση στο πνεύμα της οδηγίας της ΕΕΕ, η οποία περιλαμβάνει τη ρήτρα αυτή περιορίζοντάς την όμως αρκετά. Το θέμα εδώ δεν είναι παρά να καταλήξουμε σε μια ευρύτερη συμφωνία. Κυρίως για τις επιχειρήσεις μεσαίου μεγέθους είναι ιδιαίτερα σημαντικό τα κράτη μέλη να προβλέπουν ειδικές διατάξεις για τις περιπτώσεις που η διαβίβαση των πληροφοριών βλάπτει σοβαρά την επιχείρηση. Η απαλλαγή από υποχρεώσεις δεν μπορεί όμως να γίνεται αυθαίρετα. Γι' αυτόν τον λόγο θα πρέπει να προβλεφθούν αντικειμενικά κριτήρια, και ενδεχομένως να απαιτείται για την απαλλαγή αυτή κάποια υπηρεσιακή ή δικαστική άδεια. Αν το πλαίσιο για τις εθνικές νομοθεσίες περί ενημέρωσης και διαβούλευσης διαμορφωθεί κατ' αυτόν τον τρόπο, δηλαδή βάσει της αρχής της επικουρικότητας, βεβαίως και θα μας βρείτε σύμφωνους, κυρία Ghilardotti. Πρόκειται για σημαντικό βήμα τόσο για την κοινωνική διάσταση, όσο και για το εταιρικό σύστημα της Ευρωπαϊκής Ένωσης, και - έχετε δίκιο - συμφέρει επίσης από οικονομική άποψη. Ιδιαίτερα σε μια εποχή που χαρακτηρίζεται από ραγδαίες αλλαγές, σε μια παγκοσμιοποιημένη οικονομία, η έλλειψη πληροφόρησης θα έχει ως αποτέλεσμα τη δυσπιστία και τελικά τον φόβο, ο οποίος οδηγεί σε αδιέξοδο. Η ενημέρωση σημαίνει διαφάνεια, η οποία δημιουργεί εμπιστοσύνη και εμποδίζει προστριβές που θα είχαν σημαντικό κόστος για τις ευρωπαϊκές επιχειρήσεις. Κερδισμένοι βγαίνουν τόσο οι εργοδότες, όσο και οι εργαζόμενοι.

<SPEAKER ID=124 LANGUAGE="NL" NAME="Boogerd-Quaak">
Κύριε Πρόεδρε, εξ ονόματος της συντριπτικής πλειοψηφίας των μελών της πολιτικής μου ομάδας θα ήθελα να χαιρετίσω τις προτάσεις που υπεβλήθησαν από την Επιτροπή. Θα ήθελα να υπενθυμίσω τις συζητήσεις που είχαμε στο Σώμα, με αφορμή π.χ. την υπόθεση στο Vilvoorde, το θέμα της Renault, όπου υποχρεωθήκαμε να διαπιστώσουμε ότι οι κανόνες για την ενημέρωση και τη συμμετοχή στη λήψη αποφάσεων ήταν ανεπαρκείς, οπωσδήποτε όσον αφορά τις κυρώσεις. Η παρούσα πρόταση αποτελεί σημαντικό βήμα προόδου όσον αφορά την ενημέρωση και τη συμμετοχή στη λήψη αποφάσεων σε ευρωπαϊκή κλίμακα. Για τον λόγο αυτό τα μέλη της πολιτικής μου ομάδας θα υπερψηφίσουν με πολύ μεγάλη πλειοψηφία τον συμβιβασμό, βάσει του οποίου οι κανόνες θα ισχύουν για επιχειρήσεις με περισσότερους από 50 εργαζόμενους.
<P>
Θα ήθελα να υπενθυμίσω λίγο την ιδιαίτερη σημασία που έχει η ενημέρωση και η διαβούλευση. Πάρα πολλές επιχειρήσεις οι οποίες ενεργούν συνετά αντιμετωπίζουν συχνά με ιδιαίτερη προσοχή τους εργαζομένους σε αυτές. Από την άποψη της δημιουργίας ισότιμων συνθηκών είναι καλό να ισχύουν σε όλη την Ευρώπη οι ίδιοι κανόνες όσον αφορά τη συμμετοχή στη λήψη αποφάσεων. Επιπλέον, πρόκειται για ένα θέμα που ανήκει στη σύγχρονη εποχή και στο οποίο η εισηγήτρια αναφέρθηκε με χαρακτηριστικό τρόπο στην έκθεσή της, τονίζοντας ότι αυτό που έχει σημασία στον κοινωνικό διάλογο είναι η αμοιβαία εμπιστοσύνη. Πιστεύω ότι αυτό θα πρέπει να θεωρηθεί παράδειγμα για τον υπόλοιπο κόσμο, καθώς μάλιστα γνωρίζουμε ότι σε πολλές περιπτώσεις η Ιαπωνία και οι Ηνωμένες Πολιτείες δεν έχουν προχωρήσει τόσο πολύ.
<P>
Από την εμπειρία μου στις Κάτω Χώρες γνωρίζω ότι, στην περίπτωση διάλυσης επιχειρήσεων, τα συμβούλια επιχειρήσεων έχουν διαδραματίσει ουσιαστικότερο ρόλο από τη διεύθυνση, η οποία παρεμπιπτόντως βρισκόταν στην υπηρεσία των μετόχων. Πιστεύω πως πρέπει να έχουμε επίγνωση ότι η προκειμένη περίπτωση προσφέρει μεγάλες ευκαιρίες για τον εκσυγχρονισμό της διοίκησης επιχειρήσεων, και αυτό ισχύει οπωσδήποτε για εκείνους που εξακολουθούν να μη θέλουν να προσφέρουν πολλά περιθώρια - εδώ αναφέρομαι κατά κάποιον τρόπο και στα μέλη του κόμματός μου. Ελπίζω λοιπόν ότι θα υποστηρίξουμε ευρέως την πρόταση αυτή, καθώς και ορισμένες από τις τροπολογίες που κατατέθηκαν.

<SPEAKER ID=125 LANGUAGE="PT" NAME="Ribeiro">
Κύριε Πρόεδρε, το θέμα του πλαισίου για την καθιέρωση της ενημέρωσης των εργαζομένων και της διαβούλευσης με αυτούς είναι επίμαχο. Και γίνεται ακόμη πιο επίμαχο, εάν στην ενημέρωση και τη διαβούλευση προστεθεί και η συμμετοχή των εργαζομένων στη διαδικασία λήψης αποφάσεων, ένα ζήτημα που το παρόν Κοινοβούλιο έχει ήδη διατρανώσει σε σειρά ψηφισμάτων ως δικαίωμα των εργαζομένων.
<P>
Ακολουθώντας την πάγια πρακτική της η Επιτροπή θέλησε να δώσει προτεραιότητα στους κοινωνικούς εταίρους όσον αφορά τον καθορισμό των κανόνων. Όμως η UNICE, η οργάνωση των εργοδοτών σε ευρωπαϊκό επίπεδο, φρονεί ότι η υπόθεση αυτή εμπίπτει στο πλαίσιο της επικουρικότητας. Επομένως, δεν υπήρξαν διαπραγματεύσεις, από τη στιγμή που η Επιτροπή αναγκάστηκε να υποβάλει την πρόταση οδηγίας εκτός των πλαισίων του κοινωνικού διαλόγου. Η Επιτροπή Οικονομικής Πολιτικής κλήθηκε να συντάξει γνωμοδότηση, και το καθήκον αυτό ανέλαβα εγώ ο ίδιος. Το έκανα με την πρόθεση να συμβάλω στην επίτευξη πραγματικής προόδου προς την κατεύθυνση που είχε ήδη χαράξει το Ευρωπαϊκό Κοινοβούλιο. Η πλειοψηφία των μελών της εν λόγω επιτροπής έκρινε πως δεν ήταν αυτή η σωστή κατεύθυνση και στην πράξη ευθυγραμμίστηκε με τη θέση της UNICE. Αποτέλεσμα: η επιτροπή δεν εξέδωσε καμία γνωμοδότηση και έτσι στη σελίδα του ιστορικού της διαδικασίας διαβάζουμε τη φράση «αποφάσισε να μη γνωμοδοτήσει». Λυπούμαι γι' αυτή την εξέλιξη, διότι πιστεύω πως η γνωμοδότηση αυτή, είτε με τη δική μου διατύπωση είτε με μια άλλη, πιο συναινετική, θα αποτελούσε μια συνεισφορά για το ψήφισμα που πρόκειται να εγκρίνει το Κοινοβούλιο. Οπότε, και για τον πρόσθετο αυτόν λόγο, θέλω να συγχαρώ τη συνάδελφο Ghilardotti για την εργασία της και για την έκθεσή της. Επίσης, κύριε Πρόεδρε, θα ήθελα, εάν μου επιτρέπετε, να πω δυο λόγια για μια άλλη έκθεση που αφορά τον ίδιο τομέα και υπεβλήθη σήμερα στην Ολομέλεια, αλλά που, δυνάμει του άρθρου 52, ούτε συζητήθηκε ούτε τέθηκε σε ψηφοφορία. Αναφέρομαι στην έκθεση με θέμα την οργάνωση της εργασίας, που φαίνεται να θεωρείται δευτερεύον ζήτημα που μπορεί να περάσει στα ψιλά στο παρόν Κοινοβούλιο, σε μια γνήσια ένδειξη αντιστροφής των προτεραιοτήτων. Αυτή είναι όμως η κατάσταση! Στην Ολομέλεια ψηφίζουμε για τον έλεγχο των θαλάσσιων βιοτοξινών και για την ευστάθεια των οχημάτων έναντι της ανατροπής, θέματα τα οποία θίγονται σε τεχνικές εκθέσεις των οποίων τη σημασία δεν θέλω διόλου να μειώσω, αλλά αφήνουμε στην άκρη την έκθεση για την ανακοίνωση με τίτλο «Εκσυγχρονισμός της οργάνωσης της εργασίας - μία θετική προσέγγιση στην αλλαγή». Υπάρχουν δε μερικοί που θέλουν να φορτώσουν στην επικουρικότητα την υπόθεση της ενημέρωσης, της διαβούλευσης και της συμμετοχής των εργαζομένων. Ας μην παραπονούμαστε λοιπόν για το ελάχιστο ενδιαφέρον της κοινής γνώμης για το Ευρωπαϊκό Κοινοβούλιο!

<SPEAKER ID=126 LANGUAGE="DE" NAME="Wolf">
Κύριε Πρόεδρε, η οδηγία για την Επιτροπή Ευρωπαϊκής Επιχείρησης έχει ένα κενό, κάτι το οποίο φάνηκε ξεκάθαρα στην απεργία του Vilvoorde, όπως τόνισαν πολλοί από τους προλαλήσαντες. Πρέπει να διασαφηνιστούν οι πραγματικές απαιτήσεις ενημέρωσης. Αυτό γίνεται σαφές στην εξαίρετη και σημαντική εργασία της κυρίας Ghilardotti. Φυσικά και έπρεπε να γίνουν συμβιβασμοί, αλλά για έναν από αυτούς λυπούμαστε: είναι ούτως ή άλλως απαράδεκτο να τίθεται ζήτημα μεγέθους των επιχειρήσεων στις υποχρεώσεις ενημέρωσης, παραπάει όμως να θέτουμε ως όριο τους 50 εργαζόμενους. Γι' αυτό και δώσαμε ξανά την ευκαιρία στο Κοινοβούλιο να προχωρήσει, υποβάλλοντας το αίτημα των 20 εργαζομένων ως ελάχιστο όριο, γνωρίζοντας πολύ καλά ότι και ο αριθμός αυτός είναι στην πραγματικότητα απαράδεκτος.
<P>
Όσον αφορά την ιδεολογική ρήτρα, πρέπει να πούμε για μία ακόμη φορά ότι εμφανίζεται ούτως ή άλλως προβληματική, γιατί η ελευθερία του Τύπου δεν είναι η ελευθερία του ιδιοκτήτη της εφημερίδας, αλλά η ελευθερία των δημοσιογράφων. Και στις εκκλησίες υπάρχουν ελευθερίες των μελών των εκκλησιών, και αυτές οι ελευθερίες πρέπει να προστατευθούν. Όταν όμως πρόκειται για το δικαίωμα ενημέρωσης, τότε δεν μπορεί να γίνεται λόγος για ιδεολογική ρήτρα. Στο γερμανικό δίκαιο η ρήτρα αυτή ισχύει στη συναπόφαση. Εδώ υπάρχει κάποια σύγχυση. Η UNICE διαμαρτύρεται ξαφνικά ότι παρακάμπτεται - και της απαντούμε πως θα μπορούσε πραγματικά να είχε συμμετάσχει εποικοδομητικά!

<SPEAKER ID=127 LANGUAGE="IT" NAME="Angelilli">
Κύριε Πρόεδρε, συμφωνώ ως προς την ανάγκη που εξέφρασε η κυρία Ghilardotti να τεθεί σε εφαρμογή μια όλο και ευρύτερη ενημέρωση και συμμετοχή των εργαζομένων εντός των επιχειρήσεων, κυρίως δε των μεσαίων και των μεγάλων, προκειμένου να αποφευχθούν αληθινές κοινωνικές αδικίες, όπως αυτή που σημειώθηκε στην περίπτωση της Renault. Θα ήθελα όμως να κάνω ορισμένες διευκρινίσεις. Συγκεκριμένα, πιστεύω ότι είναι σωστό να προσπαθήσουμε να συμφιλιώσουμε αυτή τη θεμιτή προσδοκία για ενημέρωση και διαβούλευση με τις πρακτικές απαιτήσεις των επιχειρήσεων, και κυρίως των μικρών. Κατά τη γνώμη μου, δεν είναι όντως ευκταίο σε ένα τόσο δύσκολο και ασταθές οικονομικό πλαίσιο, όπως αυτό που υπάρχει σήμερα στην Ευρώπη, να εισαγάγουμε επιπλέον νομικές και διοικητικές υποχρεώσεις εις βάρος των επιχειρήσεων. Θέλω να θυμίσω ότι, όσον αφορά τουλάχιστον την περίπτωση της Ιταλίας, μόνο οι μεγάλες επιχειρήσεις καταφέρνουν στις περιόδους κρίσης για τον επιχειρηματικό κόσμο να έχουν την κατάλληλη και σωστή στήριξη του κράτους. Αντίθετα, οι μικρές επιχειρήσεις, που αποτελούν ωστόσο έναν πολύτιμο πλούτο για την Ένωση, δεν απολαμβάνουν ίσα προνόμια. Οι μικροί επιχειρηματίες αναγκάζονται εξαιρετικά συχνά να αντιμετωπίσουν μόνοι τους την αβεβαιότητα των αγορών, αναλαμβάνοντας όλους τους κινδύνους χωρίς καμία προστασία και βοήθεια από το κράτος. Θα ήθελα συνεπώς να καταστήσω σαφές ότι μια εκ των προτέρων διαβούλευση με τους εργαζομένους θα είχε νόημα, μόνο εάν εντάσσεται σε μια λογική και σε μια μεθοδολογία πραγματικά συμμετοχική. Θέλω να πω ότι σε μια επιχείρηση όπου εφαρμόζονται συστήματα συμμετοχής - συμμετοχής στα κέρδη ή υπό τη μορφή μετοχικών μεριδίων - είναι κατανοητή μια εκ των προτέρων διαβούλευση όσον αφορά τις επιλογές της επιχείρησης. Στην περίπτωση αυτή υπάρχει πράγματι μεταξύ επιχειρηματιών και εργαζομένων μια σχέση αμοιβαιότητας, μια σχέση συμμετοχής στις επιλογές, αλλά και συμμετοχής στους κινδύνους, καταμερισμού του κέρδους, αλλά και των ευθυνών.
<P>
Εν κατακλείδι, αυτή η πρόταση οδηγίας του Συμβουλίου, και συγκεκριμένα η θέση της κυρίας Ghilardotti, εισάγουν επιπλέον στοιχεία αυστηρότητας τα οποία η αγορά εργασίας - και κυρίως η αγορά εργασίας που σχετίζεται με τις μικρές και τις πολύ μικρές επιχειρήσεις - δεν χρειάζεται νομίζω κατά κανέναν τρόπο αυτή τη στιγμή: πρόκειται για στοιχεία αυστηρότητας που πάνω από όλα δεν ευνοούν την απασχόληση.

<SPEAKER ID=128 LANGUAGE="PT" NAME="Damiγo">
Κύριε Πρόεδρε, η παρούσα έκθεση, όπως και η αντίστοιχη οδηγία, συνιστούν έναν ιδιαίτερα σημαντικό σταθμό στην εξέλιξη των σχέσεων στη βιομηχανία. Παρά ταύτα απέχουν ακόμη από την προώθηση μέτρων συμμετοχής που προβάλλονται εδώ και πολύ καιρό, συγκεκριμένα από το Ευρωπαϊκό Ίδρυμα, που πραγματοποίησε το 1991 μία σημαντική έρευνα στο πλαίσιο της οποίας προσδιορίστηκαν τρεις μορφές συμμετοχής: η συμμετοχή ως παραγωγική δύναμη, η συμμετοχή ως δημοκρατική δύναμη και η συμμετοχή ως συσχετισμός θετικών δυνάμεων.
<P>
Αυτός είναι πράγματι ο μεγάλος στόχος που πρέπει να αναζητήσουμε, και η παρούσα οδηγία δεν αποτελεί ακόμη παρά μόνο ένα απλό βήμα προς αυτή την κατεύθυνση, ένα βήμα που η εισηγήτρια Ghilardotti κατέστησε πιο αποτελεσματικό και ευρύτερο. Θα επιθυμούσα ωστόσο να επιστήσω την προσοχή της Επιτροπής στο γεγονός ότι σε χώρες όπως η Ιταλία, η Πορτογαλία, η Ισπανία και η Ελλάδα μόνο το 5 % των υπευθύνων για τη διαχείριση αποδέχονται τη διαβούλευση και την ενημέρωση των εργαζομένων επί θεμάτων τα οποία δεν αφορούν αποκλειστικά την υγιεινή και την ασφάλεια στους χώρους εργασίας.
<P>
Απέχουμε συνεπώς πολύ από την κατοχύρωση της ευρωπαϊκής ιθαγένειας και της δημοκρατίας που επιθυμούμε για όλους ανεξαιρέτως τους πολίτες. Τη σήμερον ημέρα η πολιτική δημοκρατία παραμένει εκτός των τειχών των επιχειρήσεων. Μακάρι να επιτευχθεί αίσια έκβαση ως προς αυτή την πρωτοβουλία της Επιτροπής και την υπό συζήτηση έκθεση, ούτως ώστε να έχουμε πραγματικά πιο ελεύθερους πολίτες και παραγωγικότερες επιχειρήσεις με καλύτερο ανθρώπινο δυναμικό.

<SPEAKER ID=129 NAME="Χατζηδάκης">
Κύριε Προέδρε, δεν είμαι αντίθετος στο να υπάρξουν κάποιες ελάχιστες προδιαγραφές και ένα κοινό πλαίσιο σχετικά με την ενημέρωση και τη διαβούλευση με τους εργαζομένους, και νομίζω ότι η κυρία Ghilardotti έκανε μία καλή προσπάθεια προς αυτή την κατεύθυνση, μόνο που, παρασυρόμενη από τις καλές πράγματι προθέσεις της, οδηγήθηκε σε κάποιες υπερβολές. «Ετσι, νομίζω ότι εάν υιοθετήσουμε την έκθεση όπως είναι αυτή την στιγμή, ενδεχομένως θα πετύχουμε το αντίθετο αποτέλεσμα από αυτό που όλοι επιθυμούμε και που είναι η προστασία των εργαζομένων. Διότι η αποθάρρυνση των επιχειρήσεων για επενδύσεις στρέφεται τελικά εναντίον των εργαζομένων.
<P>
Υποστηρίζω αυτή την άποψη γιατί έχουμε διαφορετικές νομοθετικές προσεγγίσεις στα διάφορα κράτη μέλη, και ενώ σε κάποια κράτη, όπως ας πούμε στη Γερμανία, την Αυστρία κλπ., όσα προβλέπονται είναι περίπου ενσωματωμένα ήδη στη νομοθεσία τους, σε άλλα κράτη μέλη η απότομη αλλαγή νομοθεσίας και η αλλαγή προτύπων μπορεί να λειτουργήσει αρνητικά για την οικονομία και την αγορά εργασίας. Είναι, βέβαια, θετικό ότι εγκαταλείφθηκε η αρχική ιδέα να εφαρμοσθεί η οδηγία σε επιχειρήσεις με 20 εργαζομένους, και μείναμε στο όριο των 50. Παρά ταύτα, υπάρχουν ακόμα κάποια πράγματα τα οποία εγώ θεωρώ αρνητικά μέσα στην έκθεση, ενώ θα ήθελα να επισημάνω ενδεικτικά ορισμένα.
<P>
Πρώτον, η πρόταση της Επιτροπής προβλέπει εξαιρέσεις για μερικές συγκεκριμένες επιχειρήσεις, π.χ. με σκοπούς εκκλησιαστικούς, φιλανθρωπικούς κλπ. Η τροπολογία 15 διαγράφει το άρθρο 2, παράγραφος 2, που επιτρέπει αυτές τις εξαιρέσεις. Αυτό είναι λάθος, γιατί είναι συγκεκριμένες αυτές οι περιπτώσεις και γι'αυτό χρειάζονται ειδικές διατάξεις ώστε να εξασφαλισθούν, από την μια η ενημέρωση και η διαβούλευση, αλλά και από την άλλη η σωστή λειτουργία αυτών των επιχειρήσεων.
<P>
Δεύτερον, στην τροπολογία 24 (νέα) προβλέπεται αναστολή της τελικής απόφασης για να συνεχισθούν οι διαβουλεύσεις ώστε να αποφευχθούν κάποιες αρνητικές συνέπειες για τους εργαζόμενους. Με αυτό τον τρόπο οι επιχειρήσεις δεν θα μπορούν να παίρνουν αποφάσεις ενδεχομένως για μεγάλα διαστήματα και έτσι δημιουργείται κίνδυνος για την επιβίωσή τους.
<P>
Τρίτον, η τροπολογία 26 προσθέτει τη δυνατότητα στους εργαζομένους να μπορούν να ζητήσουν τη συνδρομή εμπειρογνωμόνων. Οι εμπειρογνώμονες δεν θα έπρεπε να παίρνουν μέρος στις συνεδριάσεις ενημέρωσης και διαβούλευσης, διότι μπορούν να αποκαλύψουν σε τρίτους σημαντικές πληροφορίες και η προστασία του άρθρου 5 δεν είναι επαρκής.

<SPEAKER ID=130 LANGUAGE="DA" NAME="Riis-Jψrgensen">
Κύριε Πρόεδρε, αγαπητοί συνάδερφοι, προσωπικά θα καταψηφίσω τη συγκεκριμένη έκθεση. Η πρόταση αποτελεί κραυγαλέο παράδειγμα της μη τήρησης της αρχής της επικουρικότητας. Κατ' αρχάς δεν υπάρχει καμία διασυνοριακή προοπτική στην πρόταση και, δεύτερον, το θέμα έχει ήδη ρυθμιστεί στις περισσότερες χώρες, συμπεριλαμβανομένης και της δικής μου, της Δανίας, μέσω των συμφωνιών συνεργασίας. Το θέμα πρέπει να ρυθμιστεί σε εθνικό επίπεδο και μεταξύ των εταίρων της αγοράς εργασίας. Αυτό θα λάμβανε υπόψη, πρώτον, την αρχή της επικουρικότητας και, δεύτερον, τις εθνικές διαφορές και παραδόσεις στην Ευρώπη. Ως εκ τούτου, δεν υπάρχει ανάγκη πρόσθετων κοινοτικών κανόνων στον συγκεκριμένο τομέα. Πρέπει να εναπόκειται σε κάθε επιμέρους χώρα να θεσπίζει εθνικούς κανόνες ή να συντάσσεται με τις συμφωνίες, όπως πράττουμε εμείς στην πατρίδα μου.

<SPEAKER ID=131 LANGUAGE="SV" NAME="Andersson">
Κύριε Πρόεδρε, θέλω να αρχίσω εκφράζοντας τις ευχαριστίες μου προς την εισηγήτρια για μία καλή έκθεση. Θέλω επίσης να ευχαριστήσω την Επιτροπή για τις προτάσεις της. Αυτή η οδηγία είναι αναμφίβολα απαραίτητη, όπως έχουν αποδείξει οι εξελίξεις των τελευταίων ετών. Θεωρώ αυτονόητο ότι οι εργαζόμενοι πρέπει να θεωρούνται κεφάλαιο, και είναι κατά συνέπεια σημαντικό να έχουν δικαίωμα ενημέρωσης και διαβουλεύσης. Ωστόσο, πιστεύω ότι η πρόταση δεν προχωρά αρκετά. Θεωρώ ότι 50 εργαζόμενοι είναι υπερβολικά μεγάλος αριθμός - ακόμα και 20 εργαζόμενοι είναι πολύ μεγάλος αριθμός. Πιστεύω ότι όλοι οι εργαζόμενοι θα πρέπει να έχουν δικαίωμα ενημέρωσης και διαβουλεύσης.
<P>
Ωστόσο, θα υπερψηφίσω την πρόταση, διότι θεσπίζει ελάχιστους κανόνες. Οι χώρες που έχουν καλύτερο κανονιστικό πλαίσιο, όπως π.χ. η πατρίδα μου, η Σουηδία, θα πρέπει να μπορούν να διατηρήσουν αυτό το κανονιστικό πλαίσιο. Θεωρώ επομένως ότι παρ' όλα αυτά η συζητούμενη πρόταση αποτελεί πρόοδο σε μια διαδικασία που μελλοντικά θα παρέχει σε όλους τους εργαζόμενους τη δυνατότητα ενημέρωσης και διαβουλεύσης.

<SPEAKER ID=132 LANGUAGE="DE" NAME="Schiedermeier">
Κύριε Πρόεδρε, στην ευρωπαϊκή κοινωνική πολιτική δεν ισχύει δυστυχώς πάντα η αρχή ότι «το καλό πράγμα αργεί!». Πολλές σημαντικές αποφάσεις απαιτούν μεν πολύ χρόνο, τελικά όμως δεν είναι τόσο καλές, όσο θα επιθυμούσαμε εμείς, οι ασκούντες την κοινωνική πολιτική. Από το 1974 συζητείται σε ευρωπαϊκό επίπεδο το θέμα «ενημέρωση, διαβούλευση και συμμετοχή». Όλες οι πρωτοβουλίες της Επιτροπής ναυαγούσαν στο Συμβούλιο, γιατί πριν από τη Συνθήκη του Μάαστριχτ χρειαζόταν ομοφωνία για την ψήφιση. Η οδηγία πλαίσιο για το περιβάλλον εργασίας περιείχε για πρώτη φορά τους τομείς της ενημέρωσης και της διαβούλευσης. Το 1994 κατέστη δυνατόν να θεσπιστεί η Επιτροπή Ευρωπαϊκής Επιχείρησης. Παρ' όλα αυτά, λόγω των διαρκών αλλαγών και των αυξημένων διαμεθοριακών δραστηριοτήτων χρειάζεται επειγόντως να αναληφθεί δράση ως προς το ζήτημα αυτό.
<P>
Λόγω περιορισμών και ελλείψεων οι εργαζόμενοι δεν ενημερώνονταν αρκετά ούτε είχαν πολλές δυνατότητες διαβούλευσης στους τομείς αποφασιστικής σημασίας για τις επιχειρήσεις. Υπάρχουν βέβαια - και αυτό όντως ισχύει - νομικοί κανόνες σε εθνικό επίπεδο, αλλά αυτοί οι κανόνες δεν είναι πλέον εφαρμόσιμοι σε ό, τι αφορά τις διαμεθοριακές δραστηριότητες. Γι' αυτόν τον λόγο χρειάζεται και σε αυτή την περίπτωση να θεσπιστούν ελάχιστες κοινωνικές προδιαγραφές. Αυτές αρκούν για να εξασφαλισθεί η επικουρικότητα. Μετά από μακρές συζητήσεις συμφωνήσαμε στην επιτροπή στο ελάχιστο όριο των 50 εργαζομένων. Στις μικρότερες επιχειρήσεις είναι ευκολότερη η εποπτεία εξέλιξης των δραστηριοτήτων της επιχείρησης και δυσκολότερο να αποκρύψει κανείς πληροφορίες.
<P>
Το θέμα της ιδεολογικής ρήτρας παρέμεινε ανοικτό. Η Ομάδα του Ευρωπαϊκού Λαϊκού Κόμματος τάσσεται υπέρ της διατήρησης της ρήτρας αυτής εδώ, όπως και στην Επιτροπή Ευρωπαϊκής Επιχείρησης, και πιστεύει ότι τελικά θα συμφωνήσει και το Σοσιαλδημοκρατικό Κόμμα της Γερμανίας. Συμφωνούμε όμως ότι πρέπει να τηρηθούν οι ελάχιστοι κανόνες, όπως πρέπει να συμβαίνει σε κάθε περίπτωση που τίθενται ελάχιστες κοινωνικές προδιαγραφές. Το δικαίωμα της συνδρομής από εμπειρογνώμονες πρέπει οπωσδήποτε να εξασφαλισθεί στο πλαίσιο της επικουρικότητας, διαφορετικά οι εργαζόμενοι μπορεί να εξαπατηθούν. Ελπίζω μετά από 25 χρόνια να μπορέσουμε να ψηφίσουμε επιτέλους την οδηγία αυτή προς όφελος των εργαζομένων. Η σκέψη που βρίσκεται στη βάση της οδηγίας αυτής είναι ότι οι ευρωπαϊκές επιχειρήσεις διακρίνονται από τις αμερικανικές και τις ιαπωνικές και λειτουργούν καλύτερα, όταν επιτυγχάνεται μέσω της ενημέρωσης και της διαβούλευσης η συναίνεση μεταξύ επιχειρήσεων και εργαζομένων.

<SPEAKER ID=133 LANGUAGE="DA" NAME="Blak">
Κύριε Πρόεδρε, η συγκεκριμένη πρόταση οδηγίας θα μπορούσε κάλλιστα να παραλειφθεί. Δυστυχώς αυτή η άποψη δεν κέρδισε μεγάλη υποστήριξη εδώ στο Κοινοβούλιο. Στη Δανία και οι εργαζόμενοι και οι εργοδότες θεωρούν ότι η πρόταση θα αποτελέσει βόμβα στα θεμέλια του ειδικού δανικού προτύπου διαπραγματεύσεων, όπου η ενημέρωση και η διαβούλευση ρυθμίζεται από συμφωνίες για επιτροπές συνεργασίας μεταξύ των εταίρων της αγοράς εργασίας. Κατά τη συζήτηση της κοινοβουλευτικής επιτροπής υπέβαλα πρόταση που θα επέτρεπε στα κράτη μέλη να μην εφαρμόσουν την οδηγία, εάν οι εταίροι της αγοράς εργασίας θεωρούν ότι ισχύουν ήδη ικανοποιητικοί κανονισμοί. Δυστυχώς δεν έγινε δεκτή. Δεν επιθυμώ τα κράτη μέλη που δεν διαθέτουν ικανοποιητικούς κανονισμούς για ενημέρωση και διαβούλευση των εργαζομένων να έχουν δυνατότητα να αποφύγουν την οδηγία, η οποία είναι τότε αναγκαία. Αντιθέτως είμαι υπέρ της αλληλεγγύης μεταξύ των εργαζομένων της ΕΕ, αλλά συγχρόνως επιθυμώ ένα κράτος μέλος, όπως η Δανία, όπου οι κοινωνικοί εταίροι έχουν αναπτύξει εδώ και περισσότερο από εκατό χρόνια ένα λειτουργικό και εύρυθμο πρότυπο ενημέρωσης και διαβούλευσης μέσω συλλογικών συμβάσεων σε πνεύμα συνεργασίας και διαλόγου, να έχει δικαίωμα να διατηρήσει το σύστημα αυτό. Παράλληλα όμως δεν θέλουμε βέβαια να εμποδίσουμε τους άλλους να φτάσουν στο δικό μας υψηλό επίπεδο.

<SPEAKER ID=134 LANGUAGE="SV" NAME="Carlsson">
Κύριε Πρόεδρε, θα επιθυμούσα να απορριφθεί αυτή η έκθεση από το Ευρωπαϊκό Κοινοβούλιο. Πρέπει να δείξουμε ότι σεβόμαστε την αρχή της εγγύτητας. Η ενσωμάτωση αυτής της οδηγίας στην ευρωπαϊκή νομοθεσία μπορεί να αποδειχθεί διαμετρικά αντίθετη από αυτό που θέλουμε να επιτύχουμε.
<P>
Η πρόταση οδηγίας έρχεται σε σύγκρουση με διάφορες παραδόσεις που υπάρχουν στα κράτη μέλη της ΕΕ. Είναι παρωχημένο να δίνεται μέσω της ΕΕ μεγαλύτερη δυνατότητα επιρροής στις συνδικαλιστικές οργανώσεις. Αντ' αυτού πρέπει να διαμορφωθεί μια σύγχρονη στάση, η οποία συνεπάγεται φυσικά συμμετοχή και επιρροή εκ μέρους των εργαζομένων σε όλους τους οργανισμούς που θέλουν να είναι ανταγωνιστικοί και δυναμικοί. Ο καλύτερος βέβαια τρόπος είναι να διαμορφωθούν τα πλαίσια αυτών των συνθηκών στους μεμονωμένους χώρους εργασίας, αλλά αυτό προσκρούει σε ένα γραφειοκρατικό εποικοδόμημα της πολιτικής της αγοράς εργασίας, κάτι για το οποίο ορισμένοι θέλουν να χρησιμοποιήσουν την ευρωπαϊκή συνεργασία μας.
<P>
Σε μια Ευρώπη που χρησιμοποιεί με τρόπο ακατάλληλο τους ανθρώπινους πόρους και όπου υπάρχει μεγάλη ανεργία, ο ρόλος μας πρέπει να είναι να δημιουργήσουμε προϋποθέσεις για νέες θέσεις εργασίας. Περισσότεροι κανονισμοί και περιορισμοί οδηγούν σε λιγότερες θέσεις εργασίας, μικρότερη ανάπτυξη, εξέλιξη και ευημερία, με άλλα λόγια δηλαδή πολύ λιγότερες θέσεις εργασίας για τις οποίες θα υπάρχει δικαίωμα ενημέρωσης και διαβούλευσεων. Δεν θέλω να συμμετέχω σε αυτό, και με χαροποιεί το γεγονός ότι πολλοί εδώ στην Ολομέλεια εκφράζουν σήμερα την ίδια άποψη.

<SPEAKER ID=135 LANGUAGE="IT" NAME="Garosci">
Κύριε Πρόεδρε, αμέσως από την αρχή της ενεργού συμμετοχής των κοινοτικών θεσμικών οργάνων στην οικοδόμηση, και κυρίως στην ευρωπαϊκή κοινωνική οικοδόμηση, η ενημέρωση και η συμμετοχή των εργαζομένων στις συζητήσεις υπήρξε πάντα ένα βασικό θέμα από τα πρώτα κιόλας έγγραφα του Συμβουλίου, το 1974. Σήμερα αντιμετωπίζουμε ξανά, ίσως στην οριστική της πλέον μορφή, αυτή τη θεμελιώδη πτυχή τής συμμετοχής τής βάσης τής επιχείρησης, αυτών δηλαδή που εργάζονται και δραστηριοποιούνται στο εσωτερικό της επιχείρησης, προκειμένου να τη δουν να αναπτύσσεται και να παραμένει ανταγωνιστική στην αγορά.
<P>
Υπάρχουν πολλές σημαντικές σκέψεις στην εργασία που επιτέλεσε η εισηγήτρια, την οποία ευχαριστούμε. Συγκεκριμένα, η συμπερίληψη του δημόσιου τομέα είναι βασική, με την προϋπόθεση φυσικά ότι τα κράτη μέλη θα δημιουργήσουν τους μηχανισμούς που θα ενθαρρύνουν στη συνέχεια τον κοινωνικό διάλογο. Ο ίδιος κοινωνικός διάλογος είναι προφανώς επιθυμητός κυρίως για τις μικρομεσαίες επιχειρήσεις, που έχουν εμφανώς αποκλειστεί από αυτό το έγγραφο, αλλά οι οποίες, όπως γνωρίζουμε, αποτελούν το 90 τοις εκατό των κοινοτικών επιχειρήσεων. Πρέπει κατά συνέπεια να φροντίσουμε από κοινού με τα κράτη μέλη - αυτό είναι βασικό - να επιτύχουμε τη μέγιστη συμμετοχή των εργαζομένων των μικρών επιχειρήσεων, και μάλιστα, θα έλεγα, των πολύ μικρών επιχειρήσεων, αυτών δηλαδή που απασχολούν έως και δέκα υπαλλήλους, οι οποίες αποτελούν σήμερα το μεγαλύτερο μέρος ορισμένων οικονομικών τομέων και είναι κυρίως εκείνες που παρουσιάζουν τις μεγαλύτερες δυνατότητες. Η έκθεση, όπως γνωρίζουμε, επέφερε τροποποιήσεις στην αρχική πρόταση, αποκλείοντας μια σειρά παρεκκλίσεων όσον αφορά τις επιχειρήσεις μη κερδοσκοπικού χαρακτήρα. Μπορούμε να συμφωνήσουμε με αυτή την πτυχή, υπό τον όρο ότι στη συνέχεια θα εφαρμοστεί σωστά στο εσωτερικό των κρατών μελών.
<P>
Συμπερασματικά, στην παρούσα φάση διεθνοποίησης της αγοράς δεν μπορούμε να μη σκεφτούμε την όλο και μεγαλύτερη, και μάλιστα την όσο το δυνατόν μεγαλύτερη, συμμετοχή των συνεργατών των κοινοτικών επιχειρήσεων, γιατί είναι προφανές ότι σε αυτούς στηρίζεται η επιτυχία ή όχι της επιχειρηματικής δραστηριότητας.

<SPEAKER ID=136 NAME="Flynn">
Κύριε Πρόεδρε, θα ήθελα αρχικά να ευχαριστήσω την κ. Ghilardotti και όλους τους άλλους εισηγητές για την εργασία τους επί της συγκεκριμένης πρότασης της Επιτροπής. Επιθυμώ επίσης να ευχαριστήσω τους βουλευτές που αφιέρωσαν χρόνο για τις πολύτιμες παρεμβάσεις τους στα πλαίσια αυτής της συζήτησης. Θα ήθελα να εκφράσω την προσωπική μου ικανοποίηση και ευγνωμοσύνη για την υποστήριξή σας όσον αφορά αυτή την ιδιαίτερα σημαντική πρωτοβουλία της Επιτροπής.
<P>
Κατά την άποψή μας πρόκειται για μια σημαντική πρόταση, η έγκριση της οποίας μπορεί να προσθέσει ένα απαραίτητο στοιχείο που λείπει από το κοινοτικό ευρωπαϊκό εργατικό δίκαιο. Έχοντας ακούσει όσα ειπώθηκαν εδώ - και έχοντας διαβάσει το σχέδιο γνωμοδότησης - πιστεύω ότι είστε πρόθυμοι και έτοιμοι να διαδραματίσετε αποφασιστικό ρόλο στις διαπραγματεύσεις που θα οδηγήσουν στην έγκριση της προτεινόμενης οδηγίας. Η έγκριση της εν λόγω οδηγίας θα συμπληρώσει το κοινοτικό κεκτημένο στον τομέα την συμμετοχής των εργαζομένων και θα ενισχύσει τη συνοχή του, συμβάλλοντας παράλληλα αποφασιστικά στη οικοδόμηση της κοινωνικής διάστασης της εσωτερικής αγοράς. Κατά κάποιον τρόπο η κ. Oddy έχει δίκιο: θα συμπληρώσει το κενό που πρέπει να καλυφθεί στο ευρωπαϊκό εργατικό δίκαιο.
<P>
Πρόκειται παρ' όλα αυτά για μια αμφιλεγόμενη πρόταση, γεγονός που αποδεικνύεται από τις επιφυλάξεις που έχουν εκφράσει ορισμένοι εργοδότες και κάποια κράτη μέλη. Γνωρίζουμε ότι πρόκειται για μια δύσκολη συζήτηση και αυτός είναι ένας ακόμη λόγος που είμαι ιδιαίτερα ικανοποιημένος με τη σαφή υποστήριξη που παρέχετε στην πρωτοβουλία, ενώ τώρα χρειάζεται σύνεση όσον αφορά την υπηρεσιακή Επιτροπή και τη δυνατότητά της να κάνει κάτι σχετικά με την εν λόγω πρόταση αυτή ακριβώς τη στιγμή. Συνεπώς, ενώ το Συμβούλιο δεν έχει καν αρχίσει συζητήσεις για το κείμενο, και λαμβάνοντας υπόψη την απόλυτη ανάγκη να διατηρηθεί η πολιτική βιωσιμότητα της πρότασης - κυρίως εντός του Συμβουλίου - είναι φρονιμότερο αυτή τη στιγμή, και κυρίως στον παρόν στάδιο, να ενεργήσουμε κάπως προσεκτικά.
<P>
Κατανοώ πλήρως όλα τα αιτήματά σας αυτή τη στιγμή. Αν όχι όλα, τα περισσότερα από τα ζητήματα που θίγουν αποτέλεσαν αντικείμενο έντονης συζήτησης στην Επιτροπή κατά την περίοδο που οδήγησε στην έγκριση της πρότασης. Στο τέλος η Επιτροπή πέτυχε μια λεπτή ισορροπία ανάμεσα στις διαφορετικές απόψεις και τα αποκλίνοντα συμφέροντα όσον αφορά ένα θέμα που θεωρείται πολύ λεπτό. Δεν πρέπει να απομακρυνθούμε από αυτή την ισορροπία στο παρόν στάδιο, τουλάχιστον όσον αφορά τις προτεινόμενες τροπολογίες σχετικά με τα τέσσερα βασικά λεπτά ζητήματα της πρότασης: τα κατώτατα όρια, τους ορισμούς της ενημέρωσης και της διαβούλευσης, τον βαθμό στον οποίο οι κοινωνικοί εταίροι μπορεί να παρεκκλίνουν από τις διατάξεις της οδηγίας και το θέμα των κυρώσεων.
<P>
Είμαι βέβαιος ότι θα υπάρξει μεγάλος κίνδυνος για όλες τις προτάσεις σας ως προς τα βασικά αυτά θέματα κατά τη διάρκεια των συζητήσεων ανάμεσα στο Ευρωπαϊκό Κοινοβούλιο και το Συμβούλιο με στόχο την έγκριση της πρότασης. Η Επιτροπή θα διαδραματίσει τον ρόλο που της ανατέθηκε από τη Συνθήκη κατά τη διαδικασία της συναπόφασης, διευκολύνοντας παράλληλα την προσέγγιση των θέσεων των δύο πλευρών και εξασφαλίζοντας, τέλος, συναίνεση. Καταλαβαίνετε λοιπόν τη σημερινή μου επιφυλακτικότητα όταν αντέδρασα σε κάποιες από τις τροπολογίες σας, ακόμη κι αν η Επιτροπή μπορεί βεβαίως να επανεξετάσει μελλοντικά την έγκριση ορισμένων από αυτές, εν όψει των εξελίξεων που θα λάβουν χώρα στο Συμβούλιο.
<P>
Παρά την επιφυλακτικότητά μου, θα ήθελα να τηρήσω σήμερα κατά το δυνατόν θετικότερη στάση. Είναι σαφές ότι κάποιες από τις προτεινόμενες τροπολογίες μπορούν να εγκριθούν από την Επιτροπή αμέσως και ασφαλώς συμβάλλουν στη βελτίωση του κειμένου. Αυτό ισχύει για τις τροπολογίες 1, 17, 8, 10, το πρώτο και το τρίτο σημείο της τροπολογίας 13 καθώς και για τις τροπολογίες 19 και 35.
<P>
Μια δεύτερη κατηγορία τροπολογιών αφορούν πιο ουσιαστικά ζητήματα. Παρ' όλα αυτά, πιστεύω ότι μπορώ να τις υποστηρίξω, επειδή είναι λογικές και δεν φαίνεται να επηρεάζουν τη λεπτή ισορροπία του κειμένου. Αυτό ισχύει για τις τροπολογίες 4 και 15, 6 και 32 - σχετικά με την «ιδεολογική ρήτρα» - για την τροπολογία 16 αναφορικά με το επίπεδο της ενημέρωσης και της διαβούλευσης, την τροπολογία 22 - τον ενδεικτικό κατάλογο των θεμάτων που υπόκεινται σε ενημέρωση και διαβούλευση - και το πρώτο μέρος της τροπολογίας 33, σχετικά με την εφαρμογή της αρχής της οδηγίας στον δημόσιο τομέα, όπου γίνεται αναφορά, αν και η προτεινόμενη μέθοδος χρειάζεται κάποια τροποποίηση.
<P>
Αν και η τροπολογία 34 είναι απόλυτα συνεπής προς τη δική μας προσέγγιση συμμετοχής των κοινωνικών εταίρων, δεν θα μπορούσαμε να αντιμετωπίσουμε το ενδεχόμενο αυτής της αλλαγής στη βασική μέθοδο που χρησιμοποιείται για την εφαρμογή της κοινοτικής νομοθεσίας. Θα μπορούσα ωστόσο να δεχτώ μια αιτιολογική σκέψη βασισμένη σε αυτή την τροπολογία. Όσον αφορά τις υπόλοιπες τροπολογίες, υπό το φως των προαναφερθεισών περιστάσεων η Επιτροπή πιστεύει ότι θα είναι δύσκολο να τις αποδεχθεί. Εν πάση περιπτώσει, όπως προανέφερα, θα βρίσκονται στο επίκεντρο μελλοντικών διοργανικών συζητήσεων για τη σημαντική αυτή πρόταση, οπότε η συζήτηση σχετικά με τα βασικά αυτά ζητήματα κάθε άλλο παρά θεωρείται λήξασα.
<P>
Πρέπει να πω στην κ. Weiler ότι πρόκειται όντως για την καθιέρωση ελάχιστων προδιαγραφών, κάτι πολύ σημαντικό για το ευρωπαϊκό κοινωνικό πρότυπο. Όπως είπε η κ. Ghilardotti, κατά κάποιο τρόπον το θέμα είναι η αμοιβαία εμπιστοσύνη ανάμεσα σε εργοδότες και εργαζόμενους. Θεωρώ τη συγκεκριμένη πρόταση βασικό στοιχείο του ευρωπαϊκού εργατικού δικαίου. Αν και θα παρακολουθώ από μακριά, θα με ενδιαφέρει ιδιαίτερα η έγκριση της συγκεκριμένης ευρωπαϊκής νομοθεσίας, που θα επιφέρει εκπληκτικά οφέλη τόσο στους εργοδότες, όσο και στους εργαζομένους, κατά την ανάπτυξη του ευρωπαϊκού κοινωνικού προτύπου. Σας ευχαριστώ για την υποστήριξή σας.

<SPEAKER ID=137 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=7>
Χρόνος εργασίας
<SPEAKER ID=138 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων δύο εκθέσεων, εξ ονόματος της Επιτροπής Απασχόλησης και Κοινωνικών Υποθέσεων:
<P>
Α4-0184/99 του κ. Chanterie, σχετικά με την πρόταση οδηγίας του Συμβουλίου που αφορά την τροποποίηση της οδηγίας 93/104/ΕΚ της 23ης Νοεμβρίου, σχετικά με ορισμένα στοιχεία της οργάνωσης του χρόνου εργασίας ώστε να καλυφθούν τομείς και δραστηριότητες που εξαιρούνται από την οδηγία αυτή (COM(98)0662 - C4-0715/98-98/0318 (SYN)) και-Α4-0187/99 του κ. McMahon, σχετικά με: Ι.την πρόταση οδηγίας του Συμβουλίου σχετικά με την οργάνωση του χρόνου εργασίας για ταξιδεύον προσωπικό που εκτελεί δραστηριότητες οδικών μεταφορών και αυτοαπασχολούμενους οδηγούς (COM(98)0662 - C4-0716/98-98/0319 (SYN));ΙΙ.την πρόταση οδηγίας του Συμβουλίου σχετικά με την επιβολή των ωρών εργασίας των ναυτικών επί των σκαφών που χρησιμοποιούν τα λιμάνια της Κοινότητας (COM(98)0662 - C4-0717//98-98/0321 (SYN));ΙΙΙ.την πρόταση οδηγίας του Συμβουλίου σχετικά με τη συμφωνία περί οργάνωσης του χρόνου εργασίας ναυτικών που συνάφθηκε από την Ένωση Εφοπλιστών Ευρωπαοκής Κοινότητας (ECSA) και την Ομοσπονδία Ενώσεων Εργαζομένων στις Μεταφορές της Ευρωπαοκής Ένωσης (FST) (COM(98)0662 - C4-0718/98).
<SPEAKER ID=139 NAME="Chanterie">
Κύριε Πρόεδρε, κύριε Επίτροπε, αξιότιμοι κυρίες και κύριοι συνάδελφοι, νομίζω ότι θα ήταν καλό να δηλώσουμε ευθύς εξ αρχής ότι μια ευρωπαϊκή ρύθμιση του χρόνου εργασίας είναι ένα θέμα που αφορά την ασφάλεια και την υγεία στον τόπο εργασίας και συνεπώς ένα δικαίωμα των εργαζομένων. Η διαπίστωση αυτή συνεκτιμήθηκε σε μία οδηγία το 1993 και επικυρώθηκε το 1996 από το Δικαστήριο των Ευρωπαϊκών Κοινοτήτων. Ωστόσο, υπάρχουν ορισμένοι τομείς και ορισμένες δραστηριότητες που εξακολουθούν να μην εμπίπτουν στο πεδίο εφαρμογής της οδηγίας αυτής, ιδιαιτέρως διάφοροι κλάδοι των μεταφορών, η θαλάσσια αλιεία, διάφορες άλλες εργασίες στη θάλασσα και οι δραστηριότητες των ειδικευόμενων ιατρών. Σήμερα πρέπει να συζητήσουμε σχετικά με τις νομοθετικές προτάσεις που αποσκοπούν στην άρση της εξαίρεσης των τομέων αυτών. Η Επιτροπή επέλεξε μία διττή προσέγγιση, τροποποιώντας αφενός την υφιστάμενη οριζόντια οδηγία και προτείνοντας αφετέρου τρεις ειδικές κάθετες οδηγίες για τις μεταφορές, τους ναυτικούς στην Ευρωπαϊκή Ένωση και τους ναυτικούς επί των σκαφών που χρησιμοποιούν τα λιμάνια της Ευρωπαϊκής Ένωσης.
<P>
Η Επιτροπή Απασχόλησης και Κοινωνικών Υποθέσεων διατήρησε τη διπλή αυτή προσέγγιση αφενός με την έκθεση McMahon σχετικά με τους τομεακούς κανονισμούς και αφετέρου με τη δική μου έκθεση για την προσαρμογή της υφιστάμενης οδηγίας. Εν ολίγοις, η Επιτροπή Απασχόλησης και Κοινωνικών Υποθέσεων προτείνει να συμπεριληφθούν στο πεδίο εφαρμογής της οδηγίας όλοι οι τομείς και οι δραστηριότητες που είχαν αποκλεισθεί από αυτό. Για τον σκοπό αυτό θα αναθεωρηθεί μεταξύ άλλων το άρθρο για τις παρεκκλίσεις, δηλαδή το άρθρο 17, προκειμένου να ληφθούν καλύτερα υπόψη οι ιδιαιτερότητες αυτών των τομέων και δραστηριοτήτων.
<P>
Για τον λόγο αυτό θα ήθελα να επιμείνω στην αρχική πρόταση που υπέβαλα για την άρση της εξαίρεσης των ναυτικών. Όπως και οι μεταφορείς, οι ναυτικοί μπορούν να κάνουν χρήση των παρεκκλίσεων που προβλέπονται στην οδηγία. Όπως και οι οδικές μεταφορές, οι θαλάσσιες μεταφορές μπορούν να επικαλεσθούν τη θέσπιση ειδικής οδηγίας. Παρεμπιπτόντως, υπάρχει μια ευρωπαϊκή συμφωνία που έχει συναφθεί μεταξύ εφοπλιστών και εργατικών συνδικάτων. Για ποιον λόγο λοιπόν πρέπει να συνεχίσουμε να τους εξαιρούμε; Αυτό είναι δύσκολο να υποστηριχθεί είτε από νομική είτε από πολιτική άποψη. Θα μπορούσε δε να τεθεί ακόμη και το ερώτημα κατά πόσον θεωρείται δικαιολογημένο να εξαιρείται και μια άλλη επαγγελματική ομάδα, όπως οι ένοπλες δυνάμεις εν καιρώ ειρήνης. Κύριε Επίτροπε, πιστεύω ότι κατά την αναθεώρηση της οδηγίας στο άμεσο μέλλον θα πρέπει να δοθεί απάντηση και στο θέμα αυτό.
<P>
Ένα δεύτερο σημείο της συζήτησης αφορά την Κυριακή ως ημέρα ανάπαυσης. Στην οδηγία του 1993 προβλέπεται η Κυριακή ως ημέρα ανάπαυσης, αλλά η απόφαση αυτή ακυρώθηκε από το Δικαστήριο των Ευρωπαϊκών Κοινοτήτων το 1996. Δεν καταργείται η Κυριακή ως ημέρα ανάπαυσης, αλλά ως τμήμα της προστασίας της ασφάλειας και της υγείας των εργαζομένων. Στην ουσία αυτό σημαίνει ότι δεν πρέπει να καταργηθεί. Αυτό που πρέπει να γίνει είναι να χρησιμοποιηθεί μια άλλη νομική βάση για τη στήριξη της κυριακάτικης ανάπαυσης. Επί του θέματος αυτού το Κοινοβούλιο έχει λάβει ήδη θέση στο ψήφισμα της 12ης Δεκεμβρίου 1996. Στο ψήφισμα αυτό καλούνται τα κράτη μέλη και οι κοινωνικοί εταίροι να αναγνωρίσουν τον ιδιαίτερο χαρακτήρα της Κυριακής ως ημέρας ανάπαυσης.
<P>
Κύριε Επίτροπε, συμφωνήσατε με το ψήφισμα αυτό, κάτι που επιβεβαιώσατε σε εμένα με την επιστολή σας της 8ης Ιανουαρίου 1999. Στην προσπάθεια για την εξεύρεση λύσης θα ήθελα να επισημάνω τη Συνθήκη του Αμστερνταμ, και ιδιαιτέρως το άρθρο 151, παρ. 4, το οποίο, μαζί με το άρθρο 128, παρ. 6 της Συνθήκης αυτής, προσφέρει μια κατάλληλη νομική βάση.
<P>
Θα ήθελα επίσης να πω δυο λόγια για τους ειδικευόμενους ιατρούς. Πιστεύω ότι ένα από τα σημαντικότερα επιτεύγματα της νομοθεσίας που πρόκειται να εφαρμόσουμε είναι η κατάργηση των απάνθρωπων συνθηκών εργασίας των ειδικευόμενων ιατρών, συμπεριλαμβανομένων και των σχετικών καταχρήσεων. Αυτό είναι πολύ σημαντικό και για τους ασθενείς, δεδομένου ότι έχει αποδειχθεί πως ειδικευόμενοι ιατροί οι οποίοι υποχρεούνται να εργάζονται 60, 70 ή 80 ώρες χωρίς διακοπή δύσκολα μπορούν να επέμβουν με τον ενδεδειγμένο τρόπο σε περίπτωση επειγόντων περιστατικών.
<P>
Η Ευρωπαϊκή Επιτροπή προτείνει μια προσωρινή εξαίρεση για την αύξηση του αριθμού των ωρών από 48 σε 54, και μάλιστα για μία περίοδο 7 ετών. Η Επιτροπή Απασχόλησης και Κοινωνικών Υποθέσεων βρήκε μια συμβιβαστική λύση για να συμφωνήσει με την πρόταση αυτή, όχι όμως για 7, αλλά μόνο για 4 χρόνια.
<P>
Κύριε Πρόεδρε, γνωρίζουμε ότι το Ηνωμένο Βασίλειο θα ήθελε να προχωρήσει ακόμη περισσότερο. Με μια εξαίρεση για δεκαπέντε χρόνια θα προχωρήσουμε βαθιά στον 21ο αιώνα, γι' αυτό και νομίζω ότι θα μπορούσαμε να θέσουμε το ερώτημα αν τα μέλη της βρετανικής κυβέρνησης θα ήθελαν να νοσηλευτούν κάτω από τέτοιες συνθήκες ή όχι. Θα μπορούσαν να προτιμήσουν ένα άλλο νοσοκομείο. Με άλλα λόγια, σήμερα και αύριο πρέπει να μιλήσουμε και να ψηφίσουμε για όλα αυτά τα θέματα. Νομίζω ότι, μαζί με την έκθεση Ghilardotti, το θέμα αφορά μία από τις σημαντικότερες νομοθετικές αποφάσεις της τρέχουσας κοινοβουλευτικής περιόδου για τον κοινωνικό τομέα.

<SPEAKER ID=140 NAME="McMahon">
Κύριε Πρόεδρε, θα ήθελα κατ' αρχάς να συγχαρώ την Επιτροπή που πρότεινε την εισαγωγή νομοθεσίας για τους τομείς που εξαιρούνται από την οδηγία. Έχουμε σήμερα στη διάθεσή μας ένα περιεκτικό πακέτο προτάσεων για την προστασία πέντε περίπου εκατομμυρίων εργαζομένων που εκτελούν δραστηριότητες οδικών, σιδηροδρομικών και θαλάσσιων μεταφορών καθώς και καταρτιζόμενων νοσοκομειακών ιατρών και του προσωπικού πλωτών εξεδρών εξόρυξης πετρελαίου, οι οποίοι δεν καλύπτονται από την αρχική οδηγία περί χρόνου εργασίας.
<P>
Η σημερινή συζήτηση είναι το πρώτο βήμα που γίνεται στο Ευρωπαϊκό Κοινοβούλιο ύστερα από τη νέα Συνθήκη του Αμστερνταμ, προκειμένου να εξασφαλιστεί η θέσπιση ελάχιστων προδιαγραφών όσον αφορά τον χρόνο εργασίας για όλους τους εργαζόμενους στην Ευρώπη. Δεν πρόκειται για εύκολο έργο. Δεν θα είναι εύκολο να συνδυάσουμε ελάχιστες επιτρεπόμενες προδιαγραφές για την υγεία και την ασφάλεια και συγχρόνως να επιτύχουμε κάποια λειτουργική ευελιξία που μπορεί να είναι απαραίτητη υπό ορισμένες συνθήκες, δεδομένης της φύσης αυτών των τομέων. Ενθαρρυντικό είναι το γεγονός ότι οι κοινωνικοί εταίροι κατέληξαν σε συμφωνία στον τομέα των σιδηροδρόμων και των θαλάσσιων μεταφορών.
<P>
Χαιρετίζω ιδιαίτερα τη συμφωνία για τους ναυτικούς, δεδομένου ότι βάση της δικής μας ευρύτερης συμφωνίας για τη Σύμβαση 180 ILO αποτέλεσε ένα ευρωπαϊκό κοινωνικό πρότυπο. Δυστυχώς στον τομέα των οδικών μεταφορών οι κοινωνικοί εταίροι δεν μπόρεσαν να καταλήξουν σε συμφωνία. Διεξήγαγαν όμως σημαντικές διαπραγματεύσεις και έχουν αποκομίσει πολύτιμα διδάγματα.
<P>
Κατά τη σύνταξη της έκθεσής μου, που πραγματεύεται τους διάφορους κλάδους μεταφορών, το κύριο μέλημά μου ήταν η ανάγκη να προστατεύσω τους εργαζομένους από τις δυσμενείς επιπτώσεις που έχουν οι υπερβολικά πολλές ώρες εργασίας τόσο στην υγεία, όσο και στην ασφάλειά τους. Σκοπός της έκθεσης είναι επίσης η εξασφάλιση ασφαλών και ανταγωνιστικών συστημάτων μεταφορών προς όφελος του ευρέος κοινού. Αν δεν επιτύχουμε τη ρύθμιση του χρόνου εργασίας στον τομέα των μεταφορών, όχι μόνο απειλείται η υγεία και η ασφάλεια των εργαζομένων, αλλά συγχρόνως υπάρχει κίνδυνος στρέβλωσης του ανταγωνισμού εντός της εσωτερικής αγοράς. Αυτό ισχύει κυρίως για τον κλάδο των οδικών μεταφορών, όπου το 78 % των εταιρειών μεταφορών είναι μικρές επιχειρήσεις που λειτουργούν με λιγότερα από πέντε οχήματα. Είναι ως εκ τούτου εύλογο να εγκριθούν πανευρωπαϊκοί κανονισμοί για τον χρόνο εργασίας που θα τεθούν σε εφαρμογή με τη βοήθεια ταχογράφων και θα εξασφαλίσουν ισότιμες συνθήκες ανταγωνισμού στον κλάδο των οδικών μεταφορών.
<P>
Συνεπώς, υποστηρίζω ανεπιφύλακτα την πρόταση της Επιτροπής να επεκταθούν οι κανόνες για τον χρόνο εργασίας σε όλους τους κινούμενους εργαζόμενους που απασχολούνται στις οδικές μεταφορές, συμπεριλαμβανομένων των αυτοαπασχολούμενων οδηγών. Οι κανόνες αυτοί θα προστατεύσουν τους υπαλλήλους των επιχειρήσεων οδικής μεταφοράς φορτίου στους οποίους γίνεται υπεργολαβική ανάθεση έργου και εξελίσσονται στη συνέχεια σε αυτοαπασχολούμενους οδηγούς, χωρίς να έχουν άλλη ευκαιρία και χωρίς καμία προστασία όσον αφορά την υγεία και την ασφάλειά τους. Η νομοθεσία της Επιτροπής δεν θα προστατεύσει απλά όσους απασχολούνται στον τομέα των μεταφορών, αλλά θα βελτιώσει και την οδική ασφάλεια προς όφελος όσων χρησιμοποιούν τους δρόμους και την ασφάλεια των επιβατών. Στην Ευρωπαϊκή Ένωση χάνουν κάθε χρόνο τη ζωή τους στους δρόμους μέχρι και 45.000 άνθρωποι και σε ποσοστό 18 % επί του συνόλου αυτών των θανατηφόρων ατυχημάτων εμπλέκονται φορτηγά ή πούλμαν, συχνά ως αποτέλεσμα κόπωσης του οδηγού. Ασφάλεια μπορεί να εξασφαλιστεί μόνο εφόσον προβλέπονται επαρκή διαλείμματα ανάπαυσης, περιορισμοί των ωρών και πρότυπα εργασίας για τους κινούμενους εργαζόμενους.
<P>
Στην παρούσα έκθεση υποστήριξα σταθερά ότι υπερβολικά πολλές παρεκκλίσεις από τον μέγιστο εβδομαδιαίο χρόνο εργασίας, τις περιόδους ανάπαυσης και τη νυχτερινή εργασία των κινούμενων εργαζομένων ενδεχομένως να θέσουν σε κίνδυνο τις προδιαγραφές υγείας και ασφάλειας. Θεωρώ ότι η δυνατότητα παράτασης του εβδομαδιαίου χρόνου εργασίας έως και 60 ώρες συνιστά ήδη σημαντική παρέκκλιση από την κανονική εβδομάδα εργασίας των 48 ωρών και ότι δεν θα πρέπει να επιτραπούν περαιτέρω παρεκκλίσεις. Ωστόσο, ύστερα από την εξεύρεση κάποιας συμβιβαστικής λύσης στην επιτροπή, συμφώνησα ως προς τη δυνατότητα ύπαρξης παρεκκλίσεων από τον εβδομαδιαίο χρόνο εργασίας και τις περιόδους ανάπαυσης, υπό τον όρο να αποφασίζονται ύστερα από διαπραγματεύσεις και συμφωνία μεταξύ των κοινωνικών εταίρων και να χορηγούνται στους εργαζόμενους περίοδοι αντισταθμιστικής ανάπαυσης.
<P>
Θα ήθελα να αναφερθώ εν συντομία στους οδηγούς ταξί στα πλαίσια αυτών των προτάσεων. Υποστηρίζω ανεπιφύλακτα την πρόταση της Επιτροπής ότι οι οδηγοί ταξί θα πρέπει να συμπεριληφθούν στο πεδίο εφαρμογής της προτεινόμενης νομοθεσίας προς όφελος της υγείας, της ασφάλειας και του θεμιτού ανταγωνισμού. Η Επιτροπή κατηγορείται μάλλον άδικα γι' αυτό. Δεν πιστεύω ότι εισάγοντας ειδικές κατηγορίες εργαζομένων μπορούμε να υλοποιήσουμε τους στόχους μας να παρέχουμε ένα βασικό επίπεδο προστασίας σε όλους τους εργαζόμενους στον κλάδο των μεταφορών.
<P>
Αναφερόμενος πολύ σύντομα στην έκθεση του κ. Chanterie, θα ήθελα να τον συγχαρώ για την εργασία του και να τον ευχαριστήσω για τις συζητήσεις που είχαμε. Ανησυχώ ιδιαίτερα για δύο τομείς. Ένας είναι ο κλάδος των πλωτών εξεδρών εξόρυξης πετρελαίου, στον οποίο έχει αναφερθεί, όπου ισχύουν κατά παράδοση πολύ επικίνδυνες ώρες για την υγεία και την ασφάλεια - είδαμε τι συνέβη με την Piper Alpha. Συζητείται η πρόταση να υπολογίζεται σε ετήσια βάση ο χρόνος εργασίας στη βιομηχανία πετρελαίου. Προφανώς αυτό θα πρέπει να αποφασιστεί ύστερα από διαπραγματεύσεις.
<P>
Τέλος, όσον αφορά το θέμα των αλιέων-μετόχων, επικροτώ έναν πιο σαφή ορισμό τους. Προσβλέπω δε στις προτάσεις της Επιτροπής για μια επικείμενη οδηγία σχετικά με το όλο ζήτημα του χρόνου εργασίας και τους αλιείς. Πρόκειται για έναν ακόμη κλάδο όπου αντιμετωπίζονται σοβαροί κίνδυνοι.

<SPEAKER ID=141 NAME="Simpson">
Κύριε Πρόεδρε, θα ήθελα αρχικά να εκφράσω τη χαρά που νιώθω μιλώντας εξ ονόματος της Επιτροπής Μεταφορών και Τουρισμού για την έκθεση αυτή, καθώς η εν λόγω νομοθεσία θα επηρεάσει ως επί το πλείστον τον τομέα των μεταφορών.
<P>
Το 1993 η οδηγία περί χρόνου εργασίας εξαιρούσε από το πεδίο εφαρμογής της έξι περίπου εκατομμύρια εργαζόμενους, από τους οποίους άνω του 80 % απασχολούνταν σε κλάδους μεταφορών. Τότε είχαμε υποστηρίξει ότι ειδικά η εξαίρεση αυτών των μη κινούμενων εργαζομένων ήταν άδικη και παράλογη. Τώρα είμαστε ικανοποιημένοι που αυτή η αδικία θα αρθεί με την παρούσα πρόταση.
<P>
Το Ευρωπαϊκό Κοινοβούλιο κατανούσε ανέκαθεν τα προβλήματα των διαφόρων κλάδων μεταφορών, αλλά η Επιτροπή Μεταφορών έδινε πάντα προτεραιότητα στην εξασφάλιση της εξεύρεσης ενός τρόπου για την ενδεχόμενη συμπερίληψη αυτών των τομέων στο πεδίο εφαρμογής της οδηγίας.
<P>
Είμαστε ικανοποιημένοι σε γενικές γραμμές που οι κοινωνικοί εταίροι, σε συνεργασία με την Επιτροπή, κατάφεραν να υποβάλουν προτάσεις που συνεπάγονται ότι θα τεθεί ένα τέλος στις υπερβολικά πολλές ώρες εργασίας, που εγκυμονούν κινδύνους για την υγεία και την ασφάλεια των ίδιων των εργαζομένων, αλλά και για το επιβατικό κοινό στο συνολό του. Όσον αφορά την Επιτροπή Μεταφορών, αυτό που μας ενδιαφέρει πάνω από όλα είναι η ασφάλεια. Η ασφάλεια αποτελούσε ανέκαθεν τη βασική μας αρχή.
<P>
Στους κλάδους των σιδηροδρομικών και των θαλάσσιων μεταφορών επιτεύχθηκαν συμφωνίες, τις οποίες και καλωσορίζουμε. Δυστυχώς, στον κλάδο των οδικών μεταφορών δεν υπήρξε συμφωνία ανάμεσα στους κοινωνικούς εταίρους. Συγχαίρουμε την Επιτροπή για την πρωτοβουλία της να υποβάλει νομοθετικές προτάσεις. Σε αυτό το σημείο θα ήθελα επίσης να χαιρετίσω την προθυμία που έχουν εκδηλώσει οι συνδικαλιστικές οργανώσεις να διαπραγματευτούν το ζήτημα του χρόνου εργασίας για το ιπτάμενο προσωπικό της πολιτικής αεροπορίας στο πλαίσιο της Κοινής Επιτροπής Πολιτικής Αεροπορίας. Ελπίζω πραγματικά να επιτευχθεί συμφωνία σε αυτόν τον τομέα.
<P>
Το θέμα αυτό μάς είναι ιδιαίτερα προσφιλές. Το σημαντικό τώρα είναι η εφαρμογή και η παρακολούθηση της νομοθεσίας. Η θέσπιση καλής νομοθεσίας είναι κάτι πολύ καλό, αλλά το πιο σημαντικό από όλα είναι η τήρησή της. Θέλουμε να δούμε τη διεξαγωγή ορθών ελέγχων και τη συμμετοχή όλων των κλάδων του τομέα δημόσιων μεταφορών.
<P>
Ως συντάκτης γνωμοδότησης της Επιτροπής Μεταφορών θα ήθελα να ευχαριστήσω τον κύριο McMahon για τη συνεργασία του και να επισημάνω ότι αυτό ήταν ένα πολύ καλό παράδειγμα συνεργασίας των κοινοβουλευτικών επιτροπών για την επιτέλεση κοινού έργου, όσον αφορά μια νομοθεσία που θα επιφέρει πολύ σημαντικές αλλαγές στην υγεία και την ασφάλεια των πολιτών μας.

<SPEAKER ID=142 LANGUAGE="NL" NAME="Van Velzen, W.">
Κύριε Πρόεδρε, η πολιτική μου ομάδα είναι βεβαίως εξαιρετικά ικανοποιημένη που σήμερα μπορούμε να εξετάσουμε δύο εκθέσεις οι οποίες αφορούν στην ουσία τους ακρογωνιαίους λίθους της κοινωνικής πολιτικής. Επίσης, είναι αξιοσημείωτο το γεγονός ότι όλα αυτά μπορούν να γίνουν τους τελευταίους μήνες της περιόδου εντολής των συναδέλφων Chanterie, McMahon, Van Velzen και Flynn. Πιστεύω ότι θα τους είναι δύσκολο να αποχωριστούν τη συντροφιά μας στο μέλλον. Αυτό όμως που μας προξενεί ιδιαίτερη ικανοποίηση είναι ότι παύει πλέον να υφίσταται μια κατάσταση, στα πλαίσια της οποίας ολόκληροι τομείς αποκλείονται αναμφίβολα από εντελώς κανονικές οδηγίες με τη δικαιολογία ότι η απασχόληση στους τομείς αυτούς είναι τόσο ιδιαίτερη, ώστε οι απασχολούμενοι να μπορούν να εργάζονται με ακραία ωράρια και με εξαιρετικά σύντομους ή ακόμη και γελοίους χρόνους ανάπαυσης.
<P>
Αναγνωρίζω βεβαίως ότι υπάρχουν ορισμένοι τομείς όπου υφίστανται ιδιαίτερες συνθήκες, για τους οποίους είπαμε στην αρχή ότι έπρεπε να αποκλειστούν λόγω της μεγάλης ιδιομορφίας τους. Τώρα όμως λέμε ότι πρέπει να συμπεριληφθούν κατ' αρχήν και, για να γίνει δεκτή μια εξαίρεση, απαιτείται συμφωνία των κοινωνικών εταίρων. Αυτό ταιριάζει κάλλιστα και στην έκθεση της κ. Fiorella Ghilardotti. Υπήρξαν άνθρωποι οι οποίοι προσπάθησαν να ασκήσουν πίεση και, πιστέψτε με, υπήρξαν πολλές ομάδες πίεσης που έδρασαν. Υπήρξαν άνθρωποι οι οποίοι προσπάθησαν να ασκήσουν πίεση σε εμάς δηλώνοντας ότι αυτό δεν μπορεί να γίνει, δεδομένου ότι δεν συμμετέχουν στον κοινωνικό διάλογο. Κατά τη γνώμη μας η διάταξη σύμφωνα με την οποία μια συμφωνία μπορεί να γίνει αποδεκτή μόνον εφόσον είναι αποτέλεσμα κοινωνικού διαλόγου αποτελεί και ένα είδος κινήτρου για όλους αυτούς που προσπαθούν να αναζωογονήσουν τον κοινωνικό διάλογο σε ορισμένα κράτη μέλη.
<P>
Τέλος, πιστεύω ότι μετά από αυτή τη συζήτηση πρέπει να διεξαχθούν και περαιτέρω διαβουλεύσεις, εκτός άλλων, μεταξύ των σοσιαλιστών και των χριστιανοδημοκρατών, επειδή θεωρώ ότι υπάρχουν ορισμένες τροπολογίες οι οποίες εγκυμονούν κινδύνους και αφορούν π.χ. αυτή τη γκρίζα ζώνη μεταξύ ιδιοκτητών και μισθωτών οδηγών ταξί. Αυτό που με φοβίζει ιδιαίτερα είναι το γεγονός ότι δεν υπάρχει σύγκριση των συνθηκών που ισχύουν για τους εργοδότες και τους εργαζόμενους, με αποτέλεσμα οι εργαζόμενοι να περιέρχονται σε μία κατάσταση εικονικής ανεξαρτησίας. Για τον λόγο αυτό θα ήθελα να συνεχίσω την ανταλλαγή απόψεων, δεδομένου ότι ορισμένες τροπολογίες της Ομάδας του Ευρωπαϊκού Λαϊκού Κόμματος δημιουργούν κατά τη γνώμη μου ένα επικίνδυνο άνοιγμα.

<SPEAKER ID=143 LANGUAGE="DE" NAME="Schiedermeier">
Κύριε Πρόεδρε, θα ήθελα κατ' αρχάς να ευχαριστήσω τους δύο εισηγητές, οι οποίοι ανταποκρίθηκαν πολύ καλά στις απαιτήσεις αυτού του δύσκολου ζητήματος. Σας ευχαριστώ λοιπόν θερμά, συνάδελφε Chanterie και συνάδελφε McMahon!
<P>
Δεν μπορώ παρά να συμφωνήσω με τον συνάδελφο van Velzen. Δεν είναι δυνατόν να αποκλείονται από τέτοιες διατάξεις τομείς απασχόλησης, επειδή παρουσιάζουν δυσκολίες. Το ένα θέμα είναι η υγεία των εργαζομένων. Εξετάζοντας αυτές τις θέσεις απασχόλησης που παρουσιάζουν εγγενείς δυσκολίες, τόσο όσον αφορά το ταξιδεύον προσωπικό, όσο και τους αυτοαπασχολούμενους οδηγούς, δεν μπορώ να κάνω κάποια διάκριση μεταξύ κινούμενων εργαζομένων και αυτοαπαχολούμενων οδηγών, καθώς η υγεία αμφοτέρων διατρέχει κίνδυνο. Εννοώ ότι πρέπει να προστατεύεται η υγεία και των μεν και των δε. Το ίδιο ισχύει φυσικά και για τους ναυτικούς που εργάζονται σε πλοία, τους εργαζόμενους ανοικτής θάλασσας , ιδιαίτερα δε και για τους ιατρούς, οι οποίοι σίγουρα δεν επιτελούν εύκολη εργασία. Η υγεία των εργαζομένων αποτελεί τη μία πλευρά. Η άλλη πλευρά είναι βεβαίως η ασφάλεια, η οποία αφορά δυστυχώς και τους υπόλοιπους ανθρώπους που δεν απασχολούνται σε αυτούς τους τομείς. Γιατί, αν οδηγώ το ΙΧ μου και κάποιος κουρασμένος οδηγός φορτηγού έρθει καταπάνω μου, παρ' όλο που οδηγώ κανονικά, σίγουρα δεν θα μου είναι και τόσο ευχάριστο. Αν ένα πλοίο φορτωμένο με πετρέλαιο - κάτι που ζήσαμε - προσαράξει ξαφνικά, επειδή τον καπετάνιο τον έχει πάρει ο ύπνος, τότε τίθεται σε κίνδυνο όλο το περιβάλλον. Έτσι λοιπόν μπορούμε σίγουρα να επεκτείνουμε αυτό το θέμα της «ασφάλειας». Γι' αυτό και μόνο τον λόγο πιστεύω ότι πρόκειται για ένα πάρα πολύ σημαντικό θέμα.
<P>
Κύριες συνάδελφε van Velzen, νομίζω ότι θα πρέπει πραγματικά να προσπαθήσουμε, τουλάχιστον εντός των δύο μεγάλων πολιτικών ομάδων και ίσως μαζί με όλες τις υπόλοιπες οι οποίες είναι διατεθειμένες να συμμετάσχουν, να καταλήξουμε σε κάποιους συμβιβασμούς σχετικά με τις τροπολογίες. Ειδικά για τους συγκεκριμένους τομείς, το θεωρώ ζήτημα ζωτικής σημασίας. Ελπίζω ακόμη ότι θα καταλήξουμε και στο θέμα της Κυριακής ως ημέρας ανάπαυσης σε μια λογική ρύθμιση με την οποία να μπορεί να συμφωνήσει και η Επιτροπή χωρίς να μας δημιουργήσει πάλι προβλήματα το Ευρωπαϊκό Δικαστήριο.

<SPEAKER ID=144 LANGUAGE="NL" NAME="Boogerd-Quaak">
Κύριε Πρόεδρε, η περίπτωση αφορά τομείς οι οποίοι είχαν εξαιρεθεί για μεγάλο χρονικό διάστημα. Οι επαγγελματικές ομάδες που απασχολούνται στους τομείς αυτούς μας κάλεσαν κατ' επανάληψη τα τελευταία χρόνια να αναζητήσουμε ως μέλη του Ευρωπαϊκού Κοινοβουλίου μια λύση για την κατάστασή τους. Λέγοντας αυτό έχω υπόψη μου π.χ. το ιπτάμενο προσωπικό, τους ναυτιλομένους καθώς και τους ιατρούς, όπως αναφέρει και ο κ. Chanterie. Η πολιτική μου ομάδα θα υποστηρίξει τη μεγάλη πλειοψηφία των προτάσεων καθώς και ορισμένες τροπολογίες. Οι κατευθυντήριες γραμμές θα είναι για εμάς, αφενός, η ασφάλεια και η προστασία του εν λόγω προσωπικού και, αφετέρου, η ασφάλεια του κοινωνικού συνόλου. Ορισμένοι ομιλητές αναφέρθηκαν ήδη στο σημείο αυτό. Με βάση όλα αυτά υποστήριξα στην πολιτική μου ομάδα ότι δύσκολα μπορεί να γίνει διάκριση μεταξύ των επονομαζόμενων αυτοαπασχολούμενων οδηγών , όσων δηλαδή εργάζονται για τον εαυτό τους, και των υπολοίπων, και τούτο γιατί δεν είναι αλήθεια ότι κάποιος που εργάζεται ως μισθωτός διατρέχει λιγότερο κίνδυνο λόγω κούρασης από κάποιον που δεν είναι μισθωτός. Όλοι σχεδόν οι κλάδοι ενδιαφέρονται και για τις δύο πλευρές του θέματος, και όχι μόνο για την ασφάλεια του εν λόγω προσωπικού, γιατί διαφορετικά θα μπορούσαμε να πούμε για έναν επιχειρηματία ότι θα πρέπει ο ίδιος να φροντίσει για την ασφάλειά του, αλλά και για την ασφάλεια της υπόλοιπης κοινωνίας, δεδομένου ότι υπάρχουν κλάδοι των οποίων η κατάσταση επηρεάζει και το κοινωνικό σύνολο. Αυτός είναι για εμάς επαρκής λόγος για να υποστηρίξουμε στο εν λόγω πλαίσιο την πρόταση να ισχύει η ίδια ρύθμιση και για τις δύο κατηγορίες εργαζομένων.
<P>
Θα ήθελα τέλος να κάνω μια σύντομη παρατήρηση αναφορικά με τους ιατρούς στο Ηνωμένο Βασίλειο. Θεωρώ παράξενο ότι το Ηνωμένο Βασίλειο συνεχίζει να προβάλλει τόσο έντονη αντίσταση στο σημείο αυτό και, δεδομένου ότι στους κόλπους μας έχουμε πάρα πολλούς σοσιαλιστές από τη χώρα αυτή, θα ήθελα να ρωτήσω, τώρα που η κυβέρνηση άλλαξε χρώμα, εάν μπορεί να αλλάξει και τη θέση της.

<SPEAKER ID=145 LANGUAGE="FR" NAME="Moreau">
Κύριε Πρόεδρε, θα ξεκινήσω υπογραμμίζοντας τη σημασία του θέματος του χρόνου εργασίας για τους εξαιρούμενους τομείς, και ειδικότερα για τις οδικές μεταφορές. Πρόκειται για ζήτημα κοινωνικής δικαιοσύνης, αλλά και οδικής ασφάλειας.
<P>
Μετά από το τραγικό ατύχημα που συνέβη στη σήραγγα του Λευκού Όρους και το οποίο βύθισε στο πένθος τη Γαλλία και την Ιταλία, είναι περισσότερο από ποτέ απαραίτητο να αναπτύξουμε βιώσιμες μεταφορές που θα παρέχουν τις μεγαλύτερες δυνατές εγγυήσεις ασφάλειας και σεβασμού του περιβάλλοντος, μεταξύ των οποίων οι σιδηροδρομικές μεταφορές, οι μεταφορές εσωτερικής ναυσιπλοΐας και οι θαλάσσιες μεταφορές.
<P>
Όλοι εδώ αναγνωρίζουν την ανάγκη αυτή. Χρειάζεται όμως και έμπρακτη εφαρμογή, κυρίως με διατάξεις οι οποίες αποσκοπούν στη βελτίωση της οδικής ασφάλειας, καταπολεμώντας ιδιαιτέρως το πραγματικό κοινωνικό ντάμπινγκ που παρατηρείται στις οδικές μεταφορές, όπου τα ωράρια και οι συνθήκες εργασίας είναι απαράδεκτες για την εποχή μας. Το γεγονός αυτό θα πρέπει να αποτελεί το βασικό αντικείμενο των εκθέσεων που μας παρουσιάζονται σήμερα.
<P>
Εκεί αποσκοπεί η συμπερίληψη των αυτοαπασχολούμενων οδηγών και ένας καλύτερος ορισμός του χρόνου εργασίας, όπως και η κατηγορηματική δήλωση του κ. Chanterie για τη σημασία της ανάπαυσης της Κυριακής. Αυτό όμως δεν υπολογίζει ό, τι είναι απαραίτητο. Η αποδοχή εβδομαδιαίας διάρκειας εργασίας 48 ωρών, τη στιγμή που μιλάμε για 35 ώρες σε ορισμένες χώρες, αποτελεί ήδη μεγάλη παρέκκλιση. Δεν πρέπει να το παρακάνουμε. Η προβλεπόμενη δυνατότητα χρόνου εργασίας έως και 60 ωρών, υπό τον όρο ότι ο μέσος εβδομαδιαίος χρόνος εργασίας εντός περιόδου 4 μηνών δεν θα υπερβαίνει τις 48 ώρες, αποτελεί αποδοχή εν λευκώ όλων των παρεκκλίσεων. Υπενθυμίζω ότι τα ατυχήματα αυξάνονται μετά από 55 ώρες εργασίας.
<P>
Όσον αφορά τη νυκτερινή εργασία, η περίοδος αναφοράς δύο μηνών είναι επίσης εξαιρετικά μεγάλη. Προκειμένου να καταστεί δυνατός ένας αποτελεσματικός έλεγχος, η περίοδος αναφοράς δεν θα πρέπει να υπερβαίνει τον ένα μήνα για την ημερήσια εργασία και τη μία εβδομάδα για τη νυκτερινή. Αυτό ζητούν επίμονα οι συνδικαλιστικές οργανώσεις.
<P>
Οι τροπολογίες που κατέθεσα προσανατολίζονται σε αυτή την κατεύθυνση και ζητούν επίσης ένα διάλειμμα ανάπαυσης μετά από 4 ½ ώρες εργασίας, αφού και η οδική ασφάλεια συνιστά στους οδηγούς οχημάτων ένα διάλειμμα ανάπαυσης κάθε δύο ώρες.
<P>
Θέλω, τέλος, να θίξω ένα θέμα καθαρά γλωσσικού χαρακτήρα: πρόκειται για τη μετάφραση στη γαλλική γλώσσα της έκφρασης stand by , που μεταφράζεται στο έγγραφο ως «pιriode d'attente» (χρόνος αναμονής), απόδοση που προτείνω να αντικατασταθεί από την απόδοση «pιriode de grande interruption» (περίοδος μακράς διακοπής), που αντιστοιχεί περισσότερο στο πνεύμα της πρότασης.
<P>
Συμπερασματικά, ασχολούμαστε με έναν πολύ σημαντικό φάκελο. Ας θέσουμε επομένως ως στόχο μας μια Ευρώπη με κοινωνικό πρόσωπο που να βελτιώνει πραγματικά την κατάσταση των εργαζομένων στους εν λόγω τομείς.

<SPEAKER ID=146 LANGUAGE="EN" NAME="Crowley">
Κύριε Πρόεδρε, θα ήθελα και εγώ να συγχαρώ τους δύο εισηγητές για την εργασία τους, καθώς και τους συντάκτες γνωμοδότησης των διαφόρων επιτροπών για τη βοήθειά τους σε έναν τομέα όπου είναι πολύ δύσκολη η θέσπιση νομοθεσίας. Αν και επικροτώ τη γενική δέσμευση να εξασφαλισθεί η υγεία και η ασφάλεια των εργαζομένων και να παρασχεθούν εγγυήσεις για την ύπαρξη συνοχής ανάμεσα στα κράτη μέλη, όσον αφορά την ελάχιστη παρεχόμενη προστασία, φοβάμαι για ορισμένους κλάδους. Συγκεκριμένα, όταν αναφερόμαστε στην επιβολή ανάλογων περιορισμών στους αυτοαπασχολούμενους, κινδυνεύουμε να γίνουμε ένα υπερπροστατευτικό κράτος όπου προσπαθούμε να ελέγχουμε τα πάντα και να ρυθμίζουμε τις πράξεις όλων. Θα πρέπει να επιδεικνύεται ανοχή ως προς τους αυτοαπασχολούμενους που έχουν τις δικές τους επιχειρήσεις, για τους οποίους δεν θα πρέπει να ισχύουν οι περιορισμοί που επιβάλλονται σε άλλους ανθρώπους.
<P>
Ωστόσο, όπως και να έχουν τα πράγματα, το θέμα των μεταφορών συγκεκριμένα έχει πολύ σημαντικό αντίκτυπο στο ευρύ κοινό. Λόγω των κινδύνων που υφίστανται εξαιτίας της έλλειψης των κατάλληλων ελέγχων και περιόδων ανάπαυσης για όσους απασχολούνται στον τομέα των μεταφορών, είναι σημαντικό να ισχύουν οι ίδιες ρυθμίσεις σε ολόκληρη την Ευρωπαϊκή Ένωση.
<P>
Η μόνη κριτική που θέλω να διατυπώσω για αυτές τις εκθέσεις είναι η εντύπωσή μου ότι δεν ενυπάρχει αρκετή ευελιξία προκειμένου να εξασφαλιστεί ότι θα ληφθεί υπόψη η επονομαζόμενη περίοδος διαθεσιμότητας ή αναμονής. Έχοντας διαβάσει την έκθεση και τις τροπολογίες, δεν έχω πειστεί ακόμη πλήρως ότι είναι αρκετά σαφής η διάκριση ανάμεσα στην υποχρέωση διαθεσιμότητας και τον χρόνο αναμονής.
<P>
Δεύτερον, όσον αφορά το θέμα των καταρτιζόμενων ιατρών, ήταν ατυχές το γεγονός ότι, όταν προτάθηκε η αρχική οδηγία περί χρόνου εργασίας από την Επιτροπή, εξαιρέθηκε αυτός ο τομέας από το πεδίο εφαρμογής της. Ο ρόλος των ειδικευόμενων ιατρών είναι αποφασιστικός για την περίθαλψη των ασθενών. Υπάρχουν περιπτώσεις στις οποίες οι ειδικευόμενοι ιατροί εργάζονται 120 ώρες τη βδομάδα. Μερικοί από αυτούς κάνουν συνεχείς βάρδιες 36 και 37 ωρών χωρίς να μεσολαβεί κάποιο διάστημα ανάπαυσης ή ύπνου. Είναι αδύνατο για έναν άνθρωπο να αποδώσει σωστά υπό αυτές τις συνθήκες, αλλά, κάτι που είναι πιο σημαντικό, είναι ακόμη πιο δύσκολο για έναν ιατρό να αποφανθεί σωστά όσον αφορά τη θεραπευτική αγωγή των ασθενών, εάν εργάζεται υπό αυτές τις συνθήκες. Χαιρετίζω λοιπόν τις προτάσεις που υπέβαλε ο κύριος Chanterie να προσπαθήσουμε να εισαγάγουμε κάποιες ρυθμίσεις και να προσδώσουμε κάποια ευελιξία σε αυτόν τον τομέα.
<P>
Θα ήθελα, τέλος, να εκφράσω την εκτίμησή μου στον ίδιο τον Επίτροπο. Μπορεί να είναι η τελευταία ευκαιρία που μου δίνεται να κάνω κάτι τέτοιο στο παρόν Κοινοβούλιο. Όταν πρωτοξεκίνησε σε αυτή τη δουλειά πολλά χρόνια πριν, υπέβαλε πολλές νομοθετικές προτάσεις για τις οποίες πολλοί ήταν εκείνοι που υποστήριξαν στο παρόν Κοινοβούλιο ότι επρόκειτο για φρούδες ελπίδες που δεν θα πραγματοποιούνταν ποτέ. Ελπίζω το Ευρωπαϊκό Κοινοβούλιο, τα μέσα ενημέρωσης και το κοινό να αναγνωρίσουν ότι διαθέτει ένα καταπληκτικό ιστορικό, όχι μόνο επειδή ολοκλήρωσε το νομοθετικό του πρόγραμμα, αλλά και επειδή πέτυχε την υποστήριξη του Κοινοβουλίου, ενώ κάτι τέτοιο θεωρείτο ανέφικτο.

<SPEAKER ID=147 LANGUAGE="DE" NAME="Wolf">
Κύριε Πρόεδρε, πιστεύω ότι θα πρέπει να ξεκινήσουμε από την έννοια της ελαστικότητας. Σίγουρα μια δύσκολη περίπτωση απαιτεί διαφοροποιημένες και προσαρμόσιμες προϋποθέσεις. Ταυτόχρονα όμως χρειάζονται και σαφείς ελάχιστες προδιαγραφές, οι οποίες να διασφαλίζουν ότι η ποιότητα της εργασίας, η ασφάλεια τρίτων καθώς και η ασφάλεια των εργαζομένων δεν θα τίθενται σε κίνδυνο. Στο θέμα αυτό πιστεύω πως δεν είναι δυνατόν να είμαστε ελαστικοί και δεν μπορώ να καταλάβω γιατί πρέπει κάποιος, όποιο κι αν είναι το εργασιακό καθεστώς υπό το οποίο εργάζεται - είτε με σύμβαση εμπορικής συνεργασίας franchising είτε ως ελεύθερος επιχειρηματίας ή οτιδήποτε άλλο - να απαλάσσεται ξαφνικά από τις ελάχιστες αυτές προδιαγραφές, οι οποίες αφορούν την ασφάλεια των άλλων και τη δική του.
<P>
Έχοντας αναφερθεί στο θέμα της ελαστικότητας, οφείλω τώρα να χαιρετίσω τη λύση συμβιβασμού που βρέθηκε, καθώς αποτελεί ένα πρώτο βήμα για να εντάξουμε και πάλι στη λογική της υπαγωγής σε νομικές ρυθμίσεις τους τομείς των οποίων ο αποκλεισμός ήταν εξ αρχής παράνομος τόσο όσον αφορά την ενιαία αγορά, όσο και την επέκταση αυτών ειδικά των δραστηριοτήτων. Οι συγκεκριμένες κατηγορίες επαγγελμάτων παρουσιάζουν δυσκολίες και απαιτούν ως εκ τούτου διαφοροποιημένες ρυθμίσεις. Εδώ θα πρέπει να δώσουμε μεγαλύτερη έμφαση στον ρόλο των κοινωνικών εταίρων κατά την υλοποίηση, και πιστεύω ότι η εμπειρία μάς έχει διδάξει ότι η υλοποίηση τέτοιων ρυθμίσεων απαιτεί να συμπεριλαμβάνονται ρητά όλοι όσοι έχουν πρακτικά σχέση με την εφαρμογή της συγκεκριμένης οδηγίας, δηλαδή οι ειδικοί, the two sides of industry (οι δύο πλευρές της βιομηχανίας), όπως λένε οι Βρετανοί.
<P>
Αυτό επιτεύχθηκε στην εν λόγω προσέγγιση, και υπό αυτή την έννοια πιστεύω ότι οι δύο εκθέσεις βρίσκονται σε καλό δρόμο. Μια τελευταία παρατήρηση όσον αφορά την Κυριακή ως ημέρα ανάπαυσης: δεν καταλαβαίνω γιατί δεν μπορούμε στο σύγχρονο ευέλικτο παραγωγικό κόσμο μας να ορίσουμε από κοινού κάποιες ώρες ανάπαυσης. Είναι και αυτό ένα σημαντικό στοιχείο κοινωνικής συνοχής και επικοινωνίας και θα έπρεπε να είναι εφικτό.

<SPEAKER ID=148 LANGUAGE="EN" NAME="Hudghton">
Κύριε Πρόεδρε, οι βασικές αρχές στις οποίες βασίζεται η οδηγία περί χρόνου εργασίας είναι σημαντικές και αξίζουν πραγματικά την υποστήριξη του Κοινοβουλίου. Οι στόχοι που έχουν οριστεί είναι η δίκαιη αντιμετώπιση όλων των εργαζομένων, όσον αφορά τις συνθήκες εργασίας, καθώς και η αναγνώριση ζητημάτων υγείας και ασφάλειας, τα οποία μπορούν να συμπεριληφθούν σε κάποιες τουλάχιστον από τις προτάσεις της Επιτροπής και σε κάποιες από τις γνωμοδοτήσεις του εισηγητή. Ωστόσο, πιστεύω ότι τα μέτρα που θα ληφθούν για την επίτευξη των επιθυμητών στόχων θα πρέπει να είναι πρακτικά και να μπορούν να αναγνωρίζουν την ιδιαιτερότητα ορισμένων κλάδων και τις μοναδικές συνθήκες εργασίας και πρακτικές που εφαρμόζονται σε αυτούς.
<P>
Εκπροσωπώ, για παράδειγμα, τους εργαζόμενους ανοικτής θάλασσας σε δύο πολύ διαφορετικούς κλάδους: την αλιεία και την πετρελαιοβιομηχανία. Αφενός οι αλιείς-μέτοχοι που εργάζονται για τον εαυτό τους δυσφορούν με την πιθανή επιβολή ακόμη περισσότερων περιορισμών ως προς τις εργασιακές πρακτικές τους. Αφετέρου, ωστόσο, γνωρίζω από πολλές επιστολές ψηφοφόρων σχετικά με αυτό το θέμα ότι εκατοντάδες εργαζόμενοι ανοικτής θάλασσας που απασχολούνται στη βιομηχανία πετρελαίου και φυσικού αερίου της Βόρειας Θάλασσας θα επικροτούσαν την είσοδο του κλάδου στο πεδίο εφαρμογής της οδηγίας περί χρόνου εργασίας.
<P>
Εντούτοις, ανησυχώ μήπως, όπως έχουν τα πράγματα, η εφαρμογή της δεν έχει μεγάλο άμεσο και θετικό αντίκτυπο σε όσους ουσιαστικά απευθύνεται. Ανησυχώ, για παράδειγμα, μήπως πολλοί επί συμβάσει εργαζόμενοι ανοικτής θάλασσας εξακολουθούν να μη δικαιούνται ετήσια άδεια μετ' αποδοχών λόγω των εναλλασσόμενων βαρδιών της εργασίας τους. Θα ήταν ειρωνεία να επιβληθεί η οδηγία περί χρόνου εργασίας στους αλιείς που δεν τη χρειάζονται ή δεν τη θέλουν και να μην αποβεί προς όφελος των εργαζομένων στη βιομηχανία πετρελαίου που την έχουν πραγματικά ανάγκη.
<P>
Πρέπει να βεβαιωθούμε ότι η πολιτική μας είναι αρκετά ελαστική, έτσι ώστε να στοχεύει στην αντιμετώπιση των πραγματικών προβλημάτων. Πρέπει να εξασφαλίσουμε ότι οι προτάσεις μας είναι πραγματοποιήσιμες και ικανοποιητικές για όσους επηρεάζονται πιο άμεσα από αυτές.
<P>
Γνωρίζω ότι οι υπάλληλοι της κ. Bonino εξετάζουν προσεκτικά πιθανούς τρόπους, προκειμένου να ληφθούν υπόψη οι ειδικές ανάγκες της αλιείας. Ελπίζω φυσικά ότι θα βρεθεί μια ικανοποιητική λύση σε αυτό με την υποστήριξη, ευελπιστώ, του κ. Flynn. Εδώ στο Κοινοβούλιο έχουμε την ευκαιρία να δείξουμε ότι ανταποκρινόμαστε στις πραγματικές ανάγκες κλάδων όπως οι εργαζόμενοι ανοικτής θάλασσας και να αποδείξουμε ότι δεν αντιπροσωπεύουμε μια απόμακρη και άκαμπτη γραφειοκρατία.

<SPEAKER ID=149 LANGUAGE="DE" NAME="Raschhofer">
Κύριε Πρόεδρε, αξιότιμοι συνάδελφοι, η παρούσα πρόταση της Επιτροπής βασίζεται στην οδηγία του 1993 περί χρόνου εργασίας και αφορά τους κλάδους των τομέων απασχόλησης που αποκλείονται από το πεδίο εφαρμογής της εν λόγω οδηγίας. Από το ιστορικό αυτής της οδηγίας γνωρίζουμε ότι συνάντησε μεγάλη αντίθεση στο Συμβούλιο. Η τωρινή τροποποίηση έχει στόχο να συμπεριληφθούν οι εν μέρει αδίκως αποκλεισμένοι τομείς στην οδηγία. Προσωπικό μου μέλημα, όπως και των προλαλησάντων, είναι βεβαίως η ασφάλεια και η προστασία της υγείας τόσο των εργαζόμενων, όσο και των υπόλοιπων θιγόμενων προσώπων. Ταυτοχρόνως τίθεται το ερώτημα αν μια εκτεταμένη και σε ευρωπαϊκό επίπεδο ισχύουσα ρύθμιση συμβαδίζει με την αρχή της επικουρικότητας. Αυτή την εβδομάδα συζητούμε και για τον αναγκαίο εκσυγχρονισμό της οργάνωσης εργασίας. Ο χρόνος εργασίας αποτελεί ουσιώδες τμήμα του θέματος αυτού.
<P>
Από τις στατιστικές γνωρίζουμε πόσο διαφορετική είναι η στάση των ευρωπαϊκών κρατών απέναντι στον χρόνο εργασίας καθώς και ότι η στάση αυτή εξαρτάται, μεταξύ άλλων, από παράγοντες όπως η τεχνολογία της παραγωγής και οι πολιτιστικές ιδιαιτερότητες. Μια ευρωπαϊκή ρύθμιση που θα περικλείει όλους τους τομείς απασχόλησης και θα ισχύει σε ολόκληρη την Ευρώπη δεν μπορεί να αντιτίθεται στις παραδόσεις αυτές. Δυο λόγια ακόμα για την Κυριακή ως ημέρα ανάπαυσης: θεωρώ ότι η ανάπαυση της Κυριακής είναι ιδιαίτερα σημαντική σε μια ανήσυχη εποχή σαν τη σημερινή, ιδιαίτερα σημαντική για την οικογένεια, την κοινωνία, την τήρηση των παραδόσεων και τους διάφορους συλλόγους.

<SPEAKER ID=150 LANGUAGE="FI" NAME="Paasilinna">
Αξιότιμε κύριε Πρόεδρε, κύριοι συνάδελφοι, ευχαριστώ τον εισηγητή για την καλή και εμπεριστατωμένη έκθεση. Η οργάνωση του χρόνου εργασίας έχει αρκετούς στόχους. Τον τελευταίο καιρό έχει συζητηθεί αρκετά η επίδραση της μείωσης του χρόνου εργασίας στην απασχόληση. Ως αφετηρία για την οργάνωση του χρόνου εργασίας υπήρξε επίσης η προαγωγή της υγείας και της ασφάλειας των εργαζομένων, γεγονός που έχει παρουσιαστεί εδώ. Σε πολλά κράτη μέλη έχει παρατηρηθεί ότι διάφορα πειράματα μείωσης του χρόνου εργασίας έχουν επηρεάσει περισσότερο ακριβώς τον τομέα της προστασίας της εργασίας, και μάλιστα, μολονότι αρκετές φορές ο σκοπός ήταν η βελτίωση της απασχόλησης. Εξακολουθεί να υφίσταται η ανάγκη για την προαγωγή της πνευματικής και της σωματικής ικανότητας δράσης των εργαζομένων μέσω της οργάνωσης του χρόνου εργασίας. Εάν εξετάσουμε λοιπόν από αυτή την οπτική γωνία τον προσανατολισμό της έκθεσης του κ. MacMahon, θα δούμε ότι είναι σε γενικές γραμμές σωστός, εφόσον υποστηρίζει τις οδηγίες της Επιτροπής.
<P>
Η παροχή ίδιου επιπέδου προστασίας για την υγεία και την ασφάλεια των αυτοαπασχολούμενων οδηγών και του ταξιδεύοντος προσωπικού που εκτελεί δραστηριότητες οδικών μεταφορών είναι για το καλό όχι μόνο των ίδιων των οδηγών, αλλά και όσων κινούνται στο αντίθετο ρεύμα κυκλοφορίας. Και εγώ ο ίδιος έχω αποκοιμηθεί στο τιμόνι ενός φορτηγού αυτοκινήτου στη φινλανδική Λαπωνία. Η Φινλανδία έχει έκταση ίση με της Γερμανίας και είναι από τις πιο αραιοκατοικημένες χώρες της Ευρωπαϊκής Ένωσης: ο μακρύς δρόμος σε συνδυασμό με την κούραση του οδηγού και τη νύχτα παραλίγο να αποβεί μοιραίος για μένα. Στα κράτη μέλη της Ένωσης επικρατούν διαφορετικές συνθήκες, οι οποίες θα πρέπει να ληφθούν υπόψη στο πρόβλημα της νυχτερινής εργασίας, όπως επί παραδείγματι στη Φινλανδία, η οποία είναι μία μεγάλη χώρα και όπου ένα καλό και λειτουργικό σύστημα τροφοδοσίας απαιτεί οδικές μεταφορές μεγάλης απόστασης. Σε σχέση με αυτό το θέμα διατυπώνω μια επιφύλαξη, κατά τα άλλα όμως είμαι υπέρ αυτής της έκθεσης.

<SPEAKER ID=151 LANGUAGE="NL" NAME="Pronk">
Κύριε Πρόεδρε, θα ήθελα κατ' αρχάς να συγχαρώ θερμά τους εισηγητές McMahon και Chanterie για όλη τη δουλειά που έκαναν γι' αυτή την οδηγία. Η οδηγία για τον χρόνο εργασίας είναι μία από τις πιο πολύπλοκες, αλλά και από τις πιο σημαντικές από την άποψη της ασφάλειας και της υγείας. Δεν υπάρχει κανένας άλλος παράγοντας που να συμβάλει περισσότερο στο άγχος και τη μείωση των επιδόσεων από τις πολλές ώρες εργασίας. Συνεπώς, η εκπόνηση το 1993 της οδηγίας για την οργάνωση του χρόνου εργασίας ήταν μια σημαντική νίκη.
<P>
Την εποχή εκείνη η βρετανική κυβέρνηση δεν κατόρθωσε να περάσει την άποψή της ότι το ωράριο δεν έχει σχέση με την ασφάλεια και την υγεία. Η θέση αυτή απορρίφθηκε τόσο από το Δικαστήριο, όσο και από το Συμβούλιο. Το αξιοπερίεργο είναι ότι υπήρξαν πάρα πολλοί τομείς που αποκλείσθηκαν από την οδηγία του 1993. Εμείς ως Κοινοβούλιο αποδεχθήκαμε το γεγονός, ζητήσαμε όμως να τεθούν σε ισχύ ισοδύναμες ρυθμίσεις για τους τομείς που εξαιρέθηκαν. Σε ορισμένους τομείς οι κοινωνικοί εταίροι σύναψαν συμφωνίες, τις οποίες εμείς μπορούμε να αποδεχθούμε και να μετατρέψουμε σε νομοθεσία.
<P>
Σε ορισμένους άλλους τομείς η Επιτροπή υποχρεώθηκε να λάβει η ίδια αποφάσεις, όπως π.χ. για τους ασκούμενους ιατρούς. Στην περίπτωση αυτή δημιουργήθηκαν προβλήματα για τα οποία η Επιτροπή Απασχόλησης και Κοινωνικών Υποθέσεων βρήκε καλές λύσεις.
<P>
Υπάρχουν ακόμα δύο προβλήματα. Το ένα αφορά τις δραστηριότητες ανοικτής θάλασσας και το δεύτερο την εργασία την Κυριακή, θέμα το οποίο αναφερόταν στην παλιά οδηγία. Το Δικαστήριο ακύρωσε την πρόταση για την εργασία την Κυριακή στο σημερινό κείμενο. Σύμφωνα με την πρόταση: «Ο χρόνος ανάπαυσης που αναφέρεται στην πρώτη παράγραφο συμπεριλαμβάνει κατ' αρχήν την Κυριακή». Η πρόταση αυτή παραπέμπει στην αρχή ότι η εργασία την Κυριακή πρέπει να μπορεί να περιοριστεί. Πρόκειται για μια σημαντική αξία στις ενίοτε άνομες κοινωνίες μας, γεγονός που η Επιτροπή παραβλέπει. Αυτό που θέλει είναι απλά να διαγράψει την πρόταση, τη στιγμή που η απόφαση του Δικαστηρίου δεν αποτελεί αφορμή για κάτι τέτοιο. Η Επιτροπή θα έκανε καλά να ξανασκεφτεί τα πράγματα. Πρόκειται για ένα πολύ σημαντικό θέμα αρχής, το οποίο πρέπει να διευθετηθεί με βάση τη Συνθήκη του Αμστερνταμ. Δεν θέλουμε να υπονομεύσουμε το άρθρο, αλλά να το αποκαταστήσουμε. Γι'αυτό και διαφωνούμε με την παράγραφο β) του άρθρου 1 της πρότασης της Ευρωπαϊκής Επιτροπής και θα ζητήσουμε γι' αυτή χωριστή ψηφοφορία.

<SPEAKER ID=152 LANGUAGE="SV" NAME="Lindqvist (ELDR).">
Κύριε Πρόεδρε, αυτή η οδηγία για τον χρόνο εργασίας αφορά το περιβάλλον εργασίας των εργαζομένων, κάτι που είναι σημαντικό. Οι οδηγίες αυτού του είδους θα πρέπει να βασίζονται σε συμφωνίες μεταξύ των εταίρων της αγοράς εργασίας όσον αφορά τί είναι ένα λογικό περιβάλλον εργασίας για τους εργαζόμενους και για τις επιχειρήσεις. Για να εφαρμοστούν αυτές οι οδηγίες σωστά, είναι σημαντικό να γίνονται σε μεγάλο βαθμό αποδεκτές από τους εταίρους της αγοράς εργασίας. Ειδικά στη χώρα μου, τη Σουηδία, φροντίζουμε πάντοτε να υπάρχει μια τέτοια ισχυρή στήριξη, για να έχουν νόημα αυτού του είδους οι κανονισμοί.
<P>
Πρόκειται λοιπόν για σημαντικά θέματα, και συγκεκριμένα για την προστασία της υγείας και της ασφάλειας των εργαζομένων σε μια επιχείρηση, αλλά αφορά και την προστασία του υπόλοιπου περιβάλλοντος. Είναι σημαντικό οι μεταφορές που εκτελούνται να μην ενέχουν κινδύνους για τον περιβάλλοντα χώρο και το περιβάλλον γενικότερα, και γι' αυτό είναι σημαντική η οδηγία. Αυτή η οδηγία διευρύνεται τώρα, ώστε να περιλαμβάνει περισσότερους πολίτες, 5-6 εκατομμύρια, κάτι που ενισχύει την σημασία του πρακτικού και ορθού χαρακτήρα της.
<P>
Θα ήθελα να διατυπώσω και να υπογραμμίσω ιδιαιτέρως δύο απόψεις. Η μία αφορά το γεγονός ότι πρόκειται για ελάχιστους κανόνες . Επομένως, κάθε κράτος μέλος θα έχει το δικαίωμα να διαμορφώνει αυστηρότερες διατάξεις τόσο για το περιβάλλον, όσο και για την ασφάλεια - αυτό είναι σημαντικό. Η δεύτερη είναι ότι δεν πρέπει να επεκταθούμε πάρα πολύ σε λεπτομέρειες, παρά να είμαστε κάπως προσεκτικοί. Τουναντίον, πρέπει να αφήσουμε το περιθώριο σε όσους εμπλέκονται στην πράξη να ερμηνεύσουν οι ίδιοι τις λεπτομέρειες των κανόνων, ώστε να μην κολλάμε σε μικροπράγματα.
<P>
Κατά τα άλλα, θέλω να εγκρίνω την παρούσα πρόταση με αυτές τις μικρές παρατηρήσεις. Πιστεύω ότι είναι ένα βήμα προς μια Ευρώπη με μεγαλύτερη ασφάλεια και υγεία.

<SPEAKER ID=153 LANGUAGE="EN" NAME="Gallagher">
Κύριε Πρόεδρε, επιθυμώ να συγχαρώ τον κ. McMahon για την παρουσίαση μιας εξαιρετικής έκθεσης.
<P>
Θα περιορίσω τις παρατηρήσεις μου στον κλάδο της αλιείας και των θαλάσσιων μεταφορών. Η αλιεία στη χώρα μου και στην Ευρώπη γενικότερα διαφέρει από τις υπόλοιπες εμπορικές και οικονομικές δραστηριότητες. Είναι ένας ιδιαίτερος κλάδος με τα δικά του ξεχωριστά χαρακτηριστικά και τις δικές του ανάγκες, και σε εθνικό επίπεδο η ευρωπαϊκή νομοθεσία θα πρέπει να προσαρμόζεται σε αυτές τις μοναδικές συνθήκες. Αντιπροσωπεύω τα συμφέροντα της αλιείας στην Ιρλανδία, τόσο σε τοπικό, όσο και σε εθνικό επίπεδο, εδώ και πολλά χρόνια και σε ευρωπαϊκό επίπεδο τα τελευταία πέντε χρόνια.
<P>
Ενώ υποστηρίζω τη μεγάλη ώθηση που συνεπάγεται η οδηγία περί του χρόνου εργασίας για πολλούς κλάδους της κοινωνικής και οικονομικής ζωής, πιστεύω ότι χρειάζεται πιο συγκεκριμένη νομοθεσία, έτσι ώστε να εξασφαλισθεί η εξαίρεση της αλιείας από τις υποχρεώσεις της εν λόγω οδηγίας.
<P>
Συμφωνώ απόλυτα με την άποψη του εισηγητή ότι πρέπει να δοθεί ένας σαφής ορισμός της παρέκκλισης που αφορά συγκεκριμένα τις ανάγκες των αλιέων-μετόχων. Συμφωνώ με αυτή την πρόταση, αλλά η Ευρωπαϊκή Ένωση θα πρέπει ανά πάσα στιγμή να λαμβάνει υπόψη της τον ιδιαίτερο χαρακτήρα αυτού του κλάδου και των χωριών των ψαράδων σε όλα τα μήκη και πλάτη της Ένωσης.
<P>
Οι προτάσεις στον κλάδο των θαλάσσιων μεταφορών περιλαμβάνουν επίσης τη σύσταση της Ευρωπαϊκής Επιτροπής για την επικύρωση της Σύμβασης ILO όσον αφορά τις ώρες εργασίας των ναυτικών και την επάνδρωση των πλοίων. Η συμφωνία στην οποία κατέληξαν οι κοινωνικοί εταίροι αντανακλά εν πολλοίς το περιεχόμενο της Σύμβασης όσον αφορά την ελάχιστη διάρκεια του χρόνου ανάπαυσης, ενώ παράλληλα εισάγει πρόσθετες διατάξεις για την προστασία της υγείας και την ετήσια άδεια.
<P>
Όσον αφορά την επαλήθευση των ωρών εργασίας, η Ευρωπαϊκή Επιτροπή έχει επισυνάψει ένα πρότυπο σχήμα σχετικά με τις ώρες εργασίας και τις ώρες ανάπαυσης των ναυτικών και έχει υποδείξει ότι τα κράτη μέλη θα πρέπει να εναρμονίσουν αναλόγως τη νομοθεσία τους. Τυχόν αλλαγές που πρόκειται να επέλθουν από αυτή την άποψη μπορούν να υλοποιηθούν μόνο ύστερα από συμφωνία με τον κλάδο της αλιείας στην Ιρλανδία και την Ευρώπη.
<P>
Συμπερασματικά, επιθυμώ να συγχαρώ τον Επίτροπο κ. Flynn για την εμμονή του να εγκριθεί η αρχική οδηγία, παρά τον μεγάλο αριθμό των εμποδίων σε επίπεδο κρατών μελών. Θα ήθελα τώρα να του ζητήσω να αρχίσει να εξετάζει την άποψη του Κοινοβουλίου, την άποψη της Επιτροπής Αλιείας, σε σχέση με τις ιδιαίτερες συνθήκες του κλάδου της αλιείας.

<SPEAKER ID=154 LANGUAGE="FR" NAME="Sainjon">
Κύριε Πρόεδρε, από την οδηγία 93/104 που καθορίζει τις γενικές προδιαγραφές σχετικά με τον χρόνο εργασίας είχαν εξαιρεθεί πολλοί τομείς, μεταξύ των οποίων ο τομέας των μεταφορών, τομέας όπου τα δικαιώματα των μισθωτών περιπαίζονται τις περισσότερες φορές. Η Επιτροπή ενέκρινε μία Λευκή Βίβλο σχετικά με τους εξαιρούμενους τομείς και δραστηριότητες υπό την πίεση του Κοινοβουλίου και προκειμένου να αντιμετωπίσει προσωρινά αυτό την έλλειψη.
<P>
Στη γνωμοδότηση σχετικά με το έγγραφο αυτό η Επιτροπή Μεταφορών υποστήριξε να συμπεριληφθούν στην οδηγία οι μη μετακινούμενοι εργαζόμενοι καθώς και άλλα στοιχεία, όπως η ετήσια άδεια και οι περίοδοι ανάπαυσης, όσον αφορά τους μετακινούμενους εργαζόμενους. Η περίοδος αναφοράς γι' αυτούς τους εργαζόμενους είναι φυσικά ολόκληρο το έτος, και πιστεύω πραγματικά ότι η συλλογιστική μας πρέπει να εντάσσεται σε αυτό το πλαίσιο, επειδή πρόκειται κατά βάθος για έναν κατεξοχήν ιδιόμορφο τομέα που εμπεριέχει σοβαρούς κινδύνους τόσο στον τομέα των συνθηκών εργασίας, όσο και στον τομέα της υγείας και της ασφάλειας. Για τον λόγο αυτό ο καθορισμός ετήσιας περιόδου αναφοράς για τον χρόνο εργασίας δεν προκαλεί καμία έκπληξη κατά τη γνώμη μου, αρκεί να υπάρχει μια πιο σαφής εικόνα της πραγματικότητας αυτού του επαγγέλματος και μια καλύτερη ενδεχομένως καταπολέμηση των μειονεκτημάτων του. Η μείωση της διάρκειας της εργασίας μπορεί να εξεταστεί βάσει του μέσου εβδομαδιαίου χρόνου εργασίας σε ετήσια βάση, απαγορεύοντας κάθε υπέρβαση πέραν των 48 ωρών εβδομαδιαίως.
<P>
Ωστόσο, κύριε Πρόεδρε, εάν χρησιμοποιήσω έναν σφαιρικότερο συλλογισμό, εάν δηλαδή λάβω υπόψη τους μετακινούμενους και μη μετακινούμενους εργαζόμενους, το βασικό ερώτημα είναι κατά πόσον η ευρωπαϊκή οδηγία άλλαξε τη ζωή και την οργάνωση της εργασίας των Ευρωπαίων μισθωτών. Σήμερα η απάντηση είναι προφανώς αρνητική. Πρόκειται για μία ακόμη φορά για ένα αρκετά ασαφές πλαίσιο που δεν καθορίζει αρκετά αυστηρά όρια. Κατά συνέπεια, το κοινωνικό πρόσωπο της Ευρώπης μεταφράζεται με τον καθορισμό ενός ελάχιστου πλαισίου και η εναρμόνιση, αν και ευνοεί βέβαια έναν περιορισμένο αριθμό Ευρωπαίων πολιτών, εκφράζεται αντιθέτως με μια οπισθοδρόμηση για το μεγαλύτερο μέρος αυτών. Όσο περιορίζουμε τον κοινωνικό χαρακτήρα της Ευρώπης σε αυτό το σχήμα, δεν θα γίνει ποτέ αρκετά απτή για την κοινή γνώμη, όπως συμβαίνει σήμερα και με τη νομισματική πτυχή της Ευρώπης.

<SPEAKER ID=155 LANGUAGE="FR" NAME="Lienemann">
Κύριε Πρόεδρε, όπως και ο συνάδελφός μου Sainjon, θεωρώ ότι αυτή η οδηγία φθάνει πολύ αργά και παράλληλα ότι το περιεχόμενό της δεν ανταποκρίνεται στις ελπίδες των μισθωτών αυτού του τομέα. Η μεγάλη αργοπορία διαπιστώνεται από το γεγονός ότι εδώ και περισσότερο από έναν χρόνο έχει απορρυθμιστεί εντελώς η αγορά των οδικών μεταφορών στην Κοινότητα και το κοινωνικό dumping, η παρουσία του οποίου ήταν ήδη πολύ έντονη στον τομέα αυτό, διαρκώς αυξάνεται και ωραιοποιείται. Η μεγάλη ανεπάρκεια διαπιστώνεται από το γεγονός ότι η οδηγία αυτή δεν αποφέρει καμία σημαντική συνολική πρόοδο, ούτε για την ασφάλεια των συμπολιτών μας, ούτε για τις συνθήκες εργασίας των μισθωτών ή των αυτοαπασχολούμενων αυτού του τομέα.
<P>
Πράγματι, ο κανόνας των 48 ωρών που προτείνεται ως μέγιστη εβδομαδιαία διάρκεια προχωρεί ήδη πολύ πέρα από τα προβλεπόμενα στον κανονισμό 3820/85, που καθορίζει την οργάνωση των οδικών μεταφορών. Στον παρόντα κανονισμό, εάν θέλουμε να είμαστε συνεπείς προς τον κανονισμό αυτό, θα πρέπει να θεωρήσουμε ήδη ότι η μέγιστη διάρκεια ανέρχεται σε 46 ώρες. Ωστόσο, είναι σαφές ότι οι 46 αυτές ώρες απέχουν ήδη πάρα πολύ από τον στόχο των 35 ωρών και από μια μαζική μείωση του χρόνου εργασίας, που εμφανίζεται ως μία από τις μεγάλες προόδους του σημερινού αιώνα που χρειάζεται να προετοιμαστεί και να συγκεκριμενοποιηθεί, γεγονός που, εν πάση περιπτώσει, προκαλεί ρήγματα όσον αφορά την ασφάλεια των συμπολιτών μας.
<P>
Ακόμη χειρότερο είναι το γεγονός ότι η οδηγία προβλέπει εξαιρέσεις και - επιτρέψτε μου τον ενικό - η εξαίρεση συνίσταται στη μέγιστη εβδομαδιαία διάρκεια των 60 ωρών. Φαντάζεται κανείς τις συνέπειες αυτού για την ασφάλεια των συμπολιτών μας και τις συνθήκες ζωής των εργαζομένων στον τομέα των οδικών μεταφορών. Η εξαίρεση αυτή είναι απαράδεκτη. Ωστόσο, προκειμένου να βελτιωθεί η οδηγία, αν και καταδικάζουμε την αρχή της εξαίρεσης αυτής, σας καλώ να ακολουθήσετε τις προτάσεις της κ. Moreau, που θεωρεί απαραίτητο, πρώτον, ο χρόνος αυτός να είναι μικρότερος των 60 ωρών - και στο σημείο αυτό σας υπενθυμίζω επίσης ότι ο επιτρεπόμενος χρόνος οδήγησης είναι 56 ώρες - αλλά κυρίως ο υπολογισμός να πραγματοποιείται βάσει περιορισμένης διάρκειας 28 ημερών, που αντιστοιχεί στον χρόνο που μπορεί να ελεγχθεί και που μοιάζει εξάλλου λογικότερος συγκριτικά με μια προθεσμία τεσσάρων μηνών κατά την οποία θα διευκολύνεται κάθε είδους κατάχρηση.
<P>
Συνοπτικά και συμπερασματικά, η οδηγία αυτή είναι ανεπαρκής, παρά τα μερικά δειλά βηματάκια που οφείλω να χαιρετίσω, και συγκεκριμένα την εναρμόνιση των διατάξεων για τους αυτοαπασχολούμενους οδηγούς και τους οδηγούς που απασχολούνται με εξαρτημένη σχέση εργασίας, και παρά την απαρχή για τη δημιουργία κανονιστικών ρυθμίσεων, η οποία απέχει όμως πολύ από τις προσδοκίες του Ευρωπαϊκού Κοινοβουλίου και των μισθωτών του τομέα.

<SPEAKER ID=156 LANGUAGE="DE" NAME="Grosch">
Κύριε Πρόεδρε, κύριε Επίτροπε, αξιότιμοι συνάδελφοι, δεν ήταν πάντοτε αυτονόητη η εξέταση εκ μέρους του Κοινοβουλίου και της Επιτροπής του ζητήματος της ρύθμισης του χρόνου εργασίας ως μέρος της ασφάλειας και της προστασίας της υγείας για όλους τους κλάδους, γεγονός που καταδεικνύεται σαφέστατα με τις δύο εκθέσεις που συζητάμε σήμερα. Κατά συνέπεια, θέλω να ευχαριστήσω την Επιτροπή και τους δύο εισηγητές για την εργασία τους και να εκφράσω την ελπίδα ότι θα επικρατήσει και στο Συμβούλιο η πεποίθησή αυτή.
<P>
Εξ ονόματος των μελών της Ομάδας του Ευρωπαϊκού Λαϊκού Κόμματος στην Επιτροπή Μεταφορών λέγω ότι όχι μόνο είναι θετικό, αλλά και αυτονόητο, κατά την άποψή μου, να μην εξαιρείται από το πεδίο εφαρμογής της εν λόγω οδηγίας ο τομέας των οδικών μεταφορών, ο οποίος απασχολεί πάνω από 5 εκατομμύρια εργαζόμενους. Ιδιαίτερα στον τομέα της οδικής κυκλοφορίας υπάρχει άμεση σύνδεση μεταξύ του χρόνου εργασίας και της συχνότητας ατυχημάτων. Θέλω να υπογραμμίσω για άλλη μια φορά πόσο σημαντικό είναι να εφαρμοσθεί σύντομα η οδηγία αυτή, όπως και να υπάρξει έλεγχος για την τήρηση όλων των μέτρων σε όλα τα κράτη μέλη. Ακόμη κι αν ο ανταγωνισμός στον οικονομικό κλάδο των μεταφορών είναι έντονος, δεν είναι δυνατόν να αποβεί εις βάρος της υγείας ούτε εις βάρος της ασφάλειας των πολιτών.
<P>
Οι δύο οδηγίες συζητώνται και ψηφίζονται ταυτοχρόνως, κάτι που δείχνει τη διάθεση για συνοχή. Μου φαίνεται επίσης σημαντικό αυτό που τονίζουν και οι δύο εισηγητές, ότι δηλαδή οι οδηγίες αυτές θέτουν ελάχιστες απαιτήσεις και ότι επομένως σε συγκεκριμένες χώρες στις οποίες ενδεχομένως ισχύουν αυστηρότερα κριτήρια για την ασφάλεια δεν θα πρέπει να ερμηνευτούν κατά τρόπο που να επιτρέπει την αποδυνάμωση των κριτηρίων αυτών. Παρ' όλο που οι εν λόγω οδηγίες ρυθμίζουν σε μεγάλο βαθμό το πρόβλημα του χρόνου εργασίας, ας μου επιτραπεί εντούτοις να επισημάνω ένα ειδικό πρόβλημα, το πρόβλημα της συγκοινωνίας μικρών αποστάσεων. Η κυκλοφορία μικρών αποστάσεων αφορά την οδική και σιδηροδρομική μεταφορά επιβατών. Κατά την άποψή μου θα πρέπει να διατηρήσουμε την ειδική ρύθμιση του άρθρου 7 της οδηγίας 98/319 ή να συμπεριλάβουμε πολύ απλά τον τομέα αυτό στην οδηγία 93, εφόσον πρόκειται για τομέα όπου σε πολλά κράτη υπάρχει ήδη μια σωστή ρύθμιση. Νομίζω πως αυτό θα ήταν επιθυμητό τόσο από την Επιτροπή, όσο και από τους εργαζόμενους και εργοδότες του εν λόγω τομέα.

<SPEAKER ID=157 LANGUAGE="EN" NAME="Watson">
Κύριε Πρόεδρε, θα ήθελα να συγχαρώ τους εισηγητές και ιδιαίτερα τον κ. McMahon, στην έκθεση του οποίου αναφέρονται κυρίως οι παρατηρήσεις μου. Χαιρετίζω την προσπάθεια εισαγωγής περισσότερων ρυθμίσεων και λυπάμαι που δεν επιτεύχθηκε συμφωνία μεταξύ των κοινωνικών εταίρων στον κλάδο των οδικών μεταφορών. Ωστόσο, πιστεύω ότι υπάρχει κάποιο πρόβλημα με τις προτάσεις της Επιτροπής στο οποίο ο εισηγητής δεν έχει δώσει τη δέουσα προσοχή. Το πρόβλημα είναι ότι οι οδηγοί πούλμαν και λεωφορείων κατατάσσονται στην πραγματικότητα στην κατηγορία των οδικών μεταφορέων, παρ' όλο που τα καθήκοντά τους διαφέρουν πολύ και απαιτούν πολύ διαφορετικές ώρες εργασίας, γεγονός που δημιουργεί δύο ειδών προβλήματα.
<P>
Το πρώτο είναι η ασφάλεια. Σκοπός αυτών των προτάσεων είναι να διασφαλιστεί ένα υψηλό επίπεδο κοινωνικής προστασίας για τους εργαζόμενους, αλλά και ένας υψηλός βαθμός ασφάλειας για τους επιβάτες. Κανείς δεν διαφωνεί ως προς αυτό. Ωστόσο, τα στατιστικά στοιχεία της Επιτροπής είναι κάπως παραπλανητικά. Σύμφωνα με αυτά σε ποσοστό 18 % των θανατηφόρων ατυχημάτων εμπλέκονται φορτηγά ή πούλμαν. Ωστόσο, τα λεωφορεία και τα πούλμαν αποτελούν στην ουσία έναν από τους πιο ασφαλείς τρόπους οδικής μεταφοράς. Πράγματι, στο Ηνωμένο Βασίλειο μόνο στο 2, 2 % των θανατηφόρων τροχαίων ατυχημάτων εμπλέκονταν λεωφορεία ή πούλμαν. Μου φαίνεται ότι το επιπλέον κόστος με το οποίο θα επιβαρυνθούν οι μικρές επιχειρήσεις - συγκεκριμένα οι μικρές εταιρείες τουριστικών λεωφορείων - λόγω αυτών των προτάσεων θα οδηγήσει σε μείωση των επενδύσεων σε πιο ασφαλή και καινούργια οχήματα, επιφέροντας πλήγμα στον κλάδο και υπονομεύοντας ίσως την ασφάλεια των επιβατών.
<P>
Το δεύτερο σημείο στο οποίο θα αναφερθώ αφορά τις υπηρεσίες. Είμαι σίγουρος ότι ο κ. McMahon, όπως και εγώ, λυπάται για την καταστροφή των σιδηροδρόμων στο Ηνωμένο Βασίλειο από τις συντηρητικές κυβερνήσεις και για τον τρόπο με τον οποίο αναπτύχθηκε ως εκ τούτου ο κλάδος των οδικών μεταφορών. Είναι όμως γεγονός ότι στις αγροτικές περιοχές, όπως αυτή που αντιπροσωπεύω, οι υπηρεσίες που παρέχουν τα δρομολόγια των λεωφορείων γίνονται ολοένα και πιο σπάνια. Οι πολίτες βασίζονται στα λεωφορεία και τα πούλμαν και οι επιπλέον επιβαρύνσεις όπως και η έλλειψη ελαστικότητας όσον αφορά την απασχόληση του υπάρχοντος προσωπικού, που θα επέφεραν αυτές οι προτάσεις, θα έχουν αλυσιδωτές επιπτώσεις που θα οδηγήσουν σε μείωση των δρομολογίων.
<P>
Συμπερασματικά, προτείνω ότι θα πρέπει να εξετάσουμε την περίπτωση να κατατάξουμε τις οδικές επιβατικές μεταφορές στην ίδια κατηγορία με τις σιδηροδρομικές μεταφορές για τους σκοπούς ενός τέτοιου κανονισμού. Αυτό θα επέτρεπε την αύξηση των δρομολογίων χωρίς κανένα κόστος όσον αφορά την ασφάλεια των επιβατών.

<SPEAKER ID=158 LANGUAGE="EN" NAME="Jackson">
Κύριε Πρόεδρε, ενωρίτερα σήμερα η κυρία Green, επικεφαλής της Ομάδας του Ευρωπαϊκού Σοσιαλιστικού Κόμματος, είπε ότι το πρόγραμμά μας αφορά θέσεις εργασίας - αλήθεια; Αν είναι όντως έτσι, τότε περιμένουμε να δούμε τους σοσιαλιστές να καταψηφίζουν αυτές τις δύο εκθέσεις, επειδή αυτές οι προτάσεις θα επιφέρουν απώλεια θέσεων εργασίας. Η δική μου Ομάδα έχει υποβάλει κάποιες πολύ χρήσιμες τροπολογίες επ' αυτών, αλλά, όπως έχουν τροποποιηθεί από τους εισηγητές μας, αποτελούν ένδειξη παλιομοδίτικης, ξεπερασμένης Εργατικής, ευρω-κοινωνικής οργάνωσης στη χειρότερη μορφή της: είναι μη ελαστικές, αυταρχικές και μη ρεαλιστικές.
<P>
Όλοι γνωρίζουν πως οι κλάδοι που είχαν αρχικά εξαιρεθεί από το πεδίο εφαρμογής της οδηγίας περί χρόνου εργασίας αποκλείσθηκαν εξαιτίας της δυσκολίας να συμπεριληφθούν οι εργαζόμενοι που καλύπτουν. Παρ' όλα αυτά η Επιτροπή έχει υποβάλει τις προτάσεις. Κατά την άποψή μου το Κοινοβούλιο θα μπορούσε να συμβάλει στην προσπάθεια εξεύρεσης ενός τρόπου να συνδυαστεί η προστασία των εργαζομένων με κάποια μορφή ελαστικότητας που να παρέχει τη δυνατότητα στην Ευρώπη να διατηρήσει την ανταγωνιστικότητά της. Η συμβολή των δύο εισηγητών μας πρόκειται να επιδεινώσει την κατάσταση. Ο κ. Chanterie βεβαιώνει ότι θέλει να συμπεριλάβει τους αλιείς-μετόχους στο πεδίο εφαρμογής της οδηγίας περί χρόνου εργασίας, περιορίζοντας τον εβδομαδιαίο χρόνο εργασίας τους, την ικανότητά τους να εργάζονται όπως επιθυμούν και στερώντας τους σε τελική ανάλυση την ευκαιρία να κερδίζουν τα προς το ζην. Τί είδους μήνυμα είναι αυτό για τους αλιείς στα νοτιοδυτικά της Αγγλίας που αυτή τη στιγμή αντιμετωπίζουν σοβαρά προβλήματα βιοπορισμού;
<P>
Ο κ. McMahon πλήττει τους ευρωπαίους οδηγούς ταξί επιμένοντας στην τροπολογία του ότι στις 48 ώρες που είναι υποχρεωμένοι να εργάζονται εβδομαδιαίως πρέπει να περιλαμβάνεται και ο χρόνος διαθεσιμότητας, δηλαδή ο χρόνος κατά τον οποίο δεν κερδίζουν τίποτα. Επιμένει επίσης ότι όλοι οι αυτοαπασχολούμενοι οδηγοί πρέπει να έχουν ταχογράφο.
<P>
Οι κ.κ. McMahon και Chanterie θα πρέπει να ακούσουν τα λόγια μιας οδηγού ταξί - της κ. Wendy Smith - που σε επιστολή που μου έστειλε από το Sidmouth του Devon αναφέρει ότι αυτή η οδηγία μπορεί να καταστρέψει την ιδιωτική μίσθωση και εκφράζει τον φόβο ότι κανένας δεν πρόκειται να εργαστεί υπό αυτές τις συνθήκες. Υπάρχουν πολλά που πρέπει να λάβουν υπόψη τους πριν καταστρέψουν τις παρεχόμενες υπηρεσίες ταξί, αλλά πιθανόν να τους ενδιαφέρει μόνο η δικτατορική συμπεριφορά.
<P>
Η βρετανική κυβέρνηση των Εργατικών θα πρέπει να βρέθηκε σε φοβερά δύσκολη θέση διαβάζοντας την έκθεση του κ. McMahon! Μάταια ζητήσαμε να μάθουμε την άποψη της βρετανικής κυβέρνησης γι' αυτή την έκθεση. Εδώ έρχονται επιτέλους αντιμέτωποι με τις συνέπειες του προσωπικού έργου του κ. Blair, που συνυπέγραψε την ευρωπαϊκή κοινωνική πολιτική και, ό, τι κι αν πει, αυτοί οι νόμοι θα εγκριθούν με ειδική πλειοψηφία. Πρέπει να το αποφύγετε αυτό κύριε Blair! Καλώ τους συναδέλφους να καταψηφίσουν τις επιζήμιες αυτές εκθέσεις.

<SPEAKER ID=159 NAME="Flynn">
Κύριε Πρόεδρε, επιθυμώ να ξεκινήσω συγχαίροντας τους δύο εισηγητές για τις εξαιρετικές εκθέσεις τους. Η Επιτροπή και το Κοινοβούλιο συνεργάζονται για περισσότερο από έξι χρόνια, προκειμένου να εξασφαλίσουν ότι οι εργαζόμενοι που έχουν για την ώρα εξαιρεθεί από το πεδίο εφαρμογής της οδηγίας περί χρόνου εργασίας θα τύχουν κατάλληλης προστασίας.
<P>
Θα ξεκινήσω με την έκθεση του κ. Chanterie. Υπάρχει απόλυτη συμφωνία ανάμεσα στον εισηγητή και την Επιτροπή όσον αφορά τους επιδιωκόμενους στόχους. Υπάρχει, ωστόσο, ένας σημαντικός αριθμός τροπολογιών που έχουν κατατεθεί από τους εισηγητές και άλλους βουλευτές. Οι περισσότερες από αυτές εγκρίνονται από την Επιτροπή. Πρόκειται για τις τροπολογίες 1 έως 8, 10, 11, 13 και 16. Xαιρετίζω ιδιαίτερα την τροπολογία 11, που παρέχει έναν χρήσιμο ορισμό των αλιέων-μετόχων. Χαιρετίζω επίσης την υποστήριξη του εισηγητή προς την πρόταση της Επιτροπής όσον αφορά την ετήσια άδεια των αλιέων-μετόχων. Συμφωνώ σε μεγάλο βαθμό με τα επιχειρήματα που διατυπώθηκαν υπέρ της πλειοψηφίας των άλλων τροπολογιών, αλλά κανένα από αυτά δεν έρχεται ουσιαστικά σε αντίθεση με την προσέγγιση της Επιτροπής, παρά μάλλον δίνουν έμφαση σε διαφορετικά σημεία.
<P>
Συμφωνώ απόλυτα, για παράδειγμα, ότι κανένας κλάδος και καμία δραστηριότητα δεν θα πρέπει να εξαιρεθεί από την κοινοτική νομοθεσία όσον αφορά τον χρόνο εργασίας. Η μοναδική διαφορά ανάμεσα στην Επιτροπή και τον εισηγητή σε σχέση με τους ναυτικούς είναι ο τρόπος επίτευξης αυτού του στόχου. Η Επιτροπή πρότεινε, δεδομένης της ρητής επιθυμίας των κοινωνικών εταίρων στον κλάδο των θαλάσσιων μεταφορών, ότι μόνο η οδηγία για εφαρμογή της συμφωνίας που συνήφθη μεταξύ των κοινωνικών εταίρων θα πρέπει να ισχύει για τους ενδιαφερόμενους εργαζόμενους, αλλά μόνο οι εν λόγω εργαζόμενοι εξαιρούνται από τη γενική οδηγία. Εδώ δεν μπορεί να υπάρχουν κενά.
<P>
Στην περίπτωση της διάταξης σχετικά με την ανάπαυση της Κυριακής τα πράγματα είναι κάπως διαφορετικά. Η διάταξη που περιλαμβανόταν στην οδηγία περί χρόνου εργασίας και σύμφωνα με την οποία στον εβδομαδιαίο χρόνο ανάπαυσης θα πρέπει να περιλαμβάνεται κατ' αρχήν και η Κυριακή διαγράφηκε από το Ευρωπαϊκό Δικαστήριο. Η πρόταση της Επιτροπής αναγνωρίζει απλά αυτό το γεγονός και δεν επιδιώκει την τροποποίησή του. Ξέρω ότι ο εισηγητής θα ήθελε να συμπεριλάβει εκ νέου αυτή τη διάταξη, και κατανοώ τους λόγους του. Ωστόσο, όποια και αν είναι τα οφέλη, πιστεύω ότι δεν είναι η κατάλληλη στιγμή για κάτι τέτοιο. Μοναδικός σκοπός αυτής της πρότασης είναι να προστατεύσει τους εργαζόμενους που απασχολούνται στους κλάδους και τις δραστηριότητες που εξαιρούνται προς το παρόν και χρειάστηκαν πάνω από πέντε χρόνια για να φτάσουμε σε αυτό το σημείο.
<P>
Δεν θέλω να ανοίξω συζήτηση για άλλα θέματα, καθώς έτσι θα ξεφύγουμε πιθανόν από τον κύριο στόχο μας. Δεν μπορώ ως εκ τούτου να εγκρίνω αυτό το μέρος της τροπολογίας 9.
<P>
Το πιο αμφιλεγόμενο ζήτημα είναι εκείνο των ειδικευόμενων ιατρών. Εδώ η Επιτροπή πρότεινε μια μεταβατική περίοδο επτά ετών για την εφαρμογή του μέσου μέγιστου εβδομαδιαίου χρόνου εργασίας των 48 ωρών υπό ορισμένες συνθήκες. Στο Συμβούλιο πολλά κράτη μέλη ζητούν μεγαλύτερα περιθώρια βάσει του χρόνου που χρειάζεται για την παροχή βασικής πανεπιστημιακής εκπαίδευσης σε έναν επαρκή αριθμό μελλοντικών ιατρών.
<P>
Αν και θα ήθελα πάρα πολύ να υποστηρίξω την τροπολογία 15 του Κοινοβουλίου ως προς αυτό το θέμα, πιστεύω ότι η πρόταση της Επιτροπής είναι πιο ρεαλιστική. Η υγεία των ιατρών και των ασθενών είναι βεβαίως υψίστης σημασίας, αλλά θα πρέπει να λάβουμε υπόψη μας τις συνέπειες μιας ριζικής αλλαγής της διάταξης που αφορά τις υπηρεσίες υγειονομικής περίθαλψης.
<P>
Ένα άλλο θέμα αυτής της έκθεσης αφορά το ετήσιο όριο του χρόνου εργασίας. Μπορώ και πάλι να κατανοήσω την προτεινόμενη τροπολογία, αλλά σκοπός της πρότασής μας είναι η εισαγωγή ελάχιστων διατάξεων που θα είναι δυνατόν να εφαρμοστούν σε όλη την Ευρωπαϊκή Κοινότητα. Σε ορισμένες περιπτώσεις, ειδικότερα στους κλάδους της αλιείας και των μεταφορών, ο υπολογισμός του ορίου σε ετήσια βάση είναι δικαιολογημένος και οι τροπολογίες 17 και 20 είναι πολύ περιοριστικές, ενώ η τροπολογία 18 δεν προσδίδει στη ουσία καμία αξία στην πρόταση.
<P>
Τέλος, η τροπολογία 19, σκοπός της οποίας είναι η επέκταση του ορισμού των μετακινούμενων εργαζομένων, ούτως ώστε να συμπεριληφθούν και οι σιδηροδρομικοί υπάλληλοι, δεν είναι αποδεκτή.
<P>
Απευθύνομαι τώρα στον κ. McMahon, τον άλλο εισηγητή μας. Θα ήθελα να αναφερθώ αρχικά στις προτάσεις για τον κλάδο των θαλάσσιων μεταφορών. Είμαι ιδιαίτερα ικανοποιημένος που ο εισηγητής δέχεται τις προτάσεις της Επιτροπής, υπό τον όρο ότι οι δύο οδηγίες θα εφαρμοσθούν ταυτόχρονα με την κύρωση της Σύμβασης 180 ILO και του Πρωτοκόλλου της Σύμβασης 147. Υπάρχει λοιπόν απόλυτη συνοχή με την προσέγγιση της Επιτροπής.
<P>
Όσον αφορά τις οδικές μεταφορές, χαιρετίζω την ευρεία υποστήριξη που εκφράζεται στην έκθεση για την πρωτοβουλία περί χρόνου εργασίας σε αυτόν τον τομέα, και ειδικότερα για το γεγονός ότι συμπεριλήφθησαν οι αυτοαπασχολούμενοι. Είναι σαφές ότι δεν τίθεται απλά θέμα υγείας και ασφάλειας για τους απασχολούμενους στον κλάδο των οδικών μεταφορών, αλλά και θέμα δημόσιας ασφάλειας, όπως είπε ο κύριος Crowley. Επιπλέον, υφίσταται προφανώς η ανάγκη καταπολέμησης τυχόν στρεβλώσεων του ανταγωνισμού σε έναν ιδιαίτερα ανταγωνιστικό τομέα, κάτι στο οποίο αναφέρθηκε ο κ. McMahon.
<P>
Βρίσκομαι στην ευχάριστη θέση να πω ότι η Επιτροπή μπορεί να δεχθεί τις τροπολογίες που διασαφηνίζουν το κείμενο. Πρόκειται για τις τροπολογίες 4 έως 7, 11, 14 και 15, για το πρώτο μισό των τροπολογιών 1 και 16 και το δεύτερο μισό της τροπολογίας 8. Η Επιτροπή δέχεται κατ' αρχήν την ανάγκη να συμπεριληφθεί ένας ορισμός για τον αυτοαπασχολούμενο οδηγό, όπως προτείνεται στην τροπολογία 10, αλλά σκοπεύει να καλύψει ευρύτερο πεδίο με τον ορισμό της.
<P>
Για να διατηρήσουμε την πληρότητα της πρότασής μας, πρέπει να απορρίψουμε την τροπολογία 25, με την οποία ζητείται να εξαιρεθεί ο κλάδος των αστικών μεταφορών από το πεδίο εφαρμογής της οδηγίας.
<P>
Όσον αφορά τις παρεκκλίσεις, είμαστε διατεθειμένοι να δεχθούμε μέρος της συμβιβαστικής τροπολογίας 12, που σχετίζεται με το άρθρο 7.2 της πρότασής μας. Διαπιστώσαμε μια γενική έλλειψη υποστήριξης προς την υφιστάμενη προτεινόμενη παρέκκλιση κατά μια περίοδο μέχρι και 12 μηνών, όχι μόνο στο Συμβούλιο, αλλά και στον ίδιο τον κλάδο. Συνεπώς, είμαστε έτοιμοι να διαγράψουμε αυτή την παρέκκλιση.
<P>
Υπάρχουν ορισμένα στοιχεία που η Επιτροπή δεν μπορεί να δεχθεί. Το Κοινοβούλιο γνωρίζει ότι η θέση της Επιτροπής στο θέμα των παρεκκλίσεων είναι να διατηρηθεί γενικά μια ισορροπία ανάμεσα στην ελαστικότητα κατά την οργάνωση της εργασίας και σε έναν ελάχιστο βαθμό κοινωνικής προστασίας. Αυτός ακριβώς ήταν ο λόγος που ναυάγησαν οι αρχικές διαπραγματεύσεις. Παρ' όλο που εκτιμώ την έμφαση που δίνει το Κοινοβούλιο σε συλλογικές συμβάσεις ή παρεκκλίσεις στην τροπολογία 12, η Επιτροπή θεωρεί ότι θα πρέπει να δοθεί στα κράτη μέλη η ευκαιρία να παράσχουν σαφείς κανόνες μέσω της εθνικής νομοθεσίας, όπως στη γενική οδηγία περί χρόνου εργασίας. Ως εκ τούτου, αυτή η τροπολογία δεν γίνεται δεκτή.
<P>
Επιπλέον, η Επιτροπή εξακολουθεί να είναι πεπεισμένη ότι, για να διευκολυνθεί η οργάνωση της εργασίας στον κλάδο των αστικών μεταφορών γενικά, θα πρέπει να υποστηριχθεί η παρέκκλιση που προβλέπεται στο άρθρο 7.3, οπότε δεν μπορούμε να συμφωνήσουμε με την τροπολογία 13. Το ίδιο επιχείρημα μάς υποχρεώνει να απορρίψουμε τις τροπολογίες 22, 24 και 27 έως 30.
<P>
Υπάρχουν άλλες τροπολογίες που δεν μπορεί να δεχτεί η Επιτροπή, επειδή δεν εμπίπτουν στα όρια της πρότασης, οπότε η τροπολογία 19 και η ρύθμιση των συμβάσεων ανάμεσα στα πρακτορεία μεταφορών σχετίζονται με το δίκαιο των συμβάσεων. Όσον αφορά την τροπολογία 18, σχετικά με τον καθορισμό ενός κοινού φάσματος κυρώσεων, είναι δύσκολο να κατανοήσουμε πώς τα κράτη μέλη ενεργώντας μεμονωμένα μπορούν να καθορίσουν ένα κοινό φάσμα, ενώ δεν θα άρμοζε η παροχή αναλυτικών οδηγιών από την Κοινότητα σε αυτόν τον ευαίσθητο τομέα.
<P>
Ομοίως, πρέπει να απορρίψουμε το δεύτερο μισό της τροπολογίας 16, που είναι υπερβολικά αναλυτικό. Ορισμένες άλλες τροπολογίες δεν θα αποσαφηνίσουν το κείμενο. Η τροπολογία 17 προσθέτει μια ρήτρα μη οπισθοδρόμησης που υπάρχει ήδη στο άρθρο 11.3, και το κείμενο της Επιτροπής εκφράζει όσα αναπτύσσονται στη γενική οδηγία περί χρόνου εργασίας. Οι τροπολογίες 21 και 23 θα προκαλούσαν ενδεχομένως κάποια σύγχυση. Καθώς ο εισηγητής έχει δεχτεί την άποψη της Επιτροπής να συμπεριληφθεί η διάταξη για το μέγιστο εβομαδιαίο χρόνο εργασίας στο άρθρο 3, θα πρέπει επίσης να διαγραφεί το τμήμα της τροπολογίας 1 όπου προτείνεται η αλλαγή της αιτιολογικής σκέψης 16.
<P>
Οι τροπολογίες 2 και 20 περιλαμβάνουν κάποια διευκρίνιση για τους κινούμενους εργαζόμενους που απασχολούνται στις υπηρεσίες επείγουσας ανάγκης, και, καθώς το κύριο καθήκον αυτών των εργαζομένων δεν είναι οι οδικές μεταφορές, η Επιτροπή θεωρεί ότι ανήκουν στο πεδίο εφαρμογής της γενικής οδηγίας περί χρόνου εργασίας και ως εκ τούτου δεν μπορούμε να δεχτούμε αυτές τις τροπολογίες. Στην τροπολογία 3 και στο πρώτο μέρος της τροπολογίας 8 η υποχρέωση διαθεσιμότητας συμπεριλαμβάνεται στον ορισμό του χρόνου εργασίας για τους αυτοαπασχολούμενους. Η Επιτροπή θεωρεί ότι η υποχρέωση διαθεσιμότητας, όπως ορίζεται στην πρόταση, αποτελεί σαφώς μέρος των καθηκόντων ενός εργαζόμενου.
<P>
Τέλος, όσον αφορά την τροπολογία 9 για τη νυχτερινή εργασία, αναγνωρίζοντας την ποικιλία των γεωγραφικών θέσεων και των νομοθετικών ρυθμίσεων στα κράτη μέλη, η Επιτροπή θεωρεί ότι η αναλογία του ετήσιου χρόνου εργασίας που καθορίζει κατά πόσον οι εργαζόμενοι μπορούν να συμπεριληφθούν στην κατηγορία των εργαζομένων τη νύχτα θα πρέπει να ορίζεται από τα κράτη μέλη κατόπιν διαβούλευσης με τους κοινωνικούς εταίρους, αντί να εφαρμοστεί ένα αμετάβλητο όριο 48 ημερών. Αυτό σημαίνει ότι η τροπολογία θα ερχόταν σε αντίθεση με τη γενική οδηγία περί χρόνου εργασίας. Ελπίζω να αποσαφήνισα τη θέση της Επιτροπής ως προς τη δύσκολη αυτή πρόταση.
<P>
Είμαι ευγνώμων στο Κοινοβούλιο για τη μεγάλη του υποστήριξη προς τις προτάσεις της Επιτροπής και για την ταχύτητα με την οποία χειρίστηκε το θέμα. Ξέρω ότι την άποψη αυτή συμμερίζεται ο συνάδελφός μου κ. Kinnock και ότι ως εκ τούτου το Συμβούλιο, υπό τη γερμανική Προεδρία, θα είναι σε θέση να εγκρίνει την οδηγία θέτοντας σε ισχύ τη συμφωνία για τους ναυτικούς, αλλά και να καταλήξει σε κάποια κοινή θέση ως προς τα υπόλοιπα τρία σημεία.
<P>
Τέλος, θα ήθελα να πω στον κ. Hudghton ότι καλύπτονται οι αλιείς-μέτοχοι, με εξαίρεση τις διακοπές μετ' αποδοχών. Θα ήθελα να πω στον κ. Pat the Cope Gallagher ότι η Επιτροπή Αλιείας συμφώνησε σε όλα αυτά τα θέματα και εκφράζουμε την ικανοποίησή μας γι' αυτή την υποστήριξη. Το ζήτημα των 48 ωρών, η περίοδος αναφοράς ενός έτους, οι διακοπές - εκτός από την περίπτωση των αλιέων-μετόχων - όπως και τα θέματα προστασίας της υγείας και επαρκούς ανάπαυσης θα οριστούν σε μια νέα οδηγία για την οποία έχουν δοθεί υποσχέσεις.
<P>
Θα κλείσω τον λόγο μου απευθυνόμενος στον κ. Crowley. Σας ευχαριστώ για τα καλά σας λόγια. Θα ήθελα να βεβαιώσω και εσάς και το Ευρωπαϊκό Κοινοβούλιο πως η ατζέντα των κοινωνικών θεμάτων έχει προχωρήσει πάρα πολύ τα τελευταία χρόνια. Αυτό έχει επιτευχθεί χάρη στη μεγάλη αποφασιστικότητα ορισμένων ατόμων, την υποστήριξη ευσυνείδητων ανθρώπων που εργάζονται στο γραφείο μου και τη σημαντική υποστήριξη που είχα εδώ από το Ευρωπαϊκό Κοινοβούλιο. Είμαι ευγνώμων για τα σχόλιά σας.

<SPEAKER ID=160 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=8>
Δημοκρατία, κράτος δικαίου, ανθρώπινα δικαιώματα και θεμελειώδεις ελευθερίες
<SPEAKER ID=161 NAME="Πρόεδρος">
Η ημερήσια διάταξη προβλέπει την κοινή συζήτηση επί:
<P>
της σύστασης για τη δεύτερη ανάγνωση (Α4-0135/99) του κ. Torres Couto, εξ ονόματος της Επιτροπής Ανάπτυξης και Συνεργασίας, σχετικά με την κοινή θέση που καθόρισε το Συμβούλιο για την έκδοση του κανονισμού του Συμβουλίου για τον καθορισμό των προϋποθέσεων για την εφαρμογή των δράσεων συνεργασίας για την ανάπτυξη που συμβάλλουν στο γενικό στόχο της ανάπτυξης και της εδραίωσης της δημοκρατίας και του κράτους δικαίου καθώς και του σεβασμού των δικαιωμάτων του ανθρώπου και των θεμελιωδών ελευθεριών (5240/1/99 - C4-36-97/0191 (SYN)), και-της έκθεσης (Α4-0153/99) του κ. Galeote Quecedo, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με το σχέδιο κανονισμού (ΕΚ) του Συμβουλίου, που αφορά τον καθορισμό των προϋποθέσεων για την εφαρμογή των κοινοτικών δράσεων, πλην των δράσεων για την ανάπτυξη που αποβλέπουν, στα πλαίσια της κοινοτικής πολιτικής για τη συνεργασία, στο γενικό στόχο της ανάπτυξης και της εδραίωσης της δημοκρατίας και του κράτους δικαίου, καθώς και του σεβασμού των δικαιωμάτων του ανθρώπου και των θεμελιωδών ελευθεριών στις τρίτες χώρες (9582/98 - C4-0508/98-98/0813 (CNS)).
<SPEAKER ID=162 NAME="Torres Couto">
Κύριε Πρόεδρε, κύριοι βουλευτές, η σημερινή μας συζήτηση αφορά ένα θέμα εξαιρετικά μεγάλης σημασίας στον τομέα της συνεργασίας για την ανάπτυξη σε επίπεδο Ευρωπαϊκής Ένωσης και διεξάγεται βάσει μίας σύστασης για τη δεύτερη ανάγνωση, της οποίας είμαι εισηγητής, με θέμα τον γενικό στόχο της ανάπτυξης και της εδραίωσης της δημοκρατίας και του κράτους δικαίου, καθώς και του σεβασμού των δικαιωμάτων του ανθρώπου και των θεμελιωδών ελευθεριών στις αναπτυσσόμενες χώρες, καθώς και βάσει της έκθεσης του συναδέλφου Gerardo Galeote Quecedo, που ασχολείται με τα ίδια θέματα αναφορικά με τις τρίτες χώρες.
<P>
Κύριε Πρόεδρε, κύριοι βουλευτές, σχετικά με την κοινή θέση του Συμβουλίου θα επιθυμούσα να παραθέσω τις ακόλουθες σκέψεις. Είναι γεγονός ότι η κοινή θέση του Συμβουλίου αποδέχεται ορισμένες από τις προτάσεις τροπολογίας, ενίοτε απλώς εν μέρει ή τροποποιημένες, που κατέθεσε σε πρώτη ανάγνωση το Ευρωπαϊκό Κοινοβούλιο στο πλαίσιο της έκθεσης της Επιτροπής Ανάπτυξης και Συνεργασίας. Διαπιστώνω ωστόσο με λύπη ότι μεγάλο μέρος αυτών των τροπολογιών - μεταξύ των πλέον σημαντικών κατά τη γνώμη μου - που πρότεινε το Ευρωπαϊκό Κοινοβούλιο δεν έχουν εγκριθεί στο στάδιο αυτό από το Συμβούλιο. Τούτο συμβαίνει συγκεκριμένα με τις προτάσεις τροπολογίας που αφορούν τις πτυχές του προϋπολογισμού, με εκείνες που συνδέονται με την επιτροπολογία, στις οποίες - οφείλουμε να το επισημάνουμε - το Ευρωπαϊκό Κοινοβούλιο αποδίδει πολύ ιδιαίτερη σημασία, με τις τροπολογίες που αποσκοπούν στην ενίσχυση των διαδικασιών ενημέρωσης του Κοινοβουλίου, καθώς και με την τροπολογία που στοχεύει στο να αποδώσει στο σχέδιο κανονισμού απεριόριστη διάρκεια.
<P>
Θα επιθυμούσα επίσης να υπογραμμίσω τη σημασία των τροπολογιών που αποβλέπουν στην επέκταση της εμβέλειας και των στόχων του σχεδίου κανονισμού - στο ίδιο επίπεδο με την προώθηση της δημοκρατίας, του κράτους δικαίου, των δικαιωμάτων του ανθρώπου και των θεμελιωδών ελευθεριών - και στις δράσεις συνεργασίας με σκοπό την προώθηση της χρηστής διαχείρισης των δημοσίων υποθέσεων. Πρόκειται για μία ουσιώδη πτυχή που επίσης δεν έλαβε υπόψη του το Συμβούλιο και επί της οποίας το Κοινοβούλιο οφείλει να επιδείξει αποφασιστικότητα. Χωρίς καμία πατερναλιστική πρόθεση θα πρέπει δυστυχώς να παραδεχθούμε ότι αρκετά συχνά η βοήθεια της Ευρωπαϊκής Ένωσης χάνεται μέσα στον λαβύρινθο της διαφθοράς, της πολεμοκαπηλείας και λόγω της κακοδιαχείρισης των χρηματοδοτικών πόρων που χορηγούμε στις αναπτυσσόμενες χώρες.
<P>
Η συνεργασία μας θα πρέπει να κατευθύνεται προς την εξάλειψη της πείνας, της ένδειας, της εξαθλίωσης, των ασθενειών που μαστίζουν με τρομακτικά αυξανόμενους ρυθμούς τις περισσότερες αναπτυσσόμενες χώρες. Όμως, η παρεχόμενη βοήθεια σε αυτό το πλαίσιο δεν θα πρέπει να διοχετεύεται για την απόκτηση και άλλων αρμάτων μάχης, για περισσότερα καταστροφικά όπλα, για περισσότερες νάρκες, για την ενίσχυση του πολεμικού οπλοστασίου που οδηγεί στον αποδεκατισμό ανυπεράσπιστων άμαχων πληθυσμών, κάτι που συνιστά μία μόνιμη καταπάτηση των δικαιωμάτων του ανθρώπου των οποίων εμείς υπεραμυνόμαστε. Κατά συνέπεια, η παραπάνω προϋπόθεση θα πρέπει να αποτελεί τον ακρογωνιαίο λίθο της πολιτικής για τη συνεργασία και της αναπτυξιακής πολιτικής που προωθεί η Ένωση με τις αναπτυσσόμενες χώρες.
<P>
Θα ήθελα ακόμη, κύριε Πρόεδρε και κύριοι βουλευτές, να τονίσω ότι οι λόγοι που οδήγησαν την Επιτροπή Ανάπτυξης και Συνεργασίας και το Ευρωπαϊκό Κοινοβούλιο να υποβάλουν τις τροπολογίες τους σε πρώτη ανάγνωση συνεχίζουν να υφίστανται και να είναι επίκαιροι. Υπό αυτές τις συνθήκες εκτιμώ ότι το σύνολο αυτών των προτάσεων τροπολογίας που δεν έλαβε υπόψη του το Συμβούλιο πρέπει να υποβληθεί εκ νέου σε δεύτερη ανάγνωση.
<P>
Οφείλω ακόμη να επιστήσω την προσοχή σας στη σημασία μίας τροπολογίας, την οποία υποβάλλω από κοινού με τους συναδέλφους Galeote Quecedo και van Bladen, με την οποία ζητούμε από την Επιτροπή να λάβει τα αναγκαία μέτρα για τη θέσπιση ενός κώδικα συμπεριφοράς των εταίρων που παρεμβαίνουν στις δράσεις που προβλέπονται στο πλαίσιο του παρόντος κανονισμού.
<P>
Θα επιθυμούσα, τέλος, να παραθέσω τον παρακάτω πολιτικό προβληματισμό: η δράση της Κοινότητας σε θέματα προώθησης των ανθρωπίνων δικαιωμάτων και των δημοκρατικών αρχών θα πρέπει να διαπνέεται από την αρχή του οικουμενικού και αδιαιρέτου χαρακτήρα των δικαιωμάτων του ανθρώπου, μία αρχή που συνιστά τον ακρογωνιαίο λίθο του διεθνούς συστήματος προστασίας των ανθρωπίνων δικαιωμάτων και το βάθρο της ευρωπαϊκής οικοδόμησης. Σχετικά με αυτό το θέμα δεν είναι δυνατόν να εφαρμόζει η Ευρωπαϊκή Ένωση δύο μέτρα και δύο σταθμά, αναλόγως εάν πρόκειται για το Κοσσυφοπέδιο, την Αφρική ή το Ανατολκό Τιμόρ. Θα πρέπει να τελειώνουμε με τη δεσπόζουσα υποκρισία και με τη λογική της υπεροχής των διακυβευόμενων οικονομικών συμφερόντων. Θα ήθελα να υπογραμμίσω την αντίθεσή μου και να εκφράσω την έντονη διαμαρτυρία μου κατά της στάσης που τηρεί η γερμανική Προεδρία, η οποία εμπλέκεται ενεργά στη στρατιωτική δράση στο Κοσσυφοπέδιο, την ίδια στιγμή που η παγκόσμια κοινή γνώμη λαμβάνει γνώση ότι η ινδονησιακή κυβέρνηση διαπράττει φοβερότατες σφαγές στο Ανατολικό Τιμόρ και συνεχίζει να εφαρμόζει μια πολιτική καταπάτησης των στοιχειωδέστερων δικαιωμάτων του πληθυσμού του Τιμόρ. Η γερμανική Προεδρία, λοιπόν, ενώ αντιτίθεται στον Μιλόσεβιτς στο Κοσσυφοπέδιο, τάσσεται υπέρ του κυρίου Habibi στην Ινδονησία, υπογραμμίζοντας και υποστηρίζοντας αυτό που ονομάζει «χρηστή διακυβέρνηση και πορεία εκδημοκρατισμού που δρομολογείται στην Ινδονησία». Αυτή ακριβώς η διπρόσωπη στάση, αυτά τα διπλά κριτήρια είναι που πολύ συχνά πλήττουν την αξιοπιστία της Ένωσής μας και κάνουν την παγκόσμια κοινή γνώμη να μην αντιλαμβάνεται πάντα την εμβέλεια των πολιτικών και των μέτρων που προωθούμε.

<SPEAKER ID=163 NAME="Galeote Quecedo">
Κύριε Πρόεδρε, σήμερα κορυφώνεται μια διαδικασία πολύ μακρά και περίπλοκη λόγω της ανάγκης να χωριστεί σε δύο κείμενα η αρχική πρόταση της Επιτροπής, βάσει των διαφόρων γεωγραφικών περιοχών που επιδέχονται μια κοινοτική δράση συνεργασίας, όσον αφορά τα ανθρώπινα δικαιώματα και την προώθηση του κράτους δικαίου και της δημοκρατίας.
<P>
Ωστόσο, οι εισηγητές και των δύο εκθέσεων επιβάλαμε στους εαυτούς μας την απαίτηση εκπόνησης και των δύο κειμένων με τον μεγαλύτερο δυνατό συντονισμό, προκειμένου να ευνοήσουμε κάτι που το Ευρωπαϊκό Κοινοβούλιο θεωρούσε άκρως σημαντικό από την αρχή, να υποβληθούν δηλαδή και οι δύο κανονισμοί στην Ολομέλεια, παρότι επίσημα διαχωρίζονται σε δύο επιμέρους ομάδες, με το ίδιο περιεχόμενο και να καλύψουν τους ίδιους στόχους και σκοπούς. Γι' αυτόν τον λόγο είναι σημαντικό κατά τη γνώμη μου να επισημάνουμε πως τα κείμενα που εξετάζουμε σήμερα αποτελούν καρπό μιας ευρείας συναίνεσης.
<P>
Το σύνολο των δράσεων που εξετάζουμε αυτή τη στιγμή είναι προφανώς σημαντικό και από ποσοτική άποψη. Το ίδιο το Ευρωπαϊκό Κοινοβούλιο ήθελε από το 1991 να την καταστήσει σαφή ωθώντας την ένταξη σε ένα κονδύλι του προϋπολογισμού, το Β7-70, όλων των διάσπαρτων άρθρων του προϋπολογισμού των Κοινοτήτων που αφορούσαν την προώθηση των ανθρωπίνων δικαιωμάτων και των δημοκρατικών αρχών.
<P>
Ωστόσο, οι δράσεις αυτές είναι σημαντικότερες από πολιτική σκοπιά στον βαθμό που διακυβεύεται μία αληθινή ευρωπαϊκή φιλοσοφία για αναπτυξιακή βοήθεια και εδραίωση του κράτους δικαίου, υπεράσπιση των δημοκρατικών αξιών και σεβασμό των δικαιωμάτων και των ελευθεριών όλων των πολιτών.
<P>
Ουσιαστικά, σκοπός μας ήταν να ενισχύσουμε μια σειρά αρχών και κριτηρίων τα οποία θεωρούνται βασικά για την προώθηση μιας συνεκτικής, συστηματικής και αποτελεσματικής πολιτικής σε αυτόν τον τομέα. Προβαίνοντας σε μια ανασκόπηση μπορούμε να πούμε πως έχει επιδιωχθεί να εξασφαλισθεί ένας προγραμματισμός και ένας σχεδιασμός των δράσεων ικανός να βάλει τάξη στις προτεραιότητες της Κοινότητας, όσον αφορά τη συνεργασία σε αυτά τα θέματα, και να ενδυναμώσει την ταυτότητα και τη διαφάνεια των κοινοτικών δράσεων, να εξασφαλίσει σε όλους όσους παρεμβαίνουν σε αυτές τις διαδικασίες την ύπαρξη ομοιογενών, σαφών και ρυθμιζόμενων διαδικασιών, να ευνοήσει την ύπαρξη ενός πραγματικού και βιώσιμου θετικού αντικτύπου των δράσεων στις κοινωνίες όπου αυτές διεξάγονται, να διευκολύνει τη βελτίωση του ελέγχου και τη μέγιστη αξιοποίηση των πόρων που διατίθενται γι' αυτόν τον σκοπό και να επιδιώξει τον μέγιστο δυνατό συντονισμό με τις πρωτοβουλίες και τις πολιτικές των κρατών μελών σε αυτούς τους τομείς.
<P>
Δεν θεωρώ απαραίτητο να επεισέλθω σε λεπτομέρειες όσον αφορά τις σημαντικές συνιστώσες των διαδικασιών που ενσωματώνονται στον κανονισμό. Αρκεί να επισημανθεί πως έχει επιδιωχθεί η εξασφάλιση της μέγιστης διαφάνειας και αποτελεσματικότητας και του επαρκούς ελέγχου των διαδικασιών.
<P>
Ωστόσο, θα ήθελα να επιστήσω ειδικά την προσοχή στις προτεινόμενες αλλαγές για τη γενίκευση των μέσων συντονισμού σε όλα τα επίπεδα και θεωρώ ιδιαίτερα σημαντικές τις προτάσεις που ενσωματώνονται στο σχέδιο όσον αφορά τη συνεργασία με τα κράτη μέλη της Ένωσης.
<P>
Τέλος, θα πρέπει να αναφερθώ συγκεκριμένα στις διάφορες προτάσεις που περιέχονται στις εκθέσεις που έχουν εγκριθεί στην επιτροπή, σχετικά με τον ρόλο που πρέπει να διαδραματίσει το Ευρωπαϊκό Κοινοβούλιο στην πορεία αυτών των προγραμμάτων, σχετικά με τα ανθρώπινα δικαιώματα και τη δημοκρατία, ο οποίος κατά τη γνώμη μου δεν περιγράφεται επαρκώς στο αρχικό κείμενο της πρότασης.
<P>
Είναι προφανές πως η πρόταση την οποία σχολιάζω αυτή τη στιγμή περιέχει διάφορες και σημαντικές τροποποιήσεις, προκειμένου να εξασφαλισθεί ένας σημαντικός ρόλος του κοινοβουλευτικού θεσμικού οργάνου σε αυτές τις διαδικασίες, και γι' αυτόν τον σκοπό έχουν εισαχθεί μέτρα όπως η θέσπιση προθεσμιών για την πραγματοποίηση αξιολογήσεων από την Επιτροπή και την υποβολή τους στο Κοινοβούλιο, η διαβίβαση των ανακοινώσεων της Επιτροπής όχι μόνο στα κράτη μέλη, αλλά και στο Ευρωπαϊκό Κοινοβούλιο, και η ετήσια έκθεση την οποία η Επιτροπή πρέπει να υποβάλλει στο Κοινοβούλιο και η οποία πρέπει να περιέχει λεπτομέρειες σχετικά με την εκτέλεση των προγραμμάτων της προηγούμενης χρήσης και σχετικά με τον προγραμματισμό και την επιλογή των προγραμμάτων της τρέχουσας χρήσης, καθώς και να υποβάλλεται στο Κοινοβούλιο αρκετά ενωρίτερα, ώστε το τελευταίο να μπορεί να διεξάγει μια ετήσια συζήτηση στην Ολομέλεια κατά τη διάρκεια του πρώτου εξαμήνου του έτους και πριν από την εξέταση του αντίστοιχου στοιχείου του προϋπολογισμού κατά τη γενική συζήτηση περί των ετησίων προϋπολογισμών.
<P>
Η ενσωμάτωση αυτών των μέτρων στο κείμενο θα καταστήσει δυνατή μια εκθετική αύξηση του ελέγχου του Ευρωπαϊκού Κοινοβουλίου χωρίς να περνά το κατώφλι της διαχείρισης, η οποία θα πρέπει να συνεχίσει να αποτελεί αποκλειστική αρμοδιότητα της Ευρωπαϊκής Επιτροπής.
<P>
Ευελπιστώ, κυρίες και κύριοι βουλευτές, πως με όλες αυτές τις προτάσεις και τις συστάσεις θα επιτύχουμε τους στόχους που έχουμε θέσει όχι μόνο κατά την ανάλυση και συζήτηση του συγκεκριμένου κανονισμού, αλλά και κατά τον μακρόπνοο σχεδιασμό που πραγματοποιούμε σε αυτό το Σώμα εδώ και χρόνια, προκειμένου να προαγάγουμε και να βάλουμε τάξη στην κοινοτική συνεργασία προς όφελος των δικαιωμάτων των πολιτών και των πολιτικών ελευθεριών.
<P>
Ευελπιστώ επίσης πως αυτός ο κανονισμός θα συμβάλει, με βάση τους όρους που προτείνονται εδώ, στο άνοιγμα νέων και αποτελεσματικών οδών συνεργασίας με εκείνους που εργάζονται καθημερινά για τον σκοπό αυτό. Τέλος δε, ευελπιστώ πως όλα αυτά θα οδηγήσουν τελικά σε μια βελτίωση των κοινοτικών διαδικασιών διαχείρισης και χρήσης των πόρων.

<SPEAKER ID=164 NAME="Virrankoski">
Αξιότιμε κύριε Πρόεδρε, ο κύριος Galeote Quecedo συνέταξε μία καλή έκθεση σχετικά με το σχέδιο κανονισμού του Συμβουλίου, που αφορά την ενίσχυση της βάσης νομιμότητας των βοηθητικών δράσεων, οι οποίες προωθούν την ανάπτυξη της δημοκρατίας, του κράτους δικαίου και την εδραίωση των ανθρωπίνων δικαιωμάτων. Η έκθεση συνδέεται με την πρωτοβουλία της Επιτροπής την οποία το Συμβούλιο μοίρασε στα δύο. Το δεύτερο σχέδιο κανονισμού που παρουσίασε ο κ. Torres Couto βρίσκεται επίσης στην ημερήσια διάταξη για δεύτερη ανάγνωση, σύμφωνα με τη διαδικασία συνεργασίας. Η έκθεση του κ. Torres Couto αφορά περισσότερο τις αναπτυσσόμενες χώρες και αυτή του κ. Galeote Quecedo τις υπόλοιπες χώρες.
<P>
Η Επιτροπή Προϋπολογισμών συνέταξε γνωμοδοτήσεις και για τις δύο εκθέσεις, οι οποίες κινούνται προς την ίδια κατεύθυνση. Οι παρατηρήσεις που διατυπώνονται αφορούν το χρηματοδοτικό πλαίσιο, την τεχνική υποστήριξη και την επιτροπολογία. Ήδη από τη συζήτηση για τον προϋπολογισμό του 1998, το Κοινοβούλιο ενέκρινε την συγκρότηση συμβουλευτικής ομάδας εργασίας για τα ανθρώπινα δικαιώματα. Σκοπός της είναι να συντονίζει από την πλευρά της τις ετήσιες δράσεις και τα μέλη της θα προέρχονται από το Κοινοβούλιο, την Επιτροπή και το Συμβούλιο. Από τέτοιες ομάδες εργασίας, μεταξύ άλλων και στα πλαίσια του προγράμματος MEDA, έχουμε αποκομίσει θετικές εμπειρίες. Αυτή η ομάδα εργασίας θα πρέπει να τύχει μεταχείρισης ανάλογης αυτής που τυγχάνουν οι επιτροπές που συγκροτούνται από τα κράτη μέλη. Όσον αφορά την έκθεση του κ. Torres Couto, αυτή η ομάδα εργασίας περιλαμβάνεται ήδη στη θέση του Κοινοβουλίου, την οποία ωστόσο δεν ενέκρινε το Συμβούλιο, με αποτέλεσμα ο εισηγητής να την παρουσιάζει τώρα εκ νέου. Προσωπικά την υποστηρίζω. Δυστυχώς όμως η έκθεση του κ. Galeote Quecedo, η οποία βρίσκεται τώρα υπό συζήτηση, δεν περιέχει αυτές τις πράξεις για την ομάδα εργασίας και έτσι η Επιτροπή Προϋπολογισμών έχει καταθέσει από την πλευρά της τις τροπολογίες αριθ. 38 και 39. Υποστηρίζω αυτές τις τροπολογίες και ελπίζω ότι το Κοινοβούλιο μπορεί να τις εγκρίνει, διότι είναι συνεπείς με την ήδη πολλάκις εκπεφρασμένη θέση του Σώματος.

<SPEAKER ID=165 NAME="Torres Couto">
Κύριε Πρόεδρε, μη θέλοντας να επαναλάβω όσα είπα προηγουμένως, εφόσον χάρη στη γενναιοδωρία του προηγούμενου Προέδρου είχα την ευκαιρία να σας εκθέσω επί πεντέμισι λεπτά την πρόταση που υποβάλλω σε δεύτερη ανάγνωση σχετικά με αυτά τα θέματα, θα επιθυμούσα τώρα να τονίσω κάποια ζητήματα στα οποία θέλησα να δώσω έμφαση στο σχέδιο γνωμοδότησης που συνέταξα αναφορικά με το συγκεκριμένο θέμα, ζητήματα που επί της ουσίας είχε ήδη την ευκαιρία να επισημάνει πολύ καλά στην παρέμβασή του ο κ. Galeote Quecedo. Χάρη στον συντονισμό που επιτεύχθηκε ανάμεσα στις δύο επιτροπές και τους δύο εισηγητές και χάρη στην ευρεία συμμετοχή του συνόλου των πολιτικών ομάδων στις εργασίες και των δύο επιτροπών - και εγώ από την πλευρά μου μπορώ να μιλήσω για το έργο που έφεραν σε πέρας οι Ομάδες στους κόλπους της Επιτροπής Ανάπτυξης και Συνεργασίας - κατέστη πράγματι δυνατό να διαμορφώσουμε μια δέσμη προτάσεων που αποβλέπουν στην ενίσχυση του συντονισμού, της αποτελεσματικότητας, της διαφάνειας, της αυστηρότητας και του ελέγχου κατά την καθιέρωση ενός μέσου παρέμβασης θεμελιώδους σημασίας για τη μελλοντική ανάπτυξη των χωρών με τις οποίες η Ευρωπαϊκή Ένωση προτίθεται να συσφίξει τις σχέσεις της: τις αναπτυσσόμενες χώρες και τις τρίτες χώρες.
<P>
Συνεπώς, η παρούσα εργασία αποτελεί τον καρπό μιας σύγκλισης προσπαθειών, είναι μια εργασία που πραγματοποιήθηκε με μεγάλη αίσθηση ευθυνών, στην οποία επιπλέον μπορέσαμε να ενσωματώσουμε ένα σύνολο πολύ σημαντικών προτάσεων που κατατέθηκαν από άλλες πολιτικές ομάδες. Θα ήθελα να επιστήσω την προσοχή σας, επί παραδείγματι, στη σημασία των προτάσεων που υπεβλήθησαν από τον συνάδελφο Telkδmper, εξ ονόματος της Ομάδας των Πρασίνων, και αναφέρονται στην πάλη κατά του ρατσισμού, της ξενοφοβίας και των διακρίσεων λόγω φύλου. Θα ήθελα ακόμη να υπογραμμίσω τις προτάσεις που κατέθεσαν συνάδελφοι της Ομάδας του Ευρωπαϊκού Λαϊκού Κόμματος, οι οποίες επιδιώκουν τη στήριξη των πρωτοβουλιών υπέρ της κατάργησης της θανατικής ποινής, όπως επίσης θα ήθελα να τονίσω τον σημαντικό ρόλο που αποδίδεται και στα δύο έγγραφα στην ενίσχυση της συμμετοχής νέων εταίρων που θα μπορούσαν να παρέμβουν με εποικοδομητικό τρόπο σε αυτούς τους τομείς, μία συμμετοχή νέων εταίρων η οποία δεν θα πρέπει να γίνεται αντικείμενο οποιασδήποτε διάκρισης, αλλά, αντιθέτως, να αποτελεί μία συμμετοχή στο πλαίσιο του σεβασμού του απόλυτου και ολοκληρωτικού πολιτικού, θρησκευτικού και κοινωνικού πλουραλισμού.
<P>
Πιστεύω κατά συνέπεια ότι μετά από τον μακρύ δρόμο που διένυσαν αυτά τα θέματα, τόσο στους κόλπους του Συμβουλίου, όσο και στο Ευρωπαϊκό Κοινοβούλιο, καταλήξαμε σε μια τελική διατύπωση η οποία είναι άκρως ενθαρρυντική για το Ευρωπαϊκό Κοινοβούλιο. Επομένως, ας μου επιτραπεί την παρούσα στιγμή να επωφεληθώ για άλλη μια φορά της ευκαιρίας για να συγχαρώ τον κύριο Galeote Quecedo για την αξιόλογη εργασία που παρουσίασε και να υπογραμμίσω τη διάθεσή του να έχει μαζί μου διαρκή συνεργασία με σκοπό την επίτευξη μιας σύγκλισης προσπαθειών και τη σύνταξη ενός εγγράφου το οποίο θα ήταν σε θέση να λάβει, πέρα από την ευρεία υποστήριξη αυτού του Κοινοβουλίου, και την αποδοχή από πλευράς της Επιτροπής και του Ευρωπαϊκού Συμβουλίου. Θα ήθελα ακόμη να ευχαριστήσω τις πολιτικές ομάδες, και συγκεκριμένα την Ομάδα του Ευρωπαϊκού Λαϊκού Κόμματος, την Ομάδα Ένωση για την Ευρώπη και την Ομάδα των Πρασίνων, για την καθοριστική τους συμβολή, ώστε τα υπό συζήτηση έγγραφα να εμπλουτιστούν με εξαιρετικά σημαντικές προτάσεις. Τα συγχαρητήριά μου, κύριε Galeote Quecedo!

<SPEAKER ID=166 LANGUAGE="ES" NAME="Fernαndez Martνn">
Κύριε Πρόεδρε, έχω εδώ το κείμενο της παρέμβασής μου σχετικά με την έκθεση που παρουσίασε ο κύριος Torres Couto τον Δεκέμβριο του περασμένου έτους. Θα ήταν έλλειψη σοβαρότητας να διαβάσω εκ νέου αυτά που είχα πει τότε, αλλά πιστέψτε με πως έχουν σχέση με αυτά που συζητάμε σήμερα. Γιατί, κύριε Πρόεδρε, νομίζω πως βρισκόμαστε μπροστά σε ένα καλό παράδειγμα του τρόπου με τον οποίο το βαρύ φορτίο των διαδικασιών εμποδίζει την ταχύτητα και την ευελιξία που θα πρέπει να απαιτείται από το κοινοβουλευτικό μας έργο.
<P>
Ελπίζω αυτή τη φορά να συζητάμε την τελευταία έκθεση σχετικά με αυτό το σημαντικό ζήτημα και θυμίζω πως από τότε, από τον Δεκέμβριο δηλαδή, έως σήμερα, σε διάστημα μόλις τεσσάρων μηνών, αυτή είναι η τέταρτη συζήτηση για το ίδιο θέμα.
<P>
Συζητήσαμε την έκθεση του κυρίου Torres Couto στην πρώτη και τη δεύτερη ανάγνωση, την έκθεση του κυρίου Galeote και τον Ιανουάριο είχαμε μια άλλη συζήτηση σχετικά με τη δική μου έκθεση η οποία αφορούσε το ίδιο θέμα. Γενικά, εφόσον δεν μπορεί να γίνει αλλιώς, όλοι οι ομιλητές έχουμε επαναλάβει τα ίδια ή παρόμοια επιχειρήματα.
<P>
O κύριος Galeote πολύ ορθώς (δεν σχολίασα μαζί του την παρούσα παρέμβαση, την οποία είχα προετοιμάσει από πριν) μόλις εξέφρασε τη λύπη του για την επικάλυψη προσπαθειών που συνεπάγεται μία εις διπλούν διαδικασία με σκοπό την εκπόνηση ενός κειμένου, το οποίο σε τελευταία ανάλυση θα έπρεπε να είναι ένας και μοναδικός κανονισμός, που θα ρύθμιζε τις κοινοτικές δράσεις χρηματοδότησης της συνεργασίας, καθώς και τις δράσεις προάσπισης των ανθρωπίνων δικαιωμάτων και των δημοκρατικών αξιών τόσο στις τρίτες χώρες, όσο και στις αναπτυσσόμενες χώρες.
<P>
Επιπλέον, ο κ. Torres Couto μάς εκφράζει σήμερα τη λύπη του για το γεγονός ότι πρέπει να υποβάλει τις ίδιες τροπολογίες, κυριολεκτικά τις ίδιες, τις οποίες η Επιτροπή είχε πει πως κατανοούσε και συμμεριζόταν, αλλά τελικά δεν δέχτηκε να ενσωματώσει στον κανονισμό. Πρόκειται για τροπολογίες που είναι βεβαίως στην πλειοψηφία τους ίδιες με αυτές που υποβάλλει ο κ. Galeote.
<P>
Εν τω μεταξύ συνεχίζουμε να τονίζουμε την ανάγκη για ένα νέο πλαίσιο σχέσεων της Ευρωπαϊκής Ένωσης με τις χώρες με τις οποίες συνεργαζόμαστε προς όφελος κάποιων αποτελεσματικότερων δράσεων, που θα χαρακτηρίζονται από μεγαλύτερη διαφάνεια και θα ενισχύσουν το κράτος δικαίου και τα ανθρώπινα δικαιώματα και με τις οποίες θα αποφεύγεται η διαφθορά και θα εξασφαλίζεται μια εντονότερη παρουσία της κοινωνίας των πολιτών στις χώρες δικαιούχους των ευρωπαϊκών κεφαλαίων, που αποσκοπούν στην ανάπτυξη και τη συνεργασία.
<P>
Ειλικρινά πιστεύω πως αυτό αποτελεί ένα καλό παράδειγμα του τί σημαίνει αποτελεσματικό έργο.
<P>
Η κοινοβουλευτική πολιτική ομάδα στην οποία ανήκω συμμετείχε ενεργά στην Επιτροπή Ανάπτυξης και Συνεργασίας και υπέβαλε τροπολογίες. Υποστηρίξαμε την έκθεση του κυρίου Torres Couto, και το ίδιο κάνω σήμερα εξ ονόματος της Ομάδας μου, αλλά, κύριε Πρόεδρε, δεν μπορώ να πω πως έχω μείνει ικανοποιημένος με τις μορφές των διαδικασιών που ακολουθήθηκαν. Και λυπάμαι, γιατί πραγματικά πιστεύω πως αυτό δεν μας τιμά.

<SPEAKER ID=167 LANGUAGE="IT" NAME="Fassa">
Κύριε Πρόεδρε, αξιότιμοι συνάδελφοι, η έκθεση του κ. Torres Couto αποτελεί αναμφίβολα, κατά την γνώμη της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, μια σημαντική προσπάθεια σύνθεσης ως προς τις σχέσεις μεταξύ της Ευρωπαϊκής Ένωσης και των αναπτυσσόμενων χωρών όσον αφορά το θέμα των ανθρωπίνων δικαιωμάτων, την εδραίωση ενός κράτους δικαίου, την βαθιά σύνδεση που πρέπει να υπάρχει μεταξύ, αφενός, της δράσης συνεργασίας για την ανάπτυξη και, αφετέρου, μιας ανάπτυξης που δεν θα είναι μόνο οικονομική αλλά - και κυρίως θα έλεγα - μια ανάπτυξη ανθρώπινου, πολιτιστικού, ηθικού και πολιτικού χαρακτήρα. Από αυτό απορρέει η μεγάλη σημασία όσων ο κύριος Torres Couto και η Επιτροπή Ανάπτυξης και Συνεργασίας κατάφεραν να κάνουν έως τώρα.
<P>
Δηλώνω επίσης ότι υποστηρίζω τις τροπολογίες που παρουσιάστηκαν και προτείνουν ξανά τη θέση των ευρωπαϊκών κοινοβουλίων. Η δράση συνεργασίας για την ανάπτυξη δεν πρέπει να αποβλέπει αποκλειστικά στην εδραίωση αυτής της συχνά γενικής, αν και τόσο σημαντικής, έννοιας του κράτους δικαίου. Χρειάζεται να κάνουμε κάτι περισσότερο και κάτι καλύτερο: χρειάζεται μια χρηστή διαχείριση, ένας σωστός κανονισμός και μια συγκεκριμένη δικαστική αρχή - η ίδια για την οποία κάνει λόγο και η Ευρωπαϊκή Σύμβαση για τα Ανθρώπινα Δικαιώματα και τις Θεμελιώδεις Ελευθερίες, η οποία θεσπίστηκε από το Συμβούλιο της Ευρώπης στο κτήριο του οποίου συνεδριάζουμε - ώστε η γενική δράση ενίσχυσης των ανθρωπίνων δικαιωμάτων και η εδραίωσή τους να μην αποτελούν κενό γράμμα. Η μεγάλη αξία της Ευρώπης έγκειται στη δυνατότητά της να υλοποιεί τις αρχές. Αυτό πρέπει να ισχύει και για τις αναπτυσσόμενες χώρες.

<SPEAKER ID=168 LANGUAGE="DE" NAME="Telkδmper">
Κύριε Πρόεδρε, μπορώ να ανταποδώσω τα λόγια εκτίμησης στον κύριο Torres Couto. Πιστεύω ότι εν προκειμένω μια καλή έκθεση ήταν το προϊόν μιας καλής συνεργασίας στο Κοινοβούλιο. Τουλάχιστον για την Ομάδα μας η συνεργασία αυτή ήταν πολύ ευχάριστη.
<P>
Είναι μια σημαντική έκθεση. Πρόκειται για την περιφρούρηση ή ακόμη και την απόκτηση των θεμελιωδών ελευθεριών και της δημοκρατίας καθώς και τον σεβασμό των ανθρωπίνων δικαιωμάτων. Πόσο σημαντικό είναι το θέμα αυτό το βλέπουμε αυτή τη στιγμή στην Ευρώπη - έχουμε πάλι έναν πόλεμο. Πιστεύω ότι μόνο το δημοκρατικό πολίτευμα και η συμμετοχή του πληθυσμού μπορούν να εξασφαλίσουν μακροπρόθεσμα την ειρήνη, κάτι που μπορέσαμε να δούμε τώρα, μετά από 50 χρόνια, στην Ευρώπη. Στο νότο της υδρογείου έχουμε πολλά αυταρχικά συστήματα, έχουμε αριστοκρατίες, έχουμε συστήματα κυριαρχίας, στα οποία ο πληθυσμός δεν συμμετέχει. Στο πλαίσιο αυτό είναι σωστό και αναγκαίο να υποστηρίζουμε στις χώρες αυτές τις προσπάθειες εκδημοκρατισμού και τον σεβασμό των ανθρωπίνων δικαιωμάτων.
<P>
Από αυτή την άποψη μπορούμε να υποστηρίξουμε όλα σχεδόν τα σημεία της έκθεσης αυτής. Σε ένα σημείο δεν μπορέσαμε να σας ακολουθήσουμε, συγκεκριμένα στην τροπολογία αριθ. 1, και αυτό γιατί δεν θέλαμε να συμπεριληφθεί στην έκθεση η «χρηστή διαχείριση των δημοσίων υποθέσεων». Όχι επειδή είμαστε αντίθετοι προς τη χρηστή διαχείριση των δημοσίων υποθέσεων, αλλά επειδή το χρηματοδοτικό πλαίσιο για το όλο πρόγραμμα είναι τόσο περιορισμένο, ώστε πρέπει να επικεντρωθούμε στα βασικότερα σημεία. Πρέπει να επικεντρωθούμε στον σεβασμό των ανθρωπίνων δικαιωμάτων και στην ενίσχυση των θεμελιωδών ελευθεριών.
<P>
Θεωρήσαμε σημαντικές τρεις τροπολογίες, τις οποίες και εσείς εγκρίνατε, κατ' αρχάς στο άρθρο 2. Μέχρι τώρα γινόταν πάντοτε λόγος για την καταπολέμηση του ρατσισμού. Το 50 % της εργασίας ανά τον κόσμο εκτελείται από γυναίκες και οι γυναίκες καταπιέζονται ιδιαίτερα σε αυτές τις χώρες. Η υιοθέτηση του χωρίου κατά της πολιτικής του σεξισμού είναι σημαντική και αυτή θα πρέπει να εγκρίνει τελικά το Συμβούλιο, όπως και ολόκληρη την έκθεση του Κοινοβουλίου.
<P>
Τέλος, δύο ακόμη σημεία: είναι σημαντικό να υποστηρίξουμε τις μικρότερες μη κυβερνητικές οργανώσεις, τους μικρότερους κρατικούς σχηματισμούς, καθώς έχουν ένα πολλαπλασιαστικό αποτέλεσμα.
<P>
Τελευταίο σημείο: οι προμήθειες, οι παροχές σε είδος από τα κράτη σε...
<P>
Ο Πρόεδρος αφαιρεί τον λόγο από τον ομιλητή.

<SPEAKER ID=169 LANGUAGE="FR" NAME="Dell'Alba">
Κύριε Πρόεδρε, θεωρώ πολύ σημαντικές αυτές τις εκθέσεις. Μας συμφέρει να ενεργήσουμε γρήγορα, και μάλιστα πολύ γρήγορα, ούτως ώστε να εγκριθούν, προκειμένου να καταφέρουμε τελικά να αποκτήσουμε τον κανονισμό σχετικά με την πολιτική για τα δικαιώματα του ανθρώπου. Η πολιτική αυτή συγκαταλέγεται μεταξύ των πλέον σημαντικών πολιτικών που ακολουθεί η Ένωση εδώ και μερικά χρόνια, αλλά δυστυχώς όχι και σε τόσο στέρεες βάσεις, όπως είμαστε υποχρεωμένοι να παραδεχθούμε, εξαιτίας συσσωρευμένων καθυστερήσεων, κυρίως εκ μέρους του Συμβουλίου, ως προς τους κανονισμούς σε αυτόν τον τομέα. Η πολιτική αυτή χρειάζεται να αρχίσει επιτέλους να εφαρμόζεται εκ νέου επάνω σε στέρεες βάσεις. Σήμερα γνωρίζουμε την αναστάτωση πολλών ΜΚΟ και πολλών ανθρώπων που αγωνίζονται σε αυτόν τον τομέα, και αποτελεί τιμή για την Ευρώπη να συμβάλει στη χρηματοδότησή τους. Ωστόσο, υπολογίζουμε και τις δυσκολίες που συνεπάγεται η εκτέλεση αυτών των σχεδίων, σε συνάρτηση κυρίως με το σύνολο των προβλημάτων που γνωρίζουμε.
<P>
Από αυτή την άποψη, κύριε Πρόεδρε, άκουσα προσεκτικά την παρουσίαση του κ. Virrankosky και ήδη εδώ και πολλούς μήνες, ίσως και χρόνια, εξετάζω με προσοχή αυτή την ιδέα της συμμετοχής του Κοινοβουλίου στη διαχείριση ή, εν πάση περιπτώσει, στη λήψη αποφάσεων σχετικά με διάφορα σχέδια δράσεων. Προς Θεού, ας αποφύγουμε αυτή την προοπτική. Το Ευρωπαϊκό Κοινοβούλιο έχει ένα καθήκον, το οποίο επιτέλεσε περισσότερο από ποτέ τους τελευταίους αυτούς μήνες, διαμαρτυρόμενο ακριβώς για όλες τις δομές, όλα τα γραφεία τεχνικής βοήθειας, ό, τι δημιουργείται τεχνητά και μπορεί να παρακωλύσει τη δράση της Επιτροπής, προκειμένου ένας φορέας να εκτελεί, ένα κοινοβούλιο να ελέγχει και ένα ελεγκτικό συνέδριο ή άλλο θεσμικό όργανο να προβαίνει στον έλεγχο των λογαριασμών, κ.λπ.. Ας μην ανακατεύουμε επομένως τα πράγματα, ας τα διατηρήσουμε ως έχουν. Τάσσομαι κατά των δύο τροπολογιών και ελπίζω οι συνάδελφοι να ακολουθήσουν τη γνώμη του εισηγητή. Θεωρώ ότι αυτό που έχει σημασία είναι η σύνεση και ο σεβασμός της εργασίας όλων.

<SPEAKER ID=170 LANGUAGE="DE" NAME="Lenz">
Κύριε Πρόεδρε, με τις δύο πραγματικά διεξοδικές, και ευτυχώς εναρμονισμένες, εκθέσεις των συναδέλφων Galeote Quecedo και Torres Couto το Ευρωπαϊκό Κοινοβούλιο προσπαθεί να λάβει θέση απέναντι στις τόσο σημαντικές για εμάς δράσεις οι οποίες στο πλαίσιο της κοινοτικής πολιτικής αποσκοπούν στην ανάπτυξη και την εδραίωση της δημοκρατίας και του κράτους δικαίου καθώς και στην προάσπιση των ανθρωπίνων δικαιωμάτων και των θεμελιωδών ελευθεριών. Στην αρχή της συζήτησης ελπίζαμε ότι θα έχουμε για τις αναπτυσσόμενες χώρες και τις τρίτες χώρες κοινές βάσεις, ώστε το περιεχόμενο των δύο προτάσεων να στηρίζεται σε ένα κοινό άρθρο της Συνθήκης. Το Συμβούλιο όμως επέμεινε σε διαφορετικές διαδικασίες, και συγκεκριμένα για τις μεν αναπτυσσόμενες χώρες καθορίζεται ως βάση το άρθρο 130 Χ, για τις δε τρίτες χώρες το άρθρο 235. Αυτό βεβαίως έχει περισσότερο να κάνει με τους συσχετισμούς δυνάμεων μεταξύ των θεσμών, παρά με τη λογική του θέματος που πραγματεύονται οι νομικές αυτές βάσεις. Κάτι παρόμοιο συμβαίνει και με τον διαχωρισμό των αρμοδιοτήτων στην Επιτροπή, ο οποίος δεν αντιστοιχεί στη λογική των ανθρωπίνων δικαιωμάτων, αλλά στις αρμοδιότητες των Επιτρόπων.
<P>
Η επείγουσα και αναγκαία συνεργασία στους τομείς των δύο περιπτώσεων απαιτεί παρ' όλα αυτά τη θέσπιση επιτέλους σταθερών βάσεων. Γι' αυτόν τον λόγο και συμφωνούμε. Η πολιτική αυτή καταλαμβάνει έναν όλο και ευρύτερο χώρο των κοινοτικών πολιτικών - κάτι το οποίο ειπώθηκε ήδη εδώ - και απαιτεί τη νομική κατοχύρωση, όπως γνωρίζουμε εξάλλου και από τις οδυνηρές εμπειρίες των τελευταίων μηνών. Η προώθηση του κράτους δικαίου, της δημοκρατίας, των ανθρωπίνων δικαιωμάτων και των θεμελιωδών ελευθεριών είναι όμως αίτημα το οποίο έχουμε ήδη θέσει ως προϋπόθεση - ή τουλάχιστον θα θέσουμε ως προϋπόθεση για το μέλλον - στο πλαίσιο των προγραμμάτων για τη δημοκρατία PHARE, TACIS και MEDA και της παροχής οικονομικών ενισχύσεων στις αναπτυσσόμενες χώρες. Εισαγάγαμε τα αιτήματα αυτά ως «ρήτρες για τη δημοκρατία και τα ανθρώπινα δικαιώματα» - όπως ονομάστηκαν - σε πολλές συμβάσεις συνεργασίας.
<P>
Ο ορισμός που δίνουμε στα δικαιώματα του ανθρώπου δεν αποτελεί κάποια υπαγόρευση της Ευρώπης, αλλά βασίζεται σε συμβάσεις και ορισμούς και αντιστοιχεί στον ορισμό που βρίσκουμε παντού, από τον Χάρτη των Ηνωμένων Εθνών μέχρι τις ευρωπαϊκές συμβάσεις. Δεν αποτελεί επομένως κάποια ευρωπαϊκή εφεύρεση. Στην Ευρωπαϊκή Ένωση ο ορισμός αυτός βοήθησε στην επίτευξη μιας περιόδου σταθερότητας και ειρήνης, κάτι το οποίο ευχόμαστε να συμβεί και σε άλλα κράτη. Επιθυμούμε επίσης να τεθεί μια σταθερή βάση συνεργασίας με τις ΜΚΟ. Τα πολλά παραδείγματα που αναφέρονται στην έκθεση αντανακλούν τις θέσεις που θέλουμε να υποστηρίξουμε. Υπό αυτή την έννοια υποστηρίζουμε βεβαίως και τη δημιουργία μιας συμβουλευτικής επιτροπής - αίτημα το οποίο εκφράσαμε επανειλημμένως στο Κοινοβούλιο. Ασφαλώς θα πρέπει να υπάρξει σαφής διαχωρισμός των αρμοδιοτήτων. «Συμβουλεύω» όμως δεν σημαίνει «αποφασίζω».
<P>
Το Συμβούλιο προχώρησε στην απόρριψη μιας σειράς τροπολογιών. Το Ευρωπαϊκό Κοινοβούλιο θα πρέπει να εμμείνει στις τροπολογίες αυτές, αν θέλει να ενισχύσει μελλοντικά τον ρόλο του. Είναι και θα παραμείνει ο φορέας τόσο του δικού του λόγου, όσο και του λόγου των ανθρώπων που ελπίζουν να αποκτήσει η πολιτική των κρατών τους αυτή τη δημοκρατική διάσταση. Χαίρομαι που για άλλη μια φορά οι απόψεις μας στον τομέα των ανθρωπίνων δικαιωμάτων, των βάσεων της δημοκρατίας και του κράτους δικαίου, χαρακτηρίζονται από τη μεγαλύτερη δυνατή ομοφροσύνη.

<SPEAKER ID=171 LANGUAGE="FR" NAME="Lehideux">
Kύριε Πρόεδρε, οι γενικές αρχές που αναφέρονται στις δύο αυτές εκθέσεις είναι σε πολύ μεγάλο βαθμό αποδεκτές από το Ευρωπαϊκό Κοινοβούλιο. Ωθούν την Ένωση, και ορθώς φυσικά, να συνδέει αυτές τις συμφωνίες συνεργασίας και ανάπτυξης με τον μεγαλύτερο σεβασμό των δικαιωμάτων του ανθρώπου, την εδραίωση της δημοκρατίας και τη χρηστή διαχείριση των δημοσίων υποθέσεων στις χώρες εταίρους μας.
<P>
Θα ήθελα να επιμείνω στο τελευταίο αυτό σημείο, και συμφωνώ εξάλλου με τους εισηγητές που προτείνουν εκ νέου τροπολογίες για την επέκταση των σχεδίων κανονισμού στις δράσεις προώθησης της χρηστής διαχείρισης των δημοσίων υποθέσεων. Οι τροπολογίες αυτές, που έχουν ήδη εγκριθεί σε πρώτη ανάγνωση από το Ευρωπαϊκό Κοινοβούλιο, δεν συμπεριελήφθησαν στην κοινή θέση του Συμβουλίου, γεγονός για το οποίο εκφράζω την απογοήτευσή μου.
<P>
Τούτου ρηθέντος, η Ένωση πρέπει να επιδείξει ταπεινοφροσύνη και σύνεση στις υποθέσεις αυτές. Οι εταίροι μας ενδεχομένως όντως να μας ζητούν κατά καιρούς εξηγήσεις, σχετικά με τις κρίσεις που διατυπώνουμε αναφορικά με την κατάσταση που επικρατεί στο εσωτερικό του τάδε ή του δείνα κράτους. Η Ένωση δεν μπορεί πραγματικά να δημιουργεί την εντύπωση ότι κάνει κήρυγμα σε ολόκληρο τον πλανήτη χωρίς να είναι η ίδια πάντα αμέμπτου ηθικής. Κατά τη γνώμη μου είναι πιο σημαντική η διαπίστωση προόδου προς τη σωστή κατεύθυνση, όσον αφορά τα εσωτερικά ορισμένων χωρών από την εξαιρετική κατάσταση που επικρατεί μια δεδομένη στιγμή. Θεωρώ επομένως ότι, για να εκφέρουμε κρίσεις, πρέπει να λαμβάνουμε υπόψη μας την ιστορία κάθε χώρας και το σημείο από όπου ξεκίνησε, αντί να διαπιστώνουμε απλά καταστάσεις τη δεδομένη στιγμή που διατυπώνουμε τις κρίσεις αυτές. Σε τελευταία ανάλυση, η πραγματική δημοκρατία είναι σε ορισμένες περιπτώσεις πρόσφατη σε κάποιες ευρωπαϊκές χώρες.
<P>
Θα ήθελα, κύριε Πρόεδρε, να παραθέσω δύο σχετικά παραδείγματα. Το πρώτο αφορά το Τόγκο. Μου φαίνεται ότι η Ένωση πρέπει να συνοδεύσει την εξέλιξη της νοοτροπίας και την πολιτική εξέλιξη στη χώρα αυτή, και, προκειμένου να το πράξει σωστά και με τον ενδεδειγμένο τρόπο, πρέπει να ξαναρχίσει την πλήρη συνεργασία της με την εν λόγω χώρα, η οποία γνωρίζετε ότι έχει διακοπεί εδώ και κάποια χρόνια.
<P>
Το δεύτερο παράδειγμα που θα ήθελα να παραθέσω, και για το οποίο μιλήσαμε ήδη πριν από μερικές εβδομάδες με τον κ. Galeote Quecedo, αφορά την Κούβα, η οποία έγινε αποδεκτή ως παρατηρητής στις χώρες ΑΚΕ. Θεωρώ τη σημερινή εξέλιξη στη χώρα προβληματική και πρέπει να επιδείξουμε μεγάλη αυστηρότητα.

<SPEAKER ID=172 NAME="Flynn">
Κατ' αρχάς θα ήθελα να πω ότι ο συνάδελφός μου κύριος van den Broek δεν θα μπορέσει να παρευρεθεί εδώ σήμερα. Είναι με την Προεδρία σε αποστολή πολιτικής τριανδίας στο Κίεβο και εκφράζει τη λύπη του προς το Ευρωπαϊκό Κοινοβούλιο. Θα ήθελα να ευχαριστήσω το Κοινοβούλιο για τις σημαντικές του προσπάθειες όσον αφορά τόσο τον χρόνο που αφιέρωσε, όσο και την ποιότητα της εργασίας του κατά τη διαδικασία θέσπισης της μελλοντικής νομικής βάσης για τις πιστώσεις της ευρωπαϊκής πρωτοβουλίας για τη δημοκρατία και τα ανθρώπινα δικαιώματα, μια πρωτοβουλία που ξεκίνησε το 1994 με δική σας υποκίνηση.
<P>
Συγκεκριμένα, θα ήθελα να ευχαριστήσω τις δύο επιτροπές και τους εισηγητές. Οι τροπολογίες που συζητήθηκαν τον Δεκέμβριο επαναλαμβάνονται λογικά σε αρκετά μεγάλο βαθμό στις εκθέσεις που έχουμε σήμερα ενώπιόν μας. Ζητώ ως εκ τούτου την κατανόησή σας, επειδή θα χρειαστεί να επαναλάβω κάποια από τα σχόλια που διατυπώθηκαν τότε, παρ' όλο που το πεδίο της συζήτησης έχει διευρυνθεί για να συμπεριληφθούν προγράμματα για χώρες εκτός του αναπτυσσόμενου κόσμου.
<P>
Η Επιτροπή είναι έτοιμη να δεχτεί τις περισσότερες από τις τροπολογίες, εφόσον δεν θέτουν υπό αμφισβήτηση θεσμικούς ρόλους. Υποστηρίζει προτάσεις που εναρμονίζονται με την αρχική της πρόταση, όσον αφορά τη σύσταση μιας συμβουλευτικής επιτροπής, καταργώντας τους περιορισμούς για τη διάρκεια ισχύος του κανονισμού και τη διαγραφή του ποσού δημοσιονομικής αναφοράς.
<P>
Η Επιτροπή συμμερίζεται επίσης το ενδιαφέρον του εισηγητή για τη σύνταξη διατάξεων που να προβλέπουν την ενημέρωση του Κοινοβουλίου για το έργο της επιτροπής και για επείγουσες δράσεις. Ωστόσο, η Επιτροπή εμφανίζεται διστακτική σχετικά με την ιδέα δημοσιοποίησης των συζητήσεων της επιτροπής, καθώς δεν λαμβάνεται υπόψη η εγγενής ανάγκη τήρησης του απορρήτου κατά την επιλογή έργων. Η Επιτροπή διατηρεί επίσης κάποιες αμφιβολίες όσον αφορά μια σειρά τροπολογιών με τις οποίες ζητούνται διευκρινίσεις και αναπροσαρμογές, ειδικά όσον αφορά την ενίσχυση προγραμμάτων, τις ετήσιες αξιολογήσεις και τη σχετική σημασία που αποδίδεται στην εμπειρία των δικαιούχων.
<P>
Η Επιτροπή δεν μπορεί να υποστηρίξει τις παραπομπές στη διοργανική ομάδα εργασίας. Κάτι τέτοιο θα σήμαινε άμεση παραβίαση των αρμοδιοτήτων διαχείρισης και εφαρμογής και θα μπορούσε κάλλιστα να καταστήσει τις διατάξεις μη εφαρμόσιμες. Προσανατολιζόμενο στο μέλλον, το Κοινοβούλιο θα πρέπει να αποφασίσει ποιά θα είναι η δομή της επιτροπής, βάσει της οποίας θα ληφθούν υπόψη τα ζητήματα των ανθρωπίνων δικαιωμάτων. Γνωρίζω ότι έχουν γίνει πολλές ειλικρινείς προσπάθειες αναζήτησης του καλύτερου τρόπου χειρισμού αυτών των ζητημάτων. Οποιαδήποτε λύση και να υιοθετηθεί, μπορείτε να είστε βέβαιοι ότι η Επιτροπή θα συνεχίσει να αντιμετωπίζει το Κοινοβούλιο ως βασικό συνομιλητή, όχι μόνο λόγω του επίσημου ρόλου του ως κοινοτικού θεσμικού οργάνου, αλλά και λόγω της πλούσιας εμπειρίας του σε αυτόν τον τομέα και της ισχυρής προσωπικής δέσμευσης που έχουν επιδείξει τόσα πολλά από τα μέλη του.
<P>
Αυτή η συνεργασία θα εξασφαλίσει άφθονες ευκαιρίες να ακουστούν και οι αντιπρόσωποι της κοινωνίας των πολιτών, καθώς η Επιτροπή εκτιμά ότι δεν είναι δυνατόν να χαραχτεί κάποια πολιτική σε αυτόν τον τομέα χωρίς ειλικρινή διάλογο με την κοινωνία των πολιτών στο σύνολό της.
<P>
Θα ήθελα να θίξω δύο ακόμη ζητήματα που σχετίζονται συγκεκριμένα με τη διαχείριση της ευρωπαϊκής πρωτοβουλίας για τη δημοκρατία και τα ανθρώπινα δικαιώματα. Πρώτον, τον Νοέμβριο ο Επίτροπος κ. van den Broek συζήτησε με το Ευρωπαϊκό Κοινοβούλιο την ανάγκη τεχνικής βοήθειας για τη διαχείριση θέσεων του προϋπολογισμού που καλύπτονται από την ευρωπαϊκή πρωτοβουλία για τη δημοκρατία και τα ανθρώπινα δικαιώματα. Από τότε έχει εγκριθεί ο προϋπολογισμός για το 1999, περιλαμβάνοντας ειδική διάταξη για τη χρηματοδότηση μιας τέτοιας βοήθειας από τις εν λόγω θέσεις προϋπολογισμού, σε αντίθεση με το 1998, οπότε δεν κατέστη δυνατή η σύναψη σύμβασης. Αυτό θα είναι εφικτό το 1999. Έχουν ολοκληρωθεί οι προπαρασκευαστικές εργασίες για τη σύναψη της σύμβασης, αν και απομένει να λάβει η Επιτροπή μια επίσημη απόφαση. Έχει αποφασιστεί ότι θα πρέπει να συναφθεί σύμβαση που να καλύπτει τις υπηρεσίες που σχετίζονται με τις θέσεις του προϋπολογισμού που διαχειρίζεται η ΓΔ ΙΑ, συμπεριλαμβανομένων των αναγκών των κοινών υπηρεσιών της RELEX και της ίδιας της ΓΔ ΙΑ, όπως και εκείνες που σχετίζονται με την εκτέλεση ενός ενισχυμένου προγράμματος μικροσχεδίων τα οποία διαχειρίζονται οι αντιπροσωπείες. Αμέσως μόλις ληφθεί απόφαση από την Επιτροπή θα υπογραφεί σύμβαση, καλύπτοντας έτσι αυτό το κενό όσον αφορά την υποστήριξη της πρωτοβουλίας.
<P>
Δεύτερον, η πρωτοβουλία για τη δημοκρατία και τα ανθρώπινα δικαιώματα θα υλοποιηθεί φέτος με την ευκαιρία δύο κύριων ανοιγμάτων, εκτός από δραστηριότητες όπως τα κοινά προγράμματα με το Συμβούλιο της Ευρώπης που αποφασίζονται απευθείας από την Επιτροπή. Το πρώτο βασικό άνοιγμα είναι το πρόγραμμα μικροσχεδίων που έχει επεκταθεί για να καλύψει καθεμία από τις χώρες της Κεντρικής και Ανατολικής Ευρώπης, την πρώην Γιουγκοσλαβία, την πρώην Σοβιετική Ένωση και τη Μογγολία. Με αυτό το άνοιγμα προβλέπεται εκτεταμένη υποστήριξη προς τις τοπικές ΜΚΟ και η διαχείρισή του θα πραγματοποιείται σε τοπικό επίπεδο χωρίς να υπάρχει ανάγκη να παραπέμπεται στις Βρυξέλλες κάθε απόφαση χρηματοδότησης.
<P>
Στο παρελθόν έχουν ήδη γίνει πολύ θετικά σχόλια γι' αυτό το πρόγραμμα και η συνέχισή του κατά το 1999 αποτελεί τον ακρογωνιαίο λίθο μιας στρατηγικής, προκειμένου να εξακολουθήσουν οι ΜΚΟ να συμμετέχουν ενεργά στο πρόγραμμα εκδημοκρατισμού, παρά τα προσκόμματα λόγω των περιορισμών της υποστήριξης του προγράμματος διαχείρισης που ευνοούν μεγαλύτερα σχέδια.
<P>
Με το δεύτερο άνοιγμα ζητούνται προτάσεις που θα καλύψουν όχι μόνο όλες τις θέσεις του προϋπολογισμού που διαχειρίζεται η ΓΔ ΙΑ, αλλά και αυτές που αφορούν τις χώρες ΑΚΕ, συμπεριλαμβανομένων ειδικών προγραμμάτων για τη Νιγηρία και τη Νότιο Αφρική. Η απόφαση κοινής διαχείρισης των θέσεων του προϋπολογισμού αποτελεί μέρος μιας εν εξελίξει διαδικασίας ενοποίησης της προσέγγισης για την υποστήριξη της προστασίας των ανθρωπίνων δικαιωμάτων σε όλο τον κόσμο. Το αίτημα για προτάσεις έχει ήδη προκαλέσει το ενδιαφέρον των ΜΚΟ, για τις οποίες αυτές οι θέσεις προϋπολογισμού αποτελούν σημαντική πηγή υποστήριξης των δραστηριοτήτων τους.
<P>
Απευθυνόμενος στον εισηγητή κ. Torres Couto θα ήθελα να διατυπώσω ένα σχόλιο όσον αφορά μια παρατήρηση που μπορεί και να έχω παρανοήσει, καθώς δεν μπορώ να δεχτώ μία επίκριση που νομίζω ότι ίσως εκφράσατε. Υπάρχουν στοιχεία τόσο από τις εκθέσεις του Ελεγκτικού Συνεδρίου, όσο και από την ανεξάρτητη αξιολόγηση του δημοκρατικού χαρακτήρα των προγραμμάτων PHARE και TACIS, ότι δεν έχουν εντοπισθεί περιπτώσεις κακοδιαχείρισης ή απάτης σε αυτό το πρόγραμμα. Τα κεφάλαια που έχουν διατεθεί από αυτόν τον προϋπολογισμό δαπανήθηκαν σε μερικές περιπτώσεις πιο αργά από όσο ίσως θα θέλαμε. Αυτή είναι και η δική σας άποψη. Στην πραγματικότητα όμως δαπανήθηκαν σωστά, γεγονός σημαντικό που έπρεπε να επισημάνω στο Ευρωπαϊκό Κοινοβούλιο εξ ονόματος της Επιτροπής.
<P>
Συνοψίζοντας, τονίζω ότι βρισκόμαστε στα τελευταία στάδια και σύντομα μπορούμε να προσβλέπουμε στο νομικό και χρηματοδοτικό πλαίσιο που θα θέσει τέρμα στην αβεβαιότητα που περιβάλλει τη συγκεκριμένη πρωτοβουλία. Θα ήθελα να ευχαριστήσω το Κοινοβούλιο και τους εισηγητές για μια ακόμη φορά για τη σκληρή τους εργασία προκειμένου να επιτευχθεί η έγκριση αυτών των δύο απολύτως απαραίτητων κανονισμών.

<SPEAKER ID=173 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=9>
Εκπομπές ρύπων από μεγάλες εγκαταστάσεις καύσης
<SPEAKER ID=174 NAME="Πρόεδρος">
Προτείνω, κατά παρέκκλιση από τη συνήθη διαδικασία, να ξεκινήσουμε με την παρουσίαση της γνωμοδότησης που συνέταξε η κ. Estevan Bolea, στην οποία θα δώσω τον λόγο για δύο λεπτά, κάτι που θα επιτρέψει κατά πάσα πιθανότητα στην εισηγήτριά μας να προσέλθει.

<SPEAKER ID=175 NAME="Estevan Bolea">
Κύριε Πρόεδρε, πρόκειται για μια πολύ σημαντική οδηγία, δεδομένου ότι υπάρχουν πολλοί θερμοηλεκτρικοί σταθμοί στην Ευρώπη, και κυρίως γιατί σύμφωνα με στοιχεία της Επιτροπής και των επιχειρήσεων ηλεκτρισμού μέχρι το 2010 θα παραχθούν εκατοντάδες χιλιάδες νέα μεγαβάτ (MW). Επομένως, πρόκειται για μια σημαντική επένδυση.
<P>
Κατ' αρχήν συμφωνούμε ως προς την ανάγκη μείωσης των εκπομπών και βελτίωσης της ποιότητας του αέρα. Ωστόσο, κυρία Επίτροπε, λαμβάνουμε επίσης υπόψη την αρχή της αναλογικότητας και την έννοια της ΒΔΤΔΣΥΔ, τη χρησιμοποίηση δηλαδή της βέλτιστης διαθέσιμης τεχνολογίας που δεν συνεπάγεται υπερβολικές δαπάνες.
<P>
Κυρία Επίτροπε, θα ήθελα να σας πω πως πρέπει να λάβουμε τα πραγματικώς απαραίτητα μέτρα, αλλά μόνο αυτά που θεωρούνται αυτή τη στιγμή απαραίτητα, ενώ αργότερα ίσως να μπορούν να ληφθούν και άλλα. Έχει συντελεσθεί ελευθέρωση των αγορών ηλεκτρισμού και φυσικού αερίου. Όλες οι επιχειρήσεις καταβάλλουν μεγάλες προσπάθειες. Η οδηγία που τώρα τροποποιείται τέθηκε σε ισχύ πριν από 10 χρόνια. Έχει επιτελεσθεί σημαντική εργασία για την αποθείωση και την απονίτρωση και χρησιμοποιούνται καλύτερες τεχνολογίες.
<P>
Η Επιτροπή Περιβάλλοντος του Ευρωπαϊκού Κοινοβουλίου προτείνει κάποια άκρως αυστηρά επίπεδα, τα οποία ίσως να μπορούν να επιτευχθούν με τη χρησιμοποίηση φυσικού αερίου, αλλά, αν χρησιμοποιούνται άνθρακες για οικιακή χρήση ή βαρύ πετρέλαιο, η επίτευξή τους θα είναι πολύ δύσκολη. Κυρίως όμως δεν έχει νόημα να θέτουμε αυτά τα επίπεδα, γιατί δεν είναι απαραίτητο.
<P>
Πρέπει να ελεγχθεί το πρόβλημα της αύξησης της οξύτητας, αλλά το πρόβλημα αυτό δεν υφίσταται σε όλες τις χώρες. Επομένως, η ισπανική αντιπροσωπεία θα είναι αντίθετη στην πλειοψηφία αυτών των τροπολογιών, λαμβάνοντας υπόψη πως στο μέλλον θα υπάρξει σταδιακή πρόοδος. Τη δεδομένη στιγμή ωστόσο οι τροπολογίες αυτές δεν έχουν και πολύ νόημα.
<P>
Θα ήταν φρόνιμο να καταρτίσετε μια οδηγία ή μια σύσταση σχετικά με διαπραγματεύσιμους τίτλους εκπομπών, να εφαρμόσετε την έννοια της «φυσαλίδας», όπως γίνεται στις Ηνωμένες Πολιτείες, να χρησιμοποιήσετε τις διαπραγματευθείσες συμφωνίες οι οποίες μπορούν να επιφέρουν αποτελέσματα και να μην περιορίζεστε στον καθορισμό αυστηρών επιπέδων, που, όπως γνωρίζετε, κυρία Επίτροπε, δεν τηρούνται, γιατί το μόνο αποτέλεσμα της περιβαλλοντικής νομοθεσίας στην Ευρώπη είναι μια μεγάλη απογοήτευση.

<SPEAKER ID=176 NAME="Oomen-Ruijten">
Κύριε Πρόεδρε, η αναθεώρηση της οδηγίας την οποία εξετάζουμε σήμερα, στοχεύει στον περιορισμό των εκπομπών ρύπων από μεγάλες εγκαταστάσεις καύσης. Τα μέτρα τα οποία προτείνονται εντάσσονται σε μία ευρωπαϊκή στρατηγική για την καταπολέμηση της οξίνισης. Δεν είναι ακόμη σαφές πότε θα εκπονηθεί οδηγία για τα εθνικά όρια εκπομπών διοξειδίου του θείου, οξειδίων του αζώτου, αμμωνίας και πτητικών οργανικών ενώσεων. Η οδηγία για τις μεγάλες εγκαταστάσεις καύσεως επεμβαίνει άμεσα στις εκπομπές. Τα επικείμενα όρια εκπομπών αποτελούν ένα πακέτο, στα πλαίσια του οποίου τα κράτη μέλη θα είναι ελεύθερα να καθορίσουν τα ίδια τον τρόπο με τον οποίο θα επιτύχουν τη μείωση των εκπομπών.
<P>
Συμφωνώ στην ουσία με όλους ότι η σειρά εργασίας θα έπρεπε να είναι διαφορετική. Πρώτα θα έπρεπε να ορισθούν τα όρια και μετά να καταρτισθεί η οδηγία. Όπως και να έχουν τα πράγματα, επειδή εξακολουθούν να υπάρχουν διαφωνίες σχετικά με την άλλη οδηγία και επειδή στην οδηγία 88 προβλέπουμε προθεσμία 10 ετών, πρέπει σήμερα να κάνουμε κάτι. Παρεμπιπτόντως, με ενδιαφέρει ιδιαιτέρως η οδηγία για τους μεγάλους καυστήρες. Στα μέσα της δεκαετίας του «80, όταν ήμουν μέλος του Κοινοβουλίου των Κάτω Χωρών, ζήτησα από τον Υπουργό Περιβάλλοντος να κάνει κάτι στις Κάτω Χώρες και στην Ευρώπη με αφορμή τον κανονισμό για τις μεγάλες εγκαταστάσεις καύσης.
<P>
Κύριε Πρόεδρε, έχω την εντύπωση ότι, εάν δείξω στους εκπροσώπους της βιομηχανίας στην Ιαπωνία και την Αμερική την πρόταση που έχει κατατεθεί από την Επιτροπή, θα απαντήσουν ότι καταλαβαίνουν για ποιον λόγο δεν είμαστε ποτέ σε θέση να δημιουργήσουμε μια πραγματικά οικολογική βιομηχανία. Διαπιστώνω ότι για τις νέες, αλλά και για τις παλιές εγκαταστάσεις οι οποίες μπορούν να συνεχίσουν να λειτουργούν μέχρι το 2014, οι προϋποθέσεις που ισχύουν σε ορισμένα κράτη μέλη είναι σημαντικά αυστηρότερες από ό, τι προτείνεται τώρα από την Επιτροπή. Για τον λόγο αυτό, και με την υποστήριξη της Επιτροπής Περιβάλλοντος, Δημόσιας Υγείας και Προστασίας των Καταναλωτών, τροποποίησα τις προϋποθέσεις ως εισηγήτρια. Όταν σήμερα το πρωί μου τηλεφώνησαν εκπρόσωποι της βιομηχανίας από τη Σκωτία για να με ρωτήσουν εάν η οδηγία αυτή θα είχε συνέπειες και για τη χώρα τους, τούς είπα ότι θα έχει συνέπειες όχι μόνο για τη Σκωτία, αλλά και για το σύνολο του Ηνωμένου Βασιλείου καθώς και για την Ισπανία. Υποθέτω, για παράδειγμα, ότι το Ηνωμένο Βασίλειο δεν θέλει να συνεχίσει να ζει στην εποχή των σπηλαίων και ότι θέλει να κάνει κάτι για το περιβάλλον, για τη φύση, αλλά και για την ανθρώπινη υγεία. Υποθέτω επίσης ότι οι Βρετανοί θέλουν να κάνουν κάτι και πιστεύω ότι με τη μεταβατική περίοδο που προτείνω μπορεί κάλλιστα να γίνει κάτι με τις υφιστάμενες εγκαταστάσεις καύσης.
<P>
Βλέποντας τις προϋποθέσεις και έχοντας υπόψη τι γίνεται στη Γερμανία, για παράδειγμα, με τον λιγνίτη, έχω την εντύπωση ότι για τις εγκαταστάσεις που λειτουργούν με λιγνίτη, οι οποίες ρυπαίνουν πολύ περισσότερο από τις εγκαταστάσεις που λειτουργούν με άνθρακα, και το λέω αυτό απευθυνόμενη και στον Ισπανό συνάδελφό μου, μπορούν να θεσπιστούν αυστηρότερες προϋποθέσεις από αυτές που προτείνονται σήμερα. Κύριε Πρόεδρε, πρόκειται για κάτι που δεν μπορώ να κατανοήσω.
<P>
Η Επιτροπή Έρευνας, Τεχνολογικής Ανάπτυξης και Ενέργειας με ρώτησε εάν έχω μελετήσει καλά την τεχνική θεμελίωση της πρότασής μου. Κύριε Πρόεδρε, σας διαβεβαιώνω ότι το έκανα. Κατά την κατάρτιση της οδηγίας περιήλθε στα χέρια μου η απόφαση της ολλανδικής κυβέρνησης του 1997 στην οποία αναφέρονται προϋποθέσεις για μεγάλες εγκαταστάσεις καύσης πολύ πιο αυστηρές από αυτές που προτείναμε εμείς. Έτσι, κύριε Πρόεδρε, είχα ένα πλαίσιο αναφοράς για να εκτιμήσω την κατάσταση. Πρόκειται για κάτι νέο στις Κάτω Χώρες και στη Γερμανία, όπως υπάρχουν και ορισμένα βόρεια κράτη μέλη και η Αυστρία που έχουν θεσπίσει αρκετά αυστηρότερες προϋποθέσεις. Διερωτώμαι γιατί δεν μπορούμε να το κάνουμε όλοι.
<P>
Σε όλα αυτά προσθέτω και ένα νέο στοιχείο, που δεν είναι άλλο από την ελευθέρωση. Ανέκαθεν υποστήριζα θερμά την ελευθέρωση της αγοράς ηλεκτρισμού. Όσον αφορά όμως τον καθορισμό της τιμής ανά κιλοβατώρα, αυτή η θέση προϋποθέτει μια κάποια ομοιογένεια των περιβαλλοντικών απαιτήσεων στα διάφορα κράτη μέλη. Νομίζω συνεπώς ότι από την άποψη της ελευθέρωσης της αγοράς πρέπει να προσπαθήσουμε να θεσπίσουμε όσο το δυνατόν μεγαλύτερες κοινές απαιτήσεις, και καλώ τους Ισπανούς συναδέλφους μου να εξετάσουν καλύτερα την πρόταση.
<P>
Οι συνάδελφοί μου της σοσιαλιστικής ομάδας κατέθεσαν τροπολογίες οι οποίες έχουν ως αποτέλεσμα η προθεσμία για την τροποποίηση των υφιστάμενων εγκαταστάσεων, την οποία εγώ έχω ορίσει στο 2005, να μεταφέρεται στο 2010. Κύριε Πρόεδρε, θα ήθελα για άλλη μια φορά να απευθύνω επείγουσα έκκληση προς τη σοσιαλιστική ομάδα να μην πράξει κάτι τέτοιο, επειδή κατ' αυτόν τον τρόπο υπονομεύουμε ακόμη περισσότερο τη διαπραγματευτική μας θέση έναντι του Συμβουλίου. Γνωρίζω το επιχείρημα του David Bowe, ο οποίος λέει: πρόσεξε εισηγητή, πρόσεξε Κοινοβούλιο γιατί, αν η στάση σου είναι πολύ αυστηρή, το Συμβούλιο μπορεί να αλλάξει τη νομική βάση. Απευθυνόμενη στους συναδέλφους μου θα ήθελα να πω ότι, εάν το Συμβούλιο θέλει να κάνει κάτι, και εάν συνεπώς θέλει να αλλάξει αυτή τη διαδικασία συναπόφασης, πρέπει να το πράξει ομόφωνα, που σημαίνει ότι το θέμα πρέπει να κριθεί και από το Κοινοβούλιο και από το Δικαστήριο των Ευρωπαϊκών Κοινοτήτων.

<SPEAKER ID=177 LANGUAGE="EN" NAME="Bowe">
Κύριε Πρόεδρε, θα ήθελα αρχικά να επαινέσω την εργασία της εισηγήτριας και την έκθεσή της. Είναι ασφαλώς μια πολύ εντυπωσιακή έκθεση, την οποία νομίζω ότι ευχαρίστως θα υποστηρίξει η πλειοψηφία των σοσιαλιστών. Θα επιφέρει ουσιαστικές βελτιώσεις όσον αφορά τις εκπομπές από μεγάλες εγκαταστάσεις καύσης, που συνήθως καίνε γαιάνθρακα ή πετρέλαιο, αυξάνοντας σημαντικά τις εκπομπές διοξειδίου του θείου και οξειδίων του αζώτου στην ατμόσφαιρα και προκαλώντας όξινη βροχή με αρνητικές επιπτώσεις στην ανθρώπινη υγεία, όπως π.χ. την εμφάνιση άσθματος.
<P>
Το θέμα δεν είναι να ελεγχθούν αυτές οι εγκαταστάσεις με έναν συγκεκριμένο τρόπο - υπάρχουν εξάλλου και άλλα μέσα ελέγχου αυτών των εγκαταστάσεων. Υπάρχει έλεγχος ρύπανσης - ήμουν μάλιστα πριν από κάποια χρόνια ο εισηγητής όσον αφορά τα μέτρα που τίθενται τώρα σε εφαρμογή για τον έλεγχο των εκπομπών. Υπάρχουν επίσης οι διαπραγματεύσεις για τα εθνικά όρια εκπομπών, που περιμένουμε να προωθήσει η Επιτροπή όσο το δυνατόν πιο σύντομα. Με τον συνδυασμό των δύο αυτών μέσων θα επιτευχθεί ένας αποτελεσματικός και ενδεδειγμένος έλεγχος.
<P>
Η έκθεση του Κοινοβουλίου και οι τροπολογίες που κατατέθηκαν τείνουν να επεκτείνουν το πεδίο εφαρμογής της οδηγίας και να θέσουν πιο αυστηρά όρια, προς οποία πρέπει να συμμορφωθούν τόσο οι υφιστάμενες, όσο και οι μελλοντικές εγκαταστάσεις. Δεν πιστεύω ότι η συμμόρφωση προς αυτές τις νομοθετικές ρυθμίσεις αποτελεί ιδιαίτερο πρόβλημα για τις νέες εγκαταστάσεις, αν και αναγνωρίζω ότι υπάρχουν προβλήματα για κάποιες από τις παλαιότερες εγκαταστάσεις. Αυτό που προτείνουμε ως εκ τούτου είναι να τους δοθεί λίγο περισσότερος χρόνος, ένα λογικό χρονοδιάγραμμα στα πλαίσια του οποίου θα μπορέσουν να γίνουν οι απαραίτητες επενδύσεις, έτσι ώστε να καταστεί δυνατή η συμμόρφωση αυτών των εγκαταστάσεων.
<P>
Όσον αφορά την επέκταση του πεδίου εφαρμογής της οδηγίας σε άλλα σημεία, θα ήθελα να επιστήσω την προσοχή της Επιτρόπου στη διαγραφή ορισμένων εξαιρέσων όσον αφορά τις εγκαταστάσεις ανοικτής θάλασσας και μερικούς μεγάλους αεροστρόβιλους, που χρησιμοποιούνται για την πρόωση μηχανικού εξοπλισμού κ.λπ., όπου οι εκπομπές είναι επίσης σημαντικές και το πρόβλημα πρέπει να αντιμετωπισθεί, αναγνωρίζοντας φυσικά τις ιδιαίτερες που ισχύουν σε αυτές τις περιπτώσεις.
<P>
Έχω πλήρη συνείδηση του θέματος που έχει ήδη αναφέρει η κ Oomen-Ruijten, ότι δηλαδή, αν καταβάλλουμε έντονες προσπάθειες να θέσουμε πολύ αυστηρά όρια, πολλά κράτη μέλη φοβούνται μήπως τους υπαγορεύσουμε την ενεργειακή τους πολιτική, κάτι που δεν έχουμε ασφαλώς το δικαίωμα να κάνουμε ως Κοινοβούλιο. Πρέπει επομένως να παραδεχτούμε το γεγονός αυτό και να αναγνωρίσουμε ότι πρέπει να αφήσουμε κάποια περιθώρια ευελιξίας σε αυτή την πρόταση, κάτι που μπορεί να επιτευχθεί, εάν συνδυάσουμε αυτή την πρόταση με τα εθνικά όρια εκπομπών και με την οδηγία IPPC. Το όλο θέμα πρέπει να εξετασθεί υπό αυτό το πρίσμα.
<P>
Τέλος, πιστεύω ότι θα έχουμε κάποιο αποτέλεσμα μετά από τη δεύτερη ανάγνωση, με ουσιαστικές βελτιώσεις ως προς τις εκπομπές από αυτές τις εγκαταστάσεις και με ουσιαστικές βελτιώσεις ως προς το περιβάλλον και την ποιότητα του αέρα γύρω από αυτές τις εγκαταστάσεις. Συστήνω στο Ευρωπαϊκό Κοινοβούλιο να εγκρίνει αυτή την πρόταση.
<P>
Μια τελευταία παρατήρηση. Έχω επισκεφτεί μεγάλες εγκαταστάσεις καύσης σε δύο ή τρία διαφορετικά κράτη της Ένωσης, ειδικά στη χώρα μου, το Ηνωμένο Βασίλειο. Δεν έχω δει τίποτα απαρχαιωμένο, και θα ήθελα να καλέσω την κ. Oomen-Ruijten να επισκεφθεί ίσως τον σταθμό παραγωγής ηλεκτρικής ενέργειας του Drax, στο Yorkshire, για να διαπιστώσει ότι αυτό που είναι προϊστορικό είναι οι γνώσεις της για τη βιομηχανία και όχι οι εγκαταστάσεις που λειτουργούν.

<SPEAKER ID=178 LANGUAGE="SV" NAME="Virgin">
Κύριε Πρόεδρε, θέλω κατ' αρχάς να συγχαρώ την κ. Oomen-Ruijten για την καλή της έκθεση. Πριν από αρκετό καιρό το Κοινοβούλιο ενέκρινε μια άλλη έκθεση η οποία αφορούσε τη μελλοντική στρατηγική για την οξίνιση του εδάφους και των υδάτων. Μεταξύ άλλων περιείχε έναν στόχο, την επίλυση δηλαδή του προβλήματος της οξίνισης έως το έτος 2015 και την επίτευξη μέχρι τότε επιπέδων ρύπων στα οποία η φύση μπορεί να ανταπεξέλθει. Η Επιτροπή συμφώνησε με τον προσανατολισμό του Κοινοβουλίου. Για να επιτευχθεί όμως ο στόχος, πρέπει να καταστήσουμε αυστηρότερες τις προϋποθέσεις, μεταξύ άλλων όσον αφορά την καύση. Η παρούσα έκθεση, με τις πιο αυστηρές προϋποθέσεις που προτείνει το Κοινοβούλιο, αποτελεί ένα βήμα προς αυτή την κατεύθυνση. Πέραν αυτού, η Επιτροπή έχει προβεί σε εκτεταμένες αναλύσεις των επιπτώσεων από τους ρύπους της καύσης, διότι δεν είναι σημαντική μόνο η επίδραση στο περιβάλλον, αλλά τίθεται σε κίνδυνο και η υγεία των ανθρώπων.
<P>
Μια σύγκριση μεταξύ της καύσης άνθρακα με καλό καθαρισμό των καυσαερίων και της πυρηνικής ενέργειας κατά τη διάρκεια μίας δεκαετίας καταδεικνύει ότι έχουμε σώσει 20000 ανθρώπινες ζωές λόγω της μείωσης των ρύπων, ως αποτέλεσμα της χρήσης πυρηνικής ενέργειας στην ΕΕ. Επομένως, οι προτάσεις για πρόωρη κατάργηση της πυρηνικής ενέργειας έχει σοβαρές επιπτώσεις τόσο για το περιβάλλον μας, όσο και για τη δημόσια υγεία.
<P>
Είμαι επίσης πεπεισμένος ότι η χρησιμοποίηση οικονομικών μέσων, η επιβολή π.χ. τελών επί του θείου και του αζώτου, μπορεί να προωθήσει ακόμη περισσότερο την ανάπτυξη και να καταστήσει ακόμη πιο αυστηρές στην πράξη τις προϋποθέσεις που θέτουμε. Στη Σουηδία αποδείχθηκε πολύ επιτυχημένη η θέσπιση παρομοίων τελών. Η μέθοδος των δικαιωμάτων εκπομπών αξίζει επίσης κατά πάσα πιθανότητα να μελετηθεί και μπορεί να αποφέρει θετικά αποτελέσματα για το περιβάλλον με χαμηλό κόστος.
<P>
Η καύση ορυκτών καυσίμων έχει ως αποτέλεσμα μεγάλες ποσότητες ρύπων διοξειδίου του άνθρακα που συμβάλλουν στο φαινόμενο του θερμοκηπίου. Αυτό είναι ίσως το σοβαρότερο πρόβλημα και ο κατά το δυνατόν μεγαλύτερος περιορισμός της καύσης ορυκτών καυσίμων θα αποτελέσει οπωσδήποτε ένα μήνυμα. Το εμπόριο δικαιωμάτων εκπομπής ρύπων μπορεί να αποτελέσει και εδώ μία μέθοδο η οποία θα σταθεροποιήσει τις προσπάθειες που καταβάλλονται για να επιτευχθούν οι προϋποθέσεις του πρωτοκόλλου του Κυότο.

<SPEAKER ID=179 LANGUAGE="SV" NAME="Gahrton">
Κύριε Πρόεδρε, η οξίνιση εξακολουθεί να αποτελεί σοβαρή απειλή για τα δάση της Ευρώπης. Στη Γερμανία το 67 % των δασών είναι εκτεθειμένα σε ρύπους που προκαλούν οξίνιση, το διοξείδιο του θείου και τις ενώσεις του αζώτου που υπερβαίνουν το κρίσιμο όριο αντοχής. Στη Γαλλία πλήττεται το 22 % των δασικών γαιών. Σε ορισμένες βέβαια χώρες τα δάση είναι σχετικά ανεπηρέαστα, όπως π.χ. στην Ισπανία, όπου ο αντίστοιχος αριθμός είναι μόνο 1 %. Ταυτόχρονα όμως οι ρύποι που προέρχονται από την Ισπανία συμβάλλουν στην οξίνιση μιας επιφάνειας πέντε φορές μεγαλύτερης από αυτή των δασικών γαιών που επηρεάζονται στην Ισπανία. Εννέα ακόμη χώρες της ΕΕ συμβάλλουν στην αύξηση της οξίνισης περιοχών εκτός των δικών τους συνόρων, ενώ πέντε χώρες, η Γερμανία, η Γαλλία, η Αυστρία, η Σουηδία και η Φινλανδία, συμβάλλουν στην οξίνιση μιας επιφάνειας μικρότερης των δικών τους δασικών γαιών.
<P>
Αυτά τα στοιχεία δείχνουν ότι οι ρύποι, που προέρχονται από μεγάλους σταθμούς παραγωγής ενέργειας μέσω καύσης, αποτελούν ένα πρόβλημα που απαιτεί σε μεγάλο βαθμό κοινή υπερεθνική ρύθμιση. Γι' αυτό και είναι θετική η υποβολή αυτής της οδηγίας από την Επιτροπή. Είναι ωστόσο υπερβολικά διστακτική, ενώ η πρόταση του Κοινοβουλίου, δηλαδή η έκθεση Oomen-Ruijten, βρίσκεται πολύ πιο κοντά σε αυτό που είναι αντικειμενικά απαραίτητο και που απαιτεί το περιβαλλοντικό κίνημα. Γι' αυτόν τον λόγο η Ομάδα των Πρασίνων μπορεί να υποστηρίξει σε γενικές γραμμές την έκθεση Oomen-Ruijten.

<SPEAKER ID=180 LANGUAGE="ES" NAME="Estevan Bolea">
Δεν μπορώ παρά να παρέμβω, γιατί ο κ. Gahrton αφιέρωσε μερικά λεπτά από τον ελάχιστο χρόνο που είχε στη διάθεσή του για να πει πράγματα εντελώς ανακριβή.
<P>
Το εν λόγω πρόβλημα των εκπομπών δεν αφορά την Ισπανία, γιατί εκεί ένα τρίτο της ενέργειας είναι υδροηλεκτρική και άλλο ένα τρίτο πυρηνική. Γι' αυτόν τον λόγο, κύριε Gahrton, να τεκμηριώνετε αυτά που λέτε και να μη λέτε ανοησίες.

<SPEAKER ID=181 LANGUAGE="NL" NAME="Blokland">
Κύριε Πρόεδρε, οι μεγάλες εγκαταστάσεις καύσης παράγουν από κοινού το 63 % των εκπομπών διοξειδίου του θείου και το 21 % των εκπομπών οξειδίων του αζώτου στην Ευρωπαϊκή Ένωση. Οι δύο αυτές ουσίες είναι οι σημαντικότερες αιτίες της όξινης βροχής, ενώ παράλληλα αποτελούν απειλή για τη δημόσια υγεία. Γι' αυτό και η πρόταση για μείωση των εκπομπών των ουσιών αυτών έχει πάρα πολύ μεγάλη σημασία. Συμφωνώ συνεπώς με την πρόταση να επεκτείνει η Επιτροπή το πεδίο εφαρμογής της οδηγίας και στους αεροστροβίλους. Δεν πρέπει όμως να εξαιρεθούν οι εγκαταστάσεις ανοικτής θάλασσας.
<P>
Δεδομένου ότι με τις σημερινές τεχνικές οι εκπομπές διοξειδίου του θείου μπορούν να περιοριστούν στα 100 mg ανά κυβικό μέτρο, το Κοινοβούλιο πρέπει οπωσδήποτε να υποστηρίξει ένα γενικό όριο εκπομπών της τάξης των 200 mg ανά κυβικό μέτρο. Επιπλέον, τα όρια για τις εκπομπές οξειδίων του αζώτου μπορούν επίσης να γίνουν αυστηρότερα. Το ουσιαστικό στοιχείο της έκθεσης είναι ότι, εν καιρώ οι μεγάλες εγκαταστάσεις καύσης πρέπει επίσης να πληρούν τα όρια εκπομπών που έχουν τεθεί, δεδομένου ότι οι εγκαταστάσεις αυτές εκπέμπουν ένα μεγάλο μέρος των ρυπογόνων ουσιών. Διαφορετικά δεν θα γίνει και τόσο αισθητό το αποτέλεσμα των μέτρων, δηλαδή ο καθαρότερος και υγιεινότερος αέρας.
<P>
Τέλος, θα ήθελα να παρατηρήσω ότι δεν επιτρέπεται η καθιέρωση αυστηρότερων ορίων εκπομπών να αποβεί προς όφελος των έντονα ρυπογόνων καυσίμων. Για την καύση αποβλήτων ισχύουν επίσης αυστηρές προϋποθέσεις, αλλά οι εκπομπές από την καύση ορυκτών καυσίμων μπορούν επίσης να επιδεινώσουν την ποιότητα του αέρα και να απειλήσουν τη δημόσια υγεία. Με την παρούσα πρόταση κάνουμε ένα μεγάλο βήμα προόδου, και θα ήθελα να ευχαριστήσω την κ. Oomen-Ruijten για τις προσπάθειες που κατέβαλε.

<SPEAKER ID=182 LANGUAGE="SV" NAME="Hulthιn">
Κύριε Πρόεδρε, είναι πολύ πιθανόν ότι καθ' οδόν προς τα εδώ οι περισσότεροι από εσάς διέσχισαν τον διάδρομο όπου υπάρχει μια έκθεση πινάκων που απεικονίζουν τοπία από τα μέρη μου. Μπορεί κανείς να δει φυσικά τοπία με νερά, ζώα και χιόνι. Είναι καθαρά και δίνουν την αίσθηση της υγείας. Δυστυχώς, η φύση είναι σε μεγάλο βαθμό νεκρή - εξαιτίας της οξίνισης και των ρύπων που έχουν μεταφερθεί από πολύ μακριά - από χώρες και περιοχές που δεν χρειάζεται να αναφέρουμε εδώ, αλλά που σίγουρα γνωρίζουν ότι εντός των συνόρων τους υπάρχουν όντως αυτές οι εγκαταστάσεις αποτέφρωσης αποβλήτων, που έχουν ως αποτέλεσμα αυτές οι ωραίες εικόνες να είναι παρ' όλα αυτά εντελώς νεκρές.
<P>
Γι' αυτόν τον λόγο η έκθεση Oomen-Ruijten είναι μία από τις πλέον σημαντικές για τα μέρη μου, για την επιβίωση τόσο των ζώων, όσο και των φυτών, για τα ρέματα και όλα όσα επηρεάζονται από την οξίνιση. Γι' αυτό διαπιστώνω με ικανοποίηση ότι η πλειοψηφία της Επιτροπής Περιβάλλοντος, Δημόσιας Υγείας και Προστασίας των Καταναλωτών είχε όντως την ορθή κρίση να στηρίξει την προτεινόμενη από την εισηγήτρια μεγαλύτερη αυστηρότητα στις προϋποθέσεις όσον αφορά την οδηγία του Συμβουλίου. Πρόκειται κυρίως για την πρόταση να συμπεριλαμβάνονται στην οδηγία οι υπάρχουσες εγκαταστάσεις, κάτι που το Συμβούλιο δεν είχε προφανώς το σθένος να ζητήσει.
<P>
Οι υπάρχουσες εγκαταστάσεις ευθύνονται για μια σημαντική ποσότητα ρύπων. Η έγκριση της πρότασης της κ. Oomen-Ruijten συνεπάγεται ότι οι ρύποι του διοξειδίου του άνθρακα θα μειωθούν κατά 1 έως 1, 5 εκατομμύριο τόνους ετησίως. Αυτό αντιστοιχεί στο δεκαπλάσιο έως δεκαπενταπλάσιο των συνολικών ρύπων του θείου της Σουηδίας, και μπορούμε να το συγκρίνουμε με τη Μεγάλη Βρετανία, που εκπέμπει 2 εκατομμύρια τόνους ετησίως.
<P>
Από αυτή την άποψη είναι σχεδόν τρέλα να περιμένουμε πέντε χρόνια ακόμη μέχρι να πάψουν να λειτουργούν από μόνες τους αυτές οι εγκαταστάσεις. Υπάρχουν φυσικά αντιρρήσεις, καθώς η πρόταση είναι δαπανηρή, αλλά η τεχνολογία υπάρχει. Γνωρίζουμε ότι είναι δαπανηρό για όλους, διότι όλοι έχουμε εγκαταστάσεις αυτού του είδους, όμως τα οφέλη είναι ανεκτίμητα. Ελπίζω μόνο ότι στην Ολομέλεια θα είναι πολλοί αυτοί που θα βρούν ελκυστική τη σκέψη να σώσουν περισσότερες ζωές.

<SPEAKER ID=183 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, όταν προτείνουμε νέα όρια στις τιμές των εκπομπών ρύπων από τις εγκαταστάσεις καύσης, θα πρέπει να εξετάσουμε το θέμα των εκπομπών στο σύνολό του και να παρατηρήσουμε επίσης τις επιπτώσεις του κανονισμού στη δημιουργία των αερίων που προκαλούν το φαινόμενο του θερμοκηπίου. Στην τροπολογία 19 προτείνονται μεγαλύτερα χρονικά περιθώρια για τις περιπτώσεις ακαταλληλότητας της τεχνολογίας καθαρισμού. Το περιθώριο των 24 ωρών που προτάθηκε από την Επιτροπή δεν αρκεί σε καμία περίπτωση για την ψύξη των υπό διόρθωση μηχανών, την εξακρίβωση της βλάβης, την επιδιόρθωση και την επαναλειτουργία των μηχανών, ειδικά αν οι βλάβες συμβούν σε ώρες που το προσωπικό των εγκαταστάσεων είναι μικρότερο από το συνηθισμένο, τη νύχτα, επί παραδείγματι, στις γιορτές και τα σαββατοκύριακα. Εάν το περιθώριο χρόνου δεν αλλάξει, θα καταλήξουμε να κλείνει ένα παραγωγικό και σύγχρονο εργοστάσιο σε όλες σχεδόν τις περιπτώσεις βλάβης και να αντικαθίσταται η παραγωγή του από ένα εργοστάσιο με δυνατότητα προστασίας του περιβάλλοντος μικρότερη αυτού που έκλεισε. Αυτή η ενέργεια δεν μπορεί να είναι σύμφωνη με το πνεύμα της πρότασης οδηγίας.
<P>
Επιθυμούμε σε κοινοτικό επίπεδο να προωθήσουμε τόσο την αύξηση χρήσης της βιομάζας, όσο και τη συνδυασμένη παραγωγή θερμότητας και ηλεκτρισμού, για την ελαχιστοποίηση των αερίων που δημιουργούν το φαινόμενο του θερμοκηπίου. Για να μπορέσουν να επιτευχθούν αυτοί οι στόχοι, θα πρέπει να επιτρέψουμε υψηλότερα όρια εκπομπών για τη βιομάζα, σύμφωνα με την πρόταση της Επιτροπής, και να προσαρμόσουμε τις απαιτήσεις από τις μικρές εγκαταστάσεις καύσης για την προστασία του περιβάλλοντος σε λογικά από τεχνικοοικονομική σκοπιά επίπεδα.

<SPEAKER ID=184 LANGUAGE="FI" NAME="Myller">
Αξιότιμε κύριε Πρόεδρε, έχει ήδη γίνει αντιληπτό από πολλούς εδώ ότι έχουμε ακόμη να κάνουμε πολλά για να πετύχουμε τους στόχους της προστασίας της ατμόσφαιρας, για τους οποίους ωστόσο έχουμε δεσμευθεί τόσο σε κοινοτικό επίπεδο, όσο και σε επίπεδο των επιμέρους κρατών μελών. Γι' αυτό θα πρέπει να κάνουμε ό, τι είναι δυνατόν, και ένα παράδειγμα της δυνατότητάς μας να κάνουμε περισσότερα από όσα είναι διαθετειμένη να κάνει η Επιτροπή είναι αυτή η έκθεση Oomen-Ruijten που συνετάχθη εκ μέρους της Επιτροπής Περιβάλλοντος σχετικά με τις μεγάλες εγκαταστάσεις καύσης.
<P>
Κατά τη γνώμη μου η μεγαλύτερη συμβολή της έκθεσης είναι ότι περιλαμβάνονται επίσης στην κοινή νομοθεσία και στα κοινά όρια οι παλαιές εγκαταστάσεις, αυτές δηλαδή που τέθηκαν σε λειτουργία πριν από το 1987. Αν δεν είχε γίνει αυτό, η συγκεκριμένη οδηγία θα ήταν κενή περιεχομένου, διότι η ηλικία αυτών των εγκαταστάσεων είναι πολύ μεγάλη και, αν δεν επεκτείνουμε την οδηγία και στις παλαιές εγκαταστάσεις, δεν θα υπάρξει κανένα αποτέλεσμα ως προς τις εκπομπές αερίων. Υποστηρίζω λοιπόν ιδιαίτερα θερμά τη συμπερίληψη και των παλαιών εγκαταστάσεων.
<P>
Θα πρέπει όμως να φροντίσουμε επίσης να επεκταθούν οι απαιτήσεις και στις υποψήφιες χώρες, διότι δεν είναι δυνατόν να επιτρέψουμε καμία ελεύθερη μεταφορά σε αυτόν τον τομέα. Αυτό φυσικά απαιτεί τη χρησιμοποίηση πόρων προς τη σωστή κατεύθυνση για την επίτευξη αυτού του στόχου. Είμαι επίσης της γνώμης ότι θα πρέπει να προωθήσουμε περαιτέρω τη χρήση της βιομάζας και τη συνδυασμένη παραγωγή θερμότητας και ηλεκτρισμού. Ωστόσο, όσον αφορά τη βιομάζα, είμαι της γνώμης ότι θα πρέπει να ξεκινήσουμε από την προϋπόθεση ότι οι οριακές τιμές της θα είναι ίδιες με αυτές των άλλων καυσίμων.

<SPEAKER ID=185 LANGUAGE="EN" NAME="Pollack">
Κύριε Πρόεδρε, τροποποιείται μια τεχνική οδηγία και πολλές πτυχές έχουν αναφερθεί από διάφορους ομιλητές. Τα προβλήματα που αφορούν παλαιότερες εγκαταστάσεις εξαρτώνται προφανώς από την πηγή ενέργειας που χρησιμοποιείται από κάθε κράτος μέλος, κάτι που ποικίλλει σε μεγάλο βαθμό. Γνωρίζουμε ότι οι υπάρχουσες μεγάλες εγκαταστάσεις καύσης ευθύνονται για τα δύο τρίτα περίπου της ρύπανσης της ΕΕ λόγω εκπομπών διοξειδίου του θείου και για το ένα τέταρτο περίπου των εκπομπών οξειδίων του αζώτου, με πολύ σοβαρές συνέπειες για την υγεία και το περιβάλλον. Ως εκ τούτου, αυτή η αναθεώρηση αποτελεί επείγουσα ανάγκη. Υποστηρίζω σε μεγάλο βαθμό την προσπάθεια να κινηθούμε προς μεγαλύτερη συνδυασμένη παραγωγή, όπως ανέφεραν και άλλοι βουλευτές.
<P>
Ωστόσο, ως εισηγήτρια σχετικά με το θέμα της ποιότητας του αέρα, επιθυμώ να επικεντρώσω την προσοχή μου σε δύο κύριες πτυχές. Η πρώτη καλύπτεται στην τροπολογία 1, που συνδέει όσα έχουν γίνει στα πλαίσια αυτής της οδηγίας με την αναμενόμενη μακροπρόθεσμη στρατηγική για το όζον. Σκοπός της θα πρέπει να είναι η επίτευξη ενιαίου επιπέδου για τις επικίνδυνες εκπομπές από αυτές τις εγκαταστάσεις, και μάλιστα επιπέδου χαμηλότερου των κρίσιμων φορτίων. Αν αποτύχουμε, η αποτυχία θα είναι διπλή, και ως προς την προστασία του περιβάλλοντος και ως προς την προστασία της δημόσιας υγείας. Αν και δεν έχουμε ακόμη τη στρατηγική για το όζον λόγω της αδράνειας της Επιτροπής, γνωρίζουμε ότι αργά ή γρήγορα οι οριακές τιμές εκπομπών θα πρέπει να συμμορφωθούν προς αυτή. Χρειάζεται να καταστήσουμε σαφές στην νέα Επιτροπή, όταν ορκιστεί, ότι η στρατηγική για το όζον και τα εθνικά όρια εκπομπών, που ανέφερε ο κ. Bowe, αποτελούν επείγουσα ανάγκη.
<P>
Το δεύτερο σημείο στο οποίο θα αναφερθώ σχετίζεται με την τροπολογία 15, όπου ζητείται μεγαλύτερη πληροφόρηση του κοινού. Πρόκειται για την ίδια προσέγγιση που υιοθετήσαμε στις παράγωγες οδηγίες για την ατμοσφαιρική ρύπανση. Φαίνεται ότι σε μερικούς δεν αρέσει η πληροφόρηση του κοινού, αλλά εκείνοι που ζουν κοντά σε μεγάλες εγκαταστάσεις καύσης πρέπει να είναι πλήρως ενήμεροι κατά πόσον η υγεία τους κινδυνεύει λόγω αυξημένης ατμοσφαιρικής ρύπανσης.
<P>
Συστήνω στο Ευρωπαϊκό Κοινοβούλιο να τις εγκρίνει και έχω την πεποίθηση ότι θα υποστηριχθούν και από την Επιτροπή και, κάτι που είναι σημαντικότερο, από το Συμβούλιο.

<SPEAKER ID=186 LANGUAGE="DE" NAME="Linkohr">
Κύριε Πρόεδρε, κυρίες και κύριοι, πρώτα απ' όλα θέλω να ευχαριστήσω την εισηγήτρια για το θάρρος και την επιμονή που έδειξε απέναντι στις διάφορες αντιθέσεις, γιατί υπήρξαν και αντιθέσεις στο θέμα αυτό. Βεβαίως και ισχύει το γεγονός ότι λόγω της ελευθέρωσης της ενιαίας αγοράς ηλεκτρισμού χρειαζόμαστε και μια εναρμόνιση των περιβαλλοντικών προδιαγραφών. Είναι ένα σημαντικό βήμα, και ας ελπίσουμε να ακολουθήσουν και άλλα!
<P>
Παραδόξως όμως η εναρμόνιση αυτή έχει ως συνέπεια τη στρέβλωση του ανταγωνισμού. Αυτό φαίνεται ξεκάθαρα στο ακόλουθο παράδειγμα που αφορά τις εκπομπές oξειδίων του αζώτου (NΟx). Ας υποθέσουμε ότι η οριακή τιμή εκπομπών ΝΟx είναι 200mg/m3. Κατανοώ σαφές ότι για τις μεγάλες εγκαταστάσεις μπορούμε να επιφέρουμε από τεχνολογική άποψη μια μεγαλύτερη μείωση εκπομπών. Κάτι τέτοιο όμως σημαίνει αύξηση της τιμής του ρεύματος κατά ένα έως δύο γερμανικά πφένιχ για τον άνθρακα, ειδικά για τον λιγνίτη. Η αύξηση αυτή δεν είναι μικρή και μπορεί να οδηγήσει στον αποκλεισμό των παραγωγών αυτών από την αγορά, που σημαίνει ότι το μέχρι τώρα ισχύον ανταγωνιστικό τους πλεονέκτημα, ή αλλιώς ο δίκαιος ανταγωνισμός, θα υποστεί πλήγμα. Η πυρηνική ενέργεια εξάλλου θα βρεθεί σε πλεονεκτική θέση, γιατί δεν θα θιγεί από τα μέτρα αυτά, αλλά αντιθέτως θα σημειωθεί σχετική μείωση της τιμής της. Όποιος υποστηρίζει κάτι τέτοιο, θα πρέπει σίγουρα να είναι ικανοποιημένος από τη ρύθμιση αυτή.
<P>
Αν όμως θέλουμε να υπάρχει δίκαιος ανταγωνισμός, θα πρέπει να δώσουμε προσοχή τουλάχιστον στο σημείο αυτό. Στη Γερμανία έχουμε μια ρύθμιση που καθορίζει ως οριακή τιμή εκπομπών τα 200mg/m3. Όταν η ρύθμιση αυτή εφαρμόστηκε για πρώτη φορά, κόστισε πολλές και δαπανηρές επενδύσεις. Πρόκειται για μια απολύτως αποδεκτή ρύθμιση. Αν τώρα μειώσουμε την οριακή αυτή τιμή στα 100mg - κάτι το οποίο δεν αποτελεί πρόβλημα τεχνικής φύσεως για το φυσικό αέριο, θα επιφέρει όμως μια ανάλογη αύξηση της τιμής του - θα αποκλεισθούμε από την ????? ???? ?????????????? ??????????????. ??? ?? ?? ?????? ????; Τότε οι θιγόμενες περιφέρειες θα λάβουν περιφερειακές ενισχύσεις από την Ευρωπαϊκή Ένωση ή από το εθνικό κράτος. Ο φορολογούμενος θα πληρώσει στη συνέχεια μέσω των περιφερειακών ενισχύσεων. Δεν μπορεί να είναι αυτός ο στόχος μας!
<P>
Πιστεύω επομένως ότι πρέπει να βρούμε μια ισορροπία. Δεν το λέω ελαφρά τη καρδία, γιατί γνωρίζω ότι ο καθαρός αέρας είναι πάντοτε προτιμότερος από τον μολυσμένο. Όμως τα 200mg/m3 είναι κατά τη γνώμη μου μια αξιοπρεπής οριακή τιμή, και αυτή η τιμή θα πρέπει να διατηρηθεί.

<SPEAKER ID=187 LANGUAGE="DE" NAME="Schleicher">
Κύριε Πρόεδρε, κυρίες και κύριοι, θέλω να ευχαριστήσω εξ ονόματος της Ομάδας μου την εισηγήτρια κυρία Oomen-Ruijten για την υποβολή της έκθεσής της και για την εξαίρετη εργασία της. Για πολλούς συναδέλφους, ακόμη και στην Επιτροπή Περιβάλλοντος, Δημόσιας Υγείας και Προστασίας των Καταναλωτών, οι οριακές τιμές που προτάθηκαν από την εισηγήτρια για τον περιορισμό της εκπομπής ορισμένων ρύπων από μεγάλες εγκαταστάσεις καύσης κατά την περίοδο έως το έτος 2005 ήταν υπερβολικές. Παρόμοια επιχειρήματα ακούγονται στη συζήτηση για την εκπομπή καυσαερίων από αυτοκίνητα. Έχω την εντύπωση ότι υπάρχουν οι τεχνικές προϋποθέσεις για να επιτύχουμε τις τιμές αυτές. Φυσικά απαιτούνται μεγάλες οικονομικές δαπάνες. Γι' αυτόν τον λόγο είναι σημαντικό να προωθήσουμε την ανάπτυξη και τις δυνατότητες εφαρμογής της σύγχρονης τεχνολογίας, η οποία θα εξυπηρετήσει την επίτευξη των στόχων αυτών στα πλαίσια του προγράμματος LIFE. Ποιός θα υποστήριζε την επιδίωξη τόσο απαιτητικών στόχων όσο αυτοί που σχετίζονται με τον περιορισμό της ατμοσφαιρικής ρύπανσης, αν δεν το έκανε το Ευρωπαϊκό Κοινοβούλιο; Μέχρι στιγμής χρωστάμε αποκλειστικά και μόνο στο Ευρωπαϊκό Κοινοβούλιο το γεγονός ότι επιτεύχθηκαν τιμές και στόχοι οι οποίοι παρουσιάζονταν συχνά ως ανέφικτοι στο πλαίσιο του δεδομένου χρονικού διαστήματος.
<P>
Κύριε Linkohr, γνωρίζεται βεβαίως τη συζήτηση για το αυτοκίνητο. Αγαπητοί συνάδελφοι, μην ξεχνάτε ότι η Συνθήκη του Αμστερνταμ θα τεθεί σε ισχύ από την 1η Μαΐου 1999. Τότε θα συσκεφθούμε και γι' αυτή την πρόταση στο πλαίσιο της διαδικασίας της συναπόφασης και θα μας δοθεί έτσι η ευκαιρία να επιβάλουμε ομολογουμένως πιο απαιτητικά αιτήματα, αιτήματα που θα αφορούν τις οριακές τιμές του διοξειδίου του θείου και των οξειδίων του αζώτου καθώς και τις παλαιές εγκαταστάσεις οι οποίες μέχρι στιγμής δεν καλύπτονται από την κοινοτική νομοθεσία και η συμπερίληψή τους σε αυτή αποτελεί ένα πολύ επείγον ζήτημα. Αναλογιστείτε ότι βρισκόμαστε στην πρώτη ανάγνωση. Στη συνέχεια θα δούμε τί έχει να αντιτείνει το Συμβούλιο, και κατά τη δεύτερη ανάγνωση θα πρέπει να διαπραγματευθούμε πώς θα προχωρήσουμε. Είμαι της άποψης ότι πρέπει τώρα κιόλας να υποβάλουμε προτάσεις, στον βαθμό που τις επιτρέπει η τεχνολογία, και να προβούμε αργότερα σε υπολογισμούς που θα αφορούν τους εφικτούς και μη στόχους.

<SPEAKER ID=188 NAME="Oomen-Ruijten">
Κύριε Πρόεδρε, δεν θα ήθελα να αφήσω αναπάντητη μία παρατήρηση. Με αφορμή την καρικατούρα που έκανε ο κ. Linkohr από την πρότασή μου για τα οξείδια του αζώτου, θα ήθελα να τον παραπέμψω στις καλές πληροφορίες τις οποίες ενδέχεται να μπορεί να πάρει από το RWE στη Γερμανία, δεδομένου ότι η υπηρεσία αυτή εξέτασε τα στοιχεία που παραθέτω για τα οξείδια του αζώτου και αυτό που αναφέρω είναι τα στοιχεία...

<SPEAKER ID=189 NAME="Πρόεδρος">
Συγγνώμη, κυρία βουλευτή, αλλά είμαι υποχρεωμένος να σας διακόψω. Διέκοψα προ ολίγου για τον ίδιο λόγο και την κ. Estevan Bolea. Δεν πρόκειται για παρατηρήσεις επί της εφαρμογής του Κανονισμού ούτε για ερωτήσεις προς την Επιτροπή. Θα μπορούσα να αποδεχθώ τις παρεμβάσεις αυτές μόνο επί προσωπικών θεμάτων, υπό την προϋπόθεση ότι πρόκειται για τέτοιου είδους θέμα, κάτι για το οποίο αμφιβάλλω.

<SPEAKER ID=190 NAME="Bjerregaard">
Κύριε Πρόεδρε, θα ήθελα να ξεκινήσω ευχαριστώντας ιδιαίτερα την Επιτροπή Περιβάλλοντος και την κ. Oomen-Ruiten για την εξαιρετικά λεπτομερή δουλειά που επιτέλεσε όσον αφορά την πρόταση, παρ' όλο που πρόκειται για μια άκρως τεχνική πρόταση. Όπως υπογράμμισαν διάφοροι ομιλητές απόψε, πολλές εγκαταστάσεις καύσης ευθύνονται για μεγάλο ποσοστό των εκπομπών διοξειδίου του θείου και οξειδίων του αζώτου στην ΕΕ. Και ακριβώς λόγω της έκτασης αυτών των εκπομπών και του διασυνοριακού τους χαρακτήρα είναι απαραίτητο να βρεθούν λύσεις σε κοινοτικό επίπεδο και είναι επίσης ζωτικής σημασίας να μεριμνήσουμε για τον εκσυγχρονισμό της κοινοτικής νομοθεσίας. Αυτός είναι ο λόγος που η συγκεκριμένη πρόταση ήταν ένα από τα στοιχεία της κοινοτικής στρατηγικής για την οξίνιση, όπως άλλωστε ανέφεραν διάφοροι ομιλητές.
<P>
Σε πολλούς τομείς η Επιτροπή συμφωνεί με τις εποικοδομητικές τροπολογίες. Το Ευρωπαϊκό Κοινοβούλιο έχει δίκιο όταν αναφέρει τον στόχο της κοινοτικής στρατηγικής για την οξίνιση, οπότε η Επιτροπή δέχεται την τροπολογία 1. Συμμερίζομαι την άποψη που εξέφρασαν και ο κ. Bowe και η κ. Pollack ότι λείπουν οι δύο προτάσεις που ήταν έτοιμες να υποβληθούν και τις οποίες πρέπει τώρα να περιμένουμε έως ότου μια νέα Επιτροπή λάβει θέση επ' αυτών.
<P>
Η Επιτροπή κατανοεί ότι το Ευρωπαϊκό Κοινοβούλιο ενδιαφέρεται να θεωρηθούν τα οικονομικά μέσα ως μέσα για τη μείωση των εκπομπών διοξειδίου του θείου και οξειδίων του αζώτου, όπως διατυπώνεται στην τροπολογία 3. Η δυνατότητα χρήσης τέτοιων μέσων θα μπορούσε να εκτιμηθεί βάσει των δεδομένων που θα προκύψουν από την εξέλιξη της πρότασης για τους φόρους επί των ενεργειακών προϊόντων, και θα αρκεστώ σε αυτά όσον αφορά το συγκεκριμένο ζήτημα. Το έχουμε συζητήσει επανειλημμένως.
<P>
Η Επιτροπή συμφωνεί με την επιθυμία του Ευρωπαϊκού Κοινοβουλίου να συνεχίσει η εφαρμογή της τεχνολογικής εξέλιξης στις μεγάλες εγκαταστάσεις καύσης και μπορεί να δεχτεί κατ' αρχήν την τροπολογία 5. Πώς ακριβώς ο στόχος της επιτροπής μπορεί από αυτή την άποψη να επιτευχθεί πρέπει να εκτιμηθεί βάσει του τρόπου που θα εφαρμοστεί η οδηγία για την ολοκληρωμένη πρόληψη και καταπολέμηση της ρύπανσης σε αυτόν τον τομέα. Η Επιτροπή συμφωνεί επίσης ότι οι πληροφορίες για τις επιπτώσεις των μεγάλων εγκαταστάσεων καύσης στο περιβάλλον πρέπει να είναι εύκολα προσπελάσιμες. Από αυτή την άποψη η Επιτροπή μπορεί να δεχτεί την τροπολογία 15, στην οποία αναφέρθηκε ειδικά η κ. Pollack, απ' όσο μπορεί να εκτιμηθεί από τις καταχωρήσεις των εκπομπών ρύπων που παράγονται.
<P>
Η Επιτροπή εργάζεται συνεχώς επί μιας πρότασης οδηγίας για τα εθνικά ανώτατα όρια εκπομπών, στα οποία αναφέρθηκα πρωτύτερα. Πρόκειται για έναν ζωτικής σημασίας κρίκο στη στρατηγική της Επιτροπής για την καταπολέμηση της οξίνισης και του όζοντος της τροπόσφαιρας, καθώς και την προστασία της ανθρώπινης υγείας. Με αυτή θα καθιερωθούν εθνικά όρια στις εκπομπές μιας σειράς ρυπαντικών ουσιών. Θα είναι αποτελεσματικά από άποψη κόστους σε κοινοτικό επίπεδο και θα θεσπιστούν βάσει της συνάρτησης των εκπομπών και των επιπτώσεων στο περιβάλλον. Τα κράτη μέλη θα έχουν κατ' αυτόν τον τρόπο δυνατότητα να πετύχουν τις απαιτούμενες μειώσεις εκπομπών με τον πλέον οικονομικά αποτελεσματικό τρόπο, ενώ παράλληλα θα τηρηθούν οι περιβαλλοντικοί στόχοι της ΕΕ. Επομένως, η υποβληθείσα πρόταση καλύπτει μόνο τις νέες εγκαταστάσεις στις οποίες θα χορηγηθεί άδεια λειτουργίας μετά από την 1η Ιανουαρίου του 2000. Βάσει αυτών των απόψεων η Επιτροπή δεν θεωρεί σκόπιμο να διευρύνει το πεδίο εφαρμογής της πρότασης, ώστε να καλύπτει και τις υπάρχουσες εγκαταστάσεις, που σημαίνει ότι ορισμένες τροπολογίες - ήτοι οι υπ' αριθ. 8, 10, 12, 14, 16-18, 20 και 21 - δεν μπορούν να γίνουν δεκτές.
<P>
Οι προταθείσες οριακές τιμές εκπομπών θεωρούνται φιλόδοξες ελάχιστες απαιτήσεις που πρέπει να τηρηθούν σε ολόκληρη την κοινοτική επικράτεια, όπως ανέφεραν και η κ. Ooomen-Ruiten και ο κ. Bowe στις παρεμβάσεις τους. Επιλέξαμε δηλαδή να θέσουμε φιλόδοξες ελάχιστες απαιτήσεις που θα τηρούνται σε ολόκληρη την Κοινότητα. Είναι περίπου δυο φορές πιο αυστηρές από τις απαιτήσεις που περιέχει η υπάρχουσα κοινοτική νομοθεσία. Μπορούν να χρησιμοποιηθούν ακόμη αυστηρότερες οριακές τιμές εκπομπών, εάν αυτό αιτιολογείται σε τοπικό επίπεδο ή εάν το απαιτεί η τήρηση των εθνικών ανώτατων ορίων. Ως εκ τούτου, η Επιτροπή δεν θεωρεί σκόπιμο να δεχτεί τις τροπολογίες 7, 9, 11 και 13, παρ' όλο που η Επιτροπή λαμβάνει υπόψη την επιθυμία του Ευρωπαϊκού Κοινοβουλίου για αυστηρότερες ελάχιστες απαιτήσεις σε κοινοτικό επίπεδο. Είμαι απολύτως βέβαιη πως πρόκειται για ένα θέμα στο οποίο θα επανέλθουμε σε μεταγενέστερο στάδιο της διαδικασίας. Οι τροπολογίες 2, 4, 6, 19, 22 και 23 δεν μπορούν να γίνουν δεκτές για τεχνικούς ή άλλους λόγους.
<P>
Εν κατακλείδι, θα ήθελα να εκφράσω την ικανοποίησή μου για την έκθεση. Το Ευρωπαϊκό Κοινοβούλιο επέδειξε άκρως εποικοδομητική στάση, η οποία μπορεί να θέσει καλές βάσεις για συζητήσεις κατά τη συνέχεια της νομοθετικής διαδικασίας. Είμαστε πεπεισμένοι ότι το Ευρωπαϊκό Κοινοβούλιο θα συμβάλει με τη θέση του στη μεγαλύτερη προσέγγιση του στόχου που όλοι μας επιθυμούμε, την καταπολέμηση δηλαδή της οξίνισης και του όζοντος της τροπόσφαιρας, αλλά και τη βελτίωση της δημόσιας υγείας.

<SPEAKER ID=191 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=10>
Αποτέφρωση των αποβλήτων
<SPEAKER ID=192 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0183/99) του κ. Blokland, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Συμβουλίου για την αποτέφρωση των αποβλήτων (COM(98)0558 - C4-0668/98-98/0289(SYN)).

<SPEAKER ID=193 NAME="Blokland">
Κύριε Πρόεδρε, η έκθεση που συζητάμε σχετικά με την οδηγία για την αποτέφρωση των αποβλήτων είναι σημαντική για δύο λόγους. Κατά πρώτον, πρόκειται για την υγεία των ανθρώπων οι οποίοι κατοικούν κοντά στους φούρνους αποτέφρωσης αποβλήτων, τις μονάδες παραγωγής ηλεκτρισμού και τις τσιμεντοκαμίνους. Κατά δεύτερον, πρόκειται για την ποιότητα του αέρα σε ολόκληρη την Ευρωπαϊκή Ένωση. Το θέμα αφορά κυρίως τις ρυπαντικές ουσίες, όπως το διοξείδιο του θείου, τα οξείδια του αζώτου, αιωρούμενα σωματίδια, τις διοξίνες και τα φουράνια. Η πρόταση της Επιτροπής, εάν εφαρμοστεί πλήρως, θα οδηγήσει στον περιορισμό των εκπομπών διοξινών από 2400 γραμμάρια σε 10 γραμμάρια ετησίως. Η νέα πρόταση της Επιτροπής είναι καλή, υπάρχουν ωστόσο μερικά σημεία τα οποία επιδέχονται κάποια βελτίωση.
<P>
Στην πρόταση της Επιτροπής για την αποτέφρωση αστικών αποβλήτων εξετάζονται τόσο τα επικίνδυνα, όσο και τα ακίνδυνα απόβλητα. Δεδομένου ότι έχει κατατεθεί και άλλη μία πρόταση της Επιτροπής για την τροποποίηση της οδηγίας που αφορά την αποτέφρωση επικίνδυνων αποβλήτων, είναι λογικό να συνενωθούν οι δύο οδηγίες. Τα πλεονεκτήματα που θα προκύψουν είναι πολλά, όπως η θέσπιση συνεκτικών ορίων εκπομπών, δεδομένου ότι η διάκριση μεταξύ επικίνδυνων και ακίνδυνων αποβλήτων στηρίζεται κατά κύριο λόγο σε κριτήρια που ισχύουν για τη συλλογή, την αποθήκευση, τη μεταφορά, τη διαχείριση και την επεξεργασία αποβλήτων πριν από τη διαδικασία αποτέφρωσης. Κατά τη διάρκεια της αποτέφρωσης τα επονομαζόμενα ακίνδυνα απόβλητα μπορούν να οδηγήσουν στην έκκληση επικίνδυνων ουσιών οι οποίες ρυπαίνουν την ατμόσφαιρα. Πρόκειται ως επί το πλείστον για τις ίδιες χημικές ενώσεις που εκλύονται κατά την αποτέφρωση επικίνδυνων αποβλήτων, γεγονός που σημαίνει ότι τα εξερχόμενα από μια εγκατάσταση είναι σημαντικότερα από τα εισερχόμενα σε αυτή. Για αυτά τα εξερχόμενα πρέπει τώρα να θεσπιστούν σαφείς κανόνες με τη μορφή των ορίων εκπομπών.
<P>
Η συνένωση των δύο οδηγιών δεν θα αλλάξει το καθεστώς που ισχύει σήμερα για την αποτέφρωση. Δεν αληθεύει ότι τα επικίνδυνα απόβλητα, τα οποία σύμφωνα με την προγενέστερη κατάσταση μπορούσαν να αποτεφρώνονται μόνο σε ειδικούς κλιβάνους, θα μπορούν πλέον να αποτεφρώνονται σε όλους τους κλιβάνους. Ορισμένα επικίνδυνα απόβλητα πρέπει να αποτεφρώνονται σε θερμοκρασία 1100 βαθμών Κελσίου για να προλαμβάνεται η έκλυση διοξινών. Η διάκριση των δύο οδηγιών δεν προσφέρει κανένα πλεονέκτημα για το περιβάλλον. Αντίθετα μάλιστα. Αν δεν συνενωθούν οι οδηγίες, υπάρχει περίπτωση να καθιερωθούν λιγότερο αυστηρά πρότυπα για τα επικίνδυνα απόβλητα σε σύγκριση με τα αστικά. Για να συμπεριληφθούν πραγματικά στη νέα οδηγία τα επικίνδυνα απόβλητα, πρέπει να εγκριθούν οι τροπολογίες 7, 9, 15, 18, 19, 56 και 61. Οι τροπολογίες αυτές στηρίζονται στην οδηγία 94/67/ΕΚ για την αποτέφρωση επικίνδυνων αποβλήτων.
<P>
Η Επιτροπή Περιβάλλοντος ζητεί από την Ευρωπαϊκή Επιτροπή να καταβάλει κάθε δυνατή προσπάθεια, έτσι ώστε το Συμβούλιο να λάβει τον Ιούνιο κοινή θέση για μία ενιαία οδηγία. Μετά δε από την αποτέφρωση των αποβλήτων, πρέπει να ελέγχονται οι εκπομπές. Σε τελευταία ανάλυση, πρέπει να ισχύουν τα ίδια πρότυπα εκπομπών για όλες τις εγκαταστάσεις αποτέφρωσης αποβλήτων. Όσον αφορά την Επιτροπή Περιβάλλοντος, οι σταθμοί παραγωγής ηλεκτρικής ενέργειας και οι τσιμεντοκάμινοι μπορούν από αύριο να αποτεφρώνουν απόβλητα, εφόσον πληρούν τις προϋποθέσεις που έχουν τεθεί για τις εκπομπές. Η νέα πρόταση της Επιτροπής περιλαμβάνει μία καλή ρύθμιση για τη συναποτέφρωση αστικών αποβλήτων σε τσιμεντοκαμίνους. Η ρύθμιση αυτή πρέπει να ισχύει και για την αποτέφρωση επικίνδυνων αποβλήτων σε τσιμεντοκαμίνους. Αυτό σημαίνει ότι για τις τσιμεντοκαμίνους θα ισχύουν προσωρινά λιγότερο αυστηρά πρότυπα.
<P>
Οι απαραίτητες επενδύσεις για τον καθαρισμό των καυσαερίων σε τσιμεντοκαμίνους μπορούν να καλυφθούν από τα υψηλά έσοδα που εξασφαλίζονται με την παραλαβή επικίνδυνων αποβλήτων και την εξοικονόμηση καυσίμων. Δεδομένου ότι οι εκπομπές οξειδίων του αζώτου πρέπει να διατηρούνται σε όσο το δυνατόν πιο χαμηλά επίπεδα, θα χρειαστεί να τοποθετηθεί σε πολλές μονάδες αποτέφρωσης μια εγκατάσταση στην οποία θα χρησιμοποιείται αμμωνία για την απομάκρυνση των οξειδίων του αζώτου. Όλα αυτά πρέπει βεβαίως να γίνονται υπό έλεγχο, έτσι ώστε να μην εκλύεται η αμμωνία στον ατμοσφαιρικό αέρα. Αυτός είναι και ο λόγος για τον οποίο η Επιτροπή Περιβάλλοντος προτείνει την καθιέρωση ενός προτύπου για την αμμωνία στις τροπολογίες 24, 36, 38 και 41.
<P>
Τέλος, πληροφορήθηκα ότι υπάρχουν ακόμη πολλές εγκαταστάσεις αποτέφρωσης οι οποίες δεν καλύπτουν τις προδιαγραφές της οδηγίας του 1989. Αυτό ισχύει κυρίως για τους γαλλικούς φούρνους αποτέφρωσης. Πρέπει συνεπώς να γίνουν επενδύσεις, ούτως ώστε οι φούρνοι αυτοί να ανταποκρίνονται στις απαιτήσεις της νέας οδηγίας. Το πλεονέκτημα είναι ότι για τις εγκαταστάσεις αυτές οι επενδύσεις θα πρέπει να γίνουν άπαξ, που σημαίνει ότι η αλλαγή μπορεί να επέλθει με μία και μοναδική προσπάθεια. Απευθύνω έκκληση στην Επιτροπή και το Ευρωπαϊκό Γραφείο Περιβάλλοντος να επιβλέψουν αυστηρά την τήρηση των σημερινών και των μελλοντικών οδηγιών.
<P>
Κύριε Πρόεδρε, κυρία Επίτροπε, συνοψίζοντας την κατάσταση θα ήθελα να πω ότι, προκειμένου να υπάρξει μέριμνα για τη βελτίωση της υγείας των ανθρώπων που κατοικούν κοντά σε εγκαταστάσεις καύσης, καθώς και για τη βελτίωση της ποιότητας του αέρα σε ολόκληρη την Ευρωπαϊκή Ένωση, πρέπει να εγκριθεί μία οδηγία για την αποτέφρωση επικίνδυνων και αστικών αποβλήτων στην οποία να ρυθμίζεται το θέμα της συναποτέφρωσης και να τίθενται τα κατάλληλα πρότυπα για τις εκπομπές ρυπογόνων ουσιών.

<SPEAKER ID=194 LANGUAGE="DA" NAME="Kirsten Jensen">
Κύριε Πρόεδρε, τα απόβλητα δεν είναι μέτρο παραγωγής, παρ' όλο που η ποσότητά τους μπορεί να δημιουργεί αυτή την εντύπωση. Προβαίνουμε σε απόρριψη ή αποτέφρωση αποβλήτων, όμως καμία από τις δύο μεθόδους δεν ωφελεί το περιβάλλον. Θα ήθελα να ευχαριστήσω τον κ. Blokland για την πολύ σημαντική εργασία που πραγματοποίησε με την εκπόνηση της έκθεσης και την αρκετά συνεπή γραμμή που έχει ακολουθήσει υπέρ του περιβάλλοντος. Είναι σαφές ότι η ρύπανση επηρεάζει σοβαρά την υγεία των ανθρώπων. Ένα παράδειγμα είναι οι διοξίνες, οι οποίες συνιστούν τυπικό ρύπο που εκπέμπεται από την αποτέφρωση. Σε πολλές γυναίκες στην Ευρώπη έχουν βρεθεί υψηλές συγκεντρώσεις διοξινών στο μητρικό γάλα. Οι διοξίνες προκαλούν επίσης ανησυχία ως χημικές ουσίες που προκαλούν ενδοκρινικές διαταραχές. Με την ανά χείρας πρόταση για την αποτέφρωση δημιουργούνται ελπίδες για υψηλότερο επίπεδο προστασίας μέσω της μείωσης των εκπομπών διοξινών.
<P>
Η έκθεση της Επιτροπής Περιβάλλοντος συνδυάζει δύο οδηγίες - την αποτέφρωση των αστικών αποβλήτων και την αποτέφρωση των επικίνδυνων αποβλήτων. Η ιδέα αυτού του συνδυασμού είναι ότι οι εκπομπές από την αποτέφρωση των αποβλήτων είναι ρυπογόνες, ανεξάρτητα από το είδος των αποβλήτων που αποτεφρώνονται. Εξάλλου, η Ευρώπη θα κινδύνευε να αποκτήσει υψηλότερες οριακές τιμές για την αποτέφρωση των αστικών αποβλήτων από ό, τι για την αποτέφρωση επικίνδυνων αποβλήτων, εάν αφήναμε τη διάκριση των τομέων από την Επιτροπή να συνεχίσει όπως μας προτάθηκε. Μπορούσε επίσης να προκύψει κίνδυνος απάτης μέσω της κατηγοριοποίησης των αποβλήτων. Στην πρόταση της Επιτροπής για τα αστικά απόβλητα αναφέρονται τύποι αποβλήτων τα οποία είμαι βαθιά πεπεισμένη ότι είναι επικίνδυνα. Σε αυτά περιλαμβάνονται μεταξύ άλλων και απόβλητα πετρελαίου και νοσοκομείων.
<P>
Τις εκπομπές από την αποτέφρωση των αποβλήτων πρέπει να τις επεξεργαζόμαστε ενιαία, ανεξάρτητα από αυτά που αποτεφρώνουμε, π.χ. θείο, οξείδια του αζώτου, διοξίνες ή κονιορτό. Έχει προκληθεί μεγάλη ανησυχία σχετικά με τη συναποτέφρωση και τη βιομηχανία τσιμέντου, και ως συμβιβαστική λύση επιλέξαμε να διατηρήσουμε τρεις κατηγορίες: πραγματικές μονάδες αποτέφρωσης, συναποτέφρωση και εργοστάσια τσιμέντου. Όμως το ζήτημα είναι και οι τρεις να πληρούν αυστηρότερα πρότυπα εκπομπών. Δεν θα επιτρέψουμε παραθυράκια για ένα είδος περιήγησης των αποβλήτων η οποία μπορεί να καταστρέψει οικονομικά τις πραγματικές μονάδες αποτέφρωσης. Με άλλα λόγια, πρέπει για τη συναποτέφρωση, συμπεριλαμβανομένης και της βιομηχανίας τσιμέντου, να τηρούνται οι αυστηρές τιμές εκπομπών.
<P>
Επιτρέψτε μου να υπογραμμίσω ότι συνεχίζουμε να πρεσβεύουμε ότι τα απόβλητα που είναι διαφορετικά χρειάζονται και διαφορετική επεξεργασία. Γι' αυτό η κριτική ότι ο συνδυασμός των δύο αυτών οδηγιών ισοδυναμεί με χαμηλότερη προστασία του περιβάλλοντος δεν αληθεύει. Μπορείτε πολύ απλά να διαβάσετε το κείμενο και να δείτε ότι τίθενται διαφορετικές απαιτήσεις στα πλαίσια της οδηγίας.
<P>
Η Επιτροπή πρέπει εξάλλου να συνεχίσει το έργο της με την ψηφισθείσα στρατηγική για τα απόβλητα, όπου επισημαίνουμε ακριβώς ότι η ανακύκλωση και η επαναχρησιμοποίηση είναι σημαντικές. Εάν υπήρχαν απαιτήσεις για εκ των προτέρων διαλογή των αποβλήτων μέσω των σχεδίων επεξεργασίας των αποβλήτων, και θα γλιτώναμε πρώτες ύλες και θα είχαμε λιγότερη ατμοσφαιρική ρύπανση.

<SPEAKER ID=195 LANGUAGE="DE" NAME="Florenz">
Κύριε Πρόεδρε, κυρίες και κύριοι, κυρία Επίτροπε, ευχαριστώ τον εισηγητή για την αφοσίωση που έδειξε στην εργασία του. Το 1994 είχα την τύχη να είμαι εισηγητής της οδηγίας για την αποτέφρωση επικίνδυνων αποβλήτων. Τότε είχαμε προτείνει ιδιαίτερα αυστηρές οριακές τιμές, κάτι το οποίο ακόμη και σήμερα πιστεύω. Το σημερινό αποτέλεσμα δείχνει ότι από τα 15 κράτη μέλη της Ευρωπαϊκής Ένωσης τα 13 δεν μετέφεραν στην εθνική τους νομοθεσία τις αυστηρές τιμές που είχαν αποφασιστεί τότε. Δύο μόνο κράτη το έκαναν. Τα κράτη αυτά και οι επιχειρήσεις αυτές έχουν επενδύσει πάρα πολλά χρήματα για την τήρηση των εν λόγω τιμών, κάτι που θα πρέπει μάλλον να ξανακάνουν, αν σήμερα καταλήξουμε σε διαφορετικά συμπεράσματα. Πιστεύω επομένως ότι είναι βεβαίως ορθό να καθορίζουμε αυστηρές τιμές, αλλά ότι ο καθορισμός αυτός πρέπει να γίνεται με απόλυτη σοβαρότητα και λαμβάνοντας υπόψη όλους τους προβληματισμούς που αφορούν την υγεία, τους οποίους και συμμερίζομαι απόλυτα.
<P>
Δεν είναι όμως σωστό κατά τη γνώμη μου κάποια κράτη, και κατά συνέπεια κάποιες εγκαταστάσεις αποτέφρωσης, να τηρούν τα δίκαια και τους νόμους της Ευρώπης και να ξοδεύουν ένα σωρό χρήματα, όπως για παράδειγμα η Γαλλία, αλλά και η χώρα μου - κύριε Blokland, αυτό μπορείτε να το διαπιστώσετε και μόνος σας, αφού δεν μένετε εξάλλου πολύ μακριά - τη στιγμή που άλλοι δεν έχουν κάνει τίποτα, και αυτοί οι τελευταίοι να μπορούν να εξοικονομήσουν κιόλας την πρώτη επένδυση που σχετίζεται με τις νέες αυτές τιμές, τιμές που εν μέρει θέλετε να μειώσετε στο μισό των προηγούμενων. Πρόκειται για μια πολιτική ανταγωνισμού την οποία δεν μπορώ να υποστηρίξω. Πιστεύω λοιπόν ότι εδώ θα πρέπει να προχωρήσουμε προσεκτικά μεν, αλλά και αυστηρά. Γι' αυτόν τον λόγο και είμαι φυσικά υπέρ της εισαγωγής της βέλτιστης διαθέσιμης τεχνολογίας. Ο κύριος Blokland όμως θα πρέπει να μου ορίσει τί σημαίνει αυτή η «βέλτιστη διαθέσιμη τεχνολογία» στην Ευρώπη. Δεν είναι δυνατόν οι μεν να την ορίζουν έτσι και οι δε αλλιώς.
<P>
Η κριτική μου επεκτείνεται και στα ζητήματα των τεχνικών μέτρησης. Αν καταγράψουμε εδώ νούμερα, θα πρέπει να καθορίσουμε πώς, πότε και πού μετράμε. Και σε αυτό το θέμα υπάρχουν τεράστιες διαφορές εντός της Ευρώπης. Η συναποτέφρωση, αν γίνει σωστά, είναι μια καλή λύση και την υποστηρίζω. Για τη λύση αυτή όμως θα πρέπει να ισχύσουν άλλες τιμές, γιατί υπάρχουν δύο είδη αποτέφρωσης: από τη μία η αποτέφρωση του πετρελαίου ή των αποβλήτων και από την άλλη η αποτέφρωση των μετάλλων. Εδώ απαιτείται μια ρύθμιση. Η παλαιά λύση του «mixing-rule» δεν ήταν τόσο κακή. Η σημερινή πρόταση της Επιτροπής είναι αυστηρότερη. Την υποστηρίζω γιατί είναι λογική.
<P>
Αν ακολουθήσουμε την πρόταση του κυρίου Blokland, πιστεύω ότι μακροπρόθεσμα θα απαγορευθεί η λογική λύση της συναποτέφρωσης σε τσιμεντοκαμίνους, και αυτό δεν έχει νόημα από περιβαλλοντική άποψη, γιατί θα χρειαστεί ούτως ή άλλως να χρησιμοποιηθεί αέριο ή άνθρακας, ό, τι και να απαγορεύσετε. Η σωστή, σύμφωνα με αυστηρές προδιαγραφές, συναποτέφρωση είναι επομένως ο σωστός δρόμος. Εκτός από προδιαγραφές όμως χρειάζονται και τεχνικές μέτρησης, τις οποίες δεν έχουμε στην Ευρώπη. Έτσι καταλήγουμε πάλι στο ομοσπονδιακό σύστημα, όπου ο καθένας κάτι ό, τι θέλει. Αυτό ακριβώς σας καλώ να αναλογιστείτε, κύριε Blokland, και σας παρακαλώ να ξανασκεφθείτε το σημείο αυτό.

<SPEAKER ID=196 LANGUAGE="NL" NAME="Eisma">
Kύριε Πρόεδρε, αναμένεται ότι το 2000 θα αποτεφρώνουμε 50 εκατομμύρια τόνους αποβλήτων. Η ποσότητα αυτή είναι βεβαίως πάρα πολύ μεγάλη. Αυτό σημαίνει ότι θα κατασκευαστούν πολλοί νέοι φούρνοι για την αποτέφρωση αποβλήτων. Όμως, η αποτέφρωση δεν πρέπει να αποτελεί το ύστατο μέσο. Γνωρίζουμε όλοι ότι πρώτα πρέπει να φροντίσουμε για την πρόληψη της παραγωγής αποβλήτων και μετά για την επαναχρησιμοποίηση, την ανακύκλωση , και τέλος για την αποτέφρωση. Παρ' όλα αυτά το 2000 θα έχουμε 50 εκατομμύρια τόνους αποβλήτων. Θεωρώ ότι η πρόταση της Επιτροπής αποτελεί θετική συμβολή, όμως εμείς οι φιλελεύθεροι επιδοκιμάζουμε ιδιαιτέρως τις προτάσεις του συναδέλφου Blokland για τη θέσπιση αυστηρότερων προτύπων. Επ' αυτού έχω δύο παρατηρήσεις.
<P>
Υποστηρίζω την πρόταση του εισηγητή να συνενωθούν οι δύο οδηγίες για την αποτέφρωση, δηλαδή οι οδηγίες για την αποτέφρωση των ακίνδυνων και των επικίνδυνων ουσιών. Όλα αυτά βεβαίως, μόνο υπό την προϋπόθεση ότι θα εγκριθούν οι τροπολογίες 7, 15 και 18. Ελπίζω δε ότι η Ευρωπαϊκή Επιτροπή θα αποδεχθεί τις τροπολογίες. Όταν εγκριθούν οι τροπολογίες αυτές, δεν θα είναι δυνατόν κατά τη συνένωση των εν λόγω δύο οδηγιών να προσφύγουν ορισμένοι σε νομικές διαδικασίες αποφυγής.
<P>
Τέλος, κύριε Πρόεδρε, θα αναφερθώ στη βιομηχανία τσιμέντου. Όλοι ήρθαν σε επαφή με τους εκπροσώπους της βιομηχανίας αυτής, οι οποίοι πραγματοποίησαν εκτεταμένες επισκέψεις σε όλο τον κόσμο. Επί του παρόντος η βιομηχανία τσιμέντου επεξεργάζεται πολλά απόβλητα, κυρίως επικίνδυνα. Η συναποτέφρωση αποβλήτων σε τσιμεντοκαμίνους αποφέρει πολλά κέρδη. Συμφωνώ με την άποψη του κ. Blokland ότι αυτά τα πρόσθετα έσοδα, καθώς και οι οικονομίες που προκύπτουν από τον περιορισμό των δαπανών για τα καύσιμα, μπορούν κάλλιστα να χρησιμοποιηθούν για την πραγματοποίηση επενδύσεων για την εφαρμογή μιας καθαρότερης διαδικασίας. Η τσιμεντοβιομηχανία πρέπει και αυτή να πληροί τα αυστηρά πρότυπα εκπομπών. Νομίζω ότι δεν πρέπει να υπάρξουν εξαιρέσεις, οπωσδήποτε αν ληφθεί υπόψη το γεγονός, στο οποίο αναφέρθηκε και ο συνάδελφος Florenz, ότι στις Κάτω Χώρες, την Αυστρία και τη Γερμανία καλύπτεται ήδη το πρότυπο των 500 mg οξειδίου του αζώτου ανά κυβικό μέτρο. Συνεπώς, για ποιον λόγο δεν παροτρύνουμε τις άλλες χώρες να ακολουθήσουν αυτές τις τρεις που το κατόρθωσαν ήδη;

<SPEAKER ID=197 LANGUAGE="FR" NAME="Cabrol">
Κύριε Πρόεδρε, κυρία Επίτροπε, αγαπητοί μου συνάδελφοι, η αποτέφρωση των αποβλήτων έχει αποτελέσει ήδη το αντικείμενο διαφόρων ευρωπαϊκών οδηγιών, η πλέον πρόσφατη από τις οποίες, η υπ' αριθ. 94/67/ΕΚ, ασχολείται ειδικά με την αποτέφρωση των επικίνδυνων αποβλήτων.
<P>
Η παρούσα πρόταση οδηγίας του Συμβουλίου αφορά την αποτέφρωση των αποβλήτων που δεν περιλαμβάνονται στην προαναφερθείσα οδηγία, των ακίνδυνων δηλαδή αποβλήτων, όπως των αστικών, και ορισμένων επικίνδυνων αποβλήτων που εξαιρούνται από την προηγούμενη οδηγία.
<P>
Δεν θα μακρηγορήσουμε σχετικά με τις πολυάριθμες τροπολογίες που παρουσιάζονται, αλλά θα θέλαμε να διαμαρτυρηθούμε έντονα εναντίον αυτών που υποβάλλει ο εισηγητής με στόχο τη συνένωση των δύο οδηγιών που αφορούν τα επικίνδυνα και τα ακίνδυνα απόβλητα. Ο εισηγητής βασίζει την πρόταση αυτή σε δύο επιχειρήματα. Το πρώτο είναι να καταλήξουμε σε μια διοικητική απλούστευση των κειμένων και να έχουμε κατ' αυτόν τον τρόπο μία οδηγία αντί δύο. Στην πραγματικότητα, όπως ανέφερε ο συνάδελφός μου κ. Florenz, η οδηγία για τα επικίνδυνα απόβλητα δεν έχει μεταφερθεί ακόμη στη νομοθεσία όλων των κρατών μελών και μια τροποποίησή της, δημιουργώντας ένα είδος αμαλγάματος, θα δημιουργούσε μεγαλύτερη σύγχυση από ό, τι απλούστευση.
<P>
Το δεύτερο επιχείρημα που προβάλλεται είναι ότι οι τιμές, οι ποσότητες εκπομπής των παραγόμενων καταλοίπων είναι σε μεγάλο βαθμό παραπλήσιες. Στην πραγματικότητα δεν μετρούν μόνο οι τιμές. Η μεταχείριση, η διαχείριση και η επεξεργασία των δύο αυτών κατηγοριών αποβλήτων, επικίνδυνων και ακίνδυνων, διαφέρει σημαντικά. Για μια αληθινή πολιτική διαχείρισης των αποβλήτων είναι απαραίτητη μια επιλεκτική διαλογή και μια επιλεκτική επεξεργασία και όχι ένα αναχρονικό και άτακτο ανακάτεμα. Ένα τέτοιου είδους ανακάτεμα θα είχε ουσιαστικά ως αποτέλεσμα την αποτέφρωση των επικίνδυνων αποβλήτων σε μονάδες αποτέφρωσης αστικών αποβλήτων. Η πιθανότητα αυτή ενισχύεται ακόμη περισσότερο από το γεγονός ότι ορισμένα κράτη μέλη διαθέτουν υπερμεγέθεις μονάδες αποτέφρωσης αποβλήτων και θα αποπειραθούν κατά πάσα πιθανότητα να χρησιμοποιήσουν την εξαιρετικά μεγάλη τους χωρητικότητα, συμπληρώνοντας την τροφοδότηση των εν λόγω μονάδων με επικίνδυνα απόβλητα. Κάτι τέτοιο θα ήταν απαράδεκτο, καθώς θα έθετε σε σοβαρό κίνδυνο την υγεία των γειτονικών πληθυσμών και το περιβάλλον των μονάδων αποτέφρωσης.
<P>
Το κείμενο του εισηγητή είναι όντως αρκετά ασαφές ως προς την υποχρέωση διενέργειας ελέγχων κατά την παράδοση των αποβλήτων και τον ιδιαίτερο χαρακτήρα αυτών των ελέγχων, ως προς την ιδιαιτερότητα της παραλαβής και της αποθήκευσης αυτών των αποβλήτων, της κατάρτισης του προσωπικού, κ.λπ., χωρίς να υπολογίσουμε τη δυσκολία των βιομηχανικών μονάδων να εξασφαλίσουν την παρακολούθηση της επεξεργασίας των αποβλήτων τους και να καθορίσουν τις ευθύνες τους.
<P>
Συμπερασματικά, θεωρούμε ότι η πρόταση που περιέχεται στο κείμενο του εισηγητή για συνένωση των οδηγιών που αφορούν τα επικίνδυνα και τα ακίνδυνα προϊόντα είναι εντελώς παράλογη και εξαιρετικά επικίνδυνη. Επιπλέον, πρέπει να επισημανθεί ότι, η μη διάκριση της ιδιαιτερότητας των εγκαταστάσεων συναποτέφρωσης θα απαγόρευε την εν λόγω αποτέφρωση, γεγονός που θα ήταν καταστροφικό για τις εμπλεκόμενες βιομηχανικές μονάδες και την εξοικονόμηση ενέργειας από ορυκτά καύσιμα που θα επιτυγχάνετο χάρη στη χρησιμοποίηση αυτών των αποβλήτων ως καύσιμα.
<P>
Τέλος, διαφωνούμε με ορισμένες τροπολογίες που ζητούν τη λήψη υπερβολικών μέτρων όσον αφορά τα πρότυπα εκπομπών. Τα μέτρα αυτά θα συνεπάγονταν σημαντικές και δαπανηρές επενδύσεις χωρίς κανένα πραγματικό όφελος για το περιβάλλον.

<SPEAKER ID=198 LANGUAGE="FR" NAME="Lannoye">
Kύριε Πρόεδρε, εξ ονόματος της Ομάδας μου θα ήθελα να ευχαριστήσω τον εισηγητή για την εξαιρετική του εργασία. Σεβόμαστε πλήρως την πολιτική γραμμή που προτείνει όσον αφορά τόσο τη συναποτέφρωση, όσο και τον συνδυασμό των δύο οδηγιών. Αντίθετα, έχουμε ορισμένες τροπολογίες που απερρίφθησαν από την Επιτροπή Περιβάλλοντος, Δημόσιας Υγείας και Προστασίας των Καταναλωτών και τις οποίες θεωρούμε βασικές. Θα ήθελα να πω δυο λόγια για τις εν λόγω τροπολογίες.
<P>
Κατ' αρχάς, όσον αφορά το θέμα των απορρίψεων στο υδάτινο περιβάλλον, θεωρούμε ότι δεν είναι φυσιολογικό να μην απαιτούμε μηδενικές απορρίψεις στο εν λόγω περιβάλλον. Η Ευρωπαϊκή Επιτροπή πρότεινε ήδη ένα παρόμοιο μέτρο το 1992 στο σχέδιο οδηγίας της για την αποτέφρωση των επικίνδυνων αποβλήτων. Μπορούμε συνεπώς να αναρωτηθούμε σχετικά με τους λόγους που οδήγησαν σε παλινδρόμηση ως προς αυτό και σχετικά με το γεγονός ότι οι βασικές πολιτικές ομάδες του Ευρωπαϊκού Κοινοβουλίου δεν συζήτησαν αναλυτικά την πρότασή μας. Πράγματι, όλα συνηγορούν υπέρ ενός τόσο απαιτητικού μέτρου. Υπενθυμίζω κυρίως ότι πριν από μερικούς μήνες, κατά την έγκριση της έκθεσης του κ. White σχετικά με την οδηγία πλαίσιο για τους υδάτινους πόρους, συμφωνήσαμε να απαιτήσουμε μακροπρόθεσμα, και το αργότερο έως το 2020, μηδενικές απορρίψεις κάθε επικίνδυνης ουσίας στο υδάτινο περιβάλλον. Ένα πρώτο βήμα θα συνίστατο στην έγκριση ενός μέτρου προς αυτή την κατεύθυνση όσον αφορά εγκαταστάσεις που εμπνέουν τόσο σοβαρές ανησυχίες, όσο οι μονάδες αποτέφρωσης.
<P>
Το δεύτερο στοιχείο που θα ήθελα να επικαλεστώ είναι το πρόβλημα της διοξίνης. Γνωρίζουμε ότι οι διοξίνες συνιστούν το βασικό πρόβλημα των μονάδων αποτέφρωσης, είτε πρόκειται για επικίνδυνα είτε για αστικά απόβλητα. Η ΠΟΥ δημοσίευσε πολύ πρόσφατα, πριν από λιγότερο του ενός έτους, νέες συστάσεις ως προς τις αποδεκτές οριακές τιμές που μπορούν να απορροφηθούν ημερησίως από τον άνθρωπο, σύμφωνα με τις οποίες περνάμε από τα 10 πικογραμμάρια ανά κιλό σωματικού βάρους στο 1 πικογραμμάριο κατ' ελάχιστο, δηλαδή το ένα δέκατο, και σε 4 πικογραμμάρια κατά μέγιστο. Επισημαίνω ότι σε πολλές ευρωπαϊκές χώρες, και ιδιαίτερα στη χώρα μου, το Βέλγιο, σημειώνεται ήδη υπέρβαση αυτών των τιμών.
<P>
Εκτιμούμε κατά συνέπεια ότι για τις νέες εγκαταστάσεις πρέπει να στοχεύουμε ευθύς εξαρχής σε τιμές απόρριψης διοξίνης μικρότερες του ορίου ανίχνευσης. Για τις παλαιότερες εγκαταστάσεις αυτό απαιτεί φυσικά ορισμένες διευθετήσεις, αλλά πρέπει να θέσουμε ως στόχο μηδενικές απορρίψεις διοξίνης.

<SPEAKER ID=199 LANGUAGE="FR" NAME="Pinel">
Κύριε Πρόεδρε, οι ανάγκες για αποτέφρωση αυξάνονται σαφώς όλο και περισσότερο, αλλά είναι λάθος να παρουσιάζουμε συστηματικά την ταφή αποβλήτων ως έννοια αντιοικολογική. Στην πραγματικότητα δεν υπάρχει η καλή αποτέφρωση και οι κακές απορρίψεις.
<P>
H κακώς ελεγχόμενη αποτέφρωση είναι εξίσου, αν όχι και περισσότερο, επίκινδυνη για την υγεία και το περιβάλλον από τη χύδην απόρριψη. Παράδειγμα αυτού αποτελεί το PVC, το οποίο ενταφιαζόμενο είναι εντελώς αδρανές, αλλά όταν καεί εκλύει πολύ τοξικά παράγωγα χλωρίου. Εκπέμπονται εξάλλου διοξίνες και μια ολόκληρη σειρά μορίων των οποίων τις επιπτώσεις στον οργανισμό δεν γνωρίζουμε καν πολύ καλά.
<P>
Υπάρχει τέλος κάτι προφανές. Εκ φύσεως και για λόγους απόδοσης η αποτέφρωση αντίκειται στην ανακύκλωση. Για να λειτουργήσει σωστά, είτε από τεχνική είτε από οικονομική άποψη, «το τέρας» χρειάζεται όλο και περισσότερα καύσιμα. Προφανώς όμως δεν θα καταπολεμήσουμε κατ' αυτόν τον τρόπο την εξωτερική συσκευασία ούτε θα εξοικονομήσουμε πρώτες ύλες.
<P>
Αντίθετα, η τεχνική ταφή αποβλήτων συμβαδίζει απολύτως με μια πραγματική και ειλικρινή πολιτική ανακύκλωσης, πολλώ δε μάλλον που οι πιθανοί χώροι είναι λίγοι και με περιορισμένη συνεπώς διάρκεια εκμετάλλευσης.
<P>
Από την άλλη πλευρά, δεν θεωρούμε ανακύκλωση την ανάκτηση ενέργειας από την αποτέφρωση. Δεν πρόκειται για τίποτα περισσότερο από μια επιθυμητή αξιοποίηση των έσχατων αποβλήτων. Η ενέργεια, για παράδειγμα, που εξοικονομείται κατά την ανακύκλωση μιας φιάλης από πλαστικό είναι δεκαπλάσια από την ενέργεια που ανακτάται κατά την καύση της ίδιας πλαστικής φιάλης.
<P>
Η έκθεση του συναδέλφου μας Blokland είναι καθ' όλα εξαιρετική και θα την ψηφίσουμε, αλλά η αποτέφρωση πρέπει να παραμείνει κατά βάση ένας τρόπος επεξεργασίας των έσχατων αποβλήτων, αφού προηγηθούν όλες οι πιθανές διαλογές και όλες οι πιθανές ενέργειες ανακύκλωσης.

<SPEAKER ID=200 NAME="Πρόεδρος">
Στο σημείο αυτό διακόπτουμε τη συζήτηση, η οποία θα συνεχιστεί στις 21.00.
<P>
Η συνεδρίαση διακοπείσα στις 19.00 συνεχίζεται στις 21.00

<CHAPTER ID=11>
Αποτέφρωση των αποβλήτων (συνέχεια)
<SPEAKER ID=201 NAME="Πρόεδρος">
Η ημερήσια διάταξη προβλέπει τη συνέχεια της συζήτησης της έκθεσης (A4-0183/99) του κ. Blokland, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Συμβουλίου για την αποτέφρωση των αποβλήτων (COM(98)0558 - C4-0668/98-98/0289(SYN)).

<SPEAKER ID=202 LANGUAGE="SV" NAME="Virgin">
Κυρία Πρόεδρε, συμφωνώ με τον εισηγητή κ. Blokland ότι όντως η αποτέφρωση των αποβλήτων πρέπει να γίνεται κατά τέτοιο τρόπο που οι ρύποι να αντιστοιχούν σε γενικές γραμμές με αυτό που αποδεχόμαστε όσον αφορά την καύση βιολογικών ή ορυκτών καυσίμων. Αν αυτή η αποτέφρωση μπορεί να γίνει με αυστηρές προϋποθέσεις, όσον αφορά τους ρύπους και με συνετή αξιοποίηση της ενέργειας, τότε είναι θετική η χρήση των αποβλήτων για αποτέφρωση. Χρησιμοποιούμε ένα υλικό που μοιάζει με τα βιολογικά καύσιμα και επομένως συνεισφέρουμε έτσι στον αγώνα μας ενάντια στις κλιματολογικές απειλές. Αναφορικά με την αποθήκευση των αποβλήτων, μπορούμε εξάλλου να μειώσουμε τους ρύπους του μεθανίου που είναι ένα αέριο του φαινομένου του θερμοκηπίου.
<P>
Φυσικά, όπως επισημαίνεται στην έκθεση, πολλές φορές είναι καλύτερη η διαλογή και η επαναχρησιμοποίηση ή ανακύκλωση των αποβλήτων. Ωστόσο, είναι σημαντικό να γίνουν προσεκτικές αναλύσεις, ώστε να καταστεί δυνατόν να επιτευχθεί το καλύτερο αποτέλεσμα για το περιβάλλον. Σε τέτοιες αναλύσεις αποδεικνύεται συχνά ότι η αποτέφρωση μπορεί παρ' όλα αυτά να είναι η καλύτερη λύση.
<P>
Στη Σουηδία κατά τη διαδικασία παρασκευής χαρτομάζας χρησιμοποιούνται κατά παράδοση υπολείμματα ξύλου στην αποτέφρωση. Κατά την άποψή μου, αυτή η χρήση πρέπει να εξαιρεθεί από τους κανονισμούς για την αποτέφρωση των αποβλήτων. Πρόκειται για μία φάση μιας βιομηχανικής διαδικασίας που δεν είναι κατάλληλη για κανονισμούς αυτού του είδους.

<SPEAKER ID=203 LANGUAGE="NL" NAME="Kestelijn-Sierens">
Κυρία Πρόεδρε, κυρία Επίτροπε, συνάδελφοι, κατ' αρχάς θα ήθελα να συγχαρώ θερμά τον συνάδελφο Blokland για την εξαιρετική έκθεσή του. Στο ένα λεπτό που έχω στη διάθεσή μου θα περιοριστώ σε ένα συγκεκριμένο σημείο, το οποίο αφορά τις προϋποθέσεις που πρέπει να πληρούνται για την κατασκευή ενός νέου φούρνου αποτέφρωσης. Θεωρώ σημαντικό οι νέοι φούρνοι να βρίσκονται σε μια ορισμένη απόσταση από πυκνοκατοικημένες περιοχές. Γι' αυτό και κατέθεσα τροπολογία στην οποία ορίζεται μια ελάχιστη απόσταση 2 χιλιομέτρων.
<P>
Στη χώρα μου αντιμετωπίζουμε τα σχέδια για την κατασκευή φούρνου αποτέφρωσης στο Drogenbos, στις Βρυξέλλες. Οι οριακές τιμές που ισχύουν για τα αιωρούμενα σωματίδια και το κάδμιο έχουν ήδη ξεπεραστεί και παρ' όλα αυτά οι αρχές δίνουν το πράσινο φως για την κατασκευή μιας νέας πηγής ρύπων. Η Επιτροπή έχει κινήσει ήδη διαδικασία κατά του Βελγίου για παραβίαση των διατάξεων της οδηγίας για την αξιολόγηση των περιβαλλοντικών επιπτώσεων. Η πολιτική που ασκείται στη χώρα μου, όσον αφορά τους φούρνους αποτέφρωσης, είναι κάθε άλλο παρά υποδειγματική. Παρεμπιπτόντως, έχει ήδη κινηθεί διαδικασία για την εσφαλμένη εφαρμογή των οδηγιών για τους φούρνους αποτέφρωσης.
<P>
Θα ήθελα να εκμεταλλευτώ την ευκαιρία αυτής της συζήτησης για να ρωτήσω την Επίτροπο πώς έχουν τα πράγματα αφενός όσον αφορά την εξέταση αυτών των παραβάσεων, αλλά κυρίως πώς έχει η κατάσταση σχετικά με την εξέταση των διαμαρτυριών που έχουν σχέση με το Drogenbos. Θα ήμουν ευγνώμων εάν η Επίτροπος μπορούσε να μου δώσει μια απάντηση σήμερα ή το συντομότερο δυνατόν.

<SPEAKER ID=204 NAME="Collins, Gerard">
Κυρία Πρόεδρε, δεν υποστηρίζω την ενσωμάτωση των δύο οδηγιών - αυτών δηλαδή που αφορούν τα αστικά απόβλητα, τα κατάλοιπα επεξεργασμένου πετρελαίου, τα διαλυτικά μέσα και τα νοσομειακά απόβλητα καθώς και άλλων ακίνδυνων αποβλήτων - σε μία σύνθετη ευρωπαϊκή νομοθετική πράξη. Η συγκατάθεση στην ενσωμάτωση αυτή θα ισοδυναμούσε με το να επιτρέπουμε στα επικίνδυνα απόβλητα να αποτεφρώνονται στις εγκαταστάσεις που προορίζονται για τα αστικά απόβλητα, και το αντίστροφο.
<P>
Για περισσότερα από 20 χρόνια η ευρωπαϊκή πολιτική σε ό, τι αφορά τη διαχείριση των αποβλήτων βασίστηκε στην αρχή της διαφορετικής επεξεργασίας των επικίνδυνων βιομηχανικών αποβλήτων και των αστικών και συναφών αποβλήτων. Κάθε κατηγορία αποβλήτων θα πρέπει να υπόκειται σε ειδική κατάλληλη επεξεργασία. Όσον αφορά την Ιρλανδία, παράγουμε περισσότερους από 42 εκατομμύρια τόνους αποβλήτων κάθε χρόνο. Υπό το φως της ισχυρής οικονομικής ανάπτυξης της Ιρλανδίας, θα πρέπει να διασφαλίσουμε την επένδυση πόρων σε εναλλακτικά προγράμματα διαχείρισης των αποβλήτων.
<P>
Το μέλλον της διάθεσης των αποβλήτων δεν πρέπει και δεν μπορεί να βρίσκεται στη συνεχιζόμενη αναζήτηση περισσότερων χωματερών σε όλο το μήκος και το πλάτος της χώρας μας. Η επένδυση σε ένα καθαρό περιβάλλον στη χώρα μου θα δικαιολογήσει μεσοπρόθεσμα και μακροπρόθεσμα οποιαδήποτε επιπλέον προκύπτουσα δαπάνη, και η Ευρωπαϊκή Ένωση θα στηρίξει κάθε καινοτόμο μέτρο σε σχέση με αυτό.
<P>
Η ιρλανδική κυβέρνηση καταρτίζει επί του παρόντος ένα εθνικό σχέδιο ανάπτυξης, το οποίο σκιαγραφεί τις οικονομικές και κοινωνικές μας προτεραιότητες για τις επενδύσεις κατά την επταετία μετά το 1999. Σε αυτό το σχέδιο θα πρέπει να συμπεριληφθεί μια περιεκτική και ολοκληρωμένη πρόταση που θα ασχολείται με το θέμα της εξάλειψης της χρήσης των χωματερών στην Ιρλανδία σε μεσοπρόθεσμη και μακροπρόθεσμη βάση. Τα γεγονότα μιλούν από μόνα τους ως προς αυτό: μόνο το 8 % όλων των αστικών αποβλήτων ανακυκλώνεται στη χώρα μου, ποσοστό που είναι απλώς πολύ μικρό. Το κόστος της διάθεσης αυτών των αποβλήτων θα απομυζήσει τους πόρους των τοπικών μας αρχών από την άποψη των χωματερών, της μεταφοράς και του εργατικού δυναμικού, και θα υπάρξει επίσης η οικονομική ζημία λόγω της απόρριψης των πολύτιμων υλικών. Επί παραδείγματι, υπολογίζεται ότι στην Ιρλανδία πωλούνται κάθε χρόνο περισσότερα από 70 εκατομμύρια μπουκάλια από πολυεστέρα και η ακατάλληλη διάθεση ακόμη και ενός πολύ μικρού τμήματος αυτών θα συνέβαλε σημαντικά στη συσσώρευση απορριμάτων στο περιβάλλον. Μέχρι σήμερα έχει επιτευχθεί στη Γερμανία και στην Ολλανδία ρυθμός ανακύκλωσης των μπουκαλιών από πολυεστέρα σε ποσοστό έως και 70 %. Η ανακύκλωση εξοικονομεί ενέργεια, πρώτες ύλες, μειώνει το κόστος για τη διάθεση των αποβλήτων, τους λογαριασμούς εισαγωγής και την ανάγκη για χωματερές. Ως λαός χρειάζεται να αναπτύξουμε τη νοοτροπία της ανακύκλωσης, η οποία αποτελεί πλέον κοινό τόπο σε όλα τα κράτη μέλη της Ευρωπαϊκής Ένωσης.

<SPEAKER ID=205 NAME="ΜcKenna">
Κυρία Πρόεδρε, είναι πολύ λυπηρό που η Επιτροπή Περιβάλλοντος, Δημόσιας Υγείας και Προστασίας των Καταναλωτών ψήφισε να επιτρέπονται ακόμη μεγαλύτερα επίπεδα διοξινών από αυτά που είχε προτείνει η Επιτροπή, εάν λάβουμε υπόψη μας ότι οι διοξίνες είναι μία από τις πιο γνωστές τοξικές ουσίες. Σε ορισμένες περιπτώσεις δόθηκε σε γυναίκες που ζουν κοντά σε μονάδες αποτέφρωσης η συμβουλή να μη θηλάζουν τα μωρά τους εξαιτίας της ποσότητας διοξινών στο μητρικό γάλα τους. Η κατάσταση που αντιμετωπίζουμε είναι εξαιρετικά επικίνδυνη. Η Ομάδα των Πρασίνων στο Ευρωπαϊκό Κοινοβούλιο επιθυμεί να βελτιωθεί κατά πολύ αυτή η έκθεση προτού γίνει αποδεκτή.
<P>
Ο προηγούμενος ομιλητής ανήκει σε ένα ιρλανδικό πολιτικό κόμμα που βρίσκεται στην κυβέρνηση. Δεν έχουν κάνει τίποτε για το πρόβλημα των αποβλήτων στην Ιρλανδία. Μέχρι τώρα έχουν στείλει τεράστιες ποσότητες αποβλήτων στις χωματερές και βασικά τις απομακρύνουν πολύ, ώστε να μη φαίνονται. Τώρα μιλούν για αποτέφρωση. Είναι σαφές ότι η αποτέφρωση των αποβλήτων δεν είναι η λύση. Δεν παρουσιάζουν τρόπους μείωσης της ποσότητας των αποβλήτων: διαχωρισμό, αναχρησιμοποίηση, ανακύκλωση. Η αποτέφρωση, για να είναι βιώσιμη, σημαίνει ότι θα πρέπει να ενθαρρύνεται η παραγωγή αποβλήτων. Δεν σημαίνει ότι απαλλασσόμαστε από τα απόβλητα. Τα αποτεφρώνουμε, αλλά αυτά δεν χάνονται ως δια μαγείας χωρίς καμία συνέπεια. Έχουμε σοβαρές εκπομπές διοξινών και, επίσης, μετά από την αποτέφρωση παραμένει υπερβολική ποσότητα τοξικής τέφρας.
<P>
Η ιρλανδική κυβέρνηση χρειάζεται πραγματικά να οργανωθεί αποτελεσματικά. Η αποτέφρωση δεν είναι ο κατάλληλος τρόπος για να αντιμετωπίσουμε το πρόβλημα των αποβλήτων μας, όπως και η χωματερή δεν υπήρξε κατάλληλος τρόπος αντιμετώπισης κατά το παρελθόν. Θα πρέπει να εξετάσουμε τις πραγματικές επιλογές διαχείρισης των αποβλήτων: μείωση, αναχρησιμοποίηση, ανακύκλωση. Εάν η ιρλανδική κυβέρνηση δεν πράξει κάτι τέτοιο, το μόνο που θα καταφέρει είναι να ενθαρρύνει τη μεγαλύτερη παραγωγή αποβλήτων, ούτως ώστε να εξασφαλίζεται η βιωσιμότητα των μονάδων αποτέφρωσης, κάτι που δεν είναι αποδεκτό από το κοινό στην Ιρλανδία.

<SPEAKER ID=206 NAME="Kronberger">
Κυρία Πρόεδρε, η συζήτηση που γίνεται σήμερα σχετικά με την αποτέφρωση των αποβλήτων και των επικίνδυνων αποβλήτων δείχνει για μία ακόμα φορά πόσο μακριά βρίσκεται ακόμη η κοινωνία μας από την αναγνώριση της αρχής «ο ρυπαίνων πληρώνει» στον τομέα των οικολογικών ζημιών. Αφενός γίνεται συζήτηση επί μακρόν αναφορικά με τα συγκριτικά μειονεκτήματα που προκύπτουν για τη βιομηχανία, ειδικότερα για τη βιομηχανία διαχείρισης αποβλήτων, αλλά αφετέρου είναι εξαιρετικά δύσκολη η διόρθωση των οριακών τιμών στις επικίνδυνα τοξικές ουσίες μέσω της μείωσής τους. Υπάρχουν όμως κάποιες χώρες, όπως η πατρίδα μου, η Αυστρία, που αποδεικνύουν ότι αυτή η βελτίωση είναι δυνατή.
<P>
Η εξαίρετη έκθεση του κ. Blokland μπορεί σίγουρα να βελτιώσει το σχέδιο της Επιτροπής. Δεν θα αποφύγουμε όμως μελλοντικά την ουσιαστική συζήτηση σχετικά με τη διαμόρφωση όλων των παραγωγικών διαδικασιών, από την αρχική παραγωγή ενός προϊόντος μέχρι την τελική διαχείριση των αποβλήτων του. Πρέπει να φροντίσουμε να μην επιτρέψουμε κατ' αρχάς την παραγωγή και τη διάθεση στην αγορά προϊόντων και υποπροϊόντων από τα οποία μπορεί να προκύψουν επικίνδυνες συνέπειες, ιδιαίτερα δε ασθένειες.

<SPEAKER ID=207 NAME="Graenitz">
Κυρία Πρόεδρε, κυρία Επίτροπε, αγαπητοί συνάδελφοι, είμαι κατά της αποτέφρωσης των αποβλήτων, γιατί πιστεύω ότι η αποτέφρωση δεν λύνει το πρόβλημα, απλά το μεταθέτει και, τέλος, αν και η αποτέφρωση όντως μειώνει την ποσότητα των αποβλήτων κατά ένα μικρό ποσοστό, σίγουρα δεν τα εξαφανίζει. Παρά ταύτα, θα ήθελα να συγχαρώ τον κ. Blokland για την έκθεσή του, και προπάντων για την υπομονή που επέδειξε, λαμβάνοντας υπόψη το μεγάλο χρονικό διάστημα που έμειναν οι δύο εκθέσεις στην επιτροπή. Κατά τη γνώμη μου οι εγκαταστάσεις αποτέφρωσης αποβλήτων συνεχίζουν να μας είναι απαραίτητες, καθώς απέχουμε ακόμα πολύ από ένα μοντέλο οικονομίας της ανακύκλωσης, στο πλαίσιο της οποίας ό, τι παράγεται θα μπορεί να χρησιμοποιηθεί εκ νέου ή τέλος να εναποτεθεί στη γη. Εφόσον χρειαζόμαστε τέτοιες εγκαταστάσεις, πρέπει λοιπόν να προσέχουμε, ώστε να ελαχιστοποιούνται κατά το δυνατόν οι βλαβερές επιδράσεις στην υγεία των ανθρώπων και η επιβάρυνση του περιβάλλοντος. Ως εκ τούτου, θεωρώ απαραίτητη την αυστηρότερη τήρηση των οριακών τιμών για τις εκπομπές καθώς και τη σύγκλιση αυτών των τιμών για τα διάφορα είδη αποτέφρωσης.
<P>
Πιστεύω ότι όσοι κατοικούν κοντά σε εγκαταστάσεις συναποτέφρωσης αποβλήτων δικαιούνται εξίσου καθαρή ατμόσφαιρα με όσους κατοικούν κοντά σε εγκαταστάσεις αποτέφρωσης αστικών αποβλήτων ή όσους κατοικούν μακριά από οποιονδήποτε χώρο αποτέφρωσης. Οφείλουμε λοιπόν να εστιάσουμε την προσοχή μας στη βελτίωση των τιμών. Στο πλαίσιο της επιτροπής κατέβαλα και εγώ προσπάθειες προς αυτή την κατεύθυνση μέσω ορισμένων τροπολογιών που κατέθεσα. Θα ήθελα επίσης να προσθέσω ακόμα κάτι σχετικά με τη συνένωση των δύο οδηγιών, την οποία εγκρίνω και επιθυμώ να υποστηρίξω. Δεν θεωρώ οικολογική οπισθοδρόμηση το γεγονός ότι για την αποτέφρωση επικίνδυνων και ακίνδυνων αποβλήτων ισχύουν οι ίδιες οριακές τιμές. Αντιθέτως, πιστεύω ότι αυτό καθιστά αυστηρότερες τις τιμές για τις εγκαταστάσεις αποτέφρωσης αστικών αποβλήτων. Τέλος, θεωρώ επίσης ότι κατ' αυτόν τον τρόπο ίσως προκύψουν νέες δυνατότητες δράσης σχετικά με τη διακίνηση επικίνδυνων αποβλήτων στις μικρότερες χώρες, όπως η δική μου, όπου για παράδειγμα από το Bregenz, που βρίσκεται πιο κοντά στο Παρίσι από ό, τι στη Βιέννη, περνούν απόβλητα με προορισμό τη Βιέννη. Μια τέτοιου είδους δράση θα είναι κατά τη γνώμη μου ιδιαίτερα θετική.

<SPEAKER ID=208 LANGUAGE="PT" NAME="Porto">
Κυρία Πρόεδρε, η πρωτοβουλία που έρχεται τώρα προς συζήτηση προκαλεί ιδιαίτερο ζήλο και ενδιαφέρον στη χώρα μου, όπου δικαιολογημένα σημειώθηκε έντονη αρνητική αντίδραση στην προσπάθεια της κυβέρνησης να παραχωρήσει το δικαίωμα συναποτέφρωσης τοξικών αποβλήτων στις δύο μεγάλες εθνικές τσιμεντοβιομηχανίες.
<P>
Δεν μπορεί κανείς να μην είναι ευαισθητοποιημένος όσον αφορά την ανάγκη εξεύρεσης μιας λύσης για το υφιστάμενο πρόβλημα, το οποίο ωστόσο δεν θα πρέπει να διευθετηθεί με οποιοδήποτε τίμημα. Είναι απαραίτητο να τεθεί σε εφαρμογή μια διαδικασία 100 % ασφαλής και ορθή τόσο από τεχνική, όσο και από νομική άποψη.
<P>
Στο πλαίσιο μιας σωστής σειράς που ο εισηγητής, ο συνάδελφος Blokland, τον οποίο συγχαίρω, επιδιώκει να βελτιώσει παραπέρα, οφείλουμε εξ αρχής να εφαρμόζουμε τις διαδικασίες της πρόληψης, της αναχρησιμοποίησης και της ανακύκλωσης των αποβλήτων, όπως άλλωστε επεσήμαναν διάφοροι συνάδελφοι.
<P>
Εφόσον μετά από όλες τις παραπάνω διαδικασίες μένει ακόμη κάτι για αποτέφρωση - και εκεί έγκειται το πρόβλημα - η χρήση των υφιστάμενων εγκαταστάσεων δεν θα πρέπει να επιτρέπεται, παρά μόνον εάν υπάρχουν σαφείς εγγυήσεις ότι δεν τίθεται σε κίνδυνο η υγεία των ανθρώπων. Πρόκειται για μια προφύλαξη η οποία πρέπει να λαμβάνεται ειδικότερα υπόψη στην περίπτωση των τσιμεντοκαμίνων, οπότε υποστηρίζουμε πλήρως την τροπολογία αριθ. 36, όπου δικαιολογημένα προβάλλονται μεγαλύτερες απαιτήσεις σε σχέση με την αντίστοιχη πρόταση της Επιτροπής που περιλαμβάνεται στο Παράρτημα ΙΙ.1.1.
<P>
Πέραν τούτου, όπως επισημαίνει ο εισηγητής, είναι απαράδεκτο να υπάρχουν χώρες με λιγότερο αυστηρές διατάξεις, προσελκύοντας έτσι τα σκουπίδια των άλλων χωρών. Αυτό συμβαίνει σήμερα με τις τσιμεντοβιομηχανίες του Βελγίου, που προσελκύουν τα απόβλητα της Δανίας, της Ολλανδίας και της Γερμανίας. Παρόμοια κατάσταση θα διαμορφωνόταν και στην Πορτογαλία σε σχέση με την Ισπανία, εάν προχωρούσε η πρωτοβουλία της πορτογαλικής κυβέρνησης να ευνοήσει τις εθνικές τσιμεντοβιομηχανίες, οι οποίες θα αποτέφρωναν και τα σκουπίδια της γειτονικής χώρας.
<P>
Αξίζει επίσης να υποστηριχθεί π.χ. η τροπολογία αριθ. 25, δεδομένου ότι δεν επαρκούν οι περιοδικές μετρήσεις και αυτές θα πρέπει να γίνονται συνεχώς, καθώς και η υπ' αριθ. 30, όπου προβάλλονται αυξημένες απαιτήσεις ως προς τις διατάξεις του άρθρου 12, προβλέποντας δημόσια ακρόαση για όσους ενδεχομένως θίγονται. Εκτός αυτού όμως θα πρέπει να επιδεικνύεται ιδιαίτερη αυστηρότητα στο θέμα της τήρησης των κανόνων του ανταγωνισμού, ίσως με τη θέσπιση ειδικών κανόνων που θα αποτρέπουν την κατακύρωση μιας εξαιρετικά κερδοφόρας δουλειάς χωρίς την απαραίτητη διαφάνεια, όπως συνέβαινε μέχρι σήμερα.
<P>
Εφόσον παραμένει έστω και η παραμικρή αμφιβολία όσον αφορά την επικινδυνότητα της συναποτέφρωσης (της οποίας οι επιπτώσεις δεν προσδιορίζονται εύκολα και ίσως να εμφανίζονται μόνο μακροπρόθεσμα), θα πρέπει να διασφαλισθεί ότι τα απόβλητα θα αποτεφρώνονται σε ειδικές μονάδες αποτέφρωσης, μακριά από κατοικημένες περιοχές, όπως επεσήμανε πριν από λίγο η συνάδελφος. Ακόμη και σε περίπτωση που οι μονάδες αυτές είναι δαπανηρές, αιτιολογείται η καταβολή του κόστους τους, κατά προτίμηση από ενώσεις επιχειρήσεων (joint-ventures ) που θα συστήνονται μεταξύ γειτονικών χωρών που θα μοιράζονται έτσι το αντίστοιχο κόστος. Αυτό ακριβώς θα πρέπει να γίνει στην ιβηρική χερσόνησο με την κοινή δράση της Πορτογαλίας και της Ισπανίας.

<SPEAKER ID=209 LANGUAGE="FR" NAME="Lienemann">
Κυρία Πρόεδρε, οι Γάλλοι σοσιαλιστές είναι απολύτως σύμφωνοι να καταστούν αυστηρότερα τα πρότυπα και κυρίως να βελτιωθούν σημαντικά τα πρότυπα που προβλέπονται στις δύο οδηγίες για την καταπολέμηση της διοξίνης.
<P>
Αντίθετα, διαφωνούν εντελώς με τη συνένωση των οδηγιών που αφορούν αφενός τα επικίνδυνα και αφετέρου τα αστικά απόβλητα, και η διαφωνία τους οφείλεται σε θέμα αρχής. Η προστασία του περιβάλλοντος βασίζεται στην αρχή της πρόληψης. Το ανακάτεμα όμως των δύο ειδών αποβλήτων δημιουργεί μεγάλη σύγχυση, εμποδίζει την ανίχνευση των επικίνδυνων αποβλήτων, δυσκολεύει πολύ τους ελέγχους και την παρακολούθηση - γνωρίζουμε εξάλλου ότι υπάρχουν πολύ εξειδικευμένες διαδικασίες για ορισμένα επικίνδυνα απόβλητα - και, τέλος, θέτει σε σοβαρό κίνδυνο την ποιότητα του περιβάλλοντος και την ασφάλεια. Ήδη παρατηρήσαμε άλλωστε στην Ευρώπη τα καταστροφικά αποτελέσματα αυτού του είδους ανακατέματος μεταξύ των επικίνδυνων και των αστικών αποβλήτων.
<P>
Ο δεύτερος λόγος για τον οποίο είμαστε αντίθετοι στη συνένωση των δύο αυτών οδηγιών είναι η πεποίθησή μας ότι δεν υπερίσχυσε η προστασία του περιβάλλοντος, παρά σαφώς το οικονομικό συμφέρον. Η εξαιρετικά μεγάλη χωρητικότητα των φούρνων αποτέφρωσης αστικών αποβλήτων σε ορισμένες χώρες ωθεί συνήθως τις χώρες αυτές να συνηγορούν υπέρ του ανακατέματος των αστικών και των επικίνδυνων αποβλήτων. Κατ' αυτόν τον τρόπο κινδυνεύουμε να καταλήξουμε σε μια κατάσταση επεξεργασίας των επικίνδυνων αυτών αποβλήτων με ελάχιστο κόστος, αλλά σε κακώς ελεγχόμενες συνθήκες, στο πλαίσιο της οποίας οι μεταφορές των αποβλήτων αυτών θα πολλαπλασιάζονται εντός της Ευρωπαϊκής Ένωσης, με όλους τους κινδύνους που ενέχει κάτι τέτοιο.
<P>
Συνοψίζοντας, μου φαίνεται ότι πρόκειται για μια οπισθοδρόμηση έναντι της αρχής της πρόληψης και της περιβαλλοντικής πρακτικής της Ένωσης. Γι' αυτόν τον λόγο, αν και συγχαίρουμε τον κ. Blokland για τις επίμονες προσπάθειές του να πείσει όλους τους συναδέλφους, δεν μπορούμε να δεχτούμε τη συνένωση των δύο οδηγιών.

<SPEAKER ID=210 NAME="Schleicher">
Κυρία Πρόεδρε, κυρίες και κύριοι, ο κ. Blokland είναι πράγματι αξιέπαινος για το τεράστιο έργο του, καθώς εδώ και ενάμιση χρόνο ασχολούμαστε στην επιτροπή με το θέμα της αποτέφρωσης των αποβλήτων, ώστε αυτό να καλυφθεί με τη δέουσα προσοχή από κάθε πλευρά.
<P>
Πιστεύω ότι όλοι συμφωνούμε ως προς την ανάγκη να ορίζονται αυστηρά οι οριακές τιμές. Ωστόσο, μία σειρά προτάσεων θέτει τόσο υψηλούς στόχους, που δεν είναι δυνατόν να τύχουν της υποστήριξής μου, γιατί δεν πρέπει να παραβλέψω ότι η υλοποίησή τους προϋποθέτει ανυπολόγιστα έξοδα. Αυτό πάλι θα μπορούσε να οδηγήσει σε θέσπιση νέων κινήτρων, να εφευρεθούν νέοι τρόποι καταστρατήγησης και άλλες αξιόποινες πράξεις, καθώς η διαχείριση των αποβλήτων θα είναι στην περίπτωση αυτή ιδιαίτερα δαπανηρή.
<P>
Θα ήθελα επίσης να προσθέσω κάτι στο θέμα της διάκρισης των αποβλήτων σε επικίνδυνα και ακίνδυνα. Στο παρελθόν σημειώθηκαν μεγάλες καταχρήσεις αναφορικά με αυτό, καθώς δεν υπήρχε ένας ενιαίος ορισμός για τα απόβλητα και εξαιτίας της ύπαρξης πολλών και διαφόρων ορισμών παρατηρούνταν συνέχεια καταστρατηγήσεις. Όσον αφορά λοιπόν αυτό το θέμα, θεωρώ ότι η συνένωση σε μία μόνο οδηγία δεν είναι καθόλου άσχημη, καθώς είναι πολύ απλούστερο να δουλεύει κανείς με έναν νόμο, παρά να προσανατολίζεται σε δύο διαφορετικούς, και επίσης κατ' αυτόν τον τρόπο αίρονται οι διαφορετικοί κανονισμοί και οι διαφορές σχετικά με την ερμηνεία. Αυτό σημαίνει ότι είμαι μεν υπέρ της μίας οδηγίας, αλλά όχι και υπέρ όλων των αυστηρά καθοριζόμενων οριακών τιμών, καθώς δεν τις θεωρώ εφικτές. Από την άλλη πλευρά, μάς είναι πλέον απαραίτητες οι σαφείς κατευθυντήριες γραμμές για τη διάθεση των αποβλήτων. Πιστεύω ότι θέτουμε εδώ τις σωστές βάσεις. Ανυπομονώ να δω ποιο θα είναι το αποτέλεσμα της αυριανής ψηφοφορίας και θα ήθελα επίσης να μάθω τη θέση της κυρίας Επιτρόπου επί των διάφορων τροπολογιών.

<SPEAKER ID=211 LANGUAGE="FI" NAME="Myller">
Αξιότιμη κυρία Πρόεδρε, υποστηρίζω θερμότατα αυτή την έκθεση του κ. Blokland με μία μόνο παρατήρηση: το Κοινοβούλιο πολύ σωστά έκανε τη δική του συμπλήρωση στην πρόταση της Επιτροπής και διαπιστώνει ότι με την οδηγία επιχειρείται να επηρεαστεί ο γενικός στόχος της ευρωπαϊκής πολιτικής για τα απόβλητα, ιεραρχικά δηλαδή η πρόληψη δημιουργίας αποβλήτων, η ανακύκλωση, η αναχρησιμοποίηση και η αποτέφρωση με ανάκτηση ενέργειας. Ωστόσο, η Επιτροπή Περιβάλλοντος έχει εγκρίνει τη σκέψη να μη συμπεριληφθεί το ακατέργαστο ξύλο στο πεδίο εφαρμογής αυτής της οδηγίας, από όπου μπορεί να εξαχθεί το συμπέρασμα ότι πρόκειται μόνο για παρθένο ξύλο, όμως δεν θα μπορούσαμε να κάψουμε και να εκμεταλλευθούμε ούτε και το κοινό πριονίδι. Ωστόσο, το θέμα είναι κατά τη γνώμη μου η καλή ποιότητα της βιομάζας και όχι ο τρόπος με τον οποίο θα μπορούσαμε να περιορίσουμε τη χρήση της.

<SPEAKER ID=212 NAME="Howitt">
Κυρία Πρόεδρε, επιτρέψτε μου να είμαι σαφής: υποστηρίζω απόψε τον νέο κανονισμό για τις μονάδες αποτέφρωσης, όχι μόνο για να προστατευθούν οι άνθρωποι που ζουν στη γειτνιάζουσα περιοχή από τους καρκίνους και τις εκ γενετής αναπηρίες, που καταδείχθηκαν από την έρευνα Βρετανών και Ιαπώνων, αλλά και για να μετατοπισθεί η οικονομική ισορροπία προς την ανακύκλωση και την αναχρησιμοποίηση.
<P>
Το συμβούλιο της κομητείας μας στο Essex σχεδιάζει τώρα τη δημιουργία οκτώ νέων μεγάλων εγκαταστάσεων αποβλήτων, στο Basildon, Braintree, Chelmsford, Colchester, Epping Forest και Rochford, στις οποίες συμπεριλαμβάνονται και μονάδες αποτέφρωσης, που θα υπερκαλύπτουν έξι φορές την τοπική παραγωγή αποβλήτων, σύμφωνα με την οργάνωση «Friends of the Earth». Αυτό είναι τρέλα! Καταδικάζει το Essex να παραμείνει η χωματερή του Λονδίνου, υποτιμά το δυναμικό για ανακύκλωση κατά το ήμισυ και απειλεί περιοχές φυσικής ομορφιάς κοντά στα σπίτια των ανθρώπων και σε σχολεία καθώς και περιοχές ιστορικού ενδιαφέροντος. Δηλώνεται χωματερή πλήρους ικανότητας για δέκα χρόνια, ενώ ο σχεδιασμός των συμβουλίων της περιφέρειας αφορά μία τριακονταετία περίπου. Όπως κάθε σημαντική πρόταση για αποτέφρωση, κάνει στάχτη όχι μόνο τα απόβλητα, αλλά και την προοπτική για μικρά κέντρα ανακύκλωσης και τις θέσεις εργασίας που συνδέονται με αυτά.
<P>
Στη Γαλλία το Υπουργείο Περιβάλλοντος επιθεώρησε πέρυσι τις εκπομπές των μονάδων αποτέφρωσης και έκλεισε ορισμένες από τις εγκαταστάσεις τους. Στη Δανία επίσης σημειώνεται στροφή από την αποτέφρωση στην ανακύκλωση. Η Αμερική εκτιμά ότι οι επιπτώσεις στο φαινόμενο του θερμοκηπίου από μια αύξηση της ανακύκλωσης σε ποσοστό 1 % ισοδυναμεί με την απομάκρυνση ενός εκατομμυρίου αυτοκινήτων από τους δρόμους. Η Ευρώπη μπορεί και θα πρέπει να ακολουθήσει. Το αποψινό ψήφισμα θεσμοθετώντας την αποτέφρωση την υποβιβάζει σε ύστατη επιλογή και δίνει ελπίδα στους 10.000 ανθρώπους που έχουν υποβάλει ενστάσεις στο Essex.

<SPEAKER ID=213 NAME="Bowe">
Κυρία Πρόεδρε, χαιρετίζω θερμότατα την έκθεση και ευχαριστώ τον κ. Blockland για την εργασία του.
<P>
Με εκπλήσσει πολύ ο χρόνος που έχει διαθέσει το Ευρωπαϊκό Κοινοβούλιο όλα αυτά τα χρόνια για το θέμα της αποτέφρωσης των αποβλήτων. Ενθυμούμαι τις εποχές που εξετάζαμε αυτή την οδηγία σε πρώτη φάση. Τελικά όμως προέκυψε κάτι αμερόληπτο, λογικό και δίκαιο. Πρόκειται να επιβάλουμε αυστηρότερα όρια σε επίπεδο Επιτροπής για τα αστικά απόβλητα, επειδή αναγνωρίζουμε ότι όταν αποτεφρώνονται εγκυμονούν τόσους κινδύνους, όσους και τα επικίνδυνα απόβλητα.
<P>
Θα συνεχίσουμε για να διασφαλίσουμε ότι θα υπάρχουν πρόσθετες απαιτήσεις για τη διάθεση των επικίνδυνων αποβλήτων, επειδή εγκυμονούν επιπλέον κινδύνους από αυτούς των αστικών αποβλήτων από την άποψη της διαχείρισης και των λοιπών ελέγχων.
<P>
Θα πρέπει επίσης να μεριμνήσουμε ώστε να διασφαλίσουμε ότι, όπου προτείνεται η συναποτέφρωση, αυτή θα χρησιμοποιείται σωστά, χωρίς καταχρήσεις ή συγκεκαλυμμένη χρήση. Θα πρέπει να αποδεχθούμε ότι υπάρχουν ορισμένες μορφές επικίνδυνων αποβλήτων από τα οποία μπορούμε να απαλλασσόμαστε πολύ καλά με τις τσιμεντοκαμίνους, όπου και θα πρέπει να καταλήγουν, αλλά σύμφωνα με τους αυστηρότερους ελέγχους.
<P>
Θα πρέπει να διασφαλίσουμε ότι η συναποτέφρωση δεν θα υπονομεύσει τα οικονομικά της βιομηχανίας και κυρίως ότι δεν θα σταματήσει τη λειτουργία ή ότι δεν θα κλείσει τις μονάδες αποτέφρωσης που προορίζονται αποκλειστικά για τα επικίνδυνα απόβλητα, η χρήση των οποίων είναι απολύτως απαραίτητη για ορισμένες μορφές αποβλήτων.
<P>
Θα ήθελα να ευχαριστήσω και πάλι τον κ. Blockland για την εργασία του. Η Ομάδα του Ευρωπαϊκού Σοσιαλιστικού Κόμματος θα υποστηρίξει τη συντριπτική πλειοψηφία των τροπολογιών του. Ο συνδυασμός των δύο κειμένων είναι λογικός. Προσβλέπουμε σε μια επιτυχή δεύτερη ανάγνωση στο Κοινοβούλιο μετά από τις εκλογές.

<SPEAKER ID=214 LANGUAGE="FR" NAME="Caudron">
Κυρία Πρόεδρε, ως σοσιαλιστής και ως Γάλλος θα ήθελα απλούστατα να εκφράσω το μεγάλο μας ενδιαφέρον για τη μελέτη σχετικά με την αποτέφρωση των αποβλήτων και για την ανάγκη βελτίωσης των προτύπων σε αυτόν τον τομέα. Πιστεύουμε εξάλλου πως θα ήταν σημαντικό να παράσχει η Ευρώπη μεγαλύτερη βοήθεια στις χώρες και τις αρχές της τοπικής αυτοδιοίκησης που καταβάλλουν πολύ μεγάλες προσπάθειες εδώ και μερικά χρόνια για να μειώσουν τους κινδύνους της αποτέφρωσης. Δεν μπορούμε ωστόσο να συμφωνήσουμε με τη συναποτέφρωση αστικών και βιομηχανικών ή επικίνδυνων αποβλήτων. Θεωρούμε ότι εξακολουθούν να υπάρχουν ακόμα και σήμερα πάρα πολλές αμφιβολίες και ότι πρέπει να συνεχιστούν οι μελέτες σε αυτόν τον τομέα, διαφορετικά σε ορισμένες περιφέρειες κινδυνεύουμε να καταλήξουμε σε καταστροφές, εάν στις μονάδες αποτέφρωσης αστικών αποβλήτων ανακατέψουμε αστικά και βιομηχανικά απόβλητα.

<SPEAKER ID=215 NAME="Bjerregaard">
Κυρία Πρόεδρε, η Επιτροπή θα ήθελε να εκμεταλλευτεί την ευκαιρία για να ευχαριστήσει την Επιτροπή Περιβάλλοντος, ειδικά δε τον εισηγητή της, κ. Blokland, για την εργασία που επιτέλεσε, αλλά και για την προσοχή που επέδειξε στις λεπτομέρειες η επιτροπή, και κυρίως ο εισηγητής, κατά την εκπόνηση αυτής της άκρως τεχνικής πρότασης. Η Επιτροπή δούλεψε σκληρά για να μπορέσει να υποβάλει μια ισορροπημένη πρόταση με την οποία να επιτευχθεί υψηλό επίπεδο προστασίας για το περιβάλλον και την ανθρώπινη υγεία και να ληφθούν παράλληλα υπόψη οι ειδικές απαιτήσεις των μονάδων αποτέφρωσης και συναποτέφρωσης. Ο συνδυασμός των δύο οδηγιών για την αποτέφρωση αποτέλεσε κομβικό σημείο της αποψινής συζήτησης, και η έκθεση δικαίως εστιάζεται σε αυτό ακριβώς το σημείο. Κατά την Επιτροπή ο συνδυασμός είναι θετικός, διότι αντιμετωπίζει τις γενικές απαιτήσεις για λειτουργική κοινοτική νομοθεσία. Ως εκ τούτου, μπορώ να πω ότι δεν συμφωνώ με τις παρατηρήσεις που διατύπωσαν σήμερα ο κ. Cabrol και η κ. Lienemann. Ούτε στην πρόταση της Επιτροπής ούτε στην οδηγία 84/67 υπάρχουν διατάξεις που εμποδίζουν τη συναποτέφρωση επικίνδυνων και ακίνδυνων αποβλήτων.
<P>
Μπορούμε λοιπόν να δεχτούμε τις τροπολογίες που ειδικά ο κ. Blokland και ο κ. Eisma υπογράμμισαν ως σημαντικές στις απόψεις τους. Πρόκειται για τις τροπολογίες 7, 9, 15, 18, 19, 24, 50, 56, 60 και 61, τις οποίες τις δεχόμαστε είτε εν μέρει, λαμβάνοντας υπόψη την αρχή τους, είτε πλήρως. Πέραν όσων αναγράφονται στην έκθεση για τον συνδυασμό της οδηγίας 94/67 και της πρότασης της Επιτροπής, θεωρούμε απαραίτητο να εισαγάγουμε μια μεταβατική περίοδο για τις υπάρχουσες μονάδες αποτέφρωσης επικίνδυνων αποβλήτων βάσει του άρθρου 14 της οδηγίας 94/67. Οι τροπολογίες 8, 14, 23 και 55 του Κοινοβουλίου, που επιχειρούν να συμπεριλάβουν ορισμένα θέματα της διαχείρισης αποβλήτων, δεν μπορούν να γίνουν δεκτές για λόγους αρχής. Στόχος της πρότασης της Επιτροπής είναι να θεσπίσει οριακές τιμές εκπομπών και όρους λειτουργίας για όλα τα απόβλητα που αποτεφρώνονται ή συναποτεφρώνονται, και όχι να παρέμβει στις διατάξεις της διαχείρισης των αποβλήτων. Είναι ωστόσο σημαντικό ότι στις αιτιολογικές σκέψεις εφιστάται η προσοχή στο γεγονός ότι η αποτέφρωση είναι ένας μόνο από τους τρόπους επεξεργασίας των αποβλήτων, και αυτό ακριβώς επαναλαμβάνω και εγώ ως κατακλείδα σε ορισμένες παρατηρήσεις που ακούστηκαν απόψε εδώ. Αυτό σημαίνει ότι η Κοινότητα διαθέτει και ειδικούς και γενικούς κανόνες για την επεξεργασία των αποβλήτων. Γι' αυτό μπορούμε να δεχτούμε την τροπολογία 1 επί της αρχής.
<P>
Η Επιτροπή δεν μπορεί να δεχτεί τις τροπολογίες 12, 16, 17, 21 και 22, που επιχειρούν να εισαγάγουν αποφάσεις σχετικά με τα πρότυπα ποιότητας του αέρα και των υδάτων. Γι' αυτόν τον σκοπό υπάρχουν ήδη πράξεις οι οποίες ισχύουν ή έχουν δρομολογηθεί, όπως η οδηγία IPPC ή η πρόταση οδηγίας πλαισίου για τα ύδατα. Οι υποβληθείσες τροπολογίες απλώς θα είναι παράλληλες ή θα παρεμβαίνουν σε αυτά τα κείμενα.
<P>
Στη συνέχεια έχουμε τις τροπολογίες 36, 37 και 43, οι οποίες επιχειρούν να αλλάξουν τις οριακές τιμές εκπομπών που πρότεινε η Επιτροπή για τη συναποτέφρωση. Δεν γίνονται δεκτές, διότι οι τιμές που πρότεινε η Επιτροπή βασίζονται σε αναλύσεις κόστους-οφέλους και λαμβάνουν υπόψη τον ιδιαίτερο χαρακτήρα των διαφόρων διαδικασιών. Η Επιτροπή είναι της άποψης ότι τα κράτη μέλη και οι εν λόγω φορείς εκμετάλλευσης πρέπει να επιδείξουν κάποια ευλυγισία όσον αφορά την ανάκτηση της θερμότητας. Δεν θα ήταν ρεαλιστικό να απαιτήσουμε η θερμότητα που παράγεται κατά την αποτέφρωση να ανακτάται σε όλες τις περιπτώσεις. Αυτό θα ήταν π.χ. αδύνατο για τις μονάδες αποτέφρωσης σε απομακρυσμένες περιοχές. Γι' αυτόν τον λόγο δεν μπορούμε να δεχτούμε τις τροπολογίες 13 και 20.
<P>
Μπορούμε να δεχτούμε εν μέρει, κατ' αρχήν ή πλήρως τις τροπολογίες 4, 10, 19, 24, 28, 33, 35, 56, 59 και 64, οι οποίες θεωρούμε ότι διασαφηνίζουν τις προθέσεις της Επιτροπής και βελτιστοποιούν επίσης την ποιότητα του κειμένου. Για τεχνικούς λόγους αναγκαζόμαστε να απορρίψουμε μια σειρά άλλων τροπολογιών, δηλαδή τις υπ' αριθ. 3, 6, 11, 25, 26, 30, 31, 32, 34, 38-41, 44-49, 51-54, 57, 58, 62, 63 και 65-71. Μου ετέθη μια συγκεκριμένη ερώτηση από την κ. Kestelijn Sierens για το Drogenbos. Σχετικά με αυτό το θέμα μπορώ να πω ότι πριν από τρεις μήνες στείλαμε μια προειδοποιητική επιστολή αναφορικά με την οδηγία αξιολόγησης των περιβαλλοντικών επιπτώσεων ζητώντας απάντηση σε αυτή την ερώτηση και κατά τη διάρκεια αυτής της εβδομάδας, όταν το θέμα συζητηθεί στην Επιτροπή, θα προτείνουμε την αποστολή μιας συμπληρωματικής προειδοποιητική επιστολή, διότι οι φλαμανδικές αρχές εξέδωσαν άδεια ανέγερσης αφότου εμείς αποστείλαμε την προειδοποιητική επιστολή μας.
<P>
Επιτρέψτε μου να καταλήξω με την άποψη της Επιτροπής ότι η πρόταση που συζητάμε σήμερα εδώ, ενισχυμένη με τις προσθέσεις των τροπολογιών του Κοινοβουλίου, τις οποίες ανέλυσα και που αποδεχόμαστε, δημιουργεί μια αποτελεσματική και ισορροπημένη βάση για τον έλεγχο των μονάδων αποτέφρωσης και συναποτέφρωσης. Χαίρομαι ιδιαίτερα για τον ρόλο που διαδραμάτισε το Κοινοβούλιο και ο εισηγητής κ. Blokland, λαμβάνοντας την πρωτοβουλία να προτείνουν την ενσωμάτωση στην πρόταση της Επιτροπής ορισμένων υφιστάμενων κανονιστικών πράξεων, ώστε να ληφθεί υπόψη η γενική απαίτηση για λειτουργικότερη νομοθεσία.

<SPEAKER ID=216 NAME="Πρόεδρος">
Σας ευχαριστώ πολύ, κυρία Επίτροπε Bjerregaard.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Χρηματοδοτικό μέσο για το περιβάλλον
<SPEAKER ID=217 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0180/99) της κ. Lienemann, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση κανονισμού του Συμβουλίου που αφορά το χρηματοδοτικό μέσο για το περιβάλλον (LIFE) (COM(98)0720 - C4-0074/99-98/0336 (SYN)).

<SPEAKER ID=218 NAME="Lienemann">
Κυρία Πρόεδρε, αγαπητοί συνάδελφοι, το χρηματοδοτικό μέσο Life αποτελεί το μόνο χρηματοδοτικό μέσο που διαθέτει η Ευρωπαϊκή Ένωση για να παρεμβαίνει άμεσα στο τομέα του περιβάλλοντος.
<P>
Το Life γνώρισε μια πάρα πολύ μεγάλη επιτυχία, εφόσον περιλαμβάνεται στα προγράμματα της Ένωσης βάσει των οποίων δημιουργούνται πολλά έργα, πολύ περισσότερα από τις διαθέσιμες πιστώσεις, και εφόσον οι πιστώσεις δαπανών χρησιμοποιούνται κατά 98 %, ίσως και 100 %. Η πρωτοτυπία του μέσου αυτού έγκειται στο γεγονός ότι εξυπηρετεί τους σημαντικούς προσανατολισμούς της πολιτικής για το περιβάλλον. Απαρτίζεται από τρία θεματικά σκέλη, καλούμενα αντίστοιχα Life-Φύση , Life-Περιβάλλον και Life-Τρίτες χώρες , και η προβλεπόμενη κατανομή των πιστώσεων είναι η εξής: 47 % για το Life-Φύση , 47 % για το Life-Περιβάλλον και 6 % για το Life-Τρίτες χώρες .
<P>
Το Life-Φύση συνοδεύει κατά βάση τις κοινοτικές πολιτικές που αφορούν την προστασία των βιοτόπων, τη διατήρηση των ειδών, την εφαρμογή των ευρωπαϊκών οδηγιών, και ειδικά της οδηγίας που προστατεύει τα αποδημητικά πτηνά, την οδηγία Natura 2000 καθώς και την προστασία των φυσικών ενδιαιτημάτων των διαφόρων ειδών.
<P>
Το Life-Περιβάλλον στρέφεται περισσότερο προς αυτό που θα μπορούσε να χαρακτηριστεί αστική οικολογία και βιομηχανικές πρακτικές, ιδιαίτερα δε καθαρές πρακτικές και καθαρές τεχνολογίες. Οι δράσεις που πραγματοποιούνται σε αυτό το πλαίσιο καλύπτουν ευρύ φάσμα, από την πολιτική για τους υδάτινους πόρους μέχρι την καταπολέμηση της ατμοσφαιρικής ρύπανσης. Το Life-Τρίτες Χώρες προσέφερε ένα άνοιγμα στις υποψήφιες για προσχώρηση στην Ευρωπαϊκή Ένωση χώρες, προκειμένου να προετοιμαστούν για την εφαρμογή των ευρωπαϊκών προτύπων στον τομέα του περιβάλλοντος.
<P>
Στο νέο αυτό πρόγραμμα διακυβεύονται διάφορα. Το θέμα δεν είναι η ριζική αλλαγή του περιεχομένου του, αλλά η αναθεώρηση του σχετικού κανονισμού. Οι ειδικοί και η ανάλυση που πραγματοποιήθηκε επί των προγραμμάτων αυτών, η οποία είναι πολύ θετική ως προς τις επιπτώσεις τους και το ενδιαφέρον που παρουσιάζουν, αποκαλύπτουν εντούτοις την ανάγκη να αξιοποιούνται καλύτερα τα αποτελέσματα, να χρησιμοποιείται περισσότερο το εν λόγω μέσο ως συνοδευτικό κατά την εκπόνηση των ευρωπαϊκών κανονισμών και πολιτικών μας και να αυξηθεί εν γένει το μέρος των πιστώσεων που προορίζονται για τα συνοδευτικά μέτρα, ενημέρωση δηλαδή για το μέσο, γνωστοποίηση των καλών πρακτικών, ανταλλαγή εμπειριών μεταξύ έργων καθώς και μια εργασία σύνθεσης. Αυτός είναι ο λόγος που ο κανονισμός προβλέπει σε γενικές γραμμές αύξηση από 3 % σε 5 % των πιστώσεων που προορίζονται για τα συνοδευτικά μέτρα.
<P>
Ο ίδιος ο κανονισμός επιδιώκει να καθορίσει εκ νέου το επίκεντρο των προτεραιοτήτων, ή τουλάχιστον να τις διαχωρίσει, καθιστώντας τις πιο κατανοητές για τους φορείς που θα παρέμβουν. Αυτός είναι ο λόγος που περιορίστηκαν κάπως οι μείζονες κατευθυντήριες γραμμές του Life σε καθέναν από τους τομείς. Ωστόσο, εισήχθη η ιδέα του καθορισμού κατευθυντήριων γραμμών που θα διευκολύνουν την κατανόηση εκ μέρους όσων καταρτίζουν τα σχέδια των συγκεκριμένων προτεραιοτήτων σε καθέναν από τους τομείς.
<P>
Το Life τίθεται σε εφαρμογή από τις υπηρεσίες της Επιτροπής με τη βοήθεια μίας επιτροπής διαχείρισης αποτελούμενης από εκπροσώπους του Συμβουλίου και με τη βοήθεια ειδικών. Μετά από τις πολυάριθμες συζητήσεις που κατέστη δυνατόν να πραγματοποιήσει το Ευρωπαϊκό Κοινοβούλιο σχετικά με την εκτέλεση από δημοσιονομική άποψη των ευρωπαϊκών προγραμμάτων, επιμένω στο γεγονός ότι στο πλαίσιο του παρόντος προγράμματος δεν γίνεται προσφυγή σε κανένα γραφείο τεχνικής βοήθειας. Οι υπηρεσίες της Επιτροπής συνεπικουρούνται από ειδικούς σε τεχνικά θέματα, και νομίζω ότι όλοι μπορούμε να εκφράσουν την ικανοποίησή μας για τη μέθοδο και την αυστηρότητα που ακολουθεί η Επιτροπή στο θέμα αυτό.
<P>
Συνοψίζοντας, η έκθεσή μας και οι προτάσεις της Επιτροπής Περιβάλλοντος, Δημόσιας Υγείας και Προστασίας των Καταναλωτών συνοδεύουν κατά κάποιον τρόπο τους σημαντικούς προσανατολισμούς της Επιτροπής. Ελπίζω οι τροπολογίες μας να γίνουν δεκτές από την κ. Eπίτροπο. Θα ήθελα να επιμείνω σε δύο σημεία. Το πρώτο αφορά την επιθυμία να διατυπωθεί σαφέστερα η αναφορά στην αειφόρο ανάπτυξη και όχι μόνο στην περιβαλλοντική πολιτική. Είναι γνωστό ότι έχει σημασία κάποια εννοιολογική διαφοροποίηση, εφόσον εισάγει μια κοινωνική διάσταση, μια διάσταση ανθρώπινης ανάπτυξης. Το δεύτερο αφορά μια ιδιαίτερη προσοχή στο θέμα της δημιουργίας θέσεων απασχόλησης. Ελπίζουμε πολύ οι νέες περιβαλλοντικές πρακτικές και τεχνολογίες να συμβάλουν στη δημιουργία θέσεων απασχόλησης. Σχετικά με το χρηματοδοτικό μέσο Life επιθυμούμε να δοθεί μεγαλύτερη προσοχή στις κοινωνικές επιπτώσεις, και ιδιαίτερα στην απασχόληση.
<P>
Όσον αφορά, τέλος, τα κονδύλια του προϋπολογισμού, συζήτηση πάντα επίπονη και λεπτή, η συνάδελφός μας Marinucci, εισηγήτρια για το Life II , είχε προτείνει στο Ευρωπαϊκό Κοινοβούλιο, που συμφώνησε μαζί της, ποσό 800 εκατομμυρίων Ecu για μία τετραετία. Είμαι πιο μετριοπαθής από εκείνη και σας προτείνω ποσό 850 εκατομμυρίων Ecu για μία πενταετία, που αναλογεί σε ετήσιο ποσό λίγο μικρότερο από αυτό που ζητούσε η προαναφερθείσα συνάδελφος, αλλά λίγο μεγαλύτερο από αυτό που χορήγησε το Συμβούλιο για το εν λόγω πρόγραμμα.
<P>
Θα ήθελα επομένως να συμφωνήσει το Σώμα με αυτή την πρότασή μου, που μερικοί θα κρίνουν κάπως συγκρατημένη, αφού ορισμένες τροπολογίες ζητούν περισσότερα, και άλλοι ίσως υπερβολικά φιλόδοξη συγκριτικά με τις δημοσιονομικές απαιτήσεις της Ευρωπαϊκής Ένωσης. Θεωρώ ωστόσο ότι είναι μια μέση λύση που μπορεί να τύχει της υποστήριξης του Ευρωπαϊκού Κοινοβουλίου.

<SPEAKER ID=219 NAME="Van Dam">
Κυρία Πρόεδρε, θα ήθελα να αρχίσω συγχαίροντας την Επιτροπή για τον τρόπο με τον οποίο συνεκτίμησε την ανεξάρτητη αξιολόγηση του προγράμματος LIFE-II στην παρούσα πρόταση για το LIFE-III. Το αποτέλεσμα είναι σαφές: η ποιότητα της πρότασης που έχει κατατεθεί είναι πολύ καλή.
<P>
Ως συντάκτης γνωμοδότησης της Επιτροπής Εξωτερικών Οικονομικών Σχέσεων περιόρισα το κείμενο της γνωμοδότησής μου στις εξωτερικές επιδράσεις του προγράμματος LIFE. Η Επιτροπή Εξωτερικών Οικονομικών Σχέσεων θα ήθελε να δει μια ελαφρά μετατόπιση προς όφελος των τρίτων χωρών που συμμετέχουν σε αυτό το πρόγραμμα. Η εισηγήτρια, κ. Lienemann, δεν ήθελε δυστυχώς να υιοθετήσει την πρόταση αυτή στην Επιτροπή ?????????????. ???? ??? ?? ????? ?? ????????, ?????? ??? ? ?????????????? ?? ???????? εξ ολοκλήρου για τις τρίτες χώρες.
<P>
Παράλληλα, η Επιτροπή Εξωτερικών Οικονομικών Σχέσεων ζήτησε να ληφθούν επαρκώς υπόψη οι διασυνοριακές πτυχές. Πρόκειται για ένα στοιχείο το οποίο επανέρχεται σε διάφορες τροπολογίες της βασικής εισηγήτριας. Θα ήθελα όμως να ζητήσω να δοθούν εγγυήσεις για την προστασία του περιβάλλοντος, δεδομένου ότι είδα τις καταστροφικές επιπτώσεις που είχαν άλλα διασυνοριακά έργα. Υπάρχει ένα τέτοιο έργο στην ολλανδική επαρχία του Λιμβούργου. Η διασυνοριακή πτυχή δεν πρέπει να καταστεί καθοριστικό κριτήριο. Το LIFE αποτελεί κατά κύριο λόγο ένα χρηματοδοτικό μέσο για το περιβάλλον.
<P>
Στη συνέχεια θα ήθελα να κάνω μία παρατήρηση που αφορά μερικές τροπολογίες της εισηγήτριας της Επιτροπής Περιβάλλοντος, Δημόσιας Υγείας και Προστασίας των Καταναλωτών. Πιστεύω ότι, αν εγκριθούν όλες οι τροπολογίες της, οι πόροι δεν πρόκειται να διατεθούν με τον καλύτερο δυνατό τρόπο. Εκπλήσσομαι για το γεγονός ότι η Επιτροπή Περιβάλλοντος, Δημόσιας Υγείας και Προστασίας των Καταναλωτών συμφώνησε με προσθήκες οι οποίες έχουν ως στόχο τη χρησιμοποίηση του μέσου αυτού για την προαγωγή της απασχόλησης.
<P>
Επίσης, έχω αμφιβολίες όσον αφορά την έννοια της βιώσιμης ανάπτυξης. Εκ πρώτης όψεως φαίνεται ότι πρόκειται για μια έννοια πάρα πολύ φιλική προς το περιβάλλον, η οποία όμως χρησιμοποιείται στην προκειμένη περίπτωση με κεκαλυμμένο τρόπο για την άντληση οικονομικών πλεονεκτημάτων με το LIFE. Αυτό είναι αδικαιολόγητο. Το LIFE είναι και θα εξακολουθήσει να είναι ένα μέσο για την προστασία του περιβάλλοντος και της φύσης. Όταν διεξάγεται ένας αγώνας προτεραιότητας μεταξύ οικονομίας και περιβάλλοντος, η προτεραιότητα πρέπει να δίδεται στο περιβάλλον και τη φύση. Για τον λόγο αυτό απευθύνω έκκληση στους συναδέλφους να απορρίψουν τις «οικονομικές» τροπολογίες, όπως είναι οι τροπολογίες αριθ. 1, 4, 8, 15 και 25.

<SPEAKER ID=220 NAME="Schleicher">
Κυρία Πρόεδρε, κυρίες και κύριοι, το πρόγραμμα LIFE για το περιβάλλον είναι το σημαντικότερο μέσο της Ευρωπαϊκής Ένωσης για τη χρηματοδότηση των περιβαλλοντικών προγραμμάτων. Το γεγονός ότι εν τω μεταξύ έχουμε στη διάθεσή μας ένα αξιοσημείωτο ποσό από τον ευρωπαϊκό προϋπολογισμό οφείλεται αποκλειστικά στην παρέμβαση του Ευρωπαϊκού Κοινοβουλίου, και για τα επόμενα πέντε χρόνια το ποσό ???? ?? ????????? εν πάσει περιπτώσει σε 613 εκατ. Ecu. Όσο σημαντικοί κι αν είναι οι προτεινόμενοι από την Ευρωπαϊκή Επιτροπή στόχοι του προγράμματος LIFE για το περιβάλλον, θεωρώ επειγόντως απαραίτητο, εν όψει της προβληματικής και των προτεραιοτήτων που θέτει το Ευρωπαϊκό Κοινοβούλιο, να αναφερθούν εκ παραλλήλου και οι στόχοι που αφορούν τη ρύπανση της ατμόσφαιρας και των υδάτων. Σε περίπτωση που δεν ληφθούν αυτά υπόψη, τούτο θα έχει στην πράξη ως συνέπεια να μην μπορεί να χορηγηθεί ενίσχυση στα προγράμματα με τους προαναφερθέντες στόχους για τα επόμενα πέντε χρόνια. Εν όψει της συζήτησης στο Κοινοβούλιο με θέμα τις κλιματολογικές καταστροφές και τη μόλυνση των υδάτων, αυτό πρέπει να αποκλειστεί.
<P>
Με τα παραπάνω συνδέεται μία πρόταση της Ομάδας μας, την οποία είχαμε υποβάλει ήδη πριν από πέντε χρόνια, την προώθηση δηλαδή μόνο εκείνων των προγραμμάτων που πράγματι είναι καινοτόμα από άποψη τεχνολογίας, καθώς εκφράζεται προβληματισμός για το γεγονός ότι σε ορισμένες περιφέρειες της Κοινότητας μπορεί σήμερα ?? ??????????? ??????????? ?? ??????? ??????????? ??? ?????? να θεωρείται σύνηθες σε άλλες περιφέρειες. ???? ???? ??? ?????? ?? ????? ? ??????? ??? ?? ?????? λόγω των περιορισμένων πόρων.
<P>
Όλα τα προγράμματα που προωθούνται στο πλαίσιο του LIFE θεωρούνται από την Ομάδα μας εν πρώτοις σημαντικά και είμαστε διατεθειμένοι να τα υποστηρίξουμε πλήρως, όπως άλλωστε και τους προτεινόμενους από την Επιτροπή ???????, ???? ???????? ??? ??? ?????? ????? ??? ????? ???????????. ??????, ??? ???? ??????? θα θεωρούσα επίσης σημαντική την υποστήριξη μέτρων που στοχεύουν στην αναμόρφωση και ανάπτυξη εκτάσεων και τη χρήση αυτής της γης και τα οποία είναι απαραίτητα για την προστασία των ειδών και των βιοτόπων. Υπάρχουν τέσσερεις ακόμα προτάσεις που έχει υποβάλει η Ομάδα μας και θα σας ήμουν υπόχρεος, αν τύχαιναν και αυτές της υποστήριξής σας.

<SPEAKER ID=221 LANGUAGE="NL" NAME="Eisma">
Κυρία Πρόεδρε, διαφωνούσα με την κ. Lienemann όταν μιλούσε για την έκθεση Blokland, συμφωνώ όμως απόλυτα με τις απόψεις της ως εισηγήτριας για το LIFE-III, πρόγραμμα που θα ξεκινήσει το 2000. Πρόκειται για μια νέα δυνατότητα να παρουσιάσουμε μία Ευρώπη με ένα νέο πρόσωπο όσον αφορά το περιβάλλον και τη φύση, αλλά για τη δυνατότητα αυτή πρέπει να πληρώσουμε. Η κ. Lienemann αναφέρθηκε σε ένα ποσό 850 εκατομμυρίων ευρώ για μία πενταετία. Το ποσό αυτό είναι για εμάς αποδεκτό, ωστόσο είναι το λιγότερο που θα θέλαμε να ζητήσουμε. Σε καμία περίπτωση δεν θα συμφωνούσαμε να μειωθεί το ποσό αυτό, δεδομένου ότι το σημερινό ποσό των 450 εκατομμυρίων ευρώ είναι οπωσδήποτε ανεπαρκές. Αρκεί να αναλογιστούμε την επικείμενη διεύρυνση. Στην περίπτωση αυτή θα χρειαστούμε οπωσδήποτε πολύ περισσότερα χρήματα για το LIFE-III, προκειμένου να μπορέσουν να συμμετάσχουν και τα νέα κράτη μέλη. Συγκρίνετε το ποσό αυτό με τα δισεκατομμύρια που ξοδεύουμε για τη γεωργική και τη διαρθρωτική πολιτική και θα συμπεράνετε ότι πρόκειται για ένα πολύ ισχνό χρηματοδοτικό μέσο για το περιβάλλον.
<P>
Θεωρώ επίσης ότι είναι κρίμα η χώρα μου, οι Κάτω Χώρες, που σε γενικές γραμμές ακολουθεί μια προοδευτική πορεία όσον αφορά την πολιτική για το περιβάλλον, να επιθυμεί να μειώσει τα κονδύλια του LIFE-IΙΙ. Πράγματι, για το πρόγραμμα NATURA 2000 χρειάζονται 3 έως 5 δισεκατομμύρια ευρώ ετησίως, πράγμα που σημαίνει ότι το ποσό που διατίθεται σήμερα, το οποίο ανέρχεται σε 50 ή 60 εκατομμύρια ευρώ ετησίως, δεν επαρκεί καθόλου.
<P>
Εάν η Ευρώπη ενδιαφέρεται πραγματικά για το περιβάλλον και για τη φύση, πρέπει να είναι διατεθειμένη να πληρώσει γι' αυτό. Απευθύνω έκκληση όχι μόνο στην κυβέρνηση των Κάτω Χωρών, αλλά και στο Συμβούλιο. ????????, ? ?????????? ??? ?????????? ??? ????? ?????. ??????, ?? ??? ???????? ???? ?? ????? να απευθύνω έκκληση στο Συμβούλιο να αποδεχθεί την αύξηση του προϋπολογισμού για το LIFE-III.

<SPEAKER ID=222 LANGUAGE="ES" NAME="Gonzαlez Αlvarez">
Κυρία Πρόεδρε, όπως μας υπενθύμισε η εισηγήτρια και άλλοι ομιλητές, το Life συνιστά το μοναδικό χρηματοδοτικό μέσο που είναι ολοκληρωτικά αφιερωμένο σε θέματα περιβάλλοντος. Όπως αναφέρει μία πρόταση τροπολογίας που κατατίθεται από την Επιτροπή Περιβάλλοντος, οφείλει να συμβάλλει στη βιώσιμη ανάπτυξη, αλλά και στη διαδικασία ενσωμάτωσης των περιβαλλοντικών πολιτικών στις υπόλοιπες πολιτικές της Ένωσης καθώς και στον εκσυγχρονισμό και την εφαρμογή της νομοθεσίας για το περιβάλλον.
<P>
Το Life θα πρέπει επίσης να τυγχάνει συγκεκριμένης χρηματοδότησης. Η Επιτροπή Προϋπολογισμών εκφράζει την ??????????? ??? ??? ?? ??????? ??? ??? ??????? ???????????? ??????? ?????????????? ??? ?? Life, αν και παραδέχεται την αποτελεσματικότητα των σχεδίων. Δεν παύει ωστόσο να εκφράζει ικανοποίηση για την απουσία συγκεκριμένης πρότασης.
<P>
Εμείς από την πλευρά μας καταθέσαμε και υποστηρίξαμε μια σειρά τροπολογιών όπου προβάλλεται μία συγκεκριμένη πρόταση χρηματοδότησης, δίδοντας έμφαση στο γεγονός ότι η δεύτερη έκθεση της Ευρωπαϊκής Υπηρεσίας Περιβάλλοντος - όπως πολύ σωστά υπενθυμίζει η εισηγήτρια - διαπιστώνει τον τελευταίο καιρό μια μείωση της βιοποικιλότητας στην Ευρώπη.
<P>
Επίσης εκφράζουμε την πλήρη συμφωνία μας με την άποψη της Επιτροπής Περιβάλλοντος ότι πρέπει να δοθεί προτεραιότητα στα διαμεθοριακά και στα καινοτόμα σχέδια, καθώς και σε αυτά που μπορούν να δημιουργήσουν ?????? ???????????. ????? ?????????? ??? ?? ????????????? ???? Life είναι σε θέση να συμβάλει στη δημιουργία απασχόλησης στον τομέα του περιβάλλοντος. Επιπλέον, το 2002 θα πρέπει να υποβληθούν εκθέσεις αξιολόγησης για τα προγράμματα Life Ι, Life ΙΙ και Life ΙΙΙ, δεδομένου ότι έτσι θα μπορέσουμε να δρομολογήσουμε το Life IV με περισσότερο σθένος.
<P>
Η κατανομή των πόρων ανάμεσα στα τρία θεματικά σκέλη του προγράμματος, «Life -Φύση», «Life -Περιβάλλον» και «Life -Τρίτες Χώρες», είναι ήσσονος σημασίας, παρ' όλο που η εισηγήτρια προτείνει κάποιες αλλαγές. Το ζητούμενο είναι να διατεθούν επαρκείς χρηματοδοτικοί πόροι για τη δρομολόγησή τους.

<SPEAKER ID=223 NAME="Kronberger">
Κυρία Πρόεδρε, το πρόγραμμα LIFE μπορεί να θεωρηθεί κατά βάση από περιβαλλοντική άποψη εξαιρετικά θετικό. Η σημαντικότερη προϋπόθεση για την επιτυχία του είναι η επαρκής οικονομική του κάλυψη. Η εμπειρία μας όμως από το ALTENER II μάς έχει δείξει ότι τα περιβαλλοντικά προγράμμματα είναι τα πρώτα που απειλούνται από την περικοπή χρηματοδοτικών μέσων. Όλες σχεδόν οι μορφές πρωτοβουλιών για το περιβάλλον δημιουργούν ταυτόχρονα θέσεις εργασίας. Η συμμετοχή των υποψηφίων για ένταξη χωρών στο πρόγραμμα LIFE είναι εξαιρετικά σημαντική. Αυτό όμως που δεν πρέπει να ξεχνάμε είναι ότι εκεί δεν θα υπάρχει πάντοτε επαρκής καλή θέληση για βελτίωση της συνολικής οικολογικής κατάστασης. Ως εκ τούτου, η Ευρωπαϊκή Ένωση θα πρέπει να καταστήσει σαφές στις εν λόγω χώρες ότι οι προσπάθειές τους στον τομέα της προστασίας του περιβάλλοντος συνιστούν ουσιαστική προϋπόθεση για την προσέγγισή τους και τέλος για την ένταξή τους στην Ευρωπαϊκή Ένωση.
<P>
Σε αυτές ακριβώς τις χώρες υπάρχει ο κίνδυνος να υιοθετηθεί πολιτική ντάμπινγκ για το περιβάλλον τόσο στη βιομηχανία, όσο και στην παραγωγή ενέργειας. Η ενίσχυση της πληροφόρησης για το πρόγραμμα LIFE και η συνδεόμενη με αυτή αύξηση των κονδυλίων του προϋπολογισμού κατά 3 % και 5 % μας βρίσκουν επίσης απόλυτα σύμφωνους.

<SPEAKER ID=224 LANGUAGE="IT" NAME="Baldi">
Κυρία Πρόεδρε, αξιότιμοι συνάδελφοι, το πρόγραμμα LIFE αποτελεί το βασικό χρηματοδοτικό μέσο της Ευρωπαϊκής Ένωσης για την προώθηση δράσεων στον τομέα του περιβάλλοντος. Ξεκίνησε το 1992 με πρωτοβουλία της Επιτροπής και σήμερα κατευθυνόμαστε στην ολοκλήρωση της δεύτερης φάσης υλοποιήσής του, που προβλέπεται για την 31η Δεκεμβρίου 1999. Ο συζητούμενος κανονισμός θα καλύπτει τη διαχείριση της τρίτης φάσης του προγράμματος για την προσεχή πενταετία 2000-2004, και προβλέπονται χρηματοδοτικές πιστώσεις ύψους 613 εκατομμυρίων ευρώ. Το LIFE περιλαμβάνει τρεις τομείς παρέμβασης, όπως υπενθύμισε η εισηγήτρια: το LIFE-Φύση για την προστασία των φυσικών οικοτόπων, της χλωρίδας και της πανίδας, που συμβάλλει στην υλοποίηση του δικτύου Natura 2000, το LIFE-Περιβάλλον για την ενσωμάτωση της περιβαλλοντικής παραμέτρου στις υπόλοιπες πολιτικές, καθώς και για την εφαρμογή και τον εκσυγχρονισμό της περιβαλλοντικής πολιτικής στο πλαίσιο της χωροταξίας, και το LIFE-Τρίτες χώρες για την παροχή τεχνικής βοήθειας προς τις χώρες της Μεσογείου και της Βαλτικής, για την υλοποίηση απαραίτητων διοικητικών δομών και τον ορισμό πολιτικών και προγραμμάτων δράσης στον τομέα του περιβάλλοντος.
<P>
Η νέα αυτή πρόταση κανονισμού του Συμβουλίου είναι σημαντική, διότι θα εστιασθεί στις εξής προτεραιότητες: 1) υποστήριξη των τοπικών αρχών για την ενσωμάτωση της περιβαλλοντικής παραμέτρου στον χωροταξικό σχεδιασμό, 2) προώθηση μιας βιώσιμης ανάπτυξης και ενσωμάτωση των περιβαλλοντικών πτυχών στις βιομηχανικές δραστηριότητες, και 3) κατανομή των χρηματοδοτικών πόρων για την προστασία της φύσης, άλλου είδους δράσεις καθώς και δράσεις στις όμορες περιοχές της Μεσογείου και της Βαλτικής.
<P>
Όσον αφορά ειδικότερα τις τρίτες χώρες, είναι σημαντικό να εξετάσουμε με μεγαλύτερη προσοχή τις δυνατότητες και τα οικονομικά μέσα που διαθέτουν, δεδομένου ότι, όπως επισημάνθηκε, κάποια προγράμματα που καθορίσαμε εμείς εδώ στην Ευρώπη ενδεχομένως να μην είναι εφικτά, σε περίπτωση που άλλα κράτη και άλλες κυβερνήσεις στερούνται τη δυνατότητα συγχρηματοδότησης.
<P>
Θεωρώ ωστόσο απαραίτητη κάποια παράταση της τρίτης φάσης υλοποίησης του προγράμματος LIFE από πέντε σε επτά χρόνια με μια ανάλογη αύξηση των προβλεπόμενων χρηματοδοτικών πόρων.

<SPEAKER ID=225 NAME="Bjerregaard">
Κυρία Πρόεδρε, πρώτα απ' όλα θα ήθελα να ευχαριστήσω την Επιτροπή Περιβάλλοντος, και ειδικά την εισηγήτρια, κ. Lienemann, για την επιμέλεια με την οποία επεξεργάστηκε την πρόταση για το τρίτο στάδιο του χρηματοδοτικού μέσου για το περιβάλλον, του Life. Η έκθεση της εισηγήτριας και οι παρατηρήσεις που εκφράστηκαν απόψε εδώ είναι ευθυγραμμισμένες με τον πρωταρχικό στόχο της Επιτροπής, και πολλές από τις τροπολογίες υπογραμμίζουν τα βασικότερα χαρακτηριστικά του Life. Θα ήθελα επίσης να ευχαριστήσω για τις παρατηρήσεις που εκφράστηκαν απόψε για τη διαχείριση του κανονισμού της ΓΔ ΧΙ καθώς και τον κ. Van Dam για τις παρατηρήσεις αναφορικά με την αξιολόγηση, η οποία αποτέλεσε και τη βάση στην οποία στηρίχτηκε η πρόταση που συζητάμε σήμερα.
<P>
Μεταξύ του 1992 και του 1998 το Life είχε σημαντική επιτυχία στις ΜΚΟ, τις επιχειρήσεις, τις τοπικές αρχές και τις τρίτες χώρες. Λάβαμε 8.500 προτάσεις, από τις οποίες το ένα τρίτο σχεδόν πληρούσαν τις απαιτήσεις. Περίπου 1.300 έργα συγχρηματοδοτήθηκαν μέσω της συνολικής κοινοτικής συμβολής των 643 εκατ. ευρώ. Θα ήθελα να εκμεταλλευτώ την ευκαιρία για να υπογραμμίσω ότι το Life αποδείχθηκε από άποψη προϋπολογισμού εξαιρετικά αποτελεσματικό εργαλείο. Όλοι οι διαθέσιμοι πόροι χρησιμοποιήθηκαν για αξιόλογα έργα. Όπως αναφέρεται στην έκθεση της Επιτροπής σύμφωνα με το άρθρο 7, παρ. 3, το Life θα μπορούσε να χρησιμοποιήσει και να εξαντλήσει περισσότερους πόρους από το ποσό αναφοράς που έχει προβλεφθεί για το Life II. Είναι λοιπόν σημαντικό να κάνουμε ό, τι μπορούμε, ώστε να εξασφαλίσουμε στο Life II επαρκείς πόρους. Είναι επίσης σημαντικό το Life να μην καταλήξει να καταβάλλει το ίδιο χρήματα, εάν στο μέλλον καταστούν αναγκαίες κάποιοι χρηματοδοτικοί περιορισμοί, όπως ανέφεραν εξάλλου απόψε και πολλοί ομιλητές.
<P>
Είναι φυσικά μεγάλη πρόκληση να μπω σε λεπτομέρειες της πρότασης, όμως θα συγκρατηθώ και αντ' αυτού θα αρκεστώ να εκφράσω τη μεγάλη μου ικανοποίηση που οι απόψεις της Επιτροπής Περιβάλλοντος και οι υποβληθείσες τροπολογίες συντάσσονται σε μεγάλο βαθμό με τους στόχους. Ως εκ τούτου, η Επιτροπή μπορεί να αποδεχτεί 31 από τις 47 τροπολογίες, είτε κατ' αρχήν είτε εν μέρει είτε πλήρως. Βλέπω με ενδιαφέρον ότι η Επιτροπή Περιβάλλοντος τάσσεται υπέρ της αύξησης του προϋπολογισμού του Life, ακόμη και πέρα από το ποσό που η Επιτροπή αναφέρει στο δημοσιονομικό δελτίο του προταθέντος κανονισμού. Όπως όμως γνωρίζετε, η Επιτροπή δεν δέχεται να αναγράφεται προϋπολογισμός αναφοράς στο ίδιο το κείμενο των κανονισμών για χρηματοδοτικά προγράμματα. Οι τροπολογίες 33, 46 και 47 δεν μπορούν συνεπώς να γίνουν δεκτές. Η Επιτροπή δεν μπορεί να δεχτεί ούτε την τροπολογία 12 για έναν συμπληρωματικό προϋπολογισμό για τις χώρες της Κεντρικής και Ανατολικής Ευρώπης. Αυτό το θέμα άπτεται βέβαια όλων των οργάνων της Κοινότητας στα οποία έχουν πρόσβαση οι υποψήφιες χώρες και μπορεί να συζητηθεί μόνο στα πλαίσια των συμφωνιών σύνδεσης.
<P>
Όσον αφορά τις διαδικασίες επιτροπής, η Επιτροπή εμμένει προς το παρόν στην απόφαση του 1987. Μπορούν να γίνουν μετατροπές κάποια στιγμή στο μέλλον, όταν ληφθεί μια τελική απόφαση για τη νέα πρόταση επιτροπολογίας, και γι' αυτό απορρίπτουμε την τροπολογία 37. Ορισμένες από τις τροπολογίες αποβλέπουν στη διεύρυνση του πεδίου εφαρμογής του Life-Φύση και του Life-Περιβάλλον. Αυτό αντίκειται στην επιθυμία επικέντρωσης των προτάσεων σε τομείς όπου το Life έχει τη μεγαλύτερη αξία. Απορρίπτουμε συνεπώς τις τροπολογίες 39, 40 και 41. Η τροπολογία 42 θα σημάνει ριζική αλλαγή του στόχου των έργων βελτίωσης, ο οποίος είναι να αναπτύξει νέες πρωτοβουλίες στον τομέα του περιβάλλοντος, οπότε δεν δεχόμαστε αυτή την τροπολογία.
<P>
Στη συνέχεια υπάρχουν ορισμένες τροπολογίες που έχουν ως στόχο την υποβολή διάφορων εκθέσεων στο Κοινοβούλιο. Η Επιτροπή είναι έτοιμη να δώσει στο Κοινοβούλιο όλες τις πληροφορίες που απαιτούνται για την αποτελεσματική παρακολούθηση του προγράμματος, όμως αυτό δεν πρέπει να οδηγήσει σε πολύ μεγάλη αύξηση του αριθμού των εκθέσεων που θα υποβάλλονται. Κάτι τέτοιο θα σήμαινε επιπρόσθετη επιβάρυνση του ήδη περιορισμένου προσωπικού. Κατά συνέπεια, δεν συμφωνούμε με τις τροπολογίες 31, 19 και 32. Θα ήθελα να υπογραμμίσω μάλιστα ότι το προσωπικό για τη διαχείριση του κανονισμού Life είναι περιορισμένο. Ειδικά η διαχείριση των έργων σε τρίτες χώρες θα μπορούσε να αποδειχθεί προβληματική τα επόμενα χρόνια, εάν δεν υπάρξει πρόσβαση σε περισσότερους πόρους, και φυσικά θεωρούμε ότι θα αποτελέσει όντως πλεονέκτημα η χορήγηση περισσότερων πόρων, διότι προσδοκούμε αυξημένη συμμετοχή των χωρών από την Κεντρική και Ανατολική Ευρώπη στο Life-Φύση και στο Life-Περιβάλλον. Εάν δεχτούμε πρόσθετα διοικητικά καθήκοντα, αυτό συνεπάγεται περιορισμό των πόρων που απαιτούνται για την υπεύθυνη διαχείριση του κανονισμού, πράγμα που δεν μπορεί να δεχτεί η Επιτροπή, πόσο μάλλον ειδικά αυτή τη στιγμή που έχουμε κάνει συζητήσεις επί συζητήσεων με το Κοινοβούλιο ως προς το συγκεκριμένο πρόβλημα. Ως εκ τούτου, δεν δεχόμαστε τις τροπολογίες 13, 14, 36 και 45 για τεχνικούς λόγους.
<P>
Τελειώνοντας, θα ήθελα να επαναλάβω την ικανοποίησή μου για την έκθεση της κ. Lienemann. Το μεγαλύτερο μέρος των τροπολογιών συμβάλλει στην ενίσχυση της στρατηγικής του Life. Είμαι πεπεισμένη ότι η Κοινότητα έχει επωφεληθεί από τα ήδη υλοποιηθέντα προγράμματα του Life και ότι θα μπορέσουμε να εκμεταλλευθούμε στο έπακρο το δυναμικό του νέου κανονισμού κατά την περίοδο 2000-2004.

<SPEAKER ID=226 NAME="Πρόεδρος">
Σας ευχαριστώ πολύ, κυρία Επίτροπε Bjerregaard.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Οικολογική διαχείριση και έλεγχος
<SPEAKER ID=227 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0139/99) του κ. Valverde Lσpez, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση κανονισμού του Συμβουλίου που αφορά την εκούσια συμμετοχή των οργανισμών σε κοινοτικό σύστημα οικολογικής διαχείρισης και οικολογικού ελέγχου (COM(98)0622 - C4-0683/98-98/0303(SYN)).

<SPEAKER ID=228 NAME="Valverde Lσpez">
Κυρία Πρόεδρε, θα επιθυμούσα πρώτα απ' όλα να συγχαρώ την Ευρωπαϊκή Επιτροπή για την παρούσα πρόταση αναθεώρησης του κανονισμού σχετικά με τον οικολογικό έλεγχο ο οποίος εγκρίθηκε το 1993, μία πρόταση που αντανακλά τη σωστή πορεία του έργου της Επιτροπής.
<P>
Μετά από εμπειρία εφαρμογής του συστήματος που διήρκεσε πάνω από πέντε έτη και κατόπιν αξιολόγησης της λειτουργίας του κανονισμού στα διάφορα κράτη μέλη, υποβάλλεται τώρα η νέα αυτή πρόταση, την οποία συμμερίζομαι σε γενικές γραμμές ως εισηγητής.
<P>
Δράττομαι της ευκαιρίας για να ευχαριστήσω την κυρία Graenitz, που υπήρξε εναλλακτική εισηγήτρια εξ ονόματος της Ομάδας του Ευρωπαϊκού Σοσιαλιστικού Κόμματος, για την προθυμία της να εργαστούμε από κοινού, ώστε να καταλήξουμε σε ένα πλαίσιο συμφωνίας όσον αφορά πολλές τροπολογίες. Και αυτή από την πλευρά της κατέθεσε κάποιες ενδιαφέρουσες τροπολογίες τις οποίες μπόρεσα χωρίς κανένα πρόβλημα να αποδεχθώ.
<P>
Οι τροπολογίες που υποβάλλει η Επιτροπή Περβάλλοντος επιδιώκουν κατά βάση την παραπέρα εμβάθυνση και επέκταση του πεδίου εφαρμογής του συστήματος, κάτι αναγκαίο και προβλεπόμενο από τον προγενέστερο κανονισμό, εφόσον τα πειραματικά εγχειρήματα που δρομολογήθηκαν σε διάφορα κράτη μέλη σε τομείς διαφορετικούς από τη βιομηχανία σημείωσαν μεγάλη επιτυχία, όπως το πιλοτικό σχέδιο που εφαρμόστηκε στον τομέα του τουρισμού στην Ισπανία ή και το σχέδιο που δρομολογήθηκε στο πλαίσιο ορισμένων φορέων δημόσιας διοίκησης στους τομείς των μεταφορών, των πανεπιστημίων κ.λπ..
<P>
Κάποιες άλλες τροπολογίες προσδοκούν να καταστήσουν πιο ελκυστικές για τις επιχειρήσεις τις συγκεκριμένες εκθέσεις οικολογικού ελέγχου. Κατατίθενται επίσης τροπολογίες με σκοπό την αποφυγή μιας επικάλυψης με τους κανόνες ISO. Οι διατάξεις του κανονισμού μας θα πρέπει να είναι πιο προχωρημένες από τα διεθνή πρότυπα, παρά το γεγονός ότι θεμελιώνονται κατά βάση σε αυτά τα πρότυπα.
<P>
Επιδίωξή μας ήταν ακόμη να παράσχουμε περισσότερες διευκολύνσεις στις μικρές επιχειρήσεις, στο ίδιο πνεύμα με τις προτάσεις της Ευρωπαϊκής Επιτροπής. Επιπλέον, προτείνουμε τη μεγαλύτερη αποκέντρωση του συστήματος, σε περιφερειακό ή ακόμη και σε τοπικό επίπεδο.
<P>
Πέραν τούτων, σε άλλη σειρά ζητημάτων αποδίδουμε μεγάλη σημασία - όπως άλλωστε κάναμε και στην έκθεση του 1993 - στην επίτευξη μεγαλύτερης ομοιομορφίας και στην αύξηση του περιεχομένου και της διαφάνειας στις δηλώσεις περιβαλλοντικού αντίκτυπου που υποχρεούνται να δημοσιοποιούν οι επιχειρήσεις και επιθυμούμε επίσης την ενίσχυση της εικόνας των αρμοδίων για τον έλεγχο. Υπό αυτή την έννοια, κυρία Επίτροπε, ανέκυψε ένα πρόβλημα ερμηνείας το οποίο μας εξέπληξε.
<P>
Είχαμε την εντύπωση ότι το πνεύμα και το γράμμα του κανονισμού αναφέρεται στους επιθεωρητές περιβάλλοντος ως φυσικά πρόσωπα. Αυτό συνεπάγεται απαιτήσεις επαγγελματικής κατάρτισης και πείρας ατόμων με συγκεκριμένα προσόντα, τα οποία επωμίζονται τις παραδοσιακές ευθύνες των ελεύθερων επαγγελματιών: την επαγγελματική, τη διοικητική, την αστική και την ποινική ευθύνη. Αλλά με μεγάλη μας έκπληξη διαπιστώσαμε ότι ορισμένα κράτη μέλη ερμήνευσαν την εικόνα των επιθεωρητών κατά τρόπο ώστε τα καθήκοντα αυτά να μπορούν να ασκούνται και από νομικά πρόσωπα. Ειλικρικά πιστεύω ότι μια τέτοια εξέλιξη θα αποτελούσε εκφυλισμό της έκθεσης. Θα σας παρακαλούσα να προβείτε σε έλεγχο της εφαρμογής αυτής της έκθεσης εκ μέρους των διαφόρων κρατών μελών, ώστε να εξακριβωθεί μήπως υπάρχει κάποια παρέκκλιση από το πνεύμα της έκθεσης.
<P>
Από την άλλη πλευρά, κυρία Πρόεδρε, φρονώ ότι οφείλουμε να περάσουμε δύο πολιτικά μηνύματα.
<P>
Η έκθεση αξιολόγησης της Επιτροπής καταδεικνύει ότι ορισμένες χώρες - και πρέπει να τις κατονομάσουμε και όχι απλώς να κάνουμε μια ανώνυμη αναφορά: πρόκειται για την Πορτογαλία και την Ελλάδα - δεν έχουν επί του παρόντος δημιουργήσει τις απαραίτητες δομές ελέγχου. Πιστεύω πως είναι αναγκαίο να υπάρξει άμεση παρέμβαση προς τις αρχές των συγκεκριμένων χωρών, έστω και με την παροχή στήριξης εάν παραστεί ανάγκη, ούτως ώστε να μπορέσουν σύντομα να συμμορφωθούν, και έτσι να εφαρμοστεί σε όλες τις χώρες ο κανονισμός περί αξιολόγησης του περιβαλλοντικού αντίκτυπου της δραστηριότητας των επιχειρήσεων.
<P>
Εξάλλου, υπάρχουν άλλες χώρες όπου καταγράφεται η συμμετοχή πολύ μικρού αριθμού επιχειρήσεων στο σύστημα, όπως είναι οι ιδιαίτερα χαρακτηριστικές περιπτώσεις του Βελγίου, της Γαλλίας και της Ιταλίας. Προξενεί έκπληξη ο εξαιρετικά μικρός αριθμός επιχειρήσεων που εφαρμόζουν τον παρόντα κανονισμό. Νομίζω ότι αυτό που λείπει είναι κάποιες δράσεις προσφοράς κινήτρων, κοινής εργασίας και στήριξης, και ενδεχομένως μία καλύτερη πληροφόρηση των επιχειρήσεων.
<P>
Το δεύτερο πολιτικό μήνυμα που οφείλουμε να περάσουμε αυτή τη στιγμή, κυρία Επίτροπε - και πιστεύω πως θα συμφωνήσετε πλήρως - είναι ότι στο πλαίσιο των διαπραγματεύσεων για τη διεύρυνση προς τις χώρες της Ανατολικής Ευρώπης θα πρέπει να εξεταστεί πολύ σοβαρά το ενδεχόμενο χορήγησης προσωρινών ενισχύσεων στις συγκεκριμένες χώρες, ώστε να είναι σε θέση να εφαρμόσουν αυτό το σύστημα και να συμμορφωθούν προς αυτούς τους ελέγχους.
<P>
Σας ευχαριστώ πολύ, κυρία Πρόεδρε, για την υπομονή σας.

<SPEAKER ID=229 NAME="Graenitz">
Κυρία Πρόεδρε, κατ' αρχάς θα ήθελα να ανταποδώσω στον κύριο εισηγητή τις ευχαριστίες και τους επαίνους του. Ήταν μία πολύ ευχάριστη συνεργασία. Ελπίζω ότι το αποτέλεσμα θα μας ικανοποιήσει πλήρως. Κυρία Επίτροπε, ελπίζω επίσης ότι θα εγκρίνετε μια σειρά τροπολογιών τις οποίες προτείνει η Επιτροπή Περιβάλλοντος και ότι το Κοινοβούλιο θα εγκρίνει αυτές τις προτάσεις αύριο.
<P>
Θεωρώ ότι θα χρειαστούμε πληθώρα χρηματοδοτικών μέσων, προκειμένου να εφαρμόσουμε έμπρακτα τα σημεία της Συνθήκης του Αμστερνταμ όπου το ζητούμενο είναι η περιβαλλοντική πολιτική να επηρεάζει όλους τους τομείς και να επιτευχθεί πράγματι η αειφόρος ανάπτυξη της Ευρωπαϊκής Ένωσης. Η βελτιωμένη έκδοση του συστήματος EMAS είναι ένα από αυτά τα μέσα, που επιτρέπει κυρίως στις επιχειρήσεις να συμβάλλουν, αποκομίζοντας παράλληλα κέρδος, στην προστασία του περιβάλλοντος και να μειώσουν τα έξοδά τους. Πιστεύω ότι αυτή η δυνατότητα πρέπει να γίνει πολύ περισσότερο γνωστή, να διαδοθεί ευρύτερα. Στην πατρίδα μου, μια χώρα μικρή, έχουμε συγκριτικά το μεγαλύτερο ποσοστό επιχειρήσεων με πιστοποιητικό του EMAS. Έχω εξετάσει προσωπικά κάποιες από αυτές και μπορώ πράγματι να μιλήσω για τον ενθουσιασμό του προσωπικού, της διοίκησης και, τέλος, των ιδιοκτητών ή των μετόχων για το EMAS, καθώς αυτό δεν αποβαίνει συμφέρον μόνο για το περιβάλλον.
<P>
Οι τροποποιήσεις που προτείνει ο κ. Valverde στοχεύουν σίγουρα στο να καταστεί το πρόγραμμα ακόμα ελκυστικότερο. Θα είναι απαραίτητο να αναγνωρισθούν από τα κράτη μέλη οι επιδόσεις των επιχειρήσεων που λειτούργησαν ως προπομποί της περιβαλλοντικής νομοθεσίας και ίσως να δημιουργηθούν πρόσθετες δυνατότητες μέσω της πρόκρισης κατά την ανάθεση δημοσίων συμβάσεων.
<P>
Κατά τα άλλα, υπάρχει ένα σημείο στο οποίο διαφωνώ με τον εισηγητή και το οποίο η Ομάδα μου θεωρεί μείζονος σημασίας, μαζί με τη συμμετοχή των εργαζομένων. Αναφέρομαι στη «βέλτιστη διαθέσιμη τεχνολογία». Εδώ στο Κοινοβούλιο έχουμε ορίσει με μεγάλη σαφήνεια την έννοια της βέλτιστης διαθέσιμης τεχνολογίας για τη βιομηχανία και εξαιρέσαμε από αυτή τις μικρομεσαίες επιχειρήσεις, κάτι που είναι κατά τη γνώμη μου πολύ σωστό. Μόνο που σε περίπτωση που θελήσουμε να διευρύνουμε το EMAS και να δώσουμε το πιστοποιητικό EMAS και σε άλλους κλάδους, και όχι μόνο σε βιομηχανικές επιχειρήσεις ή σε πολύ μεγάλους οργανισμούς, τότε θα πρέπει να εφαρμόσουμε την έννοια της βέλτιστης διαθέσιμης τεχνολογίας με άλλο τρόπο. Γιατί πάντοτε σκεφτόμαστε μόνο τη βιομηχανία; Μία ξενοδοχειακή μονάδα μπορεί επίσης να έχει τη βέλτιστη διαθέσιμη τεχνολογία για τα λύματα. Το ίδιο συμβαίνει και με μία μεταφορική εταιρεία, η οποία μπορεί να έχει τη βέλτιστη διαθέσιμη τεχνολογία για την επιμελητεία με την οποία αυτή δουλεύει. Πιστεύω ότι, για να επιτευχθεί ο στόχος βιώσιμης ανάπτυξης και ο στόχος του Κυότο, πρέπει να προχωρήσουμε σε αυτόν τον τομέα. Ελπίζω αύριο να υπερψηφιστεί αυτή η πρόταση της Ομάδας μου, να ενσωματωθεί δηλαδή η βέλτιστη διαθέσιμη τεχνολογία στον νόμο για το EMAS.

<SPEAKER ID=230 NAME="Schnellhardt">
Κυρία Πρόεδρε, κυρίες και κύριοι, αισθάνομαι κατά κάποιον τρόπο «ακρωτηριασμένος» γιατί έχασα τα γυαλιά μου. Ο στόχος της ευρωπαϊκής περιβαλλοντικής πολιτικής να εξασφαλίζει αειφόρο ανάπτυξη σε συνδυασμό με υψηλό επίπεδο προστασίας του περιβάλλοντος δεν μπορεί να επιτευχθεί μόνο με τα κλασικά μέσα της νομοθεσίας. Η διαπίστωση του Πέμπτου Προγράμματος Δράσης για το Περιβάλλον, σύμφωνα με την οποία η βιομηχανία δεν αποτελεί μόνο ένα μέρος του προβλήματος του περιβαλλοντικού τομέα, αλλά πρέπει να αποτελέσει και ένα μέρος της λύσης του, παραμένει εξίσου επίκαιρη. Ως εναλλακτική λύση για νομοθεσία που αφορά το περιβάλλον προβάλλεται το πρόγραμμα περιβαλλοντικού ελέγχου, το οποίο σήμερα συζητάμε. Η οικειοθελής εκτέλεση - και σε αυτό αποδίδω ιδιαίτερη αξία - συστημάτων οικολογικής διαχείρισης και ελέγχου επιτρέπει στις επιχειρήσεις να αντεπεξέλθουν με ευέλικτο τρόπο στις απαιτήσεις της προστασίας του περιβάλλοντος.
<P>
Ο μέχρι σήμερα ισχύων κανονισμός είχε επιτυχία - πράγμα άλλωστε που ακούσαμε ήδη αρκετές φορές σήμερα - ιδίως στις βιομηχανικές επιχειρήσεις, και διαπιστώνουμε επίσης - και εδώ πρέπει να σας αντικρούσω - ότι το 75 % αυτών που συμμετέχουν στο EMAS είναι γερμανικές επιχειρήσεις. Επισκέφθηκα και εγώ με τη σειρά μου τις επιχειρήσεις - κατάλογος της Επιτροπής - και μπορώ να σας πω ότι διαπίστωσα και εγώ πως οι άνθρωποι εκεί καταβάλλουν προσπάθειες, αλλά υπό απλές συνθήκες, όπως τώρα στο πρόγραμμα οικολογικού ελέγχου.
<P>
Θα θεωρούσα την προσφορά υπηρεσιών στον τομέα αυτό πολύ καλή κίνηση. Πιστεύω όμως ότι πρέπει να εξετάσουμε και ένα άλλο πρόβλημα, την παροχή δηλαδή κινήτρων στις μικρομεσαίες επιχειρήσεις να αποδεχθούν και να υλοποιήσουν τα προγράμματα οικολογικής διαχείρισης και ελέγχου. Πρέπει όμως να προσέξουμε οι αξιώσεις που εγείρουμε να μην ξεπερνούν τις δυνατότητες των μικρομεσαίων επιχειρήσεων, διαφορετικά υπάρχει ο κίνδυνος - όπως μου είπαν υπεύθυνοι τέτοιων επιχειρήσεων - να μη συμμετάσχουν αυτές στο πρόγραμμα οικολογικού ελέγχου, αλλά απλώς να υιοθετήσουν μόνο το πρότυπο ISO 14001, οπότε δεν θα υπάρχει οικολογικός έλεγχος. Σε αυτή την περίπτωση θα είχαμε μεν αποφασίσει και πάλι κάτι θαυμάσιο εδώ στο Κοινοβούλιο, το οποίο όμως δεν θα μπορούσε να γίνει πράξη.
<P>
Νομίζω ότι η συζήτηση στην Επιτροπή Περιβάλλοντος, Δημόσιας Υγείας και Προστασίας των Καταναλωτών απέδειξε το ίδιο. Βλέπω ότι πρακτικά θέλουμε να συμπεριλάβουμε όλους τους ενδιαφερόμενους κύκλους. Πρόκειται για μια επιχείρηση που ενδιαφέρεται για την παραγωγή περιβαλλοντικής τεχνικής. Τί γίνεται όμως στην περίπτωση που ορίζουμε ότι η υπάρχουσα τεχνική πρέπει να ισχύει; Η έννοια της τεχνικής είναι για μένα, κυρία Graenitz, έννοια που δεν έχει καμία θέση στη νομοθεσία, καθώς αυτή αλλάζει κάθε εβδομάδα και τότε θα πρέπει να ορίζεται πάλι από την αρχή. Δεν είναι δυνατόν να οριστεί μια για πάντα. Δεν υπάρχει τέλος στην τεχνική. Εξελίσσεται συνεχώς και δεν μας είναι πάντοτε ευχάριστη.
<P>
Θα ήθελα λοιπόν να απευθύνω και πάλι έκκληση να προσπαθήσουμε να βελτιώσουμε αυτές τις προτάσεις, καθώς μας είναι απαραίτητη η ευρεία συμμετοχή, την οποία όμως δεν πρόκειται να επιτύχουμε με τα σημερινά δεδομένα. Σας εφιστώ την προσοχή σε αυτό το θέμα!

<SPEAKER ID=231 LANGUAGE="DA" NAME="Riis-Jψrgensen">
Κυρία Πρόεδρε, θα ήθελα να ευχαριστήσω τον κ. Valverde Lσpez για την αξιολογότατη έκθεσή του πάνω σε ένα ιδιαίτερα περίπλοκο θέμα. Πιστεύω ότι είναι σημαντικό - όπως υπογράμμισε και ο κ. Schnellhardt - να εξασφαλίσουμε ότι το ΕΜΑS (πρόγραμμα υποστήριξης της ενεργειακής διαχείρισης) είναι χρήσιμο εργαλείο για τις επιχειρήσεις μας εδώ στην Ευρώπη. Πρέπει να προσέχουμε η καλοπροαίρετη οικολογική μας βούληση να μην κάνει το ΕΜAS ανεπιθύμητο για τις μικρομεσαίες επιχειρήσεις. Πρέπει να καταστήσουμε σαφές ότι η συμμετοχή στον κανονισμό ΕΜAS είναι προαιρετική. Γι' αυτό δεν πρέπει να τον καταχραστούμε σε μια προσπάθεια να θεσπίσουμε αυστηρότερη περιβαλλοντική νομοθεσία για τις επιχειρήσεις. Είναι σημαντικό ο εν λόγω κανονισμός να είναι όσο το δυνατόν πιο ευέλικτος και απαλλαγμένος από γραφειοκρατία. Διαφορετικά δεν θα πείσουμε σε καμία περίπτωση τις μικρομεσαίες επιχειρήσεις ή άλλους να συμμετάσχουν.
<P>
Θα ήθελα λοιπόν να μου επιτρέψετε να σχολιάσω κάποιες από τις τροπολογίες. Θα αναφερθώ αρχικά στις τροπολογίες 24, 28 και 29. Ελπίζω πραγματικά οι συνάδελφοί μου - αλλά και η Επιτροπή - να τις υποδεχθεί ευνοϊκά. Θα ήθελα επίσης να τονίσω την τροπολογία 23. Εμείς στην Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών είμαστε κατά αυτής της τροπολογίας, δεδομένου ότι θα επιτρέψει να χρησιμοποιείται το λογότυπο του ΕΜAS σε προϊόντα και συσκευασίες. Πιστεύω ότι αυτό θα υπονομεύσει το έργο που έχουμε ήδη επιτύχει και που αυτή τη στιγμή κάνουμε στον τομέα της σήμανσης χωρίς καν να ωφελήσει τους καταναλωτές ή την επιχειρηματική ζωή. Ακουσα τους Aυστριακούς συναδέλφους μου να συζητούν για «βέλτιστη διαθέσιμη τεχνολογία» (best available technology - BAT ). Εμείς της Ομάδας του ΦΙΛ ζητήσαμε χωριστή ψηφοφορία επί των τροπολογιών που αφορούν αυτόν τον όρο, δεδομένου ότι αδυνατούμε να στηρίξουμε τη συμπερίληψη του ΒΑΤ στο ΕΜAS. Εάν εισαγάγουμε το ΒΑΤ στη συγκεκριμένη νομοθεσία, ο κανονισμός θα γίνει ακόμη λιγότερο ελκυστικός για τις επιχειρήσεις. Στην παρούσα φάση η Επιτροπή επεξεργάζεται μόνο τις σημειώσεις του ΒΑΤ προς τις επιχειρήσεις και τα παραρτήματα που πρέπει να έχουν νομότυπη έγκριση IPPC, αλλά ακόμα και αυτές οι σημειώσεις δεν θα τελειώσουν πριν από το 2004, οπότε διαχωρίζουμε τη θέση μας από αυτό.

<SPEAKER ID=232 LANGUAGE="ES" NAME="Gonzαlez Αlvarez">
Κυρία Πρόεδρε, εκφράζουμε τη συμφωνία μας με την πρόταση του κ. Valverde Lσpez, που ζητά να συμπεριληφθούν στην παρούσα αναθεώρηση του κανονισμού και οι επιχειρήσεις που επιθυμούν εκουσίως να καταχωριστούν σε αυτό το σύστημα διαχείρισης και ελέγχου, το οποίο δεν έχει ακόμη εξαπλωθεί επαρκώς, όπως επίσης συμφωνούμε με την προτεινόμενη διεύρυνση των στόχων του συστήματος προς την κατεύθυνση της χρησιμοποίησης καθαρότερων τεχνολογιών, της αποφυγής της ρύπανσης του περιβάλλοντος από τις επιχειρήσεις, της πρόληψης των περιβαλλοντικών ατυχημάτων και της αντικατάστασης των ουσιών και προϊόντων ή των μεταφορικών μέσων που ρυπαίνουν το περιβάλλον.
<P>
Κατά τη γνώμη μας, για να καταστεί δυνατή η δημοσιοποίηση μιας περιβαλλοντικής δήλωσης, όπως αυτή που προτείνεται, θα πρέπει να παρέχεται πληροφόρηση σε όλους και να δοθεί η δυνατότητα συμμετοχής των εργαζομένων. Είναι επίσης θεμελιώδους σημασίας η πρόταση που ζητά να υπάρξει στο μέλλον συμμετοχή και των καταναλωτών και των πελατών στις προσπάθειες των επιχειρήσεων που θα λάβουν τα συγκεκριμένα μέτρα, καθώς και η πρόταση που τονίζει την αναγκαιότητα μιας ευρείας πληροφόρησης σχετικά με τις αξιολογήσεις που θα πραγματοποιούνται και τις επιχειρήσεις που θα συμβάλλουν στην προώθηση αυτών των σχεδίων.
<P>
Συμφωνούμε επίσης με την πρόταση του εισηγητή να προβλεφθούν φορολογικές ελαφρύνσεις για τις εν λόγω επιχειρήσεις, ιδίως για τις μικρομεσαίες επιχειρήσεις, οι οποίες αντιμετωπίζουν δυσκολίες για τη χρησιμοποίηση καθαρότερων τεχνολογιών, καθώς και την κατά προτεραιότητα πρόσβαση σε χρηματοδοτήσεις αυτών των μικρομεσαίων επιχειρήσεων, δεδομένου ότι, σύμφωνα με στοιχεία της Στατιστικής Υπηρεσίας της Ευρωπαϊκής Κοινότητας, οι μικρές και μεσαίες επιχειρήσεις δημιουργούν τις περισσότερες θέσεις απασχόλησης στην Ευρώπη (άνω του 85 %).
<P>
Έχουμε την άποψη ότι, εάν διευκολύνουμε την πρόσβαση στο σύστημα αυτών των μικρομεσαίων επιχειρήσεων, θα συμβάλλουμε ταυτόχρονα και στη δημιουργία θέσεων απασχόλησης.

<SPEAKER ID=233 NAME="Schleicher">
Κυρία Πρόεδρε, κυρίες και κύριοι, με την εν λόγω τροποποίηση θα αυξηθεί η ελκυστικότητα του οικολογικού ελέχου για τις επιχειρήσεις, έλεγχος ο οποίος είναι και πρέπει να παραμείνει και στο μέλλον οικειοθελής. Πιστεύω ότι όλοι συμφωνούμε σε αυτή τη στοχοθεσία. Ο οικολογικός έλεγχος, ενώ αρχικά αντιμετωπίστηκε με πολλούς ενδοιασμούς, στη συνέχεια έγινε περιζήτητος όπου εφαρμόστηκε στον τομέα της βιομηχανίας. Και αυτό μπορώ να το πω για τη Γερμανία, όπου οι αριθμοί μιλούν από μόνοι τους: σε απόλυτα μεγέθη η Γερμανία βρίσκεται στην κορυφή των επιχειρήσεων που συμμετέχουν, έστω κι αν πρόκειται μόνο για το 1 % του συνόλου των επιχειρήσεων. Με βάση όμως τον πληθυσμό, η Αυστρία βρίσκεται στην πρώτη θέση, εφόσον αυτή είναι μικρότερη, και εξαιτίας αυτού του γεγονότος δημιουργείται ίσως η παρεξήγηση για την οποία έγινε πρωτύτερα λόγος.
<P>
Ακολουθούν με μεγάλη διαφορά η Δανία και η Σουηδία. Από την άλλη πλευρά όμως, υπάρχει μια σειρά κρατών μελών στα οποία ο οικολογικός έλεγχος είναι ανύπαρκτος, όπως άλλωστε επεσήμανε ήδη ο εισηγητής κ. Valverde Lσpez. Είναι ιδιαίτερα σημαντικό να δοθούν ουσιαστικά κίνητρα για ολοένα και περισσότερες επιχειρήσεις, κυρίως για τις μικρομεσαίες - σε αυτό νομίζω ότι όλοι συμφωνούμε - γιατί λόγω του αριθμού τους έχουν μεγάλη σημασία και θα ήταν πραγματικά ενδιαφέρον να εισαχθεί σε αυτές ο οικολογικός έλεγχος. Αυτό, ακριβώς για τους λόγους που προαναφέρθηκαν, είναι εξαιρετικά σημαντικό, καθώς, όπως ήδη σημείωσε ο κ. Schnellhardt, το διεθνές πρότυπο ISO 14001 λειτουργεί κατά κάποιον τρόπο ανταγωνιστικά, γεγονός που θα μπορούσε να υπονομεύσει τον οικολογικό έλεγχο.
<P>
Η επιτροπή αποδέχθηκε μια σειρά προτάσεων που υπέβαλε η Ομάδα μας. Οφείλω όμως να πω ότι η επιτροπή αποδέχτηκε και σημαντικό αριθμό τροπολογιών οι οποίες κατά τη γνώμη μας όχι μόνο αντίκεινται στη στοχοθεσία, αλλά παρακωλύουν και τους στόχους. Σε περίπτωση που εμείς τώρα ξαφνικά καθορίσουμε προδιαγραφές, τότε δεν θα υπάρχει πια εθελοντικός χαρακτήρας, αλλά θα πρέπει να δοθούν κίνητρα στις επιχειρήσεις για να αποδώσουν περισσότερο στους σχετικούς τομείς από ό, τι απαιτεί ο νομοθέτης. Αυτό θα είναι το κίνητρο. Εάν όμως καθορίσω και πάλι συγκεκριμένα πρότυπα, τότε ορισμένες επιχειρήσεις δεν θα δουν τον οικολογικό έλεγχο ως ελεύθερη επιλογή, αλλά ως πρόβλημα. Πρέπει να ομολογήσω με κάθε ειλικρίνεια ότι, σε περίπτωση που περάσουν οι τροπολογίες που αντιβαίνουν στη στοχοθεσία αυτή, εγώ και αρκετοί συνάδελφοί μου δεν θα μπορέσουμε να υπερψηφίσουμε την έκθεση. Θα θέλαμε να διατηρηθεί ο εθελοντικός χαρακτήρας και να ενισχυθούν τα κίνητρα, να ελαττωθεί η διοικητική παρέμβαση, να μην αυξηθούν δηλαδή περαιτέρω οι όροι, αλλά να βελτιωθεί η κατάσταση. Κατάγομαι από τη Βαυαρία και μπορώ να δηλώσω ότι οι γερμανικές επιχειρήσεις έχουν εφαρμόσει τους περισσότερους οικολογικούς ελέγχους, καθώς τα κίνητρα λειτούργησαν θετικά στη δική τους περίπτωση. Εύχομαι να συμβεί το ίδιο και με τα άλλα κράτη μέλη.

<SPEAKER ID=234 LANGUAGE="ES" NAME="Estevan Bolea">
Κυρία Πρόεδρε, θα ήθελα και εγώ να πω στην κυρία Επίτροπο - όπως επεσήμανε και ο κ. Valverde - ότι ο κανονισμός εμφανίζει σαφή βελτίωση. Αυτή η δεύτερη εκδοχή του είναι πολύ καλύτερη. Ειδικότερα το καινούριο Παράρτημα VII, που αναφέρεται στην προκαταρκτική αξιολόγηση, αποτελεί κατά τη γνώμη μου το υπόβαθρο για τη σωστή καθιέρωση ενός συστήματος διαχείρισης - και έχω ασχοληθεί πάρα πολύ με αυτόν τον τομέα. Θα έλεγα μάλιστα ότι καλύπτει ένα 80 %, ενώ προηγουμένως δεν υπήρχε τίποτα.
<P>
Έχω όμως την εντύπωση, κυρίες και κύριοι, ότι δεν λαμβάνετε υπόψη σας πώς ενεργούν οι επιχειρήσεις. Υπάρχουν εκατοντάδες επιχειρήσεις οι οποίες τηρούν το πρότυπο ISO 14001, όπως συμβαίνει σε όλον τον κόσμο, και που έλαβαν τη σχετική πιστοποίηση. Απεναντίας, υπάρχουν πράγματι πολύ ελάχιστες επιχειρήσεις καταχωρισμένες στο σύστημα EMAS. Γιατί είναι τόσο λίγες; Ακόμη και στη Γερμανία, όπου ο αριθμός τους φθάνει τις 2.000, δεν αντιπροσωπεύουν παρά μόνο ένα πολύ μικρό ποσοστό των μεγάλων επιχειρήσεων. Αυτό οφείλεται στο γεγονός ότι το συγκεκριμένο σύστημα είναι τρομερά πολύπλοκο. Νομίζω, κυρία Επίτροπε, πως οι διαδικασίες επιθεώρησης θα έπρεπε να απλουστευθούν κάπως. Για ποιόν λόγο στη Γερμανία υπάρχουν πολλοί επιθεωρητές; Επειδή είναι φυσικά πρόσωπα και, όπως επεσήμανε ο κ. Valverde, σε πάρα πολλές χώρες οι φορείς πιστοποίσης παρέχουν πιστοποιητικά σχεδόν αποκλειστικά σε ασφαλιστικές εταιρείες ή οργανισμούς τυποποίησης, πράγμα που περιπλέκει στο έπακρο τις ήδη πολύπλοκες διαδικασίες.
<P>
Ευελπιστώ ότι κατά την παρούσα δρομολόγηση της νέας εκδοχής του κανονισμού η κατάσταση θα βελτιωθεί. Φοβούμαι όμως πως η πλειονότητα των επιχειρήσεων θα συνεχίσουν να έχουν πιστοποίηση με το πρότυπο ISO 14001, ενώ οι διαδικασίες οικολογικού ελέγχου θα ακολουθούν τα πρότυπα ISO 14010 και 14011, διότι είναι πολύ πιο πρακτικό, πολύ πιο χρήσιμο και, σε τελευταία ανάλυση, καταλήγουμε στο ίδιο αποτέλεσμα, μιας και το σύστημα EMAS θεμελιώνεται κατά 80 % στο ISO 14001. Αυτό που απομένει είναι οι διαδικασίες επιθεώρησης, τις οποίες η κ. Επίτροπος θα πρέπει να φροντίσει να απλουστεύσει.

<SPEAKER ID=235 NAME="Bjerregaard">
Κυρία Πρόεδρε, θα ήθελα να εκμεταλλευτώ την ευκαιρία για να ευχαριστήσω την Επιτροπή Περιβάλλοντος και κυρίως τον εισηγητή, κ. Valverde Lσpez, για την προσπάθειά τους να εξασφαλίσουν ταχεία πρόοδο στη συγκεκριμένη πρόταση, που αναθεωρεί τον υφιστάμενο κανονισμό ΕΜAS. Αναφερόμαστε φυσικά - όπως άλλωστε τονίστηκε - σε ένα προαιρετικό όργανο για την αγορά, που θα αποβλέπει στη βελτίωση της περιβαλλοντικής μέριμνας εκ μέρους του επιχειρηματικού τομέα. Δεν θα επαναλάβω όμως την πρόταση. Ακούστηκαν ήδη πολλές εξαιρετικές παρεμβάσεις επ' αυτής, οπότε εγώ θα επικεντρωθώ στις 65 τροπολογίες που έχουν υποβληθεί. Είκοσι εξ αυτών μπορούν να γίνουν δεκτές πλήρως ή εν μέρει από την Επιτροπή. Αναλυτικότερα, η Επιτροπή δέχεται τις τροπολογίες 1, 4, πρώτο μέρος, και 26, δεύτερο μέρος, διότι πιστεύουμε ότι συμβάλλουν στο να γίνει η πρόταση της Επιτροπής πιο ελκυστική για τους επιχειρηματίες. Στη συνέχεια έχουμε τις τροπολογίες 18, δεύτερο μέρος, και 51, που επίσης εξασφαλίζουν αξιοπιστία στο EMAS και γι' αυτό τυγχάνουν της υποστήριξής μας.
<P>
Η ομοιότητα και ομοιογένεια του κανονισμού σε όλα τα κράτη μέλη είναι υψίστης σημασίας και γι' αυτό γίνονται δεκτές οι τροπολογίες 34 και 43, που πιστοποιούν τη στήριξη του Κοινοβουλίου. Αλλες κυρίαρχες αρχές που διέπουν την πρόταση είναι η ευνόητη και ευκρινής διατύπωση, η διαφάνεια και η επικουρικότητα. Ο εισηγητής, κ. Valverde Lσpez, αναφέρθηκε ειδικά στο πρόβλημα της επαρκούς γνωστοποίησης του κανονισμού, θέμα στο οποίο παίζουν αποφασιστικό ρόλο η ευνόητη και ευκρινής διατύπωση, η διαφάνεια και η επικουρικότητα. Κατά συνέπεια, η Επιτροπή στηρίζει κατ' αρχήν τις τροπολογίες 5, 8, 11, 20, 21, 24, 27, 42, 45, 48 και 61, διότι πιστεύουμε πραγματικά ότι στηρίζουν αυτές τις πτυχές.
<P>
Δεν μπορούμε να δεχτούμε τις υπόλοιπες τροπολογίες. Όσον αφορά τις σημαντικότερες εξ αυτών, θα διατυπώσω εν συντομία την αιτιολόγηση της Επιτροπής για την αδυναμία αποδοχής τους. Δεδομένου ότι το EMAS είναι προαιρετικό όργανο, είναι ουσιαστικής σημασίας να είναι λογικά και ευνόητα δομημένο, και γι' αυτόν τον λόγο δεν μπορούμε να στηρίξουμε τις τροπολογίες 7, 12, 13, 14, 36, 41, 44, 53, 54, 59, 64 και 65, διότι επαναλαμβάνουν στοιχεία που ήδη έχουν καλυφθεί στο κείμενο, ειδικά στο παράρτημα Ι Α. Η στήριξη και η προτροπή προς τις οργανώσεις να συμμετάσχουν στο EMAS συμπεριλαμβάνεται στην πρόταση και διευρύνεται μέσα από τις εγκριθείσες τροπολογίες που ήδη ανέφερα. Τροπολογίες που μειώνουν τις απαιτήσεις για τις ΜΜΕ δεν μπορούν να γίνουν δεκτές. Η πρόταση υπεβλήθη σε πρόσθετη επεξεργασία, ώστε να μπορεί να χρησιμοποιηθεί από επιχειρήσεις κάθε μεγέθους. Οι ΜΜΕ συμμερίζονται και εκείνες την άποψη ότι δεν είναι επιθυμητός κανονισμός χαμηλότερου επιπέδου, διότι φοβούνται ότι ένας τέτοιος κανονισμός θα έχει μικρότερη αξία στην αγορά. Ως εκ τούτου, δεν στηρίζουμε τις τροπολογίες 2, 52 και 56.
<P>
Η αξία του κανονισμού EMAS για το περιβάλλον εν συγκρίσει με το ISO 14001 αποτελεί ουσιαστικό χαρακτηριστικό της πρότασης, όπως άλλωστε αναφέρθηκε και κατά τη συζήτηση. Ως εκ τούτου, η Επιτροπή δεν στηρίζει τις τροπολογίες 16, 17, 52 και 63, διότι αποδυναμώνουν τη διαφάνεια και τον έλεγχο των στοιχείων για τις περιβαλλοντικές επιπτώσεις, αφού αυξάνουν τη συχνότητα επικύρωσης. Ένα σημαντικό στοιχείο της πρότασης είναι η διεύρυνση του πεδίου εφαρμογής του κανονισμού EMAS, ώστε να καλύπτει όλους τους κλάδους οικονομικής δραστηριότητας. Συνεπώς, η Επιτροπή δεν μπορεί να δεχτεί τις τροπολογίες που αφορούν έναν μόνο κλάδο, όπως οι τροπολογίες 7, 12 και 25, οι οποίες απαιτούν να χρησιμοποιούν οι οργανώσεις τη βέλτιστη διαθέσιμη τεχνολογία, και άλλωστε, από όσο καταλαβαίνω, υπήρχαν διισταμένες απόψεις επ' αυτού και εδώ στο Κοινοβούλιο.
<P>
Δεδομένων των σημερινών οδηγιών για τους δημόσιους διαγωνισμούς, οι τροπολογίες 26, πρώτο μέρος, και 30 δεν μπορούν να γίνουν δεκτές. Προσωπικά ωστόσο συμμερίζομαι σε κάποιο βαθμό το σκεπτικό αυτών των τροπολογιών και η περαιτέρω εξέλιξη στον συγκεκριμένο τομέα ίσως μας επιτρέψει να συζητήσουμε εκ νέου το θέμα στο μέλλον.
<P>
Η Επιτροπή είναι πεπεισμένη ότι το εν λόγω κείμενο στη βελτιωμένη μορφή του, με τις προσθέσεις των τροπολογιών του Κοινοβουλίου που έγιναν δεκτές σήμερα, προσφέρει ένα αποτελεσματικό και ισορροπημένο όργανο για τη βελτίωση των περιβαλλοντικών επιπτώσεων που έχουν οι οικονομικές δραστηριότητες στην Ένωση, και με αυτή την παρατήρηση, κυρία Πρόεδρε, θα ήθελα να ευχαριστήσω τον εισηγητή, κ. Valverde Lσpez, και την Επιτροπή Περιβάλλοντος για το έργο τους.

<SPEAKER ID=236 NAME="Πρόεδρος">
Σας ευχαριστώ πολύ, κυρία Επίτροπε Bjerregaard.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 11.30.

<CHAPTER ID=14>
Ασθένειες που σχετίζονται με τη ρύπανση
<SPEAKER ID=237 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0167/99) του κ. Cabrol, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου για την έγκριση ενός κοινοτικού προγράμματος δράσης που αφορά τις ασθένειες που σχετίζονται με τη ρύπανση στο πλαίσιο της δράσης στον τομέα της δημόσιας υγείας (1999-2001) (3603/99 C4-0125/99-97/0153(COD)).

<SPEAKER ID=238 NAME="Cabrol">
Kυρία Πρόεδρε, κύριε Επίτροπε, αγαπητοί μου συνάδελφοι, επιτρέψτε μου να ξεκινήσω με ένα σύντομο ιστορικό. Κατά τη συνεδρίασή του στις 11 Μαρτίου 1998 το Κοινοβούλιο γνωμοδότησε σε πρώτη ανάγνωση σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για την έγκριση ενός κοινοτικού προγράμματος δράσης που αφορά τις ασθένειες που σχετίζονται με τη ρύπανση. Πρέπει να υπενθυμιστεί ότι στόχος του παρόντος προγράμματος δεν είναι η καταπολέμηση αυτή καθαυτή των εκπομπών ρυπογόνων ουσιών, αλλά η καταγραφή των γνώσεων, περισυλλέγοντας όλα τα δεδομένα που αφορούν τις ασθένειες που σχετίζονται με ρυπογόνες ουσίες και καταγράφοντας τις ουσίες αυτές με σκοπό την πρόβλεψη δράσεων για την πρόληψη των ασθενειών αυτών. Το πρόγραμμα αυτό απευθύνεται στα κράτη μέλη, που οφείλουν να συλλέξουν τα στοιχεία αυτά, και στους πολίτες της Ευρωπαϊκής Ένωσης για την καλύτερη δυνατή προστασία τους από ρυπογόνους παράγοντες.
<P>
Στο τέλος της πρώτης αυτής ανάγνωσης το Κοινοβούλιο πρότεινε ορισμένες τροπολογίες που εξετάσθηκαν από το Συμβούλιο πριν το τελευταίο παρουσιάσει μία κοινή θέση. Κατά τη συνεδρίαση της 18ης Ιουνίου 1998 ο Πρόεδρος του Κοινοβουλίου ανακοίνωσε ότι παρέλαβε την κοινή θέση, η οποία θεωρήθηκε στο σύνολό της ικανοποιητική. Ωστόσο, το Κοινοβούλιο ενέκρινε 14 τροπολογίες επί του κειμένου αυτού. Με την από 18ης Δεκεμβρίου 1998 επιστολή του το Συμβούλιο γνωστοποίησε ότι δεν ήταν σε θέση να εγκρίνει όλες τις τροπολογίες του Κοινοβουλίου. Ο Πρόεδρος του Συμβουλίου, σε συμφωνία με τον Πρόεδρο του Κοινοβουλίου, συγκάλεσε τότε συνεδρίαση της επιτροπής συνδιαλλαγής για τις 4 Φεβρουαρίου 1999.
<P>
Η εν λόγω διαδικασία συνδιαλλαγής ήταν σχετικά δύσκολη, διότι το Συμβούλιο δεν εκδήλωσε ιδιαίτερο ενδιαφέρον για το πρόγραμμα αυτό. Εντούτοις, ύστερα από τρεις συναντήσεις τριμερούς διαλόγου με την Προεδρία της Αυστρίας και της Γερμανίας η αντιπροσωπεία του Κοινοβουλίου έκρινε ικανοποιητική τη στάση του Συμβουλίου επί αρκετών εκ των τροπολογιών του Κοινοβουλίου, τις οποίες θα ταξινομήσουμε στη συνέχεια ανάλογα με τον επιδιωκόμενο στόχο. Ως προς την ενίσχυση της παρακολούθησης του προγράμματος από τις τρεις τροπολογίες δύο έγιναν δεκτές, εξασφαλίζοντας τη συνεχή αξιολόγηση του προγράμματος, την εκπόνηση μίας έκθεσης της Επιτροπής κατά το τελευταίο έτος του εν λόγω προγράμματος καθώς και τις εξεταζόμενες μελλοντικές δράσεις.
<P>
Έγινε επίσης αποδεκτή η επέκταση του πεδίου εφαρμογής του προγράμματος μέσω μιας πολιτικής πρόληψης και κατανόησης των κινδύνων, καθώς και η συμπληρωματικότητα του παρόντος προγράμματος με άλλα προγράμματα για την υγεία, και ως προς αυτό η Επιτροπή πρέπει να παρέχει μία έκθεση ετησίως. Το Συμβούλιο ενέκρινε εξάλλου κατ' αρχήν την πληροφόρηση του κοινού, μέσω επαγγελματιών βεβαίως, που θα συμπεριλαμβάνει ορισμένα πολύ σημαντικά σημεία, όπως οι επισιτιστικοί κίνδυνοι που σχετίζονται με τη ρύπανση. Εγκρίθηκε επίσης η πραγματοποίηση επιδημιολογικών μελετών και, τέλος, αποσαφηνίσθηκαν ορισμένα τμήματα του κειμένου του Συμβουλίου που δεν ήταν κατανοητά.
<P>
Όσον αφορά την επιτροπολογία εξευρέθη συμβιβαστική λύση που καθιστά κάπως πιο αποδεκτή και απλοποιεί τη σχετική αιτιολογική σκέψη. Δυστυχώς ορισμένες τροπολογίες δεν έγιναν δεκτές, ειδικά όσον αφορά το πρόγραμμα πρόληψης των αλλεργιών που σχετίζονται με τη ρύπανση, και, κυρίως, η αντιπροσωπεία του Κοινοβουλίου υποχρεώθηκε να διαπιστώσει την ανένδοτη στάση του Συμβουλίου ως προς τη χρηματοδότηση του προγράμματος. Είχαμε ζητήσει 7 και όχι 3, 9 εκατομμύρια Ecu. Διαπιστώθηκε ότι υπό το πρίσμα των διαπραγματεύσεων για την Ατζέντα 2000 πολλές αντιπροσωπείες του Συμβουλίου είχαν λάβει εντολή να μην προβούν σε παραχωρήσεις επί ζητημάτων που άπτονται του προϋπολογισμού. Η αντιπροσωπεία του Κοινοβουλίου, μολονότι εκφράζει τη λύπη της για την κατάσταση αυτή, δέχθηκε το ποσό που προτείνεται στην κοινή θέση, με την επιφύλαξη μιας κοινής δήλωσης των τριών θεσμικών οργάνων η οποία αφορά την πρόταση της Επιτροπής για τη θέσπιση νέου προγράμματος πλαισίου στον τομέα της δημόσιας υγείας μετά από τη θέση σε ισχύ της Συνθήκης του Αμστερνταμ. Η δήλωση αυτή έχει ως εξής: «Το Ευρωπαϊκό Κοινοβούλιο, το Συμβούλιο και η Επιτροπή δηλώνουν ότι μεταξύ των θεμάτων που θα εξετασθούν κατά προτεραιότητα στο πλαίσιο του μελλοντικού προγράμματος για τη δημόσια υγεία θα αποδώσουν ιδιαίτερη προσοχή στις σπάνιες ασθένειες και στις ασθένειες που συνδέονται με τη ρύπανση και θα λάβουν δεόντως υπόψη τις απαραίτητες δημοσιονομικές επιπτώσεις».
<P>
Συμπερασματικά, η αντιπροσωπεία μας κρίνει ως θετικά τα αποτελέσματα αυτής της διαδικασίας συνδιαλλαγής επί του ανωτέρω προγράμματος, το οποίο, μαζί με το αντίστοιχο πρόγραμμα για τις σπάνιες ασθένειες, είναι το τελευταίο μίας σειράς προγραμμάτων στον τομέα της δημόσιας υγείας. Ως εκ τούτου, η αντιπροσωπεία μας προτείνει στο Ευρωπαϊκό Κοινοβούλιο να εγκρίνει την απόφαση νομοθετικού περιεχομένου, όπως εμφαίνεται στο κείμενο του κοινού σχεδίου που ενέκρινε η επιτροπή συνδιαλλαγής.

<SPEAKER ID=239 NAME="Liese">
Κύριε Πρόεδρε, αξιότιμοι κυρίες και κύριοι, κατ' αρχάς θα ήθελα να εκφράσω στον εισηγητή, κ. Cabrol, τις ευχαριστίες και την αναγνώριση της Ομάδας μου για τον τρόπο με τον οποίο διεξήγαγε τις διαπραγματεύσεις. Πιστεύω ότι το θέμα με το οποίο ασχολούμαστε σήμερα, η σχέση δηλαδή μεταξύ περιβαλλοντικής ρύπανσης και υγείας, είναι εξαιρετικά σημαντικό. Πρόκειται επίσης για ένα θέμα που αγγίζει ιδιαίτερα τους Ευρωπαίους, και δεν μπορώ με κανένα τρόπο να πω ότι όλα αυτά είναι απλά υπερβολικοί φόβοι.
<P>
Υπάρχουν επιπτώσεις της ρύπανσης του περιβάλλοντος στην υγεία, και σε αυτό πρέπει να δώσουμε μεγαλύτερη προσοχή. Το παρόν πρόγραμμα όμως δεν μπορεί να συμβάλει παρά ελάχιστα. Δεν μπορεί να δώσει λύση στο πρόβλημα των ασθενειών που σχετίζονται με τη ρύπανση, μπορεί μόνο να επεξεργαστεί ορισμένες στρατηγικές ή να βοηθήσει να γίνει η επεξεργασία των στρατηγικών. Η Ομάδα μου, σε αντίθεση με την Επιτροπή και την Ομάδα του Ευρωπαϊκού Σοσιαλιστικού Κόμματος, τάχθηκε εξ αρχής υπέρ ενός ολοκληρωμένου προγράμματος το ταχύτερο δυνατόν, στα πλαίσια του οποίου να λαμβάνονται υπόψη όλες οι διαστάσεις της δημόσιας υγείας, καθώς και το προκείμενο πρόγραμμα. Για τους λόγους αυτούς εμείς ταχθήκαμε κατά του χρονικού ορίζοντα των πέντε ετών και υποστηρίξαμε αυτόν των τριών ετών. Δεν συμφωνήσαμε όμως σε καμία περίπτωση με την περικοπή των χρηματοδοτικών μέσων, την οποία δυστυχώς πρότεινε και εν τέλει ψήφισε το Συμβούλιο Υπουργών, καθώς με κάπως περισσότερα χρηματοδοτικά μέσα θα μπορούσαν να γίνουν περισσότερα μέσα στα τρία πρώτα χρόνια και ως προπαρασκευή για ένα ολοκληρωμένο πρόγραμμα για την υγεία.
<P>
Με λυπεί ιδιαιτέρως το γεγονός ότι οι συγκεκριμένες δράσεις, αναφορικά π.χ. με τις αλλεργίες, διαγράφηκαν από το παράρτημα, και ακόμα περισσότερο η Ομάδα μου και εγώ λυπόμαστε γιατί οι ομάδες αλληλοβοήθειας δεν αναφέρονται πια ρητά, καθώς πιστεύω ότι, αν η Ευρωπαϊκή Ένωση υποστήριζε τις ομάδες αλληλοβοήθειας και τις ανταλλαγές μεταξύ των ομάδων αυτών, θα είχαμε πραγματική προστιθέμενη αξία, κάτι που δυστυχώς δεν αναφέρεται πια ρητά στο πρόγραμμα. Απευθύνω συνεπώς έκκληση στην Επιτροπή να στηρίξει στο πλαίσιο των δυνατοτήτων του προγράμματος εκείνες τις ομάδες αλληλοβοήθειας που ασχολούνται με τις ασθένειες που σχετίζονται με τη ρύπανση και με την αντιμετώπισή τους.
<P>
Η Ομάδα μου και εγώ θεωρούμε επίσης σημαντικό αυτό το πρόγραμμα να μην παράγει μόνο «νεκροταφεία αριθμών», καθώς όσο ενδιαφέρουσα κι αν είναι η συγκέντρωση στοιχείων σε ευρωπαϊκό επίπεδο, δεν μας χρησιμεύει σε τίποτε, αν δεν ακολουθήσουν συγκεκριμένες δράσεις. Η Επιτροπή και το Συμβούλιο Υπουργών υπήρξαν στο παρελθόν υπερβολικά διστακτικοί. Αναφορικά, για παράδειγμα, με τις εκπομπές καυσαερίων από τα αυτοκίνητα, το Κοινοβούλιο έπρεπε να επιβάλει αυστηρούς κανόνες και να προσεγγίσει με πραγματικά αποτελεσματικό τρόπο την προβληματική σχετικά με το όζον στην Ευρώπη.
<P>
Πιστεύω ότι, όσον αφορά το θέμα του CO2, αυτό θα πρέπει να εξετασθεί και από άποψη υγείας, καθώς λόγω της θέρμανσης του κλίματος θα εμφανισθούν τώρα στην Ευρώπη ασθένειες που μέχρι σήμερα εντοπίζονταν μόνο στις τροπικές περιοχές, και στο μέλλον θα προκύψουν και άλλα προβλήματα. Στον τομέα της προστασίας της υγείας των καταναλωτών πρέπει επίσης να αναλάβουμε συγκεκριμένη δράση, ειδάλλως αυτό το πρόγραμμα στερείται νοήματος. Πρέπει να μεταφέρουμε τις συστάσεις που θα προκύψουν από αυτό στη νομοθεσία μας και σε άλλους τομείς.

<SPEAKER ID=240 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=15>
Σπάνιες ασθένειες
<SPEAKER ID=241 NAME="Πρόεδρος">
Η ημερήσια διάταξη προβλέπει στη συνέχεια τη συζήτηση της έκθεσης (A4-0166/99) του κ. Viceconte, εξ ονόματος της αντιπροσωπείας του Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου που αφορά την έγκριση ενός κοινοτικού προγράμματος δράσης για την περίοδο 1999-2003 για τις σπάνιες ασθένειες, στο πλαίσιο των ενεργειών στον τομέα της δημόσιας υγείας (3602/99 - C4-0124/99-97/146(COD)).
<P>
Δίνω τον λόγο στον κ. Parodi, αναπληρωτή εισηγητή στη θέση του κ. Viceconte.

<SPEAKER ID=242 NAME="Parodi">
Κύριε Πρόεδρε, στις 4 Φεβρουαρίου του περασμένου έτους το Κοινοβούλιο και το Συμβούλιο κατέληξαν στην επιτροπή συνδιαλλαγής σε συμφωνία σχετικά με το πρόγραμμα δράσης για τις σπάνιες ασθένειες, και ο αξιότιμος κ. Viceconte εκπόνησε σχετική έκθεση η οποία συζητήθηκε από το Ευρωπαϊκό Κοινοβούλιο σε πρώτη ανάγνωση στις 11 Μαρτίου 1998 και σε δεύτερη ανάγνωση στις 8 Οκτωβρίου 1998. Το κοινοτικό πρόγραμμα δράσης είναι πενταετούς διάρκειας, καλύπτοντας την περίοδο από την 1η Ιανουαρίου 1999 έως την 31η Δεκεμβρίου 2003, και ο κύριος στόχος του είναι η καλύτερη πληροφόρηση σχετικά με τις σπάνιες ασθένειες από τις οποίες προσβάλλονται λιγότεροι από πέντε στους δέκα χιλιάδες εντός της Ένωσης, αλλά οι οποίες γι' αυτόν ακριβώς τον λόγο εξακολουθούν να είναι οι πλέον επικίνδυνες.
<P>
Στις 4 Φεβρουαρίου του περασμένου έτους το Κοινοβούλιο και το Συμβούλιο κατέληξαν στην επιτροπή συνδιαλλαγής σε συμφωνία, ειδικά όσον αφορά τη δημιουργία ευρωπαϊκού δικτύου ενημέρωσης σχετικά με τις σπάνιες ασθένειες και την πρόσβαση σε αυτό, την ενθάρρυνση και την υποστήριξη προς τους υπευθύνους με σκοπό την έγκαιρη διάγνωση, την ανίχνευση και την πρόληψη των σπάνιων ασθενειών, τη διακρατική συνεργασία μεταξύ εθελοντικών οργανώσεων, τη δημιουργία δικτύων μεταξύ άμεσα ή έμμεσα ενδιαφερομένων και τον συντονισμό σε κοινοτικό επίπεδο, την υποστήριξη της Ένωσης για την παρακολούθηση των σπάνιων ασθενειών στα κράτη μέλη, την επιμόρφωση και ενημέρωση των επαγγελματιών του κλάδου, καθώς και την ενθάρρυνση της δημιουργίας δικτύων εμπειρογνωμόνων για την ταχεία αντιμετώπιση του φαινομένου της εξάρσεως των κρουσμάτων.
<P>
Θα ήθελα να υπογραμμίσω ορισμένα βασικά σημεία. Πρώτον, το πρόγραμμα δράσης αφορά τον τομέα της πληροφόρησης, και συγκεκριμένα τη δημιουργία ενός ευρωπαϊκού δικτύου χαρακτηριζόμενου από συνοχή, που θα συμπληρώνει τις πληροφορίες σχετικά με τις σπάνιες ασθένειες και την πρόσβαση σε αυτό μέσω των υφιστάμενων βάσεων δεδομένων. Η δημιουργία ενός ευρωπαϊκού δικτύου είναι θεμελιώδους σημασίας. Η έγκαιρη διάγνωση είναι πράγματι πάρα πολύ σημαντική και επί του παρόντος δεν υπάρχει βάση δεδομένων σε κοινοτικό επίπεδο. Μόνο η Γαλλία με το σύστημά της Orphanet διαθέτει βάση δεδομένων σχετικά με τις σπάνιες ασθένειες.
<P>
Μια δεύτερη δράση προτεραιότητας συνίσταται στην επιμόρφωση και ανακύκλωση των γνώσεων των επαγγελματιών, προκειμένου να βελτιωθεί η έγκαιρη διάγνωση, η ανίχνευση, η επέμβαση και η πρόληψη. Ένα άλλο στοιχείο είναι η προώθηση της διακρατικής συνεργασίας και η δικτύωση ομάδων ατόμων άμεσα ή έμμεσα πληττόμενων από τις ίδιες σπάνιες ασθένειες ή εμπλεκόμενων εθελοντών και επαγγελματιών του τομέα της υγείας, καθώς και ο συντονισμός σε κοινοτικό επίπεδο με σκοπό την ενθάρρυνση της συνέχισης της εργασίας και της διακρατικής συνεργασίας.
<P>
Ένα ακόμα σημαντικό σημείο είναι η υποστήριξη σε κοινοτικό επίπεδο της παρακολούθησης των σπάνιων ασθενειών στα κράτη μέλη και τα συστήματα έγκαιρης προειδοποίησης σχετικά με τις περιπτώσεις έξαρσης κρουσμάτων, καθώς και η προαγωγή της δικτύωσης και της επιμόρφωσης εμπειρογνωμόνων που ενδιαφέρονται γι' αυτές αυτές τις ασθένειες και για την ταχεία αντιμετώπισή τους.
<P>
Μαζί με το πρόγραμμα για τις ασθένειες που συνδέονται με τη ρύπανση, σχετικά με το οποίο εκπόνησε έκθεση ο αξιότιμος κ. Cabrol, η ψηφοφορία για την οποία θα διεξαχθεί επίσης αύριο, το πρόγραμμα αυτό εντάσσεται στο πλαίσιο της κοινοτικής δράσης στον τομέα της δημόσιας υγείας, έναν τομέα που - το επαναλαμβάνουμε εδώ και πολύ καιρό - χρειάζεται να διευρυνθεί, έχοντας πάντα υπόψη ότι δεν χτυπάμε τις μεγάλες μάστιγες της υγείας, αλλά τους λίγους αυτούς που υποφέρουν και πεθαίνουν γιατί κανένας δεν ασχολείται μαζί τους.
<P>
Θεωρούμε επομένως υποχρέωσή μας να πραγματοποιήσουμε αυτές τις παρεμβάσεις. Δυστυχώς η χρηματοδότηση των 6, 5 εκατ. ευρώ που συμφωνήθηκε για την πενταετία 1999-2003 δεν είναι βεβαίως επαρκής. Αρκεί να σκεφτεί κανείς ότι η εθνική οργάνωση για τις σπάνιες ασθένειες (National Organisation for Rare Deseases ) των Ηνωμένων Πολιτειών διέθεσε κατά την τελευταία τριετία 3, 2 εκατομμύρια δολάρια και ότι μόνο η Γαλλία διέθεσε για το πρωτογενές σύστημα λειτουργίας της βάσης Orphanet 3 εκατομμύρια γαλλικά φράγκα. Πρόκειται ωστόσο για ένα βήμα προς μια αποφασιστικότερη και αποτελεσματικότερη κοινοτική πολιτική στον τομέα της υγείας, όπως θα πρέπει να διαμορφωθεί η εν λόγω πολιτική σύμφωνα με τις νέες διατάξεις της Συνθήκης του Αμστερνταμ.
<P>
Η έκθεση αυτή οδηγεί σε ένα συμπέρασμα. Ας μου επιτραπεί να πω, παρ' όλο που υπερβαίνω κάπως τον χρόνο που μου δόθηκε - αλλά ίσως ύστερα από 15 χρόνια να είναι η τελευταία φορά που μιλώ σε αυτή την αίθουσα και αυτό έχει για μένα μεγάλη σημασία - ότι η υγεία δεν μπορεί να αποτελεί μέρος άλλων τομέων. Το Ευρωπαϊκό Κοινοβούλιο χρειάζεται να έχει το θάρρος να αποφασίσει την ύπαρξη ενός τομέα όπου θα συζητούνται μόνο τα θέματα της υγείας, καθώς δεν αληθεύει ότι οι ασθένειες έχουν μειωθεί. Νομίζω ότι μας περιμένει ένα πολύ δύσκολο μέλλον: μόνο με συμφωνία και των δεκαπέντε κρατών μελών θα μπορέσουμε να σώσουμε την υγεία, που είναι το σημαντικότερο αγαθό για όλους μας. Χωρίς υγεία δεν μπορεί να υπάρξει ούτε πολιτική.

<SPEAKER ID=243 LANGUAGE="IT" NAME="Τamino">
Κύριε Πρόεδρε, πιστεύω και εγώ ότι η ολοκλήρωση της δραστηριότητας του Ευρωπαϊκού Κοινοβουλίου στον τομέα της πολιτικής για την υγεία με δύο αποφάσεις - αυτή που συζητάμε σχετικά με τις σπάνιες ασθένειες και αυτή που αφορά τις ασθένειες που συνδέονται με τη ρύπανση - δείχνει τη σημασία που αποδίδουμε στην εν λόγω πολιτική. Πιστεύω ιδιαίτερα ότι είναι απαραίτητο να επισημάνουμε το πρόβλημα των σπάνιων ασθενειών, επειδή αποτελεί ένα ενδεικτικό ζήτημα που μπορεί να αντιμετωπιστεί μόνο σε διεθνή και διακρατική κλίμακα. Αυτός είναι ο λόγος που η συνεργασία σε επίπεδο Ευρωπαϊκής Ένωσης είναι θεμελιώδους σημασίας και που ενδιαφερόμαστε τόσο πολύ για την εν λόγω απόφαση. Διαπιστώσαμε επομένως με ικανοποίηση κατά τη διαδικασία συνδιαλλαγής μια συμφωνία επί μεγάλου μέρους των τροπολογιών που προτάθηκαν από το Κοινοβούλιο.
<P>
Πρέπει ωστόσο να εκφράσουμε τη λύπη μας για το γεγονός ότι η χρηματοδότηση του προγράμματος παρέμεινε σε καθόλου ικανοποιητικά επίπεδα και ευχόμαστε το επόμενο Κοινοβούλιο και η επόμενη Επιτροπή να επιφυλάξει κατάλληλη συνέχεια στην κοινή δήλωση του Κοινοβουλίου, του Συμβουλίου και της Επιτροπής - που δηλώνουν ότι στο μέλλον θα δοθεί μεγαλύτερη προσοχή, και σε επίπεδο προϋπολογισμού, σε αυτή την απόφαση καθώς και στην απόφαση που αφορά τις ασθένειες που συνδέονται με τη ρύπανση.

<SPEAKER ID=244 NAME="Flynn">
Πρώτα από όλα θα ήθελα να ευχαριστήσω όλους όσους συνεισέφεραν στο συγκεκριμένο θέμα: τον καθηγητή Cabrol, τον κ. Parodi, τον κ. Liese και τον κ. Tamino. Τους ευχαριστώ για τη συνεισφορά τους και για τη συνεχιζόμενη υποστήριξή τους στην ανάπτυξη της δημόσιας υγείας στην Ένωση.
<P>
Χαιρετίζω τα κοινά σχέδια απόφασης που ενέκρινε η επιτροπή συνδιαλλαγής στις 4 Φεβρουαρίου 1999 σχετικά με τα προγράμματα για τις σπάνιες ασθένειες και τις ασθένειες που σχετίζονται με τη ρύπανση. Οι διαφορές μεταξύ του Κοινοβουλίου και του Συμβουλίου έχουν πλέον διευθετηθεί επιτέλους, όπως ανέφερε και ο καθηγητής Cabrol. Ελπίζω ότι ο ρόλος που διαδραμάτισαν οι υπηρεσίες μου και η δράση την οποία ανέλαβα προσωπικά για την υποστήριξη αυτών των συμβιβαστικών κειμένων ήταν χρήσιμη και ότι έχουμε τελικά καταλήξει σε συμπεράσματα.
<P>
Γνωρίζω ότι το Κοινοβούλιο δεν είναι πολύ ικανοποιημένο εξαιτίας του γεγονότος ότι οι πόροι του προϋπολογισμού και για τα δύο προγράμματα ήταν τόσο περιορισμένοι. Στο πλαίσιο των τρεχουσών δημοσιονομικών προοπτικών θα ήταν ωστόσο δύσκολο να επιτευχθεί κάτι περισσότερο ως προς αυτό. Ωστόσο, βάσει της προτεινόμενης κοινής δήλωσης του Κοινοβουλίου, του Συμβουλίου και της Επιτροπής μπορούμε τώρα να αναμένουμε ενδεχομένως ότι αυτά τα θέματα θα αντιμετωπισθούν πληρέστερα στο πλαίσιο ενός νέου προγράμματος πλαισίου για τη δημόσια υγεία. Ελπίζω ότι τα κοινά σχέδια απόφασης και η κοινή δήλωση θα εγκριθούν σήμερα εδώ. Μπορώ να επιβεβαιώσω τη δέσμευση της Επιτροπής ως προς τις δηλώσεις που συμφωνήθηκαν στην επιτροπή συνδιαλλαγής.
<P>
Επιτρέψτε μου να τονίσω ότι από την πλευρά της Επιτροπής αποδίδουμε πολύ μεγάλη σημασία και στα δύο αυτά προγράμματα, έστω κι αν με τη διάρκειά τους και το πεδίο εφαρμογής τους συνιστούν ουσιαστικά μόνο ένα πρώτο βήμα προς τη σωστή κατεύθυνση. Διατηρώ μεγάλες ελπίδες ότι το Ευρωπαϊκό Κοινοβούλιο θα μπορέσει να εγκρίνει σήμερα εδώ και τα δύο προγράμματα και ότι θα μπορέσουμε να προχωρήσουμε γρήγορα στην εκτέλεσή τους.
<P>
Ο κ. Liese τόνισε δύο σημεία: το ένα αφορούσε τις ομάδες αυτοβοήθειας. Θα ήθελα να τον διαβεβαιώσω ότι πρόθεσή μας είναι στο μελλοντικό πλαίσιο συμφωνίας να είμαστε σε καλύτερη θέση και να μπορούμε πραγματικά να κάνουμε κάτι για να βοηθήσουμε τις ομάδες αυτοβοήθειας.
<P>
Θα ήθελα επίσης να επισημάνω ότι το άρθρο 152 της Συνθήκης του Αμστερνταμ μας επιφορτίζει με την υποχρέωση να λαμβάνουμε υπόψη μας τις άλλες κοινοτικές πολιτικές κατά την κατάρτιση των προγραμμάτων υγείας.
<P>
Τέλος, απευθύνομαι σε εσάς, κύριε Parodi. Μπορεί αυτή να είναι η τελευταία σας συνεισφορά στην κατάρτιση των προγραμμάτων μας για τη δημόσια υγεία, αλλά έχετε συμβάλει σημαντικά. Το σημείο που τονίσατε σχετικά με τις Ηνωμένες Πολιτείες, οι οποίες προηγούνται σε αυτά τα θέματα εισακούστηκε. Αλλά θα ήθελα να συμφωνήσετε μαζί μου ότι ίσως τώρα έχουμε εδώ τη δυνατότητα να κάνουμε ένα θετικό πρώτο βήμα και να προσπαθήσουμε να τους φτάσουμε. Όταν θεσπισθεί το νέο πλαίσιο θα συμπορευθούμε. Ελπίζω ότι όταν συνταξιοδοτηθείτε θα αναγνωρίσετε ότι έχετε συμβάλει σημαντικά στην ανάπτυξη αυτών των προγραμμάτων.
<P>
Θα ήθελα να ευχαριστήσω ιδιαίτερα τον καθηγητή Cabrol για τη διαρκή αφοσίωση και δέσμευσή του σε αυτά τα θέματα καθ' όλη τη διάρκεια της παρουσίας μου εδώ στο Ευρωπαϊκό Κοινοβούλιο.

<SPEAKER ID=245 NAME="Πρόεδρος">
Σας ευχαριστώ, κ. Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
Η συνεδρίαση λήγει στις 22.50

