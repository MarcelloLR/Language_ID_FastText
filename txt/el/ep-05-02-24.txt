<CHAPTER ID="1">
<SPEAKER ID="1" LANGUAGE="" NAME="" AFFILIATION="Αντιπροέδρου">
<SPEAKER ID="2" LANGUAGE="" NAME="" AFFILIATION="(Η συνεδρίαση αρχίζει στις 10.00)">
<SPEAKER ID="3" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την προφορική ερώτηση (B6-0012/2005) του βουλευτή Ransdorf, εξ ονόματος της Επιτροπής Βιομηχανίας, Έρευνας και Ενέργειας, προς την Επιτροπή, σχετικά με τον διπλασιασμό των πόρων του προϋπολογισμού της ΕΕ για την έρευνα. 
<SPEAKER ID="4" LANGUAGE="EN" NAME="Chichester (PPE-DE )." AFFILIATION="">
<P>
   – Κύριε Πρόεδρε, θα ανοίξω τη συζήτηση εξ ονόματος της Επιτροπής Βιομηχανίας, Έρευνας και Ενέργειας. Καλωσορίζω τον Επίτροπο κ. Potočnik που βρίσκεται σήμερα εδώ. Υπάρχει πολλή καλή θέληση απέναντι στον Επίτροπο και στην Επιτροπή συνολικά σε ό,τι αφορά το έβδομο πρόγραμμα πλαίσιο, όπως αποδείχθηκε από την ταχύτητα με την οποία η επιτροπή ολοκλήρωσε το έργο της στην έκθεση Locatelli. Ελπίζω η Επιτροπή να αξιοποιήσει αυτή την καλή θέληση και να μην την αφήσει να πάει χαμένη.
<P>
Έχοντας υπόψη την ύπαρξη «της λέσχης του 1%» των κρατών μελών που επιθυμούν να διατηρήσουν τις δαπάνες σε ευρωπαϊκό επίπεδο εντός ενός συνολικού ανώτατου ορίου της τάξεως του 1% του ΑΕγχΠ, θέλω να προτείνω κάποιους τρόπους με τους οποίους μπορούν να αυξηθούν οι δαπάνες για την έρευνα σε ευρωπαϊκό επίπεδο, χωρίς απαραίτητα να παραβιαστεί αυτό το ανώτατο όριο του 1%, και δεδομένου ότι φαίνεται να υπάρχει καλή θέληση από την πλευρά των κρατών μελών να δαπανήσουν περισσότερα για την έρευνα.
<P>
Και τώρα η τρίτη πρόταση. Ο κ. Mayor Oreja ηγείται μίας ειδικής ομάδας εργασίας για το Ευρωπαϊκό Συμβούλιο Έρευνας, που πρότεινε να προωθηθεί το ερευνητικό πρόγραμμα από ανεξάρτητο σώμα επιστημόνων με βάση την αριστεία και την επιστημονική αξία. Γι’ αυτό, έχει προταθεί ένας αρκετά σημαντικός προϋπολογισμός, που ανέρχεται σε 2 δισεκατομμύρια ευρώ τον χρόνο, μόλις ολοκληρωθεί η φάση προετοιμασίας. Αυτό θα αποσπάσει ένα μεγάλο κομμάτι από το υπάρχον πλαίσιο προϋπολογισμού. Θα πρότεινα, επομένως, τα κράτη μέλη να εξετάσουν τη χρηματοδότησή του ανεξάρτητα από το έβδομο πρόγραμμα πλαίσιο.
<P>
Ελπίζω ότι θα αποδεχτούμε αρκετές από τις προτάσεις της έκθεσης Marimon. Μία από τις συχνότερα διατυπωθείσες ανησυχίες σχετικά με τις ερευνητικές μας δραστηριότητες σε ευρωπαϊκό επίπεδο είναι η πολυπλοκότητα και ο φόρτος των διοικητικών διαδικασιών και των κανονισμών που σχετίζονται με τους πόρους, κάτι που καθιστά πολύ δύσκολη την πρόσβαση στους πόρους και τη συμμετοχή στα προγράμματα για τις μικρομεσαίες επιχειρήσεις και τους μικρούς ερευνητικούς φορείς. Θεωρητικά τουλάχιστον, όλοι συμφωνούμε με αυτό. Ακόμα και όταν συζητούσαμε το τέταρτο πρόγραμμα πλαίσιο, υπήρχε πολλή ανησυχία για αυτό. Το συζητάμε· ας ελπίσουμε αυτή τη φορά, κύριε Επίτροπε, ότι θα μπορέσετε να κάνετε κάτι για αυτό.
<SPEAKER ID="5" LANGUAGE="" NAME="Potočnik," AFFILIATION="μέλος της Επιτροπής">
<P>
Ξεκινώ εκφράζοντας την ικανοποίησή μου για το ότι η έκθεση της κ. Locatelli σχετικά με το μέλλον της ευρωπαϊκής έρευνας έτυχε σχεδόν ομόφωνης υποστήριξης από την Επιτροπή Βιομηχανίας, Έρευνας και Ενέργειας την περασμένη Δευτέρα. Αυτή η έκθεση, η οποία ξέρω ότι θα ψηφιστεί στην περίοδο συνόδου του Μαρτίου, αποτελεί μία έξοχη βάση για την εκπόνηση της επίσημης πρότασης της Επιτροπής για το νέο πρόγραμμα πλαίσιο. Θα ήθελα να ευχαριστήσω ιδιαιτέρως δύο μέλη της επιτροπής, τον κ. Chichester και την κ. Locatelli.
<P>
Πρώτον, θα αγωνιστεί η Επιτροπή για τον διπλασιασμό του προϋπολογισμού για την έρευνα; Η απάντηση είναι «ναι». Τον Φεβρουάριο του 2004, όταν ξεκίνησε η συζήτηση για τις πολιτικές προκλήσεις και τα μέσα για τον προϋπολογισμό της διευρυμένης Ένωσης, η Επιτροπή επεσήμανε τον ρόλο που θα διαδραματίσει η έρευνα στην οικοδόμηση του κοινού μας μέλλοντος και ως εκ τούτου πρότεινε τον διπλασιασμό του προϋπολογισμού.
<P>
Αυτό επαναβεβαιώθηκε στην ανακοίνωση της Επιτροπής για τις δημοσιονομικές προοπτικές τον περασμένο Ιούλιο, ενώ ο Πρόεδρος Barroso επιβεβαίωσε την προσέγγιση σε αυτό το Σώμα τον περασμένο Δεκέμβριο, όταν υποστήριξε τις δημοσιονομικές προοπτικές που είχαν προταθεί από την Επιτροπή Prodi.
<P>
Δεύτερον, λαμβάνει υπόψη αυτός ο διπλασιασμός τη διάρκεια του προγράμματος, τον πληθωρισμό, τη διεύρυνση και την ανάγκη για υποστήριξη νέων ενεργειών; Είμαι ιδιαίτερα ευγνώμων για αυτές τις ερωτήσεις. Είναι καλό να αποσαφηνίσουμε αυτά τα απολύτως δικαιολογημένα ζητήματα. Το έβδομο πρόγραμμα πλαίσιο θα είναι το κύριο χρηματοδοτικό εργαλείο για την πραγματοποίηση του φιλόδοξου στόχου να προωθηθεί η αύξηση της παραγωγικότητας και να διασφαλιστεί η ανταγωνιστικότητα μέσω της γνώσης. Όταν μιλάω για διπλασιασμό των πόρων, εννοώ διπλασιασμό του προϋπολογισμού του εβδόμου προγράμματος πλαισίου. Αυτό το ποσό δεν περιλαμβάνει τα συναφή κοινοτικά προγράμματα, όπως το πρόγραμμα του κ. Gunther Verheugen για την ανταγωνιστικότητα και την καινοτομία.
<P>
Η πρότασή μας δεν θα είναι ο απλός διπλασιασμός του αρχικού προϋπολογισμού του έκτου προγράμματος πλαισίου. Θα οικοδομηθεί στη βάση του ετήσιου ποσού που θα δαπανηθεί στην έρευνα κατά την περίοδο 2007-2013 συγκρινόμενου με το ετήσιο εκτιμώμενο ποσό για το έκτο πρόγραμμα πλαίσιο και αναθεωρημένου ώστε να λαμβάνει υπόψη την προσχώρηση. Αυτό σημαίνει διπλασιασμό σε ετήσια βάση ανεξάρτητα από τη διάρκεια του εβδόμου προγράμματος πλαισίου. Επιπλέον, στις δημοσιονομικές προοπτικές αυτά τα ποσά θα διορθωθούν, ώστε να λαμβάνουν υπόψη τον πληθωρισμό, σύμφωνα με τις γενικές μεθόδους υπολογισμού μας.
<P>
Τέταρτον, πώς θα προσπαθήσει η Επιτροπή να επηρεάσει τη συζήτηση για τις δημοσιονομικές προοπτικές, ώστε να πετύχει τον διπλασιασμό των ερευνητικών πόρων; Προκειμένου να υποστηριχθεί η συζήτηση για τις δημοσιονομικές προοπτικές, η Επιτροπή θα παρουσιάσει την πρότασή της για το έβδομο πρόγραμμα πλαίσιο στις 6 Απριλίου. Αυτό θα βοηθήσει το Κοινοβούλιο να διαβιβάσει στο Συμβούλιο τις αρχικές αντιδράσεις του, τις οποίες ο εισηγητής σας κ. Borg σχεδιάζει να παρουσιάσει κατά την περίοδο συνόδου του Μαΐου. Θα επιτρέψει, επίσης, στα υπουργεία έρευνας και επιστήμης να πραγματοποιήσουν μια αρχική συζήτηση στο Συμβούλιο Ανταγωνιστικότητας στις 18 Απριλίου. Η πρόταση της Επιτροπής θα παράσχει βάσιμους λόγους για τον διπλασιασμό του προϋπολογισμού για το έβδομο πρόγραμμα πλαίσιο, βάσει μιας αναλυτικής και διεξοδικής εκτίμησης των επιπτώσεων των μέσων έρευνας και ανάπτυξης στις επενδύσεις για την ανάπτυξη και την απασχόληση.
<P>
Θα παραθέσω τους δύο βασικούς λόγους διπλασιασμού της χρηματοδότησης. Ο πρώτος –και για μένα ο πιο σημαντικός– είναι η ανάγκη η Ευρωπαϊκή Ένωση να διατηρήσει την αξιοπιστία της όσον αφορά την υλοποίηση της ανανεωμένης ατζέντας της Λισαβόνας για την ανάπτυξη και την απασχόληση, συμπεριλαμβανομένης της ανάγκης επίτευξης του στόχου του 3% του ΑΕγχΠ για έρευνα και ανάπτυξη, που συμφωνήθηκε από κοινού στη Βαρκελώνη. Ο διπλασιασμός της χρηματοδότησης είναι ένα από τα κρίσιμα βήματα προς έναν προϋπολογισμό της Ευρωπαϊκής Ένωσης περισσότερο στραμμένο προς την ανάπτυξη.
<P>
Το δεύτερο σύνολο λόγων αφορά πιο συγκεκριμένα τις δαπάνες για έρευνα και ανάπτυξη. Καταρχάς, χρειαζόμαστε υψηλές δημόσιες δαπάνες για έρευνα και ανάπτυξη, επειδή αποτελούν σημαντική πηγή επενδύσεων για Ε[amp]Α, καθώς και διότι δρουν ως μοχλός για τις ιδιωτικές επενδύσεις στην έρευνα και την ανάπτυξη στο μέλλον.
<P>
Η επίτευξη των στόχων που περιέγραψα θα απαιτήσει μακροπρόθεσμη θεώρηση και δέσμευση. Γι’ αυτό, η Επιτροπή θα προτείνει η διάρκεια του εβδόμου προγράμματος πλαισίου να είναι η ίδια συνολικά με τη διάρκεια της επόμενης δημοσιονομικής προοπτικής για την περίοδο 2007-13. Στα μέσα του προγράμματος, θα πρέπει να κάνουμε έναν απολογισμό, προκειμένου να επιβεβαιώσουμε ότι το έβδομο πρόγραμμα πλαίσιο συνεχίζει να ανταποκρίνεται στις ανάγκες της ευρωπαϊκής οικονομίας και των ευρωπαίων πολιτών. Κάτι τέτοιο θα εξασφαλίσει αφενός περισσότερη σταθερότητα και αφετέρου περισσότερη ευελιξία. Και οι δύο παράγοντες είναι απαραίτητοι.
<P>
Θα ήθελα, επίσης, να επωφεληθώ αυτής της ευκαιρίας για να υπογραμμίσω τα υποδειγματικά ποσοστά εκτέλεσης του προϋπολογισμού για την έρευνα. Τα σημερινά ποσοστά εκτέλεσης πλησιάζουν το 100%. Στο παρελθόν αποδείξαμε ότι μπορούμε να διαχειριστούμε αποτελεσματικά συνεχώς αυξανόμενους προϋπολογισμούς προγραμμάτων πλαισίων. Γνωρίζουμε ότι η πρόκληση διαχείρισης του διπλασιασμού των πόρων είναι μεγάλη, αλλά είμαστε αποφασισμένοι να παράσχουμε τις κατάλληλες απαντήσεις. Χρειάζεται οπωσδήποτε απλοποίηση και εξορθολογισμός των διαδικασιών. Η διοίκηση και η εκσυγχρονισμένη διαχείριση, συμπεριλαμβανομένης της εξωτερίκευσης, θα δώσουν απαντήσεις σε αυτή την πρόκληση.
<SPEAKER ID="6" LANGUAGE="DE" NAME="Rübig (PPE-DE )," AFFILIATION="εξ ονόματος της Ομάδας.">
<P>
    Κύριε Πρόεδρε, κύριε Επίτροπε, κυρίες και κύριοι, χθες το Σώμα συζήτησε για το ευρωπαϊκό δίπλωμα οδήγησης και πιστεύω ότι αυτή τη στιγμή έχουμε ένα όχημα και ότι ένα τμήμα της πολιτικής είναι η σταθερή επιτάχυνσή του, γεγονός για το οποίο θέλω να συγχαρώ θερμά τον Επίτροπο κ. Potočnik. Καταβάλλει, επίσης, προσπάθειες να εφαρμοστεί επιτυχώς η ατζέντα της Λισαβόνας, υποσχόμενος νέες θέσεις εργασίας και υψηλότερο εισόδημα για τους πολίτες μας. Από την άλλη πλευρά, έχουμε Επιτρόπους που είναι υπέρ του REACH και του εμπορίου εκπομπών, το οποίο θα οδηγήσει στη μετεγκατάσταση μεγάλων τμημάτων της βιομηχανίας μας εκτός Ευρώπης.
<P>
Γι’ αυτό, συγχαίρω τον κ. Επίτροπο, που αποδίδει μεγάλη προτεραιότητα σε μια Ευρωπαϊκή Ένωση που βασίζεται στη γνώση και δεν ακολουθεί απλώς τα παλιά χνάρια του 6ου προγράμματος πλαισίου για την Έρευνα και την Τεχνολογική Ανάπτυξη, αλλά θέλει να ανοίξει εντελώς νέους δρόμους με το 7ο πρόγραμμα πλαίσιο, όχι μόνο για να εφαρμόσει με αυτόν τον τρόπο τα κριτήρια της Λισαβόνας, αλλά κυρίως για να στρέψει τις δημοσιονομικές προοπτικές προς νέες, καλύτερες και ασφαλέστερες θέσεις εργασίας και να εξασφαλίσει έτσι ότι η Ευρώπη θα μπορέσει να αντέξει και στον διεθνή ανταγωνισμό, επειδή μια άλλη μεγάλη προτεραιότητα πρέπει να είναι η διατήρηση των υφιστάμενων θέσεων εργασίας. Δεν είναι, βεβαίως, τόσο εύκολο να επιτευχθεί αυτό ως το τέλος του 2010.
<P>
Όσον αφορά τώρα τον διπλασιασμό –είτε επιτευχθεί βάσει συγκεκριμένου ποσοστού του ΑΕγχΠ είτε όχι και όπως και αν υπολογιστεί– για εμάς είναι ένας τρόπος να εκπέμψουμε το σήμα ότι, από τη μία πλευρά, συζητάμε για τη χρήση του 1% του ΑΕγχΠ για την Ευρωπαϊκή Ένωση, μα, από την άλλη, μιλάμε για τη διάθεση του 3% για την έρευνα. Από αυτό βλέπουμε πόσο μεγάλο είναι το χάσμα, όταν πρόκειται για την αποτελεσματική αντιμετώπιση ζητημάτων που αφορούν το μέλλον μας. Πιστεύω ότι πρέπει να επιδιωχθεί αυτός ο στόχος –η βασιζόμενη στη γνώση κατάρτιση και επιμόρφωση, η διά βίου μάθηση, σε συνδυασμό με τα αποτελέσματα της έρευνας στα πανεπιστήμια, αλλά με σαφή έμφαση στις νέες θέσεις απασχόλησης– και ότι γι’ αυτόν τον λόγο πρέπει επίσης να ζητήσουμε να συμμετέχουν ευρέως στη διαμόρφωση αυτών των στόχων οι εκπρόσωποι της οικονομίας και των ερευνητικών ιδρυμάτων στο Συμβούλιο Έρευνας, προκειμένου να υλοποιηθούν έτσι οι πολιτικοί στόχοι, τους οποίους χρηματοδοτούμε με την ατζέντα της Λισαβόνας, και να περιορίσουμε τη γραφειοκρατία.
<P>
Γι’ αυτό, κύριε Επίτροπε, θα ήθελα να σας παρακαλέσω να έρθετε εδώ στο Κοινοβούλιο αμέσως μετά την υιοθέτηση του προγράμματος στην Επιτροπή στις 6 Απριλίου. Θα διεξαχθεί εδώ μια διευρυμένη Διάσκεψη των Προέδρων και ο Πρόεδρος της Επιτροπής θα πρέπει να παρουσιάσει μαζί με εσάς στο κοινό αυτό το έβδομο πρόγραμμα πλαίσιο. Θα πρέπει να επωφεληθούμε από αυτή την ευκαιρία για να κερδίσουμε τις εντυπώσεις και να δείξουμε στο κοινό ότι πραγματικά λαμβάνουμε σοβαρά υπόψη τους στόχους της Λισαβόνας και ότι θέλουμε να τους επιτύχουμε.
<SPEAKER ID="7" LANGUAGE="FI" NAME="Paasilinna (PSE )," AFFILIATION="εξ ονόματος της Ομάδας">
<P>
   .  Κύριε Πρόεδρε, κύριε Επίτροπε, κυρίες και κύριοι, η Επιτροπή Βιομηχανίας, Έρευνας και Ενέργειας είναι ουσιαστικά ομόφωνη επί του θέματος αυτού, διότι είμαι βέβαιος ότι μόνο η μακροπρόθεσμη δέσμευση για αυξημένους πόρους για την έρευνα μέσω του 7ου προγράμματος πλαισίου της ΕΕ μπορεί να μας βοηθήσει να αντεπεξέλθουμε. Είναι κάτι που προσθέτουμε στους στόχους της Λισαβόνας, όπως παρατήρησα ότι κάνει και ο Επίτροπος. Συνεπώς, συμφωνούμε με τον Επίτροπο κ. Potočnik. Το πρόβλημα είναι τα κράτη μέλη. Οι υπουργοί Οικονομικών των κρατών μελών και του Ecofin είναι οι στόχοι μας και αυτούς πρέπει να αρπάξουμε από το σβέρκο. Μόνο δύο κράτη μέλη έχουν επιτύχει τον στόχο του 3% για την έρευνα, και η χώρα μου είναι μία εξ αυτών. Κατά συνέπεια, πρέπει να κάνουμε πολλή δουλειά.
<P>
Παράλληλα, βεβαίως, πρέπει να λάβουμε υπόψη τη διεύρυνση. Είμαι από αυτούς που πιστεύουν ότι το 1% του προϋπολογισμού δεν αρκεί για να λάβουμε τα σωστά μέτρα για τη διεύρυνση, τη Διαδικασία της Λισαβόνας και πολλά άλλα ζητήματα. Σίγουρα γνωρίζαμε ότι η διεύρυνση θα κόστιζε χρήματα και, επομένως, ο προϋπολογισμός δεν μπορεί να μειωθεί: θα πρέπει να παραμείνει στο ίδιο επίπεδο στο οποίο βρίσκεται έως σήμερα. Τέλος, χρειαζόμαστε μεγαλύτερη κατάρτιση, τεχνογνωσία και έρευνα. Αυτός είναι ο μόνος τρόπος για να ξεφύγουμε από τον φαύλο κύκλο της ανταγωνιστικότητας.
<SPEAKER ID="8" LANGUAGE="IT" NAME="Prodi (ALDE )," AFFILIATION="εξ ονόματος της Ομάδας">
<P>
    Κύριε Πρόεδρε, Επίτροπε Potočnik, κυρίες και κύριοι, ζητάμε τον διπλασιασμό των πιστώσεων για την έρευνα σε σχέση με το έκτο πρόγραμμα πλαίσιο, χωρίς να αναρωτιόμαστε εάν το πρόγραμμα αυτό αποτελεί το κατάλληλο μέτρο σύγκρισης. Πράγματι, όταν δημιουργήθηκε, δεν ήταν ακόμη τόσο έντονη η ανάγκη να αποκτήσει νέα ώθηση η ανταγωνιστικότητα της Ευρωπαϊκής Ένωσης, δεν είχε πραγματοποιηθεί μια τόσο μαζική και σημαντική διεύρυνση, δεν είχε εκδηλωθεί ακόμη τόσο έντονα ο διεθνής ανταγωνισμός, ούτε είχε εκπονηθεί ακόμη μια στρατηγική βασισμένη στον ανταγωνισμό, όπως αυτή της Λισαβόνας.
<SPEAKER ID="9" LANGUAGE="ES" NAME="Hammerstein Mintz (Verts/ALE )," AFFILIATION="εξ ονόματος της Ομάδας">
<P>
    Κύριε Potočnik, εμείς οι Πράσινοι είμαστε ευχαριστημένοι με τη νέα ώθηση που επιθυμείτε να δώσετε στην έρευνα και υποστηρίζουμε αυτή τη σημαντική προώθηση της ευρωπαϊκής έρευνας.
<P>
Από αυτή την άποψη, πρέπει να υπάρχουν επίσης περισσότερες επενδύσεις στην προληπτική υγεία και όχι μόνο στη φαρμακευτική έρευνα, όπως συνέβαινε στο παρελθόν. Επίσης, πρέπει να επενδύσουμε στην προστασία του κλίματος και να μην κατευθύνουμε όλο ή το μεγαλύτερο μέρος των επενδύσεών μας στην ενέργεια προς τα πυρηνικά προγράμματα. Οι ανανεώσιμες πηγές ενέργειας χρειάζονται αυτή τη στιγμή ένα επίπεδο στήριξης που θα είναι τουλάχιστον ισοδύναμο με εκείνο που παρέχεται στα προγράμματα ITER ή Ευρατόμ.
<P>
Χαιρόμαστε με τα σχέδια του κ. Potočnik για τη στήριξη των κοινωνικών επιστημών, καθώς είναι σημαντικές για την πρόοδο της έρευνας στην κοινωνία μας.
<SPEAKER ID="10" LANGUAGE="CS" NAME="Ransdorf (GUE/NGL )," AFFILIATION="εξ ονόματος της Ομάδας">
<P>
Η τρίτη παρατήρησή μου αφορά τον τρόπο με τον οποίο θα διαρθρωθεί το 3%. Η Επιτροπή βασίζεται στο ότι τα δύο τρίτα αυτών των χρημάτων θα προέλθουν από τον ιδιωτικό τομέα. Ωστόσο, κάτι τέτοιο θα είναι πολύ δύσκολο να επιτευχθεί, δεδομένου ότι μόνο το 3% των μικρομεσαίων επιχειρήσεων, οι οποίες καταβάλλουν το 85% όλων των επιχειρηματικών φόρων και παρέχουν το 75% των θέσεων εργασίας, επενδύουν σήμερα στην έρευνα, και το 40% εξ αυτών συμμετέχουν στην καινοτομία.
<P>
Δεν θα σημειώσουμε πρόοδο σε αυτόν τον τομέα χωρίς μια νέα πολιτική απόσβεσης, μια γενναιόδωρη χρηματοδότηση των επενδύσεων, μια ευέλικτη νομοθεσία, μια νέα πιστωτική πολιτική και φορολογικές απαλλαγές. Πιστεύω ότι είναι επίσης σημαντικό να υπάρξει υψηλή αναλογία εργαζομένων στον τομέα της έρευνας και τεχνικών. Επί του παρόντος, η Ευρωπαϊκή Ένωση υστερεί κατά 50% έναντι των ΗΠΑ όσον αφορά τον αριθμό των ερευνητών για κάθε 1 000 εργαζόμενους· με άλλα λόγια, οι ΗΠΑ διαθέτουν 50% περισσότερους ερευνητές για κάθε 1 000 εργαζόμενους. Οι μείζονες τεχνολογικές πρόοδοι και οι σημαντικές ανακαλύψεις πρέπει να βασιστούν σε ένα συνεχές ρεύμα ελασσόνων καινοτομιών, κάτι που δεν συμβαίνει σήμερα.
<P>
Τέλος, θα ήθελα να σημειώσω ότι η έρευνα ακολουθεί ορισμένους κανόνες. Κατά το παρελθόν, αυτό αναλυόταν με βάση τα κύματα Kondratiev, όπου οι βασικές καινοτομίες συγκεντρώνονταν σε σαφώς καθορισμένους ομίλους. Θα πρέπει να παράσχουμε γενναιόδωρη χρηματοδότηση, προκειμένου να διασφαλίσουμε ότι θα υπάρξουν και πάλι τέτοιοι όμιλοι. 
<SPEAKER ID="11" LANGUAGE="DE" NAME="Martin, Hans-Peter (ΝΙ )." AFFILIATION="«Big is beautiful»">
<P>
    Κύριε Πρόεδρε, κύριε Επίτροπε, σας ευχαριστώ που παρευρίσκεστε σήμερα σε αυτή τη σημαντική συζήτηση. Αν θέλετε να διπλασιάσετε τους πόρους –και πολλά εκατομμύρια Ευρωπαίοι θα συμφωνούσαν με αυτό, αν γνώριζαν κάτι για το θέμα, μεταξύ των οποίων και εγώ, που γνωρίζω πολύ λίγα– ποιες επενδύσεις θέλετε πραγματικά να προωθήσετε; Η πείρα έχει δείξει ότι το 80% των πόρων από το 5ο και το 6ο πρόγραμμα πλαίσιο για την Έρευνα πήγε στις μεγάλες επιχειρήσεις και μόνο το 20% σε εκείνες που θα μπορούσαν να ονομαστούν ΜΜΕ ή σε ακόμα μικρότερες.
<P>
Ο κύριος λόγος, κατά την άποψή μου, είναι ότι τα μέλη των ομάδων πίεσης –ιδίως εκείνα που δρουν για λογαριασμό των μεγάλων επιχειρήσεων– ασκούν επιρροή υπεράνω του μέσου όρου. Έχουν ρίξει από καιρό μια καλή ματιά γύρω, έχουν μάθει ότι θα διπλασιαστούν οι πόροι και έχουν ρωτήσει από πού μπορούν να πάρουν ακόμα περισσότερα χρήματα. Αυτοί οι άνθρωποι είναι πολύ καλοί στη δουλειά τους. Ο δεύτερος λόγος, όμως, έγκειται στην ίδια την Επιτροπή. Πολλές από τις ενέργειές σας –και ως μέλος της Επιτροπής Βιομηχανίας, Έρευνας και Ενέργειας επί σειράν ετών, μπορώ να πω ότι έτσι είχαν ανέκαθεν τα πράγματα– δείχνουν ότι έχετε ακόμα εκείνη την παλιά οπτική της Διεθνούς Τράπεζας: . Το ίδιο λάθος που έκανε άλλοτε η Διεθνής Τράπεζα, χρηματοδοτώντας συνεχώς υπέρογκα έργα ανά τον κόσμο, το κάνει τώρα, δυστυχώς, η Επιτροπή. Η νέα, διευρυμένη Επιτροπή έχει μια πραγματική ευκαιρία να αποτρέψει αυτό το λάθος και να απομακρυνθεί από την αναλογία 80:20 προς όφελος των μεγάλων επιχειρήσεων. Αυτός θα ήταν ένας βέβαιος τρόπος να δημιουργηθούν θέσεις εργασίας και θα προωθούσε όλες τις πτυχές του ευρωπαϊκού ονείρου.
<P>
Λιγότερο δραματικό, αλλά εξίσου σημαντικό, είναι το ζήτημα των πυρηνικών. Είναι πολύ σημαντικό, κύριε Επίτροπε, αν θέλετε να διπλασιάσετε τους πόρους, να αποσαφηνίσετε τι πηγαίνει πραγματικά πού, να υπάρχει διαφάνεια σε αυτόν τον τομέα, να γνωρίζουμε πραγματικά ποιοι πόροι πρόκειται να χορηγηθούν πού, να μην γίνονται ενέργειες κεκλεισμένων των θυρών. Όσον αφορά την ενημέρωση του κοινού για τη χρήση των πόρων, η Ευρωπαϊκή Ένωση θα πρέπει να αποφασίσει αν θέλει να ακολουθήσει τον δρόμο της προπαγάνδας –όπως διαμορφώθηκε από τον Josef Goebbels, για τον οποίο γίνεται πολύς λόγος αυτόν τον καιρό– ή τον δρόμο του διαφωτισμού – κατά το πρότυπο του Jean-Jacques Rousseau. Για το συμφέρον της Ευρώπης, σας παρακαλώ να επιλέξετε την ενημέρωση των πολιτών σχετικά με τους πόρους.
<P>
Και ένα τελευταίο σημείο: πιστεύω ότι με το 1% του ΑΕγχΠ από πλευράς των κρατών μελών μπορείτε κάλλιστα να τα βγάλετε πέρα. Στην Ένωση υπάρχουν πάρα πολλές δυνατότητες εξοικονόμησης. Μόνο αυτό το Σώμα έχει 50 εκατομμύρια ευρώ στη διάθεσή του φέτος και δεν ξέρει τι να κάνει με όλα αυτά τα χρήματα. Σε αυτή την περίπτωση, λιγότερα ίσον περισσότερα και ο διπλασιασμός δεν είναι σε καμία περίπτωση ασυμβίβαστος με το μέγιστο ποσοστό του 1%, το οποίο επιθυμούν πολλές χώρες. 
<SPEAKER ID="12" LANGUAGE="SK" NAME="Hudacký (PPE-DE )." AFFILIATION="">
<SPEAKER ID="13" LANGUAGE="IT" NAME="Locatelli (PSE )." AFFILIATION=",">
<P>
    Κύριε Πρόεδρε, κυρίες και κύριοι, στην ανακοίνωση της Επιτροπής σχετικά με τις κατευθυντήριες γραμμές για το έβδομο πρόγραμμα πλαίσιο και στις προτάσεις της για τις δημοσιονομικές προοπτικές, αναφέρεται γενικόλογα ο διπλασιασμός των πιστώσεων. Η θέση αυτή απαιτεί αναλυτική τεκμηρίωση, κάτι το οποίο πράξατε εν μέρει εσείς, κύριε Επίτροπε. Εκτός λοιπόν από τα θέματα της διεύρυνσης και των νέων δραστηριοτήτων, δηλαδή του διαστήματος και της έρευνας, θέλω να υπενθυμίσω ότι η Συνταγματική Συνθήκη αποδίδει νέες αρμοδιότητες στην Ένωση για θέματα έρευνας. Θα ήθελα επίσης να υπενθυμίσω την επικείμενη ίδρυση του Ευρωπαϊκού Συμβουλίου Έρευνας ενός νέου οργάνου που υπολογίζουμε ότι θα απορροφά από το 10 έως το 15% των συνολικών πιστώσεων του εβδόμου προγράμματος πλαισίου.
<P>
Τέλος, γνωρίζουμε ότι στην προπαρασκευαστική αυτή φάση των δημοσιονομικών προοπτικών, διεξάγεται μια έντονη συζήτηση μεταξύ των κρατών μελών, καθώς ορισμένα από αυτά προτίθενται να μειώσουν την εισφορά τους στον ισολογισμό της Ευρωπαϊκής Ένωσης στο 1%. Η μείωση αυτή κινδυνεύει να έχει αρνητικές συνέπειες στο κεφάλαιο «Πιστώσεις για την έρευνα». Είστε διατεθειμένος να πολεμήσετε σκληρά για να αντιμετωπισθεί αυτή η θέση των λιγότερο γενναιόδωρων κρατών μελών; Στην περίπτωση δε που επέλθει αυτή η μείωση, συμφωνείτε με το αίτημα διπλασιασμού των πόρων; Το έβδομο πρόγραμμα πλαίσιο δεν πρέπει να αποτελέσει απλώς ένα νέο πρόγραμμα, αλλά να σηματοδοτήσει μια αλλαγή σύμφωνα με τις νέες αρμοδιότητες της Ένωσης, εάν θέλουμε να οικοδομήσουμε πράγματι έναν νέο Ευρωπαϊκό Χώρο Έρευνας. 
<SPEAKER ID="14" LANGUAGE="SV" NAME="Ek (ALDE )." AFFILIATION="">
<SPEAKER ID="15" LANGUAGE="FR" NAME="Henin (GUE/NGL )." AFFILIATION="">
<P>
Όταν συνειδητοποιήσουμε ότι οι δημόσιες και ιδιωτικές δαπάνες για την έρευνα και την ανάπτυξη στην Ευρωπαϊκή Ένωση αντιπροσωπεύουν μόνο το 1,95% του ΑΕγχΠ έναντι 2,64% στις Ηνωμένες Πολιτείες και 2,98% στην Ιαπωνία, καταλαβαίνουμε το μέγεθος της αποτυχίας της περίφημης στρατηγικής της Λισαβόνας και της Επιτροπής. Για τον λόγο αυτό, κατά τη γνώμη μου, για να γίνει επιτέλους αποτελεσματική η πολιτική της Ευρωπαϊκής Ένωσης για την έρευνα, χρειάζεται όχι μόνο να διπλασιάσουμε τις πιστώσεις που χορηγούνται στην έρευνα, αλλά και να επανεξετάσουμε και να ασκήσουμε αυστηρή κριτική στις μεθόδους και τους στόχους του εβδόμου προγράμματος πλαισίου για την έρευνα και ανάπτυξη που εφαρμόζεται από την Ευρωπαϊκή Επιτροπή και το Συμβούλιο.
<SPEAKER ID="16" LANGUAGE="NL" NAME="Belet (PPE-DE )." AFFILIATION="">
<P>
    Κύριε Πρόεδρε, έχω στη διάθεσή μου δύο λεπτά για να κάνω δύο παρατηρήσεις και να τις συνδέσω μεταξύ τους. Όπως γνωρίζετε καλύτερα από εμάς, κύριε Επίτροπε, τα ερευνητικά προγράμματα θα έχουν ακόμα μεγαλύτερα αποτελέσματα, εάν τα χρησιμοποιήσουμε για να οικοδομήσουμε μια γέφυρα μεταξύ, αφενός, των προγραμμάτων έρευνας και ανάπτυξης στο πλαίσιο της Πολιτικής Συνοχής, και, αφετέρου, του 7ου προγράμματος πλαισίου. Εάν τα δύο μέσα ευθυγραμμιστούν, θα είναι πολύ πιο αποτελεσματικά. Σας παρακαλώ να μου επιτρέψετε να δώσω ένα παράδειγμα από την περιφέρειά μου, η οποία περιβάλλεται από τα σύνορα μεταξύ Κάτω Χωρών, Γερμανίας και Βελγίου.
<P>
Κύριε Επίτροπε, τα πανεπιστήμια του Eindhoven, του Louvain και του Aachen, καθώς και αυτά του Hasselt και του Maastricht, συνεργάζονται τώρα στενά στην έρευνα, την κατάρτιση και την ανάπτυξη, καθώς επίσης και στον τομέα των σχεδίων συνοχής. Πιστεύω ότι πρέπει να υπάρξουν και να ενθαρρυνθούν παρόμοια διασυνοριακά σχέδια συνεργασίας, καθώς ενισχύουν κυρίως την περιφερειακή διάσταση ως μέρος της διαδικασίας της Λισαβόνας. Σίγουρα δεν μπορεί να αντιτεθεί κανείς στην ιδέα να διαδραματίζουν έναν τέτοιο ρόλο οι πόλεις, τα πανεπιστήμια και οι περιφέρειες στις οποίες κινείται και λειτουργεί;
<P>
Συνεπώς, με ιδιαίτερη χαρά είδαμε ότι η Επιτροπή δέχτηκε τελικά μία τροπολογία του κ. van Nistelrooij επί της έκθεσης Locatelli προς τον σκοπό αυτόν, την οποία το Κοινοβούλιο ενέκρινε στις αρχές αυτής της εβδομάδας. Σε αυτήν, το Σώμα ζητά ρητώς τη συνεργασία με τις περιφέρειες και τη σύνδεση, αφενός, εθνικών προγραμμάτων στο πλαίσιο των Διαρθρωτικών Ταμείων και, αφετέρου, προγραμμάτων στο πλαίσιο του 7ου προγράμματος πλαισίου.
<SPEAKER ID="17" LANGUAGE="DA" NAME="Thomsen (PSE )." AFFILIATION="">
<P>
    Κύριε Πρόεδρε, θα ήθελα και εγώ να ευχαριστήσω τον Επίτροπο για το γεγονός ότι τόνισε, σύμφωνα με τους στόχους της Λισαβόνας, ότι η Ευρώπη θα πρέπει να ανταγωνίζεται βάσει της γνώσης και όχι βάσει μικρών αμοιβών ή περιβαλλοντικής καταστροφής. Βεβαίως, θα κατανοήσουμε τώρα τη γνώση υπό την ευρεία έννοια της λέξης, και εάν εξετάσουμε τις προτάσεις του 7ου προγράμματος πλαισίου στο πλαίσιο του 6ου –και επίσης ανατρέχοντας στο 5ο πρόγραμμα πλαίσιο– μπορούμε να δούμε ότι η κοινωνικοοικονομική έρευνα διαδραμάτισε σημαντικό ρόλο την περίοδο εκείνη και συνέβαλε στην ανάλυση και κατανόηση της αλληλεπίδρασης μεταξύ των προηγμένων τεχνολογιών και της κοινωνικής ανάπτυξης. Ο διαχωρισμός της επιστημονικής και κοινωνιολογικής έρευνας κατά τον σχεδιασμό του 7ου προγράμματος πλαισίου, ωστόσο, έθεσε στην πραγματικότητα την κοινωνιολογική έρευνα σε δημοσιονομικό ανταγωνισμό με την τεχνολογική έρευνα σε σχέση με το πρόγραμμα Τεχνολογιών της Κοινωνίας της Πληροφορίας. Αυτό τείνει να περιθωριοποιήσει τη σχέση της κοινωνικοοικονομικής έρευνας και, μελλοντικά, η τεχνολογική έρευνα θα πρέπει, κατά συνέπεια, να αναπτυχθεί από κοινού με την ανάπτυξη των αναγκών, των αξιών και των προσδοκιών της κοινωνίας. Η κοινωνικοοικονομική έρευνα στην κοινωνία της πληροφορίας είναι προϋπόθεση για την επίτευξη αυτού του στόχου. 
<SPEAKER ID="18" LANGUAGE="" NAME="Βακάλης (PPE-DE )" AFFILIATION="">
<P>
Πρώτον, αποτελεί ή όχι στρατηγική μας επιλογή το να γίνει η ευρωπαϊκή οικονομία η ανταγωνιστικότερη του κόσμου μέχρι το 2010;
<P>
Τρίτον, αν και πάλι η απάντηση είναι ναι τότε, λογικά, δεν θα έπρεπε να ερωτηθούν η ευρωπαϊκή ερευνητική κοινότητα, οι επιχειρήσεις και η βιομηχανία για τα μέσα που χρειάζονται για να φέρουμε εις πέρας αυτή την αποστολή; Με άλλα λόγια, δεν θα έπρεπε να εφαρμοστεί στην περίπτωσή μας η διαδικασία του «bottom up», να γίνει δηλαδή μία διαβούλευση με τους ανθρώπους που παράγουν γνώση και καινοτομία στην Ευρώπη, με σκοπό να συμφωνήσουμε πού και πόσο ακριβώς πρέπει να επενδύσουμε για να επιτύχουμε τον στόχο μας;
<SPEAKER ID="19" LANGUAGE="ES" NAME="Riera Madurell (PSE )." AFFILIATION="">
<P>
    Κύριε Πρόεδρε, κύριε Potočnik, και εγώ επίσης θα ήθελα να σας ευχαριστήσω για τη λεπτομερή απάντησή σας. Δεν υπάρχει αμφιβολία ότι, αν θέλουμε να επιτύχουμε τους στόχους που τέθηκαν στη στρατηγική της Λισαβόνας για το 2010, πρέπει να δεσμευτούμε για τη σημαντική βελτίωση των πόρων που διατίθενται στην Έρευνα και την Ανάπτυξη, εφόσον αυτός είναι ο βασικός άξονας της οικονομίας που είναι βασισμένη στη γνώση και, επομένως, το κύριο εργαλείο για την προώθηση της ανάπτυξης, της απασχόλησης και της ανταγωνιστικότητας.
<P>
Συνεπώς, συμφωνούμε ότι η επιστημονική πολιτική της Ένωσης πρέπει να βρίσκεται στο κέντρο της στρατηγικής για τα επόμενα χρόνια, και επίσης ότι οι συνολικές δαπάνες για την Έρευνα και την Ανάπτυξη πρέπει να καθοριστούν στο 3% του ΑΕγχΠ της Ένωσης, και, φυσικά, συμφωνώ με αυτά που είπαν οι περισσότεροι από τους προηγούμενους ομιλητές.
<SPEAKER ID="20" LANGUAGE="DE" NAME="Niebler (PPE-DE )." AFFILIATION="">
<P>
Κατά δεύτερον, αν ζητήσουμε περισσότερα χρήματα, τότε πρέπει να φροντίσουμε να αξιοποιηθούν αυτοί οι πόροι με τον καλύτερο δυνατό τρόπο. Πρέπει, επίσης, να διδαχθούμε από το 6ο πρόγραμμα πλαίσιο για την Έρευνα και την Τεχνολογική Ανάπτυξη και να απλοποιήσουμε τις διαδικασίες, να τις εξορθολογίσουμε και να μειώσουμε τη γραφειοκρατία. Το θεωρώ αυτό πολύ βασικό καθήκον, το οποίο πρέπει όλοι να προσπαθήσουμε να εκπληρώσουμε – σε αυτό χρειάζεται τόσο η Επιτροπή όσο και το Κοινοβούλιο. Οι συνάδελφοί μας στην Επιτροπή Προϋπολογισμών εξετάζουν αυτόν τον καιρό τον δημοσιονομικό κανονισμό και αυτός είναι άλλος ένας τομέας που χρειάζεται δουλειά και βελτιώσεις. Κύριε Επίτροπε, εδώ χρειαζόμαστε επίσης εσάς και τους συναδέλφους σας. Πρέπει να γίνει μια επαγγελματική διαχείριση έργου και περιμένω με ανυπομονησία τις προτάσεις σας στις 6 Απριλίου.
<P>
Τέλος, θα ήθελα να επανέλθω στα διδάγματα που θα πρέπει να αποκομίσουμε από το 6ο πρόγραμμα πλαίσιο. Η συμμετοχή της βιομηχανίας στο 6ο πρόγραμμα πλαίσιο μειώθηκε και πρέπει να σκεφτούμε τρόπους να αντιστρέψουμε αυτή την τάση. Αν πάρουμε στα σοβαρά τους στόχους της στρατηγικής της Λισαβόνας, χρειαζόμαστε απλώς περισσότερες επενδύσεις στην έρευνα και την ανάπτυξη, ακόμα και από τον ιδιωτικό τομέα, και θα με ενδιέφερε να ακούσω τις ιδέες του Επιτρόπου όσον αφορά το εξής: πώς σκοπεύετε να εξασφαλίσετε μεγαλύτερη συμμετοχή της βιομηχανίας και, ιδιαίτερα, των μικρών και μεσαίων επιχειρήσεων στο 7ο πρόγραμμα πλαίσιο;
<P>
Άκουσα με μεγάλη προσοχή τις παρατηρήσεις του κ. Ransdorf, ο οποίος ανέφερε ότι χρειαζόμαστε, μεταξύ άλλων, καλύτερη πολιτική απόσβεσης και πιο ευέλικτη νομοθεσία. Αυτές είναι χρήσιμες σκέψεις, αλλά και για αυτό το θέμα θα με ενδιέφερε να ακούσω ποιες προτάσεις έχει να κάνει ο Επίτροπος. 
<SPEAKER ID="21" LANGUAGE="PL" NAME="Gierek (PSE )." AFFILIATION="(Χειροκροτήματα)">
<P>
    Κύριε Πρόεδρε, κύριε Επίτροπε, η έρευνα και η καινοτομία είναι τα βασικά εργαλεία για την υλοποίηση της στρατηγικής της Λισαβόνας. Το 7ο  πρόγραμμα πλαίσιο μας έδωσε τη μοναδική ευκαιρία να κινηθούμε προς αυτόν τον στόχο βελτιώνοντας τον τρόπο με τον οποίο εκμεταλλευόμαστε τις πνευματικές δυνατότητες των 450 εκατομμυρίων πολιτών της Ευρωπαϊκής Ένωσης, συμπεριλαμβανομένων των περίπου 80 εκατομμυρίων νέων πολιτών στα νέα κράτη μέλη. Το 7ο πρόγραμμα πλαίσιο θα πρέπει να επιταχύνει την ευρωπαϊκή ολοκλήρωση και να προβλέψει όχι μόνο μια πολύ αναγκαία και σημαντική αύξηση της χρηματοδότησης, αλλά και μέτρα στο πλαίσιο των οποίων αυτή η χρηματοδότηση θα χρησιμοποιηθεί αποτελεσματικά. Κάτι τέτοιο θα είναι δυνατό μόνο εάν επινοηθούν εντελώς νέες και καινοτόμες μέθοδοι για την υλοποίηση της ευρωπαϊκή πολιτικής για την επιστήμη.
<P>
Η κύρια προτεραιότητα θα πρέπει να είναι η αλλαγή των κριτηρίων σύμφωνα με τα οποία διανέμονται τα κονδύλια, καθώς αυτό θα καταστήσει δυνατή την ίδρυση κέντρων πραγματογνωμοσύνης σε θεσμούς όπου βασίζονται οι ερευνητές. Οι φοιτητές της Κεντρικής και Ανατολικής Ευρώπης δεν επιθυμούν να αντιμετωπίζονται ως δευτερεύουσα σκέψη ή ενίοτε απλά ως παρείσακτοι, σε προγράμματα «Κέντρων Αριστείας», όπως συμβαίνει στο πλαίσιο του σημερινού 6ου προγράμματος πλαισίου. Δύο ερωτήματα έρχονται κατά νου σε αυτό το πλαίσιο. Το πρώτο είναι εάν η έννοια της «αριστείας» χρησιμοποιείται εδώ εσφαλμένα ως ένα περίεργο είδος κατάρας, την οποία μπορούμε αργότερα να επικαλεστούμε για να δικαιολογήσουμε μια άνιση κατανομή των κονδυλίων. Δεν θα πρέπει να αγωνιζόμαστε για αριστεία μόνο όσον αφορά τη λήψη και τη δαπάνη κονδυλίων. Το δεύτερο ερώτημα που προκύπτει αφορά το είδος των αντικειμενικών κριτηρίων για την κατανομή των κονδυλίων που προβλέπονται στο 7ο πρόγραμμα πλαίσιο. Σας ευχαριστώ.
<SPEAKER ID="22" LANGUAGE="" NAME="Potočnik," AFFILIATION="μέλος της Επιτροπής">
<P>
Η δημόσια χρηματοδότηση δεν είναι η μοναδική χρηματοδότηση. Όπως γνωρίζετε, η δημόσια χρηματοδότηση υπολογίζεται ότι είναι περίπου το ένα τρίτο, ενώ τα δύο τρίτα είναι ιδιωτική χρηματοδότηση. Επομένως είναι σημαντικό να αυξήσουμε τη δημόσια χρηματοδότηση, λόγω της προέλευσης και λόγω της επιρροής της στις ιδιωτικές επενδύσεις. Ωστόσο, όπως τόνισαν μερικοί από εσάς, είναι ακόμη πιο σημαντικό να δημιουργήσουμε τις συνθήκες που θα επιτρέψουν στις εταιρείες να παραμείνουν και να επενδύσουν στην Ευρώπη. Τα τελευταία στοιχεία δεν είναι ευοίωνα: το 2002, οι επενδύσεις των 500 μεγαλύτερων εταιρειών στην Ευρωπαϊκή Ένωση μειώθηκαν κατά 2%, ενώ οι επενδύσεις των 500 μεγαλύτερων εταιρειών εκτός ΕΕ αυξήθηκαν κατά 3,9%.
<P>
Στην Ευρώπη περίπου το 24% των επενδύσεων αφορά τις βιομηχανίες αυτοκινήτων και ανταλλακτικών. Στον υπόλοιπο κόσμο, ο μεγαλύτερος τομέας όσον αφορά τις επενδύσεις είναι η πληροφορική. Αυτά είναι τα γεγονότα με τα οποία είμαστε αντιμέτωποι. Γι’ αυτό, είναι σημαντικό να δημιουργηθεί ένα καλύτερο περιβάλλον για την έρευνα και την ανάπτυξη. Οι τρόποι για να γίνει αυτό θα μπορούσαν να είναι η κρατική βοήθεια, τα φορολογικά κίνητρα, τα δικαιώματα πνευματικής ιδιοκτησίας, τα διαρθρωτικά ταμεία και το ταμείο συνοχής, καθώς και τα κεφάλαια επιχειρηματικού κινδύνου, που είναι βεβαίως ένα από τα προβλήματα.
<SPEAKER ID="23" LANGUAGE="" NAME="" AFFILIATION="Αντιπροέδρου">
<SPEAKER ID="24" LANGUAGE="DE" NAME="Rübig (PPE-DE )." AFFILIATION="">
<SPEAKER ID="25" LANGUAGE="" NAME="Πρόεδρος." AFFILIATION="">
<SPEAKER ID="26" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την έκθεση, βάσει του άρθρου 134 του Κανονισμού, σχετικά με ένα ειδικό μέτρο για μεταφορές σκαφών σε χώρες που επλήγησαν από το τσουνάμι το 2004 (COM(2005)0036 – C6-0036/2005 –2005/0005(CNS)). 
<SPEAKER ID="27" LANGUAGE="DE" NAME="Reding," AFFILIATION="Επιτροπή">
<P>
    Κύριε Πρόεδρε, μιλώ εξ ονόματος του συναδέλφου μου, Επιτρόπου κ. Borg, ο οποίος, λόγω της πυκνής χιονόπτωσης, δυστυχώς δεν μπόρεσε να έρθει με το αεροπλάνο στο Στρασβούργο. 
<P>
Μεριμνήσαμε ιδιαίτερα για τη διασφάλιση της προσεκτικής αξιολόγησης των τοπικών αναγκών. Σχετικά, ο ρόλος του FAO, του Οργανισμού για τη Διατροφή και τη Γεωργία των Ηνωμένων Εθνών, είναι αποφασιστικός για την υλοποίηση των προσπαθειών ανασυγκρότησης στην περιοχή. Αυτό περιλαμβάνεται στην ημερήσια διάταξη της επόμενης συνάντησης των υπουργών αλιείας του FAO στη Ρώμη, στις 12 Μαρτίου.
<P>
Αναφορικά με αυτό, θα συγκροτηθεί ένα σύστημα παρακολούθησης, προκειμένου να αποφευχθούν πιθανές αρνητικές επιπτώσεις στην τοπική οικονομία και να διασφαλιστεί το ότι τα σκάφη που θα μεταφερθούν θα πληρούν τις ανάγκες που έχουν προσδιοριστεί από τον FAO. Επιπλέον, τονίσαμε επίσης ότι οι μεταφορές πρέπει να ικανοποιούν τα αιτήματα της τρίτης χώρας και να σέβονται τις τοπικές αλιευτικές παραδόσεις.
<P>
Ελπίζω ότι το Ευρωπαϊκό Κοινοβούλιο θα εκδώσει θετική γνωμοδότηση για αυτή την πρόταση, ώστε να μου δώσει τη δυνατότητα να προωθήσω αυτόν τον κανονισμό στο Συμβούλιο την επόμενη Δευτέρα, 28 Φεβρουαρίου. Αυτό θα επιτρέψει στα κράτη μέλη να κάνουν τις απαραίτητες αλλαγές στην εσωτερική νομοθεσία τους, ώστε, εάν όντως διαπιστωθούν οι ανάγκες από τον FAO, να είμαστε έτοιμοι να δράσουμε γρήγορα και αποτελεσματικά.
<P>
Ας επιστρέψω στις τροπολογίες. Η Επιτροπή αποδέχεται την τροπολογία αριθ. 1.
<P>
Τροπολογία αριθ. 2: Η Επιτροπή συμφωνεί με το πνεύμα αυτής της τροπολογίας, αλλά είναι κατά κάποιον τρόπο άσκοπη και ακατάλληλη η ύπαρξη μιας τέτοιας αναφοράς για την εκπαίδευση και την κατάρτιση, καθώς αυτή η πτυχή δεν περιλαμβάνεται στο πεδίο εφαρμογής αναφορικά με τις τρίτες χώρες. Παρόλα αυτά, είμαι πρόθυμη να κάνω μια δήλωση πριν από την έγκριση από το Κοινοβούλιο αργότερα, στην οποία η Επιτροπή θα δηλώνει ότι πρέπει να προωθηθούν τα κατάλληλα μέτρα εκπαίδευσης και κατάρτισης για τους αλιείς στις χώρες που επλήγησαν από το τσουνάμι, καθώς και την πρόθεσή της να διεξαγάγει μια αξιολόγηση αναγκών, κατόπιν αιτήματος των τρίτων χωρών, μέσω των εμπειρογνωμόνων που διατέθηκαν για τη μακροπρόθεσμη αποκατάσταση του αλιευτικού τομέα στις πληγείσες χώρες.
<P>
Τροπολογίες αριθ. 3, 18 και 19: Και πάλι, συμφωνούμε με το πνεύμα αυτών των προτάσεων, αλλά οι ενέργειες που προτείνονται εξασφαλίζονται από τον μηχανισμό παρακολούθησης που έχει προβλεφθεί στον κανονισμό. Η πρόβλεψη τόσο λεπτομερών και συγκεκριμένων τροπολογιών στο κείμενο του ίδιου του κανονισμού, ωστόσο, θα είχε ως αποτέλεσμα να περιπλεχθεί ο κανονισμός και να καταστεί δύσκολη η εφαρμογή του. Πιστεύουμε, επομένως, ότι δεν υφίσταται ανάγκη για αυτές τις συγκεκριμένες τροπολογίες.
<P>
Αποδεχόμαστε τις τροπολογίες αριθ. 4 και 5.
<P>
Τροπολογία αριθ. 6: Δεν έχουμε πρόβλημα επί της ουσίας και είμαστε πρόθυμοι να εξετάσουμε αυτή την αλλαγή με την Προεδρία και το Συμβούλιο, ενώ αναμένουμε ότι θα είμαστε σε θέση να ξεπεράσουμε νομικές και τεχνικές δυσκολίες που μπορεί να ανακύψουν με την εισαγωγή αλλαγών στον τίτλο σε όψιμο στάδιο.
<P>
Τροπολογία αριθ. 7: Και πάλι, συμφωνούμε με το πνεύμα, αλλά δυσκολευόμαστε να αποδεχτούμε την τροπολογία, επειδή προχωρά πέρα από το πεδίο εφαρμογής αυτού του κανονισμού.
<P>
Τροπολογίες αριθ. 8, 9, 11 και 21: Πάλι συμφωνούμε με το πνεύμα, αλλά πιστεύουμε ότι δεν είναι αυτό το κατάλληλο σημείο για να αντιμετωπίσουμε τέτοια ευρύτερα ζητήματα που σχετίζονται με τα προγράμματα ανθρωπιστικής βοήθειας. Αυτός ο κανονισμός μας δίνει τη δυνατότητα να προβούμε σε μία καθορισμένη και συγκεκριμένη ενέργεια στον αλιευτικό τομέα, και συγκεκριμένα στον κανονισμό τουχρηματοδοτικού μέσου προσανατολισμού της αλιείας. Θα ακολουθήσουν και άλλες πρωτοβουλίες για την αντιμετώπιση όχι μόνο των συνολικών ανθρωπιστικών αναγκών, αλλά και του αλιευτικού τομέα, όμως, δυστυχώς, δεν μπορούν να αντιμετωπιστούν σε αυτόν τον κανονισμό.
<P>
Τροπολογίες αριθ. 10 και 12: Η έναρξη ισχύος αυτών των τροπολογιών στον κανονισμό 2792/99 δεν μπορεί να εξαρτηθεί από συγκεκριμένα αιτήματα των πληγεισών χωρών. Θέλω να επισημάνω ότι αυτός ο κανονισμός εγγυάται τη συμμετοχή των τρίτων χωρών, και παραπέμπω τους αξιότιμους βουλευτές στο άρθρο 1 του ισχύοντος κανονισμού, το οποίο τροποποιεί το άρθρο 7 του βασικού κανονισμού και δηλώνει ότι οι ενέργειές μας πρέπει να συμφωνούν με το αίτημα των τρίτων χωρών.
<P>
Τροπολογίες αριθ. 13, 14 και 15: Συμφωνούμε με το πνεύμα αυτών των τροπολογιών και θα τις εξετάσουμε με την Προεδρία και το Συμβούλιο, για να δούμε πώς μπορούν να συμπεριληφθούν καλύτερα στον κανονισμό.
<P>
Τροπολογία αριθ. 16: Ο κανονισμός ήδη παρέχει σε αρκετές περιπτώσεις τη διαβεβαίωση ότι η αλιευτική δραστηριότητα θα διεξαχθεί με βιώσιμο τρόπο. Πιστεύουμε, επομένως, ότι αυτή η τροπολογία έχει ήδη ληφθεί υπόψη στον κανονισμό.
<P>
Αποδεχόμαστε την τροπολογία αριθ. 17, αλλά θα θέλαμε να περιορίσουμε το εύρος δράσης σε αλιευτικά σκάφη μικρής κλίμακας, όπως ορίζεται στο άρθρο 3 του κανονισμού 2371/2002 του Συμβουλίου (κανονισμός για τη μεταρρύθμιση της κοινής αλιευτικής πολιτικής).
<P>
Τροπολογία αριθ. 20: Πιστεύουμε ότι αυτό το σημείο καλύπτεται επαρκώς από τη διάταξη σύμφωνα με την οποία τα σκάφη προς μεταφορά πρέπει να είναι προς όφελος των πληγεισών αλιευτικών κοινοτήτων και, συνεπώς, αυτή η τροπολογία δεν χρειάζεται.
<P>
Τροπολογία αριθ. 22: Η Επιτροπή δυσκολεύεται να αποδεχτεί αυτή την τροπολογία. Αν και μπορεί να ευσταθεί τεχνικά, το εύρος της σαφώς υπονομεύει το πνεύμα με βάση το οποίο υιοθετείται ο κανονισμός. 
<SPEAKER ID="28" LANGUAGE="" NAME="Stevenson (PPE-DE )," AFFILIATION="εξ ονόματος της Ομάδας">
<P>
Είκοσι χιλιάδες σκάφη με μέγεθος μικρότερο από 12 μέτρα καταστράφηκαν από το τσουνάμι στις πληγείσες χώρες. Η πρόταση της Επιτροπής είναι να αποσταλούν περίπου από 150 έως 200 παλιά, πλεονάζοντα σκάφη από τη Μεσόγειο, προκειμένου να συμβάλουν στην αντικατάσταση των 20 000 που καταστράφηκαν. Όπως επεσήμανε η Επιτροπή, δεν είναι παρά μια συμβολική κίνηση. Ωστόσο, είναι μια πολύ δαπανηρή συμβολική κίνηση. Το κόστος έχει υπολογιστεί σε περίπου 9 εκατομμύρια ευρώ, με ένα επιπλέον κόστος μεταφοράς αυτών των σκαφών στις πληγείσες περιοχές του Ινδικού Ωκεανού, που αγγίζει τα 400 000 ευρώ. Επομένως, μιλάμε για περίπου 47 000 ευρώ ανά σκάφος, με τα κράτη μέλη να επωμίζονται εξ ολοκλήρου το κόστος.
<P>
Ειδικοί από τα μέρη του Ινδικού Ωκεανού μου είπαν αξιόπιστα ότι σκάφη αντικατάστασης του ίδιου ακριβώς μεγέθους μπορούν να ναυπηγηθούν αντί 2 000 ευρώ έκαστο. Με το ίδιο χρηματικό ποσό που προτείνουμε στα κράτη μέλη να δαπανήσουν, θα μπορούσαμε να κατασκευάσουμε 3 500 αλιευτικά σκάφη. Αυτή θα ήταν μια πολύ πιο εποικοδομητική ανταπόκριση.
<SPEAKER ID="29" LANGUAGE="DE" NAME="Kindermann (PSE )," AFFILIATION="εξ ονόματος της Ομάδας">
<SPEAKER ID="30" LANGUAGE="FR" NAME="Morillon (ALDE )," AFFILIATION="εξ ονόματος της Ομάδας">
<P>
Έτσι λοιπόν, ως απόηχο ενός τέτοιου συναισθήματος, το Κοινοβούλιο μας έπρεπε να απαιτήσει στο ψήφισμά του της 13ης Ιανουαρίου την εξέταση της πιθανότητας αποστολής στις πληγείσες κοινότητες πάσης φύσεως βοήθειας, συμπεριλαμβανομένων σκαφών. Για τον σκοπό αυτόν, ο Επίτροπος κ. Borg και οι υπηρεσίες του, αφού επισκέφθηκαν την περιοχή, μας προτείνουν σήμερα να εγκρίνουμε τον κανονισμό που θα επιτρέψει τις ενδεχόμενες αυτές μεταφορές. Όπως μόλις επεσήμανε ο συνάδελφός μου κ. Stevenson, αυτή η ανακοίνωση προκάλεσε αίσθηση σε κάποιους από τους συναδέλφους μου, οι οποίοι ανησύχησαν στην ιδέα ότι η Ευρώπη θα εφησύχαζε αρκούμενη στο να στείλει τα παλιά σκάφη της σε πληθυσμούς που δεν θα μπορούσαν να τα χρησιμοποιήσουν και θα στερούνταν έτσι τα απαραίτητα μέσα για την ανάκαμψη της οικονομίας τους.
<P>
Φυσικά, δεν είναι αυτές οι προθέσεις της Επιτροπής, η οποία έστειλε εξάλλου εσπευσμένα τους απαραίτητους ειδικούς προκειμένου να εξετάσουν πώς θα μπορέσουν να ανασυγκροτηθούν οι χώρες που καταστράφηκαν, μεσοπρόθεσμα και μακροπρόθεσμα, . Πρόκειται λοιπόν, βραχυπρόθεσμα, δηλαδή μέσα στους επόμενους μήνες, να επιτραπεί η μεταφορά κάποιων δεκάδων σκαφών που προσαρμόσθηκαν στις ανάγκες των τοπικών πληθυσμών και ζητήθηκαν από τις τοπικές αρχές. Τα σκάφη αυτά θα έχουν μήκος μικρότερο των 12 μέτρων, όπως γνωρίζετε, και ηλικία μικρότερη των είκοσι ετών.
<P>
Πριν εγκρίνουμε, όπως το ελπίζω, το σχέδιο που παρουσιάζεται από την Επιτροπή, το Κοινοβούλιό μας θέλησε να καθορίσει μέσω ενός αριθμού τροπολογιών τις συνθήκες αυτής της μεταφοράς, η οποία δεν πρέπει κυρίως να γίνει μέχρι να ολοκληρωθεί από τον Οργανισμό για τη Διατροφή και τη Γεωργία των Ηνωμένων Εθνών η μελέτη στην οποία αναφερθήκατε και εσείς, κυρία Επίτροπε. Ο FAO διαθέτει την απαραίτητη πραγματογνωμοσύνη και εξουσία και είναι υπεύθυνος για τον συντονισμό των ενισχύσεων που προέρχονται από ολόκληρο τον κόσμο. Οι τροπολογίες στοχεύουν επίσης να καθορίσουν σαφώς, μέσω νέων αιτιολογικών σκέψεων, ότι δεν πρόκειται προφανώς παρά για ένα ενδεχόμενο συμπλήρωμα στη χορήγηση κεφαλαίων, που προορίζονται για την αναδιάρθρωση βιομηχανιών και υποδομών του τομέα. 
<SPEAKER ID="31" LANGUAGE="SV" NAME="Schlyter (Verts/ALE )," AFFILIATION="εξ ονόματος της Ομάδας">
<P>
Ο FAO δεν έχει λάβει αιτήματα για πλοία. Αντιθέτως, τόσο η Ινδονησία όσο και η Σρι Λάνκα έχουν απορρίψει παρόμοιες προτάσεις. Επιπλέον, την περασμένη εβδομάδα πραγματοποιήθηκε στη Σουμάτρα διάσκεψη των περιφερειακών αλιευτικών οργανώσεων, με εκπροσώπους από όλες τις πληγείσες χώρες. Είναι αντίθετες στην εξαγωγή παλαιών σκαφών. Θα προτιμούσαν να λάβουν βοήθεια στην οικοδόμηση των τοπικών τους ναυπηγείων και των αλιευτικών στόλων τους. Σε αυτό πρέπει να τις βοηθήσουμε.
<SPEAKER ID="32" LANGUAGE="SV" NAME="Sjöstedt (GUE/NGL )," AFFILIATION="εξ ονόματος της Ομάδας">
<P>
Τέταρτον: θέλουν πραγματικά αυτά τα πλοία οι χώρες που προορίζονται για παραλήπτες; Η απάντηση σε αυτήν την ερώτηση είναι, βεβαίως, αυτή που λάβαμε από τον FAO, το όργανο των Ηνωμένων Εθνών που συντονίζει τέτοια ζητήματα: «όχι, δεν τα θέλουν». Δεν ζητήθηκαν αυτά τα πλοία· αντίθετα, οι ενδιαφερόμενες χώρες θέλουν να έχουν τη δυνατότητα να κατασκευάσουν τα δικά τους πλοία, χρησιμοποιώντας τις τοπικές παραδόσεις τους και τις τοπικές τεχνικές τους.
<SPEAKER ID="33" LANGUAGE="SV" NAME="Lundgren (IND/DEM )," AFFILIATION="εξ ονόματος της Ομάδας">
<SPEAKER ID="34" LANGUAGE="ES" NAME="Fraga Estévez (PPE-DE )." AFFILIATION="">
<P>
Η Επίτροπος λέει ότι συμφωνεί με το πνεύμα πολλών τροπολογιών· θα θέλαμε να είχε παρουσιάσει η Επιτροπή μία πλήρη δέσμη μέτρων για την ανακούφιση των προβλημάτων που αντιμετωπίζει αυτός ο τομέας και πιστεύουμε ότι η μέθοδος που παρουσιάστηκε δεν είναι κατάλληλη, καθώς έχει απορριφθεί από τις ΜΚΟ που εργάζονται στην περιοχή, οι οποίες δέχτηκαν αυτή την πρόταση με μεγάλες επιφυλάξεις. Ο ίδιος ο FAO έχει δηλώσει ότι οι καλές μας προθέσεις μπορεί να επιδεινώσουν το πρόβλημα αντί να το επιλύσουν και, απ’ όσο γνωρίζω, δύο χώρες είπαν ότι δεν θέλουν να αποσταλούν σκάφη, ενώ ορισμένες από αυτές έχουν ακραίους περιορισμούς όπως, για παράδειγμα, την απαγόρευση αλιείας από σκάφη με ισχύ μεγαλύτερη από 10 ίππους.
<SPEAKER ID="35" LANGUAGE="PT" NAME="Capoulas Santos (PSE )." AFFILIATION="">
<SPEAKER ID="36" LANGUAGE="" NAME="Attwooll (ALDE )." AFFILIATION="(ΕΝ)">
<P>
Προτρέπω την Επιτροπή και το Συμβούλιο να ακολουθήσουν μια πολύ πιο περιεκτική προσέγγιση για την ανασυγκρότηση των αλιευτικών κοινοτήτων. Η γρήγορη δέσμευση για υποστήριξη έργων, όπως αυτό που προσφέρει το Ινστιτούτο Παράκτιας Διάσωσης στο Stonehaven της Σκωτίας, είναι ένα μόνο παράδειγμα και ευθυγραμμίζεται πολύ καλύτερα με την προηγούμενη έκκληση του Κοινοβουλίου. 
<SPEAKER ID="37" LANGUAGE="" NAME="Hudghton (Verts/ALE )." AFFILIATION="(ΕΝ)">
<SPEAKER ID="38" LANGUAGE="PL" NAME="Giertych (IND/DEM )." AFFILIATION="">
<SPEAKER ID="39" LANGUAGE="FR" NAME="Sudre (PPE-DE )." AFFILIATION="">
<P>
Η άλλη μου ανησυχία αφορά το κόστος αυτής της μεταφοράς. Η Ευρωπαϊκή Επιτροπή εκτιμά το κόστος της μεταφοράς αλιευτικών σκαφών από την Ευρωπαϊκή Ένωση στις χώρες που επλήγησαν από το τσουνάμι σε περίπου 50 000 ευρώ ανά σκάφος. Σε αυτή την περίπτωση, δεν θα ήταν καλύτερο να δώσουμε απευθείας τα ποσά αυτά στις χώρες αυτές, οι οποίες θα μπορούσαν να κατασκευάσουν έτσι περισσότερα σκάφη που θα σέβονται τις παραδόσεις τους, αφού άλλωστε οι ΜΚΟ που είναι σε επαφή με τους αλιείς μάς έχουν ενημερώσει ότι ένα σκάφος κατασκευασμένο από αυτούς κοστίζει περίπου 1 200 ευρώ;
<P>
Για τον λόγο αυτό, κατά τη γνώμη μου, η δράση της Ευρώπης πρέπει να συνοδεύεται από δύο ουσιώδεις προϋποθέσεις. Το αίτημα μεταφοράς των αλιευτικών σκαφών πρέπει να προέλθει από τις ίδιες τις ασιατικές χώρες· όντως φαίνεται ήδη ότι ούτε η Ινδονησία ούτε η Σρι Λάνκα επιθυμούν να ωφεληθούν από αυτό. Επιπλέον, ο FAO δεν έχει λάβει κανένα αίτημα για μεταφορά αυτού του είδους. Εξάλλου, επιμένω στο γεγονός ότι η μεταφορά των σκαφών δεν πρέπει να αντιπροσωπεύει παρά μόνο ένα μέρος των προσπαθειών μας. Στην πραγματικότητα, τα κοινοτικά κεφάλαια που προορίζονται για την ανθρωπιστική βοήθεια θα πρέπει να κινητοποιηθούν εξίσου για την αναδιάρθρωση του τομέα της αλιείας. Η βοήθεια θα μπορούσε, για παράδειγμα, να πάρει τη μορφή της αποστολής εμπειρογνωμόνων και αλιέων που θα βοηθήσουν στην ανασυγκρότηση των τοπικών αλιευτικών υποδομών. Η έκθεση του FAO που περιμένουμε στις αρχές Μαρτίου θα είναι κρίσιμη όσον αφορά τον προσδιορισμό της στρατηγικής που θα ακολουθήσουμε σε κοινοτικό επίπεδο. 
<SPEAKER ID="40" LANGUAGE="" NAME="Stihler (PSE )." AFFILIATION="(ΕΝ)">
<P>
   – Κύριε Πρόεδρε, όλοι συγκλονιστήκαμε από τη φυσική και συναισθηματική καταστροφή που προκάλεσε το τσουνάμι στη Νοτιοανατολική Ασία, τη δεύτερη ημέρα των Χριστουγέννων του 2004.
<P>
Η Σρι Λάνκα, για παράδειγμα, έχασε σχεδόν το 70% του συνολικού αλιευτικού στόλου της, σύμφωνα με πρόσφατη έκθεση του Οργανισμού για τη Διατροφή και τη Γεωργία των Ηνωμένων Εθνών (FAO). Το μεγαλύτερο μέρος της αλιείας στην περιοχή πραγματοποιείται από χιλιάδες μικρές βάρκες μήκους περίπου 4,8 μέτρων. Μαζί με την απώλεια της ζωής των αλιέων, των σκαφών και του εξοπλισμού, τα λιμάνια, οι εγκαταστάσεις παραγωγής και οι ψυκτικές εγκαταστάσεις, όλα έχουν υποστεί εκτεταμένες ζημιές. Η κανονική αλιευτική δραστηριότητα δεν μπορεί να ξαναρχίσει χωρίς παρέμβαση και επενδύσεις.
<P>
Χαιρετίζω επίσης τις τροπολογίες που κατατέθηκαν εξ ονόματος της Ομάδας του Κόμματος των Ευρωπαίων Σοσιαλιστών από τον κ. Kindermann, τόσο μεμονωμένα όσο και από κοινού με άλλες ομάδες, και συγκεκριμένα τις τροπολογίες που διασφαλίζουν την αποφυγή δυσμενών επιπτώσεων στους αλιευτικούς πόρους και την τοπική οικονομία, το ότι η μεταφορά συνοδεύεται από κατάλληλη κατάρτιση, ότι τα σκάφη είναι κατάλληλα και ότι η μεταφορά πληροί τις απαιτήσεις της εκτίμησης αναγκών του FAO και ζητείται από την τρίτη χώρα. Με αυτό το σκεπτικό, στηρίζω με χαρά το κατεπείγον και καλώ τους συναδέλφους να πράξουν το ίδιο. 
<SPEAKER ID="41" LANGUAGE="NL" NAME="Van den Berg (PSE )." AFFILIATION="">
<P>
    Κύριε Πρόεδρε, οι καλοπροαίρετες πρωτοβουλίες μπορούν ορισμένες φορές να έχουν λάθος συνέπειες. Αυτήν την εβδομάδα, ο FAO απέστειλε επιστολή σε αυτό το Σώμα η οποία λέει, πρώτον, ότι η πρόταση της Επιτροπής μάς αναφέρει επτά φορές, κάτι για το οποίο δεν ζητήθηκε η γνώμη του Σώματος ούτε μία φορά. Δεύτερον, μας πληροφορεί ότι καμία κυβέρνηση δεν ζητά επί του παρόντος ευρωπαϊκά πλοία και, τρίτον, ότι τα σκάφη και ο αλιευτικός τομέας στην ακτή του Ατλαντικού διαφέρουν από κάθε άποψη σε σχέση με τα παραδοσιακά κανό και τα καταμαράν της Σρι Λάνκα και της Ινδίας. Ένα τέταρτο σημείο είναι ότι τα τοπικά ναυπηγεία πρέπει να κάνουν τις επισκευές, διότι σε αυτό ειδικεύονται, και αυτό δίνει στον κόσμο της περιοχής χρήματα, εργασία και τα μέσα να κερδίσουν τα προς το ζην. Τα χρήματά μας θα αγοράσουν περίπου 2 500 πλοία αντί για τα 200 που αναφέρθηκαν εδώ. Πέμπτον, πρέπει να εμποδίσουμε τα σκάφη μας να παρέμβουν περαιτέρω στα ήδη εξαιρετικά ερημωμένα αλιευτικά μέρη και στις τοπικές αλιευτικές κοινότητες.
<P>
Το μόνο συμπέρασμα που μπορούμε να συναγάγουμε από αυτό είναι το εξής: ας βοηθήσουμε τους ντόπιους αλιείς στα ναυπηγεία, αλλά ας μην αποστείλουμε πλοία, ειδάλλως, όσο καλές και να είναι οι προθέσεις μας, θα επιφέρουμε άλλο ένα τσουνάμι στις ακτές της Ασίας. Με απογοητεύει το γεγονός ότι η Επιτροπή είναι πρόθυμη να κάνει δεκτές μόνο 3 από τις 22 τροπολογίες του Σώματος, τις οποίες, επιτρέψτε μου να πω, στήριξα με χαρά. Όλα αυτά, σε συνδυασμό με την επιστολή του FAO και τις εκθέσεις των ΜΚΟ της περιοχής, με οδηγούν στο να καταψηφίσω την έκθεση. 
<SPEAKER ID="42" LANGUAGE="" NAME="Gill (PSE )." AFFILIATION="(ΕΝ)">
<P>
   – Κύριε Πρόεδρε, θέλω απλώς να θίξω δύο σημεία. Πρώτον, την ώρα που η Επιτροπή προσπαθεί να βρει καινοτόμες λύσεις σε μια πρωτοφανή καταστροφή, θα την προέτρεπα να παραμείνει προσγειωμένη ως προς τις επιπτώσεις αυτής της κίνησης. Αυτή η πρόταση είναι καλοπροαίρετη. Αντιλαμβάνομαι ότι όλοι θέλουμε να κάνουμε ό,τι μπορούμε για να βοηθήσουμε τους εκατοντάδες χιλιάδες ανθρώπους που έχασαν τα σπίτια τους και τα μέσα συντήρησής τους εξαιτίας του τσουνάμι, αλλά είναι σημαντικό αυτή η βοήθεια να είναι επιπρόσθετη και όχι υποκατάστατο βοήθειας ή βοήθεια σε είδος, και να μην συνυπολογιστεί στα 350 εκατομμύρια ευρώ, για την παροχή των οποίων η ΕΕ έχει ήδη δεσμευτεί.
<SPEAKER ID="43" LANGUAGE="PL" NAME="Golik (PSE )." AFFILIATION="">
<P>
    Κύριε Πρόεδρε, κυρία Επίτροπε, τον Ιανουάριο του 2005 η Ευρωπαϊκή Επιτροπή και το Ευρωπαϊκό Κοινοβούλιο συμμετείχαν στη διεθνή ένδειξη αλληλεγγύης, λαμβάνοντας άμεσα την απόφαση να χορηγήσουν τεράστια ποσά χρηματοδοτικής και άλλης βοήθειας στα θύματα του τσουνάμι. Ένας από τους τρόπους με τους οποίους θα χορηγηθεί μη χρηματοδοτική ενίσχυση είναι η μεταφορά μεταχειρισμένων πλοίων στους αλιείς που επλήγησαν από το τσουνάμι και έχασαν όχι μόνο τις οικογένειές τους και τους πιο στενούς τους φίλους, αλλά επίσης τα σπίτια τους και τα μέσα με τα οποία κέρδιζαν τα προς το ζην. Όταν το Σώμα διεξήγαγε ψηφοφορία επί αυτού του ψηφίσματος την Τρίτη το πρωί, κανείς δεν αμφέβαλε ως προς το εάν θα ψηφίσει υπέρ. Επρόκειτο για μια φυσική έκφραση συγκίνησης και αλληλεγγύης.
<SPEAKER ID="44" LANGUAGE="DE" NAME="Reding," AFFILIATION="Επιτροπή">
<P>
    Κύριε Πρόεδρε, όπως πάντα, δεν υπάρχει εύκολη απάντηση. Θα προσπαθήσω να αναφερθώ σε όλες τις ερωτήσεις που έγιναν, όμως θα ήθελα να ξεκινήσω την απάντησή μου με μία φράση του κ. Kindermann: «πολιτική ένδειξη αλληλεγγύης». Αυτό ακριβώς θέλουμε να δείξουμε με αυτό το έργο, που αποτελεί ένα μικρό μόνο τμήμα ενός κατά πολύ μεγαλύτερου έργου αρωγής και έναν τρόπο να παράσχουμε βοήθεια γρήγορα και σε αυτούς που τη χρειάζονται. 
<P>
 Με την άδειά σας, θα απαντήσω τώρα πιο συγκεκριμένα σε κάποιες ερωτήσεις. Καταρχήν, το ζήτημα του υπολογισμού. Άκουσα να αναφέρονται ποσά όπως 47 000, 50 000 ευρώ ανά σκάφος. Οι αριθμοί αυτοί, όπως έχει ήδη εξηγηθεί στην Επιτροπή Αλιείας, δεν είναι σωστοί. Οι ιδιοκτήτες των σκαφών λαμβάνουν ούτως ή άλλως πριμοδότηση διάλυσης. Το μόνο που αλλάζει είναι ότι τα σκάφη δεν διαλύονται αλλά μεταφέρονται, με μέσο κόστος μεταφοράς που δεν ξεπερνά τα 4 000 ευρώ ανά σκάφος. Αυτό είναι λοιπόν το κόστος που πρέπει να ληφθεί υπόψη και όχι οι φανταστικοί αριθμοί που αναφέρθηκαν. Άλλωστε, δεν πρόκειται για μικρά σκάφη. Μικρά σκάφη, όπως σχεδίες, μπορούν φυσικά να ανακατασκευαστούν επί τόπου. Αλλά στη συγκεκριμένη περίπτωση, πρόκειται για σκάφη μεσαίου μεγέθους που δεν υπερβαίνουν τα 12 μέτρα και δεν υπάρχουν επί τόπου οι απαραίτητες δυνατότητες για τη ναυπήγησή τους.
<P>
Μια άλλη ερώτηση αφορούσε την ηλικία των σκαφών. Η μέση ηλικία των ενεργών σκαφών στην Ευρώπη είναι 25 έτη· η ηλικία των σκαφών που προορίζονται για τις χώρες που επλήγησαν από το τσουνάμι θα είναι μεταξύ 5 και 20 ετών. Οπότε δεν πρόκειται για πολύ παλιά σκάφη.
<P>
Σχετικά με το ζήτημα των εμπειρογνωμόνων, θα ήθελα να πω ότι έχουν ήδη σταλεί και θα σταλούν ακόμη περισσότεροι στην περιοχή. Επιπλέον, κατόπιν δικού μας αιτήματος, ο FAO προχώρησε στην αξιολόγηση των αναγκών και το σημείο αυτό θα περιληφθεί στην ημερήσια διάταξη της υπουργικής συνόδου της 12ης Μαρτίου, στην οποία η Επιτροπή θα εκπροσωπείται από τον κ. Borg. Όλοι είμαστε υπέρ μιας καλής συνεργασίας με τον FAO· θα καταβάλουμε κάθε προσπάθεια, ώστε οι εμπειρογνώμονές μας να μπορέσουν να συμβάλουν σε αυτό.
<P>
Κύριε Πρόεδρε, θα ήθελα να πω σαφώς ότι η ανάλυση της κατάστασης των σκαφών από τους ειδικούς και η προσαρμογή τους στις ανάγκες θα γίνει. Η αξιολόγηση των αναγκών θα γίνει από τον FAO. Θα θέλαμε να είμαστε έτοιμοι, αν υποβληθεί κάποιο αίτημα. Έχουμε ήδη ένα αίτημα από την Ταϊλάνδη για την απόκτηση σκαφών. Τέλος, κύριε Πρόεδρε, πιστεύω ότι πρόκειται για ένα ζήτημα ηθικής. Μπορούμε να συνεχίζουμε εδώ να διαλύουμε σκάφη, αν αυτά μπορούν να χρησιμοποιηθούν από αλιείς στην άλλη άκρη του κόσμου ;
<SPEAKER ID="45" LANGUAGE="" NAME="Πρόεδρος." AFFILIATION="">
<SPEAKER ID="46" LANGUAGE="" NAME="" AFFILIATION="Αντιπροέδρου">
<SPEAKER ID="47" LANGUAGE="" NAME="Πρόεδρος. –" AFFILIATION="(Παρατεταμένα χειροκροτήματα)">
<P>
Η αντιπροσωπεία παρακολούθησε χθες και σήμερα την 5η συνάντηση της Μικτής Κοινοβουλευτικής Επιτροπής της Ευρωπαϊκής Ένωσης - Τουρκίας. 
<SPEAKER ID="48" LANGUAGE="" NAME="" AFFILIATION="πριν από την ψηφοφορία">
<SPEAKER ID="49" LANGUAGE="" NAME="Stevenson (PPE-DE )." AFFILIATION="(ΕΝ)">
<P>
   – Κύριε Πρόεδρε, σχετικά με ένα διαδικαστικό ζήτημα. Στην αρχή αυτής της συζήτησης, η Επιτροπή μας ενημέρωσε ότι δεν θα δεχόταν τις περισσότερες τροπολογίες που συμφωνήθηκαν από τις πολιτικές ομάδες αυτού του Σώματος. Αυτό σημαίνει ότι αντί για την αποστολή εποικοδομητικής βοήθειας στις κατεστραμμένες αλιευτικές κοινότητες, μέσω εξειδικευμένων εμπειρογνωμόνων, αλιέων, μηχανικών, ναυπηγών και χρημάτων, θα στείλουμε ένα δύο παλιά, πλεονάζοντα πλοία, με μαζικό κόστος, ως καθαρά πολιτική κίνηση. Αυτό δεν βοηθά. Ο FAO έστειλε επιστολή στον Πρόεδρο της Επιτροπής Αλιείας, για να εξηγήσει ότι η Σρι Λάνκα και η Ινδονησία αρνούνται αυτή τη βοήθεια. Δεν τα θέλουν αυτά τα πλοία. Υπό αυτές τις συνθήκες, πρέπει να σκεφτούμε ξανά, προτού τεθεί σε ψηφοφορία το τελικό ψήφισμα.
<SPEAKER ID="50" LANGUAGE="FR" NAME="Reding," AFFILIATION="μέλος της Επιτροπής.">
<P>
Σχετικά με το κόστος, θα ήθελα να επαναλάβω αυτό που είπα, ώστε να το ακούσουν όλοι. Δεν υπάρχει κόστος ανά σκάφος που να φτάνει τα 47 000 ή τα 50 000 ή τα 100 000 ευρώ. Εν πάση περιπτώσει, πρόκειται για σκάφη των οποίων οι ιδιοκτήτες θα εισπράξουν πριμοδότηση διάλυσης. Και όμως, ο τελικός προορισμός αυτών των σκαφών –και εδώ είναι η διαφορά– δεν είναι η διάλυση, αλλά η μεταφορά. Η μεταφορά ενός σκάφους κοστίζει το μέγιστο 4 000 ευρώ και πρόκειται για σκάφη που το μήκος τους δεν επιτρέπει να ναυπηγηθούν επιτόπου.
<SPEAKER ID="51" LANGUAGE="" NAME="" AFFILIATION="πριν από την ψηφοφορία">
<SPEAKER ID="52" LANGUAGE="ES" NAME="Salafranca Sánchez-Neyra (PPE-DE )." AFFILIATION="">
<P>
    Κύριε Πρόεδρε, θα ήθελα να προτείνω μία προφορική τροπολογία σχετικά με την τροπολογία αριθ. 7 που παρουσίασε η Σοσιαλιστική Ομάδα του Ευρωπαϊκού Κοινοβουλίου, για την οποία θα ψηφίσουμε στη συνέχεια.
<P>
Εφόσον αυτή η τροπολογία παρουσιάστηκε από τη Σοσιαλιστική Ομάδα, μίλησα αντί της συντάκτριας –η οποία δεν είναι στην αίθουσα αυτή τη στιγμή– στον κ. Howitt και του πρότεινα, προκειμένου να μπορέσει να πάρει η Ομάδα μας μια ευνοϊκή θέση, να εστιάσουμε στο δεύτερο μέρος αυτής της τροπολογίας και να καταργήσουμε το πρώτο μέρος.
<SPEAKER ID="53" LANGUAGE="" NAME="Howitt (PSE )." AFFILIATION="(ΕΝ)">
<P>
    Κύριε Πρόεδρε, εξ ονόματος της Ομάδας των Σοσιαλιστών, όπως αντιλαμβάνομαι, ο κ. Salafranca Sánchez-Neyra προτείνει τη διαγραφή της λέξης «αποδοκιμάζει» ως μέρος μιας συμφωνίας που διατηρεί την υποστήριξη για την πρωτοβουλία της Βραζιλίας σε αυτή την παράγραφο. Η Ομάδα των Σοσιαλιστών αποδέχεται αυτή την πρόταση. Μόλις μίλησα με τον Πρόεδρο της Υποεπιτροπής Ανθρωπίνων Δικαιωμάτων και καλώ τις υπόλοιπες ομάδες να τη στηρίξουν, καθώς με αυτόν τον τρόπο η έκθεση θα συγκεντρώσει ομοφωνία. 
<SPEAKER ID="54" LANGUAGE="FR" NAME="Flautre (Verts/ALE )." AFFILIATION="">
<P>
    Για να γίνουν κάποια πράγματα σαφή, θα ήθελα να ρωτήσω τον κ. Salafranca Sánchez-Neyra αν μας προτείνει να υπενθυμίσουμε στην προεδρία το αίτημά του να συνεχίσει τις προσπάθειές της υπέρ της πρωτοβουλίας της Βραζιλίας σχετικά με τις διακρίσεις για λόγους γενετήσιου προσανατολισμού και ταυτότητας του φύλου, αναζητώντας την υποστήριξη άλλων χωρών για την επίλυση του προβλήματος αυτού. Αυτό είναι; Θέλει να επαναλάβουμε τους όρους; Στην πραγματικότητα, αν διαγράψουμε το πρώτο μέρος, πρέπει να επαναλάβουμε στο δεύτερο μέρος περί τίνος πρόκειται. 
<SPEAKER ID="55" LANGUAGE="ES" NAME="Salafranca Sánchez-Neyra (PPE-DE )." AFFILIATION="">
<SPEAKER ID="56" LANGUAGE="" NAME="Howitt (PSE )." AFFILIATION="(ΕΝ)">
<P>
   – Κύριε Πρόεδρε, θα ήθελα να επισημάνω, εξ ονόματος της Ομάδας του Κόμματος των Ευρωπαίων Σοσιαλιστών και της συναδέλφου μου κ. Valenciano Martínez-Orozco, ότι πιστεύουμε πως ενδέχεται να υπάρχει κάποιο σφάλμα στον κατάλογο ψηφοφορίας αναφορικά με την τροπολογία 15, η οποία κατατέθηκε από την Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών. Αυτή η τροπολογία αναφέρει την πρόσφατη δήλωση της διάσκεψης δωρητών για την Κολομβία, που πραγματοποιήθηκε στην Καρθαγένη. Στην ίδια κατηγορία εμπίπτουν, επίσης, οι ταυτόσημες τροπολογίες 4, 19 και 23, που κατατέθηκαν από τις Ομάδες των Ευρωπαίων Σοσιαλιστών και της Συμμαχίας των Δημοκρατών και των Φιλελευθέρων για την Ευρώπη.
<P>
Οι τροπολογίες αυτές αφορούν την υποστήριξη των συστάσεων του Γραφείου του Ύπατου Αρμοστή των Ηνωμένων Εθνών για τα Ανθρώπινα Δικαιώματα στην Κολομβία. Είναι σαφές ότι δεν αποκλείουν η μία την άλλη. Θα ήταν λάθος να ακυρωθούν οι Τροπολογίες 4, 19 και 23, εάν εγκριθεί η Τροπολογία 15, όπως προτείνει ο κατάλογος ψηφοφορίας. Οι υπηρεσίες με ενημέρωσαν ότι αυτό το πρόβλημα μπορεί να λυθεί ψηφίζοντας τις τροπολογίες του Κόμματος των Ευρωπαίων Σοσιαλιστών και της Συμμαχίας των Δημοκρατών και των Φιλελευθέρων για την Ευρώπη ως αιτιολογική σκέψη Θα (νέα), και όχι ως τροπολογίες στην αιτιολογική σκέψη Θ. Ζητώ την υποστήριξή σας γι' αυτό, κύριε Πρόεδρε.
<P>
Εν κατακλείδι, το Γραφείο του Ύπατου Αρμοστή των Ηνωμένων Εθνών για τα Ανθρώπινα Δικαιώματα θα εδρεύει στην Μπογκοτά κατόπιν συμφωνίας με την κολομβιανή κυβέρνηση. Στην πραγματικότητα, χρηματοδοτείται από την Ευρωπαϊκή Ένωση. Ελπίζω όλο το Σώμα να επαναβεβαιώσει την υποστήριξή του στην εργασία του Γραφείου υποστηρίζοντας τις τροπολογίες της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών, καθώς και της Ομάδας του Κόμματος των Ευρωπαίων Σοσιαλιστών και της Ομάδας Συμμαχίας των Δημοκρατών και των Φιλελευθέρων για την Ευρώπη. Ο κ. Salafranca Sánchez-Neyra συμφωνεί για το ότι πρέπει να ψηφιστεί ξεχωριστά, παρότι συμβουλεύει την Ομάδα του να ψηφίσει κατά. Λυπάμαι γι’ αυτό, αλλά είμαι ευγνώμων για την υποστήριξή του στα τεχνικά ζητήματα αναφορικά με αυτές τις τροπολογίες. 
<SPEAKER ID="57" LANGUAGE="" NAME="" AFFILIATION="πριν από την ψηφοφορία">
<SPEAKER ID="58" LANGUAGE="PL" NAME="Buzek (PPE-DE )." AFFILIATION="">
<P>
Η παράγραφος 7 χωρίζεται σε δύο μέρη, και προτείνω να προστεθεί το ακόλουθο κείμενο στο τέλος του πρώτου μέρους: «σύμφωνα με τις αποφάσεις της κοινοβουλευτικής επιτροπής νομικών υποθέσεων της 2ας Φεβρουαρίου 2005 και με τη διάσκεψη των Προέδρων του της 17ης Φεβρουαρίου 2005». Κατόπιν αυτής της τροπολογίας, το πρώτο μέρος της παραγράφου 7 θα έχει ως εξής: «καλεί την Επιτροπή να αναθεωρήσει την πρόταση οδηγίας για τα διπλώματα ευρεσιτεχνίας λογισμικού σύμφωνα με τις αποφάσεις της κοινοβουλευτικής επιτροπής νομικών υποθέσεων της 2ας Φεβρουαρίου 2005 και με τη διάσκεψη των Προέδρων του της 17ης Φεβρουαρίου 2005». Το δεύτερο μέρος της παραγράφου θα παραμείνει το ίδιο. Σας ευχαριστώ. 
<SPEAKER ID="59" LANGUAGE="FR" NAME="Grossetête (PPE-DE )." AFFILIATION="">
<P>
    Κύριε Πρόεδρε, όσον αφορά την τροπολογία αριθ. 15, θα ήθελα να θεωρηθεί ως προσθήκη. Στην περίπτωση αυτή, θα μπορούσαμε να ψηφίσουμε υπέρ, αλλιώς θα ψηφίσουμε κατά. 
<SPEAKER ID="60" LANGUAGE="" NAME="Duff (ALDE )." AFFILIATION="(ΕΝ)">
<SPEAKER ID="61" LANGUAGE="FR" NAME="Grossetête (PPE-DE )." AFFILIATION="">
<P>
    Ναι, κύριε Πρόεδρε, για την τροπολογία αριθ. 21, θα επιθυμούσαμε να θεωρηθεί προσθήκη. Στην περίπτωση αυτή, θα μπορούσαμε να ψηφίσουμε υπέρ, αλλιώς θα ψηφίσουμε κατά. 
<SPEAKER ID="62" LANGUAGE="DE" NAME="Swoboda (PSE )." AFFILIATION="(Χειροκροτήματα)">
<SPEAKER ID="63" LANGUAGE="" NAME="" AFFILIATION="">
<SPEAKER ID="64" LANGUAGE="" NAME="" AFFILIATION="">
<SPEAKER ID="65" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<P>
   . Οι συγκρούσεις και οι γενικές εξελίξεις στην Ακτή του Ελεφαντοστού αποτελούν σημαντικό πολιτικό ζήτημα. Ο ΟΗΕ έχει δεσμευτεί όσον αφορά αυτήν τη σύγκρουση και, μέσω του ψηφίσματος 1572 (2004), αποφάσισε να εισαγάγει περιοριστικά μέτρα κατά της Ακτής του Ελεφαντοστού. Αυτό το ψήφισμα εγκρίθηκε από το Συμβούλιο Ασφαλείας του ΟΗΕ.
<SPEAKER ID="66" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="67" LANGUAGE="" NAME="" AFFILIATION="">
<SPEAKER ID="68" LANGUAGE="SV" NAME="Ek, Malmström και Wijkman (PPE-DE )," AFFILIATION="γραπτώς">
<P>
   . Στόχος της πρότασης οδηγίας σχετικά με τις αθέμιτες εμπορικές πρακτικές είναι η μεγαλύτερη εναρμόνιση των κανόνων που αφορούν τις αθέμιτες εμπορικές πρακτικές, οι οποίες βλάπτουν τα οικονομικά συμφέροντα των καταναλωτών. Η οδηγία θα βοηθήσει στη βελτίωση της λειτουργίας της εσωτερικής αγοράς και θα ενισχύσει την προστασία των καταναλωτών. Η πρόταση απαγορεύει τις αθέμιτες εμπορικές πρακτικές. Στηρίζουμε ολόψυχα την ολοκλήρωση της εσωτερικής αγοράς και την αποτελεσματική προστασία των καταναλωτών. Ο λόγος που δεν μπορούμε να στηρίξουμε την πρόταση οδηγίας υπό τη σημερινή μορφή της είναι ότι απειλεί να έχει ως αποτέλεσμα να μην μπορέσει η Σουηδία να διατηρήσει μακροπρόθεσμα την απαγόρευση σχετικά με τις τηλεοπτικές διαφημίσεις που απευθύνονται σε παιδιά. Δεν θέλουμε να συντελέσουμε στην αποδυνάμωση των υπαρχόντων κανόνων σχετικά με τις διαφημίσεις που απευθύνονται σε παιδιά και, συνεπώς, επιλέξαμε να απόσχουμε από την τελική ψηφοφορία επί του συνόλου της έκθεσης Bresso. 
<SPEAKER ID="69" LANGUAGE="" NAME="Martin, David (PSE )," AFFILIATION="γραπτώς">
<P>
Αυτή η νέα νομοθεσία θα εξετάσει τους ανόμοιους εθνικούς κανόνες στις 25 χώρες της ΕΕ και θα διευκολύνει τους καταναλωτές να προβούν σε νομικές ενέργειες εναντίον αδικαιολογήτως επιθετικών ή παραπλανητικών μεθόδων πώλησης. Θα εισαγάγει επίσης ένα «γενικό καθήκον» για θεμιτό εμπόριο. 
<SPEAKER ID="70" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="71" LANGUAGE="" NAME="" AFFILIATION="">
<SPEAKER ID="72" LANGUAGE="NL" NAME="Staes (Verts/ALE )." AFFILIATION="">
<P>
    Κύριε Πρόεδρε, η Ομάδα των Πρασίνων/Ευρωπαϊκή Ελεύθερη Συμμαχία συμμερίζεται την παγκόσμια ανησυχία ότι πρέπει να εξασφαλιστεί η βιωσιμότητα των αλιευτικών κοινοτήτων των περιοχών που επλήγησαν από το τσουνάμι, αλλά πρέπει να πούμε, κυρίες και κύριοι, ότι ο παρών κανονισμός είναι κακή ιδέα και λάθος πρόταση. Λάβαμε συμβουλές από το WWF και τις ΜΚΟ που βρίσκονται στην περιοχή και ζήτησα επίσης τη γνωμοδότηση του FAO. Είναι προφανές ότι τα πλοία που θέλουμε να στείλουμε εκεί είναι εντελώς ακατάλληλα, διότι είναι διαφορετικά όσον αφορά τη δομή· οι αλιευτικές τεχνικές που χρησιμοποιούνται είναι διαφορετικές και, χωρίς προσαρμογή, η βοήθεια μπορεί να μην έχει τα αναμενόμενα αποτελέσματα. Η λειτουργική συντήρηση των πλοίων που είμαστε πρόθυμοι να δωρίσουμε θα επιφέρει επίσης με τη σειρά της προβλήματα. Επιτρέψτε μου να προσθέσω σε αυτό το γεγονός ότι ο FAO μου επιβεβαίωσε ότι στα περισσότερα αλιευτικά σημεία της περιοχής έχει υπάρξει υπεραλίευση και ότι πρέπει να λάβουμε υπόψη τις περιορισμένες βιολογικές δυνατότητες που υπάρχουν εκεί. Είναι απολύτως αναγκαίο να προσαρμοστούν κατάλληλα οι αλιευτικές τεχνικές. Σαν να μην έφτανε αυτό, κυρίες και κύριοι, ο FAO τονίζει επίσης ότι οι πληγείσες χώρες δεν επιθυμούν να εισαγάγουν σκάφη, είτε αυτά είναι παλαιά είτε είναι νέα. Οι κυβερνήσεις της Ινδονησίας και της Σρι Λάνκα είπαν οι ίδιες στον FAO ότι δεν επιθυμούν μια τέτοια ενέργεια. Οι αρχές και η αλιευτική κοινότητα θα προτιμούσαν πολύ περισσότερο να λάβουν στήριξη όσον αφορά την κατασκευή πλοίων για τους ίδιους, τα οποία θα είναι προσαρμοσμένα στις τοπικές παραδόσεις και μεθόδους αλιείας. Ο FAO επιβεβαίωσε ότι υπάρχει επαρκής τεχνική δυνατότητα σε αυτόν τον τομέα, ώστε να κατασκευαστούν εκεί αυτά τα σκάφη. Εν συντομία, αυτό το είδος στήριξης είναι ανεπιθύμητο και ακατάλληλο. Η Επιτροπή έχει δηλώσει ότι θα κάνει δεκτές μόνο 3 από τις 21 τροπολογίες που έχουμε περάσει, και έτσι, κύριε Πρόεδρε, κυρίες και κύριοι, η μεγάλη πλειοψηφία της Ομάδας μου καταψήφισε αυτήν την πρόταση κανονισμού. 
<SPEAKER ID="73" LANGUAGE="" NAME="Martin, David (PSE )." AFFILIATION="(ΕΝ)">
<P>
    Κύριε Πρόεδρε, υπερψήφισα αυτή την πρόταση, αλλά πρέπει να παραδεχτώ ότι ήταν δύσκολη απόφαση. Τελικά, την υπερψήφισα, επειδή τη βλέπω ως παραχώρηση άδειας στην Επιτροπή να διερευνήσει τη μεταφορά σκαφών στις πληγείσες από το τσουνάμι περιοχές· αυτό δεν σημαίνει, ακόμα και με αυτή την ψήφο, ότι πρέπει να προχωρήσουν σε αυτή. Επιμένω στο ότι η Επιτροπή πρέπει να συμβουλευτεί τον FAO προτού προβεί σε οποιαδήποτε ενέργεια· να ανταποκριθεί μόνο στα αιτήματα των χωρών που επλήγησαν από το τσουνάμι και να μην επιβάλει τη μεταφορά σκαφών σε κάποια συγκεκριμένη χώρα· επίσης να διεξαγάγει μια πλήρη ανάλυση κόστους-ωφέλειας για την αποστολή των σκαφών στις περιοχές που επλήγησαν από το τσουνάμι, σε σύγκριση με τη ναυπήγηση σκαφών επιτόπου.
<SPEAKER ID="74" LANGUAGE="" NAME="Evans, Robert (PSE )." AFFILIATION="(ΕΝ)">
<P>
   – Κύριε Πρόεδρε, όπως ο συνάδελφός μου κ. David Martin, δυσκολεύτηκα να αποφασίσω τι έπρεπε να ψηφίσω. Καταψήφισα αυτό το ψήφισμα με βαριά καρδιά, αλλά το έκανα για πρακτικούς και βάσιμους λόγους. Απογοητεύτηκα πολύ από τη «στεγνή» εξήγηση της Επιτρόπου και την επιχειρηματολογία της για την απόρριψη των τροπολογιών του Κοινοβουλίου. Ήταν τροπολογίες που θα οδηγούσαν την ψηφοφορία προς την κατάλληλη κατεύθυνση. Παρόλα αυτά, πιστεύω ότι η πρόταση ήταν μια ατελής κίνηση από την πλευρά της ΕΕ και όχι το είδος της βοήθειας που θα έπρεπε να είμαστε αποφασισμένοι να στείλουμε.
<P>
Πρόσφατα, επισκέφθηκα τη βόρεια και ανατολική Σρι Λάνκα. Είδα από πρώτο χέρι την καταστροφή. Είδα κατεστραμμένα σκάφη και ρημαγμένες ζωές, αλλά δεν είδα τίποτα που να με κάνει να πιστεύω ότι αχρηστευμένα, παλιά, ανεπιθύμητα ευρωπαϊκά σκάφη θα τους χρησίμευαν σε κάτι. Ούτε μπορώ να πιστέψω ότι συμφέρει οικονομικά η προσπάθεια μεταφοράς τους: μερικές εκατοντάδες σκάφη για να αντικαταστήσουν τις χιλιάδες που χάθηκαν. Οι άνθρωποι στη Σρι Λάνκα και οπουδήποτε αλλού στη Νότια Ασία χρειάζονται πραγματική βοήθεια. Οκτώμισι εβδομάδες έχουν περάσει από τις 26 Δεκεμβρίου, και εμείς εδώ προσφέρουμε μερικά σαραβαλιασμένα σκάφη.
<SPEAKER ID="75" LANGUAGE="EN" NAME="Mastenbroek (PSE )." AFFILIATION="">
<P>
   – Κύριε Πρόεδρε, σας ευχαριστώ για αυτή την ευκαιρία να κάνω μια πολύ σύντομη δήλωση για την ψήφο μου σχετικά με τη μεταφορά σκαφών στις χώρες που επλήγησαν από το τσουνάμι. Συμφωνώ απολύτως με τον κ. Evans. Νομίζω ότι η περιοχή χρειάζεται πραγματική βοήθεια και όχι κάποια συμβολική χειρονομία από την Ευρωπαϊκή Ένωση. Απογοητεύτηκα με τις απαντήσεις που λάβαμε από την Επιτροπή σε ό,τι αφορά τις επικρίσεις και τις τροπολογίες μας. Μέχρι το τελευταίο λεπτό, ήμουν αναποφάσιστη για το εάν θα ψήφιζα υπέρ ή κατά, αλλά στο τέλος ψήφισα κατά. Αυτή η δήλωση εξηγεί την απόφασή μου. 
<SPEAKER ID="76" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="77" LANGUAGE="PT" NAME="Guerreiro (GUE/NGL )," AFFILIATION="γραπτώς">
<P>
   . Η καταστροφή από το τσουνάμι είχε τεράστιες επιπτώσεις στον αλιευτικό τομέα της Ινδίας, της Ινδονησίας, του Μυανμάρ, των Μαλδίβων, της Σομαλίας, της Σρι Λάνκα και της Ταϊλάνδης. Τα στοιχεία δείχνουν ότι χιλιάδες αλιείς πέθαναν, 110 000 σκάφη καταστράφηκαν, ενώ το κόστος στον τομέα αυτόν αυξήθηκε σε περίπου 400 εκατομμύρια ευρώ, περισσότερο από 450 εκατομμύρια ευρώ, εάν συμπεριλάβουμε τις επισκευές των λιμενικών εγκαταστάσεων που υπέστησαν ζημιές.
<P>
Σύμφωνα με τα στοιχεία, με τα χρήματα που θα δαπανηθούν για την αποστολή αυτών των σκαφών, θα μπορούσαν να κατασκευαστούν 9 600 νέα σκάφη κατάλληλα για τις αλιευτικές μεθόδους που χρησιμοποιούνται σε αυτές τις χώρες.
<SPEAKER ID="78" LANGUAGE="" NAME="Hudghton (Verts/ALE )," AFFILIATION="γραπτώς">
<SPEAKER ID="79" LANGUAGE="PL" NAME="Jałowiecki (PPE-DE )," AFFILIATION="γραπτώς">
<P>
Τα αλιευτικά πλοία που θα αποσταλούν θα είναι παλαιά πλοία, που σε αντίθετη περίπτωση θα είχαν διαλυθεί. Με άλλα λόγια, δεν πληρούν πλέον τις βασικές απαιτήσεις ασφαλείας. Είναι, ουσιαστικά, το ίδιο με αυτό που συνέβη στην Πολωνία κατά τη διάρκεια των πλημμυρών του 1997, όταν στα θύματα των πλημμυρών εστάλησαν κάποιες φορές εντελώς φθαρμένα ρούχα που δεν μπορούσαν να φορεθούν.
<P>
Για αυτούς και για άλλους λόγους, τείνω να πιστεύω ότι η αποστολή περίπου 150 αλιευτικών πλοίων έχει ως στόχο να καθησυχάσει τις ευρωπαϊκές συνειδήσεις και να αποτελέσει συμβολική χειρονομία. Ωστόσο, χρειάζεται πραγματική βοήθεια και όχι σύμβολα. Υπό αυτό το πρίσμα, πρέπει δυστυχώς να συμπεράνουμε ότι ο κανονισμός του Συμβουλίου δεν έχει νόημα. 
<SPEAKER ID="80" LANGUAGE="SV" NAME="Wijkman (PPE-DE )," AFFILIATION="γραπτώς">
<SPEAKER ID="81" LANGUAGE="" NAME="" AFFILIATION="">
<SPEAKER ID="82" LANGUAGE="SV" NAME="Carlshamre (ALDE )," AFFILIATION="γραπτώς">
<SPEAKER ID="83" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="84" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="85" LANGUAGE="" NAME="Τούσσας (GUE/NGL )," AFFILIATION="γραπτώς">
<P>
    Εκφράζουμε αμέριστη αλληλεγγύη και συμπαράσταση στους εργαζόμενους της χαλυβουργίας Thyssen Krupp στο Τέρνι Ιταλίας, που αγωνίζονται για δικαίωμα στη δουλειά και υπεράσπιση βιομηχανικής παραγωγής χάλυβα, κόντρα στην αντεργατική πολιτική της ΕΕ και της εταιρείας που εκφράζεται με εκβιασμούς και απειλές για νέες απολύσεις.
<SPEAKER ID="86" LANGUAGE="" NAME="" AFFILIATION="">
<SPEAKER ID="87" LANGUAGE="DE" NAME="Stenzel (PPE-DE )." AFFILIATION="">
<SPEAKER ID="88" LANGUAGE="FR" NAME="Gollnisch (NI )." AFFILIATION="">
<P>
    Κύριε Πρόεδρε, με το ψήφισμα αυτό για τα ανθρώπινα δικαιώματα, εξετάσαμε την κατάσταση σε μεγάλο αριθμό χωρών ανά τον κόσμο, που αναφέρονται στην έκθεση του Οργανισμού Ηνωμένων Εθνών. Είναι τόσες πολλές που δεν μπορώ να τις απαριθμήσω. Και ακόμα χειρότερα, σε μία αιτιολογική σκέψη του ψηφίσματος που εγκρίθηκε, ανησυχούμε διότι δεν αναφέρονται αρκετές από αυτές. Ο εντυπωσιακός κατάλογος των χωρών αυτών δεν περιλαμβάνει κανένα κράτος μέλος της Ευρωπαϊκής Ένωσης. Είναι όντως πρόβλημα, αγαπητοί μου συνάδελφοι, γιατί πιστεύω ότι θα έπρεπε να ρυθμίσουμε πρώτα τα του οίκου μας και αυτό αφορά, για παράδειγμα, το Βασίλειο του Βελγίου, το οποίο παρουσίασε πρόσφατα ένα λυπηρό θέαμα μιας απίστευτης αγωγής που ασκήθηκε από ένα όργανο εξαρτώμενο άμεσα και χρηματοδοτούμενο από τον πρωθυπουργό Verhofstadt. Πρόκειται για το επονομαζόμενο «Κέντρο για ισότητα των ευκαιριών», του οποίου διευθυντής ήταν ένας δομινικανός μοναχός με το όνομα κ. Johan Leman, ένας νέος Torquemada, ο οποίος στο τέλος μιας σκανδαλώδους δίκης, κατέληξε στη de facto απαγόρευση του Vlaams Blok, ενός κόμματος απόλυτα νόμιμου και ειρηνικού, απλώς και μόνο λόγω των πεποιθήσεών του. Πρόκειται για ένα πραγματικό σκάνδαλο που κανένας άλλος πέρα από τα μέλη του εν λόγω πολιτικού σχήματος δεν υπενθύμισε ποτέ σε αυτή την αίθουσα.
<P>
Τέλος, τι να πω για την κατάσταση σε πολλές χώρες της Ευρώπης, συμπεριλαμβανομένης και της Γαλλίας; Της Γαλλίας, όπου, σε πολλούς τομείς, τα εγκλήματα γνώμης καταδιώκονται· όπου με το πρόσχημα του ρεβιζιονισμού απαγορεύεται η αναφορά στα εγκλήματα του κομμουνισμού κατά τον δεύτερο παγκόσμιο πόλεμο· όπου με το πρόσχημα της καταπολέμησης του ρατσισμού απαγορεύεται να κρίνουμε τη μεταναστευτική πολιτική· όπου με το πρόσχημα της καταπολέμησης της ξενοφοβίας, απαγορεύεται να δηλώνουμε τη νόμιμη εθνική προτίμηση· όπου, ακόμα και πολύ πρόσφατα, με την ειδεχθή πρωτοβουλία του κ. Perben, με το πρόσχημα της καταπολέμησης του φόβου της ομοφυλοφιλίας, απαγορεύεται να θυμίζουμε την προτίμηση μας για τη φυσική οικογένεια αντί για τις ενώσεις ομοφυλοφίλων και λεσβιών. Αυτό είναι το σκάνδαλο με το οποίο θα έπρεπε να ασχολείται το Κοινοβούλιο! 
<SPEAKER ID="89" LANGUAGE="" NAME="Ford (PSE )," AFFILIATION="γραπτώς">
<P>
    Διάκειμαι πολύ ευνοϊκά απέναντι στο έργο της Επιτροπής Ανθρωπίνων Δικαιωμάτων του ΟΗΕ στη Γενεύη, πιστεύω όμως ότι μερικές φορές πρέπει να προχωρούμε λίγο πιο προσεκτικά, ασχολούμενοι με πραγματική πολιτική και όχι με ψηφίσματα. Η Ευρωπαϊκή Ένωση είχε έναν διάλογο για τα ανθρώπινα δικαιώματα με τη Βόρεια Κορέα στο μοντέλο του διαλόγου μας για τα ανθρώπινα δικαιώματα με την Κίνα. Ο διάλογος αυτός ανεστάλη το 2003, όταν η ΕΕ πρότεινε στη Γενεύη ένα πολύ σημαντικό ψήφισμα για τα ανθρώπινα δικαιώματα στη Βόρεια Κορέα, χωρίς καν να ενημερώσει προηγουμένως τους συνομιλητές μας. Σε μια πρόσφατη συνάντηση στην οποία παρευρέθηκα στη Γενεύη σχετικά με το ζήτημα των ανθρωπίνων δικαιωμάτων στη Βόρεια Κορέα, παρουσία του ειδικού εισηγητή για τη Βόρεια Κορέα, μας είπαν ότι πρέπει να έχουμε ένα νέο ψήφισμα τον επόμενο μήνα, επειδή δεν υπήρχε διάλογος, κάτι που χάσαμε με το αρχικό ψήφισμα. Ίσως αξίζει τον κόπο να εξετάσουμε κατά πόσο ένας πραγματικός συνεχιζόμενος διάλογος θα μπορούσε να συμβάλει περισσότερο στη βελτίωση των ανθρωπίνων δικαιωμάτων σε σχέση με την έγκριση ψηφισμάτων. 
<SPEAKER ID="90" LANGUAGE="" NAME="Howitt (PSE )," AFFILIATION="γραπτώς">
<P>
    Εξ ονόματος της αντιπροσωπείας του Εργατικού Κόμματος στο Ευρωπαϊκό Κοινοβούλιο, μπορώ να τονίσω ότι υποστηρίζουμε θερμά τα ανθρώπινα δικαιώματα και το κάλεσμα για ελεύθερες εκλογές στη Ζιμπάμπουε. Γι’ αυτό, υποστηρίζουμε ιδιαιτέρως, στο σημερινό ψήφισμα, την καταδίκη της αποτυχίας του ψηφίσματος της ΕΕ για τη Ζιμπάμπουε στην Επιτροπή ανθρωπίνων δικαιωμάτων των Ηνωμένων Εθνών πέρσι, ζητώντας από την ΕΕ για άλλη μία φορά να συμπροτείνει φέτος στη Γενεύη ένα ψήφισμα που θα καταδικάζει τις παραβιάσεις των ανθρωπίνων δικαιωμάτων στη Ζιμπάμπουε. Σήμερα, καταψηφίσαμε την τροπολογία 12 του Ευρωπαϊκού Λαϊκού Κόμματος για τον τεχνικό λόγο ότι απλώς αναπαράγει αυτές τις πολιτικές θέσεις, οι οποίες περιλαμβάνονταν ήδη στο κείμενο του Κοινοβουλίου. 
<SPEAKER ID="91" LANGUAGE="" NAME="Παφίλης (GUE/NGL )," AFFILIATION="γραπτώς">
<SPEAKER ID="92" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . Η ΕΕ και τα 25 κράτη μέλη της πρέπει να προσπαθήσουν να αντιμετωπίσουν την επερχόμενη 61η σύνοδο της Επιτροπής Ανθρωπίνων Δικαιωμάτων του ΟΗΕ ως μια επιπλέον ευκαιρία για να τεθούν σε εφαρμογή οι δεδηλωμένες και επανειλημμένως επιβεβαιωμένες αξίες της ΕΕ και κάθε ενός από τα 25 κράτη μέλη.
<P>
Η ΕΕ υπήρξε αναμφίβολα παράγοντας στην εξάπλωση της υπεράσπισης των ανθρωπίνων δικαιωμάτων, τόσο στις σχέσεις της με τρίτες χώρες –μολονότι συνεχίζουν να υπάρχουν ορισμένες σοβαρές ανωμαλίες– και, ιδιαίτερα, στη διάρκεια της διαδικασίας διεύρυνσής της, κατά την οποία η προσδοκία ένταξης ή κάποιου είδους προνομιακής εταιρικής σχέσης με την Ένωση οδήγησε σε ορισμένες ευπρόσδεκτες μεταρρυθμίσεις σε διάφορες χώρες. Αυτό που πρέπει να κάνουμε –πέρα από το να λέμε ότι το περιεχόμενο είναι σωστό, αλλά αποτυγχάνει η πράξη– είναι να είμαστε συνεπείς ως προς τις αξίες που δηλώνουμε, τόσο ως Ένωση όσο και ως χώρες. Αυτή η ιδέα πρέπει να επικρατεί στο μυαλό όσων θα συμμετάσχουν στην 61η σύνοδο της Επιτροπής Ανθρωπίνων Δικαιωμάτων του ΟΗΕ, όταν αυτή πραγματοποιηθεί. Ο κόσμος θα γίνει καλύτερος μόνο εάν κάποιος δείξει τον δρόμο της προόδου, και θα πρέπει εμείς να είμαστε αυτοί.
<SPEAKER ID="93" LANGUAGE="" NAME="" AFFILIATION="">
<SPEAKER ID="94" LANGUAGE="" NAME="Martin, David (PSE )," AFFILIATION="γραπτώς">
<P>
    Χαιρετίζω αυτό το ψήφισμα και την υποστήριξη που δίνει στα σχέδια των χωρών της ομάδας G8 για απαλλαγή έως 100% των φτωχότερων χωρών του κόσμου από το χρέος τους. Είναι σημαντικό τα χρήματα για τη διαγραφή του χρέους να προέλθουν από νέους πόρους και από τους υπάρχοντες πόρους για ανάπτυξη. Γι’ αυτό, η απαλλαγή από το χρέος πρέπει να αντιμετωπιστεί και να παρουσιαστεί ξεχωριστά από τη βοήθεια.
<SPEAKER ID="95" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="96" LANGUAGE="" NAME="" AFFILIATION="">
<SPEAKER ID="97" LANGUAGE="" NAME="Villiers (PPE-DE )." AFFILIATION="(ΕΝ)">
<P>
Ανησυχώ, επίσης, για το ότι δεν βλέπουμε αρκετά σοβαρά μέτρα ενσωματωμένα σε αυτό το πρόγραμμα εργασίας, τα οποία να επιτρέπουν την απόκτηση σοβαρού οικονομικού ελέγχου επί του προϋπολογισμού της ΕΕ. Είναι απαράδεκτο το ότι επί σχεδόν μία δεκαετία η ΕΕ απέτυχε να εμφανίσει έναν προϋπολογισμό που να μπορεί να εγκριθεί από τους ίδιους τους ελεγκτές του, και ότι πάνω από το 80% του προϋπολογισμού της ΕΕ δεν είναι σωστά αιτιολογημένο. Πρόκειται για τα χρήματα των φορολογούμενων και θα ήθελα να έβλεπα ένα πρόγραμμα εργασίας της Επιτροπής που θα λάμβανε πολύ πιο σοβαρά υπόψη αυτή τη σκανδαλώδη κατάσταση και θα πρότεινε ενέργειες για την αντιμετώπισή της.
<P>
Ένα πράγμα για το οποίο είμαι ευχαριστημένη είναι ότι απορρίφθηκε η τροπολογία 64, η τροπολογία για την Κύπρο, που προτάθηκε από την Ομάδα των Φιλελευθέρων με σκοπό να ενισχυθούν οι οικονομικοί δεσμοί με το μη αναγνωρισμένο καθεστώς στη Βόρεια Κύπρο. Είναι σημαντικό να δοθεί οικονομική υποστήριξη στη Βόρεια Κύπρο, αλλά αυτό πρέπει να γίνει μέσω της αναγνωρισμένης δημοκρατικής κυβέρνησης της Κυπριακής Δημοκρατίας. Δεν θα ήταν αποδεκτό να υπάρχουν απευθείας δεσμοί με ένα μη αναγνωρισμένο καθεστώς.
<SPEAKER ID="98" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Τη στιγμή που αποκαλύπτεται ότι το λειτουργικό κέρδος των μεγάλων εταιρειών της ΕΕ αυξήθηκε κατά περίπου 80% το 2004 και ότι το ποσοστό των κερδών αναλογικά με το ΑΕγχΠ στην ευρωζώνη προσεγγίζει σήμερα το υψηλότερο επίπεδο των τελευταίων 25 ετών· τη στιγμή που τα επίπεδα των μισθών εξακολουθούν να μειώνονται, ενώ τόσο το εμπορικό ισοζύγιο όσο και το σημερινό ισοζύγιο πληρωμών στην ευρωζώνη έχουν σημειώσει θετικά αποτελέσματα τους τελευταίους 12 μήνες, δεν μπορούμε να δεχτούμε την κυρίαρχη στρατηγική σημασία που προσδίδει η Επιτροπή στην ανταγωνιστικότητα και στις διαρθρωτικές οικονομικές μεταρρυθμίσεις.
<SPEAKER ID="99" LANGUAGE="" NAME="Honeyball (PSE )," AFFILIATION="γραπτώς">
<SPEAKER ID="100" LANGUAGE="FR" NAME="Lienemann (PSE )," AFFILIATION="γραπτώς">
<P>
     Θα ψηφίσω κατά του νομοθετικού προγράμματος εργασίας της Επιτροπής, που παρουσιάστηκε από τον κ. Barroso, για τους εξής λόγους. Δεν αναφέρει τίποτα σχετικά με την απόσυρση της οδηγίας για τις υπηρεσίες ή για την αρχή της χώρας προέλευσης. Δεν αναλαμβάνει καμιά συγκεκριμένη δέσμευση για μια οδηγία πλαίσιο για τις δημόσιες υπηρεσίες. Δεν υπάρχει καμιά δημοσιονομική και κοινωνική εναρμόνιση προς τα άνω, ενώ διατηρούνται οι αντικοινωνικές τάσεις του σχεδίου «οδηγία για τον χρόνο εργασίας». Κάνει έκκληση για ευελιξία, για διαρθρωτικές μεταρρυθμίσεις, ώστε να ληφθεί υπόψη η γήρανση, οδηγώντας έτσι σε επανεξέταση των συνταξιοδοτικών συστημάτων και του εργατικού δικαίου. Η βιομηχανική πολιτική του είναι αδύναμη και δεν προβλέπει ούτε κλαδικά σχέδια σε τομείς όπως η κλωστοϋφαντουργία, ούτε στρατηγικές για την πρόληψη των μετεγκαταστάσεων. Παρουσιάζει έλλειψη φιλοδοξιών σε θέματα ενίσχυσης της ανάπτυξης, ιδιαίτερα με τη δημιουργία ενός φόρου στην κίνηση κεφαλαίων.
<P>
Είναι σαφές ότι αυτό το πρόγραμμα δεν επιτρέπει τη δημιουργία μιας πραγματικά κοινωνικής Ευρώπης και μάλλον θα αποτελέσει απειλή για το υφιστάμενο ευρωπαϊκό κοινωνικό μοντέλο. Επιβεβαιώνει τον υπερφιλελεύθερο προσανατολισμό της Επιτροπής Barroso. 
<SPEAKER ID="101" LANGUAGE="" NAME="Martin, David (PSE )," AFFILIATION="γραπτώς">
<SPEAKER ID="102" LANGUAGE="" NAME="" AFFILIATION="">
<SPEAKER ID="103" LANGUAGE="" NAME="Παφίλης (GUE/NGL )," AFFILIATION="γραπτώς">
<P>
Τον ψήφισμα Λαϊκού Κόμματος-Φιλελευθέρων προτείνει λύση-συνταγές της ελεύθερης αγοράς, συμφωνίες ΠΟΕ και αποφάσεις των G7, το δε άλλο, μια πιο δημοκρατική (!!) μορφή παγκόσμιας διακυβέρνησης, που δεν μπορεί να υπάρξει μέσα στην κυριαρχία της ιμπεριαλιστικής τάξης.
<SPEAKER ID="104" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="105" LANGUAGE="" NAME="" AFFILIATION="">
<SPEAKER ID="106" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="107" LANGUAGE="" NAME="" AFFILIATION="">
<SPEAKER ID="108" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Τα στοιχεία που παρατίθενται στην ανακοίνωση είναι ανησυχητικά: 5 200 εργαζόμενοι χάνουν τη ζωή τους κάθε χρόνο σε εργατικά ατυχήματα. Σε ολόκληρη την ΕΕ, συμβαίνουν περίπου 4,8 εκατομμύρια εργατικά ατυχήματα ετησίως. Περίπου τα δύο τρίτα των ατυχημάτων οδηγούν σε τουλάχιστον τριήμερη απουσία από την εργασία και σχεδόν το 14% των εργαζομένων έχει περισσότερα από ένα ατυχήματα τον χρόνο. Αυτό σημαίνει ότι χάνονται ετησίως περίπου 158 εκατομμύρια εργατοημέρες, ενώ περίπου 300 000 εργαζόμενοι ετησίως μένουν μόνιμα ανάπηροι, με μικρότερο ή μεγαλύτερο βαθμό αναπηρίας, λόγω ατυχημάτων ή ασθενειών που σχετίζονται με την εργασία. Εκτιμάται ότι το συνολικό κόστος στην οικονομία κυμαίνεται μεταξύ του 2,6% και του 3,8% του ΑΕγχΠ. Τα στοιχεία αυτά δείχνουν το υψηλό οικονομικό κόστος της απουσίας κατάλληλης κοινωνικής πολιτικής, πράγμα που αποτελεί σημαντικό εμπόδιο στην επίτευξη του στρατηγικού στόχου της πλήρους απασχόλησης.
<SPEAKER ID="109" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="110" LANGUAGE="PT" NAME="Marques (PPE-DE )," AFFILIATION="γραπτώς">
<P>
   . Συγχαίρω τον κ. Maštálka για τη σημαντική του έκθεση σχετικά με την προώθηση της υγείας και της ασφάλειας στους χώρους εργασίας, στην οποία παρέχω τη στήριξή μου, ιδιαίτερα όσο αφορά την ανάγκη ενίσχυσης του συστήματος πρόληψης ως ένα βασικό μέσο για την αύξηση της ασφάλειας στους χώρους εργασίας και τη μείωση του αριθμού των εργατικών ατυχημάτων. Είναι τώρα σημαντικό η Επιτροπή να εξετάσει ενδελεχέστερα την κατάσταση που επικρατεί στα κράτη μέλη όσον αφορά τα μέτρα πρόληψης και να καταθέσει προτάσεις, σε συνεργασία με τις αρμόδιες εθνικές αρχές, για τη χάραξη συνεκτικών εθνικών πολιτικών πρόληψης βάσει της συνολικής στρατηγικής της ΕΕ. Προς τον σκοπό αυτόν, έχει ουσιώδη σημασία να υπάρξει βελτίωση του στατιστικού συστήματος όσον αφορά τα εργατικά ατυχήματα, καθόσον η έλλειψη αξιόπιστων και συγκριτικών στατιστικών στοιχείων δυσχεραίνει τη χάραξη κοινοτικών πολιτικών και την αποτελεσματική προώθησή τους. Το θέμα της υγείας και της ασφάλειας στην εργασία αποτελεί μία από τις πιο σημαντικές πολιτικές της ΕΕ, και ένα περιβάλλον και μια μορφή οργάνωσης της εργασίας που διαφυλάττουν την υγεία και την ασφάλεια των εργαζομένων επηρεάζουν κατά τρόπο εξαιρετικά θετικό την οικονομία και την ανταγωνιστικότητα σε μια κοινωνία. 
<SPEAKER ID="111" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="112" LANGUAGE="" NAME="Cashman (PSE )." AFFILIATION="(ΕΝ)">
<P>
    Κύριε Πρόεδρε, πρώτα απ’ όλα, θα ήθελα να ζητήσω συγγνώμη από τις υπηρεσίες, που κάνουν πολλή δουλειά, το μεγαλύτερο μέρος της οποίας μένει χωρίς ευχαριστίες και αναγνώριση. Γνωρίζω ότι δουλεύουν μέχρι αργά τη νύχτα. Ήλθα σε επαφή με αυτές χτες, αναφορικά με την απόφαση για την παράγραφο 89 των νομοθετικών προτάσεων της Επιτροπής. Πρέπει να ζητήσω συγγνώμη, διότι πίστευα ότι ένας άλλος συνάδελφος θα έθιγε το θέμα εκείνη τη στιγμή και περίμενα μια απόφασή σας για το αποδεκτό αυτής της παραγράφου.
<P>
Γι’ αυτό, θα ήθελα να ρωτήσω εάν έχει ληφθεί μια τέτοια απόφαση. Εάν ναι, ελήφθη σε συνάρτηση με την παράγραφο 88; Σε κάθε περίπτωση, είναι αυτό που ψηφίσαμε σήμερα νομικά αποδεκτό; 
<SPEAKER ID="113" LANGUAGE="" NAME="Πρόεδρος. –" AFFILIATION="">
<P>
   Κύριε Cashman, έχω να σας πω ότι πράγματι το θέμα έχει εξετασθεί και θεωρήθηκε ότι η παράγραφος 89 είναι αποδεκτή. 
<SPEAKER ID="114" LANGUAGE="" NAME="Cashman (PSE )." AFFILIATION="(ΕΝ)">
<P>
    Κύριε Πρόεδρε, λυπάμαι που το θίγω και πάλι, αλλά δεδομένου ότι αυτό το ζήτημα εθίγη, σκέφτηκα, όπως επισημαίνεται στον κατάλογο ψηφοφοριών, ότι το ζήτημα είχε παραπεμφθεί στους αρμόδιους για τη λήψη απόφασης. Περιμέναμε –ίσως λανθασμένα– ότι η απόφαση θα λαμβανόταν πριν από τη διεξαγωγή της ψηφοφορίας. Κύριε Πρόεδρε, μου λέτε ότι η απόφαση ήταν ότι η παράγραφος 89, όπως γράφτηκε, ήταν σε κάθε περίπτωση αποδεκτή; 
<SPEAKER ID="115" LANGUAGE="" NAME="Πρόεδρος. –" AFFILIATION="">
<SPEAKER ID="116" LANGUAGE="" NAME="" AFFILIATION="(Η συνεδρίαση διακόπτεται στις 13.30 και επαναλαμβάνεται στις 15.05.)">
<SPEAKER ID="117" LANGUAGE="" NAME="" AFFILIATION="Αντιπροέδρου">
<SPEAKER ID="118" LANGUAGE="" NAME="Πρόεδρος." AFFILIATION="">
<SPEAKER ID="119" LANGUAGE="IT" NAME="Tajani (PPE-DE )." AFFILIATION="">
<P>
    Κύριε Πρόεδρε, κυρίες και κύριοι, σήμερα το πρωί ο Πάπας Ιωάννης Παύλος II εισήχθη σε νοσοκομείο της Ρώμης.
<SPEAKER ID="120" LANGUAGE="" NAME="Πρόεδρος." AFFILIATION="">
<P>
   Ναι, ασφαλώς, κύριε Tajani, θα διαβιβάσουμε αμέσως την πρότασή σας στο γραφείο του Προέδρου, καθώς πιστεύουμε ότι είναι πολύ σωστή και θα πούμε στον Πρόεδρο ότι το Σώμα επιθυμεί να στείλει ένα μήνυμα συμπαράστασης και αλληλεγγύης στον Άγιο Πατέρα αυτές τις στιγμές. 
<SPEAKER ID="121" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση έξι προτάσεων ψηφίσματος σχετικά με το Τόγκο(1).
<SPEAKER ID="122" LANGUAGE="NL" NAME="Meijer (GUE/NGL )." AFFILIATION="">
<P>
    Κύριε Πρόεδρε, δεν συμβαίνει μόνο στις μοναρχίες να διαδέχονται τα παιδιά τους αρχηγούς κρατών στην εξουσία· αλίμονο, δεν είναι κάτι άγνωστο στις δημοκρατίες. Έχει ήδη συμβεί στη Σρι Λάνκα, στο Αζερμπαϊτζάν, στη Συρία και στη Δημοκρατία του Κονγκό, πιο πρόσφατα στο Τόγκο, και μπορεί να συμβεί σύντομα και στην Αίγυπτο. Ορισμένες φορές προκηρύσσονται εκλογές για να αποφασιστεί η διαδοχή αλλά είναι γνωστό εκ των προτέρων ποιος θα είναι ο νικητής τους. Στο Τόγκο, αυτό το βήμα παραλήφθηκε· η οικογένεια Gnassingbé έλαβε την εξουσία διά της βίας από την οικογένεια Olympio πριν από πολύ καιρό και θέλει να τη διατηρήσει. Η τροποποίηση του συντάγματος, η οποία έγινε εν ριπή οφθαλμού μετά τον θάνατο του αρχηγού του κράτους, εμπόδισε τον Πρόεδρο του κοινοβουλίου της χώρας να τον διαδεχθεί προσωρινά και να προετοιμάσει εγκαίρως νέες προεδρικές εκλογές· αντίθετα, έδωσε τη δυνατότητα στον γιο του να αναλάβει την εξουσία σαν να επρόκειτο για τον κληρονόμο ιδιωτικής περιουσίας. Είναι γεγονός ότι η θέση του γιου δεν είναι νομιμότερη από τη θέση του πατέρα· αυτό που συμβαίνει είναι η συνέχεια ενός πραξικοπήματος που έγινε πριν από πολύ καιρό.
<SPEAKER ID="123" LANGUAGE="DE" NAME="Posselt (PPE-DE ). –" AFFILIATION="">
<P>
Και όμως, η κυβέρνηση Eyadéma εξελισσόταν ολοένα και περισσότερο –όπως ανέφερε ο κ. Meijer– σε μια πολύ σκληρή δικτατορία, η οποία τώρα καταβάλλονται προσπάθειες να γίνει κληρονομική. Χωρίς να αρνούμαι το γεγονός ότι οι οικογένειες και οι φυλές στην Αφρική έχουν διαφορετική σημασία από ό,τι στις δικές μας κοινωνίες, πρέπει να πούμε ότι δεν μπορούμε να δεχθούμε αυτήν την κληρονομική δικτατορία.
<SPEAKER ID="124" LANGUAGE="FR" NAME="Trautmann (PSE )." AFFILIATION="">
<P>
    Κύριε Πρόεδρε, μετά από σχεδόν 38 έτη δικτατορίας του προέδρου Eyadéma και μετά από την ανάληψη της εξουσίας από τον γιο του Faure Gnassingbé, αψηφώντας κάθε συνταγματικό κανόνα και τη δέσμευση που είχε αναλάβει στις Βρυξέλλες στις 14 Απριλίου 2004 για επιστροφή στον πολιτικό διάλογο μεταξύ όλων των δυνάμεων, το Τόγκο βουλιάζει όλο και περισσότερο κάθε μέρα στην κρίση και τον κίνδυνο ενός εμφυλίου πολέμου. Ο λαός του Τόγκο και οι υπήκοοι του Τόγκο που ζουν σε ευρωπαϊκές χώρες ελπίζουν στο Κοινοβούλιο και την Ευρωπαϊκή Ένωση για την ανάληψη μιας σταθερής και απαιτητικής θέσης. Περιμένουν την αλληλεγγύη μας και καινούριες προοπτικές για το μέλλον τους και το μέλλον των παιδιών τους. Αυτό απαιτεί κατά πρώτον πραγματική επιστροφή στην κυριαρχία του λαού.
<P>
Υπάρχουν δύο προϋποθέσεις γι’ αυτό: η πρώτη είναι να αποσυρθεί άμεσα και χωρίς συζήτηση ο Faure Gnassingbé, ώστε να δοθεί ένα τέλος στην κληρονομική δικτατορία που θέλησε να επιβάλει με στρατιωτικό πραξικόπημα, αψηφώντας κάθε δημοκρατική αρχή και νόμο της χώρας του και παραβιάζοντας το διεθνές δίκαιο.
<P>
Η δεύτερη είναι η αποκατάσταση της συνταγματικής νομιμότητας και η επανάληψη του πλουραλιστικού διαλόγου στον οποίο θα συμμετέχει το σύνολο των ομάδων, συμπεριλαμβανομένων βεβαίως και των κομμάτων της αντιπολίτευσης. Μόνον ο κ. Natchaba, πρόεδρος της Εθνοσυνέλευσης, θα ήταν σε θέση να ηγηθεί μιας μεταβατικής κυβέρνησης που θα προετοίμαζε τη διεξαγωγή προεδρικών εκλογών σύμφωνων με το Σύνταγμα. Όμως ο κ. Natchaba μπορεί να επιστρέψει στο Τόγκο μόνον αν ληφθούν μέτρα που να εγγυώνται την ασφάλειά του.
<P>
Με τη συνάδελφό μου, Marie-Arlette Carlotti, τους δεχθήκαμε και τους ακούσαμε πολύ προσεκτικά, γιατί κάποια από αυτά τα άτομα έχουν υποστεί τα ίδια ή μέλη της οικογένειάς τους, κακοποιήσεις και επιθέσεις που επιβλήθηκαν κατά τη δικτατορία Eyadéma. Απηύθυναν θερμή έκκληση σε εμάς καθώς και σε όλους τους διεθνείς οργανισμούς για την ανάληψη συγκεκριμένης και συντονισμένης δράσης με σκοπό την οριστική αποκατάσταση της δημοκρατίας στο Τόγκο. Αν και γνωρίζουν ότι η χώρα τους, που έχει ήδη υποστεί κυρώσεις, υπέφερε τα τελευταία χρόνια, εκφράζουν ωστόσο την προσμονή τους για μια στάση αυστηρή και σκληρή απέναντι στο Τόγκο, αν δεν γίνει κάτι που να εξασφαλίσει τη διεξαγωγή ελεύθερων εκλογών. Το ψήφισμά μας είναι η απάντηση σε αυτή την προσμονή με τη μνεία των κυρώσεων, μερικές από τις οποίες έχουν ήδη επιβληθεί από την Οικονομική Κοινότητα Κρατών της Δυτικής Αφρικής, ενώ άλλες προγραμματίζονται από άλλους διεθνείς οργανισμούς.
<SPEAKER ID="125" LANGUAGE="EN" NAME="Martin, David (PSE )," AFFILIATION="εξ ονόματος της Ομάδας">
<P>
    Κύριε Πρόεδρε, είναι σχεδόν απίστευτο το ότι, το 2005, μπορούν να υπάρχουν ακόμη δικτατορίσκοι που καταλαμβάνουν την εξουσία χωρών βασιζόμενοι σε τίποτε άλλο παρά στο γεγονός ότι είναι γιοι των πατέρων τους αλλά, δυστυχώς, αυτό συμβαίνει στο Τόγκο.
<P>
Τα καλά νέα, όπως τόνισε η κ. Trautmann, είναι ότι η Οικονομική Κοινότητα των Κρατών της Δυτικής Αφρικής ανταποκρίθηκε πολύ γρήγορα και θετικά. Επέμεινε στην ανάκληση όλων των πρεσβευτών της, επέβαλε εμπορικές κυρώσεις, απαγόρευσε το εμπόριο όπλων και σταμάτησε να χορηγεί θεωρήσεις διαβατηρίων τόσο στους πολίτες των χωρών της για να μεταβούν στο Τόγκο όσο και, αντίστροφα, στους πολίτες του Τόγκο προς τις χώρες της.
<P>
Αυτό αποτελεί βήμα προς τη σωστή κατεύθυνση. Πρέπει και η υπόλοιπη διεθνής κοινότητα να ακολουθήσει το παράδειγμα αυτό. Η Ευρωπαϊκή Κοινότητα πρέπει να στηρίξει τις δημοκρατικές δυνάμεις οι οποίες υπάρχουν, και χαίρομαι που το λέω, στο Τόγκο. Πρέπει να τις ενθαρρύνουμε· πρέπει να προτρέψουμε τον στρατό να παραμείνει στους στρατώνες. Όπως είπε η κ. Trautmann, πρέπει να προσπαθήσουμε να συνεργαστούμε με τον κ. Natchaba προκειμένου να εδραιώσουμε μία κατάσταση που θα του επιτρέψει να επιστρέψει στη χώρα του και να διοργανώσει δίκαιες και ελεύθερες εκλογές.
<SPEAKER ID="126" LANGUAGE="FR" NAME="Reding," AFFILIATION="μέλος της Επιτροπής.">
<P>
    Κύριε Πρόεδρε, όπως γνωρίζουν οι αξιότιμοι βουλευτές, η Επιτροπή παρακολουθεί πολύ στενά την κατάσταση στο Τόγκο. Άλλωστε, πρόκειται για μια χώρα, όπου η ενίσχυση της Ευρωπαϊκής Ένωσης έχει διακοπεί από το 1992, και η αντισυνταγματική ανάληψη της εξουσίας, η οποία περιγράφεται ως κληρονομική δικτατορία, έθεσε σε αμφισβήτηση κάθε ελπίδα που είχε ανακύψει στα τέλη της προηγούμενης χρονιάς για εξομάλυνση των σχέσεων με αυτή τη χώρα.
<P>
Η Ευρωπαϊκή Ένωση αντέδρασε αυστηρά καταδικάζοντας το πραξικόπημα και ζητώντας την επιστροφή στη συνταγματική τάξη και τον σεβασμό των αρχών του κράτους δικαίου. Ο Επίτροπος κ. Louis Michel εξέφρασε, εξ ονόματος της Επιτροπής, μια πολύ σταθερή θέση. Έτσι, ό,τι κάνουμε και λέμε υποστηρίζει τη δράση της Οικονομικής Κοινότητας Κρατών της Δυτικής Αφρικής και της Αφρικανικής Ένωσης, που διαχειρίστηκαν υποδειγματικά την κρίση στο Τόγκο. Οι πράξεις της διεθνούς κοινότητας είχαν ένα πρώτο αποτέλεσμα, αφού ο κ. Gnassingbé δέχτηκε, στις 18 Φεβρουαρίου, τη διενέργεια προεδρικών εκλογών εντός των προβλεπόμενων από το Σύνταγμα προθεσμιών.
<P>
Αλλά θα πρέπει, επίσης, να καταγγείλουμε τις παραβιάσεις των ανθρωπίνων δικαιωμάτων και των θεμελιωδών ελευθεριών, που έγιναν στις μέρες που ακολούθησαν την ανάληψη της εξουσίας. Απαγορεύτηκαν οι διαδηλώσεις και πολλοί ραδιοφωνικοί και τηλεοπτικοί σταθμοί έκλεισαν. Η πρώτη διαδήλωση κατεστάλη βίαια, ασκήθηκαν πιέσεις σε δημοσιογράφους και σημειώθηκαν αυθαίρετες συλλήψεις. Κάτω από τη διεθνή πίεση, η εξουσία στο Τόγκο έκανε κάποιες υποχωρήσεις. Το δικαίωμα διαδηλώσεων αποκαταστάθηκε στις 18 Φεβρουαρίου και κάποιοι ραδιοφωνικοί σταθμοί μπόρεσαν να εκπέμψουν ξανά μετά τις 21 Φεβρουαρίου.
<P>
Όσον αφορά ειδικότερα, κύριε Πρόεδρε, τη συνεργασία, και ιδιαίτερα το ένατο ΕΤΑ, η Επιτροπή εμμένει στα συμπεράσματα των διαβουλεύσεων, που περιέχονταν στην απόφαση του Συμβουλίου της 15ης Νοεμβρίου 2004. Δεν μπορούν να ληφθούν νέα μέτρα συνεργασίας παρά μόνο από τη στιγμή που θα λάβουν χώρα ελεύθερες και διαφανείς εκλογές, και είναι σαφές ότι αυτό περιλαμβάνει πλέον και τις προεδρικές εκλογές, που αποτελούν μέρος της διαδικασίας επιστροφής στο κράτος δικαίου. Δεν θα υπάρξει, λοιπόν, επανάληψη της ενίσχυσης εκ μέρους της Ευρωπαϊκής Ένωσης εκτός του πλαισίου αυτού.
<P>
Η απόφαση του Συμβουλίου που εκδόθηκε στις 15 του περασμένου Νοεμβρίου προέβλεπε επίσης τη μερική επανάληψη της συνεργασίας. Όλα τα σχετικά σχέδια ανεστάλησαν de facto, μέχρις ότου διευκρινιστεί η κατάσταση. Για τα υπόλοιπα ποσά των προηγούμενων ΕΤΑ που χρηματοδοτούσαν τα σχέδια, η Επιτροπή σκοπεύει να υποστηρίξει τις προεδρικές και νομοθετικές εκλογές, αν η κυβέρνηση εκδηλώσει την επιθυμία να τις οργανώσει με υγιή τρόπο και με διαφάνεια και αν ο διαθέσιμος χρόνος το επιτρέψει.
<P>
Όσον αφορά την πρόταση επιβολής στοχευμένων κυρώσεων, η Ευρωπαϊκή Ένωση έδειξε, με τη δήλωσή της στις 20 Φεβρουαρίου, ότι διατηρεί το δικαίωμα λήψης μέτρων για την υποστήριξη της δράσης της Οικονομικής Κοινότητας Κρατών της Δυτικής Αφρικής. Γενικά, η Επιτροπή στηρίζει το σχέδιο ψηφίσματος του Κοινοβουλίου, το οποίο κινείται προς την κατεύθυνση της πρότασης και της θέσης που έχουν υιοθετηθεί από την Ευρωπαϊκή Ένωση και τις οποίες υπερασπίζεται η Επιτροπή. 
<SPEAKER ID="127" LANGUAGE="" NAME="Πρόεδρος." AFFILIATION="Γραπτή δήλωση (άρθρο 142)">
<SPEAKER ID="128" LANGUAGE="FR" NAME="Flautre (Verts/ALE )." AFFILIATION="">
<P>
    Η κατάσταση που παρουσιάζεται σήμερα στο Τόγκο απαιτεί να καταδικάσει το Κοινοβούλιο όσο το δυνατόν αυστηρότερα το πραξικόπημα που έφερε τον Fauré Gnassingbé στην εξουσία της χώρας. Για τον λόγο αυτό, εκφράζω την ικανοποίησή μου για τις δηλώσεις του Συμβουλίου και τη σημερινή αντίδραση του Ευρωπαϊκού Κοινοβουλίου μέσω αυτού του ψηφίσματος.
<P>
Ακριβώς όπως σταθήκαμε αλληλέγγυοι στους πρωταγωνιστές της «πορτοκαλί» επανάστασης στην Ουκρανία πριν από μερικές εβδομάδες, πρέπει και σήμερα να εκφράσουμε την υποστήριξή μας στους διαδηλωτές από το Τόγκο που αρνούνται αυτό το πραξικόπημα και έχουν για τον λόγο αυτό υπομείνει βάρβαρη καταστολή. Θρηνούμε ήδη πολλούς θανάτους στις διαδηλώσεις που εξελίσσονται στη Λομέ. Όλα αυτά είναι απολύτως απαράδεκτα! Η Ευρώπη θα πρέπει να ασκήσει όλη την επιρροή της για την απόρριψη αυτής της κληρονομικής δικτατορίας, που στηρίζεται σε κάποια δίκτυα οικονομικής Μαφίας, απαιτώντας αρχικά την παραίτηση του Fauré Gnassingbé και μετά τη σύνταξη ενός νέου Συντάγματος. Μόνο οι προϋποθέσεις αυτές μπορούν να εγγυηθούν τη διενέργεια ελεύθερων και διαφανών εκλογών, ώστε να εξασφαλισθεί η δημοκρατική εξομάλυνση μιας χώρας που έχασε τα πάντα και οδηγήθηκε στη φτώχεια από τη δικτατορία του στρατηγού Eyadéma και να επιτραπεί στην Ευρωπαϊκή Ένωση να ανανεώσει τη συνεργασία της με το Τόγκο, η οποία διακόπηκε από το 1993 και την οποία ο λαός του Τόγκο έχει μεγάλη ανάγκη. 
<SPEAKER ID="129" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση έξι προτάσεων ψηφίσματος σχετικά με το Νεπάλ(1).
<SPEAKER ID="130" LANGUAGE="DE" NAME="Mann, Thomas (PPE-DE ). –" AFFILIATION="">
<P>
   Κύριε Πρόεδρε, τον Ιανουάριο του 1990 το Νεπάλ γιόρτασε το Έτος Τουρισμού. Σε μια λαμπρή παρέλαση με δεκάδες χιλιάδες συμμετέχοντες και πολλές εκατοντάδες χιλιάδες θεατές παρουσιάστηκε όλος ο πολιτιστικός πλούτος της χώρας με τους Σέρπας και τους μοναχούς της, τις χορεύτριες και τους σαντού, τους αναβάτες ελεφάντων, τους καλλιτέχνες Μάνταλα και τους ορειβάτες.
<P>
Συμμετείχα σε αυτή την παρέλαση με την οργάνωση «Φίλοι του Νεπάλ». Διασχίσαμε το Κατμαντού και περάσαμε μπροστά από τον Βασιλιά Birendra, ο οποίος τόσο ως προσωπικότητα όσο και ως υπέρμαχος της συνταγματικής μοναρχίας έχαιρε της μέγιστης εκτίμησης από το 95-98% των κατοίκων του Νεπάλ. Αυτό δείχνει ακόμη πιο έντονα τη διαφορά που υπάρχει σήμερα, επτά χρόνια αργότερα, με τον Βασιλιά Gyanendra. Απέλυσε άλλον έναν Πρωθυπουργό, ενώ δεκάδες πολιτικοί, υποστηρικτές των ανθρωπίνων δικαιωμάτων και δημοσιογράφοι φυλακίστηκαν ή τέθηκαν σε περιορισμό κατ’ οίκον. Τώρα θέλει να κυβερνήσει μόνος του για τρία χρόνια.
<P>
Το ερώτημα που πρέπει να τεθεί είναι το εξής: γιατί τα τελευταία χρόνια κανένας Πρωθυπουργός δεν κατάφερε να διεξαγάγει ελεύθερες εκλογές; Η απάντηση είναι ότι δεν επετεύχθη ποτέ συμφωνία, ούτε μεταξύ των διάφορων κομμάτων ούτε με τους Μαοϊστές. Ο βασικός λόγος, όμως, είναι η έλλειψη ασφάλειας σε αυτή τη χώρα. Οι άνθρωποι ζουν σε κλίμα φόβου και αυτό όχι μόνο στο δυτικό τμήμα του Νεπάλ. Εν τω μεταξύ, τα δύο τρίτα της χώρας ελέγχονται από μαοϊστές αντάρτες και οι ανεπαρκώς εκπαιδευμένοι αστυνομικοί αποτελούν συνεχώς στόχο θανατηφόρων επιθέσεων. Μέχρι στιγμής τα θύματα του εμφυλίου πολέμου είναι 10 000. Η κατάσταση αυτή διαιωνίζεται και ο τουρισμός, η κύρια πηγή εσόδων της χώρας, έχει σχεδόν καταρρεύσει.
<P>
Πολύ φοβάμαι ότι μετά το πραξικόπημα της 1ης Φεβρουαρίου οι Μαοϊστές θα προσελκύσουν και άλλους υποστηρικτές. Η κατάσταση έκτακτης ανάγκης θα χρησιμοποιηθεί για να περιοριστούν ακόμη περισσότερο τα ανθρώπινα δικαιώματα και αυτό προκαλεί τεράστια ανησυχία σε εμάς, την Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών. Έτσι, έκλεισαν, για παράδειγμα, σημαντικοί τόποι καταφυγής για τους κατοίκους του Θιβέτ που αναγκάζονται να εγκαταλείψουν την πατρίδα τους, όπως το Γραφείο Πρόνοιας για τους Πρόσφυγες του Θιβέτ. Εδώ και 15 χρόνια, το Γραφείο αυτό υποστηρίζει το έργο του κέντρου προσφύγων της Ύπατης Αρμοστείας του ΟΗΕ για τους Πρόσφυγες στο Κατμαντού, το οποίο γνωρίζω προσωπικά και στο οποίο φιλοξενούνται επί του παρόντος περίπου 1 000 αιτούντες άσυλο.
<P>
Έκλεισε επίσης το Γραφείο του Εκπροσώπου του Δαλάι Λάμα, που είχε ιδρυθεί το 1959. Η κατάσταση γίνεται ολοένα και πιο απελπιστική. Κυρία Επίτροπε, επικροτώ τις πρωτοβουλίες της Ευρωπαϊκής Ένωσης, αλλά και της Ινδίας και των ΗΠΑ, όπως, για παράδειγμα, την έκκληση στον Βασιλιά να άρει την κατάσταση έκτακτης ανάγκης εντός 100 ημερών. Μία εκπρόσωπος της Ευρωπαϊκής Επιτροπής, η οποία ήταν παρούσα στη συνεδρίαση της Αντιπροσωπείας μας στην Ένωση Περιφερειακής Συνεργασίας Νότιας Ασίας σήμερα το πρωί, ανακοίνωσε ότι θα ανασταλούν αρκετά προγράμματα στήριξης, προκειμένου να ενισχυθεί η δημοκρατία με την άσκηση οικονομικής πίεσης. Ευτυχώς, όμως, η αναπτυξιακή βοήθεια θα συνεχίσει να χορηγείται, στοχοθετημένη, όπως πάντα, στα φτωχότερα τμήματα του πληθυσμού, στις τοπικές οργανώσεις υπέρ των ανθρωπίνων δικαιωμάτων και στις MKO.
<P>
Θα χαιρόμουν ιδιαιτέρως, αν το θέμα της παραβίασης των ανθρωπίνων δικαιωμάτων στο Νεπάλ συμπεριλαμβανόταν στην ημερήσια διάταξη της συνεδρίασης της Επιτροπής των Ηνωμένων Εθνών για τα Ανθρώπινα Δικαιώματα, που πρόκειται να διεξαχθεί στη Γενεύη. Η δημοκρατία στο Νεπάλ είναι μόλις 15 χρονών· είναι ακόμη πολύ εύθραυστη και πρέπει να προστατευθεί και όχι να καταστραφεί. 
<SPEAKER ID="131" LANGUAGE="PL" NAME="Libicki (UEN )." AFFILIATION="">
<P>
Ο Βασιλιάς ανακοίνωσε ότι επιθυμεί να καταπολεμήσει πιο αποτελεσματικά το αντάρτικο κίνημα των Μαοϊστών, αλλά παράλληλα έκλεισε το Γραφείο Πρόνοιας για τους Πρόσφυγες του Θιβέτ, όπως ανέφερε προ ολίγου ο κ. Mann. Πέρα από αυτό το κλείσιμο, το Νεπάλ σταμάτησε την αποστολή βοήθειας προς το Θιβέτ, η οποία είχε ως στόχο την ενίσχυση της αντίστασης της χώρας κατά της κινεζικής επιθετικότητας. Σε αυτό το πλαίσιο, οι λόγοι που επικαλείται ο Βασιλιάς δεν φαίνονται πολύ πειστικοί.
<P>
Ο Βασιλιάς έχει αναστείλει όλα τα δικαιώματα, τη στιγμή που δεν λησμονούμε την τραγωδία που έπληξε τη βασιλική οικογένεια πριν από αρκετά χρόνια, καθώς δεν τέθηκε την περίοδο αυτή κανένα ερώτημα από τη διεθνή κοινότητα ή τους διεθνείς οργανισμούς ως προς τη νομιμότητα της βασιλικής εξουσίας. Συνεπώς, πρέπει να εξετάσουμε πολλά πράγματα. Όπως ανέφερα νωρίτερα, οι λόγοι αυτών των γεγονότων είναι ασαφείς, αλλά προκαλούν κάποια ανησυχία. Επιπλέον, και επαναλαμβάνοντας τα σχόλια του κ. Mann, δεν μπορούμε να παραβλέψουμε την αναστολή της αποστολής βοήθειας προς το Θιβέτ, όπως επίσης δεν μπορούμε να συμφωνήσουμε με την αναστολή των πολιτικών δικαιωμάτων, τις συλλήψεις, το κλείσιμο των διαύλων του Τύπου ή τους υπερβολικούς περιορισμούς της ελευθερίας του λόγου. Κατά συνέπεια, είμαστε πλήρως δικαιολογημένοι όσον αφορά την ανάληψη δράσης και θα πρέπει να εγκρίνουμε το ψήφισμα. Ας ελπίσουμε ότι μια γρήγορη αντίδραση αυτού του Σώματος, παράλληλα με τα μέτρα των υπολοίπων χωρών, θα συμβάλει στην ομαλοποίηση της κατάστασης στο Θιβέτ. Σας ευχαριστώ πολύ, κύριε Πρόεδρε. 
<SPEAKER ID="132" LANGUAGE="NL" NAME="Meijer (GUE/NGL )." AFFILIATION="">
<P>
    Κύριε Πρόεδρε, το Νεπάλ, όπως και το Αφγανιστάν, ήταν, στις δεκαετίες του ’60 και του ’70, τουριστικός προορισμός για τους δυτικοευρωπαίους οπαδούς της εναλλακτικής ζωής, οι οποίοι πήγαιναν εκεί προς αναζήτηση ενός λιγότερο υλιστικού τρόπου ζωής, ενός διαφορετικού τρόπου ένδυσης, και για να κάνουν χρήση ναρκωτικών ουσιών – μάλλον λιγότερων από όσες γνωρίζουμε σήμερα. Και οι δύο αυτοί προορισμοί εναλλακτικού τουρισμού έχουν γίνει έκτοτε μέρη τρόμου στα οποία δεν πηγαίνει πλέον κανένας ως τουρίστας ή προς αναζήτηση ενός καλύτερου κόσμου. Και στις δύο χώρες, τις τελευταίες δεκαετίες, έχουν γίνει διάφορες προσπάθειες για την από τα άνω προς τα κάτω επιβολή ενός απολυταρχικού δογματισμού που δεν έχει την πραγματική υποστήριξη της πλειοψηφίας του πληθυσμού. Ο έξω κόσμος ενδιαφέρεται επίσης να θέτει κυβερνήσεις σε θέση ισχύος ή να επιβάλει νέα καθεστώτα.
<P>
Ενώ συμβαίνουν αυτά, οι κυρίαρχοι πολιτικοί διαφωνούν σχετικά με το πώς θα έχουν μεγαλύτερο έλεγχο επί των στασιαστών, είτε μέσω της εξουσίας ενός βασιλιά είτε μέσω κοινοβουλευτικής δημοκρατίας. Οι βέλγοι προμηθευτές όπλων προστατεύουν τον Βασιλιά από τους στασιαστές. Φαίνεται ότι δεν υπάρχει προοπτική να τελειώσει αυτή η δυστυχία για κανέναν· παρόλα αυτά, πρέπει να δοθεί ένα τέλος σε αυτήν. Οι παραδόσεις που εξυμνεί ο κ. Mann μπορεί να μην επιστρέψουν τόσο γρήγορα, αλλά ο λαός του Νεπάλ έχει ακόμα το δικαίωμα να κάνει τις επιλογές του, να επιλέξει τη δημοκρατία και τα ανθρώπινα δικαιώματα. Ας μην περιορίσουμε τη δυνατότητα του λαού του Νεπάλ να επιλέξει ο ίδιος. 
<SPEAKER ID="133" LANGUAGE="ES" NAME="Romeva i Rueda (Verts/ALE )." AFFILIATION="">
<P>
    Η κατάσταση έκτακτης ανάγκης που κήρυξε ο Βασιλιάς Gyanendra την 1η Φεβρουαρίου αποτελεί σαφή απειλή για τα ανθρώπινα δικαιώματα στο Νεπάλ, εφόσον έχει αυξήσει τις εξουσίες των δυνάμεων ασφαλείας και έχει μειώσει τις προοπτικές για μία πολιτική ειρηνευτική διαδικασία.
<P>
Επιπλέον, η Ευρωπαϊκή Ένωση πρέπει να ασκήσει σταθερή πίεση στον Βασιλιά Gyanendra προκειμένου να άρει την κατάσταση έκτακτης ανάγκης και να ξεκινήσει μία πολιτική διαδικασία που θα αποσκοπεί στην επίλυση της σύγκρουσης, βασισμένη στη δικαιοσύνη και στον σεβασμό των ανθρωπίνων δικαιωμάτων.
<P>
Τέλος, όσον αφορά την πρόσκληση του κ. Mann –με τον οποίο συμφωνώ απόλυτα– δεν πρέπει να ξεχνάμε ότι η κατάσταση στο Νεπάλ έχει μία περιφερειακή διάσταση, ιδιαίτερα σε σχέση με το γειτονικό Θιβέτ. Από αυτή την άποψη, πρέπει να απαιτήσουμε από την κυβέρνηση του Νεπάλ να ξανανοίξει το Γραφείο Πρόνοιας για τους Πρόσφυγες του Θιβέτ, όπως και το Γραφείο του εκπροσώπου του Δαλάι Λάμα στο Κατμαντού. 
<SPEAKER ID="134" LANGUAGE="" NAME="Lynne (ALDE )." AFFILIATION="(ΕΝ)">
<P>
    Κύριε Πρόεδρε, όπως όλοι ακούσαμε, η κατάσταση έκτακτης ανάγκης κηρύχθηκε την 1η Φεβρουαρίου από τον Βασιλιά. Διέλυσε την κυβέρνηση και ανέλαβε ο ίδιος την εξουσία. Το γεγονός αυτό έπεται μίας δεκαετούς σύγκρουσης, η οποία έχει στοιχίσει 11 000 ζωές. Ο λαός του Νεπάλ έχει κληρονομήσει μία παράδοση παραβιάσεων των ανθρωπίνων δικαιωμάτων, τόσο από τα σώματα ασφαλείας όσο και από τους Μαοϊστές αντάρτες. Έχει υποστεί βασανιστήρια, κρατήσεις, εξαφανίσεις και παράνομες εκτελέσεις.
<P>
Περίπου 3 000 άτομα είναι επί του παρόντος σε κατ’ οίκον περιορισμό, σύμφωνα με κυβερνητικές πηγές του Νεπάλ. Τα άτομα που έχουν συλληφθεί είναι είτε ανώτερα στελέχη της εκδιωχθείσας κυβέρνησης, υπερασπιστές των ανθρωπίνων δικαιωμάτων, είτε ηγέτες φοιτητών και συνδικαλιστικών οργανώσεων. Η πρόσβαση στα άτομα αυτά έχει περιοριστεί. Πρέπει είτε να τους απαγγελθούν κατηγορίες ή να δικαστούν σύμφωνα με τον νόμο, είτε να απελευθερωθούν άμεσα.
<P>
Η ΕΕ και τα κράτη μέλη παρέχουν περισσότερα από 100 εκατομμύρια ευρώ σε ενισχύσεις ετησίως. Κάθε στρατιωτική βοήθεια πρέπει τώρα να σταματήσει. Πρέπει να δοθεί έμφαση στην πολυκομματική δημοκρατία, στον μετριασμό των συγκρούσεων και στην ελάφρυνση της φτώχειας και των δεινών. Η στρατιωτική λύση δεν είναι η απάντηση. 
<SPEAKER ID="135" LANGUAGE="" NAME="Deva (PPE-DE )." AFFILIATION="(ΕΝ)">
<P>
    Κύριε Πρόεδρε, θα ήθελα να καλωσορίσω στο Σώμα τον κ. Desmond de Silva, ο οποίος είναι Αναπληρωτής Γενικός Γραμματέας των Ηνωμένων Εθνών και Αναπληρωτής Ειδικός Εισαγγελέας του Ειδικού Δικαστηρίου στη Σιέρα Λεόνε για τα εγκλήματα πολέμου. Βρίσκεται εδώ για να παρακολουθήσει τη συζήτησή μας σχετικά με τη Σιέρα Λεόνε. 
<SPEAKER ID="136" LANGUAGE="" NAME="Gill (PSE )." AFFILIATION="(ΕΝ)">
<P>
    Κύριε Πρόεδρε, με βαθιά λύπη παρακολουθήσαμε τα πρόσφατα γεγονότα στο Νεπάλ. Δεν μπορούμε να παραβλέψουμε το γεγονός ότι οι ενέργειες του Βασιλιά Gyanendra την 1η Φεβρουαρίου ήταν μία θλιβερή ημέρα για τη δημοκρατία στο Νεπάλ. Ούτε μπορούμε να αγνοήσουμε τις ενέργειες των τρομοκρατών. Το Ευρωπαϊκό Κοινοβούλιο δεν μπορεί να μείνει αμέτοχο.
<SPEAKER ID="137" LANGUAGE="" NAME="Deva (PPE-DE )," AFFILIATION="εξ ονόματος της Ομάδας">
<P>
    Κύριε Πρόεδρε, θα ήθελα να συγχαρώ την κ. Gill για την εξαιρετική ομιλία της.
<P>
Η πολυκομματική δημοκρατία είναι μία έννοια σχετικά νέα στο Νεπάλ, η οποία καθιερώθηκε μόλις το 1990 στο πλαίσιο της συνταγματικής μοναρχίας. Εκτιμώ και σέβομαι τις συνταγματικές μοναρχίες. Την εποχή εκείνη, το Νεπάλ αποκατέστησε τη λειτουργία των πολιτικών κομμάτων που είχαν προηγουμένως τεθεί εκτός νόμου και αύξησε τις πολιτικές ελευθερίες του λαού του Νεπάλ. Δυστυχώς, η προσπάθεια για τη δημοκρατία προσέκρουσε σε δυσκολίες. Τα τελευταία 15 χρόνια, η αξιοπιστία των πολιτικών του Νεπάλ υπονομεύθηκε επανειλημμένα με καταγγελίες για διαφθορά και ιδιοτέλεια. Αρνούνται να δώσουν προτεραιότητα στα συμφέροντα του Νεπάλ· δίνουν προτεραιότητα στα δικά τους.
<P>
Οι πολιτικοί αποδείχθηκαν ανίκανοι να απαλλάξουν το Νεπάλ από μία ομάδα αποκαλούμενων «Μαοϊστών στασιαστών», η οποία συνεστήθη το 1996 με σκοπό να ανατρέψει τη μοναρχία και το καθεστώς. Η απόπειρα διαπραγμάτευσης με τους στασιαστές για κατάπαυση του πυρός κατέρρευσε τον Αύγουστο του 2003. Οι πρόσφατες ενέργειες του Βασιλιά χαρακτηρίζουν κάποιον που αφενός επιθυμεί να απαλλάξει το Νεπάλ από την τρομοκρατία και, αφετέρου, επιθυμεί να φέρει τη σταθερότητα σε μία χώρα που οι δημοκρατικοί παράγοντές της δεν κατόρθωσαν να επιτύχουν. Αποφάσισε να πάρει το ζήτημα στα χέρια του. Ωστόσο, με την ενέργεια αυτή, έπαιξε το παιχνίδι των ανταρτικών δυνάμεων και παραβίασε τα ίδια δικαιώματα τα οποία υποτίθεται ότι είχε σκοπό να προστατεύσει.
<SPEAKER ID="138" LANGUAGE="" NAME="Ματσάκης (ALDE )." AFFILIATION="(ΕΝ)">
<P>
    Κύριε Πρόεδρε, το Νεπάλ, μία από τις φτωχότερες χώρες της Ασίας, έχει μία εξαιρετικά ταραγμένη πρόσφατη ιστορία ιδίως λόγω της ανταρσίας των ισχυρών δυνάμεων των Μαοϊστών, η οποία συνεχίζεται τα τελευταία εννιά χρόνια. Στο διάστημα αυτό έχουν σκοτωθεί περισσότερα από 11.000 άτομα. Τον Ιούνιο του 2001, ο Βασιλιάς του Νεπάλ δολοφονήθηκε, μαζί με άλλα μέλη της βασιλικής οικογένειας. Ο αδελφός του, Gyanendra, στέφθηκε νέος Βασιλιάς.
<P>
Τα δημοκρατικά διαπιστευτήρια του Gyanendra δεν υπήρξαν ποτέ ιδιαίτερα προφανή, το αντίθετο μάλιστα. Ακολούθησε τη γραμμή της κλιμάκωσης της σύγκρουσης με τους αντάρτες και παραμέρισε τις πολιτικές δυνάμεις της χώρας. Την περίοδο 2001-2002 κηρύχθηκε κατάσταση έκτακτης ανάγκης που οδήγησε σε μεγάλη έξαρση των σοβαρών παραβιάσεων των ανθρωπίνων δικαιωμάτων, συμπεριλαμβανομένων των εξωδικαστικών εκτελέσεων και των βασανιστηρίων. Παρά το γεγονός αυτό, ο Βασιλιάς εξακολούθησε να απολαμβάνει την υποστήριξη των δυτικών χωρών, συμπεριλαμβανομένων των κρατών μελών της ΕΕ, και λυπάμαι που το λέω. Φέτος την 1η Φεβρουαρίου, ο Βασιλιάς, με την υποστήριξη του Βασιλικού Στρατού του Νεπάλ, απέλυσε την κυβέρνηση, ανέλαβε την εξουσία και κήρυξε εκ νέου κατάσταση έκτακτης ανάγκης. Όπως ήταν αναμενόμενο, ακολούθησαν εκτεταμένες παραβιάσεις των ανθρωπίνων δικαιωμάτων.
<SPEAKER ID="139" LANGUAGE="PL" NAME="Krupa (IND/DEM )," AFFILIATION="εξ ονόματος της Ομάδας Ανεξαρτησία/Δημοκρατία">
<P>
   .  Σας ευχαριστώ πολύ. Τα γεγονότα των τελευταίων εβδομάδων δεν έχουν αφήσει στο Ευρωπαϊκό Κοινοβούλιο το περιθώριο να επιλέξει κάτι άλλο παρά τη διεξαγωγή μιας συζήτησης σχετικά με τις παραβιάσεις των ανθρωπίνων δικαιωμάτων στο Νεπάλ, ένα πρόβλημα που κλιμακώνεται εδώ και πολλά χρόνια. Το Βασίλειο του Νεπάλ, το οποίο βρίσκεται μεταξύ της Ινδίας και της Κίνας, εξαρτάται όλο και περισσότερο από την Κίνα, καθώς αυτή η χώρα είναι ο κύριος εμπορικός εταίρος του και η κύρια πηγή έμπνευσης του ανταρτικού κινήματος των Μαοϊστών. Το κίνημα αυτό συμμετέχει στον αγώνα ανατροπής της συνταγματικής μοναρχίας, και στόχος του είναι η ίδρυση ενός κομμουνιστικού κράτους. Ο εμφύλιος πόλεμος στο Νεπάλ αριθμεί ήδη περισσότερα από 12 000 θύματα και η πολιτική κατάσταση είναι πολύ περίπλοκη, μολονότι η έλλειψη ενημέρωσης σημαίνει ότι δεν γνωρίζουμε όλες τις λεπτομέρειες. Μετά την αποπομπή του Πρωθυπουργού, ο Βασιλιάς και ο στρατός του Νεπάλ κατέλαβαν την εξουσία και ανέστειλαν βασικά συνταγματικά δικαιώματα, όπως το δικαίωμα του συνεταιρίζεσθαι, την ελευθερία του λόγου, το δικαίωμα ενημέρωσης, ιδιωτικής ζωής και περιουσίας, και την απαγόρευση των παράνομων κρατήσεων. Ο Βασιλιάς απαγόρευσε την κριτική κατά των υπηρεσιών ασφαλείας από ραδιοφώνου, τηλεόρασης και Διαδικτύου. Η λογοκρισία και οι διώξεις είναι μέρος της καθημερινής ζωής. Η κυβέρνηση του Νεπάλ παραβλέπει επίσης τα δικαιώματα των προσφύγων, καθώς έχει κλείσει το Γραφείο του Εκπροσώπου του Δαλάι Λάμα και το Γραφείο Πρόνοιας για τους Πρόσφυγες του Θιβέτ, το οποίο παρείχε βοήθεια στους Θιβετιανούς που υφίστανται διώξεις λόγω της πίστης τους. Κάθε χρόνο 2 500 άνθρωποι φεύγουν από το υπό κινεζική κατοχή Θιβέτ, διότι θέλουν να ασκούν ελεύθεροι τα θρησκευτικά τους δικαιώματα και να διδάσκονται στη μητρική τους γλώσσα. Ένας ακόμα μεγαλύτερος αριθμός Θιβετιανών επιλέγει να φύγει από τη χώρα, διότι αισθάνονται ότι απειλούνται όλο και περισσότερο. Η κυβέρνηση του Νεπάλ, ωστόσο, παραβιάζει το εθνικό και διεθνές δίκαιο παραδίδοντας Θιβετιανούς στην Κίνα. Αυτοί οι Θιβετιανοί φυλακίζονται και υποβάλλονται σε απίστευτα σκληρή κακοποίηση μετά την απέλασή τους στην Κίνα.
<P>
Τόσο η κυβέρνηση όσο και οι μαοϊστές αντάρτες κατηγορήθηκαν από τις διεθνείς ανθρωπιστικές οργανώσεις για τη διάπραξη θηριωδιών κατά του άμαχου πληθυσμού. Η συζήτηση που διεξάγει σήμερα αυτό το Σώμα θα καταστήσει δυνατό τον προσδιορισμό των αιτιών της σύγκρουσης. Αυτές μπορούν να εντοπιστούν σε μια παράφρονα απολυταρχική, κομμουνιστική και αθεϊστική ιδεολογία που αρνείται την ύπαρξη του Θεού και αντιμετωπίζει τα ανθρώπινα όντα ως αντικείμενα, και επίσης καταπατά την αξιοπρέπειά τους και παραβιάζει τα δικαιώματά τους. Το Νεπάλ έχει πληθυσμό 23 εκατομμύρια, και ένας στους δύο κατοίκους του είναι αναλφάβητος, ενώ η κοινωνία διέπεται ακόμα από το σύστημα των καστών. Αυτό που χρειάζεται είναι βελτιωμένες συνθήκες διαβίωσης και εκπαίδευση, και όχι έναν εμφύλιο πόλεμο που έχει ως στόχο την ίδρυση ενός καταστρεπτικού κομμουνιστικού συστήματος.
<P>
Οι μόνες επιλογές που διαθέτουμε είναι η αύξηση της ενημέρωσης για τη σύγκρουση και η χρήση διπλωματικών διαύλων, όπως αυτό το ψήφισμα του Ευρωπαϊκού Κοινοβουλίου, προκειμένου να επιμείνουμε στο να θέσει η κυβέρνηση του Νεπάλ ένα τέλος στις παράνομες συλλήψεις και σε άλλες πρακτικές διαφθοράς. Πρέπει επίσης να ζητήσουμε από την κυβέρνηση του Νεπάλ να προστατέψει όσους αγωνίζονται για τα ανθρώπινα δικαιώματα, τους δημοσιογράφους και τους πολιτικούς ηγέτες από τέτοιου είδους πρακτικές. Η άσκηση δημόσιας πίεσης έχει ήδη επιφέρει τη μείωση των διώξεων. Πρέπει να εξετάσουμε εάν η βοήθεια της ΕΕ χρησιμοποιείται πραγματικά για την ενίσχυση της ανάπτυξης και για ανθρωπιστικούς σκοπούς, και είναι επίσης αναγκαίο να αναληφθεί δράση. Τέλος, θα ήθελα να αναφερθώ στον Άγιο Πατέρα Ιωάννη τον XXIII, ο οποίος έγραψε ότι η απειλή απέναντι στην οικογένεια είναι απειλή απέναντι στο κράτος, και ότι, κατά συνέπεια, η απειλή απέναντι στην κοινωνική τάξη ενός κράτους είναι απειλή απέναντι στη διεθνή τάξη. Σας ευχαριστώ. 
<SPEAKER ID="140" LANGUAGE="PL" NAME="Czarnecki, Ryszard (NI )." AFFILIATION="">
<P>
    Σας ευχαριστώ, κύριε Πρόεδρε. Κυρίες και κύριοι, οι προλαλήσαντες μίλησαν με πολύ εμπεριστατωμένο τρόπο σχετικά με την κατάσταση στο Νεπάλ, την έλλειψη δημοκρατίας στη χώρα και την ιστορία του. Θα ήθελα να υπογραμμίσω ένα επιπλέον σημείο, ήτοι την έλλειψη ελευθερίας των μέσων ενημέρωσης, η οποία έχει οξυνθεί ιδιαίτερα μετά την 1η Φεβρουαρίου 2005. Είναι βέβαιο ότι υπάρχει λογοκρισία και ότι δημοσιογράφοι απολύονται και συλλαμβάνονται, συχνά χωρίς να ενημερώνονται οι οικογένειές τους. Η κυβέρνηση έχει επίσης απαγορεύσει στους ιδιωτικούς ραδιοφωνικούς σταθμούς να εκπέμπουν, και 800 δημοσιογράφοι έχουν, κατά συνέπεια, χάσει τη δουλειά τους. Καθώς πολλοί πολίτες του Νεπάλ δεν μπορούν να διαβάσουν, το κλείσιμο αυτών των ραδιοφωνικών σταθμών σημαίνει ότι δεν έχουν πλέον πρόσβαση στις ειδήσεις ή σε άλλους ραδιοφωνικούς σταθμούς εκτός από το BBC. Σαν να μην έφτανε αυτό, λεηλατούνται εκδοτικά γραφεία και λογοκρίνονται έγγραφα. Αυτή είναι μια σύντομη εικόνα της παρούσας κατάστασης στο Νεπάλ, και δεν πρέπει να μένουμε ατάραχοι απέναντι σε αυτήν. 
<SPEAKER ID="141" LANGUAGE="IT" NAME="Romagnoli (NI )." AFFILIATION="">
<P>
    Κύριε Πρόεδρε, κυρίες και κύριοι, εγκρίνω και στηρίζω τα ψηφίσματα σχετικά με την απαράδεκτη εσωτερική πολιτική, την καταστολή των πολιτικών ελευθεριών και τις συστηματικές παραβιάσεις των ανθρωπίνων δικαιωμάτων που διαπράττει ο Βασιλιάς του Νεπάλ Gyanendra. Τούτου λεχθέντος, ζητώ να καταβληθούν οι ίδιες προσπάθειες με ψηφίσματα και προπαντός με ισχυρές πολιτικοοικονομικές πιέσεις προς την Κίνα, η οποία επί δεκαετίες καταπιέζει τον λαό του Θιβέτ. Στόχος του Κοινοβουλίου και των άλλων οργάνων πρέπει να είναι η προαγωγή της υπεράσπισης και του πολιτισμού του Θιβέτ, χωρίς να περιορίζονται στην καταγγελία της συστηματικής γενοκτονίας του λαού του, η οποία διαρκεί πάνω από δέκα χρόνια.
<SPEAKER ID="142" LANGUAGE="" NAME="Reding," AFFILIATION="μέλος της Επιτροπής">
<P>
     Κύριε Πρόεδρε, η Ευρωπαϊκή Επιτροπή ανησυχεί σοβαρά για την απότομη επιδείνωση της πολιτικής κατάστασης στο Νεπάλ από την 1η Φεβρουαρίου.
<P>
Δεν χρειάζεται να πω στα μέλη του Κοινοβουλίου πόσο σημαντικός είναι ο σεβασμός για τα ανθρώπινα δικαιώματα, τη δημοκρατία και το κράτος δικαίου στις σχέσεις μας με τρίτες χώρες. Η δήλωση της Προεδρίας στις 2 Φεβρουαρίου είναι σαφέστατη: η Ευρωπαϊκή Ένωση θεωρεί ότι η κίνηση του Βασιλιά αποτελεί σοβαρό εμπόδιο στην προοπτική μίας λύσης στην παρούσα σύγκρουση, βασιζόμενης στις διαπραγματεύσεις και στις δημοκρατικές αξίες. Η τρόικα της Ευρωπαϊκής Ένωσης, η οποία επισκέφθηκε το Νεπάλ μόλις πριν από δύο μήνες, εξέφρασε τότε τις σοβαρές ανησυχίες της για την ταχεία επιδείνωση της κατάστασης των ανθρωπίνων δικαιωμάτων. Από την 1η Φεβρουαρίου, το Νεπάλ βιώνει μία βαθιά κρίση στον τομέα των ανθρωπίνων δικαιωμάτων, όπως μόλις υπογράμμισαν πολλά μέλη του κοινοβουλίου.
<P>
Τα Ηνωμένα Έθνη έχουν καταγράψει περισσότερες από 340 κρατήσεις πολιτικών ηγετών, δημοσιογράφων, υποστηρικτών των ανθρωπίνων δικαιωμάτων και της κοινωνίας των πολιτών. Εμείς, η Ευρωπαϊκή Ένωση, θα συνεχίσουμε να πιέζουμε προκειμένου να απελευθερωθούν όλοι όσοι εξακολουθούν να κρατούνται αυθαίρετα και θα αξιοποιήσουμε την ευκαιρία της προσεχούς συνόδου της Επιτροπής Ανθρωπίνων Δικαιωμάτων των Ηνωμένων Εθνών στη Γενεύη για να υπενθυμίσουμε και στις δύο αντιμαχόμενες πλευρές τις υποχρεώσεις τους που απορρέουν από το διεθνές δίκαιο.
<P>
Κατά συνέπεια, η Επιτροπή έλαβε την ακόλουθη θέση. Η αντιπροσωπεία της Ευρωπαϊκής Επιτροπής στο Κατμαντού δεν θα αποδεχθεί καμία υψηλού επιπέδου πρόσκληση από τον Βασιλιά ή από οποιονδήποτε υπουργό της κυβέρνησής του, εκτός εάν λάβει διαφορετικές οδηγίες από την κεντρική έδρα της. Όλες οι συνεχιζόμενες δραστηριότητες συνεργασίας της ΕΚ επανεξετάζονται προσεκτικά και η κατάσταση στην περιοχή τελεί υπό συνεχή παρακολούθηση. Προς το παρόν, οι δραστηριότητες συνεχίζονται αλλά δεν θα ξεκινήσουν νέες αξιολογήσεις ή αναγνωριστικές αποστολές για την προετοιμασία του διαύλου συνεργασίας του 2005 μέχρι νεωτέρας ειδοποιήσεως.
<P>
Η Επιτροπή διατηρεί εκτεταμένες επαφές σχετικά με αυτό το ζήτημα με τα κράτη μέλη και με άλλους δωρητές στην περιοχή, και θα συμμετάσχει σε μία συνεδρίαση ομόφρονων δωρητών την εβδομάδα της 7ης Μαρτίου στην Ευρώπη για να συνεχίσει την αναζήτηση μίας συντονισμένης θέσης.
<SPEAKER ID="143" LANGUAGE="" NAME="Πρόεδρος." AFFILIATION="">
<SPEAKER ID="144" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση έξι προτάσεων ψηφίσματος σχετικά με το Ειδικό Δικαστήριο για τη Σιέρα Λεόνε: υπόθεση Charles Taylor(1).
<SPEAKER ID="145" LANGUAGE="NL" NAME="Meijer (GUE/NGL )." AFFILIATION="">
<P>
Επαναστατούν κατά των αγγλόφωνων κατοίκων των ακτών, τους οποίους θεωρούν αποίκους. Αυτό συμβαίνει στη Λιβερία, η οποία ιδρύθηκε τον 19ο αιώνα ως αποικία όπου οι σκλάβοι που ελευθερώνονταν στην Αμερική μπορούσαν να επιστρέψουν στις αφρικανικές ρίζες τους. Μία ομάδα διαχειριζόταν τη γη, ενώ οι υπόλοιποι θεωρούσαν ότι είναι αποικιακά αφεντικά κατά τον ίδιο τρόπο με τους Ευρωπαίους σε άλλες αφρικανικές χώρες.
<P>
Είναι σημαντικό σε όλες τις αφρικανικές χώρες ότι τα σημερινά σύνορα ορίστηκαν από ξένες αποικιακές δυνάμεις. Ομάδες που είχαν κοινή πορεία λόγω κοινής γλώσσας και πολιτισμού απομακρύνθηκαν μεταξύ τους. Ομάδες που είχαν πολύ λίγα κοινά στοιχεία ενώθηκαν σε ένα ομοσπονδιακό κράτος. Ο κ. Posselt επέστησε επίσης την προσοχή σε αυτό κατά τη διάρκεια της σημερινής συζήτησης για το Τόγκο.
<P>
Οι τυχοδιώκτες και οι καιροσκόποι, οι οποίοι χρησιμοποιούν ως δολοφόνους παιδιά θολωμένα από τα ναρκωτικά και χρησιμοποιούν τα κεφάλια των θυμάτων που σκοτώνουν για διακόσμηση, τρομοκρατούν όσους δεν μπορούν να ελέγξουν. Μπορώ να προσθέσω ότι οι Αμερικάνοι εκπαίδευσαν καλά τον Charles Taylor ως Πρόεδρο και τον έφεραν στην εξουσία, και κατόπιν ήταν πολύ δύσκολο να απαλλαγούμε από αυτόν. Ακόμη πιο σημαντικό είναι ότι, μετά την απομάκρυνση ενός ατόμου, οι ομάδες στο εσωτερικό της χώρας που έχουν στραφεί στον πρωτόγονο τρόπο ζωής θα πρέπει να έχουν την ευκαιρία να αναπτυχθούν σαν κανονικός λαός του εικοστού πρώτου αιώνα.
<SPEAKER ID="146" LANGUAGE="" NAME="Deva (PPE-DE )." AFFILIATION="(ΕΝ)">
<P>
Τον Ιανουάριο του 2002, η Σιέρα Λεόνε είδε το τέλος ενός δεκαετούς άγριου εμφυλίου πολέμου. Οι συγκρούσεις στη Σιέρα Λεόνε στοίχισαν τη ζωή δεκάδων χιλιάδων ανθρώπων και τη μετακίνηση εκατομμυρίων. Το Ειδικό Δικαστήριο στη Σιέρα Λεόνε πρόσφατα απήγγειλε κατηγορίες εναντίον του Charles Ghankay Taylor, πρώην Προέδρου της Λιβερίας, για ενεργή υποστήριξη του Ενιαίου Επαναστατικού Μετώπου, το οποίο ευθυνόταν για τις εκτεταμένες ωμότητες στη Σιέρα Λεόνε.
<P>
Σύμφωνα με τη Διεθνή Αμνηστία, τα εγκλήματα του Taylor περιλάμβαναν συστηματικές δολοφονίες αμάχων, ακρωτηριασμούς, βιασμούς, άλλες μορφές σεξουαλικής βίας, τη χρησιμοποίηση παιδιών στρατιωτών, απαγωγές και καταναγκαστική εργασία. Το Ειδικό Δικαστήριο της Σιέρα Λεόνε, που συνεστήθη από τη διεθνή κοινότητα και το οποίο η ΕΕ υποστήριξε με περίπου 800 000 ευρώ πέρυσι, απήγγειλε στον Taylor 17 κατηγορίες για εγκλήματα πολέμου, εγκλήματα κατά της ανθρωπότητας και άλλες σοβαρές παραβιάσεις του διεθνούς ανθρωπιστικού δικαίου. Ωστόσο, η Νιγηρία πρόσφερε άσυλο στον Taylor. Το διεθνές δίκαιο τώρα ζητεί επιτακτικά τη διενέργεια έρευνας και την προσαγωγή στη δικαιοσύνη των υπόπτων για εγκλήματα πολέμου ή για εγκλήματα κατά της ανθρωπότητας.
<P>
Σύμφωνα με τη Σύμβαση της Γενεύης του 1949, οι αρχές της Νιγηρίας είναι υποχρεωμένες να συλλάβουν τον Taylor και να τον παραδώσουν στο Ειδικό Δικαστήριο της Σιέρα Λεόνε. Δεν υπάρχει καμία απολύτως νομική βάση για την προστασία του Taylor από τον Πρόεδρο της Νιγηρίας Obasanjo. Εάν, ωστόσο, ο Taylor παραμείνει στη Νιγηρία, είναι αμφίβολο εάν θα παραπεμφθεί ποτέ σε δίκη αυτός ο άνθρωπος που κατηγορείται για ειδεχθή εγκλήματα. Επιπλέον, αν αναζητήσει καταφύγιο σε άλλη χώρα ΑΚΕ, εμείς θα πρέπει να θέσουμε σε πλήρη ισχύ τη συμφωνία του Κοτονού σε εκείνη τη χώρα. 
<SPEAKER ID="147" LANGUAGE="DE" NAME="Kusstatscher (Verts/ALE )." AFFILIATION="">
<P>
   Η παθιασμένη ομιλία του προηγούμενου ομιλητή και η παρούσα πρόταση ψηφίσματος με τις υποβληθείσες αιτιολογήσεις, η οποία έχει την υποστήριξη όλων των πολιτικών ομάδων του Σώματος, αποδεικνύει ότι υπάρχει επείγουσα ανάγκη για δράση. Εμείς εδώ στις ευημερούσες χώρες δεν έχουμε ιδέα για όλα αυτά που συμβαίνουν στα αφρικανικά κράτη. Αμέσως μετά την επίτευξη της λεγόμενης ελευθερίας μετά από αιώνες εκμετάλλευσης ως αποικίες, πολλές χώρες υποφέρουν πάλι από μια τυραννία του χειρίστου είδους, όπως για παράδειγμα η περίπτωση της Λιβερίας υπό τον Charles Taylor.
<P>
Ο κατάλογος των εγκλημάτων, για τα οποία ο Charles Taylor καταδικάστηκε το 2003 από το Ειδικό Δικαστήριο στη Σιέρα Λεόνε, δεν μπορεί να μας αφήσει αδιάφορους και πρέπει να κάνουμε ό,τι περνά από το χέρι μας για να παραδοθεί επιτέλους στη δικαιοσύνη αυτός ο εγκληματίας, ο οποίος, από την εξορία όπου βρίσκεται, συνεχίζει τις προσπάθειες να αποσταθεροποιήσει την κατάσταση στη Λιβερία και τις γειτονικές χώρες. Υποστηρίζω όλες τις πρωτοβουλίες που ζήτησε το Σώμα· ωστόσο, επισημαίνω με ανησυχία ότι ούτε ο ΟΗΕ ούτε το Συμβούλιο Ασφαλείας των Ηνωμένων Εθνών ούτε κανείς από εμάς δεν διαθέτει ακόμη ούτε κατά προσέγγιση το κύρος εκείνο που είναι απαραίτητο για την παγκόσμια ειρήνη. Το διεθνές δίκαιο και τα ανθρώπινα δικαιώματα απαιτούν από όλους τους ανθρώπους με καλή θέληση να ξεπεράσουν την αδιαφορία τους και να χρησιμοποιηθούν όλα τα δυνατά μέσα για την εξεύρεση πιο δίκαιων και πιο ειρηνικών λύσεων. Ευχαριστώ όλους όσους συνεργάστηκαν στο Σώμα για αυτήν την πρόταση ψηφίσματος. 
<SPEAKER ID="148" LANGUAGE="NL" NAME="Maaten (ALDE )." AFFILIATION="">
<P>
    Κύριε Πρόεδρε, ο Charles Taylor, ως Πρόεδρος της Λιβερίας, ήταν ένοχος για σοβαρά εγκλήματα κατά της ανθρωπότητας και για πολεμική δράση. Στήριξε ενεργά ένοπλες ομάδες της αντιπολίτευσης στη Σιέρα Λεόνε, όταν αυτές διέπρατταν θηριωδίες όπως δολοφονίες, ακρωτηριασμούς, βιασμούς και στρατολόγηση παιδιών. Κατά τη διάρκεια της εξουσίας του, η Λιβερία προέβη σε βία και σε κατάχρηση εξουσίας, που είχαν ως αποτέλεσμα μεγάλη ανθρώπινη δυστυχία που δεν πρέπει να επιτρέψουμε να μείνει ατιμώρητη. Η Νιγηρία πρέπει να πεισθεί να παραδώσει τον Charles Taylor στο δικαστήριο της Σιέρα Λεόνε, κάνοντας έτσι το σωστό για τα πολυάριθμα θύματα και τους επιζώντες στη Λιβερία και αλλού, και φέρνοντας την ειρήνη στη Δυτική Αφρική. Η Ευρωπαϊκή Ένωση εργάζεται για την ειρήνη, την ασφάλεια, τη σταθερότητα, τον σεβασμό για τα ανθρώπινα δικαιώματα και τις δημοκρατικές αρχές. Δεν μπορούμε να εθελοτυφλούμε απέναντι στο γεγονός ότι ο Charles Taylor παραμένει ελεύθερος στη Νιγηρία, από όπου είναι ακόμα σε θέση να χειραγωγεί την ειρηνευτική διαδικασία στην περιοχή. Όχι μόνο έχει η Νιγηρία την ηθική υποχρέωση να παραδώσει τον Charles Taylor στο δικαστήριο, αλλά είναι επίσης υποχρεωμένη στο πλαίσιο του διεθνούς δικαίου. Μεταξύ άλλων, η διεθνής νομική τάξη, υπό τη μορφή των συμβάσεων της Γενεύης, ορίζει ότι τα εγκλήματα πολέμου πρέπει πάντα να τιμωρούνται. Αυτός ο κανόνας του διεθνούς δικαίου διασφαλίζει ότι τα κράτη δεν προσφέρουν προστασία σε τέτοιους κακοποιούς. Η Νιγηρία θα πρέπει να εκδώσει τον Charles Taylor στο δικαστήριο της Σιέρα Λεόνε, προκειμένου να δικαστεί από αυτό. 
<SPEAKER ID="149" LANGUAGE="" NAME="Tannock (PPE-DE )," AFFILIATION="εξ ονόματος της Ομάδας">
<P>
    Κύριε Πρόεδρε, η Αφρική μαστίζεται εδώ και πάρα πολύ καιρό από εμφυλίους σπαραγμούς, πείνα, οικονομική κακοδιαχείριση και ασύστολη διαφθορά. Τώρα, επιτέλους, αρχίζει να βάζει τάξη στα του οίκου της με περιφερειακούς συνασπισμούς και υπερεθνικά θεσμικά όργανα σε ολόκληρη την ήπειρο που ασχολούνται με την τήρηση του διεθνούς δικαίου ανθρωπίνων δικαιωμάτων, όπως η Οικονομική Κοινότητα των Κρατών της Δυτικής Αφρικής (ECOWAS) και η Αφρικανική Ένωση.
<P>
Ο Charles Taylor, ως πρώην πολέμαρχος, κυβέρνησε τη Λιβερία με βαναυσότητα μεταξύ του 1997 και του 2003 ως αιμοχαρής δικτάτορας, επιτρέποντας βιασμούς και συνοπτικές εκτελέσεις στο τέλος του δεκατετραετούς εμφυλίου πολέμου της χώρας, αλλά αναγκάστηκε να εξοριστεί στο πλαίσιο της ειρηνευτικής συμφωνίας για την οποία μεσολάβησε η Νιγηρία. Κατά τη διάρκεια της ηγεμονίας του Taylor, η ECOWAS επέβαλε κυρώσεις στη Λιβερία λόγω των καταχρήσεων που εκείνος διέπραξε. Όσο βρισκόταν στην εξουσία, υποστήριξε το Ενιαίο Επαναστατικό Μέτωπο στη γειτονική Σιέρα Λεόνε, το οποίο, σε συμμαχία με αντάρτες στρατιώτες, ανέτρεψε τον Πρόεδρο Kabbah το 1997, έχοντας σπείρει τον όλεθρο στη χώρα από το 1991, με κτηνώδεις σφαγές δεκάδων χιλιάδων αμάχων, και το οποίο χρησιμοποιούσε παιδιά στρατιώτες.
<P>
Το Δικαστήριο Εγκλημάτων Πολέμου στη Freetown της Σιέρα Λεόνε, είναι ένας υβριδικός συνδυασμός εθνικού και διεθνούς δικαστηρίου, αποδεκτού από όλες τις πλευρές και με την υποστήριξη των Ηνωμένων Εθνών, και στοχεύει στο να αποτελέσει πρότυπο για άλλα δικαστήρια πολέμου χωρίς εντολή από τα ψηφίσματα των Ηνωμένων Εθνών δυνάμει του Κεφαλαίου 7. Το δικαστήριο αυτό απήγγειλε το 2003 κατηγορίες στον Taylor για εγκλήματα πολέμου, αλλά η Νιγηρία αρνείται να τον εκδώσει, επικαλούμενη ότι απολαύει ετεροδικίας και επωφελείται της συμφωνίας ασύλου την οποία έχουν συνάψει.
<P>
Μία ομάδα για τα δικαιώματα των παιδιών που ονομάζεται FOCUS ζητεί τώρα την παράδοσή του στο δικαστήριο στη Σιέρα Λεόνε, κατηγορώντας ευθέως τον Taylor για τον ακρωτηριασμό χιλιάδων γυναικών και παιδιών στη Σιέρα Λεόνε, καθώς και για το ότι διέταξε την πραγματοποίηση αιματηρών, διασυνοριακών επιδρομών στη γειτονική Γουινέα. Τώρα γνωρίζουμε ότι η ετεροδικία δεν ισχύει πλέον για τα εγκλήματα πολέμου, όμως η ομάδα επισήμανε επίσης ότι ο Taylor παραβίασε τους όρους του ασύλου του με την ανάμιξή του στα πολιτικά πράγματα της Λιβερίας πριν από τις εκλογές που έχουν προγραμματιστεί για τον Οκτώβριο, καθώς και με τη χρηματοδότηση κομμάτων φιλικά προσκείμενων προς αυτόν με χρήματα που απέκτησε παράνομα μέσω του εμπορίου διαμαντιών όσο βρισκόταν στην εξουσία ως Πρόεδρος. Προφανώς ελπίζει ότι, αν αλλάξει η κυβέρνηση, θα του επιτραπεί να επιστρέψει.
<P>
Ο Πρόεδρος της Νιγηρίας Obasanjo είναι επί του παρόντος Πρόεδρος της Αφρικανικής Ένωσης και η χώρα του πρέπει να δώσει το παράδειγμα στη διεθνή κοινότητα και να σταματήσει την ατιμωρησία αιμοσταγών τυράννων, παραδίδοντας τον Taylor. 
<SPEAKER ID="150" LANGUAGE="" NAME="Ματσάκης (ALDE )," AFFILIATION="εξ ονόματος της Ομάδας">
<P>
    Κύριε Πρόεδρε, ο Charles Taylor, ο πρώην πολέμαρχος πρόεδρος της Λιβερίας, φέρεται ότι ευθύνεται για κατάφωρες παραβιάσεις των ανθρωπίνων δικαιωμάτων, μεταξύ των οποίων χιλιάδες δολοφονίες, εκτεταμένα βασανιστήρια, μαζικές αναγκαστικές μετακινήσεις πληθυσμών και κατάλυση των κοινωνικών και οικονομικών δομών, κατά τη δεκαετή περίοδο της ηγεσίας του στη Λιβερία.
<P>
Τον Ιούλιο του 2003, ο Taylor έφυγε από τη χώρα και αποδέχτηκε την προσφορά ασύλου της κυβέρνησης της Νιγηρίας. Τον Μάρτιο του 2003, ο εισαγγελέας του Ειδικού Δικαστηρίου της Σιέρα Λεόνε απήγγειλε στον Charles Taylor 17 κατηγορίες για εγκλήματα κατά της ανθρωπότητας και εγκλήματα πολέμου, στα οποία περιλαμβάνονται φόνοι, ακρωτηριασμοί, βιασμοί, σεξουαλική δουλεία και στρατολόγηση παιδιών στρατιωτών.
<P>
Αποτελεί πρόκληση εναντίον του διεθνούς δικαίου και προσβολή της ανθρώπινης αξιοπρέπειας το γεγονός ότι η Νιγηρία εξακολουθεί να προσφέρει άσυλο σε αυτόν τον φερόμενο ως μαζικό δολοφόνο. Η κυβέρνηση της Νιγηρίας έχει όχι μόνο καθήκον έναντι της ανθρωπότητας, αλλά και υποχρέωση σύμφωνα με τη Σύμβαση της Γενεύης, την οποία έχει επικυρώσει, να παραδώσει άμεσα τον διαβόητο Charles Taylor στη δικαιοδοσία του Ειδικού Δικαστηρίου της Σιέρα Λεόνε, προκειμένου να δικαστεί και, εάν αποδειχθεί ένοχος, να τιμωρηθεί αναλόγως. Εάν δεν το πράξει, η κυβέρνηση της Νιγηρίας πρέπει και θα αντιμετωπίσει τις δικαίως σοβαρές συνέπειες τόσο από την πλευρά της ΕΕ, όσο και από την πλευρά της διεθνούς κοινότητας γενικότερα. Πρέπει να θέσουμε στον εαυτό μας ένα ερώτημα: γιατί χρειάστηκαν 14 χρόνια ηγεσίας του Taylor στη Λιβερία, κατά τα οποία εκείνος μπόρεσε να πραγματοποιήσει όλες τις φρικαλεότητές του, έως ότου αποφασίσουμε να αναλάβουμε αποφασιστική δράση;
<SPEAKER ID="151" LANGUAGE="" NAME="Coveney (PPE-DE )." AFFILIATION="(ΕΝ)">
<P>
Στις 7 Μαρτίου 2003, ο Εισαγγελέας του Ειδικού Δικαστηρίου της Σιέρα Λεόνε απήγγειλε στον Charles Taylor 17 κατηγορίες για εγκλήματα κατά της ανθρωπότητας. Τα εν λόγω εγκλήματα περιλάμβαναν ακρωτηριασμούς, βιασμούς, σεξουαλική δουλεία και στρατολόγηση παιδιών στρατιωτών – όλα αποτελούν σοβαρές παραβιάσεις των ανθρωπίνων δικαιωμάτων, ενάντια στις οποίες το Κοινοβούλιο και η ΕΕ προσπαθούν να δράσουν με τρόπο θετικό.
<P>
Επί του παρόντος, η Νιγηρία προστατεύει και παρέχει καθεστώς ασύλου στον Charles Taylor, παρά το γεγονός ότι η Νιγηρία έχει κυρώσει τη Σύμβαση της Γενεύης, όπου αναφέρεται ότι δεν μπορεί να χορηγηθεί καθεστώς πρόσφυγα σε εγκληματίες πολέμου. Προτρέπω το Συμβούλιο, την Επιτροπή και μάλιστα τα Ηνωμένα Έθνη να δράσουν και να λάβουν σοβαρά υπόψη αυτό το ψήφισμα.
<SPEAKER ID="152" LANGUAGE="" NAME="Reding," AFFILIATION="μέλος της Επιτροπής">
<P>
     Κύριε Πρόεδρε, το ψήφισμα ενώπιον του Σώματος συνοψίζει άριστα το ιστορικό του εν λόγω ζητήματος. Έχουν απαγγελθεί κατηγορίες στον Charles Taylor για ειδεχθή εγκλήματα, μεταξύ των οποίων εξοντώσεις, φόνοι, βιασμοί, υποδούλωση, απάνθρωπες πράξεις, εγκλήματα κατά της ανθρωπότητας.
<P>
Τα εγκλήματα για τα οποία κατηγορείται ο Charles Taylor είναι φοβερά και οδήγησαν την Ιντερπόλ στο να προσθέσει το όνομά του στον κατάλογο των πιο καταζητούμενων εγκληματιών στον κόσμο. Η προσφυγή του Taylor κατά των κατηγοριών του Ειδικού Δικαστηρίου λόγω προεδρικής ασυλίας αποτέλεσε προσβολή για όσους υπέστησαν τις ωμότητες. Οι κατηγορίες για ανάμιξη του Taylor στην οικονομική και πολιτική ζωή της Λιβερίας και η ανοιχτή έκφραση της επιθυμίας του να επιστρέψει στη χώρα, συνιστούν απειλή για τη συνέχιση της οικοδόμησης της ειρήνης στη Λιβερία και για τη φετινή εκλογική διαδικασία.
<P>
Η μη εκτέλεση του εντάλματος σύλληψης που εξέδωσε το Ειδικό Δικαστήριο υπονομεύει τη νομιμότητα αυτού του δικαστηρίου. Το Ειδικό Δικαστήριο της Σιέρα Λεόνε, σε αντίθεση με τα διεθνή δικαστήρια για τη Γιουγκοσλαβία και τη Ρουάντα, δεν έλαβε εντολή σύμφωνα με το Κεφάλαιο VII του Χάρτη των Ηνωμένων Εθνών, που απαιτεί από όλα τα κράτη μέλη των Ηνωμένων Εθνών να συμμορφώνονται με τις διαταγές του δικαστηρίου. Κατά συνέπεια, η επιτυχία του Ειδικού Δικαστηρίου, απαιτεί διάθεση συνεργασίας από όλες τις χώρες που φιλοξενούν εγκληματίες.
<P>
Η Επιτροπή στηρίζει επισήμως τις προσπάθειες της Ευρωπαϊκής Ένωσης για την εξασφάλιση της παράδοσης του Taylor στο δικαστήριο. Η πιο πρόσφατη πρωτοβουλία των Ηνωμένων Εθνών ήταν κατά τη διάρκεια της συνεδρίασης υψηλού επιπέδου της τρόικας με τη Νιγηρία τον Δεκέμβριο. Η θέση της Νιγηρίας ήταν η εξής, και παραθέτω αυτολεξεί: «Δεν μπορεί να υπάρξει ατιμωρησία για τον Taylor. Ωστόσο, επί του παρόντος είναι φιλοξενούμενος της κυβέρνησης της Νιγηρίας και θα παραδοθεί στην πρώτη δημοκρατικά εκλεγμένη κυβέρνηση της Λιβερίας που θα ζητήσει την έκδοσή του».
<P>
Η Επιτροπή φρονεί ότι οι προσφορές της ΕΕ πρέπει να συνεχιστούν και οφείλουμε να καταστήσουμε σαφές ότι κάποια στιγμή –και ελπίζουμε ότι η στιγμή αυτή δεν απέχει πολύ– ο Charles Taylor θα πρέπει να παραπεμφθεί σε δίκη. Επίσης, η ανάληψη αποτελεσματικών πρωτοβουλιών στη Νιγηρία και αλλού είναι ζωτικής σημασίας προκειμένου να σταματήσει ο Taylor να αναμειγνύεται στις υποθέσεις της Λιβερίας και να αποσταθεροποιεί άλλες χώρες στην περιοχή. 
<SPEAKER ID="153" LANGUAGE="" NAME="Πρόεδρος." AFFILIATION="">
<SPEAKER ID="154" LANGUAGE="" NAME="" AFFILIATION="Πριν από την ψηφοφορία">
<SPEAKER ID="155" LANGUAGE="" NAME="Deva (PPE-DE )." AFFILIATION="(ΕΝ)">
<P>
    Κύριε Πρόεδρε, ήθελα απλώς να καταστήσω απόλυτα σαφές το πώς ιδρύθηκε το Ειδικό Δικαστήριο. Συνεπώς, προτείνω να διατυπώσουμε ως εξής την πρώτη αιτιολογική αναφορά του κοινού ψηφίσματος: «έχοντας υπόψη το Ειδικό Δικαστήριο για τη Σιέρα Λεόνε, το οποίο ιδρύθηκε κατόπιν συμφωνίας μεταξύ των Ηνωμένων Εθνών και της κυβέρνησης της Σιέρα Λεόνε δυνάμει του ψηφίσματος 1315 του Συμβουλίου Ασφαλείας των Ηνωμένων Εθνών της 14ης Αυγούστου 2000, με σκοπό να δικάζει όσους κατηγορούνται για εγκλήματα πολέμου, εγκλήματα κατά της ανθρωπότητας και παραβιάσεις του διεθνούς δικαίου που διεπράχθησαν στη Σιέρα Λεόνε,». Πρόκειται για άσκηση επιμέλειας.
<SPEAKER ID="156" LANGUAGE="FR" NAME="Grossetête (PPE-DE )." AFFILIATION="(Χειροκροτήματα)">
<SPEAKER ID="157" LANGUAGE="" NAME="Πρόεδρος." AFFILIATION="">
<P>
   Επομένως, θα θεωρήσουμε ότι το αίτημα υποβλήθηκε από μία πολιτική ομάδα και θα θέσουμε σε ονομαστική ψηφοφορία την κοινή πρόταση ψηφίσματος με ενσωματωμένη την προφορική τροπολογία του κ. Deva. 
<SPEAKER ID="158" LANGUAGE="DE" NAME="Rübig (PPE-DE ).–" AFFILIATION="">
<P>
   Κύριε Πρόεδρε, προφανώς δεν έχω καμία αντίρρηση σε αυτή την απόφαση. Θέλω, όμως, να ανακοινώσω ότι σήμερα το πρωί συμφώνησα με τον Επίτροπο κ. Potočnik να ζητήσουμε –και αυτό παρακαλώ να καταγραφεί στα πρακτικά– να διεξαχθεί στις 6 Απριλίου, στις 14.30, μια Διάσκεψη των Προέδρων, ανοιχτή σε όλους τους βουλευτές, για την παρουσίαση του 7ου προγράμματος πλαισίου για την Έρευνα και την Τεχνολογική Ανάπτυξη. Επιπλέον, παρακαλούμε τον Πρόεδρο της Επιτροπής κ. Barroso, την Επίτροπο κ. Reding και τον Επίτροπο κ. Potočnik να είναι παρόντες για να περιγράψουν στο Σώμα το 7ο πρόγραμμα πλαίσιο και ζητώ από τη Διάσκεψη των Προέδρων να λάβει σχετική απόφαση. 
<SPEAKER ID="159" LANGUAGE="" NAME="Πρόεδρος." AFFILIATION="(Η συνεδρίαση λήγει στις 16.25)">
