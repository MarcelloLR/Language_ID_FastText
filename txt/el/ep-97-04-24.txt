<CHAPTER ID=1>
Συμφωνία συνεργασίας ΕΥΡΑΤΟΜ-ΕΕ
<SPEAKER ID=1 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0074/97) της κ. Ahern, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με τη συμφωνία συνεργασίας μεταξύ της Ευρωπαϊκής Κοινότητας Ατομικής Ενέργειας και των Ηνωμένων Πολιτειών της Αμερικής στον τομέα της ειρηνικής χρήσης της ατομικής ενέργειας (C4-0264/96).

<SPEAKER ID=2 NAME="Ahern">
Κυρία Πρόεδρε, η παρούσα έκθεση σχετικά με τη συμφωνία για την πυρηνική συνεργασία μεταξύ EΥΡATOM και ΗΠΑ ασχολείται με δύο θέματα τα οποία υπήρξαν, και ελπίζω ότι θα παραμείνουν, πολύ σημαντικά για όλους στο Σώμα. Το ένα είναι η σκανδαλώδης έλλειψη δημοκρατικών δικαιωμάτων του Κοινοβουλίου για έλεγχο της EΥΡATOM και ειδικότερα όταν αυτή συνάπτει συμφωνίες με τρίτες χώρες. Το θέμα τούτο έχει θεμελιώδη σημασία για το Κοινοβούλιο.
<P>
Το Κογκρέσσο των Ηνωμένων Πολιτειών θα πρέπει να δώσει τη σύμφωνη γνώμη του για την παρούσα συμφωνία τη στιγμή που το Ευρωπαϊκό Κοινοβούλιο δεν έχει νομικά ούτε καν το δικαίωμα να ζητήσει ενημέρωση. Δεν μπορούμε να συνεχίσουμε κατ' αυτόν τον τρόπο στην Ευρωπαϊκή Ένωση. Αυτή είναι η δεύτερη φορά που η ολομέλεια ασχολείται με αυτή τη συμφωνία με τις ΗΠΑ. Θα ήθελα να υπενθυμίσω στο Σώμα το ψήφισμα του Μαρτίου 1995 το οποίο εγκρίθηκε με μεγάλη πλειοψηφία. Εκείνη την εποχή οι διαπραγματεύσεις με τις ΗΠΑ βρισκόντουσαν σε εξέλιξη και η Επιτροπή Ενέργειας, Έρευνας και Τεχνολογίας κατόρθωσε, ύστερα από προσπάθειες, να αποκτήσει πληροφόρηση και να ξεκινήσει διάλογο με την Επιτροπή σχετικά με την παρούσα συμφωνία.
<P>
Υπό το πνεύμα αυτό το Κοινοβούλιο ζήτησε να συνεχίσει να ενημερώνεται και να συμμετέχει τόσο στην παρούσα όσο και σε παρόμοιες διεθνείς συμφωνίες επί της πυρηνικής συνεργασίας, συμπεριλαμβανομένων των διαβουλεύσεων πριν από την κατάληξη της τελικής συμφωνίας με τις ΗΠΑ.
<P>
Στην έκθεσή μου τονίζω ότι μετά την έγκριση του ψηφίσματος η συμπεριφορά τόσο της Επιτροπής όσο και του Συμβουλίου υπήρξε ολοκληρωτικά απαράδεκτη. Η Επιτροπή και το Συμβούλιο προφανώς απεφάσισαν για μια ακόμη φορά να προχωρήσουν μόνοι, όπως έκαναν και τις περισσότερες φορές πριν η δική μας επιτροπή επιβάλει την αρχική, αλλά βραχύβια, συμμετοχή μας. Καλώ συνεπώς το Σώμα ως σύνολο να παραμείνει εξ ίσου σταθερό στην απαίτησή του για δημοκρατικό έλεγχο σ' αυτό το επίπεδο λήψεως αποφάσεων της ΕΕ όπως και τον Μάρτιο του 1995 καθώς και στις άλλες περιπτώσεις που αντιμετωπίζονται παρόμοιες συμφωνίες.
<P>
Είμαι βεβαία ότι από την άποψη αυτή θα εγκρίνετε το σχέδιο ψηφίσματός μου και ζητώ την υποστήριξή σας για ορισμένες τροπολογίες οι οποίες θα κάνουν το ψήφισμα πιο σαφές και τον δημοκρατικό έλεγχο των πυρηνικών συμφωνιών πιο συγκεκριμένο.
<P>
Αναφορικά με την ουσία της συμφωνίας με τις ΗΠΑ, το κύριο αντικείμενο είναι η πυρηνική συνεργασία. Το ψήφισμα το οποίο ενέκρινε το Σώμα και στο οποίο αναφέρθηκα προηγουμένως θέσπιζε με μεγάλη σαφήνεια κριτήρια κρίσεως και συζητήσεως με την Επιτροπή και το Συμβούλιο, και αντιγράφω: »Επιθυμεί να βελτιώσει τους αυστηρούς και αποτελεσματικούς μηχανισμούς ελέγχου για τον περιορισμό της παραγωγής, απομόνωσης, αποθήκευσης, εμπορίας και διακίνησης πλουτωνίου και σχάσιμου ουρανίου καθώς και άλλων πυρηνικών υλικών. Επιθυμεί, ιδιαίτερα, να σεβαστεί την κατάσταση αναφορικά με το περιβάλλον και την υγεία σε σχέση με την πυρηνική ασφάλεια και να συμμετάσχει στην εξωτερική πολιτική και πολιτική ασφάλειας με υπέρτατη προτεραιότητα τη μη διάδοση των πυρηνικών όπλων».
<P>
Η μη διάδοση των πυρηνικών όπλων θεωρείται από το Σώμα ως μία πρώτη προτεραιότητα σε πολλές περιπτώσεις και στην πρόταση ψηφίσματος είμαστε συγκεκριμένοι σχετικά μ' αυτό. Ξεκινώντας από αυτές τις παλαιότερες θέσεις του Κοινοβουλίου έχουμε σοβαρές επιφυλάξεις σχετικά με πολλές τρέχουσες εξελίξεις. Η αιτία γι' αυτές τις ανησυχητικές εξελίξεις δεν είναι βέβαια η υλοποίηση τόσο της παρούσας όσο και της προηγουμένης συμφωνίας με τις ΗΠΑ αλλά ασφαλώς όμως συνέβαλαν στην ανάπτυξή τους παρά στη μείωσή τους.
<P>
Για να μνημονεύσω λίγα από τα σχετικά ζητήματα: ποιός είναι άραγε εκείνος που δεν ενδιαφέρεται για την οικονομία του πλουτωνίου με τα υπερβολικά κόστη του και τους κινδύνους που αντιπροσωπεύει για την υγεία και το περιβάλλον μας; Γιατί άραγε να συνεχίζεται και να διευκολύνεται η παραγωγή του καυσίμου ΜΟΧ και η λειτουργία των θέσεων επανεπεξεργασίας στη Χάγη και στο Σέλαφηλντ οι οποίες αποτελούν αναπόσπαστο μέρος της οικονομίας αυτής; Κάνουμε άραγε αρκετά για να διασφαλίσουμε ότι δεν θέτουμε σε κίνδυνο τη μη διάδοση με τη συνεχή παραγωγή σχάσιμων πυρηνικών υλικών; Δεν θα πρέπει να περιορίσουμε μάλλον παρά να αυξήσουμε τη μεταφορά των πυρηνικών υλικών υπό το φως των αποφάσεων πολλών χωρών, συμπεριλαμβανομένων των ΗΠΑ, να αρνηθούν τις σχετικές μεταφορές μέσω του εναερίου χώρου τους ή των χωρικών τους υδάτων και ποιά μαθήματα άραγε συνάγουμε από την αναποτελεσματικότητα των τρεχουσών μέτρων ασφάλειας για την πρόληψη απωλειών σημαντικών ποσοτήτων πλουτωνίου;
<P>
Αυτό που προτείνω με την έκθεσή μου και τις τροπολογίες σ' αυτή είναι ότι επιζητώ κοινοβουλευτική ομοφωνία επί του συγκεκριμένου θέματος του δημοκρατικού ελέγχου των πυρηνικών συμφωνιών. Χωρίς να αρνούμαι τις διαφορές που υπάρχουν μεταξύ μας, μια κοινή δέσμευση θα βοηθούσε να γεφυρώσει το τεράστιο έλειμμα δημοκρατίας που αντιμετωπίζουμε σε όλα τα θέματα της EΥΡATOM και θα συνέβαλε σε μια πολύ πιο εξορθολογισμένη ευρωπαϊκή ενεργειακή πολιτική αντιμετωπίζοντας τουλάχιστον τις πιο επικίνδυνες πτυχές της παραγωγής πυρηνικής ενέργειας.
<P>
Καλωσορίζω τη συνεργασία στην πυρηνική ασφάλεια διατηρώντας επιφυλάξεις σχετικά με τη διάδοση των πυρηνικών όπλων και με τη μεταφορά και εναποθήκευση πλουτωνίου στην οποία ήδη αναφέρθηκα. Οι κίνδυνοι του πλουτωνίου δεν πρέπει να υποτιμηθούν.

<SPEAKER ID=3 LANGUAGE="DE" NAME="Lange">
Κυρία Πρόεδρε, η σημερινή συζήτηση φέρει ήδη, κατά την άποψή μου, τα χαρακτηριστικά ενός θεάτρου του παραλόγου. Yπογράψαμε τη συμφωνία, ως Eυρωπαϊκή Ένωση, στις 7.11.1995; βρίσκεται ήδη σε ισχύ, και σήμερα συζητάμε επ' αυτής. H σκηνοθεσία του θεάτρου αυτού του παραλόγου έγινε φυσικά στη Συνθήκη της Eυρατόμ. Nομίζω πως, αν θέλουμε να έχουμε την αποδοχή των συμπολιτών μας, δεν μπορούμε να ανεχόμαστε να γίνονται διαπραγματεύσεις συμφωνιών στις πλάτες των συμπολιτών μας, όπου εμείς θα μπορούμε να συγκατανεύουμε ή να κουνάμε απλώς το κεφάλι, πράγμα όμως που δεν έχει καμιά επίδραση στην απόφαση. Aυτή δεν είναι μια Eυρώπη των πολιτών.
<P>
Kαι ως προς το περιεχόμενο, δεν έχω πεισθεί ότι η συμφωνία αυτή είναι η καλύτερη που θα μπορούσαμε να συνάψουμε. Aπό τη μια μεριά παραδεχόμαστε ότι ένας αμερικανικός νόμος ισχύει στην Eυρωπαϊκή Ένωση. Eίναι μια αξιοπερίεργη διαδικασία. Aπό την άλλη, με τη συμφωνία αυτή, προδιαγράφεται η πορεία εξέλιξης του ενεργειακού εφοδιασμού, την οποία δε θέλουν τουλάχιστον 8 από τις 15 χώρες. Aκόμη και στη Mεγάλη Bρετανία και στη Γαλλία γίνεται ζωηρή συζήτηση, για το κατά πόσον θα πρέπει να συνεχίσει να χρησιμοποιείται η πυρηνική ενέργεια, και δεν είμαι σίγουρος για το αν αυτή θα έχει σαν αποτέλεσμα να συνεχιστεί η κατασκευή και άλλων εργοστασίων. Eιδικά όσον αφορά το θέμα της επανεπεξεργασίας και της χρήσης του πλουτωνίου, υπάρχουν σοβαροί ενδοιασμοί στους κατοίκους της Eυρώπης. Aυτοί κατοχυρώνονται με τη συμφωνία αυτή.
<P>
Tρίτον: Mε το συνεχίζουμε να ακολουθούμε την πορεία αυτή, υπάρχουν φυσικά και σοβαροί κίνδυνοι για την ασφάλεια, όταν καθ' όλο το μήκος και πλάτος της Eυρώπης μπορεί κανείς να προμηθεύεται πλουτώνιο, MOx και άλλα καύσιμα υλικά, από την ξηρά, τον αέρα και τη θάλασσα. Nομίζω πως έναν τέτοιο πυρηνικό τουρισμό δεν πρέπει να τον επιτρέψουμε στην Eυρώπη.
<P>
Γι' αυτό και όχι μόνο δε θεωρώ σωστή τη διαδικασία, αλλά και το περιεχόμενο δεν το βρίσκω πειστικό. Έχω λοιπόν ελάχιστες θετικές προσδοκίες από την αναθεωρητική διάσκεψη που γίνεται τώρα και που θα ολοκληρωθεί στο Αμστερνταμ. Aλλά ο τομέας αυτός της πολιτικής που καθορίζει, κεντρικά, τους όρους διαμόρφωσης του κοινωνικού μας μέλλοντος, δηλαδή το θέμα του ενεργειακού εφοδιασμού ή η Συνθήκη της Eυρατόμ, θα πρέπει να ενσωματωθεί στις ευρωπαϊκές Συνθήκες, και μάλιστα με δημοκρατικό έλεγχο, με τη διαδικασία συναπόφασης του Kοινοβουλίου. Διαφορετικά, δεν πρόκειται να υπάρξει αποδοχή, εκ μέρους των πολιτών, για την Eυρώπη. Γι' αυτό και λέω τώρα το εξής: Xρειαζόμαστε δημοκρατία, τώρα!

<SPEAKER ID=4 LANGUAGE="DE" NAME="Ferber">
Κυρία Πρόεδρε, αγαπητοί κυρίες και κύριοι συνάδελφοι, γνωμοδοτούμε σήμερα για μια συμφωνία που ήδη έχει τεθεί σε ισχύ. Ίσως να λυπόμαστε γι' αυτό, και ήδη εκφράσαμε τη λύπη μας, ως γνωστόν, πράγμα που κάνουμε και στο ψήφισμά μας. Παρόλα αυτά, θα πρέπει να λάβουμε γνώση της. Δεν είμαστε εμείς οι υπογράφοντες ή οι διαπραγματευτές της συμφωνίας, αλλά θα πρέπει να δουλέψουμε στο πλαίσιο της Συνθήκης.
<P>
Tο θέμα της συζήτησης σήμερα, δεν είναι η πυρηνική ενέργεια. Kι αυτό το λέω ξεκάθαρα. Eπ' αυτού θα έχουμε την ευκαιρία να συζητήσουμε αρκετά τον επόμενο μήνα, όταν θα συζητάμε την έκθεση Soulier. Σήμερα το θέμα είναι να εξετάσουμε κατά πόσον συναινούμε ή όχι σ' αυτή τη συμφωνία μεταξύ Eυρατόμ και HΠA. H Eπιτροπή Έρευνας, Tεχνολογικής Aνάπτυξης και Eνέργειας τάχθηκε υπέρ της συμφωνίας αυτής, κι αυτό αποτέλεσε πρωτοβουλία μας ως EΛK.
<P>
Φυσικά, επιδίωξή μας είναι να ενημερωνόμαστε καλύτερα ως Eυρωπαϊκό Kοινοβούλιο και να μπορούμε να εκθέτουμε τα μελήματα και τα ενδιαφέροντά μας, ιδιαίτερα κατά το διάστημα που οι διαπραγματεύσεις βρίσκονται σε εξέλιξη. Kι αυτό το εκφράζουμε κατηγορηματικά στο ψήφισμά μας.
<P>
Θα ήθελα να εκφράσω και την έκπληξή μου για το ότι, ανεξάρτητα από το θέμα της έκθεσης, κάνουμε συζητήσεις που διαφέρουν έντονα. Στο θέμα της μεταφοράς ραδιενεργών υλικών, ιδιαίτερα οι Πράσινοι μάς ανέφεραν την Aμερική ως φωτεινό παράδειγμα για τα στάνταρτ ασφαλείας. Tώρα ξαφνικά, ενώ πρόκειται για τη συμφωνία Eυρατόμ/HΠA, μας λένε το εξής: Tα στάνταρτ είναι άσχημα; δεν πρέπει να τα υιοθετήσουμε. Eδώ πρόκειται για την αξιοπιστία των επιχειρημάτων μας, τα οποία δεν μπορούμε να τα κάμπτουμε ανάλογα με τον τρόπο που τα χρειαζόμαστε, και γι' αυτό απλώς ήθελα να σας παρακαλέσω, από τη θέση αυτή.
<P>
Tέλος, στη συμφωνία με τις HΠA, δεν πρέπει να κάνουμε σαν να επρόκειτο για τη μεταφορά πλουτωνίου σε παγκόσμια κλίμακα και να ανοίγονται διάπλατα οι πόρτες γι' αυτή. Πουθενά στον κόσμο δεν έχουμε τόσο αυστηρά στάνταρτ και τόσο υψηλούς όρους όσο στις HΠA και την Eυρώπη. Έχουμε τα προβλήματά μας, με τις χώρες δηλαδή της Kεντρικής και Aνατολικής Eυρώπης, αλλά αυτό τώρα δεν έχει καμιά σχέση με τη συμφωνία, κι αυτό θα πρέπει να το πούμε εδώ σαφώς.
<P>
H Oμάδα του EΛK στηρίζει, σε γενικές γραμμές, το σχέδιο ψηφίσματος, όπως εγκρίθηκε στην Eπιτροπή Έρευνας, Tεχνολογικής Aνάπτυξης και Eνέργειας. Δεν μπορούμε να στηρίξουμε τις τροπολογίες, με μόνη εξαίρεση τη δική μας, την υπ' αριθ. 1 τροπολογία. Aυτό το λέω πολύ ξεκάθαρα. Περιλαμβάνουν όλα εκείνα τα σημεία που διεγράφησαν από την έκθεση, με δική μας πρωτοβουλία. Δεν μπορείτε να μας ζητάτε τώρα, να στηρίξουμε τα πράγματα αυτά στην ολομέλεια. Θα πρέπει όμως σήμερα να κάνουμε μια σαφή δήλωση. Θα πρέπει επίσης, όσον αφορά τη Συνθήκη της Eυρατόμ, κι εδώ, κύριε Lange, συμφωνούμε απόλυτα μαζί σας, να κάνουμε το παν για να ενσωματωθεί στην κοινοτική νομοθεσία, ώστε να έχουμε, συνεπώς, σε μόνιμη βάση, ένα εντιμότερο, δημοκρατικότερο υπόβαθρο για τέτοιες συμφωνίες.

<SPEAKER ID=5 LANGUAGE="NL" NAME="Plooij-Van Gorsel">
Πρόεδρε, συνάδελφοι, Επίτροπε, οι διαπραγματεύσεις για τη συμφωνία μεταξύ Ευρατόμ και Ηνωμένων Πολιτειών ήταν μία επίπονη και χρονοβόρα προσπάθεια, στα πλαίσια της οποίας το Ευρωπαϊκό Κοινοβούλιο δεν μπόρεσε να διαδραματίσει κανέναν αξιόλογο ρόλο, ενώ η ενημέρωσή του ήταν εντελώς ανεπαρκής. Μετά από μία συνεδρίαση με την Επιτροπή κεκλεισμένων των θυρών επεκράτησε σιγή για ένα ολόκληρο χρόνο. Αυτή η στάση του Επιτρόπου είναι απαράδεκτη.
<P>
Η πολιτική μου ομάδα επιθυμεί τη δημοκρατική συμμετοχή του Κοινοβουλίου στις συμφωνίες που συνάπτονται σήμερα και που θα συναφθούν στο μέλλον μεταξύ Ευρατόμ και τρίτων χωρών. Τα πυρηνικά θέματα αφορούν άμεσα τους ευρωπαίους πολίτες σήμερα και στο μέλλον. Εκτός αυτού, η Ευρατόμ διαθέτει έναν τεράστιο προϋπολογισμό ο οποίος πρέπει να υποβάλεται σε δημοκρατικό έλεγχο εκ μέρους του Ευρωπαϊκού Κοινοβουλίου.
<P>
Έρχομαι τώρα στο τελευταίο σημείο στο οποίο θα ήθελα να αναφερθώ. Η Ομάδα των Φιλελευθέρων διακατέχεται από ολοένα και περισσότερες ανησυχίες λόγω της τάσης των Ηνωμένων Πολιτειών να θεσπίζουν σε ολοένα και περισσότερες περιπτώσεις νομοθεσία με εξωχωρική ισχύ. Νομοθεσία η οποία παρεμβαίνει στην ενιαία αγορά της Ευρωπαϊκής Ένωσης. Οι Ηνωμένες Πολιτείες θέλουν ακόμη και να είναι σε θέση να ελέγχουν το πυρηνικό υλικό που παραδίδουν στην Ευρατόμ. Η στάση αυτή έχει αρνητικές επιπτώσεις για την ευρωπαϊκή βιομηχανία και είναι απαράδεκτη από οικονομική άποψη. Εκτός αυτού, πρόκειται για παρέμβαση στις εσωτερικές υποθέσεις της Ευρωπαϊκής Ένωσης, την οποία η παράταξή μου θεωρεί απαράδεκτη.
<P>
Θα ήθελα, τέλος, να συγχαρώ την εισηγήτρια, κ. Ahern, για την έξοχη έκθεση που κατάρτισε και να γνωστοποιήσω ότι η πολιτική μου ομάδα θα υποστηρίξει έντεκα από τις δεκαοχτώ τροπολογίες που κατέθεσε.

<SPEAKER ID=6 LANGUAGE="EN" NAME="Ahern">
Κυρία Πρόεδρε, καλωσορίζω τη συνεργασία τουλάχιστον για τον δημοκρατικό έλεγχο την οποία συνάγω από αυτά που άκουσα στο Σώμα και καλωσορίζω την υποστήριξη που εκδηλώνεται για τις τροπολογίες.
<P>
Δεν μπορούμε να αγνοήσουμε τον κίνδυνο να καταστεί η Ευρώπη μια οικονομία πλουτωνίου εάν υλοποιηθεί η παρούσα συμφωνία. Η συμφωνία ενθαρρύνει ενεργά την επανεπεξεργασία στις εγκαταστάσεις της Χάγης και του Σέλαφηλντ και αυξάνει την παραγωγή πλουτωνίου. Οι μεταφορές πυρηνικών υλικών μέσω ξηράς, θαλάσσης και αέρος θα πολλαπλασιαστούν μαζί με τους σχετικούς κινδύνους. Η Ιρλανδία βρίσκεται ήδη σε σημαντικό κίνδυνο από την επανεπεξεργασία στο Σέλαφηλντ και με το έτος 2010 η εγκατάσταση αυτή θα έχει επανεπεξεργαστεί 545.000 χιλιόγραμμα πυρηνικών αποβλήτων. Σε εκτέλεση της συμφωνίας, ακόμη περισσότερα πυρηνικά απόβλητα θα μεταφέρονται στο Σέλαφηλντ, όχι μόνο μέσω της Θάλασσας της Ιρλανδίας αλλά και εναερίως. Τα πυρηνικά αυτά απόβλητα θα επανεπεξεργάζονται αυξάνοντας κατά 160 φορές τον όγκο των αρχικών πυρηνικών αποβλήτων.
<P>
Μας ανησυχούν επίσης πάρα πολύ οι πρόσφατες μελέτες σχετικά με την εμφάνιση λευχαιμίας στην περιοχή της Χάγης και είχαμε και τέτοιες μελέτες στο Σέλαφηλντ. Φαίνεται ολοένα και πιο καθαρά ότι η επανεπεξεργασία αποτελεί ένα συγκεκριμένο κίνδυνο για την υγεία και το περιβάλλον των πολιτών της Ευρώπης.
<P>
Με τις τεράστιες ποσότητες πυρηνικών υλικών να αυξάνονται διαρκώς και να ταξιδεύουν σε όλη την ευρωπαϊκή ήπειρο, πως μπορούν άραγε τα μέτρα ασφαλείας να αντιμετωπίσουν τους κινδύνους; Ατυχήματα, όπως εκείνο κατά το οποίο ένα βομβαρδιστικό των ΗΠΑ έχασε μια ατομική βόμβα πολλά χρόνια πριν, συμβαίνουν. Η βόμβα αυτή δεν εξερράγει αλλά εμόλυνε μια τεράστια περιοχή. Δεν θα πρέπει επίσης να ξεχνάμε ότι όταν κυκλοφορούν μεγάλες ποσότητες ουρανίου ο κίνδυνος ασφάλειας πολλαπλασιάζεται. Αρκούν μόνο 3 με 5 χιλιόγραμμα σχάσιμου ουρανίου για να γίνει μια πυρηνική βόμβα. Αυτή τη στιγμή υπάρχουν διαθέσιμοι χιλιάδες τόνοι και τα αποθέματα αυξάνονται διαρκώς.
<P>
Θα ήθελα να επιστρέψω στον δημοκρατικό έλεγχο των άλλων πυρηνικών συμφωνιών. Πρόσφατα η Επιτροπή μας ενημέρωσε για τη συμφωνία με την Κορέα. Η χώρα αυτή είναι μια πολύ ευαίσθητη περιοχή για τη δημοκρατία και δεν πιστεύουμε ότι η λύση είναι να συνάψουμε πυρηνικές συμφωνίες με τις χώρες αυτές. Αυτό που κατ' ελάχιστον θα πρέπει να γίνει είναι μελλοντικά να συμμετέχει και το Κοινοβούλιο στις συμφωνίες αυτές.

<SPEAKER ID=7 LANGUAGE="DA" NAME="Sandbζk">
Κυρία Πρόεδρε, θα ήθελα να επωφεληθώ της ευκαιρίας για να συγχαρώ την κ. Nuala Ahern για την έκθεσή της, η οποία καθιστά αυστηρότερες τις κυριότερες διατάξεις της συμφωνίας που καλούμεθα τώρα να εξετάσουμε. Είναι απαράδεκτο, όπως επισημάνθηκε σωστά, να μην συμμετέχει το Κοινοβούλιο στις συμφωνίες της ΕΥΡΑΤΟΜ. Είναι ευρέως αποδεκτό ότι οι διαπραγματεύσεις που διεξάγονται στην ΕΕ πρέπει να καταστούν πιό δημοκρατικές και διαφανείς και, για το λόγο αυτό, είναι αδιανόητο το γεγονός ότι το Ευρωπαϊκό Κοινοβούλιο δεν συμμετέχει επίσημα στην εν λόγω διαδικασία λήψης αποφάσεων. Οι λαοί της Ευρώπης δεν ωφελούνται σε τίποτα όταν ένα τόσο σημαντικό θέμα, όπως η εκμετάλλευση της ατομικής ενέργειας, δεν συζητείται τελείως ανοιχτά, αλλά αντίθετα εξετάζεται κεκλεισμένων των θυρών από υπαλλήλους της Επιτροπής. Το αίτημα για συμμετοχή του Ευρωπαϊκού Κοινοβουλίου είναι ιδιαίτερα σημαντικό όσον αφορά τις επικείμενες συμφωνίες μεταξύ ΕΥΡΑΤΟΜ και τρίτων χωρών. Όπως έχουν τα πράγματα σήμερα, δεν γνωρίζει κανείς τίποτα ή σχεδόν τίποτα για την κατάσταση που επικρατεί σήμερα στον πυρηνικό τομέα των χωρών αυτών.
<P>
Συνεπώς, συμφωνώ με το επιχείρημα ότι η νέα συμφωνία μεταξύ της ΕΥΡΑΤΟΜ και των ΗΠΑ δεν φαίνεται να συμβάλει στη μείωση της αποκαλούμενης οικονομίας πλουτωνίου. Αντίθετα, η συμφωνία αυτή μεταξύ της ΕΥΡΑΤΟΜ και των ΗΠΑ καθιστά δυνατή την επέκταση της βιομηχανίας κατεργασίας πλουτωνίου, πράγμα ιδιαίτερα δυσάρεστο. Θα έχει επίσης κανονικά ως αποτέλεσμα μια αύξηση του κινδύνου παγκόσμιας διάδοσης, πράγμα το οποίο έρχεται επίσης σε αντίθεση με το ψήφισμα του Κοινοβουλίου για επέκταση της συμφωνίας περί μη διάδοσης όσον αφορά την ανάπτυξη εναλλακτικών και ανανεώσιμων πηγών ενέργειας.
<P>
Μόνο ψηφίζοντας σήμερα υπέρ της έκθεσης μπορούμε να διασφαλίσουμε οτι οι επικείμενες διεθνείς διαπραγματεύσεις στον πυρηνικό τομέα θα πραγματοποιηθούν με δημοκρατικά αποδεκτό τρόπο.

<SPEAKER ID=8 LANGUAGE="FR" NAME="Blot">
Κυρία Πρόεδρε, αγαπητοί συνάδελφοι, διαβάζοντας την έκθεση του συναδέλφου μας, είχα την αίσθηση ότι παρακολουθώ έργο θεάτρου του παραλόγου που θα μπορούσε να έχει γράψει ο Dόrrenmatt ή ο Μπέρτολντ Μπρέχτ.
<P>
Πράγματι, καταρχήν, μας λέει ότι το πλαίσιο της συμφωνίας είναι εξ ολοκλήρου άνισο. Αναφέρομαι στις αιτιολογικές σκέψεις Ε και ΣΤ και ειδικότερα στη μονομερή στάση των Ηνωμένων Πολιτειών, τουλάχιστον από το 1978, στην έλλειψη αμοιβαιότητας που υπάρχει και στο γεγονός ότι, στον πυρηνικό τομέα, υπάρχει συνεχής ανισορροπία δυνάμεων και διπλωματικών σχέσεων μεταξύ Ηνωμένων Πολιτειών και Ευρώπης.
<P>
Δεύτερον, μας εξηγεί ότι η διαπραγμάτευση της εν λόγω συμφωνίας δεν έγινε δημοκρατικά, ότι το Ευρωπαϊκό Κοινοβούλιο αγνοήθηκε παντελώς και τα σημεία 4, 5 και 6 του ψηφίσματος καταδεικνύουν το βαθμό στον οποίο η πληροφόρηση του Ευρωπαϊκού Κοινοβουλίου είναι ανεπαρκής ώστε να είναι σε θέση να κρίνει τις συνθήκες υπό τις οποίες θα εφαρμοστεί η συμφωνία αυτή.
<P>
Τρίτον, μας εξηγεί ότι με τη συμφωνία αυτή θα αναπτυχθεί η οικονομία του πλουτωνίου, κάτι που άλλωστε φοβόμαστε και ότι οι προδιαγραφές ασφαλείας σε αρκετούς τομείς είναι ανεπαρκείς ειδικότερα δε στον τομέα των εναέριων μεταφορών.
<P>
Συμπέρασμα: έπειτα από αυτό τον καταιγισμό των επικρίσεων που περιέχονται στην αιτιολογική έκθεση καθώς και το σημείο 9 της γνωμοδότησης της Επιτροπής REX που αναφέρει «εκφράζουμε ανεπιφύλακτα την ικανοποίησή μας για την εν λόγω συμφωνία», πρέπει να πω ότι είναι παρόλα αυτά περίεργο το ότι καταλήγουμε σε ένα τέτοιο συμπέρασμα έπειτα από μία τόσο αντιφατική ανάλυση.
<P>
Για το λόγο αυτό, όσον αφορά εμάς, δεν θα ψηφίσουμε το εν λόγω κείμενο, θα θέλαμε όμως να εκφράσουμε την έκπληξή μας για το γεγονός ότι όταν πρόκειται για συμφωνίες οι οποίες συνάπτονται μεταξύ Ηνωμένων Πολιτειών της Αμερικής και Ευρώπης σχεδόν πάντοτε γίνεται ανάλυση του πόσο άνισες είναι αυτές και παρόλα αυτά μας ζητείται να τις ψηφίσουμε. Τούτο αποτελεί τρανή απόδειξη της υποδεέστερης θέσης της Ευρώπης στον διατλαντικό διάλογο.

<SPEAKER ID=9 NAME="Παπουτσής">
Κυρία Πρόεδρε, κυρίες και κύριοι βουλευτές, θα ήθελα κατ'αρχάς να ευχαριστήσω την κ. Ahern για την έκθεση την οποία παρουσίασε σήμερα.
<P>
'Οπως γνωρίζετε, η συμφωνία αυτή άρχισε να ισχύει στις 12 Απριλίου 1996. Η έκθεση της κ. Ahern πραγματεύεται πολλά ζητήματα σχετικά με την συμφωνία, στα οποία επιθυμώ να απαντήσω. Θέλω επίσης να απαντήσω και στα σχόλια τα οποία εξέθεσαν προηγουμένως οι αξιότιμοι κύριοι βουλευτές.
<P>
Κατ'αρχάς, η έκθεση ασχολείται με τον ρόλο του Ευρωπαϊκού Κοινοβουλίου στην βάση της Συνθήκης ΕΥΡΑΤΟΜ. 'Οπως γνωρίζετε, η Ευρωπαϊκή Επιτροπή έχει καταθέσει ορισμένες προτάσεις στην Διακυβερνητική Διάσκεψη. Σε μία από αυτές τις εκθέσεις που κατέθεσε, συνέστησε την συγχώνευση των τριών κοινοτήτων σε μία και μόνη οντότητα για λόγους μεγαλύτερης σαφήνειας. Σε μία άλλη έκθεση, η Επιτροπή συνέστησε επίσης να προστεθεί στην Συνθήκη ένα κεφάλαιο για την ενέργεια.
<P>
'Οσον αφορά τώρα την ενημέρωση του Κοινοβουλίου, η Ευρωπαϊκή Επιτροπή ενημέρωσε την Επιτροπή Ενέργειας του Ευρωπαϊκού Κοινοβουλίου σχετικά με την πρόοδο των διαπραγματεύσεων με την κυβέρνηση των Ηνωμένων Πολιτειών της Αμερικής κατά την διάρκεια των διαπραγματεύσεων αυτών, κατά τις συνόδους του Δεκεμβρίου 1994, του Ιανουαρίου και του Μαρτίου 1995, ενώ ακόμη αυτές οι διαπραγματεύσεις ήταν σε εξέλιξη. Επίσης, στις 10 Μαΐου 1995, ενημερώσαμε το Κοινοβούλιο όταν η Επιτροπή διετύπωσε μία πρόταση απόφασης για έγκριση της Συμφωνίας από το Συμβούλιο. Και επί πλέον, αμέσως μετά, τους επόμενους μήνες, τον Νοέμβριο 1995, ο Γενικός Διευθυντής Ενέργειας της Επιτροπής έθεσε ο ίδιος στην Επιτροπή Ενέργειας του Κοινοβουλίου ένα αντίγραφο της υπογεγραμμένης Συμφωνίας.
<P>
Το ψήφισμα ασχολείται επίσης με τις συνέπειες που έχει η χρήση της πυρηνικής ενέργειας, η οποία οδηγεί στην αποκαλούμενη οικονομία του πλουτωνίου. Για την βιώσιμη οικονομική ανάπτυξη είναι προφανές ότι είναι σημαντική για όλες τις χώρες η εξισορροπημένη σύνθεση των καυσίμων, στην οποία θα διαδραματίσουν τον σωστό τους ρόλο όλες οι ενεργειακές πηγές. Η πυρηνική ενέργεια βεβαίως δεν είναι μία πηγή ενέργειας η οποία χρησιμοποιείται σε όλες τις χώρες μέλη της Ευρωπαϊκής 'Ενωσης. Ωστόσο όμως, είναι μία σημαντική ενεργειακή πηγή, δεδομένου ότι αντιπροσωπεύει περίπου το ένα τρίτο της συνολικής ηλεκτροπαραγωγής στην Ευρωπαϊκή 'Ενωση.
<P>
Κυρία Πρόεδρε, με το σχέδιο ψηφίσματος αποδίδονται στην Συμφωνία προθέσεις ενίσχυσης αυτής της οικονομίας του πλουτωνίου. Η Συνθήκη, όμως, ΕΥΡΑΤΟΜ σε καμμία περίπτωση δεν υποχρεώνει και δεν ασκεί πίεση στα κράτη μέλη για να επανεπεξεργάζονται το αναλωμένο πυρηνικό καύσιμο. 'Οπως βεβαίως γνωρίζετε, μία τέτοια απόφαση εναπόκειται στο κάθε κράτος μέλος, όπως και η επιλογή χρήσης του πλουτωνίου στην παραγωγή καυσίμου μεικτού οξειδίου. Κάποιες χώρες της 'Ενωσης έχουν επιλέξει την επανεπεξεργασία. Η επανεπεξεργασία του πυρηνικού καυσίμου δεν διενεργείται όμως στην Ευρωπαϊκή 'Ενωση τώρα, αλλά ήδη από 25ετίας περίπου. Με ιδιαίτερη μέριμνα, φυσικά, για την ασφαλή διαχείριση του αποδιδόμενου πλουτωνίου.
<P>
Η Συνθήκη ΕΥΡΑΤΟΜ δεν υπεισέρχεται στην επιλογή ενός κράτους μέλους για την χρήση ή μη πυρηνικής ενέργειας, ή ακόμη για την επανεπεξεργασία του αναλωμένου πυρηνικού καυσίμου. Γι'αυτό και μία συμφωνία με ένα τρίτο κράτος για πυρηνική συνεργασία, η οποία συνάπτεται κατ'εφαρμογήν της Συνθήκης, αποκλείεται να παρεμβαίνει στις πολιτικές που ακολουθεί ένα κράτος μέλος της Ευρωπαϊκής 'Ενωσης. Και θέλω να σας υπογραμμίσω ότι αυτό ακριβώς αναγνωρίζεται ρητά από τα δύο μέρη, και από την Ευρωπαϊκή 'Ενωση και από τις Ηνωμένες Πολιτείες της Αμερικής, στην νέα Συμφωνία που συνάψαμε. Δεν μπορεί, επομένως, να λεχθεί ότι η Συμφωνία ενθαρρύνει την επανεπεξεργασία. Αντίθετα, θα έλεγα ότι μάλλον διαμορφώνει το κατάλληλο πλαίσιο για να καθίστανται πολιτικά και νομικά εφικτές αυτές οι εργασίες επανεπεξεργασίας, στις οποίες χρησιμοποιούνται πυρηνικά υλικά αμερικανικής προέλευσης εφ'όσον το επιθυμεί ένα κράτος μέλος, ενώ παράλληλα προβλέπει επαρκείς εγγυήσεις για την μη εξάπλωση των πυρηνικών με βάση τις ισχύουσες πολυμερείς συμφωνίες.
<P>
Για τον λόγο αυτό, τα συμβαλλόμενα μέρη στην Συμφωνία αποφάσισαν να διατηρηθούν ορισμένα δικαιώματα και υποχρεώσεις μετά την εκπνοή της. Ειδικότερα, τα μέρη συμφώνησαν στην επ'αόριστον ισχύ των υποχρεώσεων σχετικά με τις διασφαλίσεις, την χρήση για ειρηνικούς σκοπούς και την φυσική προστασία των πυρηνικών ειδών. Η απόφαση αυτή ελήφθη με το σκεπτικό ότι μετά την εκπνοή της Συμφωνίας οι πυρηνικές ύλες θα εξακολουθήσουν να είναι κατάλληλες για πυρηνικούς σκοπούς, κάτι που συνεπάγεται, φυσικά, δυνητικούς ή υποθετικούς κινδύνους ως προς την εξάπλωση των πυρηνικών. Αυτές οι τρεις γενικές υποχρεώσεις θα συμβάλουν, επομένως, στο να μην προκύψει κίνδυνος εξάπλωσης από τις πυρηνικές ύλες μετά την κατάργηση του νομικού πλαισίου βάσει του οποίου διενεργήθηκε η προμήθειά τους. Οι διασφαλίσεις που επιβάλλονται με την Συμφωνία είναι εκείνες που προβλέπει η Συνθήκη ΕΥΡΑΤΟΜ καθώς και αυτές που ασκούνται από τον Διεθνή Οργανισμό Ατομικής Ενέργειας στο πλαίσιο των συμφωνιών που έχουν συνομολογηθεί μεταξύ του Οργανισμού της ΕΥΡΑΤΟΜ και των κρατών μελών της. Τα μέτρα αυτά τα οποία έχουμε ήδη λάβει και το πλαίσιο της συνεργασίας καθιστούν την Ευρωπαϊκή 'Ενωση την περιοχή με τις μεγαλύτερες διασφαλίσεις στον κόσμο, κάτι που αναγνωρίζεται ευρέως από την διεθνή κοινότητα.
<P>
Οι διασφαλίσεις της ΕΥΡΑΤΟΜ κατοχυρώνουν κυρίως ότι οι πυρηνικές ύλες -μεταξύ άλλων το πλουτώνιο- δεν λείπουν από την απογραφή των υπό έλεγχο εγκαταστάσεων. Η Διεύθυνση Διασφαλίσεων της ΕΥΡΑΤΟΜ πράγματι διαθέτει σήμερα τα τεχνικά και διοικητικά μέσα για την εκτέλεση αυτού του έργου.
<P>
Θα ήθελα επίσης να σας υπενθυμίσω ότι η Ευρωπαϊκή Επιτροπή συμμετέχει και υποστηρίζει πρωτοβουλίες που αναλαμβάνονται ανά τον κόσμο με σκοπό την παύση της παραγωγής πλουτωνίου ποιότητας κατάλληλης για όπλα, και επίσης την παρακολουθήσηση των υπαρχόντων αποθεμάτων. Επίσης, η Ευρωπαϊκή Επιτροπή υποστηρίζει, μεταξύ άλλων, την έναρξη αλλά και την έγκαιρη ολοκλήρωση των διαπραγματεύσεων για την σύναψη μιας Συνθήκης με την οποία να απαγορεύεται η παραγωγή σχάσιμου υλικού για πυρηνικά όπλα, στο πλαίσιο της Συνδιάσκεψης για τον αφοπλισμό στην Γενεύη. Επίσης, συμμετέχουμε, κυρία Πρόεδρε, στις εργασίες της Ομάδας για την Διαχείριση των Αποθεμάτων Πλουτωνίου, οι οποίες διεξάγονται υπό την αιγίδα του Διεθνούς Οργανισμού Ατομικής Ενέργειας στην Βιέννη.
<P>
Κυρία Πρόεδρε, καταλήγοντας, θα ήθελα να δηλώσω ότι η Ευρωπαϊκή Επιτροπή θεωρεί ότι η Συμφωνία αυτή εγγυάται για την ευρωπαϊκή πυρηνική βιομηχανία, όταν αυτή χειρίζεται υλικά που συνεπάγονται υποχρεώσεις έναντι των Ηνωμένων Πολιτειών, ασφάλεια εφοδιασμού, εγγυάται σταθερότητα και μακροχρόνια προβλεψιμότητα στο πλαίσιο της γενικής ενεργειακής πολιτικής της Ευρωπαϊκής 'Ενωσης, όπως διατυπώνεται στην Λευκή Βίβλο.
<P>
Επί πλέον, η Συμφωνία συμβάλλει στην ενδυνάμωση της πολιτικής για την μη εξάπλωση των πυρηνικών. Η Ευρωπαϊκή Επιτροπή χαιρετίζει την θέση που υιοθέτησαν και οι δύο επιτροπές του Κοινοβουλίου, και η Επιτροπή Ενέργειας και η Επιτροπή Εξωτερικών Οικονομικών Σχέσεων, και θέλω επίσης να συγχαρώ την κυρία Ahern για την εργασία της και, βεβαίως, όλους τους κυρίους και κυρίες βουλευτές που έλαβαν τον λόγο σήμερα το πρωί.

<SPEAKER ID=10 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11.00.

<CHAPTER ID=2>
Συμφωνία πλαίσιο συνεργασίας ΕΕ-Χιλής
<SPEAKER ID=11 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0023/97) της κ. Miranda de Lage, εξ ονόματος της Επιτροπής Εξωτερικών Οικονομικών Σχέσεων, σχετικά με την πρόταση απόφασης του Συμβουλίου που αφορά τη σύναψη συμφωνίας πλαίσιο για τη συνεργασία που έχει στόχο την προετοιμασία σύνδεσης πολιτικού και οικονομικού χαρακτήρα μεταξύ της Ευρωπαϊκής Κοινότητας και των κρατών μελών της αφενός και της Δημοκρατίας της Χιλής αφετέρου (COM(96)0259 - C4-0450/96-96/0149(CNS)).

<SPEAKER ID=12 NAME="Miranda de Lage">
Κυρία Πρόεδρε, αξιότιμοι κύριοι βουλευτές, τα τελευταία δέκα χρόνια η Ευρωπαϊκή Ένωση ξεκίνησε μια σειρά συμφωνίες με τη λατινοαμερικανική υπο-ήπειρο προκειμένου να ανακάμψει κατ' αρχήν, και να ενισχύσει στη συνέχεια, την εμπορική συνεργασία με αυτήν την ομάδα χωρών. Οι συμφωνίες τρίτης γενεάς -η συμφωνία με τη Χιλή που ισχύει ακόμη χρονολογείται από το 1990επέφεραν προπάντων την πολιτική υποστήριξη στις διαδικασίες εκδημοκρατισμού, στη σταθερότητα και την περιφερειακή ολοκλήρωση.
<P>
Οι συμφωνίες αυτές υπήρξαν η ευρωπαϊκή απάντηση σε χώρες οι οποίες λόγω του σταδίου θεσμικής και οικονομικής τους ανάπτυξης αποτελούν σήμερα εμπορικούς εταίρους, αλλά και πολιτικούς συμμάχους. Μεταξύ των χωρών αυτών, η Χιλή ξεχωρίζει για το δυναμισμό της, το οικονομικό της άνοιγμα και την πολιτική της βούληση. Η Χιλή στάθηκε ικανή να ξεπεράσει πολλές από τις δυσκολίες πολιτικής φύσεως τις οποίες αντιμετωπίζει κάθε χώρα όταν ανακτά την ελευθερία της μετά από μια μακρόχρονη τρομερή δικτατορία. Οι περιορισμοί για τη δημοκρατική εμβάθυνση που επιβάλλει το ισχύον Σύνταγμα παρεμποδίζουν ακόμη τη συνολική ανάπτυξη ενός Κράτους Δικαίου, με έναν σαφή καθορισμό των καθηκόντων που οφείλει να φέρνει σε πέρας κάθε εξουσία σε μια πλήρη δημοκρατία.
<P>
Το Ευρωπαϊκό Κοινοβούλιο έχει επίγνωση των σημερινών δυσκολιών όσον αφορά τη χιλιανή θεσμική τάξη, αλλά το 1998 θα αποτελέσει μια χρονολογία-κλειδί, και μια καλή απόδειξη της εμπιστοσύνης στο μέλλον της Χιλής από πλευράς των Κρατών μελών, της Επιτροπής και του Κοινοβουλίου είναι ότι σήμερα διεξάγουμε αυτήν τη συζήτηση σχετικά με το νέο πλαίσιο σχέσεων που τελικός του στόχος θα είναι η ελευθέρωση όλων των εμπορικών συναλλαγών. Το σημερινό κείμενο έχει αυτόν τον φιλόδοξο στόχο και συνεπάγεται το προπαρασκευαστικό στάδιο της μελλοντικής σύνδεσης. Η συμφωνία αφήνει ανοιχτά δύο ουσιαστικά ζητήματα: πότε και πώς θα πρέπει να περάσουμε στο τελικό στάδιο. Ωστόσο, οφείλω να τονίσω ότι αυτή η αναποφασιστικότητα δεν υποβαθμίζει διόλου την πολιτική, εμπορική και οικονομική σημασία του πρώτου σταδίου, διότι το σημερινό κείμενο αποσαφηνίζει το συμβατικό πλαίσιο και την πολιτική βούληση του τελικού σταδίου.
<P>
Το Κοινοβούλιο εκφράζει την ικανοποίησή του για το ότι εκφράζεται με σαφήνεια, στην πλέον πλήρη διατύπωσή της, η δημοκρατική ρήτρα που αναφέρεται στα ανθρώπινα, κοινωνικά και περιβαλλοντικά δικαιώματα. Η δέσμευση αυτή, κυρία Πρόεδρε, μας επιτρέπει να επιμείνουμε στην ανάγκη για ομόνοια με βάση το δικαίωμα για μια μη εξαρτημένη δικαιοσύνη, και λυπάμαι που πρέπει και πάλι να ζητήσω από τις χιλιανές αρχές, οι οποίες είναι πάντοτε ευαίσθητες στις απόψεις αυτού του Σώματος, μια λύση για την περίπτωση του συμπολίτη μας Carmelo Soria, ώστε να μπορέσουμε να κλείσουμε οριστικά την ηθική διένεξη που υποστηρίζει η οικογένειά του και σχετικά με την οποία αυτό το Κοινοβούλιο έχει αποφανθεί επανειλημμένως. Η συμφωνία θεσμοθετεί επίσης έναν τακτικό πολιτικό διάλογο και περιλαμβάνει μια δήλωση σχετικά με τον κοινοβουλευτικό διάλογο που θα επιτρέψει την προσέγγιση και τη συζήτηση, σε ένα κατάλληλο φόρουμ, όλων των ζητημάτων αμοιβαίου ενδιαφέροντος. Ο οικονομικός και εμπορικός διάλογος διαμορφώνεται ως ένας άλλος βασικός πυλώνας που θα επεκταθεί και στις σχέσεις των πλευρών με τρίτους.
<P>
Σε αυτά τα πλαίσια, συγχαίρω την Επιτροπή για την πρόβλεψη μιας «πασαρέλας» που θα επιτρέψει το συντονισμό των μηχανισμών ελευθέρωσης με εκείνους που προβλέπονται στη Συμφωνία MERCOSUR, καθώς και τη μελέτη της πιθανής συμμετοχής της Χιλής σε προγράμματα συνεργασίας Ένωσης-MERCOSUR. Από τη συμφωνία δεν απουσιάζει και η συνεργασία για την κοινωνική ανάπτυξη και τον εκσυγχρονισμό του Κράτους -ζήτημα σημαντικότατο-, η κατάρτιση, η εκπαίδευση, το περιβάλλον, και η έρευνα και ανάπτυξη των νέων τεχνολογιών.
<P>
Συμπερασματικά, αυτή η συμφωνία αποτελεί ένα εξαίρετο μέσον, το οποίο ανοίγει τεράστιες οικονομικές προοπτικές για μια βιώσιμη ανάπτυξη, και το οποίο, από πλευράς της Ένωσης, αποτελεί επιπλέον και μια μεγάλη πολιτική υποστήριξη, που θα ευνοήσει χωρίς αμφιβολία τη δημοκρατική εμβάθυνση και την πλήρη ανάπτυξη του Κράτους Δικαίου στη Χιλή.
<P>
Ως εισηγήτρια της Επιτροπής Εξωτερικών Οικονομικών Σχέσεων, θα ήθελα τέλος να ευχαριστήσω για τις γνωμοδοτήσεις τους τις τρεις επιτροπές που μας απέστειλαν τις εκθέσεις τους, οι οποίες συμπληρώνουν μερικές πτυχές της έκθεσης που σας παρουσιάζω και ελήφθησαν υπόψη κατά ένα μεγάλο μέρος στην εκπόνηση των αιτιολογικών σκέψεων.

<SPEAKER ID=13 LANGUAGE="EN" NAME="Smith">
Κυρία Πρόεδρε, θα ήθελα να συγχαρώ τη συνάδελφο κ. Miranda de Lage για τη θαυμάσια έκθεσή της. Περιέγραψε πολύ αποτελεσματικά το ιστορικό αυτής της συμφωνίας πλαισίου συνεργασίας. Όταν την εξετάσαμε στην επιτροπή, πολλοί από εμάς, γνωρίζοντας το παρελθόν της χώρας, είχαν ανάμικτα αισθήματα αναφορικά με την παρούσα κατάσταση στη Χιλή.
<P>
Μολονότι θέλουμε να υποστηρίξουμε όσο μπορούμε τις δημοκρατικές δυνάμεις της Χιλής, εν τούτοις συνειδητοποιούμε ότι η Χιλή έχει ακόμα να διανύσει πολύ δρόμο για την πλήρη δημοκρατία. Υπάρχει ο ρόλος που συνεχίζουν να παίζουν οι ένοπλες δυνάμεις, η ανάγκη εγγύησης της ανεξαρτησίας της δικαστικής εξουσίας κλπ. Έναντι του ιστορικού αυτού η κ. Miranda έχει εκπονήσει μιαν εξαίρετη έκθεση, έχοντας υπόψη της αυτές τις ιδιαίτερες συνθήκες.
<P>
Αυτό είναι το γενικό ιστορικό αλλά πιο εξειδικευμένα θα ήθελα να ζητήσω από τον Επίτροπο να αναλύσει ορισμένα σημεία αναφορικά με τις διακρίσεις που επιβάλλει το φορολογικό καθεστώς της Χιλής στα οινοπνευματώδη ποτά. Ως υποστηρικτής του σκωτσέζικου ουΐσκυ θέλω να συγκεντρώσει την προσοχή του σ' αυτό.
<P>
Έχω μερικά ερωτήματα για την Επιτροπή. Οι διακρίσεις αυτές υπάρχουν από το 1985. Γνωρίζουμε ότι η χιλιανή κυβέρνηση έχει καθυστερήσει πάρα πολύ να φέρει προτάσεις κατάργησης των διακρίσεων. Γνωρίζουμε ότι κατά τη διάρκεια της επισκέψεως του Sir Leon Brittan, ο Επίτροπος έκανε πολύ σαφές στις αρχές της χώρας ότι εάν μέχρι το τέλος του μηνός δεν κατατεθεί στο χιλιανό Κογκρέσσο νομοθεσία συμβατή με τις διατάξεις της ΓΣΔΕ, η Ευρωπαϊκή Ένωση θα προσφύγει στις διαβουλεύσεις του ΠΟΕ.
<P>
Μπορεί άραγε η Επιτροπή να δώσει μια κατηγορηματική διαβεβαίωση ότι θα τηρήσει αυτή την προθεσμία και θα προσφύγει στον ΠΟΕ; Θέλουμε η Επιτροπή να συνεχίσει να πιέζει τη Χιλή και θα ήμουν ευτυχής εάν ο Επίτροπος μπορούσε να δώσει μια κατηγορηματική διαβεβαίωση σχετικά μ' αυτό.

<SPEAKER ID=14 LANGUAGE="ES" NAME="Valdivielso de Cuι">
Κυρία Πρόεδρε, θα ήθελα κατ' αρχήν να εκφράσω την ικανοποίηση της Ομάδας μου για τη βέβαιη έγκριση από πλευράς αυτού του Σώματος της Συμφωνίας συνεργασίας ΕΕ-Χιλής.
<P>
Η συμφωνία αυτή, μικτής φύσεως, μπορεί να παραλληλιστεί αρκετά με τη διαπεριφερειακή Συμφωνίαπλαίσιο Ευρωπαϊκής Ένωσης-MERCOSUR, εφόσον πρόκειται για συμφωνίες με τον ίδιο τελικό σκοπό. Η νέα Συμφωνία συνεργασίας ΕΕ-Χιλής δεν προσαρμόζεται σε κανένα από τα προηγούμενα πρότυπα. Πρόκειται για μια προπαρασκευαστική συμφωνία νέου είδους και δεν περιλαμβάνονται ρήτρες θετικής δέσμευσης για την έναρξη των εμπορικών διαπραγματεύσεων, αλλά το πέρασμα στο τελικό στάδιο αφήνει ανοιχτά δύο σημαντικά ζητήματα για τη μελλοντική σύνδεση μεταξύ Ευρωπαϊκής Ένωσης και Χιλής: πότε και πώς πρέπει να προχωρήσουμε στην κατοπινή προοδευτική και αμοιβαία ελευθέρωση όλων των εμπορικών συναλλαγών. Όπως και στη Συμφωνία ΕΕ-MERCOSUR, έτσι και σε αυτήν συναντούμε ασάφειες που δεν της αφαιρούν μεν κάτι από την πολιτική της σημασία, αλλά που, κατά την άποψή μου, δεν προσθέτουν σαφήνεια στη συμφωνία. Δεν προβλέπεται σαφώς η δυνατότητα επέκτασης αυτής της συμφωνίας σε άλλες χώρες της Νοτίου Αμερικής, αντιθέτως όμως, πραγματοποιείται ένα σημαντικό βήμα εφόσον, ενώ στη διαπεριφερειακή Συμφωνία-πλαίσιο Ευρωπαϊκής Ένωσης-MERCOSUR δεν προσεγγιζόταν η ανάγκη συνεργασίας σε θέματα δημοσίων συμβάσεων, η Χιλή αποδέχθηκε τη συμπερίληψή τους. Εν πάση περιπτώσει, εξακολουθούμε να διαπιστώνουμε την έλλειψη ενός πιο ανοιχτού οικονομικού διαλόγου, καθώς και την έλλειψη συντονισμού στρατηγικών στα διεθνή φόρουμ.
<P>
Ο οικονομικός και εμπορικός διάλογος περιορίζεται μόνο σε διμερές επίπεδο. Όπως και στην προηγούμενη περίπτωση της Συμφωνίας Ευρωπαϊκής Ένωσης-MERCOSUR, και οι δύο πλευρές αποφάσισαν η εμπορική συνεργασία να τεθεί σε ισχύ το συντομότερο δυνατόν, απόφαση που ελήφθη χωρίς προηγούμενη διαβούλευση με το Κοινοβούλιο, το οποίο θα έπρεπε να έχει δώσει τη γνώμη του δεδομένου του περιεχομένου των εμπορικών διατάξεων, και επαναλαμβάνεται η ίδια ασάφεια όσον αφορά τις θεσμικές της επιπτώσεις σε θέματα προϋπολογισμών. Εν πάση περιπτώσει, το Κοινοβούλιο οφείλει να αξιολογήσει θετικά το γεγονός ότι η αποκαλούμενη δημοκρατική ρήτρα ή ρήτρα ανθρωπίνων δικαιωμάτων εισήχθη στην εν λόγω συμφωνία. Στην Επιτροπή Εξωτερικών Οικονομικών Σχέσεων αξιολογούμε ως βασικό πυλώνα της συμφωνίας τον οικονομικό και εμπορικό διάλογο περιοδικού χαρακτήρα, εφόσον η συμφωνία περιλαμβάνει ένα πολύ επεξεργασμένο πρόγραμμα εργασίας, όπου εμφανίζονται όλα τα ουσιαστικά στοιχεία για τη διαπραγμάτευση της δημιουργίας μιας πραγματικής ζώνης ελευθέρου εμπορίου.
<P>
Ολοκληρώνοντας, θα ήθελα να εκφράσω τη δυσαρέσκειά μας σχετικά με τον διφορούμενο χαρακτήρα των χρηματοδοτικών δεσμεύσεων και την έλλειψη προσοχής από πλευράς της Επιτροπής σε αυτόν τον τομέα, τόσο στο περιεχόμενο όσο και στο σχεδιασμό, όπως επεσήμανε και η Επιτροπή Προϋπολογισμών. Εν κατακλείδι, σημαίνει αδυναμία στον κοινοβουλευτικό πολιτικό διάλογο, και ούτε καν αναφέρεται το Ευρωπαϊκό Κοινοβούλιο στη συμφωνία.
<P>
Τέλος, επιθυμώ να συγχαρώ την εισηγήτρια για την έκθεσή της.

<SPEAKER ID=15 LANGUAGE="NL" NAME="Bertens">
Κυρία Πρόεδρε, η Ομάδα των Φιλελευθέρων θα υποστηρίξει σήμερα τη συμφωνία πλαίσιο με τη Χιλή. Δεν προβαίνουμε στην πράξη αυτή επειδή πιστεύουμε ότι στη χώρα αυτή όλα βαίνουν με έξοχο τρόπο. Και στην πολύ καλή έκθεση της κ. Miranda de Lage διαπιστώσαμε ότι υπάρχουν πολλά προβλήματα. Θέλουμε ωστόσο να υποστηρίξουμε τις θετικές εξελίξεις. Η μετάβαση σε ένα πλήρες δημοκρατικό σύστημα δεν έχει ακόμη ολοκληρωθεί και, όπως ανέφερε ήδη ο κ. Smith, οι στρατιωτικοί εξακολουθούν να διαδραματίζουν σημαντικό ρόλο. Η συμφωνία αυτή αποσκοπεί στην πολιτική και την οικονομική συνεργασία.
<P>
Στον οικονομικό τομέα η σχέση με τη Χιλή είναι ελπιδοφόρος. Θα πρέπει ακόμη να ρυθμιστούν πολλά θέματα, ωστόσο, η δέσμευση για την αμοιβαία ελευθέρωση υφίσταται. Η συμφωνία αυτή ταιριάζει στα πλαίσια της εξέλιξης των σχέσεών μας με τη Λατινική Αμερική, οι οποίες παρέχουν περιθώρια διαφοροποίησης μεταξύ των χωρών παραμένοντας ωστόσο ένα ενιαίο σύνολο. Θα ήταν σκόπιμο η συμφωνία αυτή να ήταν κάπως σαφέστερη. Πρόκειται για το πολλοστό νέο πρότυπο που αναπτύσσεται και για άλλη μία φορά το θέμα της διεξαγωγής ενός σοβαρού κοινοβουλευτικού διαλόγου ρυθμίζεται μόνο με έμμεσο τρόπο.
<P>
Τέλος, λόγω της σχέσης μεταξύ MERCOSUR και Χιλής, έχει μεγάλη σημασία να θεωρήσουμε τις επιπτώσεις της συμφωνίας αυτής σε συνδυασμό με τις επιπτώσεις της συμφωνίας μεταξύ της Ευρωπαϊκής Ένωσης και του MERCOSUR.

<SPEAKER ID=16 LANGUAGE="ES" NAME="Puerta">
Κυρία Πρόεδρε, η Συνομοσπονδιακή Ομάδα της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά αποδίδει εξαιρετική σημασία στο διάλογο με τη Χιλή και στην απόφαση αυτή του Συμβουλίου να υπογράψει μια Συμφωνία συνεργασίας με τη Χιλή που θα φτάσει σε σύντομο χρονικό διάστημα να μετατραπεί σε μια Συμφωνία πολιτικής και οικονομικής σύνδεσης. Μπροστά στην έκθεση αυτή όμως, την οποία εξεπόνησε άριστα η κ. Ana Miranda de Lage, βρισκόμαστε με αντικρουόμενα συναισθήματα και θεωρήσεις. Αφενός, είμαστε σύμφωνοι ότι πρέπει να πραγματοποιηθεί αυτό το βήμα -θα προσφέρουμε την υποστήριξή μας, και ζητάμε από την Επιτροπή να συνεχιστεί ο διάλογος και οι δράσεις που πραγματοποιεί-, πιστεύουμε όμως ότι δεν πληρούνται πολλές προϋποθέσεις.
<P>
Σε πολλές περιπτώσεις παραμένουμε στη ρητορεία, αντί να περάσουμε στην πολιτική πραγματικότητα. Λέμε μεν ότι συμμεριζόμαστε κοινές αρχές της δημοκρατίας και της υπεράσπισης των ανθρωπίνων δικαιωμάτων, θα πρέπει όμως επίσης να αναγνωρίσουμε ότι η Χιλή δεν διαθέτει πλήρη δημοκρατία. Γνωρίζουμε ότι το ίδιο συμβαίνει και σε άλλα σημεία του πλανήτη, σε άλλα έθνη δημογραφικώς σημαντικότερα με τα οποία έχουμε συνάψει συμφωνίες. Δεν θέλουμε να φανούμε υποκριτές, ούτε σεκταριστές, αλλά πρέπει να πούμε με δυνατή φωνή πως η Χιλή δεν διαθέτει πλήρη δημοκρατία. Όταν είχα το προνόμιο, όπως και άλλοι βουλευτές αυτού του Κοινοβουλίου, να παρευρεθώ στο δημοψήφισμα που έθεσε τέλος στην καριέρα του Πινοτσέτ, αυτού του αιμοσταγή δικτάτορα, στην Προεδρία της Δημοκρατίας, πίστευα ότι, σε μια σύντομη χρονική περίοδο, η Χιλή θα ανακτούσε πλήρως τη δημοκρατία, αλλά δεν συνέβη έτσι. Ο στρατηγός Πινοτσέτ, που έχει τα χέρια λερωμένα με αίμα, που έχει καταδικαστεί πολιτικώς και ηθικώς από το σύνολο των εθνών, που δεν μπορεί να ταξιδέψει σε πολλές χώρες του πλανήτη, διότι οι δημοκράτες δεν μπορούν να τον δεχτούν, εξακολουθεί να κατέχει σημαντική θέση στη χιλή -και δεν λέω εξέχουσα, αλλά οπωσδήποτε σημαντικήεφόσον μπορεί να διορίζει άμεσα ένα μέρος των γερουσιαστών και μπορεί να επηρεάσει πολύ σημαντικά τη δικαστική εξουσία. Εν κατακλείδι, κρατά κατά κάποιον τρόπο υπό την κηδεμονία του τη χιλιανή δημοκρατία.
<P>
Γνωρίζω τις προσπάθειες των Χιλιανών δημοκρατών και των χιλιανών θεσμικών οργάνων να υπερκεράσουν αυτήν την κατάσταση, αλλά θα πρέπει να την παραδεχτούμε ως έχει. Αυτή η προσφυγή σε κοινές αξίες έρχεται αντιμέτωπη με το πραγματικό γεγονός ότι δεν μπορούν να ασκηθούν οι δημοκρατικές αξίες, ούτε καν μπορεί να ζητηθούν ευθύνες για τα εγκλήματα που διαπράχθηκαν σε ένα πολύ πρόσφατο ακόμα παρελθόν. Υπάρχουν πολλά σχετικά παραδείγματα, και το πιο σημαντικό από αυτά είναι εκείνο που αφορά τον Carmelo Soria. Στην οικογένειά του προσφέρονται εξώδικες αποζημιώσεις, αλλά το Ανώτατο Δικαστήριο της Χιλής εφήρμοσε το νόμο της αμνηστίας για τους αυτουργούς του θανάτου του, παρά το ότι επρόκειτο για έναν διεθνή λειτουργό που δολοφονήθηκε από τις δυνάμεις ασφαλείας του Κράτους, οι οποίες καθοδηγούνταν από τον άνθρωπο που είναι αρχηγός των ενόπλων δυνάμεων της Χιλής και ελέγχει ακόμα κατά ένα μεγάλο μέρος την κατάσταση. Δεν αρκούν οι εξώδικες αποζημιώσεις, και από αυτό το Κοινοβούλιο ζητάμε από την Επιτροπή να εξακολουθήσει την οδό των απαιτήσεων την οποία γνωρίζουμε ότι έχει ήδη λάβει.
<P>
Υπάρχουν και άλλα θέματα, μικρότερα οπωσδήποτε, αλλά σημαντικά, όπως η κατάσχεση περιουσιών Ευρωπαίων πολιτών. Στην έκθεση, και κυρίως στις εκθέσεις γνωμοδότησης διαφόρων επιτροπών, γίνεται λόγος για την εφημερίδα Clarνn , η οποία δεν έχει επιστραφεί στους κατόχους της. Όμως ο κάτοχος της εφημερίδας Clarνn είναι ένα συγκεκριμένο πρόσωπο, που ονομάζεται Δον Vνctor Rey, και δεν μπορεί να καταφέρει από τα διάφορα Δικαστήρια την επιστροφή της εφημερίδας της οποίας κατέχει το 100 % των μετοχών, οι οποίες εκλάπησαν από το ίδιο του το γραφείο σε μια έφοδο ενός στρατιωτικού αποσπάσματος. Αυτά είναι μικρά παραδείγματα, και μεγάλα παραδείγματα στην περίπτωση του Carmelo Soria, σχετικά με την παραβίαση των ανθρωπίνων δικαιωμάτων. Όσον αφορά την ουσία της έκθεσης, πιστεύουμε ότι το σωστό θα ήταν μια σύμφωνη γνώμη, και είμαστε αποφασισμένοι να κάνουμε να χάσει τη φθίνουσα αποτελεσματικότητά της για να αποκτήσει μια πολιτική και οικονομική συγκεκριμενοποίηση.

<SPEAKER ID=17 LANGUAGE="DE" NAME="Kreissl-Dφrfler">
Κυρία Πρόεδρε, όταν το Σεπτέμβριο του 1995, με την αντιπροσωπεία για τις σχέσεις με τη Λατινική Aμερική, σταμάτησα στη Xιλή, οι οργανώσεις ανθρωπίνων δικαιωμάτων και οι περιβαλλοντικές οργανώσεις μου έκαναν έφοδο σχεδόν. Όλες είχαν μεγάλους ενδοιασμούς, πως η νέα συμφωνία μεταξύ της EE και της Xιλής δε θα συνέβαλε στην επίλυση των πιο επειγόντων προβλημάτων. Eπεσήμαναν την περιορισμένη δημοκρατία, την ατιμωρησία των παραβατών των ανθρωπίνων δικαιωμάτων, την έλλειψη διαχωρισμού των εξουσιών και την ισχύ του Pinochet, που εξακολουθεί να υπάρχει. «H σύγκριση με τον ασιατικό τίγρη χωλαίνει», έλεγαν, »διότι η χώρα είναι ένας τίγρης χωρίς παρθένο δάσος.» Mακροοικονομικά, η Xιλή βρίσκεται σε καλή κατάσταση, αλλά το δάσος έχει υλοτομηθεί τελείως, έχει γίνει υπερβολική αλιεία στη θάλασσα, ενώ η εξόρυξη χαλκού και η εξαγωγική γεωργία οδηγούν τη χώρα σε οικολογική καταστροφή.
<P>
Mόνο στη Bραζιλία, από ολόκληρη την ήπειρο, είναι μεγαλύτερη η διαφορά μεταξύ πλούσιων και φτωχών. Γι' αυτό και οι Xιλιανοί με παρεκάλεσαν να ταχθούμε υπέρ μιας απεριόριστης δημοκρατίας στη Xιλή, υπέρ μιας οικονομικής ανάπτυξης, στην οποία μερίδιο θα έχουν οι άνθρωποι και όχι μόνο οι πολυεθνικές, υπέρ μιας οικολογικής αναπτυξιακής πορείας. Aλλά αν δείτε τώρα τη συμφωνία, δεν ικανοποιείται τίποτε απ' όλα αυτά. H Xιλή θα γίνει ένα ακόμη πιο ελκυστικό πεδίο για συγκροτήματα και επενδυτές. Σ' αυτούς ανοίγονται οι προοπτικές περαιτέρω εμπορικών απελευθερώσεων, και το νομικό καθεστώς στο εμπόριο και στη φορολογία θα προσανατολίζεται προς την Eυρώπη.
<P>
Θα πρέπει, η σε ποσοστό 91 % εξάρτηση της οικονομίας από τις εξαγωγές πρώτων υλών, να γίνει, μελλοντικά, 100 %; H ρήτρα των ανθρωπίνων δικαιωμάτων, η προστασία του περιβάλλοντος και η βοήθεια προς τους φτωχότερους, δεν είναι τίποτε άλλο παρά η συνηθισμένη λυρική διακόσμηση, κύριε Eπίτροπε. Aν δεν ήταν, θα έπρεπε πρώτα απ' όλα να παραιτηθεί ο Pinochet, πριν καν τεθεί σε ισχύ η συμφωνία. Tο τρίγωνο Xιλή/MERCOSUR/EU θα γίνει η μεγαλύτερη ζώνη ελεύθερων συναλλαγών στον κόσμο, ωστόσο ποιος θα ελέγχει, μετά, την ελευθερία στις συναλλαγές των εμπόρων; Aπό τώρα κιόλας, οι εμπορικές πτυχές της συμφωνίας τέθηκαν σε ισχύ, προκαταβολικά, με απλή αλληλογραφία. Γι' αυτό κι εμείς, από την Oμάδα των Πρασίνων, θα απόσχουμε της ψήφου, επειδή η συμφωνία αυτή δεν ανταποκρίνεται σ' αυτό που θέλουν οι άνθρωποι εκεί, και, κύριε Eπίτροπε, θα επιθυμούσαμε κάποτε, λιγότερο λυρισμό, περισσότερο ρεαλισμό και ξεκάθαρα λόγια, από την μεριά σας.

<SPEAKER ID=18 LANGUAGE="NL" NAME="Van der Waal">
Κυρία Πρόεδρε, μετά τη σύναψη της συμφωνίας με το MERCOSUR, είναι σημαντικό να τονωθούν οι πολιτικές και οικονομικές σχέσεις με τη Χιλή. Κατά την εφαρμογή της συμφωνίας πλαίσιο θα υπάρξει κατά κύριο λόγο μέριμνα για την καταπολέμηση της φτώχειας και της αναπτυξιακής καθυστέρησης της Χιλής. Παρά την ανάπτυξη της οικονομίας της χώρας, ένα μεγάλο μέρος του πληθυσμού ζει κάτω από το όριο της φτώχειας. Επιπλέον, η συμφωνία πλαίσιο μπορεί να επιδράσει θετικά στη μετάβαση σε ένα σύστημα κοινοβουλευτικής δημοκρατίας.
<P>
Ένα σημαντικό τμήμα της σύμβασης είναι οι συμφωνίες που αποσκοπούν στη μελλοντική ελευθέρωση των εμπορικών συναλλαγών. Παρά το γεγονός ότι δεν προβλέπεται σύντομα η δημιουργία μίας ζώνης ελεύθερων συναλλαγών μεταξύ Ευρωπαϊκής Ένωσης και Χιλής, η εισηγήτρια αναφέρει ήδη στην έκθεσή της ότι ο γεωργικός τομέας θα διαδραματίσει καθοριστικό ρόλο στις μελλοντικές διαπραγματεύσεις για την απελευθέρωση του εμπορίου. Πρόσφατα, η Επιτροπή δημοσίευσε μία ανακοίνωση σχετικά με προτιμησιακές συμφωνίες της Ευρωπαϊκής Ένωσης με τρίτες χώρες οι οποίες αφορούν πτυχές του ΠΟΕ. Στην ανακοίνωση αυτή αναφέρεται ορθώς ότι πρέπει κατ'αρχήν να μην υπάρξει καμία αντίφαση με την κοινή γεωργική πολιτική.
<P>
Για το λόγο αυτό πρέπει να υπάρξει μέριμνα ώστε η συσσώρευση συμφωνιών ελευθέρων συναλλαγών να μην έχει σοβαρές και ανεπιθύμητες επιπτώσεις στα κράτη μέλη. Στην περίπτωση αυτή, η μελλοντική δημιουργία μίας ζώνης ελεύθερων συναλλαγών με τη Χιλή είναι νοητή μόνο σε συμφωνία με τα κριτήρια του ΠΟΕ και μετά από μία θεμελιώδη ανάλυση των πλεονεκτημάτων και των μειονεκτημάτων τα οποία επιφέρει.
<P>
Η κ. Miranda κατέθεσε μία σαφή έκθεση. Με τη σύμβαση συμφωνούμε.

<SPEAKER ID=19 LANGUAGE="IT" NAME="Speciale">
Κυρία Πρόεδρε, θα ήθελα να δηλώσω ότι συμφωνώ με την έκθεση της κ. Miranda και να προβώ σε μία μόνο παρατήρηση. Θεωρώ ότι, παρ' όλες τις ανεπάρκειές της, η συμφωνία περιέχει κάτι το πολύ σημαντικό: την ένταξη της δημοκρατικής ρήτρας, που ανταποκρίνεται στην ανάγκη -πράγμα που έθιξε και ο κ. Puerta κατά τη συζήτηση στην Ολομέλεια- της πλήρους μετάβασης σε ένα δημοκρατικό καθεστώς, στην ανάγκη παγίωσης της υπεροχής της πολιτικής και της κοινωνικής εξουσίας έναντι των στρατιωτικών δυνάμεων, στην ανάγκη παγίωσης της ανεξαρτησίας της δικαστικής εξουσίας και στην ανάγκη κατάργησης του καθεστώτος ατιμωρησίας στις περιπτώσεις παραβίασης των ανθρωπίνων δικαιωμάτων που συνέβησαν κατά το παρελθόν: το τελευταίο αφορά το στρατηγό Pinochet και τους οπαδούς του.
<P>
Το δεύτερο ζήτημα που θα ήθελα να υπογραμμίσω είναι το ότι είναι ιδιαίτερα σημαντικό το γεγονός ότι η συμφωνία συνάπτεται την παραμονή της συνάντησής με το parlatino , το κοινοβούλιο της Λατινικής Αμερικής. Θα ήθελα επιπλέον να πω ότι θα πρέπει να αρχίσουμε όλο και περισσότερο να αναπτύσσουμε και ορθολογικοποιούμε τις σχέσεις μας με το σύνολο των χωρών της Λατινικής Αμερικής. Αυτή η συμφωνία μπορεί να μας βοηθήσει προς αυτή την κατεύθυνση, αλλά εμείς έχουμε ένα μόνο στόχο: μία γενική συμφωνία μεταξύ της Ευρωπαϊκής Ένωσης και της Λατινικής Αμερικής, μεταξύ Ευρωπαϊκού Κοινοβουλίου και parlatino .

<SPEAKER ID=20 LANGUAGE="ES" NAME="Garcνa Margallo y Marfil">
Κυρία Πρόεδρε, θα επιχειρήσω να μην επαναλάβω τις ιδέες που εκφράστηκαν ήδη εδώ, και να επισημάνω απλώς τη συμφωνία ή τη διαφωνία μου με τις προηγούμενες παρεμβάσεις.
<P>
Κατά πρώτο λόγο, είναι σημαντική αυτή η συμφωνία με τη Χιλή, σε ένα πλαίσιο που χαρακτηρίζεται από την απώλεια ανταγωνιστικότητας της ευρωπαϊκής βιομηχανίας η οποία αντανακλάται στην απώλεια ποσοστώσεων στις αγορές των εκβιομηχανισμένων χωρών. Σε αυτά τα πλαίσια, οι σχέσεις με τη Λατινική Αμερική γενικώς και με τη Χιλή ειδικότερα έχουν ιδιαίτερη σημασία. Στο εσωτερικό της Λατινικής Αμερικής, οι σχέσεις με τη Χιλή έχουν ιδιαίτερη σπουδαιότητα. Στην έκθεση υπογραμμίζονται τρεις σημαντικές πτυχές: η πολιτική πτυχή, η οικονομική και εμπορική πτυχή, και η κοινωνική πτυχή.
<P>
Συμφωνώ ασυζητητί με την παρέμβαση του συμπατριώτη μου Alonso Puerta. Ελπίζω ότι θα συμφωνήσουμε επίσης και στο ζήλο με τον οποίο θα απαιτήσουμε το σεβασμό ενός πλήρους δημοκρατικού προτύπου όταν θα μιλήσουμε και για άλλες χώρες αυτής της ηπείρου.
<P>
Κατά δεύτερον, συμφωνώ με την εισηγήτρια όσον αφορά την ιδιαίτερη σημασία που έχει αυτή η συμφωνία τη στιγμή που η Χιλή φαίνεται να εγκαταλείπει το πρότυπο μεταβλητής γεωμετρίας στις σχέσεις της με άλλες χώρες για να ενισχύσει τις σχέσεις της με τη MERCOSUR. Θεωρώ συνεπώς ιδιαίτερα ευφυή την αναφορά στην «πασαρέλα» που προβλέπεται για τον καθορισμό ενός οριστικού προτύπου σχέσεων με τη Χιλή στα πλαίσια των σχέσεων με τη MERCOSUR.
<P>
Κατά τρίτον, συμφωνώ πλήρως με τους ομιλητές που επεσήμαναν την ανησυχία τους σχετικά με τις πιθανές κοινωνικές ανισότητες που μπορεί να προκύψουν από το σημερινό οικονομικό πρότυπο της Χιλής.
<P>
Τέλος, κυρία Πρόεδρε, πιστεύω ότι, όπως υπογραμμίστηκε από όλους τους ομιλητές, είναι καιρός να περάσουμε από τα λόγια στα έργα. Και αν επιθυμούμε να γίνει αυτό, είναι αδύνατον παραμελώντας αυτό το Κοινοβούλιο και παραμελώντας -κάτι που είναι πιο χαρακτηριστικό- να υπολογίσουμε αυτές τις επιδιώξεις σε ένα ακριβές ποσόν στους προϋπολογισμούς τους οποίους θα έχουμε την ευκαιρία να συζητήσουμε πολύ σύντομα.

<SPEAKER ID=21 LANGUAGE="EN" NAME="Newens">
Κύριε Πρόεδρε, η ανάπτυξη στενότερων σχέσεων μεταξύ της Ευρωπαϊκής Ένωσης και της Λατινικής Αμερικής έχει πολύ μεγάλη σημασία. Συνεπώς δέχομαι με μεγάλη ικανοποίηση την παρούσα έκθεση και συγχαίρω την εισηγήτρια. Μολονότι η παρούσα κυβέρνηση επιθυμεί να σεβαστεί τα ανθρώπινα δικαιώματα, υπάρχουν ακόμη πάρα πολλές ανεπίλυτες περιπτώσεις που έχουν παραμείνει από την εποχή της στρατιωτικής δικτατορίας του Στρατηγού Πινοσέτ ο οποίος υπήρξε υπεύθυνος για πάνω από 3.000 επίσημα αναγνωρισμένες εξωδικαστικές δολοφονίες. Πάνω από 1.000 περιπτώσεις είναι ακόμη ανοικτές. Μετά την αποστρατεία του από τη θέση του Αρχιστρατήγου το 1998 ο Στρατηγός Πινοσέτ θα γίνει ισόβιος γερουσιαστής σε μια Γερουσία που κυριαρχείται ήδη από τη δεξιά ως αποτέλεσμα διορισμών από τον ίδιο. Μπορεί επομένως με τον τρόπο αυτόν να καταπνίξει τις μεταρρυθμίσεις χωρίς να διαθέτει την πλειοψηφία των δύο τρίτων της Κάτω Βουλής. Ορισμένοι στρατιωτικοί ηγέτες είναι ακόμη ανυπόμονοι για τον τερματισμό των δικαστικών διώξεων εναντίον εκείνων που ήταν υπεύθυνοι για παραβιάσεις των ανθρωπίνων δικαιωμάτων και για την προστασία των δικαιωμάτων των θυμάτων.
<P>
Θα πρέπει να παραμείνουμε πολύ σταθεροί έναντι όλων αυτών. Θα πρέπει επίσης να αναγνωρίσουμε την ανάγκη καταπολέμησης της φτώχειας και όχι απλά και μόνο να προσφέρουμε απεριόριστη υποστήριξη σε ένα νεοφιλελεύθερο μοντέλο. Εν τούτοις, εμείς θα υποστηρίξουμε την έκθεση και για μια ακόμη φορά συγχαίρω την Ana Miranda για τις προσπάθειές της.

<SPEAKER ID=22 LANGUAGE="DE" NAME="Heinisch">
Kύριε Πρόεδρε, σε λίγες μέρες γιορτάζουμε την πεντηκοστή επέτειο από την ίδρυση του Kόμματος των Συντηρητικών της Xιλής, που συγγενεύει περισσότερο μ' εμάς το Eυρωπαϊκό Λαϊκό Kόμμα. O τρόπος με τον οποίο μπορεί να γιορταστεί η επέτειος αυτή, δείχνει ότι η δημοκρατία στη Xιλή είναι ζωντανή. H μεταρρυθμιστική διαδικασία στη Xιλή, είναι από τις πιο προηγμένες και πιο σταθερές στη Λατινική Aμερική. H συμφωνία πλαίσιο αποτελεί βασικό πυλώνα για τις δημοκρατικές αυτές μεταρρυθμίσεις.
<P>
Mε αυτή, η Xιλή έβαλε τις σχέσεις με τα κράτη μέλη της Ένωσης στη βάση του σεβασμού των ανθρωπίνων δικαιωμάτων και των θεμελιωδών αρχών της δημοκρατίας. Ωστόσο, δεν έχει ολοκληρωθεί ακόμη πλήρως η μετάβαση σ' ένα απεριόριστα δημοκρατικό σύστημα. Στα αιτήματά μας για την υλοποίηση των δημοκρατικών αξιών όμως, δε θα πρέπει να αγνοούμε ότι βάση μιας δημοκρατίας είναι η συμμετοχή του λαού. Στο μέλλον, θα έπρεπε το Συμβούλιο να εξασφαλίζει καλύτερα τη νόμιμη συμμετοχή του Kοινοβουλίου.
<P>
Παρά την κριτική αυτή για τις ενέργειες του Συμβουλίου, συμφωνώ πλήρως με την έκθεση της κ. Miranda de Lage και με το περιεχόμενο της συμφωνίας. Eπιδοκιμάζω ιδιαίτερα τα ακόλουθα σημεία: H επιδιωκόμενη συνεργασία, για την ανάπτυξη των δομών της κοινωνίας των πληροφοριών, μπορεί να οδηγήσει σε καλύτερη συνεννόηση μεταξύ των κρατών της EE και της Xιλής, κι αυτό τόσο περισσότερο, όσο αναπτύσσουμε το διάλογό μας στη βάση κοινών αξιών. H συμφωνία περιέχει, επιπλέον, συγκεκριμένα σημεία, τα οποία, άμεσα και επιτόπου, μπορούν να ωφελήσουν τους ανθρώπους. Kατά την τελευταία μου επίσκεψη στη Xιλή, μου εξετέθησαν προβλήματα στον τομέα της στοιχειώδους σχολικής εκπαίδευσης. Γι' αυτό και χαίρομαι ιδιαίτερα που αναγνωρίσθηκε αυτός ο τομέας των προβλημάτων και συμπεριελήφθη στη συμφωνία.
<P>
Tελειώνοντας, θα ήθελα, από εθνική άποψη, να πω ότι η Γερμανία σύντομα θα ολοκληρώσει τη διαδικασία υλοποίησης της συμφωνίας και θα ταχθεί υπέρ της περαιτέρω θετικής ανάπτυξης των χιλιανο-ευρωπαϊκών σχέσεων, στη βάση της συμφωνίας.

<SPEAKER ID=23 LANGUAGE="ES" NAME="Barσn Crespo">
Κύριε Πρόεδρε, η Χιλή αποτελεί αναμφισβήτητα την πλέον απομακρυσμένη γεωγραφικώς λατινοαμερικανική χώρα, αλλά και την πιο κοντινή στην καρδιά του Ευρωπαϊκού Κοινοβουλίου από πολιτικής άποψης, και αυτό το ζήσαμε με αφορμή το δημοψήφισμα καθώς και με αφορμή τον αγώνα για δημοκρατία στη Χιλή. Σήμερα η Χιλή είναι μια χώρα ώριμη, μια χώρα που ατενίζει τρεις ηπείρους από οικονομική άποψη, και είναι σημαντικό να ενισχύσουμε τους δεσμούς μας με τη Χιλή.
<P>
Θα ήθελα όμως να αναφερθώ, κύριε Πρόεδρε, σε κάτι που είχα την τιμή να πω εξ ονόματος του Ευρωπαϊκού Κοινοβουλίου ενώπιον του χιλιανού Κογκρέσου που συνήλθε στο Βαλπαραΐσο, και αφορά τη σαφή υποστήριξή μας στην εδραίωση μιας πλήρους δημοκρατίας στη Χιλή, όπου η δικαιοδοσία των πολιτών θα αποτελεί το κύριο στοιχείο. Και κατ' αυτήν την έννοια, η Επιτροπή Εξωτερικών Υποθέσεων, Ασφάλειας και Αμυντικής Πολιτικής αυτού του Κοινοβουλίου υποστήριξε την εργασία της Επιτροπής Αλήθειας και Συμφιλίωσης και τη σύσταση της Εθνικής Ένωσης Αποκατάστασης και Συμφιλίωσης, και είναι σημαντικό να επιλυθούν ζητήματα όπως εκείνα που αναφέρθηκαν ήδη σχετικά με την περίπτωση Soria, την εφημερίδα Clarνn, και κυρίως, να αρθεί η υποθήκη που ακόμη σήμερα βαρύνει τη δημοκρατία στη Χιλή.

<SPEAKER ID=24 NAME="Marνn">
Κύριε Πρόεδρε, κυρίες και κύριοι βουλευτές, υποδέχομαι με μεγάλη ικανοποίηση την έκθεση της κ. Miranda της οποίας οι αναλύσεις και τα συμπεράσματα σχετικά με τη νέα συμφωνία μεταξύ της Ευρωπαϊκής Ένωσης και της Χιλής αναγνωρίζουν και ενισχύουν την εργασία που έχει πραγματοποιήσει ως τώρα η Ευρωπαϊκή Επιτροπή. Η υπογραφή της συμφωνίας αυτής θα επιφέρει μια ουσιαστική αλλαγή στις σχέσεις μας με τη Χιλή, στα πλαίσια της νέας στρατηγικής της Ευρωπαϊκής Ένωσης, που προσανατολίζεται προς τον επαναπροσδιορισμό του συνόλου των σχέσεών μας με τη Λατινική Αμερική.
<P>
Η Χιλή ξεχώρισε τα τελευταία χρόνια τόσο σε περιφερειακό όσο και σε διεθνές πλαίσιο, για τα καλά αποτελέσματα της οικονομίας της, το δυναμισμό της διπλωματίας της και την ενεργό παρουσία της στις παγκόσμιες αγορές. Η Χιλή έχει συνάψει διάφορες συμφωνίες ελευθέρου εμπορίου με τις περισσότερες χώρες της ALADI, διμερείς συμφωνίες με το Μεξικό και τον Καναδά, έχει ενταχθεί στο Σύνδεσμο του Ατλαντικού και έχει υπογράψει συμφωνία με τη MERCOSUR. Η νέα συμφωνία με την Ευρωπαϊκή Ένωση βασίζεται σε αυτήν τη συγκεκριμένη πραγματικότητα και αναγνωρίζει τον ιδιαίτερο ρόλο της Χιλής στην περιοχή του Νότου της Λατινικής Αμερικής. Εξάλλου, καθορίζει έναν πολύ φιλόδοξο τελικό στόχο: την καθιέρωση μιας πολιτικής και οικονομικής σύνδεσης μεταξύ των πλευρών.
<P>
Ο μηχανισμός που προβλέπεται συμπίπτει με εκείνον που περιλαμβανόταν στη Συμφωνία Ευρωπαϊκής Ένωσης-MERCOSUR. Ήδη στα πλαίσια της εφαρμογής του πρώτου σταδίου, οι πλευρές -Ευρωπαϊκή Ένωση και Χιλή- διεξήγαν την πρώτη συνεδρίαση της Μικτής Επιτροπής στις 16 του περασμένου Δεκεμβρίου προκειμένου να καθορίσουν ακριβώς τους απαραίτητους θεσμικούς μηχανισμούς για τη λειτουργία της συμφωνίας, και η πρώτη συνεδρίαση της υποεπιτροπής εμπορίου προβλέπεται για το πρώτο εξάμηνο αυτού του έτους.
<P>
Στην έκθεσή σας, κυρία Miranda, περιλαμβάνετε μια λεπτομερή εξήγηση της δομής και των δυνατοτήτων της συμφωνίας. Από την πλευρά μου, θα περιοριστώ να υπενθυμίσω σύντομα τα καινοτόμα στοιχεία της. Με την πείρα που έχει ήδη αποκομισθεί και αντιμετωπίζοντας τις προκλήσεις που θέτει η συνεχής ανάπτυξη της τεχνολογίας και της βιομηχανίας, η συνεργασία διευρύνει τους ορίζοντές της, επεκτείνοντάς τους σε τομείςκλειδιά όπως οι υπηρεσίες, οι επενδύσεις, η πνευματική ιδιοκτησία, οι τηλεπικοινωνίες και η κοινωνία της πληροφόρησης. Προβλέπεται επίσης, χάρη στο σύστημα «πασαρέλας» -που τόσο επικρίθηκε κάποτε, αλλά τώρα αποδεικνύει ότι υπήρξε ένα εύρημα της Επιτροπής- η δυνατότητα υλοποίησης κοινών σχεδίων με τη MERCOSUR, και πράγματι, αυτό είναι κάτι που μας ενδιαφέρει εξαιρετικά.
<P>
Σχετικά με ορισμένες παρεμβάσεις, θα ήθελα να επισημάνω ότι αυτή η συμφωνία, όπως και οι περισσότερες συμφωνίες που συνάπτουμε με τη Λατινική Αμερική, αποδίδει πολύ ιδιαίτερη προσοχή στη διόρθωση των κοινωνικών ανισορροπιών. Και κατ' αυτήν την έννοια, η καταπολέμηση της φτώχειας, η υποστήριξη των ΜΜΕ, οι δράσεις υπέρ των πλέον αδύναμων στρωμάτων της κοινωνίας -νέοι και γυναίκες- βρίσκονται πλήρως ενσωματωμένα στα προγράμματα συνεργασίας που καταρτίζουμε με τη Χιλή. Δεν μπορώ να αποδεχτώ ότι το πρόβλημα του περιβάλλοντος απουσιάζει από τη συμφωνία, εφόσον το πρόβλημα του περιβάλλοντος θεωρείται ακριβώς ουσιαστικό στοιχείο της έννοιας της συνεργασίας σε όρους αειφόρου ανάπτυξης την οποία αναπτύσσουμε με τη χιλιανή Δημοκρατία.
<P>
Όσον αφορά τις πολιτικές σχέσεις, δόθηκε μεγάλη ώθηση, συμπεριλαμβανομένου και του νέου φόρουμ κοινοβουλευτικών σχέσεων. Αναρωτιέστε πώς θα προχωρήσουμε στο μέλλον. Εδώ υπάρχει μια καινοτομία, η οποία αφορά τις σχέσεις, ακριβώς όπως καθιερώνονται σε όρους διαπραγμάτευσης μετά τη συμφωνία που επετεύχθη με τη χιλιανή αντιπροσωπεία, στην τελευταία συνάντηση της Ομάδας του Ρίο, και -μέσα στην Ομάδα του Ρίο- στην πρώτη θεσμοθετημένη σχέση με τη Χιλή στο Noodrwijk. Βασικά, καταλήξαμε σε μια συμφωνία χρονοδιαγράμματος προς τη μελλοντική ελευθέρωση των συναλλαγών, και αυτό θα γίνει με τον εξής τρόπο: Στη διάρκεια του 1997 και ως το πρώτο εξάμηνο του 1998, τα όργανα που προβλέπονται στη συμφωνία -Μικτή Επιτροπή, Υποεπιτροπή Εμπορίου και οι διάφορες Ομάδες εργασίας- θα πρέπει να επικεντρώσουν όλη τους την προσοχή στην επεξεργασία αυτού που αποκαλούμε «ακτινογραφία των συναλλαγών», δηλαδή στην επεξεργασία όλων των πρόσφορων τεχνικών αναλύσεων που θα επιτρέψουν να προχωρήσουμε στους φιλόδοξους στόχους που προβλέπονται στη στρατηγική μας. Κατά το δεύτερο εξάμηνο του 1998 ή το πρώτο εξάμηνο του 1999, θα διεξαχθεί η συνάντηση υψηλού επιπέδου που προβλέπεται στη συμφωνία ώστε να προχωρήσουμε στην τελική διαιτησία και, μετά από αυτήν την ημερομηνία, θα ξεκινήσουμε την οριστική διαπραγμάτευση για την προοδευτική και αμοιβαία ελευθέρωση όλων των συναλλαγών. Αυτό είναι βασικά το πανόραμα που σχεδιάστηκε με τη χιλιανή αντιπροσωπεία, τον περασμένο μήνα στο Noorwijk, επί ολλανδικής Προεδρίας.
<P>
Τέλος, θα ήθελα να προβώ σε μια σειρά παρατηρήσεων σχετικά με ορισμένες από τις παρεμβάσεις που έγιναν.
<P>
Κατ' αρχήν, πιστεύουμε ότι αυτή η συμφωνία, ανεξάρτητα από το περιεχόμενό της, το οποίο βεβαίως είναι πάντοτε συζητήσιμο, επιζητά επίσης και άλλα αποτελέσματα που δεν βρίσκονται σε αυτήν, αλλά είναι σημαντικά. Κατά πρώτον, η επιχείρηση της Ευρωπαϊκής Ένωσης με τη Χιλή, και με το σύστημα «πασαρέλας» με τη MERCOSUR, αποτελεί ενίσχυση του προτύπου ανοιχτού ρεζιοναλισμού, και ιδιαίτερα σε μια σημαντική ζώνη της Λατινικής Αμερικής όπως είναι ο Νότος. Μάλιστα, στρατηγικός στόχος της Ευρωπαϊκής Ένωσης είναι να αναπτυχθεί στη Λατινική Αμερική, και ιδιαίτερα στο Νότο, μια οικονομία αναδυόμενη, σταθερή, δημιουργική, ανοιχτή, και ικανή να διατηρεί προνομιακή σχέση με την Ένωση. Δεν σας κρύβω ότι διεξάγουμε επίσης αυτήν την επιχείρηση διότι πρόκειται για μια σπάνια περίπτωση στον κόσμο -MERCOSUR συν Χιλήόπου η Ευρωπαϊκή Ένωση είναι ο κύριος οικονομικός και εμπορικός εταίρος και ο κύριος επενδυτής, μπροστά από τις Ηνωμένες Πολιτείες και την Ιαπωνία. Υπάρχει αμοιβαίο συμφέρον να προστατέψουμε, σε αυτήν τη ζώνη, μια ευρωπαϊκή παρουσία στο πολιτικό και το οικονομικό επίπεδο.
<P>
Δεύτερον, αυτό πρόκειται να ενισχύσει αναμφισβήτητα τη διαδικασία εδραίωσης της δημοκρατίας. Εφιστώ την προσοχή σας, κ. Puerta, στο ότι λέω διαδικασία εδραίωσης της δημοκρατίας , διότι δεν πρόκειται να αρνηθώ ότι ακόμα υπάρχουν γκρίζες ζώνες στο χιλιανό πολιτικό πρότυπο. Και είναι προφανές ότι πρέπει να ακολουθήσουμε όλοι, οι μεν πιέζοντας με τον τρόπο του Κοινοβουλίου, οι δε εργαζόμενοι στα πλαίσια της συμφωνίας, το στόχο να εξαφανιστούν αυτού του είδους οι γκρίζες ζώνες που υπάρχουν ακόμα στη χώρα.
<P>
Και τέλος, επειδή βλέπω μια αυξανόμενη ανησυχία στο πρόσωπο του φίλου μου του κυρίου Smith, θα πρέπει να του πω ότι είμαστε πολύ ευαίσθητοι στην ποιότητα του ουίσκι, και ιδιαίτερα του σκοτσέζικου ουίσκι. Και κατ' αυτήν την έννοια, μου ζητήσατε μια κατηγορηματική απάντηση. Πράγματι, μετά το διάλογο που διεξήγε ο κ. Brittan και εμείς οι ίδιοι, επιβεβαιώσαμε στις χιλιανές αρχές ότι το καθεστώς προστασίας του πίσκο, του εθνικού ποτού, είναι αντίθετο με τους κανόνες του ΠΟΕ. Ο νόμος που επεξεργάστηκε η χιλιανή Κυβέρνηση, και που επρόκειτο να παρουσιαστεί στο χιλιανό Κοινοβούλιο, δεν προσαρμόζεται κατά την άποψή μας στους κανόνες του ΠΟΕ. Ο Πρόεδρος της Δημοκρατίας της Χιλής δεσμεύθηκε, στο διάλογο με τον Σερ Leon Brittan, να διορθώσει το νόμο σε όρους συμβατότητας με τον ΠΟΕ. Αυτό θα γινόταν τον Απρίλιο, σας το επιβεβαιώνω επίσης. Στην περίπτωση που δεν θα είχαμε μια απάντηση από την πλευρά των χιλιανών αρχών, η Ευρωπαϊκή Ένωση θα προχωρούσε αυτόματα στο άνοιγμα του panel στον ΠΟΕ.
<P>
Εξηγήσαμε στις χιλιανές αρχές ότι το γεγονός να ανοίξει ένα panel δεν σημαίνει δημιουργία ενός πολιτικού προβλήματος ή δημιουργία ενός προβλήματος διπλωματικής ή γενικής συνεννόησης. Πρόκειται για ένα όργανο που υπάρχει στον ΠΟΕ και που έχει ακριβώς επινοηθεί για να επιλύει συναινετικά και ειρηνικά αυτού του είδους τις διενέξεις. Ελπίζω εντούτοις να πραγματοποιηθεί η εν λόγω αναθεώρηση του χιλιανού νόμου, να μην υποχρεωθούμε να πάμε στον ΠΟΕ για να συζητήσουμε το πρόβλημα του σκοτσέζικου ουίσκι. Και του ιρλανδικού ουίσκι, μήπως υπάρχει ακόμα κανένας Ιρλανδός στην αίθουσα.

<SPEAKER ID=25 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα στις 11.00.

<CHAPTER ID=3>
Σύστημα αποτίμησης επιπτώσεων στις επιχειρήσεις
<SPEAKER ID=26 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0413/96) του κ. Mather, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ενίσχυση του συστήματος αποτίμησης επιπτώσεων στις επιχειρήσεις.

<SPEAKER ID=27 NAME="Mather">
Κύριε Πρόεδρε, κεντρικός άξονας της εργασίας του κάθε κοινοβουλίου είναι το καθήκον διερεύνησης, ανασκόπισης και βελτίωσης της νομοθεσίας. Το Σώμα τούτο μπορεί να είναι υπερήφανο για τον χρόνο που αφιερώνει και τη σοβαρότητα που αποδίδει στο καθήκον αυτό. Η έκθεση που βρίσκεται σήμερα ενώπιόν μας αποσκοπεί στην ενίσχυση των δυνατοτήτων που έχουμε για τη βελτίωση της νομοθεσίας και στην παροχή κινήτρων στην Επιτροπή για τη διερεύνηση νέας νομοθεσίας σε μεγαλύτερο βάθος, για ευρύτερες διαβουλεύσεις και για περισσότερες δοκιμές των διαφόρων εναλλακτικών λύσεων. Εκείνες που εκτίθενται στους μεγαλύτερους κινδύνους από απρογραμμάτιστες ή αιφνίδιες νομοθετικές επιβαρύνσεις είναι οι μικρού και μεσαίου μεγέθους επιχειρήσεις και ειδικότερα οι πολύ μικρές, με ολιγότερους των 10 εργαζομένων. Τα μέτρα που λαμβάνουμε παρέχουν στις επιχειρήσεις αυτές ιδιαίτερη προστασία.
<P>
Από μια πλευρά η παρούσα έκθεση είναι ουδέτερη και τεχνική. Η επιμονή για τον καλύτερο καθορισμό της σχέσεως κόστους-οφέλους της νομοθεσίας δεν αποκλείει την επιθυμία προς εκπόνηση της νομοθεσίας, απλά μας παρέχει καλύτερα εργαλεία με τα οποία να εκτιμήσουμε το τι επιχειρούμε να κάνουμε. Η έκθεση ενθαρρύνει όλους εκείνους που συμμετέχουν στην εκπόνηση και παρακολούθηση σημαντικών οδηγιών να έχουν τα μάτια τους περισσότερο ανοιχτά όσον αφορά τις επιπτώσεις. Προτείνουμε τη χρήση τυποποιημένων εντύπων, ευρύτατης διανομής των αναμενόμενων επιπτώσεων στους πολίτες, στις επιχειρήσεις και στις κυβερνήσεις σε ολόκληρη την Ευρωπαϊκή Ένωση και ελπίζουμε ότι η παρούσα θα προάγει τη διαφάνεια και την επίκαιρη συζήτηση.
<P>
Ελπίζω ότι ο Επίτροπος Παπουτσής θα συμφωνήσει πως η μεγαλύτερη αυστηρότητα στις εσωτερικές διαδικασίες της Επιτροπής θα βοηθήσει ώστε να κάνει και εκείνη τη δουλειά της καλύτερα και ότι η έκθεσή μας θα συμβάλλει στις μελέτες που έχουν ξεκινήσει σχετικά με τον τομέα αυτόν. Ειδικότερα, προτρέπουμε την Επιτροπή να μην προωθεί καμία νομοθεσία στο Κολλέγιο των Επιτρόπων χωρίς μια διπλή διασφάλιση, μια διπλή προστασία. Πρώτον, να υπάρχει εγκεκριμένη μελέτη αποτίμησης επιπτώσεων θεωρημένη από το Γενικό Γραμματέα και προσαρτημένη στην πρόταση και δεύτερον, και πολύ σημαντικό, να υπάρχει η υπογραφή ενός Επιτρόπου που θα βεβαιώνει ότι η αποτίμηση των επιπτώσεων έχει εκτελεστεί όπως πρέπει. Συνεπώς, για πρώτη φορά, οι Επίτροποι θα πρέπει να υπογράφουν προσωπικά και να βεβαιώνουν την κατάλληλη εκπόνηση της μελέτης των επιπτώσεων. Πιστεύω ότι το μέτρο αυτό θα τοποθετήσει την Ευρώπη σε μια από τις διεθνώς υψηλότερες θέσεις από άποψη καλύτερης πρακτικής για την εκπόνηση νομοθεσίας. Σε ολόκληρο τον κόσμο, στις Ηνωμένες Πολιτείες, στο Ηνωμένο Βασίλειο, σε ολόκληρο τον ΟΟΣΑ, διαπιστώνουμε μια ολοένα και περισσότερο αυξανόμενη φροντίδα για την ποιότητα της διακυβέρνησης, την ποιότητα της νομοθεσίας. Η Ευρώπη θα πρέπει να βρίσκεται στην προμετωπίδα αυτής της διαδικασίας. Θα πρέπει να αναλάβουμε την ηγεσία και πιστεύω ότι εάν η παρούσα έκθεση εγκριθεί από την Επιτροπή θα μας βοηθήσει να κατακτήσουμε αυτήν τη θέση.
<P>
Επίσης εντός του Σώματος, οι καλύτερα προετοιμασμένες μελέτες αποτίμησης επιπτώσεων θα βοηθήσουν τους εισηγητές μας να υπογραμμίζουν τα κυριότερα σημεία των νέων μέτρων και να αποδίδουν την ανάλογη προτεραιότητα για συζήτηση μεταξύ των συναδέλφων. Είναι πολύ σημαντικό όπως κατά την αξιοποίηση του συστήματος αποτίμησης των επιπτώσεων να μην αυξάνουμε τη γραφειοκρατία ούτε να κάνουμε τη νομοθεσία μας δυσκίνητη και αδρανή. Η έκθεση αναγνωρίζει ότι οι συνάδελφοί μας στην Επιτροπή χρειάζονται τα κατάλληλα επίπεδα χρηματοδότησης για να κάνουν αυτήν την πρόσθετη ποιοτική επένδυση και ότι η χρήση του συστήματος δεν θα πρέπει να προσθέτει επιπλέον διαδικασίες.
<P>
Είναι σημαντικό όπως η νομοθεσία υπόκειται σε αναθεώρηση και η έκθεση παρέχει επίσης την ευκαιρία σ' εκείνους που επηρεάζονται απ' αυτήν να την αναθεωρούν μετά από ορισμένα χρόνια και να μην υποθέτουν ότι είναι κάτι που ισχύει μια για πάντα. Εάν περιλαμβάνει μη προγραμματισμένες σημαντικές μεταβολές στα κόστη της ή στα οφέλη της εμείς στην Ευρωπαϊκή Ένωση θα πρέπει να έχουμε τη δυνατότητα να επανερχόμαστε και να την μεταρρυθμίζουμε με δομημένο τρόπο.
<P>
Αναμένω με ανυπομονησία να ακούσω τη συμβολή των συναδέλφων και την ανταπόκριση του Επιτρόπου Παπουτσή. Ο λόγος για τον οποίο συντάξαμε την παρούσα έκθεση είναι ακριβώς για να βοηθήσουμε την εργασία της Επιτροπής στον τομέα αυτόν. Θα ήθελα να ευχαριστήσω όλους τους συναδέλφους που βοήθησαν στην εκπόνηση της παρούσας και ειδικότερα εκείνων από τις Επιτροπές Περιβάλλοντος και Κοινωνικών Υποθέσεων οι οποίοι συνέβαλαν με συγκεκριμένο τρόπο και θα ήθελα να ξεχωρίσω την εργασία του Lyndon Harrison ο οποίος με εβοήθησε πάρα πολύ και τα βήματα του οποίου ακολουθώ. Συνιστώ την έκθεση στο Σώμα.

<SPEAKER ID=28 NAME="Skinner">
Κύριε Πρόεδρε, θερμότατες ευχαριστίες στον κ. Mather για την εργασία του επί της εκθέσεως αυτής η οποία είχε ήδη καθυστερήσει και την οποία καλωσορίζω και, εάν μου συγχωρείτε το λογοπαίγνιο, ελπίζω ότι θα έχει η ίδια κάποια νομοθετική επίπτωση.
<P>
Όπως σωστά είπατε, πολλές μικρές επιχειρήσεις τα έχουν χαμένα εμπρός στις επιπτώσεις της νομοθεσίας. Δεν την είχαν συναντήσει μέχρι τώρα με αυτόν τον τρόπο ή δεν είχε επιπτώσεις στη ζωή τους μέχρις ότου κάποιος δημόσιος υπάλληλος τους έκανε τη σχετική ανακοίνωση. Είναι σαφές ότι εάν είναι έτσι είναι άδικο και στην Επιτροπή Απασχόλησης και Κοινωνικών Υποθέσεων αποδόσαμε ιδιαίτερη σημασία στο γεγονός αυτό και ειδικότερα στις πτυχές υγείας και ασφάλειας. Σύμφωνα με το άρθρο 118 Α, για παράδειγμα, οι μικρές και μεσαίες επιχειρήσεις δικαιούνται προστασίας και είμαι ευτυχής που παρατηρώ ότι στη συγκεκριμένη έκθεση γίνεται μνεία της προστασίας από τις περιττές οικονομικές και διοικητικές επιβαρύνσεις που εισάγει η κάθε νομοθεσία.
<P>
Θα μπορούσα να παραμείνω στο γεγονός ότι επίσης στην Επιτροπή Απασχόλησης και Κοινωνικών Υποθέσεων επιζητήσαμε να συμπεριλάβουμε τις μικρές και μεσαίες επιχειρήσεις στην έκθεση επί της ασφάλειας με την οποία προσπαθήσαμε να διασφαλίσουμε ότι η κάθε νομοθεσία που εκπονείται θα είναι εύκολη στην ερμηνεία της. Υπήρξα ο εισηγητής εκείνης της εκθέσεως η οποία δυστυχώς παραμένει ακόμη μπλοκαρισμένη στο Συμβούλιο των Υπουργών. Ελπίζουμε ωστόσο να απεμπλακεί μελλοντικά έτσι ώστε οι μικρές επιχειρήσεις να μπορέσουν να επωφεληθούν κάποτε.
<P>
Εάν δημιουργηθούν νέες θέσεις εργασίας, και ελπίζουμε ότι θα δημιουργηθούν από πολλές μικρές επιχειρήσεις, είναι λόγω του ότι φροντίζουμε την καινοτομία και την επιχειρηματική δραστηριότητα. Είναι σημαντικό όπως η δραστηριότητα αυτή αναπτύσσεται έχοντας κατά νουν την κοινωνική πολιτική και για να γίνει αυτό χρειάζεται γνήσια συνεταιρική σχέση. Χρειάζεται συνεταιρική σχέση μεταξύ των εργοδοτών, των εργαζομένων και των νομοθετών. Οι θέσεις εργασίας, η υποστήριξη προς τις καλές επιχειρήσεις και η πολιτική κοινή λογική αποτελούν τη συνταγή για ανάπτυξη. Η αποτίμηση των επιπτώσεων γίνεται σε ολόκληρο τον κόσμο και ο τρόπος για να προχωρήσουμε είναι να αφήσουμε ελεύθερο το είδος αυτό της ευελιξίας το οποίο φέρει ανταγωνιστικά πλεονεκτήματα στις επιχειρήσεις και δικαιοσύνη στο χώρο εργασίας.

<SPEAKER ID=29 NAME="Kestelijn-Sierens">
Κύριε Πρόεδρε, η Επιτροπή Περιβάλλοντος τάσσεται υπέρ της ενίσχυσης του συστήματος της έκθεσης των επιχειρηματικών επιπτώσεων. Η γνωμοδότηση της Επιτροπής Περιβάλλοντος συγκεντρώνεται σε τέσσερα σημεία:
<P>
Κατ'αρχάς, πιστεύουμε ότι η κοινοτική νομοθεσία είναι ευκολότερο να εφαρμοσθεί από τις επιχειρήσεις και να ελεγχθεί εφόσον έχει χαρακτήρα σαφή και απλό. Κατά δεύτερον, κρίνουμε ότι μία επιμελημένη μελέτη των επιχειρηματικών επιπτώσεων διαδραματίζει τριπλό ρόλο που είναι συγκεκριμένα η αιτιολόγηση των προτεινόμενων μέτρων, η συνειδητοποίηση και η ενημέρωση και η δυνατότητα πρόβλεψης της πολιτικής. Κατά τρίτον, η Επιτροπή Περιβάλλοντος επικροτεί την πρόθεση της Επιτροπής να δώσει ιδιαίτερη σημασία στην οικονομική αξιολόγηση όσον αφορά το περιβάλλον. Κατά τέταρτον, η έκθεση των επιχειρηματικών επιπτώσεων στα πλαίσια των συνομιλιών που διεξάγονται στο Ευρωπαϊκό Κοινοβούλιο πρέπει στο εξής να θεωρείται ως αναπόσπαστο τμήμα της νομοθετικής πρότασης.
<P>
Η Ομάδα των Φιλελευθέρων επιθυμεί να συγχαρεί τον κ. Mather για την έκθεση που εκπόνησε στην οποία προτείνει την ενίσχυση του υφιστάμενου συστήματος έκθεσης των επιχειρηματικών επιπτώσεων. Ο στόχος είναι η αξιολόγηση των επιπτώσεων και του κόστους που συνεπάγεται η ευρωπαϊκή νομοθεσία για τις επιχειρήσεις. Σε περίπτωση όμως που η έκθεση των επιχειρηματικών επιπτώσεων αναφερθεί στο περιβάλλον, στον κοινωνικό τομέα και στην κοινωνία ως σύνολο, θα αλλοιωθεί ριζικά η αρχική πρόθεση. Το περιβάλλον, η ασφάλεια, η υγεία και η προστασία των καταναλωτών αποτελούν το αντικείμενο και το στόχο των μέτρων που έχουν καταρτισθεί και που πρέπει να αξιολογηθούν.
<P>
Η Ομάδα των Φιλελευθέρων δεν μπορεί να αποδεχθεί την έκθεση εάν δεν τροποποιηθεί. Θεωρούμε ότι η έκθεση των επιχειρηματικών επιπτώσεων συνιστά τον απαραίτητο ποιοτικό έλεγχο της νομοθεσίας για τις επιχειρήσεις. Από το 1958 έως τον Ιανουάριο του 1994 έχουν εκδοθεί περισσότερο από 48.000 ευρωπαϊκοί κανονισμοί, οδηγίες και αποφάσεις. Είναι σαφές ότι έχουμε φθάσει στο απροχώρητο. Το Σώμα αναφέρεται διαρκώς στην άσκηση μίας ευρωπαϊκής πολιτικής απασχόλησης. Ωστόσο, οι θέσεις απασχόλησης δεν πρόκειται να δημιουργηθούν με τη συμπερίληψη ενός κεφαλαίου για την απασχόληση στη Συνθήκη, αλλά με τη δημιουργία ενός καλύτερου επιχειρηματικού κλίματος, πράξη στην οποία συμπεριλαμβάνεται και η βελτίωση της νομοθεσίας.
<P>
Εν ολίγοις, υποστηρίζουμε απόλυτα την αρχική έκθεση χωρίς να είμαστε σε θέση να συμφωνήσουμε με τους συμβιβασμούς που έχουν συναφθεί, οι οποίοι υπονομεύουν το περιεχόμενό της.

<SPEAKER ID=30 LANGUAGE="EN" NAME="Murphy">
Κύριε Πρόεδρε, ευχαριστώ τον εισηγητή για την εκπόνηση αυτής της ενδιαφέρουσας και εμπεριστατωμένης έκθεσης. Είναι μια έκθεση την οποία μπορεί να αποδεχθεί και να υποστηρίξει η ομάδα μου. Είναι σημαντικό να είμαστε πάντα εν γνώσει των επιπτώσεων της εργασίας μας, ειδικότερα εάν αυτή επηρεάζει τις δυνατότητες των μικρών και μεσαίων επιχειρήσεων για να αναπτυχθούν, να γίνουν περισσότερο ανταγωνιστικές και κερδοφόρες και, ο πιο σημαντικός λόγος απ' όλους, να απασχολήσουν περισσότερους εργαζόμενους. Πιστεύω ότι η έκθεση του κ. Mather συνδιάζεται πάρα πολύ καλά με την εξελισσόμενη στρατηγική που έχει υποστηρίξει το Σώμα μέσω της εργασίας της Ομάδας Molitor, με όλα τα σφάλματά της, στην πρωτοβουλία SLIM για απλούστερη νομοθεσία στην εσωτερική αγορά, που συμπεριλαμβάνει πρωτοβουλίες όπως η συγκριτική αξιολόγηση της βιομηχανίας και η κατά βιομηχανικό τομέα προσέγγιση στην ανταγωνιστικότητα. Η έκθεση συνδιάζεται με εκείνα που προσπαθούμε να επιτύχουμε σε όλους αυτούς τους τομείς και ανταποκρίνεται σε κάτι που είπε ο ίδιος ο Πρόεδρος Santer, δηλ. να κάνουμε λιγότερα αλλά καλύτερα. Νομίζω ότι ασφαλώς όλοι συμφωνούμε σ' αυτό.
<P>
Η συνεταιρική σχέση αποτελεί το κλειδί για όλες αυτές τις πρωτοβουλίες και είμαι εξαιρετικά ευτυχής που ο εισηγητής αποδέχθηκε έναν αριθμό σημαντικών τροπολογιών της Επιτροπής Κοινωνικών Υποθέσεων. Οι τροπολογίες αυτές δεικνύουν πολύ καθαρά ότι η παρούσα έκθεση αφορά περισσότερα πράγματα από απλά και μόνο τις επιχειρήσεις και κατά συνέπεια διαθέτει ένα πολύ μεγάλο δυναμικό για τον πραγματικό τρόπο που ως Κοινοβούλιο διαμορφώνουμε και εγκρίνουμε νομοθεσία. Ελπίζω ότι το δυναμικό αυτό θα γίνει αποδεκτό και θα υιοθετηθεί και από την Επιτροπή και αναμένω να ακούσω την ανταπόκριση του Επιτρόπου στην έκθεση του κ. Mather.
<P>
Οι μικρές επιχειρήσεις πόλεων όπως το Ντάντλεϋ, το Χέϊλσοουεν, το Στούρμπριτζ, το Σμέθγουϊκ και το Γούλβερχαμπτον στην εκλογική μου περιφέρεια είναι πάντοτε ενήμερες των απαιτήσεων της νομοθεσίας. Δεν τους απασχολεί η γραφειοκρατία εφ' όσον είναι δίκαιη, αναγκαία και εντός των ορίων της λογικής. Οι δημόσιοι υπάλληλοι και οι πολιτικοί θα πρέπει πάντα να έχουν υπόψη τους ότι έχουν κάποια επίδραση στη δυνατότητα των επιχειρήσεων να είναι κερδοφόρες και να αναπτύσσονται. Η παρούσα έκθεση είναι καλοδεχούμενη από την άποψη ότι θα δημιουργήσει καλύτερες συνθήκες για επιχειρήσεις σε περιοχές όπως το Δυτικό Μίντλαντς για να είναι πιο ανταγωνιστικές, πιο κερδοφόρες και να απασχολούν περισσότερα άτομα.

<SPEAKER ID=31 LANGUAGE="DE" NAME="Rόbig">
Κύριε Πρόεδρε, κατ' αρχήν θα ήθελα να ευχαριστήσω θερμά τον κ. Mather για την ιδιαίτερα σημαντική έκθεση. Aν σκεφθούμε ότι το 99, 8 % των επιχειρήσεων της Eυρώπης απασχολεί λιγότερους από 250 συνεργάτες, τότε θα πρέπει να πούμε ότι η χιονοστιβάδα, που έρχεται στις επιχειρήσεις αυτές από το ευρωπαϊκό επίπεδο, είναι υπερβολική και ότι, ουσιαστικά, μεγάλο μέρος των επιχειρήσεων δεν έχει ούτε το χρόνο ούτε και την όρεξη να ασχοληθεί με τις διατάξεις αυτές. Σε ορισμένες μεγάλες επιχειρήσεις θα λειτουργήσουν, ενώ δε θα λειτουργήσουν στην πληθώρα των μικροεπιχειρήσεων.
<P>
Διασπαθίζονται πολλά δισεκατομμύρια Ecu και πολλά ανθρωπο-έτη χρησιμοποιούνται αντιπαραγωγικά. O καταναλωτής θα πρέπει να τα πληρώσει αυτά, κι αυτό, σε τελική ανάλυση, είναι βασικό εμπόδιο στον ανταγωνισμό. Mια άσχημη θέση στον ανταγωνισμό, όμως, σημαίνει απώλεια θέσεων εργασίας. Eιδικά οι μικροί, όμως, δεν ασχολούνται πάρα πολύ με τις διατάξεις αυτές. Γι' αυτό και έδειξαν ότι δεν είναι σε θέση να δημιουργήσουν νέες θέσεις εργασίας. Kι αυτό οφείλεται στα εξής: Πρώτον: H εκτίμηση των συνοδευτικών δαπανών θα πρέπει να αποκτήσει οπωσδήποτε ένα επίσημο νομικό καθεστώς. Θα πρέπει επίσης να γίνεται από εξωτερικούς συμβούλους.
<P>
Δεύτερον: Tο Eυρωπαϊκό Kοινοβούλιο θα πρέπει να κάνει σκέψεις, για το ποιες διατάξεις είναι πράγματι σημαντικές ή επείγουσες και να κάνει μια αξιολόγηση, μια αποτίμηση των διατάξεων εκείνων που θα πρέπει γενικώς να τεθούν σε ισχύ. Θα πρέπει, ουσιαστικά, να κοιτάξουμε να παρεμποδίζουμε πολύ συχνότερα, με τις 314 ψήφους μας, διατάξεις που δεν φαίνονται πρόσφορες.
<P>
Tρίτον: H εξέταση των επιπτώσεων στις επιχειρήσεις, μετά την έναρξη της ισχύος των διατάξεων, δηλαδή μια αποτίμηση, θα πρέπει να διενεργείται μελλοντικά πολύ πιο έντονα από την Oικονομική και Kοινωνική Eπιτροπή. Eπιπλέον, θα πρέπει η Eπιτροπή αυτή να έχει τη δυνατότητα να αναλαμβάνει πρωτοβουλίες στον τομέα αυτό, ούτως ώστε να μπορούν να τίθενται διατάξεις κι εκτός ισχύος.
<P>
Tέταρτον: H εκτίμηση των δαπανών της δημόσιας διοίκησης θα πρέπει να γίνεται από την Eπιτροπή Περιφερειακής Aνάπτυξης (ADR), και θα 'πρεπε να εκμεταλλευθούμε την ευκαιρία να παρουσιάσουμε την EE ως πρότυπο φορέα παροχής υπηρεσιών. Service is our success .

<SPEAKER ID=32 LANGUAGE="EN" NAME="Cox">
Κύριε Πρόεδρε, θα ήθελα να συγχαρώ κι' εγώ τον εισηγητή για την εξαίρετη έκθεσή του. Είναι σύντομη αλλά η συντομία της κρύβει σημαντικότητα. Είναι μια εξαιρετικά σημαντική έκθεση για την εργασία του Σώματος τούτου διότι αναφέρεται στον ποιοτικό έλεγχο της νομοθεσίας. Τη στιγμή που πρέπει να κάνουμε λιγότερα αλλά καλύτερα χρειαζόμαστε εργαλεία για να είμαστε καλύτεροι στη δουλειά μας. Η παρούσα έκθεση θα βελτιώσει τον ρόλο μας ως νομοθετών.
<P>
Είναι σημαντικό το γεγονός ότι ο κ. Mather στην έκθεσή του εξ ονόματος της Οικονομικής Επιτροπής συγκέντρωσε την προσοχή του ειδικότερα στο ρόλο των επιχειρήσεων. Μολονότι μπορώ να δεχθώ ότι το πεδίο εφαρμογής θα μπορούσε να ήταν ευρύτερο, πιστεύω ότι ο τρόπος με τον οποίο συνέταξε το πρώτο σχέδιό του θα πρέπει να διατηρηθεί καθόσο το μεγαλύτερο πρόβλημα μέσα στην Ένωση είναι η ανεργία. Σε ολόκληρη τη δεκαετία δεν είχαμε ποτέ ανεργία κάτω του 10 % της εργατικής δύναμης. Σε σύγκριση με τα αντίστοιχα ποσοστά των Ηνωμένων Πολιτειών και της Ιαπωνίας τα δικά μας είναι απογοητευτικά. Δεν έχουμε επιτρέψει στις ευρωπαϊκές επιχειρήσεις να βγουν από το καβούκι τους και να παράγουν. Ένα μέρος του προβλήματος αποτελεί η υπερβολική νομοθεσία και η γραφειοκρατία. Το κλειδί για την απελευθέρωση των επιχειρήσεων είναι η θέσπιση της διπλής ασφαλιστικής διαδικασίας που προτάθηκε με την καλύτερη αποτίμηση των επιπτώσεων και η οποία θα πρέπει να ξεκινήσει με την νομοθετική μας μεταρρύθμιση και δεύτερον με την προσωπική υπευθυνότητα των Επιτρόπων. Η Ομάδα των Φιλελευθέρων θα υποστηρίξει την κεντρική ιδέα της προτάσεως διότι αυτή αποτελεί το πραγματικό ζήτημα.

<SPEAKER ID=33 LANGUAGE="DE" NAME="Lukas">
Κύριε Πρόεδρε, είναι σίγουρο ότι το σημερινό σύστημα fiche d' impact είναι ιδιαίτερα ανεπαρκές. Γι' αυτό και η έκθεση για την επέκταση του συστήματος αυτού, αποτελεί μια επιδοκιμαστέα και λογική προσπάθεια για να εισάγουμε μια μεθοδολογία των επιπτώσεων των νομοθετικών διατάξεων της EE. H δυνατότητα για τις θιγόμενες ομάδες των ενδιαφερομένων να επεμβαίνουν συμβουλευτικά στην φάση της προετοιμασίας, είναι σημαντική και αναγκαία μάλιστα. Eίναι βέβαια σωστό ότι οι εκτιμήσεις στην έκθεση αναφέρονται στις επιπτώσεις στις επιχειρήσεις ή στην οικονομία, ωστόσο, αυτόματα, προκύπτει μια έμμεση επίδραση, με τη σχεδιαζόμενη επέκταση στους τομείς των κοινωνικών ζητημάτων και του περιβάλλοντος.
<P>
Σε πρώτο πλάνο θα πρέπει να βρίσκεται η απόκτηση μιας πιο στέρεης βάσης εκ μέρους των πολλών μικρομεσαίων επιχειρήσεων - που είναι υπεύθυνες για το μεγαλύτερο μέρος των ευρωπαίων απασχολουμένων και για την από κοινού διαμόρφωση του περιβάλλοντος -, γνωρίζοντας το κόστος και το όφελος των ευρωπαϊκών νομοθετικών διατάξεων. Στο σημερινό σύστημα δεν απαιτείται διεξοδική ανάλυση κόστους-οφέλους, κατά την αξιολόγηση των επιπτώσεων στις επιχειρήσεις. H ανάλυση αυτή, όμως, είναι ιδιαίτερα σημαντική.
<P>
Mια προσεκτική εκτίμηση των επιπτώσεων θα ήταν άξια επιδοκιμασίας και θα αποτελούσε πολύτιμο μέσο, στην προσπάθεια για καλύτερες νομοθετικές διατάξεις. Για να μπορέσουμε να εφαρμόσουμε το σύστημα αυτό με επιτυχία, θα χρειαστεί να εφοδιάσουμε την αρμόδια Γενική Διεύθυνση με ανάλογα μέσα, ούτως ώστε να εξασφαλίζεται και μια γενική αξιοποίηση των ερωτηματολογίων για την εκτίμηση των επιπτώσεων. Πάντως θα πρέπει να καταφέρουμε να κάνουμε κατανοητές και εύκολα εφαρμόσιμες τις προτεινόμενες νομοθετικές διατάξεις για τους ενδιαφερόμενους. Θα πρέπει επίσης να υπάρξει ευαισθητοποίηση και ενημέρωση των πολιτικά υπεύθυνων και κυρίως δυνατότητα πρόβλεψης της πολιτικής.

<SPEAKER ID=34 LANGUAGE="EN" NAME="White">
Κύριε Πρόεδρε, λυπούμαι διότι δεν είμαι σε θέση να συμμετάσχω στον ορυμαγδό απονομής συγχαρητηρίων στον κ. Mather. Ξεκινώ υποστηρίζοντας ότι μέχρι τώρα το κόμμα του στη χώρα του έλεγε ότι δεν υπάρχει τέτοιο πράγμα όπως η κοινωνία αλλά απλά και μόνο άτομα και οι οικογένειές τους. Μου φαίνεται ότι ο κ. Mather στηρίζει ακόμη περισσότερο το ανωτέρω λέγοντας ότι δεν υπάρχει τίποτα άλλο εκτός από επιχειρήσεις. Βρισκόμαστε εδώ για να νομοθετούμε εξ ονόματος της Ευρωπαϊκής Ένωσης, εξ ονόματος αυτού που πιστεύω ότι κυρίως είναι, δηλ. κοινωνία. Μου φαίνεται ότι ο καθορισμός της αποτίμησης των επιπτώσεων μόνο σε επιχειρηματικούς όρους είναι πολύ επικίνδυνος και ολοκληρωτικά ανεύθυνος. Ομιλώ ως εισηγητής της οδηγίας πλαισίου για το ύδωρ. Ένα από τα επιχειρήματα που χρησιμοποιούμε συνεχώς στην Επιτροπή Περιβάλλοντος είναι ότι εάν νομοθετούμε και δεν λαμβάνουμε υπόψη το κόστος της μη προστασίας του περιβάλλοντος, τότε οι πολίτες της Ευρωπαϊκής Ένωσης θα πρέπει να λαμβάνουν υπόψη τους το μακροπρόθεσμο κόστος αυτής της αποτυχίας. Δέχομαι το ότι πρέπει να λαμβάνουμε υπόψη το κόστος στις επιχειρήσεις, αλλά θα πρέπει επίσης να λαμβάνουμε υπόψη μας και τις άλλες πτυχές της νομοθεσίας. Αυτός είναι ο λόγος για τον οποίο κατατέθηκε η Τροπολογία Αριθ. 26 από τον κ. Donnelly, η οποία έχει τώρα υπονομευθεί. Η τροπολογία αυτή λέει ότι θα πρέπει επίσης να λαμβάνουμε υπόψη μας την υγεία, την ασφάλεια, το περιβάλλον και την απασχόληση και όχι απλά και μόνο τις επιπτώσεις στις μικρές επιχειρήσεις. Υπάρχει κάτι που λέγεται κοινωνία κύριε Mather και βρισκόμαστε εδώ για να νομοθετούμε εξ ονόματός της.

<SPEAKER ID=35 NAME="Παπουτσής">
Κύριε Πρόεδρε, θα ήθελα κατ'αρχάς να ευχαριστήσω και να συγχαρώ τον εισηγητή κ. Mather για την έκθεσή του. Το σύστημα αξιολόγησης των επιχειρηματικών επιπτώσεων της Επιτροπής και η εξέταση των επιπτώσεων των νομοθετικών προτάσεων για τις επιχειρήσεις αποτελεί σημαντικό στοιχείο της κοινοτικής πολιτικής των επιχειρήσεων. Ο στόχος του είναι η βελτίωση και η απλούστευση του επιχειρηματικού περιβάλλοντος.
<P>
Το σύστημα αξιολόγησης των επιχειρηματικών επιπτώσεων της Επιτροπής εμφανίσθηκε για πρώτη φορά το 1986 και στην αρχή αφορούσε μόνον τις νομοθετικές προτάσεις. Στην συνέχεια, η Επιτροπή έκρινε ότι για λόγους αποτελεσματικότητας θα πρέπει να στοχεύει μόνον στις προτάσεις νομοθεσίας που ενδέχεται να έχουν σημαντικές επιπτώσεις για τις επιχειρήσεις και ιδιαίτερα για τις μικρομεσαίες επιχειρήσεις.
<P>
Το 1997, από 16 νέες προτάσεις νομοθεσίας, τις οποίες η Επιτροπή θεώρησε απαραίτητες στο πλαίσιο της επιλεκτικής προσέγγισης, κρίναμε ότι δέκα μόνον ενδέχεται να έχουν σημαντικές επιπτώσεις για τις επιχειρήσεις και, επομένως, απαιτούν αξιολόγηση. Συμφωνώ με το γενικό πνεύμα της έκθεσης και συμφωνώ με το ψήφισμα του Ευρωπαϊκού Κοινοβουλίου. Θεωρώ όμως υπερβολική την κριτική στο σύστημα των επιχειρηματικών επιπτώσεων που εφαρμόζει σήμερα η Επιτροπή. Αναγνωρίζω, βέβαια, ότι έχουν διατυπωθεί κριτικές σχετικά με την ποιότητα των αξιολογήσεων των επιχειρηματικών επιπτώσεων της Επιτροπής όχι μόνον από το Ευρωπαϊκό Κοινοβούλιο, αλλά και από ορισμένα κράτη μέλη. Αναγνωρίζω επίσης ότι δεν είναι όλες οι αξιολογήσεις των επιπτώσεων άριστες, δεν είναι οι καλύτερες δυνατές. Πιστεύω όμως ότι έχει βελτιωθεί η ποιότητα των αξιολογήσεων τα δύο τελευταία χρόνια και θέλω να σας διαβεβαιώσω ότι καταβάλλουμε συνεχείς προσπάθειες για να βελτιώσουμε ακόμη περισσότερο αυτές τις λειτουργίες.
<P>
Ο στόχος μας είναι να συμπεριλαμβάνεται, όταν χρειάζεται, η ανάλυση κόστους-οφέλους, και ιδιαίτερα για εκείνες τις περίπλοκες προτάσεις νομοθεσίας που καλύπτουν ένα ευρύ φάσμα επιχειρηματικών δραστηριοτήτων. Είναι απαραίτητο η ανάλυση αυτή να περιλαμβάνει τις επιπτώσεις στο περιβάλλον, να περιλαμβάνει τις επιπτώσεις στην υγεία και την ασφάλεια, στην απασχόληση και τα ενδιαφέροντα των καταναλωτών. Συμφωνώ με τις παρατηρήσεις σας σε αυτά τα θέματα.
<P>
Η πρόταση της Επιτροπής για έναν Κανονισμό του Συμβουλίου για την προστασία του βιομηχανικού σχεδίου είναι ένα καλό παράδειγμα για τις περιπτώσεις όπου η αξιολόγηση των επιχειρηματικών επιπτώσεων τονίζει τα συχνά αντικρουόμενα συμφέροντα των διαφόρων επιχειρηματικών δραστηριοτήτων. Και επιτρέψτε μου να αναφερθώ σε αυτό το παράδειγμα: η Επιτροπή θεώρησε ότι στην τελική της πρόταση είχε πετύχει μία λογική ισορροπία ανάμεσα στην ανάγκη προστασίας των αυτοκινητοβιομηχανιών και στην εξασφάλιση ανταγωνιστικής πρόσβασης στην αγορά για τους ανεξάρτητους κατασκευαστές ανταλλακτικών. Ορισμένες από τις πληροφορίες που περιλαμβάνονταν σε αυτήν την συγκεκριμένη αξιολόγηση των επιχειρηματικών επιπτώσεων οδήγησαν το Ευρωπαϊκό Κοινοβούλιο στην υποβολή τροποποιήσεων στην πρόταση αυτή. Η Επιτροπή ήταν γενικά σε θέση να τις αποδεχθεί. Δυστυχώς όμως, αποδείχθηκε δυσκολότερο για το Συμβούλιο να συμφωνήσει είτε με την αρχική πρόταση της Επιτροπής, είτε ακόμη και με την τροποποίηση του Κοινοβουλίου.
<P>
Κύριε Πρόεδρε, συμφωνώ επίσης και με τις παρατηρήσεις που ακούστηκαν ότι οι επιχειρήσεις και οι επιχειρηματικές οργανώσεις θα πρέπει να έχουν την ευκαιρία να συμμετέχουν στην διαδικασία διαβούλευσης με τις αρμόδιες γενικές διευθύνσεις, που είναι υπεύθυνες για την επεξεργασία των προτάσεων νομοθεσίας. Οι διαβουλεύσεις αυτές έχουν πράγματι μεγάλη σημασία για την κατανόηση των συνεπειών και των προτάσεων της νομοθεσίας. Πιστεύω πραγματικά ότι η Επιτροπή έχει αυξήσει και έχει ακόμα βελτιώσει τις διαδικασίες διαβούλευσης και αυτό αποδεικνύεται από την αύξηση του αριθμού των πράσινων και των λευκών βίβλων που έχουν δημοσιευθεί τα τελευταία χρόνια για διάφορα ζητήματα. Γιατί τί είναι στην πραγματικότητα η Πράσινη Βίβλος; Στην πραγματικότητα είναι η διαδικασία ενός ανοικτού, εποικοδομητικού διαλόγου που απευθύνεται προς όλους τους ενδιαφερόμενους φορείς και σε πανευρωπαϊκό επίπεδο. Είναι στην πραγματικότητα, λοιπόν, μία διαδικασία διαβούλευσης για την επεξεργασία καλύτερων προτάσεων. Και αυτές οι διαβουλεύσεις πρέπει να περιλαμβάνουν συζητήσεις με περιβαλλοντικές ομάδες, με τις ομάδες που ενδιαφέρονται ιδιαίτερα για την προστασία του περιβάλλοντος, όπως επίσης και με ομάδες καταναλωτών γιατί οι απόψεις τους είναι εξ ίσου αναγκαίο να ακούγονται και να λαμβάνονται υπ'όψη.
<P>
'Οπως ήδη σας τόνισα, χρειάζεται να λαμβάνονται σοβαρά υπ'όψη οι όποιες επιπτώσεις, όχι μόνον για τις επιχειρήσεις γενικά, αλλά επίσης για την υγεία, για την ασφάλεια, για το περιβάλλον, για τους καταναλωτές και, φυσικά, οι επιπτώσεις που αφορούν την ίδια την απασχόληση, που αποτελεί σήμερα τον υπ'αριθμόν 1 στόχο της Ευρωπαϊκής 'Ενωσης και όλων των ευρωπαϊκών πολιτικών.
<P>
Χαίρομαι ιδιαίτερα που το Ευρωπαϊκό Κοινοβούλιο θεωρεί ότι η Γενική Διεύθυνση για την Πολιτική των Επιχειρήσεων θα πρέπει να συνεχίσει να συντονίζει την ανάπτυξη του συστήματος αξιολόγησης των επιχειρηματικών επιπτώσεων. Συμφωνώ επίσης με την ανάγκη οι διαδικασίες διαβούλευσης για την ολοκλήρωση μιας αξιολόγησης επιχειρηματικών επιπτώσεων να διενεργούνται το νωρίτερο δυνατόν κατά την εξέταση μιας πρότασης νομοθεσίας.
<P>
Σημείωσα επίσης ορισμένες από τις άλλες προτάσεις της έκθεσης, όπως την ιδέα για ανασκόπηση όλης της υπάρχουσας νομοθεσίας. 'Οπως γνωρίζετε, η Επιτροπή, στο πλαίσιο της πρωτοβουλίας SLIM, εξετάζει τις επιπτώσεις συγκεκριμένων πτυχών της νομοθεσίας με σκοπό την απλούστευση και την μείωση του κόστους, όπως επίσης και την μείωση των διοικητικών επιβαρύνσεων σε συγκεκριμένες οικονομικές δραστηριότητες. Θα ήθελα επίσης να επισημάνω ότι η οργάνωση των εσωτερικών διεργασιών και των εσωτερικών διαδικασιών της Ευρωπαϊκής Επιτροπής, όπως γνωρίζετε, εμπίπτει αποκλειστικά στην αρμοδιότητα της Επιτροπής. Οι ιδέες σας όμως, οι προτάσεις σας, η εποικοδομητική κριτική σας είναι πάντοτε ευπρόσδεκτες και βεβαίως τις λαμβάνουμε σοβαρά υπ'όψη. Θέλω να σας διαβεβαιώσω, όμως, ότι είμαι αποφασισμένος να συμβάλω και προσωπικά στην ενίσχυση του συστήματος αξιολόγησης των επιχειρηματικών επιπτώσεων της Επιτροπής. Θα καταβάλουμε κάθε προσπάθεια για να βελτιώσουμε τις διαδικασίες διαβούλευσης με όλους τους ενδιαφερόμενους, στο πνεύμα των προτάσεων που σήμερα παρατίθενται στην έκθεση του Κοινοβουλίου. Ελπίζω ότι σύντομα θα είμαι σε θέση να διατυπώσω προτάσεις για την βελτίωση των εσωτερικών διαδικασιών εργασίας στην Ευρωπαϊκή Επιτροπή έτσι ώστε να επιτευχθεί καλύτερα αυτός ο στόχος.
<P>
Η έκθεση, λοιπόν, του Κοινοβουλίου εμφανίζεται σήμερα στην κατάλληλη στιγμή και επιθυμώ να διατηρήσω στενή επαφή με το Κοινοβούλιο για αυτά τα σημαντικά ζητήματα στο πλαίσιο της διπλής δέσμευσης της Επιτροπής για την κατοχύρωση ανοικτών διαδικασιών διαφάνειας, αλλά και για την υποστήριξη των μικρομεσαίων επιχειρήσεων με σκοπό την οικονομική ανάπτυξη και την δημιουργία απασχόλησης.
<P>
Κύριε Πρόεδρε, για μία ακόμη φορά θα ήθελα να ευχαριστήσω και να συγχαρώ τον εισηγητή σας κ. Mather, για την θαυμάσια έκθεσή του.

<SPEAKER ID=36 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα στις 11.00.

<CHAPTER ID=4>
Ενισχύσεις στον ναυπηγοεπισκευαστικό τομέα
<SPEAKER ID=37 NAME="Πρόεδρος">
Η ημερήσια διάταξη προβλέπει τη συζήτηση της πρότασης κανονισμού του Συμβουλίου σχετικά με τις ενισχύσεις σε ορισμένα ναυπηγεία σε αναδιάρθρωση που τροποποιεί τον Κανονισμό (ΕΚ) Αριθ. 3094/95 του Συμβουλίου για τις ενισχύσεις στον ναυπηγοεπισκευαστικό τομέα (COM(97)0132 - C4-0153/97-97/0113(ACC).

<SPEAKER ID=38 LANGUAGE="DE" NAME="Glante">
Κύριε Πρόεδρε, αξιότιμοι κυρίες και κύριοι συνάδελφοι, επιτρέψτε μου πρώτα-πρώτα να τονίσω ότι κι εγώ ο ίδιος δεν είμαι ευχαριστημένος με τη συζήτηση του κανονισμού, με τη διαδικασία του κατεπείγοντος. Ως προβλεπόμενος εισηγητής, θα μπορούσα να εγγυηθώ επίσης ότι θα ολοκλήρωνα, από κοινού με τους συναδέλφους μου, την έκθεση αυτή μέσα στον επόμενο μήνα. Παρόλα αυτά όμως, και για το συμφέρον των θιγομένων, ψήφισα χθες υπέρ του κατεπείγοντος. Γι' αυτό και επιτρέψτε μου, από τη θέση αυτή, να ευχαριστήσω ιδιαίτερα τις κυρίες και τους κυρίους συναδέλφους, με τους οποίους τον τελευταίο καιρό είχαμε μια καλή και ουσιαστική συνεργασία. Όλως ιδιαιτέρως, θα ήθελα να ευχαριστήσω ονομαστικά το συνάδελφό μου Allan Donnelly.
<P>
Noμίζω πως η Eπιτροπή εξέθεσε, στην πρόταση αυτή, την ιστορία και τα σχετικά στοιχεία, διεξοδικά και σωστά. Σ' ολόκληρο το νομοθετικό μέρος, έχουμε να κάνουμε με διαφορετικές ειδικές καταστάσεις, σε τρία από τα κράτη μέλη μας, τις οποίες θα πρέπει να αξιολογήσουμε διαφορετικά. Tο πρόβλημα των ενισχύσεων προς τα ναυπηγεία, θα πρέπει να το δούμε με διεθνή κριτήρια, κι έχω εδώ υπόψη μου, ειδικά, το πρόβλημα με την οδηγία του OOΣA.
<P>
Θέλω εδώ, ως ανατολικογερμανός βουλευτής, να επισημάνω ιδιαίτερα ότι το φταίξιμο για τη μιζέρια των ανατολικών ναυπηγείων δε βρίσκεται στα ίδια, αλλά ότι η άσχημη αυτή κατάσταση δημιουργήθηκε από την κακοδιαχείριση της μητρικής εταιρίας του συγκροτήματος, Bremer Vulkan, και από την έλλειψη ελέγχων, εκ μέρους των εποπτικών οργάνων της Oμοσπονδιακής Δημοκρατίας της Γερμανίας, και ιδιαίτερα της Treuhand ή της διαδόχου της BVS. Γι' αυτό και μόνο ένα μέρος των πιστώσεων που χρειάζονταν για την αναδιάρθρωση, έφθασαν στους αποδέκτες.
<P>
Eπιτρέψτε μου να αναφερθώ, εν συντομία, στις τρεις τροπολογίες που προέρχονταν αρχικά από μένα. Σχετικά με την τροπολογία 11: Aυτή θα ήθελα να την αποσύρω, χάριν τoυ συμβιβαστικού χαρακτήρα ολόκληρου του κανονισμού. H τροπολογία 12, οφείλει να καταστήσει σαφές και πάλι ότι αυτές οι κρατικές ενισχύσεις, είναι οι τελευταίες που μπορούν να εγκριθούν για τα εν λόγω ναυπηγεία. H τροπολογία 13, ζητάει έναν καλύτερο έλεγχο, δηλαδή την επιτήρηση εκ μέρους της Ένωσης; συμπεριλαμβάνει το Kοινοβούλιό μας στη διαδικασία αυτή, και εξασφαλίζει τη συνεχή συμμετοχή του Kοινοβουλίου μας σ' αυτήν. Eλπίζω να μην υπάρξει και πάλι ένα κατεπείγον θέμα στον τομέα αυτό.

<SPEAKER ID=39 LANGUAGE="DE" NAME="Gomolka">
Κύριε Πρόεδρε, αξιότιμοι κυρίες και κύριοι, η πρόταση της Επιτροπής αποσκοπεί στο να απαλύνει βαθιές και αναγκαίες διαρθρωτικές προσαρμογές. Θα πρέπει να εξασφαλιστεί η συνέχεια και η ολοκλήρωση των αναγκαίων αυτών προσαρμογών. Πρόκειται για διαρθρωτικά προβλήματα στην Ελλάδα και στην Ισπανία, αλλά κυρίως στη Γερμανία, στο ομόσπονδο κρατίδιο του Μεκλεμβούργου-Δυτικής Πομερανίας.
<P>
Χθες, κατά την έγκριση του κατεπείγοντος του θέματος, επεσήμανα, εν συντομία, την κατά περιόδους δραματική προϊστορία, καθώς και τις βαθιές διαρθρωτικές αλλαγές και τις διαδικασίες προσαρμογής, που έλαβαν χώρα μέσα σε λίγα χρόνια. Σημαντικό, ωστόσο, στην παρούσα κατάσταση, είναι να μην επιρρίψουμε τα σημερινά προβλήματα στους εμπλεκόμενους, στους απασχολούμενους στα ναυπηγεία. Σ' αυτούς δεν δόθηκαν οι εγκριθείσες πιστώσεις. Αυτή η σκανδαλώδης συμπεριφορά εξετάζεται προς το παρόν, διεξοδικά, από πολλές εξεταστικές επιτροπές, καθώς και από τις εισαγγελίες της Βρέμης, της Βόννης και του Σβέριν.
<P>
Το γεγονός της κατάχρησης είναι γνωστό εδώ και μήνες, και αξιολογείται από την Επιτροπή με πολλή ακρίβεια και υπευθυνότητα. Η πρόταση της Επιτροπής περιέχει όλα τα σοβαρά στοιχεία, και ένας περαιτέρω εντατικός έλεγχος από το Ευρωπαϊκό Κοινοβούλιο, όπως προτάθηκε χθες, με τη σύσταση μιας εξεταστικής επιτροπής λ.χ., όπως πρότεινε χθες ο κ. Donnelly, μόλις και μετά βίας θα συνέβαλε σε περαιτέρω διαλεύκανση. Θα είχε απλώς σαν αποτέλεσμα να καθυστερήσουν οι αναγκαίες διαρθρωτικές προσαρμογές. Κάθε καθυστέρηση, όμως, υποθάλπει τις υπάρχουσες ανασφάλειες. Κάθε καθυστέρηση δυσχεραίνει την εξεταζόμενη ιδιωτικοποίηση. Κάθε καθυστέρηση είναι επιβλαβής για τις επιχειρήσεις, και κάθε καθυστέρηση θέτει σε κίνδυνο τις θέσεις εργασίας. Οι θιγόμενοι θα πρέπει να έχουν μάλλον την ευκαιρία να ολοκληρώσουν, όσο το δυνατόν συντομότερα, τις διαρθρωτικές προσαρμογές που έχουν αρχίσει.
<P>
Δεν είναι ωστόσο σωστό, αυτοί από τους οποίους έκλεψαν τα χρήματα να τιμωρηθούν επιπλέον. Τι είδους λογική είναι αυτή; Οι ζημιωμένοι θα συνεχίσουν να βρίσκονται σε μειονεκτική θέση. Φαντασθείτε μια παρόμοια κατάσταση στην ιδιωτική σας ζωή και γρήγορα θα δείτε το παράλογο μιας τέτοιας πρότασης, το παράλογο που θα προέκυπτε, αν απορρίπταμε την πρόταση της Επιτροπής. Αν αρνηθούμε την παροχή άμεσης βοήθειας, αυτό, κατά τη γνώμη μου, θα αποτελεί πρόσθετη τιμωρία για τους θιγόμενους, κι αυτό μόνο σαν ανοησία μπορεί να χαρακτηριστεί από τους εκτός του Κοινοβουλίου, και να μας δυσφημήσει. Γι' αυτό και παρακαλώ θερμά, να δώσετε τη συγκατάθεσή σας στην πολύ υπεύθυνη πρόταση της Επιτροπής.

<SPEAKER ID=40 LANGUAGE="EN" NAME="Cox">
Κύριε Πρόεδρε, η Ομάδα των Φιλελευθέρων είναι εξαιρετικά δυσαρεστημένη με το γεγονός ότι υποχρεώθηκε να ακολουθήσει τη διαδικασία του επείγοντος. Αφού παρακολούθησα τον κ. Gomolka ανησυχώ ακόμη περισσότερο πως δεν πρόκειται να αποδόσουμε την κατάλληλη προσοχή στο θέμα. Επάνω από την αρχή χορήγησης κρατικών ενισχύσεων σε παρόμοια πλαίσια επικρέμεται ένα σοβαρό ερωτηματικό αλλά η ομάδα μου θα διατηρήσει ανοικτό πνεύμα έναντι της δίκαιης επισκόπισης και εξέτασης των γεγονότων.
<P>
Θα ήθελα να υπενθυμίσω στο Σώμα ότι οι χθεσινές ετήσιες κατευθυντήριες οδηγίες που εξέδωσε η Επιτροπή προτρέπουν τα κράτη μέλη να αποφεύγουν τη χορήγηση κρατικών ενισχύσεων για την αναβολή αναγκαίων μεταρρυθμίσεων. Ο προηγούμενος ομιλητής είχε δίκιο: εάν δεν αποδόσουμε τη σημασία που πρέπει στις επιπτώσεις που θα ακολουθήσουν ίσως να εκτεθούν σε κίνδυνο θέσεις εργασίας, συμπεριλαμβανομένων θέσεων εργασίας σε άλλες ναυπηγοεπισκευαστικές εγκαταστάσεις. Αυτός είναι ακριβώς ο λόγος για τον οποίον πιστεύουμε ως αρχή ότι αυτό που κάνουμε σήμερα αποτελεί ουσιαστικά παραίτηση από τα δικαιώματα ελέγχου του Κοινοβουλίου. Αποποιούμεθα ως νομοθέτες το καθήκον μας να σταματήσουμε και να σκεφθούμε. Ως αρχή, η Ομάδα των Φιλελευθέρων πιστεύει ότι είναι λάθος και ως πράξη δε θα το εγκρίνουμε.

<SPEAKER ID=41 LANGUAGE="EN" NAME="Donnelly, Alan John">
Κύριε Πρόεδρε, θα ήθελα να συνεχίσω από το σημείο που έθεσε ο κ. Cox. Η Οικονομική Επιτροπή επεξεργάστηκε ένα χρονοδιάγραμμα που θα απαιτούσε δύο ή τρεις εβδομάδες για την κατάλληλη εξέταση του θέματος. Θα πρέπει να πω ότι η χθεσινή απόφαση επί της αρχής, ιδιαίτερα εκ μέρους των Χριστιανοδημοκρατών, να εγκριθεί η απόφαση, κάνει το Σώμα ανυπόληπτο.
<P>
Θα ήθελα να ερωτήσω τον Επίτροπο Παπουτσή, που πιστεύω ότι θα είναι εκείνος που θα ανταποκριθεί εξ ονόματος της Επιτροπής, να απαντήσει σε μια σειρά συγκεκριμένων ερωτήσεων και ελπίζω ότι θα απαντήσει με σαφήνεια.
<P>
Η πρώτη είναι: μπορεί άραγε να εγγυηθεί ότι ούτε μια δεκάρα από την επιχορήγηση αυτή δε θα χρησιμοποιηθεί ως ενίσχυση της απασχόλησης σε οποιαδήποτε από τις τρεις χώρες που μνημονεύθηκαν; Κάτι τέτοιο θα εσήμαινε συγκριτικό μειονέκτημα για τις άλλες χώρες της Ευρωπαϊκής Ένωσης. Μπορεί να μας πει εάν πιστεύει ότι η ενίσχυση αυτή θα προωθήσει ή θα παρεμποδίσει τη συμφωνία μορφής ΟΟΣΑ με τις Ηνωμένες Πολιτείες και τους άλλους εταίρους μας; Πολλοί από εμάς πιστεύουν ότι κάνει τη συμφωνία ανυπόληπτη και ότι τώρα έχει καταργηθεί και είναι άκυρη.
<P>
Θα μας πει ο Επίτροπος εάν έχει γίνει κάποιος διάλογος για τη συμφωνία αυτή με τις άλλες ναυπηγοεπισκευαστικές εγκαταστάσεις στην υπόλοιπη Ευρωπαϊκή Ένωση; Έχει συζητήσει άραγε με τους φινλανδούς, τους δανούς, τους άγγλους ή τους γάλλους ενδιαφερόμενους για να διαπιστώσει ποιές είναι οι επιπτώσεις της συμφωνίας; Εάν δεν έχει κάνει κάτι τέτοιο γιατί άραγε η Επιτροπή δεν προχώρησε σε διαβουλεύσεις; Ποιές είναι οι επιπτώσεις της 7ης Οδηγίας για την Ενίσχυση στα Ναυπηγεία; Πρόκειται άραγε η Επιτροπή να προτείνει παράταση της οδηγίας για να συμπέσει με αυτόν τον συγκεκριμένο κανονισμό και είναι άραγε έτοιμη να αναθεωρήσει την οροφή της ανωτέρω 7ης Οδηγίας; Θα συμφωνήσει άραγε μαζί μου ο Επίτροπος ότι δοθείσης της ευαισθησίας του οικονομικού αυτού τομέα ο τρόπος αυτός δηλ. η με το ζόρι προώθηση ενός νομοθετήματος το οποίο θα έπρεπε να είχε υποστεί κατάλληλη και διαφανή εξέταση είναι εξευτελιστικός για το Συμβούλιο και την Επιτροπή; Νομίζω ότι το Σώμα υποβιβάζεται εργαζόμενο κατ' αυτόν τον τρόπο και λυπούμαι πάρα πολύ γι' αυτό.

<SPEAKER ID=42 NAME="Rovsing">
Κύριε Πρόεδρε, το Ευρωπαϊκό Κοινοβούλιο έλαβε χθές μια απόφαση που, κατά τη γνώμη μου, είναι πολύ λανθασμένη. Η πλειοψηφία των μελών του Σώματος ψήφισε υπέρ μιας επείγουσας εξέτασης της πρότασης της Επιτροπής για τη χορήγηση νέας κρατικής ενίσχυσης σε ορισμένα ναυπηγεία στη Γερμανία, την Ισπανία και την Ελλάδα. Είναι κατά τη γνώμη μου τελείως ακατανόητο το γεγονός ότι το Κοινοβούλιο αρνείται οικειοθελώς να προβεί σε εμπεριστατωμένη εξέταση μιας πρότασης που έχει σοβαρές συνέπειες για τη ναυπηγική βιομηχανία της Ευρώπης. Δεν έχουμε καμία δυνατότητα να συζητήσουμε την πρόταση, πόσο μάλλον να καταθέσουμε σχετικές τροπολογίες. Είμαι της γνώμης οτι η πρόταση θα έχει απρόβλεπτες επιζήμιες επιπτώσεις, εάν εγκριθεί.
<P>
Κατ' αρχάς, η πρόταση στερείται κάθε λογικής. Η Επιτροπή προσέφυγε πολλές φορές στο Δικαστήριο κατά των κρατών μελών που κατέβαλαν παράνομες κρατικές ενισχύσεις σε ναυπηγεία, και κέρδισε τις υποθέσεις. Συνεπώς, είναι τελείως παράλογο οτι η ίδια η Επιτροπή επιθυμεί τώρα να νομιμοποιήσει ενίσχυση ύψους 1 δισεκατομυρίου ECU και πλέον. Δεύτερον, η Επιτροπή δεν έλαβε θέση για τη ζημία που η πρόταση θα προκαλέσει σε αποδοτικά ναυπηγεία των κρατών μελών, τα οποία δεν μπορούν να λάβουν ενίσχυση. Η Δανία είναι μία απο τις χώρες όπου αποδοτικά και αποτελεσματικά ναυπηγεία θα υποστούν σκληρό πλήγμα. Τρίτον, η πρόταση της Επιτροπής δεν παρέχει επαρκή εχέγγυα για ουσιαστική μείωση της δυναμικότητας των ενισχυόμενων ναυπηγείων, ο δε έλεγχος των καταβαλλόμενων ενισχύσεων είναι ανεπαρκέστατος. Τέταρτον, η πρόταση θα έχει απρόβλεπτες συνέπειες για τη συνεργασία της ΕΕ με τον ΟΟΣΑ. Η Ευρωπαϊκή Ένωση είναι υποχρεωμένη να αποφύγει νέες ρυθμίσεις της ναυπηγικής πολιτικής της, έως ότου ολοκληρωθεί μια διεθνής συμφωνία στον ΟΟΣΑ. Η συμφωνία αυτή παραβιάζεται τώρα και οι ΗΠΑ έχουν ήδη διαμαρτυρηθεί στην ΕΕ.
<P>
Η υποβληθείσα πρόταση θα κλονίσει την εμπιστοσύνη των λαών της Ευρώπης στην ΕΕ, διότι οι τελευταίοι θα τη θεωρήσουν άδικη, πράγμα που θα αποβεί εις βάρος του διεθνούς κύρους της ΕΕ. Για το λόγο αυτό, σας καλώ να ψηφίσετε κατά της πρότασης.

<SPEAKER ID=43 LANGUAGE="DA" NAME="Sindal">
Κύριε Πρόεδρε, η πρόταση αυτή εξετάζεται βάσει λανθασμένων αρχών. Η χθεσινή ψηφοφορία θα μπορούσε κάλλιστα να είχε διαφορετικό αποτέλεσμα. 126 έναντι 133 σημαίνει οτι η κατάσταση είναι πολύ αμφίρροπη. Δείχνει επίσης ότι έχουμε σχεδόν συνειδητοποήσει το νομοθετικό μας ρόλο. Το Κοινοβούλιο «πουλήθηκε» χάριν συμφερόντων και συνέπεια τούτου είναι ότι τώρα «αρχίζει ο χορός». Πρέπει άραγε τώρα τα ναυπηγεία Φινσαντιέρι στην Ιταλία, το ναυπηγείο της Χάβρης στη Γαλλία και το ναυπηγείο του Σβένμποργκ στη Δανία να υποβάλουν αίτηση στην Επιτροπή για ενίσχυση διάσωσης; Πρέπει άραγε τώρα να προσπαθήσουν να ανατρέψουν τη θετική συνεργασία που προσπαθούμε να καθιερώσουμε στην Ευρώπη; Πρέπει τώρα να υπονομεύσουν τις συμφωνίες του ΟΟΣΑ; Μπορώ τώρα να πώ οτι η ομιλία του κ. Gomolka ήταν ανόητη. Πρόκειται για καθαρό εγωϊσμό. Στη Βαλτική Θάλασσα, μόλις 100 χλμ από τη Δανία, υπάρχουν ναυπηγεία που ανθίζουν, ενώ τα δικά μας κλείνουν. Αυτό δεν αποτελεί ευρωπαϊκή συνεργασία, αλλά εκμετάλλευση ορισμένων από άλλους.
<P>
Δεν μπορώ να ψηφίσω υπέρ της πρότασης, αλλά ελπίζω να εγκριθούν οι τροπολογίες μας.

<SPEAKER ID=44 NAME="Παπουτσής">
Κύριε Πρόεδρε, κατ'αρχάς θα ήθελα να ευχαριστήσω το Κοινοβούλιο, ιδιαίτερα δε την Επιτροπή Οικονομικής, Νομισματικής και Βιομηχανικής Πολιτικής και συγκεκριμένα τον εισηγητή κ. Glante, για την ταχύτητα με την οποία εξέτασε την πρόταση της Επιτροπής για την τροποποίηση των κοινοτικών κανόνων για τις ενισχύσεις προς την ναυπηγική βιομηχανία με σκοπό να επιτραπεί η χορήγηση ενισχύσεων σε ορισμένα ναυπηγεία υπό αναδιάρθρωση στην Γερμανία, την Ισπανία και την Ελλάδα.
<P>
Η ταχεία διεκπεραίωση ήταν αναγκαία, δεδομένου ότι απαιτείται οπωσδήποτε η λήψη αποφάσεων εγκαίρως προκειμένου να μην διακυβευθεί το μέλλον των ναυπηγείων. Στο πλαίσιο αυτό, το Συμβούλιο Βιομηχανίας θα συζητήσει τις προτάσεις της Επιτροπής κατά την συνεδρίαση που πρόκειται να ακολουθήσει σήμερα. Η Επιτροπή ελπίζει διακαώς ότι το Συμβούλιο θα καταλήξει τουλάχιστον σε πολιτική συμφωνία κατά την συνεδρίαση αυτή.
<P>
Η πρόταση της Επιτροπής αφορά ενισχύσεις που είναι απαραίτητες για την ολοκλήρωση προγραμμάτων αναδιάρθρωσης τα οποία έχουν αρχίσει εδώ και καιρό και απαιτούνται στην ουσία για νομικούς και τεχνικούς λόγους, π.χ. καθυστερήσεις στην καταβολή ενισχύσεων που είχαν εγκριθεί προηγουμένως, όπως συνέβη στην περίπτωση της Ελλάδας και της Ισπανίας, ή περιπτώσεις που οφείλονται σε έκτακτες περιστάσεις, όπως στην περίπτωση της Γερμανίας, όπου είχαμε κατάχρηση ενισχύσεων που είχαν εγκριθεί προηγουμένως για την Bremmer Vulkan, η οποία εν τω μεταξύ κηρύχθηκε σε πτώχευση. Οι ενισχύσεις αυτές καθεαυτές δεν πρόκειται να επηρεάσουν σοβαρά την ανταγωνιστική θέση των ναυπηγείων. Εν πάση περιπτώσει, θα επέλθει σημαντική μείωση του δυναμικού παραγωγής, η οποία θα ελαχιστοποιήσει τις όποιες στρεβλώσεις του ανταγωνισμού.
<P>
Κατά την άποψη της Ευρωπαϊκής Επιτροπής, τα μέτρα είναι απολύτως συμβιβάσιμα με τις διατάξεις standstill της Συμφωνίας του ΟΟΣΑ, η οποία δεν έχει ακόμα τεθεί σε εφαρμογή εξ αιτίας των καθυστερήσεων στην επικύρωσή της όχι από την πλευρά της Ευρωπαϊκής 'Ενωσης, αλλά από την πλευρά των Ηνωμένων Πολιτειών της Αμερικής. 'Ενα βασικό στοιχείο που συνέβαλε στην θετική στάση την οποία έλαβε η Ευρωπαϊκή Επιτροπή στην προκειμένη περίπτωση είναι η δέσμευση των ενδιαφερόμενων κυβερνήσεων να μην χορηγήσουν στα υπ'όψη ναυπηγεία άλλες ενισχύσεις είτε για την διάσωση, είτε για την αναδιάρθρωση, ούτε επίσης να χορηγήσουν εγγυήσεις για ζημίες στο μέλλον. Αναμένεται ότι το Συμβούλιο θα τονίσει την αρχή της μίας και τελευταίας φοράς.
<P>
Η Επιτροπή προτείνει επίσης να υπάρξει στενή παρακολούθηση για να εξασφαλισθεί η συμμόρφωση με τους όρους υπό τους οποίους θα εγκριθεί η ενίσχυση, και συγκεκριμένα ως προς την καταβολή και την χρησιμοποίηση αυτής της ενίσχυσης, την εκτέλεση των σχεδίων αναδιάρθρωσης και τους επιβληθέντες περιορισμούς του δυναμικού παραγωγής.
<P>
Η Ευρωπαϊκή Επιτροπή είναι ευγνώμων για την θετική και εποικοδομητική αντίδραση του Ευρωπαϊκού Κοινοβουλίου που, σε γενικές γραμμές, υποστηρίζει τις προτάσεις της Επιτροπής.
<P>
'Οσον αφορά τις τρεις ερωτήσεις τις οποίες απηύθυνε ο κ. Donnelly, θα ήθελα να πω ότι, πράγματι, αυτό το πράγμα δεν αφορά την ενίσχυση της απασχόλησης. Οι κατηγορίες της βοήθειας εξειδικεύονται στην πρόταση και έλεγχος βεβαίως θα υπάρξει αλλά θα υπάρξει κατά την εφαρμογή. Επίσης δεν υπάρχει καμμία συνέπεια όσον αφορά την Συμφωνία με τον ΟΟΣΑ και ελπίζουμε ότι οι Ηνωμένες Πολιτείες της Αμερικής θα συμφωνήσουν λόγω ακριβώς της μεγάλης σημασίας, της συνολικής σημασίας την οποία έχει η Συμφωνία αυτή. Τέλος, πολλά από τα κράτη μέλη πράγματι διαβουλεύθηκαν με την Ευρωπαϊκή Επιτροπή και με τον αρμόδιο Επίτροπο.
<P>
Κύριε Πρόεδρε, το Κοινοβούλιο έχει προτείνει 12 τροποποιήσεις:
<P>
Οι τροπολογίες υπ'αριθ. 1 έως 10 αφορούν θέματα γενικής πολιτικής, όπως η θέση της Ευρωπαϊκής 'Ενωσης σχετικά με την Συμφωνία του ΟΟΣΑ και την μελλοντική πολιτική ενίσχυσης των ναυπηγείων της 'Ενωσης. Αυτά τα θέματα είναι εκτός του πεδίου αυτού του Κανονισμού ο οποίος, από την φύση του, είναι πολύ συγκεκριμένος, είναι περιορισμένος σε εξαιρέσεις από τους ισχύοντες κανόνες των ενισχύσεων για τρεις και μόνον τρεις εθνικές περιπτώσεις. Δεν θα ήταν λοιπόν σκόπιμο σε αυτόν τον Κανονισμό να αναφερθούμε σε αυτά τα θέματα. Θα ήταν επίσης πρώιμο να λάβουμε σήμερα αποφάσεις για ευρύτερες πολιτικές. 'Ολες οι δυνατότητες παραμένουν ανοικτές. Η Επιτροπή θα παρουσιάσει προτάσεις αργότερα αυτή την χρονιά, ώστε να υπάρξουν αποφάσεις πριν από το τέλος ισχύος της οδηγίας στο τέλος του 1997, και αυτές οι προτάσεις θα αποτελέσουν αντικείμενο ευρείας συζήτησης. Για αυτούς τους λόγους, η Ευρωπαϊκή Επιτροπή δεν είναι σε θέση να αποδεχθεί τις τροπολογίες υπ'αριθ. 1 έως 10.
<P>
Οι υπόλοιπες δύο τροπολογίες αφορούν την εξαίρεση που προτείνετε. Η τροπολογία υπ'αριθ. 12 αφορά μία τροποποίηση στο άρθρο 1, παράγραφο 4 της πρότασης της Επιτροπής για την Ισπανία και αναφέρει ρητά ότι δεν επιτρέπεται η χορήγηση άλλων εκπτώσεων φόρων ούτε εισφορών κεφαλαίων. Η τροποποίηση δεν είναι απαραίτητη κατά την γνώμη μας, δεδομένου ότι αυτό απορρέει από τις προτάσεις της Επιτροπής, οι οποίες καθιστούν σαφές ότι τα μέτρα του τύπου αυτού εφ'όσον δεν εγκρίνονται από την παρούσα παρέκκλιση, είναι ασυμβίβαστα με την οδηγία και, ως εκ τούτου, δεν επιτρέπονται. Συνεπάγεται λοιπόν ότι, ως αποτέλεσμα των προτάσεων της Επιτροπής, τα ναυπηγεία δεν θα μπορούν να λάβουν ενισχύσεις του είδους αυτού στο μέλλον.
<P>
'Οσον αφορά την τελευταία τροπολογία υπ'αριθ. 13, αυτή εισάγει μία τροποποίηση, εισάγει ένα νέο άρθρο, το άρθρο 2, παράγραφο 1.Α, το οποίο αναπτύσσει αναλυτικά τον τρόπο παρακολούθησης. Η Ευρωπαϊκή Επιτροπή αναγνωρίζει τις ανησυχίες στις οποίες βασίζεται αυτή η τροποποίηση. Σας διαβεβαιώ όμως ότι η Επιτροπή, με την βοήθεια τεχνικών εμπειρογνωμόνων, θα παρακολουθήσει στενά όλες τις πτυχές που καλύπτει η τροποποίηση. Ωστόσο, δεν δύναται να αποδεχθεί την τροποποίηση με την μορφή με την οποία προτείνεται, ως νέο άρθρο, διότι αυτό συνεπάγεται την υποβολή μιας αναθεωρημένης πρότασης στο Συμβούλιο, πράγμα το οποίο θα καθυστερήσει αδικαιολόγητα μία υπόθεση η οποία επείγει, όπως σας ανέφερα προηγουμένως.

<SPEAKER ID=45 LANGUAGE="DA" NAME="Sindal">
Κύριε Πρόεδρε, άκουσα τον Επίτροπο να ευχαριστεί το Κοινοβούλιο για τη θετική του στάση, αλλά θα ήθελα να επισημάνω στον Επίτροπο ότι η θετική αυτή στάση συνίστατο στο ότι τα 133 από τα 626 μέλη ήταν υπέρ της πρότασης και ότι μόνο ένας από τους εισηγητές των Ομάδων τάχθηκε σήμερα υπέρ της εν λόγω πρότασης. Ίσως η ομιλία να γράφηκε χθές, δεν το γνωρίζω, αλλά φαίνεται ότι εξακολουθούν να μας θεωρούν ως αμελητέα ποσότητα.

<SPEAKER ID=46 LANGUAGE="EN" NAME="Donnelly, Alan">
Κύριε Πρόεδρε, ερώτησα τον Επίτροπο εάν έγιναν ή όχι διαβουλεύσεις με τις ναυπηγοεπισκευαστικές βιομηχανίες και στα άλλα κράτη μέλη που επηρεάζονται από την παρούσα. Γνωρίζω ότι δεν υπήρξε καμία διαβούλευση για τα αποτελέσματα που θα έχουν οι ενισχύσεις αυτές στην απασχόληση. Θα ήθελα να ζητήσω από τον Επίτροπο να απαντήσει εάν ή όχι οι υπηρεσίες του συνομίλησαν με τους άλλους ναυπηγοεπισκευαστές και ποια νομίζει ότι θα είναι τα αποτελέσματα που θα έχουν οι ενισχύσεις αυτές στην απασχόληση των άλλων κρατών μελών.

<SPEAKER ID=47 NAME="Παπουτσής">
Κύριε Πρόεδρε, μου δίνεται η δυνατότητα να διευκρινίσω για μία ακόμη φορά αυτό το οποίο είπα μόλις προηγουμένως προς τον κ. Donnelly. 'Οπως είπα, η Ευρωπαϊκή Επιτροπή, και συγκεκριμένα ο αρμόδιος Επίτροπος κ. Van Miert, έχει έλθει σε διαβουλεύσεις με όλα τα κράτη μέλη επισήμως, όσον αφορά την προετοιμασία της πρότασης αυτής και, βεβαίως, ανεπισήμως με ορισμένες από τις βιομηχανίες στον ναυπηγοεπισκευαστικό τομέα. Αυτή είναι η πραγματικότητα. 'Οπως γνωρίζετε, η Ευρωπαϊκή Επιτροπή, όλοι οι επίτροποι, και ιδιαίτερα ο Επίτροπος κ. Van Miert, φροντίζουμε σε κάθε περίπτωση πριν από την παρουσίαση της οποιασδήποτε πρότασης να μελετήσουμε πάρα πολύ σοβαρά όλες τις πιθανές επιπτώσεις, προσπαθώντας να βρούμε την καλύτερη δυνατή προσέγγιση που θα μπορούσε να γίνει αποδεκτή από το Συμβούλιο. Και αυτό σας διαβεβαιώ ότι έγινε και τώρα.

<SPEAKER ID=48 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα στις 11.00.

<CHAPTER ID=5>
Καλωσόρισμα
<SPEAKER ID=49 NAME="Πρόεδρος">
Είμαι εξαιρετικά ευτυχής που υποδέχομαι στο Σώμα την αντιπροσωπεία του Κοινοβουλίου της Δημοκρατίας της Τσεχίας υπό την ηγεσία του Προέδρου του, κ. Ντάνιελ Κρούπα, ο οποίος είναι επίσης συμπρόεδρος της Μικτής Κοινοβουλευτικής Επιτροπής ΕΕ-Τσεχίας.
<P>
Ο κ. Κρούπα και οι συνάδελφοί του βρίσκονται εδώ για να προετοιμάσουν την επόμενη συνεδρίαση της Μικτής Κοινοβουλευτικής Επιτροπής η οποία θα γίνει τον Ιούνιο. Αποτελεί τιμή και προνόμιο να σας έχουμε στην ολομέλεια. Είμαστε ενήμεροι της σημασίας της επίσκεψής σας, δοθείσης της ανάγκης να γίνουν όλες οι αναγκαίες προετοιμασίες για την επερχόμενη διεύρυνση της Ευρωπαϊκής Ένωσης. Αναμένουμε τη συνεργασία σας για να διασφαλίσουμε ότι ασκείται ο απαραίτητος δημοκρατικός έλεγχος σε όλα τα στάδια των διαπραγματεύσεων εισδοχής, οι οποίες ελπίζουμε ότι θα αρχίσουν το επόμενο έτος.
<P>
Σας ευχόμεθα όπως η επίσκεψή σας είναι ευχάριστη και επιτυχής.
<P>
(Ζωηρά χειροκροτήματα)

<CHAPTER ID=6>
Ψηφοφορίες
<SPEAKER ID=50 LANGUAGE="EN" NAME="Green">
Κύριε Πρόεδρε, έχω ενημερωθεί από τον κ. Apolinαrio, ένα από τα μέλη της Σοσιαλιστικής Ομάδας ο οποίος περιλαμβάνεται στον κατάλογο για την προσωρινή επιτροπή, ότι δε θα μπορέσει να συμμετάσχει σ' αυτήν. Η Σοσιαλιστική Ομάδα θα ενημερώσει τον Πρόεδρο για τον υποψήφιό της όταν θα αποφασίσει το προεδρείο μας.
<P>
(Οι προτάσεις επικυρώνονται)

<SPEAKER ID=51 NAME="Barton">
Κύριε Πρόεδρε, ψηφίζουμε για την έκθεση συνδιαλλαγής επί του ζητήματος που επιτυχώς κατέληξε να δημιουργήσει την εσωτερική αγορά για τα δοχεία πιέσεως. Πληροφορήθηκα ότι το Συμβούλιο ενέκρινε δήλωση σχετικά με την οδηγία αυτή, δήλωση η οποία καταχωρήθηκε στα πρακτικά του. Το Κοινοβούλιο έχει αντιδράσει με συνέπεια στην εν κρυπτώ νομοθέτηση. Θα ήθελα να υπενθυμίσω στο Σώμα τη θέση που πήραμε με το ψήφισμά μας αριθ. 12 τον Οκτώβριο του 1995 και επίσης να υπενθυμίσω στο Συμβούλιο ότι οι δηλώσεις που γίνονται στα πρακτικά του δεν έχουν νομική ισχύ.

<SPEAKER ID=52 NAME="Πρόεδρος">
Θα το επικύρωνα και θα σημείωνα ότι και το Ευρωπαϊκό Δικαστήριο έχει καταλήξει στην ίδια άποψη.
<P>
(Το Σώμα εγκρίνει το κοινό κείμενο)

<SPEAKER ID=53 NAME="Samland">
Kύριε Πρόεδρε, στο παρόν έγγραφο εμφανίσθηκε το ακόλουθο πρόβλημα: Kάναμε μια συμφωνία με το Συμβούλιο για τη δημοσιονομική διαδικασία. H συμφωνία αυτή επικυρώθηκε από τον Πρόεδρο του Συμβουλίου, μόλις χθες το απόγευμα στις 18.30. Έτσι, δεν ήταν δυνατόν να βγάλουμε το κείμενο από το τμήμα του σκεπτικού της δήλωσης και να το βάλουμε στο κύριο μέρος της. Yπάρχει όμως στη διάθεση όλων των συναδέλφων, σε όλες τις γλώσσες, στο τμήμα του σκεπτικού. Στη συζήτηση χθες βράδυ, ο Eπίτροπος Liikanen επεσήμανε ότι η Eπιτροπή και το Συμβούλιο συμφώνησαν στο κείμενο αυτό. Θα σας παρακαλούσα να σημειώσετε στα συνοπτικά πρακτικά, ότι το κείμενο δεν ανήκει πλέον στο σκεπτικό, αλλά στο κύριο μέρος της δήλωσης.

<SPEAKER ID=54 NAME="Πρόεδρος">
Θα διαβάσω την κοινή διακήρυξη
<P>
(Το Σώμα εγκρίνει την πρόταση ψηφίσματος)

<SPEAKER ID=55 LANGUAGE="NL" NAME="Pex">
Κύριε Πρόεδρε, συγχωρήστε με που διακόπτω τη συνεδρίαση ζητώντας το λόγο επί της διαδικασίας. Δεν γνωρίζω εάν αυτό ήταν η πρόθεση, πιστεύω όμως ότι είναι πολύ παράξενο να μην μπορώ να σας καταλάβω εάν δεν χρησιμοποιήσω τα ακουστικά μου. Βρίσκω τη φωνή σας τόσο ενδιαφέρουσα ώστε θα ήθελα πάρα πολύ να σας ακούσω να μιλάτε αγγλικά. Είναι λοιπόν παράξενο να συνεδριάζει το Κοινοβούλιο χωρίς να είμαστε σε θέση να ακούσουμε αυτά που λέτε. Κατά τη γνώμη μου, θα μπορούσε να αυξηθεί η ένταση του ήχου ώστε να μπορούμε τουλάχιστον να σας καταλάβουμε. Είναι εντελώς αδύνατο να ακούσουμε τι λέτε. Ίσως να μην μπορεί κανείς να ακούσει και αυτά που λέω εγώ. Εάν δεν είναι αυτή η πρόθεση που έχουμε στο Κοινοβούλιο πρέπει να ακολουθήσουμε αυτό το δρόμο. Ίσως όμως να μπορείτε να κάνετε κάτι για την κατάσταση.

<SPEAKER ID=56 NAME="Πρόεδρος">
Έχετε απόλυτο δίκιο. Έχουμε πολλά προβλήματα με την ακουστική της Αιθούσης την οποίαν προσπαθούμε να βελτιώσουμε. Απ' ότι μου είπατε μόλις τώρα δεν έχουμε επιτύχει. Εγώ μπορώ να ακούσω τον εαυτό μου.
<P>
(Το Σώμα εγκρίνει την πρόταση της Επιτροπής όπως τροποποιήθηκε)

<SPEAKER ID=57 NAME="Cardona (UPE), Girγo Pereira (UPE), Rosado Fernandes (UPE)">
Οι πορτογάλοι βουλευτές του Λαϊκού Κόμματος της Ομάδας UPE δηλώνουν ότι η θετική ψήφος τους όσον αφορά την έκθεση σχετικά με την πρόταση απόφασης του Ευρωπαϊκού Κοινοβουλίου και του Συμβουλίου της Ευρωπαϊκής 'Ενωσης για την προσαρμογή των Δημοσιονομικών Προοπτικών σε συνάρτηση με τους όρους εκτέλεσης, του κ. Stanislaw Tillich, παραχωρείται με την πεποίθηση ότι το ποσό του ενός δισεκατομμυρίου 62 εκατομμυρίων Ecus που απορρέι από τη μη εκτέλεση, το 1995 και το 1996, των δαπανών του προϋπολογισμού, θα εγγραφεί στον Προϋπολογισμό του 1999 και θα διατεθεί ιδίως στις χώρες της Συνοχής, μεταξύ των οποίων και η Πορτογαλία, σύμφωνα με τη δέσμευση που ανέλαβαν επίσημα το Συμβούλιο και η Επιτροπή.
<P>
Κατά συνέπεια και σύμφωνα με τα προαναφερθέντα, η Ομάδα UPE και, ειδικά, η πορτογαλική αντιπροσωπεία της, έχοντας επίγνωση ότι η διαδικασία διαπραγμάτευσης του επόμενου προϋπολογισμού θα αρχίσει σύντομα, δεν θα παραλείψει να υποβάλλει τις σχετικές προτάσεις, ώστε να διατηρηθεί η θέση για την οποία αναλαμβάνεται τώρα δέσμευση, παρότι ο λόγος του Συμβουλίου και της Επιτροπής είναι για μας αρκετός.

<SPEAKER ID=58 NAME="Striby και Fabre-Aubrespy">
Έπειτα από εξέταση των όρων εκτέλεσης 1996 και σύμφωνα με τη διοργανική συμφωνία της 29ης Οκτωβρίου 1993, η Επιτροπή ζήτησε από το Συμβούλιο και το Ευρωπαϊκό Κοινοβούλιο να επιτρέψουν τη μεταφορά στο έτος 1999 μη χρησιμοποιηθεισών κατά το 1996 πιστώσεων των διαρθρωτικών ταμείων και του ταμείου συνοχής, ύψους 545 και 17 εκατ. Ecu αντιστοίχως, οι οποίες δεν είχαν μεταφερθεί στο έτος 1997. Μία μεταφορά 562 εκατ. Ecu που δεν δημιουργούσε πρόβλημα σε κανένα από τα μέρη. Αντίθετα, πρόβλημα δημιούργησε το πώς θα μετεφέρετο το ένα δισεκατομμύριο Ecu το οποίο, μετά την απόφαση προσαρμογής του 1996 είχε ήδη επανεγγραφεί στον προϋπολογισμό του 1998.
<P>
Η Επιτροπή, αφού είχε προτείνει τη μεταφορά ολόκληρου του ποσού του ενός δισ. Ecu στη χρήση 1998 (γενονός που θα οδηγούσε σε αύξηση κατά 8 % των διαρθρωτικών δράσεων!), τελικά συνειδητοποίησε ότι οι διαρθρωτικές δράσεις ήταν ήδη αρκετά ευνοημένες το 1998. Ως εκ τούτου πρότεινε κατανομή της αύξησης των διαρθρωτικών ταμείων και του ταμείου συνοχής σε δύο χρήσεις: μεταφορά 500 εκατ. στη χρήση 1998 και άλλων 500 εκατ. στη χρήση 1999. «Συμβιβαστική πρόταση» που επιτρέπει ωστόσο αύξηση κατά 6 % περίπου των διαρθρωτικών ταμείων τη στιγμή που για την ΚΑΠ (με αύξηση 0, 5 %) αλλά και για τον προϋπολογισμό στο σύνολό του (αύξηση 3 %) τηρήθηκε αυστηρότητα λόγω της οικονομικής κατάστασης των κρατών μελών.
<P>
Το Συμβούλιο, από την πλευρά του, δίκαια υποστήριζε ότι ήταν αδύνατο να δεσμευτούν ή να δαπανηθούν 500 εκατ. Ecu το 1998 και ως εκ τούτου πρότεινε τη μεταφορά ολόκληρου του ποσού του ενός δισ. από το 1997 στο 1999 κάτι που ενώ θα του επέτρεπε να μην εξοφλήσει το ποσό αυτό πριν από την πάροδο δύο ετών θα βοηθούσε τα κράτη μέλη να ελέγξουν καλλίτερα τα δημόσια ελλείμματά τους εν όψει της μετάβασης στο ενιαίο νόμισμα. Μία πρόταση που δεν είχε τίποτα το παράλογο αλλά το Κοινοβούλιο για λόγους αρχής δεν ήταν δυνατό να τη δεχτεί....
<P>
Αναμένοντας την τελική θέση του Συμβουλίου, η Επιτροπή Προϋπολογισμών, με την έκθεση Tillich, μας πρότεινε να δεχτούμε την πρόταση της Επιτροπής, μέσω ψηφοφορίας με ειδική πλειοψηφία. Ελλείψει συμφωνίας κατά την ολομέλεια μεταξύ Κοινοβουλίου και Επιτροπής, η μεταφορά δεν θα ήταν δυνατό να γίνει και τα πράγματα θα παρέμεναν ως είχαν: το δισεκατομμύριο θα μετεφέρετο στο 1998 και η επανεγγραφή στον προϋπολογισμό του 1999 των 562 εκατ. Ecu που προορίζονταν για τις διαρθρωτικές δράσεις και δεν χρησιμοποιήθηκαν το 1996 δεν θα ήταν δυνατή, που σημαίνει ότι τα εν λόγω 562 εκατ. Ecu θα «χαθούν» εφόσον θα επιστραφούν στα κράτη μέλη.
<P>
Η ομάδα μας κατέθεσε τροπολογία με βάση την πρόταση του Συμβουλίου η οποία κρίθηκε απαράδεκτη ενώ προφανώς επρόκειτο για εξειδίκευση του παραρτήματος που μνημονεύεται στο άρθρο 1 της πρότασης ψηφίσματος. Η άρνηση αυτή να εξεταστεί μία πρόταση που θα επέτρεπε στα κράτη μέλη να κάνουν πραγματικές οικονομίες το 1998 φανερώνει το λιγοστό ενδιαφέρον του Κοινοβουλίου μας για τα συμφέροντα των χωρών και των φορολογουμένων πολιτών.
<P>
Κανείς συνεπώς δεν θα απορήσει που αρνηθήκαμε να ψηφίσουμε την πρόταση της Επιτροπής Προϋπολογισμών η οποία βρίσκεται σε μεγάλη διάσταση με την κοινή γνώμη των λαών της Ευρώπης.
<P>
Επί της δεύτερης έκθεσης Baldarelli (A4-0141/97)
<SPEAKER ID=59 NAME="Danesin">
Θα ήθελα και εξ ονόματος του συναδέλφου Tajani, να υπογραμμίσω, παρά την ικανοποίησή μας για την υιοθέτηση ενός προγράμματος υποστήριξης του ιταλικού σχεδίου για τη μετατροπή της αλιευτικής δραστηριότητας με προεξέχοντα δίκτυα, την απογοήτευσή μας για το ότι ορισμένες βασικές αρχές που υπήρχαν στο ιταλικό σχέδιο δεν έγιναν κατανοητές και συνεπώς δεν έγιναν δεκτές από το Σώμα.
<P>
Στο κείμενο που υιοθετήθηκε σήμερα γίνεται πολλές φορές λόγος για την κατάργηση των προεξεχόντων δικτύων: και αυτό τη λιγότερο κατάλληλη στιγμή, αφού μέχρι στιγμής το Συμβούλιο δεν έχει λάβει καμία απόφαση προς αυτή την κατεύθυνση, ούτε εξάλλου φαίνεται να διαθέτει την αναγκαία πλειοψηφία για μία τέτοια απόφαση.
<P>
Συνεπώς, έστω κι αν τα μέτρα μετατροπής θα έχουν σαν αποτέλεσμα την προοδευτική οριστική εγκατάλειψη αυτής της αλιευτικής τεχνικής, επειδή ακριβώς δεν θα υπάρχει μία κοινοτική απόφαση προς αυτή την κατεύθυνση δεν νομίζουμε ότι είναι σωστό να ενοχοποιούνται οι ιταλοί αλιείς για μία δραστηριότητα που μέχρι στιγμής είναι απολύτως νόμιμη.
<P>
Επιπλέον, εφόσον η προσχώρηση στο σχέδιο μετατροπής είναι εθελοντική -ούτε θα μπορούσε να γίνει διαφορετικά, επαναλαμβάνω, δεδομένου ότι καμία ευρωπαϊκή ρύθμιση δεν εμποδίζει τη χρησιμοποίηση των προεξεχόντων δικτύων- η ίδια αυτή η αρχή έρχεται σε αντίφαση με το επίμονο αίτημα της κατάργησης.
<P>
Πρόκειται συνεπώς για μία απαράδεκτη ενοχοποίηση της αλιείας με προεξέχοντα δίκτυα, σαν να ήταν αυτή η τεχνική η αιτία των χειρότερων βιολογικών ανισορροπιών που πλήττουν τη Μεσόγειο και σαν από την ολοσχερή και άμεση καταστροφή των πλοίων αλιείας ξιφία να εξαρτιόταν η σωτηρία αυτής της θάλασσας. Κανείς, βεβαίως, δεν υποστηρίζει ότι τα προεξέχοντα δίκτυα είναι αθώα και ότι δεν έχουν επιπτώσεις στους αλιευτικούς πόρους -καμία αλιευτική τεχνική δεν είναι άμοιρη ευθυνών- αλλά είναι εξίσου προφανές ότι με την επιμονή για την κατάργηση των πλοίων αυτού του είδους, οι ιταλοί αλιείς χρησιμοποιήθηκαν σαν αποδιοπομπαίος τράγος για την αντιμετώπιση μία ευρύτερης κρίσης, για την οποία βέβαια δεν φέρουν αυτοί τις μεγαλύτερες ευθύνες.
<P>
Ένα άλλο σημείο που δεν ελήφθη υπόψη και που αντίθετα όμως είναι θεμελιώδες για την Ιταλία, είναι ο εξαιρετικός χαρακτήρας του προτεινομένου μέτρου που έχει επιπτώσεις σε μία ιδιαιτέρως σοβαρή κοινωνικοοικονομική κατάσταση, η οποία θα δικαιολογούσε όχι μόνο την ανάγκη προσφυγής στο SFOP, αλλά και στη δυνατότητα χρησιμοποίησης και άλλων κοινοτικών ταμείων -ΕΤΑ και ΕΤΠΑ- στις περίπτωση που δεν θα χρησιμοποιούνταν οι ποσοστώσεις που προορίζονται για την Ιταλία. Πράγματι, ενώ οι πιστώσεις του SFOP χρησιμοποιούνται για την «επανένταξη» των αλιέων που εγκαταλείπουν την αλιευτική δραστηριότητα, η δυνατότητα χρησιμοποίησης και των άλλων κοινοτικών ταμείων θα μεταφραζόταν σε μία αποτελεσματική υποστήριξη των πρωτοβουλιών υπέρ της απασχόλησης και της νέας κατάρτισης αλιέων που, ας το υπενθυμίσουμε, προέρχονται σχεδόν εξ ολοκλήρου από περιοχές που έχουν ενταχθεί στον στόχο 1.
<P>
Επί των ενισχύσεων για τα ναυπηγεία (Α4-0153/97)
<SPEAKER ID=60 NAME="Caudron">
Ανέκαθεν υποστήριζα και υπερασπιζόμουν την ευρωπαϊκή ναυπηγική βιομηχανία που παραμένει βιομηχανία του μέλλοντος παρά τα πλήγματα που δέχτηκε από το αχαλίνωτο «παγκόσμιο ντάμπινγκ».
<P>
Εκφράζοντας την απογοήτευσή μου για τη συζήτηση κατεπείγοντος που δεν επέτρεψε να γίνει μία αναγκαία σε βάθος συζήτηση, κατέθεσα σήμερα τροπολογίες με τις οποίες ζητείται παράταση της 7ης οδηγίας, τονίζεται η σημασία της ναυπηγικής βιομηχανίας, αξιώνεται η αρχή της ισοτιμίας μεταξύ των κρατών μελών, ζητείται η ακύρωση της συμφωνίας του ΟΟΣΑ επί του εν λόγω θέματος και η αύξηση του ύψους των ενισχύσεων σε όλα τα κράτη μέλη της Ένωσης (στο μέτρο των δυνατοτήτων της αγοράς).
<P>
Η πλειονότητα των τροπολογιών μου ψηφίστηκαν, εκτός δυστυχώς αυτής με την οποία ζητείτο η αποχώρησή μας από τη συμφωνία του ΟΟΣΑ, στην οποία αντιτάχτηκε μία δεξιά αφοσιωμένη στις Ηνωμένες Πολιτείες (οι οποίες δεν είχαν κυρώσει τη συμφωνία). Γι' αυτό, οι προτάσεις του Κοινοβουλίου συνιστούν πρόοδο σε σχέση με το αρχικό κείμενο. Η Επιτροπή έχει τη δυνατότητα να της διατηρήσει. Παρόλα αυτά, μετά την ψηφοφορία αυτή, όλα δείχνουν ότι ο αγώνας συνεχίζεται για την ευρωπαϊκή ναυπηγική βιομηχανία και μέσω αυτής για μία διαφορετική αντίληψη υπέρ μιας επιθετικής ευρωπαϊκής βιομηχανικής πολιτικής.
<P>
Επί της έκθεσης Pradier (A4-0098/97)
<SPEAKER ID=61 NAME="Ahlqvist και Wibe">
 - (SV) Καλωσορίζουμε την έκθεση και συμφωνούμε με τον εισηγητή ότι είναι πάρα πολύ σημαντική η επίτευξη μιας λύσης των προβλημάτων που προέκυψαν σε σχέση με την ανάπτυξη της χρήσης του Internet.
<P>
Δεν μπορούμε όμως να συμφωνήσουμε με τον εισηγητή ότι ο καλύτερος τρόπος για την επίτευξη προστασίας σ&#x02BC;αυτόν τον τομέα θα ήταν μέσω υπερεθνικών μέτρων. Καθώς αυτό είναι ένα διεθνές πρόβλημα, ο δρόμος για την προστασία κατά της εκμετάλλευσης για λάθος σκοπούς του δικτύου πρέπει να είναι μέσω διαβουλεύσεων και συντονισμού των νομοθεσιών των χωρών. Προασπιζόμαστε εδώ την στενή διακρατική συνεργασία εντός του πλαισίου του τρίτου πυλώνα, όπου ειτελείται, και πρέπει να επιτελείται από τα εθνικά Κοινοβούλια ο δημοκρατικός έλεγχος.

<SPEAKER ID=62 NAME="Andersson, Lφφw και Waidelich">
 - (SV) Θεωρούμε ότι η έκθεση επεξεργάζεται έναν σημαντικό τομέα. Αξίζει να την στηρίξουμε. Θα πρέπει να ειδωθούν θετικά οι μεγάλες δυνατότητες που δημιουργεί το Internet στον τομέα των επικοινωνιών, ενώ ταυτόχρονα θα πρέπει να υπάρχουν επιδιώξεις να παρεμποδιστεί να γίνει το Internet ένα μέσο διάδοσης παράνομου υλικού.
<P>
Η έκθεση περιέχει έναν περιορισμένο αριθμό άρθρων τα οποία αναφέρονται σε κάποιες, όχι τόσο σημαντικές ρυθμίσεις της ροής των πληροφοριών στο Internet, ρυθμίσεις οι οποίες στην έκθεση τοποθετούνται σε σχέση με την χρήση του Internet για την διάδοση παράνομου υλικού, π.χ. αναφορικά με τη παιδική πορνογραφία.
<P>
Οι επιδιώξεις ρύθμισης της ροής του παράνομου υλικού δεν μπορούν σ&#x02BC;αύτην την περίπτωση, παρά να θεωρηθούν ως απολύτως αποδεκτές. Θέλουμε όμως να τονίσουμε επίσης ότι οι επιδιώξεις δεν χρειάζεται απαραιτήτως να συμπίπτουν με υπαρκτές τεχνικές δυνατότητες ώστε να καταστεί δυνατή η επίτευξη της ρύθμισης. Σε περίπτωση τεχνικής λύσης της ρύθμισης, θα πρέπει πάλι να εκτιμηθεί προσεκτικά η εξισορρόπιση μεταξύ των παρεμβάσεων π.χ. στην ελευθερία έκφρασης που κάθε τέτοια διαμόρφωση της ρύθμισης μπορεί να σημαίνει έναντι της σημαντικής επιδίωξης να παρεμποδιστεί η διάδοση, μεταξύ άλλων, της παιδικής πορνογραφίας.

<SPEAKER ID=63 NAME="Blak">
Ψήφισα σήμερα υπέρ της έκθεσης του κ. Pradier για το παρόνομο και βλαβερό περιεχόμενο στο Internet. Είμαι ευχαριστημένος που υποστηρίζεται τώρα μία πρωτοβουλία για την αντιμετώπιση της εξάπλωσης του παράνομου και βλαβερού περιεχομένου στο Internet. Ωστόσο, είναι σημαντικό να προχωρήσουμε το ταχύτερο δυνατό από τα λόγια στις πράξεις.
<P>
Στην έκθεση αναφέρονται δύο δυνατότητες δράσης. Πρώτον, μπορεί να επιδιωχθεί η βελτίωση της ικανότητας των ανθρώπων να διακρίνουν οι ίδιοι το βλαβερό περιεχόμενο του Internet. Δεύτερον, μπορεί να απαγορευθεί με νομοθεσία το περιεχόμενο αυτό. Τάσσομαι κατ' αρχή κατά του περιορισμού της ελευθερίας έκφρασης. Υποστηρίζω όμως και κάθε πρωτοβουλία που αποσκοπεί στη βελτίωση της ικανότητας των ατόμων να διακρίνουν το βλαβερό περιεχόμενο.
<P>
Ωστόσο, οι πρωτοβουλίες αυτές δεν αρκούν. Ως υπεύθυνοι πολιτικοί δεν μπορούμε να παρακολουθούμε σιωπηρά την εξέλιξη του Internet σε σκουπιδοτενεκέ παντός είδους βλαβερών απορριμμάτων. Για παράδειγμα, εγώ προσωπικά αισθάνομαι πολύ άσχημα διαπιστώνοντας την τρομακτική εξάπλωση της παιδικής πορνογραφίας είναι επίσης δύσκολο να αποδεχθώ πως πατώντας ένα κουμπί μπορεί κανείς να έχει έναν τρόπο κατασκευής μιας ισχυρής βόμβας. Τέλος, νομίζω πως είναι αξιόμεμπτο το γεγονός ότι, όπως συνέβη μεταξύ άλλων στη Δανία, μπορεί κανείς να χρησιμοποιήσει το Internet για να βλάψει άλλους. Με λίγα λόγια, χρειάζονται νόμοι που να απαγορεύουν το βλαβερό περιεχόμενο.
<P>
Γνωρίζω καλά ότι η πιθανότητα επιβολής κυρώσεων στα άτομα που παραβαίνουν ένα νόμο για το Internet είναι περιορισμένη. Αυτό οφείλεται κυρίως στο ότι το Internet έχει παγκόσμια εμβέλεια. Για το λόγο αυτό, κρίνουμε ότι πρέπει να υπάρχει στενότερη νομική συνεργασία τόσο στην ΕΕ όσο και διεθνώς για να επιλυθούν ορισμένα προβλήματα που αντιμετωπίζονται σήμερα. Στο πλαίσιο αυτό, θα ήθελα για μία ακόμη φορά να καλέσω τη Δανία να άρει τις επιφυλάξεις της για τη συνεργασία της ΕΕ στο νομικό τομέα.

<SPEAKER ID=64 NAME="Caudron">
Όλοι συμφωνούν ότι το δίκτυο Internet αποτελεί σημαντική πρόοδο για την επικοινωνία, την ενημέρωση αλλά και γενικότερα για τη γνώση των ανθρώπων και του κόσμου που μας περιβάλλει. Όλοι αναγνωρίζουν την ταχύτητα αυτών των επαναστατικών αλλαγών και της διάδοσης της γνώσης όλων αυτών των συστημάτων που συντελούν στη δημιουργία σχέσεων και στην ενημέρωση. Δυστυχώς δεν είχε προηγηθεί η δημιουργία ενός κατάλληλου πλαισίου για την εξέλιξη αυτή και όλοι έχουμε ευθύνη γι' αυτό.
<P>
Όπως και να έχει, το νέο είδος αυτό επικοινωνίας δεν μπορεί να ενταχθεί στις παραδοσιακές μας πρακτικές ελέγχου και παρακολούθησης. Επίσης η ανάπτυξη παράνομων και επιζήμιων πληροφοριών στο δίκτυο Internet μας κατέλαβε εξ απήνης και είμαστε σχεδόν ανίκανοι να την παρεμποδίσουμε. Βέβαια, οι εκτροπές μπορούσαν να προβλεφθούν και δεν χρειάστηκε πολύς χρόνος στα κάθε είδους ανήθικα στοιχεία να εκμεταλλευτούν αυτό το αποτελεσματικό εργαλείο. Ο κίνδυνος είναι μεγάλος, τόσο σε επίπεδο ηθικής όσο και πνευματικής εγκληματικότητας.
<P>
Η Ευρωπαϊκή Ένωση έχει χρέος να ασχοληθεί με το εν λόγω πρόβλημα και οι προτάσεις της Επιτροπής, σε συνεργασία με το Συμβούλιο, σχετικά με τη δημιουργία των δομών που θα επιτρέψουν τη θέσπιση κοινών κανόνων ή ενδεχομένως κάποιου κώδικα αποτελούν κατά τη γνώμη μου ελάχιστη αντιμετώπιση.
<P>
Φανταζόμαστε όλοι τη δυσκολία που παρουσιάζει ο έλεγχος του δικτύου Internet. Οφείλουμε ωστόσο, εγγυώμενοι πλήρως τις δημόσιες ελευθερίες, να εξασφαλίσουμε ένα περιεχόμενο που να συνάδει με τη νομιμότητα και την ηθική.
<P>
Lindqvist (ELDR), Eriksson, Sjφstedt και Svensson (GUE/NGL), Gahrton, Holm και Schφrling (V),  γραπτώς. (SV) Εμείς που υπογράψαμε αυτήν την επεξήγηση ψήφου απείχαμε από την ψηφοφορία για την έκθεση Pradier. Θεωρούμε ότι η έκθεση περιέχει και θετικά και αρνητικά στοιχεία.
<P>
Συμφωνούμε φυσικά ότι πρέπει να περιοριστεί το βλαβερό και παράνομο υλικό στο Internet και ότι πρέπει να βρεθεί μια λύση όσον αφορά την απαγόρευση της εμφάνισης τέτοιων πραγμάτων νομικά, αλλά επίσης να βρεθεί ένας τρόπος που να μπορεί να εφαρμοστεί στην πράξη. Φυσικά είμαστε εναντίον της εμφάνισης της πορνογραφίας, των ρατσιστικών παρεμβάσεων, και των συνταγών για βόμβες ή ναρκωτικά. Θεωρούμε ότι αυτό το πρόβλημα πρέπει να επιλυθεί σε διεθνές επίπεδο και καλωσορίζουμε τις προτάσεις που υπάρχουν για μια διεθνή λύση.
<P>
Δεν θεωρούμε αντίθετα ότι η Europol θα πρέπει να έχει την αρμοδιότητα αυτού του τομέα, όπου η μόνη κατάλληλη είναι η Interpol.
<P>
Δεν θεωρούμε επίσης ότι αυτή η έκθεση θα πρέπει να είναι ένα πρόσχημα για την επιχειρηματολογία υπέρ της ενσωμάτωσης του τρίτου πυλώνα στον τομέα αρμοδιοτήτων της Κοινότητας. Ούτε βλέπουμε επίσης να υπάρχει οποιοδήποτε νόημα να μεταφερθεί αυτό το θέμα σε κοινοτικό επίπεδο, καθώς είναι ένα ζήτημα το οποίο πρέπει να επιλυθεί διεθνώς.
<P>
Επί της έκθεσης Peijs (Α4-0034/97)
<SPEAKER ID=65 NAME="Ahlqvist και Wibe">
 - (SV) Πρέπει να διατυπωθεί μια αντίρρηση για το άρθρο 7 της έκθεσης. Στην Σουηδία βρίσκουμε ακατανόητο το πως μπορεί να ελαφρύνει μακροπρόθεσμα το βάρος του ΦΠΑ των μικρών και μεσαίων επιχειρήσεων μέσω της αποδοχής της «αρχής της προέλευσης». Είμαστε απολύτως αντίθετοι με την αποδοχή ενός κοινού συστήματος ΦΠΑ που επίσης αναφέρεται στο άρθρο 7.
<P>
Επί της έκθεσης Garosci (A4-0100/97)
<SPEAKER ID=66 NAME="Ahlqvist και Wibe">
 - (SV) Στην πρόταση ψηφίσματος της έκθεσης, στην αιτιολογική σκέψη ΣΤ, υποστηρίζεται ότι μια ταχεία απελευθέρωση θα βοηθούσε τις επιχειρήσεις να αναπτυχθούν και να μπούν στην αγορά. Δεν συμμεριζόμαστε καν αυτήν την αντίληψη. Μια παρόμοια απελευθέρωση προκαλεί μόνον αυξημένη ανασφάλεια στην κοινωνία, και είναι οι αδύνατες ομάδες που θα πληρώσουν.
<P>
Επί των εκθέσεων Torres Marques, Peijs και Garosci
<SPEAKER ID=67 NAME="Kirsten Jensen">
και Blak (PSE), γραπτώς. (DA) Οι Δανοί σοσιαλοδημοκράτες ψήφισαν σήμερα υπέρ των 3 εκθέσεων για τις μικρομεσαίες επιχειρήσεις. Κρίνουμε γενικά ότι οι πρωτοβουλίες των μικρομεσαίων επιχειρήσεων ωφελούν την απασχόληση. Επίσης, κρίνουμε οτι οι πρωτοβουλίες αυτές μπορούν να προωθήσουν μια υγιή οικονομική ανάπτυξη. Ωστόσο, επισημαίνουμε οτι δεν συμφωνούμε με το κεφάλαιο των εκθέσεων που αφορά τα οφέλη απο μια μείωση του ΦΠΑ για τις μικρομεσαίες επιχειρήσεις.

<SPEAKER ID=68 NAME="Porto">
Τα πιο πρόσφατα δεδομένα έρχονται να επιβεβαιώσουν την προοδευτική σημασία των ΜΜΕ οι οποίες αποδεικνύονται ιδιαιτέρως ικανές να παρέχουν επενδύσεις και θέσεις απασχόλησης σε ανταγωνιστικές παραγωγές. Καθώς είναι περίπου 18 εκατομμύρια στην Ευρωπαϊκή 'Ενωση, απασχολούν 70 εκατομμύρια άτομα (70 % του ενεργού πληθυσμού), και σε κάθε τρεις νέες θέσεις εργασίας που δημιουργούνται οι δύο οφείλονται σε αυτές.
<P>
Για το λόγο αυτό χαιρετίζω τα έγγραφα της Επιτροπής και τις εκθέσεις των συναδέλφων κ. Torres Marques, Peijis και Garosci, που προτείνουν συγκεκριμένα και ολοκληρωμένα μέτρα προαγωγής των ΜΜΕ.
<P>
Είναι δύσκολο να κάνουμε διάκριση μεταξύ αυτών, διότι όλα είναι απαραίτητα για να αντισταθμιστεί ο περιορισμός της μικρής τους διάστασης: από τη στήριξη της διαχείρισης μέχρι την κατάλληλη τεχνολογική πληροφόρηση ή την πραγματική απομάκρυνση των γραφειοκρατικών φραγμών που βλάπτουν την παραγωγικότητά τους.
<P>
Επιπλέον, επί του παρόντος εντείνεται η προετοιμασία για την υιοθέτηση του ενιαίου νομίσματος. Εξάλλου οι ΜΜΕ θα επωφεληθούν περισσότερο από την εισαγωγή του, διότι σήμερα αυτές πλήττονται περισσότερο με το κόστος των συναλλαγών, της αβεβαιότητας και του υπολογισμού που προκύπτει από την ύπαρξη διαφορετικών νομισμάτων. Αλλά υπάρχει μία προσπάθεια προσαρμογής η οποία πρέπει να γίνει δεόντως έγκαιρα και με την απαραίτητη στήριξη της Επιτροπής.
<P>
Επί της έκθεσης Danesin (A4-0067/97)
<SPEAKER ID=69 NAME="Ahlqvist, Andersson, Lφφw και Waidelich">
 - (SV) Θεωρούμε ότι η έκθεση επεξεργάζεται ένα ουσιαστικό ζήτημα και θεωρούμς ότι σε γενικές γραμμές είναι καλή. Θεωρούμε όμως ότι η διατύπωση στο άρθρο 36 είναι κάπως θολή και μπορεί να οδηγήσει σε ερμηνείες τις οποίες δύσκολα θα στηρίξουμε. Στο άρθρο 36 γίνεται λόγος για κρατική ενίσχυση αναφορικά με την βιομηχανία πλοίων, κάτι που μπορεί να οδηγήσει στην ερμηνεία ότι θέλουμε με την έκθεση να πούμε ότι η ναυπηγοεπισκευαστική βιομηχανία θα τονωθεί μέσω κρατικών ενισχύσεων. Δεν μπορούμε, με μια τέτοια ερμηνεία, να υποστηρίξουμε στην ψηφοφορία το άρθρο 36 της έκθεσης.
<P>
Ο ναυπηγοεπισκευαστικός κλάδος βυθίστηκε, κυρίως κατά την δεκαετία του 1970, σε μια βαθιά κρίση και ως εκ τούτου χρειαζόταν ένα εκτεταμένο δομικό μετασχηματισμό. Αυτού του δομικού μετασχηματισμού προηγήθηκε ότι στον κλάδο δώθηκε μια πολύ εκτεταμένη εθνική ενίσχυση ώστε να ενισχυθεί η εθνική ανταγωνιστικότητα έναντι του ναυπηγοεπισκευαστικού κλάδου άλλων χωρών. Σαν επακόλουθο αυτής της ατυχούς πολιτικής των ενισχύσεων υπήρξαν δυσχέρειες στην αναπτυξιακή ικανότητα του κλάδου, ενώ ταυτόχρονα ο ναυπηγοεπισκευαστικός κλάδος πολλών χωρών ετέθη σε γενικές γραμμές εκτός μάχης πλήρως. Για να μπορεί ο ευρωπαϊκός ναυπηγοεπισκευαστικός κλάδος να αναπτυχθεί ενόψει του 21ου αιώνα στην παγκόσμια κατάσταση ανταγωνισμού είναι ύψιστης σημασίας να μην επαναληφθεί η προηγούμενη αποτυχημένη πολιτική των ενισχύσεων.

<SPEAKER ID=70 NAME="Caudron">
Εξετάζουμε σήμερα την ανακοίνωση της Επιτροπής για τη ναυτιλία και τις πολυάριθμες δυσχέρειες που αντιμετωπίζει. Οι πολιτικές που εφαρμόστηκαν μέχρι σήμερα δεν επέτρεψαν να αποκτήσει ο εν λόγω τομέας επαρκή ανταγωνιστικότητα ώστε να αντιμετωπίσει τόσο τον ανταγωνισμό όσο και το άνοιγμα των αγορών. Σήμερα, ο στόλος που φέρει σημαία της Ευρωπαϊκής Ένωσης βλέπει να μειώνεται το δυναμικό του καθώς και οι θέσεις εργασίας του τομέα του οποίου οι απώλειες έχουν πλήξει δριμύτατα ορισμένα κράτη μέλη.
<P>
Η Επιτροπή προτείνει λοιπόν η νέα της στρατηγική να εστιαστεί σε τέσσερις τομείς: στην ασφάλεια, στον ελεύθερο ανταγωνισμό και την ελεύθερη πρόσβαση στην αγορά, στην κατάρτιση και την έρευνα-ανάπτυξη και τέλος στον έλεγχο των κρατικών ενισχύσεων.
<P>
Οι προοπτικές αυτές δεν είναι καθόλου ενθαρρυντικές και η Επιτροπή θα μπoρούσε να είχε κάνει κάτι καλλίτερο, ακόμη και αν, πρέπει να το αναγνωρίσουμε, το Συμβούλιο δεν φαίνεται να έχει αντιληφθεί το μέγεθος της πρόκλησης. Εκφράζω, ως εκ τούτου, τη λύπη μου για την απουσία φιλοδοξιών στο θέμα της ανταγωνιστικότητας, της ανάκτησης των αγορών και της βελτίωσης του επιπέδου απασχόλησης. Εάν η ανάπτυξη της τεχνολογικής έρευνας και η προώθηση του τομέα της ναυτιλίας κρίνονται απαραίτητες, θα πρέπει επίσης να μετριασθούν οι στρεβλώσεις του ανταγωνισμού με ορισμένους επιχειρηματίες να μην υπόκεινται σε κανόνες, αυστηρούς πλην αναγκαίους, σε θέματα ασφάλειας ή κόστους. Πρέπει να αυξηθούν οι προδιαγραφές της ναυτιλίας πραγματοποιώντας παράλληλα μία προσπάθεια στο θέμα της ανταγωνιστικότητας μέσω της μείωσης των επιβαρύνσεων των επιχειρηματιών μας.
<P>
Η Ευρωπαϊκή Ένωση έχει υποχρέωση να αναλάβει το θέμα της προώθησης της ναυτιλίας και οφείλει οπωσδήποτε να θέσει ένα τέλος στη μεταφορά των δραστηριοτήτων προς τρίτες χώρες. Κατά τη γνώμη μου απαιτείται περισσότερη κοινοτικοποίηση, το Συμβούλιο πρέπει να το συνειδητοποιήσει αυτό.

<SPEAKER ID=71 NAME="Girγo Pereira">
Η φθίνουσα πορεία του τομέα των θαλάσσιων μεταφορών τις τελευταίες δεκαετίας ήταν σημαντική σε όλη την Ευρώπη. Η παρακμή αυτή προκάλεσε την εξαφάνιση μίας τεχνολογίας που κατακτήθηκε στη διάρκεια αιώνων και εξασθένισε τις βιομηχανίες που ήταν συνδεδεμένες με αυτή, σε προηγούμενα ή επόμενα στάδια, κάτι που είναι ιδιαίτερα προφανές για τα ναυπηγεία.
<P>
Η ακόμη πρόσφατη κρίση των οδικών μεταφορών στη Γαλλία που απέκλεισε επί εβδομάδες τους ευρωπαϊκούς δρόμους και, συνεπώς, την οικονομική δραστηριότητα διαφόρων χωρών αποκάλυψε την επείγουσα ανάγκη για εναλλακτικά μεταφορικά μέσα μεταξύ των οποίων ξεχωρίζουν οι σιδηροδρομικές και οι θαλάσσιες μεταφορές.
<P>
Πιστεύω λοιπόν ότι, ιδιαίτερα στην ενδοκοινοτική αγορά, σε μία Ευρώπη που διευρύνεται όλο και περισσότερο, οι θαλάσσιες μεταφορές μπορούν να είναι ανταγωνιστικές και παρουσιάζουν μεγάλα πλεονεκτήματα σε σύγκριση με τα οδικά μέσα για τη μεταφορά μεγάλης ποσότητας εμπορευμάτων και λιγότερες περιβαλλοντικές επιπτώσεις.
<P>
Επομένως θεωρώ την ανακοίνωση της Επιτροπής και την έκθεση δύο πολύ θετικά έγγραφα για την Ευρωπαϊκή 'Ενωση.
<P>
Θα περιμένουμε την εφαρμογή των πολιτικών που αναγγέλθηκαν τώρα.
<P>
Επί της έκθεσης McCarthy (A4-0126/97)
<SPEAKER ID=72 LANGUAGE="EN" NAME="McCarthy">
Κύριε Πρόεδρε, θέλω απλά και μόνο να ευχαριστήσω εκείνα τα Μέλη που υπερψήφισαν την έκθεσή μου. Θέλω επίσης να διαμαρτυρηθώ με τους εντονότερους δυνατούς όρους για τις προσωπικές επιθέσεις που εξετόξευσε χθες το βράδυ εναντίον μου το Συντηρητικό Κόμμα. Είναι λυπηρό το γεγονός ότι κατέληξαν να επιτεθούν σε μένα προσωπικά όταν η έκθεσή μου αντικατόπτριζε τις απόψεις των πολιτών στις περιφέρειες. Θα ήθελα να ζητήσω από το Συντηρητικό Κόμμα να προσπαθήσει να επιλύσει αυτά τα προβλήματα αντί να ακολουθεί τις καταστροφικές τακτικές που υιοθέτησε στην επιτροπή.
<P>
Δεν εκμεταλλεύθηκα τις κοινοβουλευτικές διαδικασίες. Ζήτησα να πληροφορηθώ εάν οι Συντηρητικοί θα πήγαιναν πότε-πότε στην Επιτροπή των Περιφερειών έτσι ώστε να είχαμε αυτή την έκθεση στην ημερήσια διάταξη πριν από εννέα μήνες. Οι Συντηρητικοί θα πρέπει να εποδεχθούν το αποτέλεσμα της ψηφοφορίας επί της εκθέσεως αυτής και να αντιμετωπίσουν τα προβλήματα. Δεν είναι μια κομματικοποιημένη έκθεση. Δεν είναι οι δημόσιοι υπάλληλοι εκείνοι που θα πρέπει να κατηγορηθούν γι' αυτά τα προβλήματα αλλά τα πολιτικά αφεντικά τους. Στις γενικές βουλευτικές εκλογές που θα γίνουν σε μία εβδομάδα εκείνοι που κατοικούν στις περιφέρειες θα κρίνουν την κυβέρνηση από την ανικανότητά της να αντιμετωπίσει τα θέματα της περιφερειακής πολιτικής.

<SPEAKER ID=73 NAME="Ahlqvist και Wibe">
 - (SV) Θεωρούμε ότι η έκθεση στο σύνολότης είναι καλή, αλλά θέλουμε εντούτοις να κάνουμε κάποιες επισημάνσεις.
<P>
Χωρίς να αμφισβητούμε με κάποιον τρόπο την αντικειμενικότητα του εισηγητή, θεωρούμε σε επίπεδο αρχών κατακριτέο να κατάγεται ο εισηγητής του Κοινοβουλίου από την ίδια χώρα, η ενίσχυση προς την οποία θα αξιολογηθεί. Για λόγους αρχής πρέπει το Κοινοβούλιο πάντοτε να επιδιώκει να ορίζει έναν εισηγητή ο οποίος δεν έχει κατά κανέναν τρόπο συμφέρον στο προς επεξεργασία θέμα.
<P>
Είναι επίσης άτοπο να διαμορφώνεται ένα μέρος των διατυπώσεων της έκθεσης ως παρεμβάσεις στον βρεττανικό διάλογο για εσωτερικά θέματα. Δεν είναι έργο μας να συντάξουμε μια παρέμβαση στον βρεττανικό διάλογο, αλλά μόνον να κάνουμε μια αντικειμενική αξιολόγηση των μέτρων υποδομής.

<SPEAKER ID=74 NAME="Chichester">
Οι βρετανοί Συντηρητικοί ψηφίζουν κατά της εκθέσεως McCarthy λόγω τριών ζητημάτων αρχής.
<P>
Πρώτον, διότι πιστεύουμε ότι εκθέσεις σχετικά με συγκεκριμένα κράτη μέλη δεν θα πρέπει να εκπονούνται από ΜΕΚ που προέρχονται από τα κράτη μέλη αυτά.
<P>
Δεύτερον, διότι καταδικάζουμε τον τρόπο με τον οποίο έγινε εκμετάλλευση του χρόνου του Κοινοβουλίου για να παρουσιαστεί η έκθεση αυτή την ώρα που στο Ηνωμένο Βασίλειο επίκεινται οι γενικές εκλογές.
<P>
Τρίτον, διότι καταδικάζουμε τον τρόπο με τον οποίο η σοσιαλίστρια εισηγήτρια χρησιμοποίησε την έκθεση αυτή για να επιτύχει φθηνά κομματικά κέρδη. Η συμπεριφορά αυτή των ΜΕΚ του βρετανικού Εργατικού Κόμματος δεν περιποιεί τιμή στην υπόληψη του Κοινοβουλίου και θα πρέπει να συνειδητοποιήσουν ότι οι σοσιαλιστές στο Ευρωπαϊκό Κοινοβούλιο που επιτίθενται στη Συντηρητική κυβέρνηση του Ηνωμένου Βασιλείου δεν επιτυγχάνουν τίποτα άλλο από την ενίσχυση της υποστήριξης του βρετανικού εκλογικού σώματος προς τους Συντηρητικούς οι οποίοι ανθίστανται σε κάθε διεύρυνση των ευρωπαϊκών εξουσιών - στην πραγματικότητα στόχο των βρετανών Εργατικών.

<SPEAKER ID=75 NAME="David">
Η έκθεση της κ. McCarthy είναι πολύ καλά μελετημένη και αποτελεί μια ξεκάθαρη και ολοκληρωμένη αξιολόγηση της ευρωπαϊκής περιφερειακής πολιτικής στο Ηνωμένο Βασίλειο. Δεδομένου ότι πρόκειται για έκθεση ποιότητος, είναι απαραίτητο να κρατηθεί καλή σημείωση των ουσιαστικών σχολίων της.
<P>
Δεν μπορούμε να κρύψουμε το γεγονός ότι από την αρχή μέχρι το τέλος της η έκθεση αποτελεί μιαν ισχυρή καταδίκη της συντηρητικής κυβέρνησης. Επανειλημμένα η κυβέρνηση αυτή δεν υλοποίησε την αρχή του συνεταιρισμού, η επικουρικότητα έχει περιφρονηθεί, η συμπληρωματικότητα είτε έχει αγνοηθεί είτε έχει αποφευχθεί.
<P>
Σε κανένα σημείο δεν έχει καταστεί πιο εμφανές αυτό από τη βιομηχανική Νότια Ουαλλία. Εδώ έχουμε συναντήσει το βαρύ χέρι του Υπουργείου της Ουαλλίας το οποίο απέτυχε ολοκληρωτικά ακόμη και στην παραμικρή αξιοποίηση των διαρθρωτικών ποσών. Πλέον τούτων, το Υπουργείο για την Ουαλλία δεν έκανε καμία προσπάθεια να εισπράξει εκατομμύρια λίρες σε επιχορηγήσεις που είχαν κατανεμηθεί για τη Νότια Ουαλλία και τα οποία παρέμειναν στις Βρυξέλλες. Αυτό συνέβη επειδή η κυβέρνηση παρεμπόδισε την τοπική αυτοδιοίκηση να έχει στη διάθεσή της επαρκείς πιστώσεις ούτως ώστε να συμβάλλει με τα συμπληρωματικά ποσά. Ο κανόνας της προσθετικότητας μπορεί να αντιμετωπιστεί με διάφορους τρόπους αλλά παρόλα αυτά η κυβέρνηση δεν έκανε τίποτα.
<P>
Το σκάνδαλο αυτό πρέπει να λήξει και είμαι βέβαιος ότι θα λήξει στο άμεσο μέλλον.

<SPEAKER ID=76 NAME="Skinner">
Θα ήθελα να εκφράσω τις καλύτερες των ευχαριστιών μου στην κυρία McCarthy για την εργασία της και την έκθεσή της.
<P>
Η Επιτροπή Απασχόλησης και Κοινωνικών Υποθέσεων έχει συντάξει επιστολή γνωμοδότησης στην οποία συμμερίζεται τις ανησυχίες της εκθέσεως.
<P>
Μεταξύ 1994 και 1996 εισπράχθηκαν από το Ευρωπαϊκό Κοινωνικό Ταμείο 910 εκατομμύρια Ecu (πλέον 3 εκατομμυρίων Ecu που προήλθαν από πρόσθετες πιστώσεις του Στόχου 1). Μολονότι εκ πρώτης όψεως αυτό κρίνεται ικανοποιητικό, συμφωνούμε με την εισηγήτρια ότι έχουν προκύψει προβλήματα. Αυτό διαπιστώνεται ιδιαίτερα στη Βόρεια Ιρλανδία με τις «νέες περιοχές» απασχόλησης και τη διαφάνεια στις επιλογές.
<P>
Περαιτέρω προβλήματα εκτέλεσης παρουσιάστηκαν με την πρωτοβουλία PEACE και την απορρόφηση των επιπλέον ποσών μέσω αυτής της οδού. Εν τούτοις, και εδώ υπήρξαν καθυστερήσεις και σε συμφωνία με τα κράτη μέλη του Στόχου 2, γεγονός το οποίο σήμαινε ότι τα ποσοστά εκτέλεσης πλησίασαν στο 95 % για την περίοδο 1994/95.
<P>
Είναι λίαν απογοητευτικό το γεγονός ότι το Ηνωμένο Βασίλειο δεν επωφελήθηκε από τις ευκαιρίες χρηματοδότησης του Στόχου 4 από το 1994 μέχρι το 1996, αλλά καλωσορίζω το γεγονός ότι η κατάσταση αυτή έχει τώρα αλλάξει.
<P>
Γνωρίζουμε πολύ καλά το θέμα των καθυστερούμενων πληρωμών και το έχουμε φέρει υπόψη της Επιτροπής. Είμαστε πεπεισμένοι ότι η επίλυση του προβλήματος αυτού είναι υπευθυνότητα του κάθε κράτους μέλους. Η αρχή του συνεταιρισμού, την οποία θεωρούμε μια καλοδεχούμενη καινοτομία των μεταρρυθμίσεων του 1993, έχει αναπτυχθεί επαρκώς, ειδικότερα στον τομέα των διαχειριστικών επιτροπών. Η απουσία των κοινωνικών εταίρων είναι ανησυχητική και απέχει πάρα πολύ από την ιδέα συμμετοχής του λαού της Ευρώπης. Στο Κεντ οι άνθρωποι έχουν διαμαρτυρηθεί σχετικά μ' αυτό στην περιοχή Στόχου 2 του Θάνετ καθώς και για το πρόγραμμα INTERREG II και άλλα προγράμματα!
<P>
Επί της έκθεσης Fernαndez Martin (A4-0128/97)
<SPEAKER ID=77 NAME="Gahrton, Holm, Lindholm και Schφrling">
 - (SV) Συμφωνούμε με την ουσία της έκθεσης ότι υπάρχουν προβλήματα σε πολλές από τις ακριτικές περιοχές της ΕΕ. Γι&#x02BC;αυτό χρειάζονται επίσης ιδιαίτερες ενισχύσεις γι&#x02BC;αυτές. Δεν συμφωνούμε αντίθετα με το ότι η λύση αυτού του προβλήματος θα ήταν να επιτραπεί σ&#x02BC;αυτές τις περιοχές να αποκτήσουν ένα ιδιαίτερο νομικό υπόβαθρο στην Συνθήκη. Υπάρχουν φυσικά πολλές άλλες περιοχές εντός της ΕΕ οι οποίες βρίσκονται ενώπιον παρομοίων καταστάσεων. Επί παραδείγματι η απόσταση μεταξύ της Madeira και των Βρυξελλών δεν είναι πολύ μεγαλύτερη απ&#x02BC;ότι μεταξύ της Kiruna (βόρεια Σουηδία) και των Βρυξελλών. Η κατάσταση στην Kiruna οφείλεται επίσης στό το ότι η Kiruna βρίσκεται στην περιοχή της Αρκτικής, κάτι που φυσικά δημιουργεί περαιτέρω προβλήματα.
<P>
Για να δώσουμε στις ακριτικές περιοχές της ΕΕ μια πραγματική ευκαιρία να επιβιώσουν πρέπει αντίθετα να τροποποιηθούν μεγάλα τμήματα της πολιτικής της ΕΕ. Αντί για συγκεντρωτικές αποφάσεις πρέπει να δωθεί στις περιφέρειες μια ευκαιρία να αποφασίζουν μόνες τους και να δημιουργήσουν τις προϋποθέσεις για να ανταπεξέλθουν. Είναι αδύνατον να ικανοποιήσουν οι συγκεντρωτικές αποφάσεις όλες τις περιφέρειες της ΕΕ.Βλέπουμε επίσης έναν μεγάλο κίνδυνο στην πραγματοποίηση της ΟΝΕ, διότι η οικονομική πολιτική θα επιδεινώσει την κατάσταση για τις ακριτικές περιοχές της ΕΕ.
<P>
Λαμβάνοντας υπόψη τα ανωτέρω επιλέξαμε ως εκ τούτου να απόσχουμε από την τελική ψηφοφορία.

<SPEAKER ID=78 NAME="Mendonηa">
Υπερψήφισα την έκθεση Fernandez Martin διότι παρουσιάζει, με πολύ ορθό τρόπο, τα προβλήματα που τίθενται στις ιδιαίτερα απομακρυσμένες περιοχές. Επιβεβαιώνοντας έννοιες και αρχές που ήδη έχουν συζητηθεί και αναγνωριστεί, διατυπώνει προτάσεις επίλυσης τις οποίες θεωρώ εντελώς ακριβείς και ορθές ώστε να υλοποιηθεί η αρχή της οικονομικής και κοινωνικής συνοχής σε αυτές τις ιδιαίτερα απομακρυσμένες περιοχές.
<P>
Η έκθεση Fernandez Martin καθιστά προφανές ότι η Δήλωση που προσαρτάται σε παράρτημα της Συνθήκης για την 'Ενωση, παρά το γεγονός ότι αναγνωρίζει τις διαρθρωτικές ιδιαιτερότητες ορισμένων περιοχών της 'Ενωσης, βασική προϋπόθεση για τη διαμόρφωση της έννοιας της υπερπεριφερειακότητας, είναι ανεπαρκής ως νομική βάση για την προσαρμογή του κοινοτικού δικαίου στην ειδική πραγματικότητα των ιδιαίτερα απομακρυσμένων περιοχών.
<P>
Επομένως, θα προσφέρουμε την χωρίς επιφυλάξεις υποστήριξή μας στην έκθεση που ζητάει από τη Διακυβερνητική Διάσκεψη, κατά την αναθεώρηση της Συνθήκης, να συμπεριληφθεί ένα ειδικό άρθρο σχετικά με τις ιδιαίτερα απομακρυσμένες περιοχές.
<P>
Θετική ψήφο αξίζει επίσης η πρόταση που διατυπώνεται στην έκθεση προκειμένου να προσαρτηθεί στη Συνθήκη ένα Πρωτόκολλο στο οποίο, μεταξύ άλλων μέτρων και δράσεων, θα εκφράζεται η δέσμευση των κρατών μελών να εντείνουν και να ενισχύσουν τις δράσεις που ήδη έχουν αναληφθεί στο πλαίσιο των προτάσεων POSEI.
<P>
Επί της έκθεσης Ahern (A4-0074/97)
<SPEAKER ID=79 NAME="Berθs">
Παρότι η νέα συμφωνία συνεργασίας στον τομέα της ειρηνικής χρήσης της πυρηνικής ενέργειας που υπεγράφη τον Νοέμβριο 1995 μεταξύ Ευρατόμ και Ηνωμένων Πολιτειών αναγνωρίζεται ως ένα σημαντικό βήμα της διατλαντικής συνεργασίας σε ό, τι αφορά τα θέματα που άπτονται της πυρηνικής ασφάλειας, το εν λόγω κείμενο περιέχει ωστόσο ορισμένες ασάφειες κυρίως όσον αφορά τους λόγους για τους οποίους ορισμένα μέρη της συμφωνίας θα μπορούν να παραμείνουν εν ισχύι μετά τη λήξη της επίσημης διάρκειας ισχύος.
<P>
Οι επιφυλάξεις αφορούν επίσης τη διακριτική ευχέρεια που παρέχεται στην αμερικανική διοίκηση σχετικά με την ενημέρωση για τις εγκαταστάσεις αποθήκευσης ευαίσθητων υλικών καθώς και τον κατάλογο των χώρων προ της υπογραφής οιασδήποτε συμφωνίας.
<P>
Το Ευρωπαϊκό Κοινοβούλιο οφείλει να παραμένει σε επαγρύπνηση όσον αφορά τα σημαντικά σημεία της συμφωνίας κυρίως αυτά που αναφέρονται στο θέμα της γενικής συγκατάθεσης που μπορεί να καταργηθεί μόνο από την αμερικανική πλευρά και για συγκεκριμένες περιπτώσεις και στη μη ανάμιξη των Ηνωμένων Πολιτειών στους διεθνείς ελέγχους.
<P>
Το ίδιο ισχύει και για τους περιορισμούς στο θέμα του εφοδιασμού, κυρίως σε εμπλουτισμένο ουράνιο και σε αμερικανικό εξοπλισμό που επιβάλλουν οι Ηνωμένες Πολιτείες και γίνεται εις βάρος της δικής μας βιομηχανίας.
<P>
Οι απειλές στο θέμα της πυρηνικής ασφάλειας θα γίνονται όλο και πιο πιεστικές με την οικονομική, πολιτική και τεχνολογική εξέλιξη του πλανήτη μας. Η συμφωνία Ευρατόμ - ΗΠΑ έχει τη δυνατότητα να βελτιώσει τον έλεγχο των επερχόμενων κινδύνων και το Κοινοβούλιο πρέπει να έχει τη δέουσα συμμετοχή σε οποιαδήποτε ανανέωση παλαιάς ή σύναψη νέας συμφωνίας Ευρατόμ καθώς και σε κάθε διεθνή συμφωνία που αφορά την πυρηνική ενέργεια.
<P>
Το Κοινοβούλιο αποτελεί το μοναδικό εγγυητή της διαφάνειας και της δημοκρατίας σε έναν τόσο ζωτικό για την Ευρωπαϊκή Ένωση τομέα όπως είναι ο πυρηνικός.

<SPEAKER ID=80 NAME="Lindqvist">
 - (SV) Η συμφωνία μεταξύ Euratom και ΗΠΑ συνεπάγεται μεγάλους κινδύνους για μια παγκόσμια κοινωνία του πλουτωνίου με αυξημένο κίνδυνο διάδοσης του πλουτωνίου, των καυσίμων ΜΟΧ, των πυρηνικών αποβλήτων και άλλων ραδιενεργών υλικών. Η συμφωνία δίνει επίσης κίνητρο για αυξημένη κατεργασία στο Sellafield και στη Χάγη κάτι στο οποίο αντιτίθεμαι. Η συμφωνία θα αυξήσει τον αριθμό των μεταφορών με τεράστιες ποσότητες ραδιενεργού υλικού σε κυκλοφορία.
<P>
Η συμφωνία προέκυψε με έναν απαράδεκτο, από δημοκρατική οπτική, τρόπο, κεκλεισμένων των θυρών και χωρίς ανοιχτή και δημοκρατική συζήτηση. Είναι πολύ αμφίβολο αν θα ισχύει ένας αμερικάνικος νόμος σε σουηδικό (και το υπόλοιπο ευρωπαϊκό) έδαφος. Η συμφωνία καταδεικνύει σαφώς τους μεγάλους κινδύνους της πυρηνικής ενέργειας. Γι&#x02BC;αυτό η πυρηνική ενέργεια πρέπει να καταργηθεί το συντομότερο. Δυστυχώς η συμφωνία διακινδυνεύει να παρατείνει τον χρόνο της πυρηνικής κοινωνίας.
<P>
Η έκθεση επισημαίνει σαφώς τα προβλήματα και με την πυρηνική ενέργεια, τις μεταφορές και την έλλειψη δημοκρατίας. Είμαι εναντίον της συμφωνίας αλλά υπέρ της έκθεσης και γι&#x02BC;αυτό την υπερψήφισα.
<P>
Επί της έκθεσης Mather (A4-0413/97)
<SPEAKER ID=81 LANGUAGE="NL" NAME="Peijs">
Πρόεδρε, καταψήφισα τις συμβιβαστικές τροπολογίες του σοσιαλιστικού και του λαϊκού κόμματος επί της έκθεσης Mather. Το Κοινοβούλιο προσπαθεί διαρκώς να προστατεύσει τις μικρομεσαίες επιχειρήσεις από την υπερβολική νομοθεσία, τη βαριά φορολογία και τις περίπλοκες διαδικασίες. Ένα από τα μέσα για το σκοπό αυτό είναι από το 1986 η έκθεση των επιχειρηματικών επιπτώσεων. Το πρόβλημα ήταν ότι το σύστημα δεν λειτουργούσε όπως έπρεπε. Ο στόχος του εισηγητή ήταν να βελτιωθεί η λειτουργία της έκθεσης επιχειρηματικών επιπτώσεων προκειμένου να καταστεί ένα αποτελεσματικό μέσο για την αξιολόγηση των επιπτώσεων που έχει η νομοθεσία για τις μικρομεσαίες επιχειρήσειες. Με τις τροπολογίες που έχουν υποβληθεί θα μετράμε τις επιπτώσεις για όλο τον κόσμο, πράγμα που σημαίνει ότι χάσαμε ένα αποτελεσματικό μέσο. Για το λόγο αυτό, καλώ την Επιτροπή, μετά την καταστροφή του μέσου αυτού, να προβεί στην καθιέρωση μελετών επιχειρηματικών επιπτώσεων για τις μικρομεσαίες επιχειρήσεις.

<SPEAKER ID=82 NAME="Lindqvist">
 - (SV) Ποτέ δεν μπορεί να είναι λάθος να αποκτά κανείς την καλύτερη δυνατή εικόνα των επιπτώσεων των πολιτικών αποφάσεων επί διαφόρων κοινωνικών τομέων. Αυτή είναι μια καλή παράδοση στην Σουηδία, όπου οι κρατικές έρευνες προηγούνται συχνά της επεξεργασίας και των αποφάσεων της Βουλής.
<P>
Σ&#x02BC;αυτήν την έκθεση προτείνεται να γίνονται τέτοιες εκτιμήσεις των αποτελεσμάτων επί των προτάσεων νόμου με βάση το πως επηρρεάζουν τον εμποροβιομηχανικό κλάδο, πρωτίστως τις μικροεπιχειρήσεις. Το μοντέλο μπορεί να συγκριθεί με τις περιγραφές των περιβαλλοντικών επιπτώσεων που απαιτούνται στην σουηδική νομοθεσία για την εκτίμηση των επιπτώσεων διαφόρων αποφάσεων επί του περιβάλλοντος. Καθώς αυτό είναι, κατά την γνώμη μου, κάτι θετικό, υπερψήφισα την έκθεση.

<SPEAKER ID=83 NAME="Πρόεδρος">
Η ψηφοφορία έληξε.

<CHAPTER ID=7>
Διακοπή της συνόδου
<SPEAKER ID=84 NAME="Πρόεδρος">
Κηρύσσω την διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 12.35 μ.μ.)

