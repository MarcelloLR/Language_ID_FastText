<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 28 Μαΐου 1998.

<CHAPTER ID=2>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Τα συνοπτικά πρακτικά της συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="EN" NAME="Chichester">
Κύριε Πρόεδρε, την περασμένη Παρασκευή ο κ. Eric Tabarly, διακεκριμένος Γάλλος θαλασσοπόρος, χτύπησε κι έπεσε στην τρικυμισμένη θάλασσα ανοικτά των ακτών της Ουαλίας και έκτοτε αγνοείται, φερόμενος ως νεκρός. Ο πατέρας μου, ο Sir Francis Chichester, ήταν ένας από τους μεγάλους ανταγωνιστές του κ. Tabarly. Θα ήθελα απλώς να αποτίσω φόρο τιμής σε αυτόν τον πολύ σπουδαίο αυτοδημιούργητο Γάλλο θαλασσοπόρο και ζητώ να δείξετε επιείκεια, κύριε Πρόεδρε, γι' αυτή μου την ενέργεια.
<P>
(Χειροκροτήματα)

<SPEAKER ID=4 LANGUAGE="EN" NAME="Perry">
Κύριε Πρόεδρε, ταυτόχρονα με την ομιλία μου πραγματοποιείται στη Μασσαλία ποδοσφαιρικός αγώνας μεταξύ Αγγλίας και Τυνησίας, το αποτέλεσμα του οποίου είναι μέχρι στιγμής 2-0.
<P>
(Διακοπή) Ο αγώνας τελείωσε και το τελικό αποτέλεσμα είναι 2-0. Ωστόσο, ειλικρινά προβληματίστηκα πολύ όταν πληροφορήθηκα τις πράξεις ανόητων χούλιγκαν κατά τη διάρκεια αυτού του αγώνα, και θέλω να δηλώσω στο Σώμα ότι η συμπεριφορά αυτών των ανθρώπων δεν αντιπροσωπεύει κατά κανένα τρόπο τους γνήσιους Αγγλους οπαδούς, οι οποίοι αισθάνονται την ίδια αποστροφή και φρίκη με οποιονδήποτε άλλον εξαιτίας της συμπεριφοράς αυτών των ανθρώπων στη Γαλλία.
<P>
(Χειροκροτήματα)
<SPEAKER ID=5 LANGUAGE="EN" NAME="Malone">
Κύριε Πρόεδρε, ήθελα να ψηφίσω κατά και όχι υπέρ της τροπολογίας αριθ. 4 στην έκθεση Arias Caρete και, ει δυνατόν, θα ήθελα να σημειωθεί η αλλαγή στα πρακτικά.

<SPEAKER ID=6 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, η παρούσα αγόρευση δεν αφορά τα συνοπτικά πρακτικά, αλλά αναφέρεται σε διαδικαστικό θέμα. Αυτή την εβδομάδα θα παρουσιασθούν στο Κοινοβούλιο τα πορίσματα της ομάδας εργασίας αναφορικά με τις αμοιβές, καθώς και τις αποζημιώσεις για ταξίδια και τις δαπάνες των βουλευτών. Μερικά στοιχεία από τα σχετικά πορίσματα έχουν διαρρεύσει στον Τύπο, μεταξύ άλλων στον σουηδικό Τύπο. Εμείς οι Φινλανδοί βουλευτές, ή τουλάχιστον μερικοί από εμάς, αναγκασθήκαμε να απαντήσουμε σε ερωτήσεις οι οποίες έχουν σχέση με τα πορίσματα αυτής της ομάδας εργασίας. Δεν γνωρίζω εάν αυτά τα πορίσματα είναι σωστά ή όχι, αλλά πιστεύω ότι αυτού του είδους οι διαρροές δεν πρέπει να συμβαίνουν. Εμείς θα πρέπει να έχουμε τη δυνατότητα να μελετήσουμε τη σχετική έκθεση τουλάχιστον ταυτόχρονα με τα μέσα μαζικής επικοινωνίας, προκειμένου να προβλέψουμε τις σχετικές ερωτήσεις και να απαντήσουμε.

<SPEAKER ID=7 NAME="Πρόεδρος">
Κυρία Matikainen, νομίζω ότι ο κύριος Martin θέλει να μιλήσει για το ίδιο θέμα.

<SPEAKER ID=8 LANGUAGE="EN" NAME="Martin, David">
Κύριε Πρόεδρε, η Υπηρεσία Τύπου μόλις μου επέστησε την προσοχή στο άρθρο του σουηδικού Τύπου για το καθεστώς των βουλευτών.
<P>
Θα ήθελα να πω ότι, πρώτον, δεν πρόκειται για διαρροές, διότι όσα δημοσιεύθηκαν είναι απολύτως ανακριβή και δεν αντιστοιχούν στο περιεχόμενο της έκθεσης. Όπως γνωρίζετε, κύριε Πρόεδρε, η έκθεση θα διαβιβασθεί απόψε στο Προεδρείο και μέχρι να φθάσει στο Προεδρείο δεν αποτελεί επίσημο έγγραφο του Ευρωπαϊκού Κοινοβουλίου.
<P>
Δεύτερον, στην έκθεση δεν αναφέρεται καθόλου μισθός. Απλώς προτείνεται μελλοντικά ο μισθός ενός ευρωβουλευτή να αντιστοιχεί σε ορισμένο ποσοστό του μισθού ενός δικαστή του Ευρωπαϊκού Δικαστηρίου, αλλά δεν αναφέρεται ποιο θα πρέπει να είναι αυτό το ποσοστό. Τρίτον, επισημαίνεται ότι το ποσοστό αυτό θα πρέπει να ορίζεται με κοινή συμφωνία ανάμεσα στο Ευρωπαϊκό Κοινοβούλιο και το Συμβούλιο, έτσι ώστε να μην μπορεί το Κοινοβούλιο να ορίζει τον μισθό των βουλευτών του ενεργώντας μονομερώς.
<P>
Οι πληροφορίες και τα αριθμητικά στοιχεία που αναφέρονται στον σουηδικό Τύπο είναι εντελώς ανακριβή.

<SPEAKER ID=9 NAME="Πρόεδρος">
Κύριε Martin, μόλις απαντήσατε εσείς αντί για μένα.

<SPEAKER ID=10 LANGUAGE="FR" NAME="Fabre-Aubrespy">
Κύριε Πρόεδρε, αντίθετα με τους προηγούμενους ομιλητές, θα ήθελα να παρέμβω σχετικά με τις σελίδες 17 και 18 και την ψηφοφορία της έκθεσης Arias Caρete.
<P>
Στην έκθεση αυτή υπήρχε μία τροπολογία, η τροπολογία αριθ. 1, για την οποία ζητήθηκε, αφενός από τη Συνομοσπονδιακή Ομάδα της Ευρωπαϊκής Ενωτικής Αριστεράς/Αριστερά των Πρασίνων των Βορείων Χωρών, ψηφοφορία δι' ονομαστικής κλήσεως και αφετέρου από την πολιτική ομάδα μας ψηφοφορία κατά τμήματα.
<P>
Τα αποτελέσματα της ονομαστικής ψηφοφορίας παρουσιάζονται στα συνοπτικά πρακτικά ταυτόχρονα για το πρώτο και για το δεύτερο μέρος της τροπολογίας αριθ. 1, αλλά στα αποτελέσματα της ονομαστικής ψηφοφορίας, στο παράρτημα των συνοπτικών πρακτικών, αναφέρεται ότι δεν θα δημοσιευθεί ο κατάλογος των ψηφισάντων επί του πρώτου μέρους της τροπολογίας αριθ. 1 για τεχνικούς λόγους.
<P>
Θα ήθελα να σας ρωτήσω ποιοί είναι αυτοί οι λόγοι και εάν ελήφθησαν μέτρα ώστε να μην επαναληφθεί παρόμοιο φαινόμενο. Θεωρώ ότι κατατίθεται αίτημα για ψηφοφορία δι' ονομαστικής κλήσεως όχι μόνο προκειμένου να υπάρχει συγκεκριμένο αποτέλεσμα, αλλά και για να μάθουμε την κατανομή των ψήφων στις πολιτικές ομάδες. Θα ήθελα, επομένως, να μάθω εάν ελήφθησαν μέτρα για να μην επαναληφθούν παρόμοια δυσάρεστα συμβάντα.

<SPEAKER ID=11 NAME="Πρόεδρος">
Βεβαίως και ελήφθησαν, κύριε Fabre-Aubrespy. Σημειώθηκε βλάβη στο ηλεκτρονικό σύστημα, αλλά καταβάλλεται κάθε προσπάθεια ώστε να μην επαναληφθεί, και κυρίως προκειμένου το ηλεκτρονικό σύστημα του καινούριου κτιρίου να είναι πιο τελειοποιημένο ώστε να έχουμε την δυνατότητα να το χρησιμοποιούμε σε κάθε περίπτωση.

<SPEAKER ID=12 LANGUAGE="NL" NAME="Wijsenbeek">
Κύριε Πρόεδρε, αισθάνομαι κάπως αποπροσανατολισμένος γιατί βλέπω όλη την ώρα αριστερά μου, δηλαδή δεξιά σας, να έρχεται κάτι κοντά μου όπου αναγράφεται ΕΛΚ. Ωστόσο, δεν γνωρίζω πλέον εάν είναι αυτή η ορθή ονομασία, ούτε μήπως θα υπάρχει σε λίγο μόνο μία πολιτική παράταξη στην αίθουσα, μετά από την ανάμειξη με την Allianza Nationale και διάφορους άλλους όσον αφορά τη συνεργασία. Θα μπορούσατε να φροντίσετε ώστε το κέντρο να παραμείνει εδώ που βρίσκομαι;

<SPEAKER ID=13 NAME="Πρόεδρος">
Κύριε Wijsenbeek, το θέμα αυτό άπτεται της ελευθερίας των βουλευτών, την οποία είμαι σίγουρος ότι αναγνωρίζετε.

<SPEAKER ID=14 LANGUAGE="EN" NAME="Ahern">
Κύριε Πρόεδρε, θα ήθελα να επιστήσω την προσοχή στο περιοδικό που φέρει τον τίτλο "Περιοδικό του Κοινοβουλίου» και εμφανίζεται ως έκδοση όπου καταγράφονται οι απόψεις που αντιπροσωπεύουν το Σώμα. Η ειδική αυτή έκδοση είναι αφιερωμένη στην πυρηνική ασφάλεια, και μου ζητήθηκε να γράψω ένα άρθρο το οποίο στη συνέχεια λογοκρίθηκε εξαιτίας της μεγάλης διαφήμισης της πυρηνικής βιομηχανίας σε αυτό το περιοδικό.
<P>
Το περιοδικό αυτό είτε αντιπροσωπεύει είτε δεν αντιπροσωπεύει τις απόψεις των βουλευτών του Ευρωπαϊκού Κοινοβουλίου, και εάν όντως τις αντιπροσωπεύει, δεν πρέπει να ασκείται τέτοιου είδους λογοκρισία. Αν συμβεί κάτι παρόμοιο στο μέλλον, θα ήθελα να ζητήσει το Κοινοβούλιο να αφαιρεθεί αυτός ο τίτλος από το συγκεκριμένο περιοδικό. Θα μοιράσω στους βουλευτές το άρθρο το οποίο μου ζητήθηκε να γράψω για το περιοδικό σχετικά με την πυρηνική ενέργεια, ούτως ώστε να μη λογοκρινόμαστε στο πλαίσιο του Σώματος.

<SPEAKER ID=15 NAME="Πρόεδρος">
Πρόκειται για ιδιωτικό περιοδικό, και, εάν περικόπτουν τα άρθρα που λαμβάνουν, δυστυχώς δεν μπορούμε να κάνουμε τίποτα, γιατί είναι θέμα ελευθερίας της έκφρασης. Δεν αποτελεί επίσημη περιοδική έκδοση του Ευρωπαϊκού Κοινοβουλίου.

<SPEAKER ID=16 LANGUAGE="EN" NAME="Ahern">
Κύριε Πρόεδρε, αυτό ακριβώς θέλω να πω: δεν πρέπει να εμφανίζεται ως επίσημο περιοδικό και δεν πρέπει να φέρει τον σχετικό τίτλο ή να διατείνεται ότι αντιπροσωπεύει τις απόψεις του Σώματος.

<SPEAKER ID=17 NAME="Πρόεδρος">
Εν πάση περιπτώσει, θα φροντίσουμε να μη γίνεται κάτι τέτοιο.

<SPEAKER ID=18 LANGUAGE="EN" NAME="Banotti">
Κύριε Πρόεδρε, θα ήθελα να αναφερθώ μόνο σε δύο θέματα. Πρώτον, σας απηύθυνα έγγραφο σημείωμα σχετικά με την ψηφοφορία για την έκθεση Arias Caρete, διότι επεκράτησε κάποια σύγχυση ως προς αυτήν. Δεύτερον, θα μπορούσε η Επιτροπή να προβεί σε δήλωση ενώπιον του Κοινοβουλίου αυτή την εβδομάδα σχετικά με την πρόσφατη απόφαση του Ευρωπαϊκού Δικαστηρίου, η οποία θέτει ουσιαστικά σε αναμονή εξαιτίας της απόφασης του Ευρωπαϊκού Δικαστηρίου της 12ης Μαΐου πολλές από τις Μη Κυβερνητικές Οργανώσεις (ΜΚΟ) και πολλά από τα προγράμματα που επηρεάζουν με τον πλέον άμεσο τρόπο τους υπηκόους της Κοινότητας. Το γεγονός αυτό προκαλεί έντονη ανησυχία και μεγάλη αγωνία σε πολλές ΜΚΟ η χρηματοδότηση των οποίων είχε τεθεί σε αναμονή εξαιτίας της εν λόγω υπόθεσης. Εάν η Επιτροπή δεν προβεί σε σχετική δήλωση αυτή την εβδομάδα, θα ήθελα να μάθω τον λόγο. Σε αυτή την περίπτωση, θα μπορούσε να προβεί σε δήλωση κατά την επόμενη περίοδο συνόδου, που θα πραγματοποιηθεί στις αρχές του Ιουλίου στις Βρυξέλλες;

<SPEAKER ID=19 NAME="Πρόεδρος">
Το σημείο αυτό εξετάσθηκε στα πλαίσια του τριμερούς διαλόγου και ζητάμε διευκρινίσεις για το ζήτημα που θίξατε.

<SPEAKER ID=20 LANGUAGE="EN" NAME="Ewing">
Κύριε Πρόεδρε, εν συντομία και με μεγάλη μου λύπη θα ήθελα να ενημερώσω το Σώμα ότι ένα αλιευτικό πλοίο από το Mallaig, μία μικρή πόλη στο βορειοδυτικό άκρο της περιοχής μου, κόπηκε στα δύο από ένα γερμανικό πετρελαιοφόρο και βυθίστηκε αμέσως αύτανδρο. Το πιο λυπηρό απ' όλα είναι ότι όλα τα μέλη του πληρώματος κατάγονταν από την ίδια πολύ μικρή πόλη, η οποία και ερήμωσε. Ελπίζω να μην είναι άκαιρο να σας ζητήσω να αποστείλετε, ει δυνατόν, μία συλλυπητήρια επιστολή.

<SPEAKER ID=21 NAME="Πρόεδρος">
Σας διαβεβαιώ ότι θα το κάνω αμέσως.

<SPEAKER ID=22 LANGUAGE="EN" NAME="Hallam">
Κύριε Πρόεδρε, πιστεύω ότι μιλώ εκ μέρους της συντριπτικής πλειοψηφίας του λαού της Αγγλίας και χρησιμοποιώ σκόπιμα τον όρο "Αγγλία» σήμερα για να πω ότι είμαστε σοκαρισμένοι, οργισμένοι και ντροπιασμένοι από τις γελοιότητες ορισμένων ανθρώπων σε μία πόλη της Γαλλίας, ανθρώπων οι οποίοι εμφανίσθηκαν ως Αγγλοι οπαδοί! Θα ήθελα να ζητήσω συγγνώμη από τον γαλλικό λαό για τη συμπεριφορά τους. Θα ήθελα να ζητήσω ιδιαίτερα συγγνώμη για τη συμπεριφορά αυτών των Αγγλων οπαδών οι οποίοι επιτέθηκαν σε Γάλλους πολίτες από τη Βόρειο Αφρική. Πρόκειται για φασίστες δολοφόνους που δεν αντιπροσωπεύουν το λαό της Αγγλίας!
<P>
Ολοκληρώνοντας, θα ήθελα να πω ότι, εάν συνεχισθεί αυτή η συμπεριφορά, η βρετανική κυβέρνηση και η αγγλική ομοσπονδία ποδοσφαίρου θα πρέπει να εξετάσουν το ενδεχόμενο να αποσύρουν την ομάδα της Αγγλίας από το παγκόσμιο κύπελλο.
<P>
(Χειροκροτήματα)

<SPEAKER ID=23 LANGUAGE="DE" NAME="Mann, Erika">
Κύριε Πρόεδρε, εφόσον εκφράζουμε εδώ τη λύπη μας - και σίγουρα δικαίως - για κάθε ατύχημα που συμβαίνει στην Ευρωπαϊκή Ένωση, ή τουλάχιστον για πολλά από αυτά, θα ήθελα να υπενθυμίσω και το σιδηροδρομικό ατύχημα που έγινε στη Γερμανία και να σας ζητήσω να αποστείλετε κι εκεί συλληπητήρια επιστολή.
<P>
(Χειροκροτήματα)

<SPEAKER ID=24 NAME="Πρόεδρος">
Έχετε απόλυτο δίκιο, κυρία Mann. Εν πάση περιπτώσει, πρέπει να σας πω ότι απέστειλα τηλεγραφήματα στις γερμανικές αρχές, στον Πρόεδρο της Bundestag και στον Καγκελλάριο αμέσως μετά από το ατύχημα, εκφράζοντας τα συλλυπητήρια εκ μέρους του Ευρωπαϊκού Κοινοβουλίου.

<SPEAKER ID=25 LANGUAGE="DE" NAME="Bloch von Blottnitz">
Κύριε Πρόεδρε, υποθέτω πως θα έφτασε και στα δικά σας αυτιά ότι οι μετρήσεις διοξίνης του αποτεφρωτήρα απορριμμάτων στο Στρασβούργο έδειξαν έως και 360 νανογραμμάρια. Στη Γερμανία επιτρέπονται 0, 1 - το αναφέρω απλά για να αντιληφθείτε λίγο την ποσότητα κι εσείς που δεν ευρίσκεστε μεταξύ που εργάζονται στον τομέα του περιβάλλοντος. Όσον αφορά εμάς τους ίδιους, θα μπορούσαμε ίσως να πούμε πως αυτή είναι η δουλειά μας, καταλαβαίνετε όμως ότι θα πρέπει να φροντίσουμε εμείς για τους συνεργάτες μας, και θα σας παρακαλούσα θερμά να γράψετε στις δημοτικές αρχές του Στρασβούργου ότι θα πρέπει να σταματήσει αμέσως η λειτουργία αυτού του αποτεφρωτήρα απορριμμάτων, διότι φέρουμε ευθύνη απέναντι στους συνεργάτες μας!

<SPEAKER ID=26 NAME="Πρόεδρος">
Απόψε θα το πω στον Δήμαρχο, ο οποίος θα δειπνήσει με τα μέλη του Προεδρείου.

<SPEAKER ID=27 LANGUAGE="EN" NAME="Fitzsimons">
Κύριε Πρόεδρε, γνωρίζετε ότι αντιμετωπίζουμε σοβαρό πρόβλημα με το Sellafield και τα βρετανικά πυρηνικά καύσιμα, το οποίο δεν μπορούμε να αγνοήσουμε. Θα ήθελα να κάνω έκκληση σε εσάς να ζητήσετε, ως Πρόεδρος του Ευρωπαϊκού Κοινοβουλίου, να διερευνήσει η Επιτροπή το ζήτημα της εταιρείας βρετανικών πυρηνικών καυσίμων (BNFL), η οποία υπέβαλε ήδη αίτηση προς τη βρετανική κυβέρνηση ζητώντας να αυξηθούν σημαντικά οι απορρίψεις από τις πυρηνικές επιχειρήσεις της στη Θάλασσα της Ιρλανδίας, γεγονός που θα έχει ως αποτέλεσμα την απόρριψη άνω των τριάντα δισεκατομμυρίων λίτρων αποβλήτων στη Θάλασσα της Ιρλανδίας κατά την επόμενη δεκαετία. Δεύτερον, η BNFL και η γερμανική Siemens...
<P>
(Διακοπή από τον Πρόεδρο)

<SPEAKER ID=28 NAME="Πρόεδρος">
Λυπάμαι, κύριε Fitzsimons, είχαμε πολλά ψηφίσματα για το Sellafield και δεν μπορώ να προσθέσω τίποτα σε όσα είπε ήδη το Κοινοβούλιο.

<SPEAKER ID=29 NAME="Marinucci">
Κύριε Πρόεδρε, έχουμε αλλάξει τώρα θέμα συζήτησης, αλλά δεν μπορώ να μην επιστρέψω σε αυτά που ελέγχθησαν προ ολίγου. Πριν από λίγο ένας Βρετανός συνάδελφος ανέφερε πάρα πολύ σωστά ότι όσοι συμπεριφέρθηκαν άσχημα στους Γάλλους πολίτες κατά τους αγώνες ποδοσφαίρου δεν αντιπροσωπεύουν ολόκληρη τη Μεγάλη Βρετανία, παρά ένα τμήμα, που εκείνος και πολλοί άλλοι καταδικάζουν. Το γεγονός αυτό με χαροποιεί. Θα ήθελα, ωστόσο, να υπενθυμίσω στο Κοινοβούλιο ότι, όταν στην Ιταλία με την ευκαιρία ενός αγώνα - αφού η πρόληψη είναι η καλύτερη λύση και πρέπει να προλαμβάνουμε τα προβλήματα και όχι να αναζητούμε εκ των υστέρων λύσεις - η ιταλική αστυνομία είχε τεθεί σε επιφυλακή, από τη στιγμή που ήταν ήδη γνωστά τα κατορθώματα των οπαδών αυτών, δυστυχώς ο βρετανικός Τύπος επιτέθηκε σφοδρά κατά της Ιταλίας και της ιταλικής κυβέρνησης. Συνεπώς, με το δεδομένο αυτό και λαμβάνοντας υπόψη........
<P>
(Διακοπή της ομιλήτριας από τον Πρόεδρο)

<SPEAKER ID=30 NAME="Πρόεδρος">
Κυρία Marinucci, δεν μπορούμε να εξιστορήσουμε τα δυσάρεστα συμβάντα του ποδοσφαίρου. Δεν είναι η κατάλληλη ευκαιρία.

<SPEAKER ID=31 LANGUAGE="EN" NAME="Falconer">
Κύριε Πρόεδρε, σας ευχαριστώ για την επιστολή σας, την οποία έλαβα σήμερα σε απάντηση της ερώτησης που σας έθεσα. Αναφέρετε στην επιστολή σας ότι το Προεδρείο θα συνεδριάσει απόψε, 15 Ιουνίου, για να συζητήσει τη συμμετοχή της τάξεως του 50 %. Θα ληφθούν άραγε υπόψη τα αναφερόμενα στην επιστολή σας, από τα οποία φαίνεται ότι όσοι δεν μπορούν να παρίστανται στο 50 % των ψηφοφοριών αντιμετωπίζουν στην πλειοψηφία τους κάποια προβλήματα είτε κατά την άφιξή τους στο Στρασβούργο, είτε κατά την αναχώρησή τους από το Στρασβούργο; Ειλικρινά πιστεύω ότι πρέπει να ληφθούν υπόψη αυτά τα σημεία. Πιστεύω φυσικά ότι οι βουλευτές των πολιτικών ομάδων θα συζητήσουν αυτά τα θέματα στο πλαίσιο των ομάδων τους και θα καταλήξουν σε μία τελική απόφαση.

<SPEAKER ID=32 NAME="Πρόεδρος">
Μην αμφιβάλλετε καθόλου.

<SPEAKER ID=33 LANGUAGE="NL" NAME="Oomen-Ruijten">
Κύριε Πρόεδρε, θα ήθελα να συμφωνήσω με τις παρατηρήσεις που έκαναν ορισμένοι συνάδελφοι, μεταξύ των οποίων και ο κ. Martin David, σχετικά με τις αμοιβές των ευρωβουλευτών. Στην πατρίδα μου, την Ολλανδία, δημοσιεύθηκε για το ίδιο θέμα πρωτοσέλιδο άρθρο στις τοπικές εφημερίδες. Θα ήθελα να σας καλέσω, κύριε Πρόεδρε, να εκδώσετε σήμερα το βράδυ ανακοινωθέν Τύπου, πιθανώς μαζί με την ομάδα εργασίας, για να διευκρινίσετε τι αληθεύει και τι δεν αληθεύει. Αυτό επιβάλλεται να ειπωθεί μία φορά.
<P>
Στη συνέχεια, θα ήθελα να διατυπώσω ακόμα μία παρατήρηση. Σήμερα πρέπει να καταθέσουμε τις τροπολογίες για το χρονοδιάγραμμα των συνόδων του επόμενου έτους. Η Ομάδα του Ευρωπαϊκού Λαϊκού Κόμματος θα εκτιμούσε ιδιαιτέρως εάν είχαμε λίγο περισσότερο χρόνο στη διάθεσή μας για να συζητήσουμε το εν λόγω χρονοδιάγραμμα. Δεδομένου ότι δεν είναι δύσκολο να τροποποιηθεί χρονοδιάγραμμα, θα ήθελα να γνωρίζω εάν είναι δυνατόν να μας δοθεί χρόνος μέχρι αύριο, ας πούμε στις 19.30, για να καταφέρουμε να ασχοληθούμε με το θέμα.

<SPEAKER ID=34 NAME="Πρόεδρος">
Κυρία Oomen-Ruijten, έχετε απόλυτο δίκιο. Ελπίζω ότι, εάν δεν υπάρξουν περισσότερες διακοπές, θα έχουμε εγκρίνει το χρονοδιάγραμμα πριν από τις 19.30, ώστε να μπορέσει να συζητηθεί αυτό το θέμα στο πλαίσιο των πολιτικών ομάδων.
<P>
(Εγκρίνονται τα συνοπτικά πρακτικά)

<CHAPTER ID=3>
Χρονοδιάγραμμα των συνόδων 1999
<SPEAKER ID=35 NAME="Πρόεδρος">
Η Διάσκεψη των Προέδρων αποφάσισε να προτείνει το ακόλουθο χρονοδιάγραμμα των συνόδων 1999:
<P>
11 έως 15 Ιανουαρίου27 έως 28 Ιανουαρίου8 έως 12 Φεβρουαρίου24 έως 25 Φεβρουαρίου8 έως 12 Μαρτίου24 έως 25 Μαρτίου12 έως 16 Απριλίου3 έως 7 Μαΐου20 έως 23 Ιουλίου13 έως 17 Σεπτεμβρίου4 έως 8 Οκτωβρίου18 έως 22 Οκτωβρίου3 έως 4 Νοεμβρίου15 έως 19 Νοεμβρίου1 έως 2 Δεκεμβρίου13 έως 17 Δεκεμβρίου
<P>
Η προθεσμία κατάθεσης των τροπολογιών γι' αυτές τις ημερομηνίες λήγει απόψε στις 20.30, προκειμένου να έχουν οι πολιτικές ομάδες στη διάθεσή τους μισή ώρα για να τις συζητήσουν.

<SPEAKER ID=36 LANGUAGE="NL" NAME="Oomen-Ruijten">
Κύριε Πρόεδρε, δεν ήταν αυτή η πρόθεσή μου. Έχω την εντύπωση ότι θα πρέπει να εξετάσουμε τη διερμηνεία από τα ολλανδικά στα ισπανικά, γιατί νομίζω ότι δεν είναι πάντα τόσο καλή. Ζήτησα να μας επιτραπεί να καταθέσουμε τις τροπολογίες μέχρι αύριο το βράδυ στις 19.30.

<SPEAKER ID=37 NAME="Πρόεδρος">
Θα ήταν αδύνατον να καθορίσουμε την προθεσμία για αύριο στις 20.30, είναι όμως εφικτό να την ορίσουμε για αύριο στις 12.00.

<SPEAKER ID=38 LANGUAGE="NL" NAME="Oomen-Ruijten">
Κύριε Πρόεδρε, εάν δημιουργούνται ενδεχομένως δυσκολίες όσον αφορά τη μετάφραση, θα ήθελα να πω ότι πρόκειται για πολύ απλές τροπολογίες. Μπορούμε, όμως, να ψηφίσουμε και την Πέμπτη. Γιατί να μην ψηφίσουμε την Πέμπτη που θα ψηφίσουμε και για το ψήφισμα του Κάρντιφ, το οποίο είναι σημαντικό θέμα; Στην περίπτωση αυτή θα ήθελα να ζητήσω να ορισθεί η προθεσμία για την κατάθεση τροπολογιών για αύριο στις 20.00.

<SPEAKER ID=39 NAME="Πρόεδρος">
Σε αυτή την περίπτωση δεν υπάρχει κανένα πρόβλημα. Αν η ψηφοφορία διεξαχθεί την Πέμπτη αντί για την Τετάρτη, η προθεσμία υποβολής τροπολογιών μπορεί να ορισθεί για αύριο στις 20.00.

<CHAPTER ID=4>
Τροποποίηση του άρθρου 48 του Κανονισμού
<SPEAKER ID=40 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0293/97) του κυρίου Dell'Alba, εξ ονόματος της Επιτροπής Κανονισμού, Ελέγχου της Εντολής και Ασυλιών, για την τροποποίηση του άρθρου 48 του Κανονισμού σχετικά με τις γραπτές δηλώσεις.

<SPEAKER ID=41 NAME="Fayot">
Κύριε Πρόεδρε, ο κ. Dell'Alba δεν μπορεί να παραστεί και μου ζήτησε να τον αντικαταστήσω στα καθήκοντά του ως εισηγητή, γεγονός που πράττω με χαρά.
<P>
Η έκθεση του κ. Dell'Alba αφορά μία τροποποίηση του άρθρου 48 του Κανονισμού σχετικά με τις γραπτές δηλώσεις. Αυτή η τροποποίηση του Κανονισμού βασίζεται σε μία πρόταση τροποποίησης του Κανονισμού που κατέθεσε η κύρια Aglietta τον Οκτώβριο του 1996, βάσει του άρθρου 163, σύμφωνα με το οποίο κάθε βουλευτής μπορεί να προτείνει τροποποίηση του Κανονισμού και να την αποστείλει στην αρμόδια επιτροπή. Η πρόταση αυτή αφορούσε το άρθρο 48 του Κανονισμού και διατυπώθηκε βάσει μίας απόφασης του Διευρυνθέντος Προεδρείου του Ευρωπαϊκού Κοινοβουλίου στις 7 Ιουλίου 1989, σύμφωνα με την οποία οι γραπτές δηλώσεις (άρθρο 65 του παλαιού Κανονισμού) δεν μπορούν να προσυπογραφούν από περισσότερους του ενός βουλευτές κατά την κατάθεσή τους.
<P>
Μετά από την πρόταση αυτή η Επιτροπή Κανονισμού, η οποία όρισε τον κ.Dell' Alba εισηγητή, κατέληξε σε τέσσερις τροπολογίες που προτείνονται για το άρθρο 48, τις οποίες θα ήθελα να παρουσιάσω περιληπτικά. Η πρώτη τροπολογία έγκειται στην αλλαγή της ρύθμισης σύμφωνα με την οποία έως σήμερα μόνον ένας βουλευτής μπορεί να παρουσιάσει μία γραπτή δήλωση το πολύ 200 λέξεων. Στο εξής μία δήλωση μπορεί να προσυπογράφεται από πέντε βουλευτές, κατά μέγιστον, προκειμένου να ληφθεί υπόψη το γεγονός ότι στα πλαίσια του Κοινοβουλίου υπάρχουν πολλές συλλογικές δράσεις και μία γραπτή δήλωση πρέπει να μπορεί επίσης να κατατίθεται από περισσότερους βουλευτές.
<P>
Εν συνεχεία η δήλωση πρέπει να εγγράφεται σε πρωτόκολλο με τα ονόματα των προσυπογραφόντων. Σύμφωνα με τη δεύτερη πρόταση, η Επιτροπή Κανονισμού επιθυμεί να εγγράφεται η δήλωση σε πρωτόκολλο τοποθετημένο εγγύτατα του ημικυκλίου. Μέχρι στιγμής οι γραπτές δηλώσεις έπρεπε να προσυπογράφονται από τους βουλευτές σε ένα γραφείο που δεν είναι πάντοτε εύκολο να βρεθεί, γεγονός που εξηγεί αυτόν τον προσδιορισμό του χώρου όπου θα πρέπει να βρίσκεται το πρωτόκολλο.
<P>
Ακολουθούν ορισμένες άλλες σημαντικές τροποποιήσεις: όταν μία δήλωση προσυπογραφεί από περισσότερους από τους μισούς βουλευτές, ο Πρόεδρος πληροφορεί αμέσως το Κοινοβούλιο και η εν λόγω δήλωση διαβιβάζεται άμεσα στα θεσμικά όργανα στα οποία απευθύνεται. Μνημονεύεται, εξάλλου, στα συνοπτικά πρακτικά της τελευταίας συνεδρίασης της αντίστοιχης περιόδου συνόδου.
<P>
Αυτές είναι οι διάφορες τροπολογίες που προτάθηκαν και οι οποίες θα επιτρέψουν στους βουλευτές να ασκήσουν καλύτερα το δικαίωμά τους να υποβάλλουν δηλώσεις. Πρόκειται κατά κάποιον τρόπο για μία μορφή εκδημοκρατισμού, για ένα ακόμα βήμα προς μία πιο διευρυμένη δημοκρατία της βάσης, όπου υλοποιείται το δικαίωμα πιθανών προσυπογραφόντων να υποβάλλουν τέτοιου είδους δηλώσεις.
<P>
Θα ήθελα να προσθέσω ότι στις τέσσερις τροπολογίες που προτάθηκαν από την Επιτροπή Κανονισμού, και μάλιστα με ομόφωνη έγκριση στο πλαίσιο της εν λόγω επιτροπής, προστέθηκε και μία πέμπτη τροπολογία, που κατέθεσαν οι κ.κ. Crawley και Janssen van Raay, οι οποίοι επιθυμούν την εγγραφή των δηλώσεων αυτών σε πρωτόκολλο. Βέβαια αυτό παρουσιάζεται και στην έκθεση του κ. Dell'Alba, αλλά δυνάμει της πέμπτης αυτής τροπολογίας θα αναφέρεται και το όνομα των προσυπογραφόντων. Προσωπικά αναρωτιέμαι μήπως θα ήταν κάπως επίπονο να εγγράφονται, εκτός από τη δήλωση με τα ονόματα των πρώτων προσυπογραφόντων, και τα ονόματα όλων όσων υπέγραψαν. Καθώς δεν γνωρίζω τη γνώμη του εισηγητή ως προς το ζήτημα αυτό, περιορίζομαι στη δική μου άποψη: νομίζω ότι κάτι τέτοιο θα ήταν κάπως τραβηγμένο.
<P>
Σας παρουσίασα, κύριε Πρόεδρε, εν ολίγοις τη θέση που σας υπεβλήθη από την Επιτροπή Κανονισμού και θα παρακαλούσα το Σώμα να εγκρίνει αυτές τις τροποποιήσεις.

<SPEAKER ID=42 LANGUAGE="EN" NAME="Ford">
Κύριε Πρόεδρε, θα ήθελα να πω ότι θα υποστηρίξω την έκθεση Dell'Alba, η οποία κατετέθη στο Κοινοβούλιο από τον κ. Fayot, Πρόεδρο της Επιτροπής Κανονισμού, Ελέγχου της Εντολής και Ασυλιών. Αυτή η έκθεση έχει προϊστορία. Κάποτε οι βουλευτές μπορούσαν - τουλάχιστον στο πλαίσιο του προηγούμενου Κοινοβουλίου - να συγκεντρώνουν υπογραφές βάσει των γραπτών δηλώσεων του άρθρου 48 του Κανονισμού. Αυτό σήμαινε ότι σε έναν λογικό αριθμό περιπτώσεων - ίσως τρεις ή τέσσερις φορές τον χρόνο - υπέγραφαν όντως τα μισά μέλη του Κοινοβουλίου, όπως απαιτείτο. Ο λόγος της αλλαγής πριν από λίγο καιρό ήταν η μάλλον υπερβολική άσκηση πίεσης - η θηλειά στο λαιμό θα μπορούσε να πει κανείς - μίας από τις ομάδες της ιρανικής αντιπολίτευσης, η οποία οδήγησε σε αίτημα για αλλαγή της ερμηνείας του Κανονισμού. Έτσι εγκρίθηκε η παρούσα ερμηνεία, η οποία όντως επιτρέπει να προσυπογράφεται μία γραπτή δήλωση του άρθρου 48 του Κανονισμού κατ' αρχάς μόνο από έναν βουλευτή. Στη συνέχεια οι υπόλοιποι την προσυπογράφουν σε ένα καθορισμένο επί τούτου γραφείο, και κατ' αυτόν τον τρόπο αποφεύγεται να περνούν οι βουλευτές από μία σειρά ανθρώπων ζητώντας τους να προσυπογράψουν συγκεκριμένη γραπτή δήλωση του άρθρου 48 του Κανονισμού.
<P>
Αυτό το γεγονός είχε ως αποτέλεσμα την ουσιαστική κατάργηση του άρθρου 48 του Κανονισμού ως μέσου για την έγκριση μίας γραπτής δήλωσης. Κατά την τελευταία τριετία καταφέραμε να συγκεντρώσουμε τον απαραίτητο αριθμό υπογραφών σε μία και μόνη περίπτωση, και αυτό έγινε πολύ πρόσφατα για μία γραπτή δήλωση του άρθρου 48 του Κανονισμού σχετικά με τη βία εναντίον των γυναικών.
<P>
Αν και η έκθεση Dell'Alba αντιμετωπίζει ένα μικρό τμήμα αυτού του προβλήματος, εμείς θα την υποστηρίξουμε εκτός, ενδεχομένως, κατά την άποψή μου, από την τροπολογία αριθ. 3, η οποία σημαίνει ότι δεν θα μαθαίνουμε πλέον πόσοι βουλευτές έχουν προσυπογράψει συνολικά μέχρι εκείνη τη στιγμή, ή από το δεύτερο μέρος της τροπολογίας αριθ. 1, η οποία φαίνεται υπερβολικά δύσχρηστη και δεν αναγνωρίζει τη διαδικασία που τηρείται αυτή τη στιγμή στο γραφείο - διότι τώρα υπάρχει όντως πρωτόκολλο με τα ονόματα όσων έχουν ήδη προσυπογράψει. Παρ' όλα αυτά θα ήταν προτιμότερο να επανέλθουμε στο προηγούμενο καθεστώς, αλλά κάτι τέτοιο θα απαιτούσε από τους βουλευτές αρκετά μεγάλη βεβαιότητα για την πολιτική τους ώστε να μην αισθάνονται την ανάγκη να προστατευθούν έναντι πολύ έντονων πιέσεων. Προφανώς κάτι τέτοιο δεν ισχύει για το παρόν Κοινοβούλιο. Ας ελπίσουμε ότι στο επόμενο Κοινοβούλιο ή οι βουλευτές θα έχουν μεγαλύτερη εμπιστοσύνη στην πολιτική τους, ή η άσκηση πίεσης θα είναι μικρότερη.

<SPEAKER ID=43 LANGUAGE="EN" NAME="Evans">
Κύριε Πρόεδρε, ο κ. Ford μίλησε για το ιστορικό του άρθρου 48. Το ζήτημα τώρα είναι η επέκταση της δημοκρατίας και η επιστροφή σε μία θέση πιο κοντά στην παλιά θέση του Κοινοβουλίου. Το ζήτημα είναι όχι μόνον να παρέχεται στους βουλευτές η δυνατότητα να εκφράζουν με πιο σαφή και θετικό τρόπο τις προσωπικές τους πολιτικές απόψεις σε θέματα επίκαιρα και διεθνούς ενδιαφέροντος, αλλά και - γεγονός ίσως ακόμα πιο σημαντικό - να τους δίδεται η δυνατότητα να καταθέτουν προτάσεις εκ μέρους των ψηφοφόρων τους - των ανθρώπων ως εκπρόσωποι των οποίων εξελέγησαν.
<P>
Αξίζουν συγχαρητήρια στον εισηγητή για τις τροπολογίες του, οι οποίες σε γενικές γραμμές, με τις επιφυλάξεις που τόνισε ο προηγούμενος ομιλητής, αποσκοπούν στην απλούστευση αυτών των δικαιωμάτων και των ευκαιριών, καθώς και στη μεγαλύτερη και ευκολότερη δημοσίευση των προτάσεων.
<P>
Ο εισηγητής κ. Dell'Alba προέβλεψε επίσης τη δυνατότητα εκκίνησης της διαδικασίας από περισσότερους του ενός βουλευτές και ενδεχομένως από πέντε βουλευτές με συλλογική ενέργεια. Ο κ. Ford υπογράμμισε και πάλι το ιστορικό της διαδικασίας αυτής, όπου δεν χρειάζεται να επεκταθώ περισσότερο.
<P>
Πολλές εκθέσεις είναι περίπλοκες και μακροσκελείς. Αυτή η έκθεση και οι τροπολογίες διακρίνονται από την απλότητά τους και τη σαφήνεια με την οποία παρουσιάζονται. Αυτά τα χαρακτηριστικά αντανακλώνται επίσης στους σκοπούς και τους στόχους της έκθεσης που είναι η σαφήνεια, η διαφάνεια και η απλότητα, στόχοι τους οποίους το Κοινοβούλιο πρέπει να χαιρετίσει κι εμείς να υποστηρίξουμε. Για όλους αυτούς τους λόγους εγώ προσωπικά και η πολιτική ομάδα μου δεν διστάζουμε καθόλου να υποστηρίξουμε αυτήν την πρόταση.

<SPEAKER ID=44 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=5>
Αρθρο 366α της 4ης Σύμβασης ΑΚΕ-ΕΕ
<SPEAKER ID=45 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0194/98) της κυρίας Aelvoet, εξ ονόματος της Επιτροπής Ανάπτυξης και Συνεργασίας, σχετικά με απόφαση του Συμβουλίου που αφορά τη διαδικασία εφαρμογής του άρθρου 366 α της Τέταρτης Σύμβασης ΑΚΕ-ΕΚ (5644/98 - C4-0156/98-96/0050(AVC)).

<SPEAKER ID=46 NAME="Aelvoet">
Κύριε Πρόεδρε, κύριες και κύριοι συνάδελφοι, πέρυσι τον Ιανουάριο το Συμβούλιο κάλεσε το Κοινοβούλιο να γνωμοδοτήσει σχετικά με μία πρόταση απόφασης του Συμβουλίου αναφορικά με τη διαδικασία εφαρμογής του άρθρου 366β της τέταρτης Σύμβασης ΕΟΚ-ΑΚΕ, όπως αναθεωρήθηκε το 1995. Στο άρθρο αυτό ορίζεται συγκεκριμένα ότι, σε περίπτωση που μία χώρα ΑΚΕ δεν πληροί τους βασικούς όρους της σύμβασης, που είναι ο σεβασμός των ανθρωπίνων δικαιωμάτων, των δημοκρατικών αρχών και του κράτους δικαίου, η σύμβαση μπορεί να ανασταλεί εν μέρει ή εξ ολοκλήρου. Η Επιτροπή Ανάπτυξης και Συνεργασίας αποφάσισε τότε να συντάξει προσωρινή έκθεση σύμφωνα με το άρθρο 80, παράγραφος 3, του Κανονισμού και ζήτησε να κινηθεί η διαδικασία συνεννόησης με το Συμβούλιο. Η Επιτροπή Ανάπτυξης και Συνεργασίας, με την υποστήριξη όλων των μελών του Κοινοβουλίου κατά την περίοδο συνόδου του Ιουνίου 1997, περιέλαβε στην προσωρινή έκθεση συστάσεις για την τροποποίηση του κειμένου της Επιτροπής, έτσι ώστε να απαιτείται η σύμφωνη γνώμη του Κοινοβουλίου για οποιαδήποτε πρόταση αναστολής ή επανάληψης της συνέργασίας. Πρέπει να σημειωθεί ότι στο κείμενο της Επιτροπής αναφερόταν ότι αρκούσε η εκ των υστέρων ενημέρωση του Κοινοβουλίου. Δυστυχώς, υποχρεωθήκαμε να διαπιστώσουμε από την απάντηση του Συμβουλίου στις 6 Μαρτίου 1998 ότι η γνώμη του Κοινοβουλίου αγνοήθηκε εντελώς, με το αιτιολογικό ότι η σύμφωνη γνώμη του Κοινοβουλίου αποκλειόταν από νομική άποψη. Συνεπώς, συνάδελφοι, μείναμε με άδεια χέρια.
<P>
Η κατάσταση δεν έχει βελτιωθεί από τότε, δεδομένου ότι η Συνθήκη του Αμστερνταμ, που θα επικυρωθεί από τα 15 κράτη μέλη στις αρχές του προσεχούς έτους, προβλέπει ότι στις περιπτώσεις αυτές το Κοινοβούλιο πρέπει μόνο να ενημερώνεται εκ των υστέρων. Δεν έχουμε κάποια νομική βάση να στηριχθούμε για να επιβάλουμε στο Συμβούλιο να ζητεί τη σύμφωνη γνώμη μας. Γιατί θα ήταν αρκετό για το Συμβούλιο να περιμένει ως τις αρχές του προσεχούς έτους για να μας φέρει προ τετελεσμένων γεγονότων με την εφαρμοστέα διαδικασία. Αυτός είναι ο λόγος που αντιδράσαμε γρήγορα με την προσωρινή έκθεση, λαμβάνοντας μία θέση σύμφωνα με την οποία θα εφαρμόζεται η διαδικασία συνεννόησης, αντί για τη διαδικασία σύμφωνης γνώμης. Αυτό σημαίνει ότι υποχωρούμε ένα βήμα, αλλά εξακολουθούμε να ζητάμε κάτι περισσότερο από αυτά που προβλέπονται στη Συνθήκη.
<P>
Παρεμπιπτόντως, δεν είναι η πρώτη φορά που το Κοινοβούλιο προβάλλει αυτό το αίτημα για τη διενέργεια διαβουλεύσεων. Κατά την εξέταση της έκθεσης Oostlander σχετικά με τη διεύρυνση προς τις Χώρες Κεντρικής και Ανατολικής Ευρώπης, ο Προεδρεύων του Συμβουλίου, κ. Henderson, έδωσε μία υπόσχεση που ευθυγραμμίζεται πλήρως με το αίτημα αυτό, σύμφωνα με το οποίο το Κοινοβούλιο πρέπει να είναι σε θέση να εκφράζει τις απόψεις του στο Συμβούλιο πριν το τελευταίο λάβει μία απόφαση. Στην ουσία πρόκειται για μία τέλεια περιγραφή της έννοιας της διαβούλευσης.
<P>
Αυτός είναι και ο λόγος για τον οποίο έλαβα ως αφορμή την απόφαση αυτή και τη δήλωση του κ. Henderson για να έλθω σε επαφή με την προεδρία και να θίξω το θέμα της αναπτυξιακής συνεργασίας. Στην προκειμένη περίπτωση πρέπει να ρωτήσω την κ. Clare Short αν η βρετανική προεδρία έχει την πρόθεση να εγκρίνει τη συμμετοχή του Κοινοβουλίου σε αυτή τη διαδικασία συνεννόησης. Εν τω μεταξύ πραγματοποιήσαμε δύο συζητήσεις με αντικείμενο προτάσεις που οδηγούν προς τη σωστή κατεύθυνση. Δεν έχουμε ακόμα πετύχει τον σκοπό μας, αλλά είμαστε καθ' οδόν για την απόκτηση του δικαιώματος συμμετοχής στη διαδικασία συνεννόησης. Συνεπώς, έχει μεγάλη σημασία να μπορέσουμε να κλείσουμε το θέμα αυτό πριν το τέλος της βρετανικής προεδρίας, και βρισκόμαστε πάρα πολύ κοντά. Αυτός είναι ο λόγος που κατατέθηκε ήδη σήμερα πρόταση για την εκπόνηση προσωρινής έκθεσης, η οποία εγκρίθηκε ομόφωνα από την Επιτροπή Ανάπτυξης και Συνεργασίας.
<P>
Τα ουσιώδη στοιχεία της πρότασης αφορούν την καθιέρωση διαδικασίας συνεννόησης με το Κοινοβούλιο. Επιπλέον, το Συμβούλιο πρέπει να αποφασίζει με ειδική πλειοψηφία για τη μερική αναστολή της ισχύος της σύμβασης, και ομόφωνα όταν πρόκειται για την πλήρη αναστολή της. Για να σας δώσω μία ιδέα αυτού στο οποίο αναφέρομαι, κυρίες και κύριοι συνάδελφοι, θα ήθελα να επισημάνω ότι η σύμβαση δεν έχει ανασταλεί ακόμα ούτε καν στην περίπτωση της Νιγηρίας. Αυτό σημαίνει ότι η απαίτηση της ομοφωνίας ισχύει μόνο σε εξαιρετικές περιπτώσεις.
<P>
Ένα τρίτο σημείο είναι βεβαίως το αίτημα για διαβούλευση με το Συμβούλιο, και μάλιστα σε στενή συνεργασία με την Επιτροπή. Τολμώ, συνεπώς, να εκφράσω την ελπίδα ότι η έγκριση αυτής της έκθεσης θα έχει ως αποτέλεσμα να συμφωνήσουμε με την προεδρία σε μερικές εβδομάδες.

<SPEAKER ID=47 LANGUAGE="FI" NAME="Paasio">
Αξιότιμε κύριε Πρόεδρε, η εργασία της κυρίας Aelvoet αξίζει να επαινεθεί εφόσον εφιστά την προσοχή μας σε ένα πολύ σημαντικό ζήτημα, το οποίο έχει σχέση με την αναβάθμιση του ρόλου του Ευρωπαϊκού Κοινοβουλίου στην ιδιαίτερα εξαιρετική αυτή περίπτωση, όπου η Ευρωπαϊκή Ένωση αντιδρά στην παραβίαση των ανθρωπίνων δικαιωμάτων σε κάποια χώρα που συνεργάζεται μαζί μας. Συγχαίρω επίσης την κυρία Aelvoet επειδή έχει διατηρήσει πολύ συνεπή στάση σχετικά με το θέμα αυτό και σε προηγούμενες ανάλογες περιπτώσεις.
<P>
Οφείλω να διαπιστώσω ότι το εν λόγω θέμα δεν αφορά μόνο τη διαμόρφωση άποψης από το Ευρωπαϊκό Κοινοβούλιο, η οποία μπορεί στη συνέχεια να συζητηθεί στο Σώμα, αλλά σχετίζεται και με το μεγάλο πρόβλημα που αντιμετωπίζει σήμερα η Ευρωπαϊκή Ένωση, το οποίο συνίσταται στην πιθανή μείωση της γενικής αποδοχής και της νομιμοφάνειας της Ευρωπαϊκής Ένωσης στα μάτια των πολιτών της. Επομένως, το Ευρωπαϊκό Κοινοβούλιο, ως δημόσιος φορέας ο οποίος εκπροσωπεί τους πολίτες, δικαιολογείται απολύτως να γνωμοδοτεί για αυτά τα πολύ σημαντικά ζητήματα γενικού ενδιαφέροντος.
<P>
Εύκολα μπορεί να σκεφτούμε ότι, στην προκειμένη περίπτωση, το Ευρωπαϊκό Κοινοβούλιο έχει ενδεχομένως εξαιρεθεί για πολιτικούς λόγους και με νομικά προσχήματα. Δεν θέλω, εντούτοις, να ισχυρισθώ ότι ισχύει πράγματι κάτι τέτοιο. Ως εκ τούτου, θα ήταν πολύ καλό εάν ήταν δυνατόν να εγκριθεί και να ληφθεί επίσης σοβαρά υπόψη η εν λόγω έκθεση. Επιπλέον, το θέμα είναι ότι στη χώρα για την οποία γίνεται λόγος και στην οποία έχουν παρουσιασθεί περιπτώσεις παραβίασης ανθρωπίνων δικαιωμάτων, το εν λόγω ζήτημα θα ληφθεί σίγουρα πιο σοβαρά υπόψη, εάν επισημανθεί από το Ευρωπαϊκό Κοινοβούλιο, ως δημόσιος φορέας. Η έκθεση της κυρίας Aelvoet αξίζει να υποστηριχθεί κι ελπίζω να εγκριθεί χωρίς ιδιαίτερες αντιρρήσεις.

<SPEAKER ID=48 LANGUAGE="DE" NAME="Gόnther">
Κύριε Πρόεδρε, θα ήθελα κι εγώ να ευχαριστήσω θερμά την εισηγήτρια για τη δουλειά της, την οποία ανέπτυξε με τη συνήθη σαφήνεια κι ολόκληρο το νομικό υπόβαθρο. Θα ήθελα στα δύο λεπτά που έχω στη διάθεσή μου να αναφερθώ σε μερικές πολιτικές απόψεις επ' αυτής της διαδικασίας. Για μας αποτελεί ήδη ένα είδος παράδοσης να εξετάζουμε επίσης λεπτομερέστατα στο Ευρωπαϊκό Κοινοβούλιο στο πλαίσιο της αναπτυξιακής συνεργασίας τους εταίρους μας ως προς τη στάση τους στο θέμα των ανθρωπίνων δικαιωμάτων, της αποτελεσματικής διακυβέρνησης, μίας καλής διοίκησης, καθώς και ως προς το θέμα της ασφάλειας δικαίου για τους πολίτες τους.
<P>
Πιστεύω πως δεν πρέπει να περιορίσουμε τη συζήτηση μόνο στα ανθρώπινα δικαιώματα, αλλά πως πρέπει πάντοτε να έχουμε προ οφθαλμών και τους άλλους δύο τομείς. Βεβαίως, το ένα προϋποθέτει απαραιτήτως το άλλο, όμως από αυτή τη σκοπιά είχαμε ουσιαστικά πάντα αυτήν την κοινή βάση στη συζήτηση.
<P>
Με τη διαδικασία αυτή, εφόσον την ολοκληρώσουμε με τον τρόπο που ανέφερε και η εισηγήτρια, θα έχουμε πλέον μία σαφή ασφάλεια δικαίου και για τις χώρεςεταίρους της ΑΚΕ, και μάλλον κάτι παραπάνω, διότι ακριβώς ως προς την ΑΚΕ βρισκόμαστε στη φάση να συμπεριλάβουμε περισσότερο στη συνεργασία μας και τις λιγότερο ανεπτυγμένες χώρες που δεν ανήκουν σε αυτήν.
<P>
Ενίοτε παρατηρούμε ότι, όταν συνεχίζονται για πολύ οι παραβιάσεις των ανθρωπίνων δικαιωμάτων, η κακή διοίκηση και μία διεφθαρμένη διακυβέρνηση, μειώνεται καμιά φορά και η σκληρότητα που χρειάζεται για να είναι πράγματι αποτελεσματικές τέτοιου είδους κυρώσεις. Νομίζω ότι θα έπρεπε να συνεννοηθούμε για τη λήψη μέτρων στον ίδιο βαθμό παντού όπου παρατηρούμε αυτού του είδους τις ελλείψεις και να παραμείνουμε πράγματι συνεπείς σε αυτό, έως ότου αρχίσει κάποια βελτίωση.

<SPEAKER ID=49 LANGUAGE="NL" NAME="Bertens">
Κύριε Πρόεδρε, η ΕΕ έχει την ευκαιρία να καταστήσει ουσιαστική την πολιτική για τα ανθρώπινα δικαιώματα. Οι ρήτρες για τη δημοκρατία και τα ανθρώπινα δικαιώματα μπορούν να συγκεκριμενοποιηθούν με προτάσεις της Επιτροπής. Με τις προτάσεις αυτές θα συμφωνηθεί πώς και με βάση ποιά κριτήρια θα πρέπει να εφαρμόζεται η ρήτρα για τη δημοκρατία. Με τη ρήτρα για τα ανθρώπινα δικαιώματα, η ΕΕ διαθέτει ένα ισχυρό μέσο το οποίο θα πρέπει να θέλει να χρησιμοποιεί. Η διαφάνεια της πολιτικής της ΕΕ θα αυξηθεί με τη θέσπιση σαφών κριτηρίων και διαδικασιών. Επίσης, οι ενδιαφερόμενες χώρες θα κατανοήσουν περισσότερο την πολιτική της ΕΕ, γεγονός το οποίο θα τις ωθήσει να σεβαστούν τα κριτήρια. Αυτή ήταν και η αρχική μας πρόθεση.
<P>
Ωστόσο, η κατάσταση που διαπιστώνεται σήμερα σε αυτή τη διαδικαστική συζήτηση είναι άκρως απογοητευτική. Το Συμβούλιο θέλει να αποφασίζει μόνο σχετικά με τη ρήτρα για τη δημοκρατία. Η πολιτική μου ομάδα διαφωνεί πλήρως με την άποψη αυτή. Δεν αρκεί σε καμία περίπτωση να ενημερώνεται απλώς το Κοινοβούλιο σχετικά με την αναστολή της ισχύος της σύμβασης Lome, για παράδειγμα. Αυτό που χρειάζεται σε αυτές τις περιπτώσεις είναι η άσκηση πίεσης από την κοινή γνώμη μέσω των εκπροσώπων της στην ΕΕ. Η έναρξη συνεργασίας στα πλαίσια της Lome προϋποθέτει τη σύμφωνη γνώμη του Ευρωπαϊκού Κοινοβουλίου. Στην περίπτωση αυτή είναι πάρα πολύ λογικό να απαιτείται η σύμφωνη γνώμη του Κοινοβουλίου και για τη διακοπή της συνεργασίας.
<P>
Η αρνητική στάση του Συμβουλίου δεν πρέπει να μας κάνει να παραιτηθούμε από τις απόψεις μας, σύμφωνα με τις οποίες στις περιπτώσεις αυτές απαιτείται πάνω απ' όλα δημοκρατικός έλεγχος και συμμετοχή στη λήψη αποφάσεων. Το Συμβούλιο και το Κοινοβούλιο πρέπει να συζητήσουν προκειμένου να εξευρεθεί λύση σε αυτή τη διαφωνία. Δεν πρέπει να παραδοθούμε εκ των προτέρων. Ας μη λησμονούμε ότι το Συμβούλιο αναγνώρισε τον σημαντικό ρόλο του Κοινοβουλίου στα πλαίσια των ενταξιακών εταιρικών σχέσεων.
<P>
Αυτό ισχύει, παρεμπιπτόντως, και για την έναρξη της διαδικασίας. Εκτός απο το Συμβούλιο, τα κράτη μέλη και την Επιτροπή που πρέπει να έχουν τη δυνατότητα να αρχίζουν διάλογο με μία χώρα και να κινούν τη διαδικασία αναστολής, το ίδιο πρέπει να μπορεί να ζητά και το Ευρωπαϊκό Κοινοβούλιο. Ορθώς υποβάλλει η εισηγήτρια σχετικό αίτημα στην έκθεσή της, την οποία κρίνω πάρα πολύ αξιόλογη. Το Κοινοβούλιο διαδραματίζει σημαντικό ρόλο στην πολιτική της ΕΕ για τα ανθρώπινα δικαιώματα και η Επιτροπή Ίσης Εκπροσώπησης ΑΚΕ-ΕΟΚ αποτελεί ένα σημαντικό μέσο. Επ' αυτής της βάσης πρέπει να δοθεί σημαντικός ρόλος στο Ευρωπαϊκό Κοινοβούλιο όσον αφορά το σύνολο της διαδικασίας αναστολής της ισχύος της σύμβασης. Παρεμπιπτόντως, αυτό δεν πρέπει να ισχύει μόνο για την αναστολή της συνεργασίας, αλλά και για την επανάληψή της.
<P>
Ακριβώς επειδή η ΕΕ επιθυμεί σήμερα να δώσει έναν εντονότερο πολιτικό χαρακτήρα στη συνεργασία με τις χώρες της Lome, πρέπει να ενισχυθεί και η κοινοβουλευτική διάσταση. Διαφορετικά η πολιτική θα είναι ανύπαρκτη . Ποιά χώρα ΑΚΕ θα είναι, για παράδειγμα, πρόθυμη να πεισθεί από μία ηθικολόγο Ευρωπαϊκή Ενωση, τη στιγμή που η τελευταία καταπατά τις δημοκρατικές αρχές;

<SPEAKER ID=50 LANGUAGE="EN" NAME="Andrews">
Κύριε Πρόεδρε, πιστεύω ότι πρέπει να υπάρχει μία ισχυρή πολιτική διάσταση στις νέες συμφωνίες συνεργασίας με τις χώρες ΑΚΕ, ιδιαίτερα στους τομείς των ανθρωπίνων δικαιωμάτων και της ορθής διακυβέρνησης στο πλαίσιο ενός κράτους δικαίου. Είναι σωστό να τονίζουμε ανελλιπώς τη σημασία που αποδίδουμε στη σταθερή ένταξη των χωρών ΑΚΕ στην παγκόσμια οικονομία, καθώς και το γεγονός ότι οι νέες εμπορικές συμφωνίες πρέπει να είναι συμβατές με αυτές που ήδη ισχύουν στα πλαίσια του Παγκόσμιου Οργανισμού Εμπορίου. Πράγματι, οι εναπομείναντες δασμολογικοί φραγμοί πρέπει οπωσδήποτε να καταργηθούν σε όσο το δυνατόν μεγαλύτερο βαθμό έτσι ώστε η πρόσβαση στην αγορά να διέπεται από δικαιοσύνη και ισότητα.
<P>
Στις διαπραγματεύσεις για τις νέες συμφωνίες με τις χώρες ΑΚΕ είναι πολύ σημαντικό να τονίσουμε την ανάγκη να απλουστευθούν και να εκλογικευθούν τα μέσα ενίσχυσης με στόχο τη σταδιακή εξέλιξη προς την άμεση δημοσιονομική υποστήριξη των κρατών της Αφρικής. Πρέπει να επιδείξουμε την απαραίτητη φροντίδα και προσοχή ούτως ώστε η ελευθέρωση του εμπορίου να μη βλάψει την εύθραυστη λειτουργία των οικονομιών των αφρικανικών κρατών. Χαιρετίζω τις δηλώσεις που έκαναν οι ηγέτες της Ομάδας των 8 (G8) μετά από τη συνάντησή τους στην Αγγλία, τον περασμένο μήνα σχετικά με τη μείωση του χρέους το οποίο ίσως χρειασθεί να πληρώσουν οι χώρες της Αφρικής στις πλουσιότερες χώρες του δυτικού κόσμου. Καθώς πλησιάζει η νέα χιλιετηρίδα, τα κράτη της Αφρικής δεν θα μπορέσουν να συνεχίσουν την πορεία τους προς την αυτάρκεια, εάν εξακολουθούν να βαρύνονται με αποπληρωμές χρεών. Οι δυτικοί ηγέτες πρέπει να θεσπίσουν δομές και διαδικασίες με τις οποίες θα διασφαλίζεται ότι δεν θα εφαρμοσθούν γενικά μειώσεις σε όλες αδιακρίτως τις αφρικανικές χώρες.

<SPEAKER ID=51 LANGUAGE="FR" NAME="Hory">
Κύριε Πρόεδρε, θα ήθελα κι εγώ με τη σειρά μου να δηλώσω ότι η Ομάδα της Ευρωπαϊκής Ριζοσπαστικής Συμμαχίας συμφωνεί πλήρως με τις δύο βασικές προτάσεις που περιέχονται στην έκθεση της κ. Aelvoet.
<P>
Κατ' αρχάς, τον Ιούνιο του 1997 ζητήσαμε να μπορεί το Ευρωπαϊκό Κοινοβούλιο να παράσχει σύμφωνη γνώμη στο Συμβούλιο σε περίπτωση αναστολής της σύμβασης. Όμως φαίνεται ότι αυτό μάλλον αντίκειται στη Συνθήκη του Αμστερνταμ. Το λαμβάνουμε υπόψη, αλλά επισημαίνουμε επ' ευκαιρία ότι πρόκειται για μία νέα απόδειξη της ανεπάρκειας της εν λόγω συνθήκης. Κατόπιν τούτου, συμφωνούμε με την απλή διαδικασία συνεννόησης που προτείνει η εισηγήτρια, ώστε το Κοινοβούλιο να μπορεί τουλάχιστον να γνωμοδοτεί a priori.
<P>
Στη συνέχεια, πιστεύουμε, όπως και η εισηγήτρια, ότι το Ευρωπαϊκό Κοινοβούλιο, όπως η Επιτροπή ή και κάποιο κράτος μέλος, πρέπει να έχει τη δυνατότητα ανάληψης πρωτοβουλίας για αναστολή της εφαρμογής της Σύμβασης. Δεν είμαι προσωπικά βέβαιος ότι στο πλαίσιο μίας κλασικής και ορθόδοξης θεώρησης της διάκρισης των εξουσιών μπορεί να αντέξει μία τέτοιου είδους κοινοβουλευτική πρωτοβουλία. Ωστόσο, ως μαχητικός ευρωπαϊκός φεντεραλιστής, θεωρώ ότι, εφόσον τα θεσμικά όργανα δεν παρέχουν στο Κοινοβούλιο μία πραγματική νομοθετική εξουσία, δεν μπορούμε παρά να ενθαρρύνουμε παρόμοιες καταπατήσεις της εξουσίας του Κοινοβουλίου από την εκτελεστική εξουσία.
<P>
Όπως προχωρεί, όμως, η διαδικασία εφαρμογής του άρθρου 366β της Σύμβασης Λομέ, φοβόμαστε μήπως δεν επαρκεί πρακτικά ο χρόνος για την εφαρμογή της. Για τον λόγο αυτό θα ήθελα να επιστήσω και πάλι την προσοχή της Επιτροπής και του Κοινοβουλίου στην έκθεση Rocard για το μέλλον της συνεργασίας ανάμεσα στην Ευρωπαϊκή Ένωση και στις χώρες ΑΚΕ. Ο κ. Rocard είχε προτείνει και το Κοινοβούλιο συμφώνησε, ότι τα κριτήρια σχετικά με τη δημοκρατία και το σεβασμό των ανθρωπίνων δικαιωμάτων, από τα οποία εξαρτάται η βοήθεια, πρέπει να καθορίζονται από τις ίδιες τις δικαιούχες χώρες.
<P>
Πιστεύω ότι η πρόταση αυτή θα βελτίωνε την πολιτική νομιμότητα των όρων και θα αύξανε την αποτελεσματικότητά τους. Ωστόσο, αν και συμφωνούμε ως προς την ουσία της πρότασης, θα πρέπει να γνωρίζουμε ότι η έγκρισή της συνεπάγεται ενδεχομένως μία εμπλοκή των κρατών ΑΚΕ στη διαδικασία αυτή καθαυτή. Δεν μπορούμε να ζητήσουμε από τα κράτη αυτά να ορίσουν τα κριτήρια της βοήθειας, και συνεπώς, σε περίπτωση αθέτησης, τα κριτήρια αναστολής της σύμβασης, χωρίς τη συμμετοχή τους στην απόφαση για αναστολή της βοήθειας στη χώρα τους. Θα πρέπει, συνεπώς, να προσπαθήσουμε να επινοήσουμε τρόπο εξισορρόπησης του συνόλου της διαδικασίας, ούτως ώστε να εκφράζει μία πραγματικά δίκαιη πολιτική συνεργασίας.

<SPEAKER ID=52 LANGUAGE="DE" NAME="Sichrovsky">
Αξιότιμε κύριε Πρόεδρε, υποστηρίζουμε το αίτημα και προπάντων την ιδέα που βρίσκεται πίσω από αυτό, αν και το θεωρούμε κάπως περιορισμένο. Είναι σίγουρα αναγκαία μία διαδικασία συνεννόησης, ενώ η καλύτερη λύση θα ήταν μία διαδικασία σύμφωνης γνώμης. Εν πάση περιπτώσει, θέλουμε επίσης να ανακοινώσουμε ότι, σε περίπτωση που δεν βρεθεί κάποια λύση κατά τη βρετανική προεδρία, εμείς θα προσπαθήσουμε να επηρρεάσουμε προς αυτή την κατεύθυνση την αυστριακή κυβέρνηση, ούτως ώστε το θέμα αυτό να αντιμετωπισθεί με ιδιαίτερη σοβαρότητα μετά την ανάληψη της προεδρίας.
<P>
Ίσως είναι καλό να διατυπωθούν μερικές γενικές παρατηρήσεις ως προς το τόσο σημαντικό αυτό θέμα: εξαιτίας της ιστορίας της η Ευρώπη θα έπρεπε να χειρίζεται πολύ προσεκτικά το θέμα του χαρακτηρισμού των ανθρωπίνων δικαιωμάτων. Σε περίπτωση που το ίδιο Κοινοβούλιο καταφέρει να εξετάσει αυτό το πρόβλημα, τούτο θα πρέπει να γίνει με μεγάλη προσοχή και δεν πρέπει να περιπέσουμε σε γενικές εκ των προτέρων κατακρίσεις.
<P>
Επιδοκιμάζουμε μεν το γεγονός ότι δραστηριοποιούμαστε στην υπόθεση αυτή, πρέπει όμως να εξετάζεται με ακρίβεια η κάθε περίπτωση. Οι εν λόγω χώρες, οι οποίες ταξινομούνται εδώ σε ομάδες, βρίσκονται σε πολύ διαφορετικά στάδια οικονομικής ανάπτυξης. Το ίδιο μέτρο μπορεί να πλήξει πολύ σκληρά τη μία χώρα και λιγότερο την άλλη. Στα διάφορα ανθρώπινα δικαιώματα που αναφέρονται επανειλημμένα δεν περιλαμβάνεται, για παράδειγμα, το δικαίωμα σίτισης και εκπαίδευσης, το οποίο διακυβεύεται σε περίπτωση αναστολής της συνεργασίας εξαιτίας της έλλειψης μίας δημοκρατικής εξέλιξης.
<P>
Δεν πρέπει να ξεχνάμε ότι ο ρόλος μας δεν είναι να εμφανισθούμε εδώ σαν δικαστές, αλλά να προωθήσουμε και να υποστηρίξουμε τις δημοκρατικές εξελίξεις στις διάφορες χώρες.

<SPEAKER ID=53 LANGUAGE="ES" NAME="Sauquillo Pιrez del Arco">
Κύριε Πρόεδρε, είναι η πρώτη φορά που είναι τόσο σημαντικό για την Ευρωπαϊκή Ένωση να αποκτήσει έναν μηχανισμό αναστολής των σχέσεων συνεργασίας όταν υπάρχουν παραβιάσεις των ανθρωπίνων δικαιωμάτων. Αυτό αποδεικνύεται από το πλήθος των ψηφισμάτων κατεπείγοντος του ίδιου του Ευρωπαϊκού Κοινοβουλίου το οποίο αφιερώνει σε κάθε σύνοδο ένα ειδικό μέρος στα ανθρώπινα δικαιώματα.
<P>
Αυτός δε ο μηχανισμός - στο μέτρο που αποτελεί νομικό μέσο - πρέπει να είναι εξ ορισμού λειτουργικός, τόσο προς όφελος της ενίσχυσης της αξιοπιστίας των εξωτερικών δράσεων της Ευρωπαϊκής Ένωσης, που έχει μειωθεί αρκετά, όσο - και κυρίως - ως απαραίτητη προϋπόθεση για την πραγματική επίτευξη των στόχων που προβλέπονται στις συνθήκες.
<P>
Προκειμένου ο εν λόγω μηχανισμός να είναι λειτουργικός, η διαδικασία εφαρμογής της ρήτρας των ανθρωπίνων δικαιωμάτων δεν μπορεί να εξαρτάται από την ομοφωνία του Συμβουλίου, ούτε να περνά κατά τρόπο καλυμμένο από το Κοινοβούλιο για απλή ενημέρωση. Είναι ομόφωνα παραδεκτό ότι η ομοφωνία στο Συμβούλιο είναι ένα σύστημα που παραλύει τη διαδικασία λήψης αποφάσεων, γεγονός που γνωρίζουμε από την περίπτωση της κρίσης της κενής θέσης το 1996 και το ξαναβλέπουμε τώρα, όταν μία από τις προκλήσεις της διεύρυνσης είναι η τροποποίηση μιας διαδικασίας λήψης αποφάσεων που, βασιζόμενη στην ομοφωνία, δεν λειτουργεί με την απαραίτητη ταχύτητα.
<P>
Επομένως, δεν θεωρούμε επαναστατικό να ζητά το Κοινοβούλιο να λαμβάνονται με πλειοψηφία οι αποφάσεις επ' αυτού του σημαντικού θέματος. Το Συμβούλιο δεν θα πρέπει να αντιμετωπίσει αυτή την πρόταση με καχυποψία γιατί δεν πρόκειται για επίθεση εναντίον των σχετικών συμφερόντων των κρατών μελών, αλλά προς ενίσχυση της πολιτικής και των συμφερόντων της Ευρωπαϊκής Ένωσης, σύμφωνα με τις αρχές που ορίζονται στις συνθήκες.
<P>
Το γεγονός ότι το Κοινοβούλιο ζητά να γνωμοδοτεί όταν πρόκειται για ένα από τα θέματα που το αφορούν περισσότερο στο πλαίσιο των εξωτερικών υποθέσεων, το θέμα των ανθρωπίνων δικαιωμάτων, όχι μόνο δεν είναι καν επαναστατικό, όπως αναφέρει η κυρία Aelvoet στην αιτιολογική έκθεση της έκθεσής της, αλλά απλώς λογικό. Με τη γνωμοδότηση του Κοινοβουλίου θα είχαν αποφευχθεί πολλές αντιφατικές καταστάσεις στις οποίες βρισκόμαστε σήμερα, όπως, για παράδειγμα, η υποβολή στην ίδια την τρέχουσα σύνοδο ενός ψηφίσματος σχετικά με την Ισημερινή Γουϊνέα, όπου πρόσφατα απαγγέλθηκαν 15 θανατικές καταδίκες, όπου ζητάμε από την Επιτροπή να επανεξετάσει την επανάληψη της συνεργασίας με αυτή τη χώρα.
<P>
Ας δημιουργήσουμε τον απαραίτητο μηχανισμό ώστε να επιβάλλουμε κυρώσεις για κάτι τόσο βασικό και ουσιώδες όπως είναι η παραβίαση των ανθρωπίνων δικαιωμάτων, και ας το πράξουμε σωστά, με διαφάνεια και, κυρίως, με εγγυήσεις.

<SPEAKER ID=54 LANGUAGE="EN" NAME="Corrie">
Κύριε Πρόεδρε, ζητώ συγνώμη από το Σώμα που δεν ήμουν στη θέση μου όταν άρχισε η συζήτηση, αλλά δυστυχώς το αεροπλάνο μου είχε καθυστέρηση. Συγχαίρω την κυρία Aelvoet για την εξαιρετική έκθεσή της. Η Ομάδα του Ευρωπαϊκού Λαϊκού Κόμματος την υποστηρίζει ομόφωνα. Η αναστολή της εφαρμογής της συμβάσεως αποτελεί πολύ σοβαρό ζήτημα και είναι σημαντικό να ακούγονται οι απόψεις του Κοινοβουλίου. Ωστόσο, είναι σημαντικό να μην ξεχνάμε ότι η διαδικασία συνεννόησης μας συνδέει στενά με αυτό που έγινε στο Αμστερνταμ. Αν δεν μπορούμε να το πετύχουμε αυτό, θα πρέπει να έχουμε τουλάχιστον τη δυνατότητα να εκφέρουμε τη γνώμη μας όταν παρουσιάζεται παρόμοια κατάσταση.
<P>
Εμείς ως βουλευτές του Κοινοβουλίου πρέπει επίσης να δεχθούμε ότι μπορεί να παρουσιασθούν διάφορες καταστάσεις. Είδαμε, παραδείγματος χάριν, την τρομακτική κατάσταση στη Νιγηρία, όταν ο πρώην πρόεδρος απαγχόνισε 19 ανθρώπους. Σε τέτοιες περιπτώσεις, όταν λαμβάνουν χώρα σοβαρές παραβιάσεις των ανθρωπίνων δικαιωμάτων, η Επιτροπή ίσως προβεί στην άμεση αναστολή της εφαρμογής της συμβάσεως με μία χώρα. Σε άλλες περιπτώσεις μία πολύ αργή διαδικασία μπορεί να αποδειχθεί αποικοδομητική, όπως σε περιπτώσεις όπου, απλώς και μόνον εξαιτίας όσων συμβαίνουν στη χώρα, ίσως είναι δυνατόν να βελτιώσουμε κάπως την κατάσταση πριν επιδεινωθεί πολύ.
<P>
Παραδείγματος χάριν, επισκέφθηκα πρόσφατα τις Κομόρες και αισθάνθηκα φρίκη από την κατάσταση που φαίνεται ότι αρχίζει να δημιουργείται. Ένα νησί, το Anjouan, ανακηρύχθηκε ανεξάρτητο και, παράλληλα, αναμένει να συνεχίσει να λαμβάνει ενίσχυση από την Ευρωπαϊκή Ένωση. Τους τονίσαμε ξεκάθαρα ότι δεν μπορούν να συνεχίσουν να ανήκουν στη Λομέ εφόσον ανακηρύχθηκαν ανεξάρτητο κράτος. Ίσως στην προκειμένη περίπτωση χρειασθεί να αναστείλουμε την εφαρμογή της σύμβασης. Η συζήτησή μας πρέπει να αφορά καταστάσεις αυτού του είδους.
<P>
Τα ανθρώπινα δικαιώματα και η δημοκρατία αποτελούν ζητήματα ζωτικής σημασίας για τη συνέχιση της υποστήριξής μας προς τα αναπτυσσόμενα κράτη, αλλά, με κάθε ειλικρίνεια, η ορθή διακυβέρνηση είναι ίσως ακόμα πιο σημαντική. Θα έλεγα ότι η Αφρική είναι η ήπειρος στην οποία φυσιολογικά πρέπει να μεταφερθεί η δράση μας μετά από τον Σύνδεσμο Κρατών Νοτιοανατολικής Ασίας (ΣΚΝΑΑ). Πολλές βιομηχανίες είδαν τα προβλήματα του ΣΚΝΑΑ και τώρα θέλουν να εγκαταλείψουν το πρόγραμμα. Αν οι χώρες δεν παρουσιάζουν σταθερότητα, τότε απλούστατα κανείς δεν θα επενδύσει σε αυτές. Επομένως, είναι σημαντικό να συνεργαστούμε με άλλα αφρικανικά κράτη, σε μία προσπάθεια να διατηρηθεί η σταθερότητα στις χώρες αυτές, ούτως ώστε να μη χρειασθεί η αναστολή της εφαρμογής της σύμβασης.
<P>
Ελπίζω ότι, εάν δεν μπορέσουμε να επιτύχουμε τη διαδικασία συνεννόησης, η Επιτροπή θα διατηρήσει τουλάχιστον στενή επαφή με το Κοινοβούλιο για οποιαδήποτε κατάσταση ανακύπτει, όπου ενδεχομένως να χρειάζεται η αναστολή της εφαρμογής της σύμβασης σε μία χώρα, και ότι ειδικά η Επιτροπή Ανάπτυξης και Συνεργασίας θα λαμβάνει όλες τις εκθέσεις που εκπονούνται. Πέραν αυτών, η Ομάδα του Ευρωπαϊκού Λαϊκού Κόμματος με μεγάλη ευχαρίστηση θα υποστηρίξει αυτή την έκθεση όταν κατατεθεί στο Κοινοβούλιο.

<SPEAKER ID=55 LANGUAGE="NL" NAME="Van Bladel">
Κύριε Πρόεδρε, μετά από πολυετείς προσπάθειες για το σεβασμό των ανθρωπίνων δικαιωμάτων, η κ. Aelvoet κατόρθωσε να βρει ένα σχήμα που μας φέρνει πιο κοντά στην αποτελεσματική λειτουργία των ευρωπαϊκών θεσμικών οργάνων όσον αφορά το θέμα αυτό. Εκτός αυτού, ενισχύθηκε ο ρόλος του Κοινοβουλίου. Συμφωνώ με τον κ. Bertens ότι αυτά που πετύχαμε δεν επαρκούν, είναι όμως μία αρχή. Συγχαρητήρια, κ. Aelvoet!
<P>
Όμως, πώς μπορεί η πρόταση αυτή να είναι επιτυχής όταν, για παράδειγμα, μία σημαντική χώρα όπως η Αγκόλα εξοπλίζεται σαν αστακός; Η Αγκόλα πούλησε τα πετρελαϊκά αποθέματά της για την προσεχή τριετία και με τα χρήματα που πήρε αγόρασε τοις μετρητοίς όπλα από τη Βραζιλία και τη Ρωσία, την ίδια τη Ρωσία που, ως μέλος της τρόικας, θα πρέπει να υποστηρίζει την ειρηνευτική προσπάθεια. Δεν νομίζω ότι ένα μονοκομματικό κράτος όπως η Αγκόλα, που λαμβάνει αυτή την απόφαση χωρίς να υπάρχει αντιπολίτευση, θα μπορούσε ποτέ να ανταποκριθεί στα δημοκρατικά κριτήρια της Lome. Συνεπώς, καλώ επειγόντως το Συμβούλιο και την Επιτροπή να υποβάλουν συγκεκριμένη πρόταση και το Κοινοβούλιο να καταρτίσει προσωρινή έκθεση, ώστε οι χώρες ΑΚΕ να σεβαστούν το ποσοστό εξοπλισμού που έχει ορισθεί στη σύμβαση. Το ίδιο ισχύει, βεβαίως, και για την καλή διακυβέρνηση, όπως παρατήρησε και η κ. Gόnther. Μόνο τότε θα μπορεί να θεωρηθεί ότι υπάρχει κάποια ελπίδα για τον σεβασμό της δημοκρατίας και των ανθρωπίνων δικαιωμάτων στις χώρες ΑΚΕ.

<SPEAKER ID=56 NAME="Brittan, Sir Leon">
Κύριε Πρόεδρε, κυρίες και κύριοι βουλευτές, είναι σαφές ότι κατά τη διάρκεια της συζήτησης έγινε αναφορά σε ορισμένα ζητήματα τα οποία υπερβαίνουν τα στενά πλαίσια της δεύτερης προσωρινής έκθεσης της κυρίας Aelvoet.
<P>
Το γεγονός αυτό είναι κατανοητό διότι το ενδιαφέρον του Κοινοβουλίου για την ορθή εφαρμογή της Τέταρτης Σύμβασης Λομέ, και ειδικότερα για τις πτυχές της που άπτονται των ανθρωπίνων δικαιωμάτων, είναι μεγάλο. Παραδείγματος χάριν, ο κ. Corrie ανέφερε ορισμένα παραδείγματα τρομακτικής συμπεριφοράς τα οποία οδηγούν σε σκέψεις ως προς το τι πρέπει να γίνει ενόψει της στενής σχέσης που προβλέπεται από τη Σύμβαση Λομέ ανάμεσα στην Ευρωπαϊκή Ένωση και τις χώρες όπου παρατηρείται τέτοιου είδους συμπεριφορά. Επομένως, το ζήτημα της εφαρμογής της διαδικασίας που προβλέπεται από το άρθρο 366α της Σύμβασης Λομέ, το οποίο προορίζεται ειδικά για την αντιμετώπιση παρομοίων καταστάσεων, είναι προφανώς πολύ σημαντικό. Η Επιτροπή εξέτασε προσεκτικά τη δεύτερη προσωρινή έκθεση της κυρίας Aelvoet και σημειώνει τις τροπολογίες που κατατέθηκαν και οι οποίες προβλέπουν γνωμοδότηση του Κοινοβουλίου κατά τα διάφορα στάδια της εφαρμογής της διαδικασίας.
<P>
Η Επιτροπή εξέφρασε τη γνώμη της όταν εκρίθηκε η πρώτη προσωρινή έκθεση σχετικά με την επιθυμία να υπάρχει μεγαλύτερη συμμετοχή του Κοινοβουλίου στην εφαρμογή της διαδικασίας, και είναι σαφές ότι η παρούσα πρόταση για μία απόφαση του Συμβουλίου είναι πιο κατηγορηματική από αυτήν την άποψη. Προβλέπεται η πλήρης και άμεση ενημέρωση του Κοινοβουλίου για οποιαδήποτε απόφαση σχετικά με την εφαρμογή του άρθρου 366α. Πιστεύουμε ότι μία διαδικασία επίσημης γνωμοδότησης του Κοινοβουλίου στα διάφορα στάδια της διαδικασίας δεν είναι εφικτή, ·όχι διότι θεωρούμε ότι οι απόψεις του Κοινοβουλίου δεν είναι σημαντικές ή ουσιαστικές, αλλά απλούστατα λόγω των ειδικών διατάξεων των συνθηκών, και ιδιαίτερα του άρθρου 300, το οποίο προβλέπει ουσιαστικά μία διαδικασία για παρόμοιες καταστάσεις. Αυτά που προτείνονται έρχονται σε αντίθεση με αυτά που προβλέπει το άρθρο 300.
<P>
Η Επιτροπή επιθυμεί να δείξει όσο το δυνατόν περισσότερη κατανόηση και οπωσδήποτε είναι έτοιμη να αναλάβει να ενημερώνει το Κοινοβούλιο για οποιεσδήποτε πρωτοβουλίες αναλαμβάνονται ή για όποια πρόταση υποβάλλεται στα πλαίσια του άρθρου 366α, και το Κοινοβούλιο, βεβαίως, είναι και με το παραπάνω υπό αυτές τις συνθήκες σε θέση να καταστήσει γνωστές τις απόψεις του. Εάν οι απόψεις του καταστούν γνωστές, αμέσως θα τεθούν υπόψη της Επιτροπής και θα πρέπει να εξετασθούν. Η Επιτροπή θα εξακολουθήσει να λαμβάνει υπόψη όλες τις σχετικές γνωμοδοτήσεις του Κοινοβουλίου.
<P>
Λυπούμαι για το γεγονός ότι σημειώθηκε καθυστέρηση στον καθορισμό των ρυθμίσεων υπό τις οποίες μπορεί να γίνει επίκληση του άρθρου 366α όπου χρειάζεται. Ελπίζω ότι, μετά από αυτήν τη συζήτηση και μετά από όσα ελέχθησαν κατά τη διάρκειά της τόσο από κάποιους βουλευτές, όσο και από εμένα τον ίδιο, θα καταστεί δυνατόν να προχωρήσουμε το συντομότερο σε μία κατάσταση όπου θα μπορεί να γίνεται επίκληση του άρθρου 366α, διότι θα έχουμε καταλήξει σε συμφωνία σχετικά με την απαιτούμενη γι' αυτό διαδικασία.

<SPEAKER ID=57 NAME="Πρόεδρος">
Ευχαριστώ κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί την Τετάρτη στις 11.30.

<CHAPTER ID=6>
Γενετική τροποποίηση μικροοργανισμών
<SPEAKER ID=58 NAME="Πρόεδρος">
H ημερήσια διάταξη προβλέπει στη συνέχεια τη σύσταση για δεύτερη ανάγνωση (Α4-0192/98) της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που καθορίσθηκε από το Συμβούλιο ενόψει της έκδοσης της οδηγίας του Συμβουλίου για την τροποποίηση της οδηγίας 90/219/ΕΟΚ για την περιορισμένη χρήση γενετικώς τροποποιημένων μικροοργανισμών (C4-0031/98-95/0340 (SYN)) (εισηγητής: ο κ. Τρακατέλλης).

<SPEAKER ID=59 NAME="Τρακατέλλης">
Κύριε Πρόεδρε, ένας από τους σημαντικότερους τομείς της βιοτεχνολογίας είναι οι εφαρμογές που γίνονται με χρήση γενετικά τροποποιημένων μικροοργανισμών. Οι εφαρμογές αυτές επηρεάζουν σημαντικά θέματα υγείας και νόσου, διατροφής, προστασίας του περιβάλλοντος, γεωργίας και άλλων σημαντικών τομέων της ανθρώπινης ζωής και δραστηριότητας.
<P>
Επομένως, η διερεύνηση των δυνατοτήτων των γενετικά τροποποιημένων οργανισμών επιβάλλεται να προχωρήσει διότι υπόσχεται πολλά. Επειδή, όμως, δεν είναι επακριβώς γνωστή η φύση και το μέγεθος των κινδύνων για τον άνθρωπο και το περιβάλλον που συνδέονται με αυτούς τους μικροοργανισμούς, επιβάλλεται οι σχετικές εργασίες να γίνονται σε ορισμένους χώρους, κατάλληλα διαμορφωμένους για κάθε κατηγορία κινδύνου. Τις εργασίες σε συνθήκες περιορισμού ρυθμίζει η Οδηγία 90/219, με στόχο αφενός την εξασφάλιση ενός κοινού πλαισίου για την ανάπτυξη της νέας τεχνολογίας και αφετέρου την προστασία της ανθρώπινης υγείας και του περιβάλλοντος. Εξάλλου, από την υιοθέτηση της οδηγίας αυτής έως σήμερα, έχουν προστεθεί νέες επιστημονικές γνώσεις και εφαρμογές, ενώ, παράλληλα, από την εφαρμογή της αποκτήθηκε και η σχετική διοικητική εμπειρία. Επομένως, είναι σωστό σήμερα να τροποποιηθεί και εκσυγχρονισθεί η οδηγία. Στην τροποποίησή της πρέπει να επιδιωχθεί η όσο το δυνατόν μεγαλύτερη διοικητική ευελιξία, η οποία όμως να μην αποβαίνει σε βάρος της ασφάλειας. Στο σημείο αυτό, κρούω τον κώδωνα του κινδύνου, διότι δεν πρέπει να συγχέουμε το ευέλικτο και ξεκάθαρο πλαίσιο με τους κανόνες ασφάλειας. Ο κίνδυνος να συμβεί μελλοντικά ένα ατύχημα μεγαλώνει, διότι το πεδίο επεκτείνεται ταχύτατα. Ακόμη και ένα απλό ατύχημα θα ήταν αρκετό για να δώσει στη βιομηχανία των βιοτεχνολογικών εφαρμογών το κακό όνομα και να την οδηγήσει σε κρίση, πράγμα που πρέπει να αποφύγουμε, δημιουργώντας ακριβώς τις κατάλληλες συνθήκες ασφάλειας.
<P>
Παρά το γεγονός ότι το Συμβούλιο περιέλαβε αρκετές τροπολογίες του Κοινοβουλίου, εντούτοις, σημαντικές δεν ενσωματώθηκαν τελικά στην κοινή θέση. Ο εισηγητής είναι της γνώμης ότι η κοινή θέση αντανακλά εν μέρει μόνο τις θέσεις του Κοινοβουλίου που υιοθετήθηκαν σε πρώτη ανάγνωση. Επομένως, προτείνουμε στη σύσταση δεύτερης ανάγνωσης να επαναφερθούν οι τροπολογίες που πλησιάζουν στη θέση και στο πνεύμα των τροπολογιών που υπερψηφίστηκαν από την Ολομέλεια του Κοινοβουλίου.
<P>
Τα κυριότερα σημεία είναι:
<P>
Τροπολογία 2: διασάφηση του όρου «περιορισμένη χρήση» ώστε να προσδιορίζονται ρητά τα μέτρα περιορισμού στις εργασίες με γενετικά τροποποιημένους μικροοργανισμούς.
<P>
Τροπολογία 3: η πρόβλεψη επανεξέτασης της εκτίμησης του κινδύνου στην περίπτωση που η αρμόδια αρχή είναι ενήμερη ότι η αρχική εκτίμηση δεν είναι πλέον επαρκής. 'Ετσι, δίδεται η δυνατότητα στην αρμόδια αρχή να παρέμβει.
<P>
Οι τροπολογίες 4 και 9 αφορούν την εισαγωγή διατάξεως σχετικά με την ευθύνη των χρηστών για ασφάλιση, δεδομένου ότι, παρ'όλα τα μέτρα περιορισμού, ο κίνδυνος -αν και απειροελάχιστος- υφίσταται. Είναι επομένως συνετό να υπάρχει ασφαλιστική κάλυψη και ανάληψη ευθύνης, στην περίπτωση που θα προκύψουν βλάβες σε τρίτους από τη χρήση γενετικά τροποποιημένου μικροοργανισμού.
<P>
Η τροπολογία 5 αφορά τη διασφάλιση του χρήστη με την παροχή δυνατότητας να ζητά από την αρμόδια αρχή επίσημη άδεια για τις χρήσεις της κατηγορίας 2.
<P>
Οι τροπολογίες 7 και 8 αφορούν την ενημέρωση του κοινού πριν αρχίσει η περιορισμένη χρήση, όχι μόνο για τα σχέδια έκτακτης ανάγκης, αλλά και για τα συναφή μέτρα ασφάλειας, καθώς και τη δυνατότητα να ζητείται η γνώμη του.
<P>
Η τροπολογία 10 αφορά τη διοργάνωση επιθεωρήσεων και ελέγχων από την αρμόδια αρχή και σωστή εφαρμογή της οδηγίας και των μέτρων περιορισμού.
<P>
Οι τροπολογίες 11, 12 και 13 αφορούν στη συμμετοχή του Κοινοβουλίου στη διαδικασία κατάρτισης και τροποποίησης του Παραρτήματος ΙΙ, μέρος 2, σχετικά με τα κριτήρια που θα εξαιρούν ορισμένους γενετικά τροποποιημένους μικροοργανισμούς από τα πεδία εφαρμογής της οδηγίας.
<P>
Το ίδιο επίσης προβλέπεται και στην τροποποίηση της διαδικασίας εκτίμησης του κινδύνου στο Παράρτημα ΙΙΙ, μέρος Β. Δεν μπορούμε να δεχθούμε τον αποκλεισμό του Κοινοβουλίου στην κατάρτιση τόσο σημαντικών μερών της οδηγίας. 'Ετσι, εφόσον γίνει αυτό, θα είναι καλύτερη η άσκηση των εκτελεστικών αρμοδιοτήτων της Επιτροπής και ο έλεγχος των πράξεών της από το Κοινοβούλιο. Εδώ, συμφωνούμε απόλυτα με την Επιτροπή και αναμένουμε τη στήριξη των θέσεών μας από αυτήν.
<P>
Η τροπολογία 14 αφορά τη διαδικασία εκτίμησης του κινδύνου. Θέλω να τονίσω σ'αυτό το σημείο ότι η ακριβής εκτίμηση του κινδύνου αποτελεί ουσιαστικά την καρδιά της οδηγίας. Το Συμβούλιο περιέλαβε μόνο γενικές γραμμές, εμείς επιμένουμε ότι πρέπει να είναι σαφής η διαδικασία εκτίμησης του κινδύνου.
<P>
Τέλος, θα ήθελα να θίξω για άλλη μία φορά το θέμα επιλογής της νομικής βάσης, δηλαδή το άρθρο 100Α αντί το 130Ρ. Oι εργασίες οι σχετικές με τους γενετικά τροποποιημένους μικροοργανισμούς θεωρείται, εκτός των άλλων, στα εργαστήρια βιομηχανιών ότι έχουν σημαντικές επιπτώσεις στους όρους του ανταγωνισμού. Επομένως, πιστεύω ότι πιο σωστό θα ήταν το άρθρο 100Α. Ακόμη, μετά την έγκριση των συστάσεων για τη ΣΕΒ, είχε γίνει ξεκάθαρο -και ο κ. Santer είχε δεσμευθεί- για θέματα δημόσιας υγείας να έχουμε τη συναπόφαση.
<P>
Τελειώνοντας, κύριε Πρόεδρε, θεωρώ ότι η Επιτροπή πρέπει να στηρίξει τις θέσεις μας, οι οποίες αποσκούν αφενός στη διασφάλιση της ανάπτυξης της νέας αυτής τεχνολογίας, αφετέρου στην προάσπιση της ανθρώπινης υγείας και του περιβάλλοντος.

<SPEAKER ID=60 LANGUAGE="EN" NAME="Bowe">
Κύριε Πρόεδρε, κατ' αρχάς είναι σημαντικό να ευχαριστήσουμε όλοι τον εισηγητή για τον τεράστιο όγκο εργασίας που ανέλαβε κατά την εξέταση αυτής της εξαιρετικά τεχνικής και πολύ περίπλοκης οδηγίας. Τον συγχαίρω για την κατανόηση των τεχνικών λεπτομερειών καθώς και των προβλημάτων που συνδέονται με αυτές.
<P>
Πρόκειται για μία πολύ επίκαιρη έκθεση, από την άποψη ότι αυτό το θέμα - η βιοτεχνολογία - βρίσκεται στο επίκεντρο του έντονου ενδιαφέροντος και του προβληματισμού του κοινού κατά τα τελευταία χρόνια. Πρόκειται για μία εξαιρετικά σημαντική έκθεση. Η βιοτεχνολογία ως επιστήμη έχει τη δυνατότητα για τεράστιες νέες προόδους τον επόμενο αιώνα, αν χρησιμοποιηθεί σωστά. Μπορεί να αποφέρει τεράστια οφέλη στο ανθρώπινο γένος γενικά και μεγαλύτερη ευημερία για όλους μας. Είναι όμως σημαντικό να οικοδομήσουμε την εμπιστοσύνη και την πίστη του κοινού σε αυτήν την τεχνολογία. Για να το επιτύχουμε πρέπει απαραιτήτως να έχουμε υψηλότερα επίπεδα προστασίας, προκειμένου να εξασφαλίσουμε ότι προστατεύεται η δημόσια υγεία και το περιβάλλον γενικότερα από κάθε κίνδυνο που θα μπορούσε να προκύψει από τα πειράματα. Αυτή η οδηγία ελέγχει βασικά τα πειράματα σε εγκαταστάσεις περιορισμού ή και τη χρήση Γενετικά Τροποποιημένων Μικροοργανισμών (ΓΤΜ), επίσης σε εγκαταστάσεις περιορισμού.
<P>
Με τις τροπολογίες του εισηγητή γίνεται προσπάθεια να διασφαλισθεί ότι πληρούνται αυτές οι προϋποθέσεις και ότι επιδεικνύεται υπευθυνότητα και προσοχή από όλους τους επαγγελματίες σε αυτόν τον τομέα.
<P>
Εκ μέρους της Ομάδας του Ευρωπαϊκού Σοσιαλιστικού Κόμματος θα ήθελα να πω ότι είμαστε αναμφίβολα υπέρ της ανάπτυξης της νέας αυτής επιστήμης της βιοτεχνολογίας. Πιστεύουμε, όμως, ότι είναι απαραίτητο να διασφαλίσουμε ότι γίνονται σεβαστοί και λαμβάνονται πλήρως υπόψη προβληματισμοί δεοντολογίας σχετικά με τη δημόσια υγεία και τη γενική ασφάλεια. Οι τροπολογίες του εισηγητή μας βοηθούν στην επιδίωξη αυτών των εγγυήσεων και θέλω να τις προτείνω προς έγκριση από την Επιτροπή και το Συμβούλιο.
<P>
Η κοινή θέση, όπως κατατέθη στο Κοινοβούλιο, δεν είναι κακή. Υπάρχουν όμως ακόμα λόγοι ανησυχίας, οι οποίοι αντιμετωπίζονται από τις τροπολογίες του εισηγητή και τους οποίους θα θέλαμε να υποστηρίξουμε. Πρώτον, υφίσταται το όλο ζήτημα της κατάταξης αυτών των μικροοργανισμών σε κατηγορίες. Αληθεύει απολύτως ότι η συντριπτική πλειοψηφία των μικροοργανισμών που χρησιμοποιούνται στα πειράματα είναι ως επί το πλείστον ακίνδυνοι και η απειλή που αντιπροσωπεύουν είναι μικρή. Υπάρχουν, όμως, ορισμένοι οι οποίοι παρουσιάζουν εξαιρετικά μεγάλους κινδύνους, ιδιαίτερα εκείνοι που συνδέονται με παραδοσιακές ασθένειες, όπως, για παράδειγμα, οι μικροοργανισμοί που συνδέονται με τη βουβωνική πανώλη. Πρέπει λοιπόν να επιδεικνύουμε τη μεγαλύτερη δυνατή προσοχή όταν ασχολούμεθα με αυτούς. Συνεπώς, πρέπει να διασφαλίσουμε ότι τα μέτρα περιορισμού και ασφαλείας που λαμβάνονται είναι κατάλληλα για τους κινδύνους του μικροοργανισμού. Με τις τροπολογίες του εισηγητή αναγνωρίζεται αυτή η ανάγκη και οικοδομείται αναμφίβολα ένα σύστημα με το οποίο θα μπορούσε να υπάρξει αυτή η διασφάλιση.
<P>
Θα επαναλάβω κι εγώ την ανησυχία του εισηγητή για το ζήτημα της επιτροπολογίας. Η πρόταση είναι μάλλον περίεργη από την άποψη της επιτροπολογίας - δύο διαφορετικά παραρτήματα που θα ελέγχονται από δύο διαφορετικά συστήματα διαχείρισης. Επομένως πρόκειται για κάτι με το οποίο δεν είμαστε εξοικειωμένοι, κάτι το οποίο δεν μας αρέσει και μας κάνει να μην αισθανόμαστε άνετα. Αναγνωρίζουμε το γεγονός ότι η Επιτροπή θα παρουσιάσει σύντομα μία νέα πρόταση σχετικά με την επιτροπολογία και την ανάπτυξη ενός προσωρινού διακανονισμού. Ελπίζουμε να υπάρξει μία ορθολογικότερη προσέγγιση από την Επιτροπή και να λυθούν κατ' αυτόν τον τρόπο τα προβλήματα που παρουσιάζει σήμερα αυτή η πρόταση.
<P>
Τέλος, θα ήθελα επίσης να επιστήσω την προσοχή στο ζήτημα της νομικής βάσης. Αυτή η πρόταση βρίσκεται σήμερα στη διαδικασία συνεργασίας, γεγονός που δεν είναι κατά τη γνώμη μας ικανοποιητικό. Με μεγάλη ευχαρίστηση θα συνεχίζαμε τη συζήτηση με το Συμβούλιο, με την Επιτροπή σε ρόλο μεσολαβητή, μέσω της διαδικασίας συνεργασίας. Λυπούμεθα που κάτι τέτοιο δεν μπορεί να γίνει. Συνεπώς, θα θέλαμε να υποστηρίξουμε την άποψη του εισηγητή ότι η νομική βάση πρέπει να είναι το άρθρο 100α.

<SPEAKER ID=61 LANGUAGE="DE" NAME="Liese">
Κύριε Πρόεδρε, αξιότιμοι κυρίες και κύριοι, θα ήθελα κι εγώ να ευχαριστήσω τον εισηγητή για την εργασία που επετέλεσε. Η γενετική τεχνολογία και η βιοτεχνολογία είναι συνυφασμένες με μεγάλους κινδύνους, για τους οποίους έχουμε συχνά μιλήσει στο Κοινοβούλιο, όπως, παραδείγματος χάρη, για την κλωνοποίηση των ανθρώπων. Προσθέτω ακόμα ένα παράδειγμα: ανησυχώ πολύ για το γεγονός ότι η εφαρμογή της προγενετικής διαγνωστικής μπορεί να οδηγήσει σε μία επιλογή που θα αποβεί σε βάρος των ατόμων με ειδικές ανάγκες. Αυτό αποτελεί έναν κίνδυνο που πρέπει να δούμε κατάματα.
<P>
Όμως στην υπάρχουσα πρόταση για μία διάταξη πρόκειται για μία εφαρμογή της γενετικής τεχνολογίας, η οποία παρέχει κατά τη γνώμη μου τεράστιες ευκαιρίες και για την οποία θα μπορούμε μετά από είκοσι χρόνια εφαρμογής να πούμε ότι αποδείχθηκαν ανύπαρκτοι οι κίνδυνοι που ίσως βλέπαμε πριν από μερικά μόλις χρόνια. Μέχρι σήμερα δεν σημειώθηκε κάποιο απρόοπτο. Γι' αυτόν τον λόγο νομίζω πως είναι συνετό να απαλλάξουμε την οδηγία αυτή από τη γραφειοκρατία. Η Ευρώπη δεν επιτρέπεται να εξακολουθεί να μένει πίσω στην παραγωγή φαρμάκων μέσω γενετικά τροποποιημένων μικροοργανισμών. Πρέπει να καλύψουμε την καθυστέρησή μας στον τομέα αυτό, γι' αυτό και είναι απαραίτητο να περιορισθούν οι γραφειοκρατικοί κανόνες.
<P>
Κι αυτό δεν σημαίνει ένα μείον στην ασφάλεια, διότι εδώ προχωρούμε πιο διαφοροποιημένα. Θα εξακολουθήσουν να ελέγχονται πολύ αυστηρά - όπως υποστήριξε και ο κύριος Bowe - οι επικίνδυνοι παθογόνοι μικροοργανισμοί. Πρέπει, όμως, να μην ελέγχονται τόσο αυστηρά τα ακίνδυνα παθογόνα, διότι ο κίνδυνος δεν έγκειται σε αυτό καθαυτό το γεγονός ότι ασχολούμαστε με γενετική τεχνολογία, αλλά στην ύπαρξη των παθογόνων μικροοργανισμών. Γι' αυτό και τάσσομαι αποφασιστικά εναντίον μερικών τροπολογιών της έκθεσης, οι οποίες δεν προέρχονται από τον κύριο Τρακατέλλη αλλά εισήχθησαν στην έκθεση με κάποιον τρόπο, κι αναφέρομαι συγκεκριμένα στις τροπολογίες 2, 4, 9 και 14. Ούτε εγώ είμαι της γνώμης ότι χρειαζόμαστε μία ιδιαίτερα αυστηρή ρύθμιση για τη βιοτεχνολογία στον τομέα της αστικής ευθύνης. Χρειαζόμαστε μία ευρεία ρύθμιση και αυτή καταρτίζεται από την Επιτροπή. Δεν μπορούμε, όμως, πάντα να προσθέτουμε κάτι ακόμα στο θέμα της βιοτεχνολογίας, διότι τότε δεν θα καλύψουμε ποτέ την καθυστέρησή μας.

<SPEAKER ID=62 LANGUAGE="NL" NAME="Eisma">
Πρόεδρε, μολονότι καταντά μονότονο, θα ήθελα κι εγώ να συγχαρώ τον εισηγητή κ. Τρακατέλλη για την καλή έκθεση που εκπόνησε. Η βιοτεχνολογία είναι ένας πολύ νέος τομέας, στον οποίο δεν διαθέτουμε πρακτικά παρά ελάχιστη εμπειρία. Τα προσεχή χρόνια θα δημοσιευθούν απροσδόκητα επιστημονικά πορίσματα, τα οποία θα επηρεάσουν την αξιολόγηση του βαθμού επικινδυνότητας αυτής της τεχνολογίας. Για τον λόγο αυτό πρέπει να είμαστε πολύ προσεκτικοί. Πρέπει να θεσπιστεί σαφής νομοθεσία, με την οποία να περιορίζονται επαρκώς οι κίνδυνοι.
<P>
Αυτός είναι και ο λόγος που η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών πιστεύει, όπως ήδη είπα, ότι ο κ. Τρακατέλλης εκπόνησε μία πάρα πολύ καλή έκθεση. Ωστόσο, μετά από την κοινή θέση του Συμβουλίου χρειάζονται μερικές τροπολογίες για να περιορισθούν όσο το δυνατόν περισσότερο οι κίνδυνοι. Από την άποψη αυτή οι διάφορες διευκρινίσεις, όπως ο ορισμός της περιορισμένης χρήσης, είναι πολύ σημαντικές.
<P>
Ένα από τα θέματα που ρυθμίζονται δεόντως με ορισμένες τροπολογίες είναι η ευθύνη του χρήστη γενετικώς τροποποιημένων οργανισμών - εφόσον βεβαίως οι τροπολογίες αυτές εγκριθούν από το Σώμα. Ορθώς δίδεται στις αρμόδιες αρχές η δυνατότητα παρέμβασης, εάν υπάρχουν ενδείξεις ότι οι αναλύσεις των κινδύνων δεν επαρκούν πλέον.
<P>
Με τις τροπολογίες προωθείται η συμμετοχή του Ευρωπαϊκού Κοινοβουλίου στον ορισμό και την τροποποίηση των κριτηρίων με βάση τα οποία ορισμένοι ΓΤΜ εξαιρούνται από την οδηγία. Ακριβώς επειδή πρέπει να αποφευχθεί κάθε κίνδυνος, έχω την εντύπωση ότι το Κοινοβούλιο πρέπει να εφαρμόζει τα κριτήρια με τρόπο επιφυλακτικό αλλά σαφή. Αντιλαμβάνομαι ότι η Επιτροπή υποστηρίζει τη συμμετοχή του Κοινοβουλίου. Παρ' όλα αυτά, καλώ τον Επίτροπο να το επιβεβαιώσει άλλη μία φορά.
<P>
Τέλος, η πολιτική μας ομάδα δεν έχει αμφιβολία ότι η νομική βάση πρέπει να είναι το άρθρο 100Α. Η οδηγία αφορά βιομηχανικές επιχειρήσεις και, κατά συνέπεια, επηρεάζει τους όρους ανταγωνισμού στον τομέα της βιοτεχνολογίας. Εκτός αυτού, μετά την κρίση της ΣΕΒ, συμφωνήσαμε ότι για τα θέματα αυτού του είδους θα εφαρμόζεται η διαδικασία συναπόφασης. Ελπίζω ότι το Κοινοβούλιο θα υποστηρίξει την πρόταση για το άρθρο 100Α.

<SPEAKER ID=63 LANGUAGE="DE" NAME="Breyer">
Κύριε Πρόεδρε, πρέπει να πω ότι θεωρώ ντροπή να συζητάμε στο Σώμα, κατά τα λεγόμενα του κ. Liese, ότι η γενετική τεχνολογία παρέχει δήθεν τεράστιες ευκαιρίες κι ότι δεν θα δημιουργούνταν κίνδυνοι στον τομέα του συστήματος περιορισμού, άρα στην έκθεση που συζητάμε σήμερα. Ταυτόχρονα, όμως, φοβόμαστε την ευθύνη όπως ο διάβολος το λιβάνι! Όταν εμείς προβαίνουμε σε άρση των ρυθμίσεων κι επομένως περιορίζονται οι κρατικές άδειες, τότε βέβαια δεν είναι δυνατόν να απαλλάσσεται η βιομηχανία από την ευθύνη γι' αυτό. Εάν, όπως δήθεν λέγεται, οι κίνδυνοι δεν προέρχονται από αυτό, τότε το γεγονός ότι εδώ απορρίπτεται με τόση σφοδρότητα η ανάληψη ευθύνης δημιουργεί, όπως καταλαβαίνετε, κάτι παραπάνω από δυσπιστία!
<P>
Γνωρίζω ότι τις περασμένες εβδομάδες έλαβε χώρα στο Σώμα μία μαζική εκστρατεία άσκησης πίεσης στους βουλευτές, η οποία βλέπουμε ότι υπήρξε ήδη αποτελεσματική στην περίπτωση του κυρίου Liese, έτσι ώστε να αποκλείεται η ανάληψη ευθύνης. Αυτό είναι τελείως ανεύθυνο, διότι το πραγματικό ζητούμενο είναι να αναληφθεί μεγαλύτερη ευθύνη από την ίδια τη βιομηχανία. Η γερμανική ομοσπονδιακή κυβέρνηση είναι μάλιστα αυτή που δεν κουράζεται να μιλά για την υφιστάμενη ανάγκη μεγαλύτερης ανάληψης ευθύνης εκ μέρους της ίδιας της βιομηχανίας και της επιστήμης. Εάν θέλουμε κατ' ιδίαν ευθύνη τότε χρειαζόμαστε οπωσδήποτε την ανάληψη ευθύνης, και δεν γίνεται κάθε οδηγός αυτοκινήτου να είναι αναγκασμένος να κάνει μία ασφάλεια αστικής ευθύνης πριν οδηγήσει, αλλά να μη χρειάζεται να πράξουν το ίδιο επιχειρήσεις που δουλεύουν με παθογόνους οργανισμούς ή εργαστήρια ερευνών που δουλεύουν με ιούς.
<P>
Η έκθεση δεν μας βρίσκει σύμφωνους, καθώς αίρει τις ρυθμίσεις σε πολλούς τομείς, διότι μία άδεια που προκύπτει από τη λήξη της προθεσμίας δεν έχει να κάνει τίποτα πια με την αρχή προφύλαξης. Ολοκληρώντας, θα ήθελα όμως να υπογραμμίσω γι' άλλη μία φορά ότι το θέμα της ανάληψης της ευθύνης θα αποτελέσει για μας ένα θέμα αποφασιστικής σημασίας. Δεν είναι άνευ λόγου που μία αίτηση για διεξαγωγή δημοψηφίσματος, που έγινε μάλιστα στην Αυστρία, κατέστησε σαφές ότι πρέπει να υπάρξει μία διάταξη για την ανάληψη της ευθύνης. Υπάρχουν και κράτη μέλη που επιθυμούν κάτι τέτοιο. Εάν λοιπόν θέλουμε να φέρει κατ' ιδίαν ευθύνη η βιομηχανία, δεν πρέπει να περιμένουμε μέχρι να γίνει η ζημιά, αλλά να περιμένουμε να κρατήσει τον λόγο της η βιομηχανία...
<P>
(Ο Πρόεδρος αφαιρεί τον λόγο από την ομιλήτρια)

<SPEAKER ID=64 LANGUAGE="NL" NAME="Blokland">
Κύριε Πρόεδρε, η έκθεση Τρακατέλλη εξετάζει ένα θέμα για το οποίο διερωτάται κανείς κατά πόσο το Κοινοβούλιο θα έπρεπε να ασχοληθεί μαζί του. Πρόκειται για ένα θέμα με τόσο τεχνικό χαρακτήρα ώστε έχει κανείς την εντύπωση ότι πρέπει να έχει εργαστεί σε εργαστήριο βιοτεχνολογίας για να μπορεί να συμμετέχει σε σχετικές συζητήσεις. Ακόμα και σε αυτήν την περίπτωση, δεν είναι βέβαιο αν οι διατάξεις της οδηγίας είναι καλύτερες όπως ήταν ή όπως τροποποιούνται τώρα με την κοινή θέση. Πρόκειται για το ερώτημα πότε θα πρέπει ένα εργαστήριο να τηρεί αυτηρές διατάξεις ασφαλείας σε περίπτωση που χρησιμοποιεί τεχνικές γενετικής τροποποίησης. Σύμφωνα με την πρόταση της Επιτροπής, τα ίδια τα εργαστήρια πρέπει στο εξής να διενεργούν ανάλυση κινδύνου και να ορίσουν το επίπεδο των μέτρων ασφαλείας. Πρόκειται για περίεργη μέθοδο, διότι πουθενά δεν ορίζονται προδιαγραφές για το τί είναι υψηλός κίνδυνος και τί δεν είναι. Η πρόταση γίνεται αντιφατική στην περίπτωση που μία επιχείρηση η οποία εφαρμόζει υψηλό επίπεδο ασφαλείας είναι υποχρεωμένη να ακολουθεί μία περισσότερο επίπονη διαδικασία γνωστοποίησης, ενώ με μία ανάλυση κινδύνου που οδηγεί σε λιγότερα αυστηρά μέτρα ασφαλείας, δεν θα υφίστατο τέτοια γραφειοκρατική επιβάρυνση, . Σε περίπτωση που μία επιχείρηση θέλει να τηρεί μία πολύ προσεκτική στάση, υφίσταται κατά κάποιον τρόπο διοικητικές κυρώσεις, ενώ όταν οι κίνδυνοι δεν θεωρούνται και τόσο σοβαροί δεν είναι απαραίτητο να εφαρμόζεται μία αυστηρή διαδικασία γνωστοποίησης.
<P>
Σύμφωνα με τις εκτιμήσεις μου, αυτό θα έχει ως αποτέλεσμα τη χαλάρωση των μέτρων για τον περιορισμό των κινδύνων. Αυτό που πιστεύω ότι χρειαζόμαστε πάνω απ' όλα είναι μία περισσότερο τυποποιημένη μέθοδο για την ανάλυση των κινδύνων. Το κείμενο του παραρτήματος τρία αναφέρεται στο θέμα αυτό, αλλά κατά τρόπο πάρα πολύ γενικό. Δεν είμαι βέβαιος εάν οι τροπολογίες του Κοινοβουλίου θα οδηγήσουν ουσιαστικά στη βελτίωση των διαδικασιών γνωστοποίησης. Για να είμαστε σίγουροι θα τις υποστηρίξω, χωρίς ωστόσο να έχω πειστεί απολύτως.
<P>
Όσον αφορά τη νομική βάση, πιστεύω ότι δεν μπορούμε να αποφύγουμε το άρθρο 130Τ. Αμφιβάλλω, όμως, εάν τα κράτη μέλη θα επιτύχουν κατ' αυτόν τον τρόπο ένα υψηλό επίπεδο ασφάλειας. Ευτυχώς που οι επιχειρήσεις μπορούν να υπερβαίνουν το προβλεπόμενο επίπεδο προστασίας, στο βαθμό που αυτό έχει ορισθεί.

<SPEAKER ID=65 LANGUAGE="DE" NAME="Gebhardt">
Κύριε Πρόεδρε, αγαπητοί συνάδελφοι, η βιοτεχνολογία και ιδιαίτερα η γενετική τεχνολογία βρίσκονται σε πλήρη εξέλιξη, όπως εύστοχα ανέφερε και ο εισηγητής. Γι' αυτόν τον λόγο είναι απαραίτητο να διαμορφωθεί ανάλογα και η νομική βάση στο πλαίσιο ενός δίκαιου και ελεγχόμενου ανταγωνισμού στην Ευρωπαϊκή Ένωση. Αυτό αποτελεί ένα πολύ σημαντικό θέμα και επιτακτική ανάγκη για τον πρόσθετο λόγο ότι όλες οι ρυθμίσεις στον τομέα της βιοτεχνολογίας στην Ευρωπαϊκή Ένωση στηρίζονται στο άρθρο 100 Α.
<P>
Εδώ εντάσσεται και το ζήτημα της επιτροπολογίας. Είναι σαφές ότι για μας, ως Ευρωπαϊκή Ένωση, είναι εντελώς απαράδεκτη η διαδικασία εκτίμησης του κινδύνου που διενεργείται από μία κανονιστική επιτροπή, κατά το Παράρτημα ΙΙΙ, μέρος Β, το οποίο αποκλείει εντελώς το Ευρωπαϊκό Κοινοβούλιο από τις διαβουλεύσεις για την αλλαγή των κριτηρίων, σύμφωνα με τα οποία μπορούν να εξαιρεθούν ορισμένοι γενετικά τροποποιημένοι μικροοργανισμοί από το πεδίο εφαρμογής της οδηγίας. Πριν από λίγο καιρό αφήσαμε κι εμείς αναγκαστικά να οδηγηθεί σε αποτυχία μία οδηγία σχετικά με το ζήτημα αυτό, επειδή το Συμβούλιο δεν ήθελε να κινηθεί ως προς το θέμα αυτό. Εμείς, όμως, δεν μπορούμε να αποδεχθούμε κάτι τέτοιο. Εφόσον έχουμε διαδικασία συνεργασίας ή συναπόφασης, πρέπει να εξασφαλίζονται στις επιτροπές και τα αντίστοιχα δικαιώματα του Ευρωπαϊκού Κοινοβουλίου.
<P>
Κατά δεύτερον, όσον αφορά την ενημέρωση του κοινού, στην κοινή θέση του Συμβουλίου αναφέρεται ότι τα κράτη μέλη μπορούν να προβλέψουν τη δυνατότητα να ζητείται μέσω ακροάσεων η γνώμη του κοινού σε ορισμένα θέματα. Ποιά είναι όμως τα ορισμένα θέματα; Ποιός τα προσδιορίζει; Και τι πάει να πει αυτό τελικά; Η εκούσια επιμονή του Ευρωπαϊκού Συμβουλίου στη διατήρηση ενός τόσο ασαφούς ορισμού, ή καλύτερα, μη ορισμού στο θέμα αυτό παραμένει ανεξήγητη. Εδώ είναι απαραίτητο να υπάρξει σαφήνεια και στο πλαίσιο ενός δίκαιου ανταγωνισμού, όπως άλλωστε προβλέπουν και οι τροπολογίες.

<SPEAKER ID=66 LANGUAGE="DE" NAME="Schleicher">
Κύριε Πρόεδρε, κυρίες και κύριοι, θα ήθελα απλά να αναφέρω σύντομα γιατί ασχολούμαστε σήμερα με την οδηγία αυτή. Στην αιτιολογική έκθεση της Επιτροπής αναφέρεται αφενός ότι το θέμα είναι να εφαρμοσθούν υπεύθυνα οι μέθοδοι για τη γενετική τροποποίηση, αφετέρου όμως ότι πρέπει να ληφθεί επίσης υπόψη το γεγονός ότι έχουν προστεθεί νέες επιστημονικές γνώσεις και εφαρμογές στη διάρκεια της τελευταίας δεκαετίας.
<P>
Σε παγκόσμιο επίπεδο έχουν ήδη προχωρήσει πολύ περισσότερο όσον αφορά τις εμπειρίες. Η Ευρώπη έθεσε ένα υπερβολικά αυστηρό μέτρο, και στην οδηγία αυτή το θέμα είναι βασικά να περιορισθεί κάπως το αυστηρό αυτό μέτρο με την πολύ μεγάλη γραφειοκρατία που το περιβάλλει, διότι, βάσει της πείρας, αυτά στα οποία αποδίδονταν μεγάλος κίνδυνος δεν συνέβησαν μέχρι τώρα και ως εκ τούτου μπορούν να διευκολυνθούν οι διαδικασίες. Είμαι της γνώμης ότι η κοινή θέση του Συμβουλίου εκφράζει μία υπεύθυνη άποψη και θα ήθελα η οδηγία αυτή να αξιοποιηθεί όσο γίνεται περισσότερο. Προσωπικά μπορώ κάλλιστα να υποστηρίξω ό, τι προτείνεται στην κοινή θέση.

<SPEAKER ID=67 LANGUAGE="FR" NAME="Lannoye">
Κύριε Πρόεδρε, αντίθετα με όσα ισχυρίζονται ορισμένοι συνάδελφοι, όπως ο κ.Liese, δεν θεωρώ ενδεδειγμένο να καταστούν ελαστικότεροι οι κανόνες για τις απορρίψεις γενετικώς τροποποιημένων μικροοργανισμών.
<P>
Πολλά επιστημονικά επιχειρήματα συνηγορούν μάλιστα για περισσότερη αυστηρότητα, και ο κ. Τρακατέλλης το έχει κατανοήσει σαφώς. Υποστηρίζουμε πλήρως την έκθεση του, μολονότι καταθέσαμε τροπολογίες.
<P>
Θα ήθελα να παρουσιάσω ορισμένα νέα επιστημονικά επιχειρήματα: μετά από την έγκριση και την εφαρμογή της οδηγίας 90/219, οι γνώσεις έχουν όντως εξελιχθεί προς την κατεύθυνση που αναφέρω. Πρώτη παρατήρηση: οι σειρές βακτηρίων που φαίνεται να παρουσιάζουν βιολογική εξασθένιση στο εργαστήριο μπορούν να επιβιώσουν στο περιβάλλον και συνεχίζουν να ανταλλάσσουν γονίδια με άλλους οργανισμούς. Δεύτερη νέα πληροφορία: οι συνήθεις μέθοδοι χημικής αδρανοποίησης μπορούν να αφήσουν ιούς και άλλους παθογόνους παράγοντες σε μολυσματική κατάσταση σε ποσοστό έως 10 %. Τρίτη παρατήρηση: το DNA που απελευθερώνεται από τα κύτταρα - ακόμη και από τα νεκρά - παραμένει στο περιβάλλον και μπορεί να μεταφερθεί σε άλλους οργανισμούς. Τέλος, το τέταρτο στοιχείο είναι ότι ο φορέας του γυμνού ιικού DΝΑ μπορεί να είναι περισσότερο μολυσματικός και έχει μεγαλύτερη ικανότητα ενσωμάτωσης από τον ίδιο τον ιό.
<P>
Θεωρώ ότι όλα αυτά δικαιολογούν πλήρως την τροπολογία αριθ. 2, όπου προσδιορίζεται ότι πρέπει να αποφεύγεται, και όχι να περιορίζεται, η επαφή των μικροοργανισμών με τον πληθυσμό και το περιβάλλον. Πρόκειται, επομένως, για μία ιδιαίτερα σημαντική τροπολογία, όπως και αυτή που σχετίζεται με την αστική ευθύνη. Για τον λόγο αυτό θα υποστηρίξουμε την έκθεση Τρακατέλλη.

<SPEAKER ID=68 LANGUAGE="EN" NAME="Gillis">
Κύριε Πρόεδρε, χαιρετίζω την έκθεση αυτή, καθώς και την εργασία του εισηγητή κ. Τρακατέλλη και της κοινοβουλευτικής επιτροπής προκειμένου να εξασφαλίσουν ότι το Ευρωπαϊκο Κοινοβούλιο θα διαδραματίσει ρόλο επίβλεψης των εξελίξεων σε αυτόν τον πολύ τεχνικό και δύσκολο τομέα. Η σύσταση για αλλαγή της νομικής βάσης στο άρθρο 100α εξασφαλίζει ότι θα τηρηθεί πλήρως η διαδικασία συναπόφασης.
<P>
Είναι βασικό να διδαχθούμε από την εμπειρία του παρελθόντος και να επιμείνουμε στη διαφάνεια. Είναι επίσης απαραίτητο να προβλέψουμε τον μηχανισμό που θα εγγυάται την ασφάλεια όχι μόνο εκείνων που εργάζονται στον τομέα της βιοτεχνολογίας, αλλά και του ευρύτερου πληθυσμού. Υπάρχει μεγάλη ανάγκη να οικοδομηθεί η εμπιστοσύνη και η πίστη του κοινού. Πρόκειται για μία νέα τεχνολογία και για τεχνολογία η οποία παρέχει στον ιατρικό τομέα τεράστιες δυνατότητες αντιμετώπισης πολλών ασθενειών οι οποίες είναι ανίατες έως σήμερα, καθώς και ανακούφισης του πόνου και της οδύνης εκατομμυρίων ανθρώπων.
<P>
Πρέπει να επεκτείνουμε τα όρια της έρευνας, αλλά με διαφανείς διαδικασίες. Στα πλαίσια των υψηλότερων προδιαγραφών ασφαλείας, πρέπει να ενθαρρύνουμε και να υποστηρίξουμε την έρευνα, καθώς και να διασφαλίσουμε ότι η βιομηχανία δεν θα τελματώσει από τους πολλούς περιορισμούς και ότι τα εργαστήρια δεν θα αναγκασθούν να μεταφέρουν τις έρευνές τους εκτός Ευρώπης προκαλώντας μετακίνηση επιστημονικού προσωπικού και απώλεια υψηλά καταρτισμένων ατόμων και θέσεων εργασίας που απαιτούν μεγάλη εξειδίκευση. Το μήνυμα προς το κοινό σχετικά με τη βιοτεχνολογία πρέπει να είναι ισορροπημένο και χωρίς συναισθηματικές εξάρσεις, αντίθετα με ότι συνέβαινε μέχρι τώρα στον τομέα της βιοτεχνολογικής έρευνας. Είδαμε πολλές θαυμάσιες επιτυχίες στον τομέα της βιοτεχνολογίας, όπως, για παράδειγμα, την ανάπτυξη της γενετικής ινσουλίνης. Υπάρχουν πολλές ακόμα ανεκμετάλλευτες δυνατότητες. Έχουμε την υποχρέωση να συνεχίσουμε να αναζητούμε τις σωστές απαντήσεις για το καλό της ανθρωπότητας. Ελπίζω η ξεπερασμένη νοοτροπια του παρελθόντος να μη σταθεί εμπόδιο στην ανακούφιση τόσων πολλών ανθρώπων στο μέλλον.

<SPEAKER ID=69 NAME="Brittan, Sir Leon">
Κύριε Πρόεδρε, θα ήθελα να αρχίσω ευχαριστώντας τον εισηγητή και την κοινοβουλευτική επιτροπή για την έκθεση που εκπόνησαν και για την ολοκληρωμένη εργασία τους ως προς την κοινή θέση του Συμβουλίου σχετικά με αυτό το ζήτημα.
<P>
Η οδηγία προτάθηκε και έγινε δεκτή για να διασφαλισθεί ότι μπορεί να τηρηθεί η αρχή της πρόληψης όσον αφορά την ανθρώπινη υγεία και το περιβάλλον, ούτως ώστε να μπορούν να αναπτυχθούν με ασφάλεια τα οφέλη αυτής της τεχνολογίας. Αυτό που προσπαθεί να επιτύχει με μία ενιαία ειδική οριζόντια νομοθεσία είναι να καλύψει έναν εξαιρετικά τεχνικό και ταχύτατα εξελισσόμενο τομέα εργασίας, ο οποίος έχει προφανώς τεράστια σημασία. Μέσω της οδηγίας προσδιορίζονται πολλά προβλήματα σχετικά με την κατάταξη των γενετικά τροποποιημένων μικροοργανισμών σε κατηγορίες, όπως η ανεπαρκής καθοδήγηση όσον αφορά την εκτίμηση των κινδύνων και τα μέτρα περιορισμού, η απουσία σύνδεσης μεταξύ της γνωστοποίησης και της λήψης διοικητικών μέτρων ανάλογα με τον βαθμό επικινδυνότητας των δραστηριοτήτων, κ.λπ..
<P>
Η κοινή θέση ενισχύει και διασαφηνίζει την αρχική πρόταση της Επιτροπής για την αντιμετώπιση του εν λόγω θέματος και αφορά, μεταξύ αλλών, κυρίως τον αυξανόμενο διοικητικό έλεγχο για τη χρήση κατηγορίας 3 και 4: σε περιπτώσεις αμφιβολίας ως προς την ταξινόμηση μίας δραστηριότητας σε κατηγορία πρέπει να εφαρμόζονται τα πιο αυστηρά μέτρα ασφαλείας, επεκτείνεται η απαίτηση για μέτρα ασφαλείας σε όλες τις περιπτώσεις όπου η απουσία περιορισμού θα μπορούσε να προκαλέσει σοβαρούς κινδύνους, και ενισχύονται τα μέτρα περιορισμού και ελέγχου με την ενσωμάτωση της απαίτησης εφαρμογής των αρχών της σωστής επαγγελματικής ασφάλειας και υγιεινής σε όλες τις περιπτώσεις.
<P>
Ωστόσο, η Επιτροπή δεν ήταν σε θέση να υποστηρίξει την κοινή θέση στα σημεία όπου επιζητούνταν η εξαίρεση του Ευρωπαϊκού Κοινοβουλίου από τη διαδικασία κατάρτισης και τροποποίησης του μέρους Β του παραρτήματος ΙΙ, το οποίο επηρεάζει τον στόχο της οδηγίας, ούτε το άρθρο 21, όπου το Συμβούλιο θα ήθελε παρ' όλα αυτά να εμμείνει σε μία διαδικασία κανονιστικής επιτροπής 3β, αντί για τη διαδικασία 2α που προτείνεται από την Επιτροπή, σύμφωνα με την πρώτη γνωμοδότηση του Κοινοβουλίου.
<P>
Από τις 36 τροπολογίες που κατατέθηκαν, μαζί με τις συμπληρωματικές τροπολογίες, η Επιτροπή μπορεί αποδεχθεί πλήρως τις τροπολογίες αριθ. 5, 6, 17, 19, 25, 32 και 36 και εν μέρει τις τροπολογίες αριθ. 8, 12, 13 και 14, ενώ αποδέχεται κατ' αρχήν τις τροπολογίες αριθ. 2, 18, 20, 21, 28, 33, 34 και 35, οι οποίες χρειάζονται ενδεχομένως κάποια τροποποίηση ως προς τη διατύπωση.
<P>
Όσον αφορά την τροπολογία αριθ. 13, η Επιτροπή μπορεί να αποδεχθεί μία διαδικασία επιτροπολογίας 2α, η οποία δίνει στο Συμβούλιο την ευελιξία να εγκρίνει μέτρα διαφορετικά από εκείνα που προτείνονται από την Επιτροπή, αντί για τη διαδικασία 3β που περιέχεται στην πρόταση της Επιτροπής.
<P>
Όσον αφορά την απαίτηση που εκφράζεται στην τροπολογία για την υποβολή έκθεσης σχετικά με την εφαρμογή της οδηγίας, η Επιτροπή θεωρεί ότι ο στόχος της τροπολογίας μπορεί να επιτευχθεί μέσω της κοινοποίησης προς το Κοινοβούλιο της έκθεσης την οποία οφείλει να συντάξει η Επιτροπή βάσει του άρθρου 18(3). Ωστόσο, η πρόταση που περιέχεται στην τροπολογία και σύμφωνα με την οποία οι αποφάσεις και τα πρακτικά της κανονιστικής επιτροπής θα πρέπει να τίθενται στη διάθεση του κοινού δεν μπορεί να γίνει δεκτή, εφόσον κάτι τέτοιο δεν εναρμονίζεται με την πρόσφατη συμφωνία ανάμεσα στην Επιτροπή και το Κοινοβούλιο, η οποία ισχύει από τον Δεκέμβριο του 1996, σχετικά με τη διαφάνεια και τον δημόσιο χαρακτήρα των συνεδριάσεων των επιτροπών.
<P>
Στη συνέχεια υπάρχουν 17 τροπολογίες τις οποίες δεν μπορεί να αποδεχθεί η Επιτροπή. Με την τροπολογία αριθ. 1 προτείνεται να αλλάξει η νομική βάση από το άρθρο 130Σ(1) στο άρθρο 100Α. Με αυτόν τον τρόπο δεν αλλάζει σημαντικά ο στόχος της οδηγίας και δεν επηρεάζεται άμεσα η λειτουργία της ενιαίας αγοράς. Αυτός είναι ο λόγος για τον οποίο η Επιτροπή θεωρεί ότι, από νομική άποψη, δεν είναι δικαιολογημένη η αλλαγή της νομικής βάσης της οδηγίας, και αυτή η άποψη είναι σύμφωνη με την άποψη της κοινοβουλευτικής Επιτροπής Νομικών Θεμάτων. Επιπλέον, η αλλαγή της νομικής βάσεως θα περιόριζε την ευελιξία των κρατών μελών να λαμβάνουν πρόσθετα μέτρα περιορισμού και ασφαλείας πέραν όσων επιτρέπονται αυτή τη στιγμή από τις οδηγίες, διότι, σήμερα τα κράτη μέλη έχουν τη δυνατότητα να υπερβούν τα πρότυπα που προσδιορίζονται στην οδηγία στις εθνικές τους νομοθεσίες. Τα ζητήματα της ασφαλιστικής κάλυψης αστικής ευθύνης και της εξασφάλισης οικονομικής αποζημίωσης στις τροπολογίες αριθ. 4 και 9 εξετάζονται από την Επιτροπή, η οποία, όπως αναφέρθηκε ήδη, σκοπεύει να συντάξει ένα Λευκό Βιβλίο για την περιβαλλοντική ευθύνη, και θα προτιμούσε να εξετάσει αυτό το ζήτημα οριζοντίως, ούτως ώστε να αποφευχθούν διαφορετικές απαιτήσεις ανάληψης ευθύνης σε διαφορετικές οδηγίες.
<P>
Η τροπολογία αριθ.11 δεν μπορεί να γίνει δεκτή διότι η απαίτηση για χρήση της πλήρους νομοθετικής διαδικασίας για τροποποιήσεις στη διαδικασία εκτίμησης κινδύνου που προσδιορίζεται στο παράρτημα ΙΙΙ δεν θα επέτρεπε την ταχεία τροποποίηση του παραρτήματος, το οποίο είναι καθαρά τεχνικής φύσεως, και πιθανότατα ένας παρόμοιος περιορισμός θα προκαλούσε προβλήματα ασφάλειας, σε περίπτωση, παραδείγματος χάριν, όπου, λόγω πρόσθετων επιστημονικών στοιχείων, θα χρειαζόταν μία ταχεία αλλαγή στο παράρτημα. Η Επιτροπή θεωρεί ότι η προτεινόμενη διαδικασία, όπου χρησιμοποιείται μία επιτροπή αντιπροσώπων στα κράτη μέλη, θα προσφέρει την αναγκαία ευελιξία και την αυστηρότητα που χρειάζεται για την εξέταση οποιασδήποτε πρότασης τροποποίησης του παραρτήματος.
<P>
Οι τροπολογίες αριθ. 3, 7, 10, 16, 24, και 31 δεν γίνονται αποδεκτές διότι επαναλαμβάνουν διατάξεις οι οποίες υπάρχουν σε άλλα άρθρα, και οι τεχνικής φύσεως τροπολογίες 15, 26 και 30 θα είχαν ως αποτέλεσμα την επιβάρυνση των μέτρων ελέγχου, σε μία προσπάθεια να καθιερωθούν πιο αυστηρά μέτρα από εκείνα της οδηγίας 90/679/ΕΟΚ, με την οποία ρυθμίζεται η προστασία των εργαζομένων έναντι κινδύνων έκθεσής τους σε βιολογικούς παράγοντες κατά την εργασία τους. Αυτή η οδηγία καλύπτει μεταξύ άλλων την εργασία με γενετικά τροποποιημένους μικροοργανισμούς, και η Επιτροπή επιθυμεί να διατηρήσει και στις δύο οδηγίες ανάλογες απαιτήσεις περιορισμού για παρόμοια εργασία.
<P>
Οι τροπολογίες αριθ. 22, 23, 24 και 27 προτείνουν αυξημένες επιβαρύνσεις, αλλά θεωρούμε ότι η συνεισφορά τους στην ασφαλεία δεν είναι ανάλογη.
<P>
Η τροπολογία αριθ. 29 πάσχει από τεχνική άποψη, εφόσον δεν απαιτείται να βρίσκονται οι γενετικά τροποποιημένοι μικροοργανισμοί σε κλειστό σύστημα.
<P>
Τελειώνοντας, θα ήθελα να τονίσω την προστιθέμενη αξία των τροπολογιών οι οποίες έγιναν δεκτές, συνολικά ή εν μέρει, και οι οποίες ανέρχονται σε σημαντικό αριθμό. Αναφέρω επί παραδείγματι την τροπολογία αριθ. 5 του κυρίου Τρακατέλλη, η οποία επιτρέπει στους αιτούντες να ζητούν απάντηση από τις αρμόδιες αρχές εντός καθορισμένου χρόνου και κατ' αυτόν τον τρόπο διασαφηνίζεται η θέση του αιτούντος και οι υποχρεώσεις του στο πλαίσιο της οδηγίας.
<P>
Πιστεύω ότι οι τροπολογίες διασαφηνίζουν και ενισχύουν την κοινή θέση και, μαζί με το κείμενο, θα δημιουργήσουν ένα σταθερό και εφαρμόσιμο πλαίσιο το οποίο θα παρέχει το υψηλό επίπεδο ασφάλειας που όλοι προσπαθούμε να επιτύχουμε.

<SPEAKER ID=70 LANGUAGE="DE" NAME="Breyer">
Κύριε Πρόεδρε, θα ήθελα πολύ θέσω ένα ερώτημα στην Επιτροπή, διότι το Κοινοβούλιο βαυκαλίζεται επανειλημμένα με τη Λευκή Βίβλο για την ευθύνη, μία οριζόντια λύση δηλαδή. Εμείς, ως Κοινοβούλιο, περιμένουμε εδώ και χρόνια μία τέτοιου είδους ρύθμιση και είχαμε αναλάβει και μία πρωτοβουλία. Θα ήθελα πολύ να ρωτήσω τον κύριο Επίτροπο, ο οποίος όπως και να το κάνουμε είναι μέλος της Επιτροπής και ως εκ τούτου πρέπει να γνωρίζει πόσο δύσκολα είναι εκεί τα πράγματα, πότε, κατά τη γνώμη του, θα υπάρξει επιτέλους μία ρύθμιση.
<P>
Δεύτερο, βάσει των παραπάνω, θα ήθελα να ρωτήσω τον κύριο Επίτροπο εάν είναι της γνώμης ότι συμβιβάζεται με την κατ' ιδίαν ευθύνη της βιομηχανίας και της επιστήμης το γεγονός ότι ο φορολογούμενος, δηλαδή το κοινωνικό σύνολο, θα πρέπει να πληρώνει εν τω μεταξύ για ενδεχόμενες ζημίες.

<SPEAKER ID=71 NAME="Brittan, Sir Leon">
Κύριε Πρόεδρε, αυτή τη στιγμή πραγματοποιούνται διαβουλεύσεις με τις ενδιαφερόμενες πλευρές κι ελπίζουμε να υποβάλουμε κάποια πρόταση εφέτος.

<SPEAKER ID=72 NAME="Πρόεδρος">
Η συζήτηση έληξε.
<P>
Η ψηφοφορία θα γίνει αύριο το πρωί, στις 12.00.

<CHAPTER ID=7>
Μη βάναυση παγίδευση
<SPEAKER ID=73 NAME="Πρόεδρος">
Η ημερήσια διάταξη προβλέπει στη συνέχεια τη συζήτηση της έκθεσης του κ. Pimenta (A4-0197/98), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση απόφασης του Συμβουλίου που αφορά την υπογραφή και τη σύναψη Διεθνούς Συμφωνίας υπό μορφή συμφωνηθέντων πρακτικών μεταξύ της Ευρωπαϊκής Κοινότητας και των Ηνωμένων Πολιτειών της Αμερικής για τα πρότυπα στον τομέα της μη βάναυσης παγίδευσης (COM(97)0726 - C4-0014/98-97/0360(CNS)).
<P>
Ο κ. Pimenta δεν μπορεί δυστυχώς να παρευρεθεί. Αντ' αυτού θα μιλήσει η κ. Banotti.

<SPEAKER ID=74 NAME="Banotti">
Κύριε Πρόεδρε, ίσως θα σας ενδιέφερε να μάθετε γιατί κάλεσε εμένα ο κύριος Pimenta να παρουσιάσω απόψε την έκθεσή του. Έχω την αμφίβολη τιμή να είμαι η αρχική εισηγήτρια έκθεσης με θέμα την απαγόρευση εισαγωγής γουνών από ζώα παγιδευμένα με ποδοπαγίδες. Από τότε παρακολουθώ το θέμα και μαθαίνω απαίσια πράγματα. Έλαβα κάποια τέτοια γράμματα όταν ήμουν εισηγήτρια. Ελπίζω να μην αντιμετώπισε το ίδιο πρόβλημα ο κύριος Pimenta όταν ανέλαβε την έκθεση.
<P>
Έχουμε ήδη συζητήσει εκτενώς τις ρυθμίσεις όσον αφορά αυτό το θέμα με την κυβέρνηση του Καναδά και της Ρωσίας. Ο κ. Pimenta πιστεύει ότι οι αμερικανικές αρχές προσπαθούν να παρακάμψουν τον κανονισμό 3254/91 για τις ποδοπαγίδες, με τη δικαιολογία ότι διαθέτουν ήδη ισχύουσα νομοθεσία σχετικά με τη μη βάναυση παγίδευση. Ο κ. Pimenta πιστεύει ότι κάτι τέτοιο δεν είναι σωστό.
<P>
Ο κανονισμός εστιάζεται κυρίως στην απαγόρευση των ποδοπαγίδων. Οι δέσμευσεις του Καναδά και της Ρωσίας να καταργήσουν τις αποκαλούμενες συμβατικές ποδοπαγίδες είναι τουλάχιστον άνευ όρων. Κάτι τέτοιο, όμως, δεν ισχύει για τις ΗΠΑ, οι οποίες προσέφεραν απλώς μία εξαετή περίοδο σταδιακής κατάργησης, η οποία υπόκειται σε ορισμένες ουσιαστικές παρεκκλίσεις. Οι παρεκκλίσεις αυτές προσδιορίζονται στα τμήματα 423 και 424 των προτύπων. Μολονότι το κείμενο αυτό είναι παρόμοιο με το κείμενο που περιέχεται στη συμφωνία με τον Καναδά και τη Ρωσία, η δέσμευση των ΗΠΑ για τις ποδοπαγίδες ακολουθεί τα πρότυπα, είναι δηλαδή υπό όρους. Επιπλέον, οι ΗΠΑ ζήτησαν μεγαλύτερη περίοδο σταδιακής κατάργησης.
<P>
Τον Οκτώβριο οι Ηνωμένες Πολιτείες ανέλαβαν τη δέσμευση της σταδιακής κατάργησης των συμβατικών ποδοπαγίδων μέσα σε τέσσερα χρόνια, υπό τον όρο να υπάρχουν "χρησιμοποιήσιμες παγίδες που θα τις αντικαταστήσουν». Ο όρος αυτός αφαιρέθηκε από το κείμενο του Δεκεμβρίου. Το όλο περιστατικό έχει άμεσες επιπτώσεις στην ευημερία των ζώων, αφού πολλά εκατομμύρια ζώα θα εξακολουθούν να υφίστανται αδιακρίτως τις βάναυσες ποδοπαγίδες για πολλά ακόμα χρόνια. Ίσως, μάλιστα, ορισμένοι τύποι αυτών των παγίδων να χαρακτηρισθούν τελικά αβάσιμα μη βάναυσες. Επίσης, το περιστατικό αυτό αποκαλύπτει σε μεγάλο βαθμό την ανεπάρκεια της σημερινής στρατηγικής της Ευρωπαϊκής Ένωσης σε θέματα σχετικά με τον ΠΟΕ. Έχοντας να εκλέξουν μεταξύ της εκπλήρωσης της νομικής υποχρέωσής τους να εφαρμόσουν την κοινοτική νομοθεσία και της αντίδρασής τους σε μία ενδεχόμενη παραβίαση των κανόνων του ΠΟΕ, η Επιτροπή και το Συμβούλιο προτίμησαν να αγνοήσουν τις θεσμοθετημένες υποχρεώσεις τους στην Ευρωπαϊκή Ένωση θεωρώντας σημαντικότερο ζήτημα τον ΠΟΕ.
<P>
Η Επιτροπή και το Συμβούλιο επανειλημμένα επέλεξαν να αγνοήσουν τη γνώμη του Ευρωπαϊκού Κοινοβουλίου, συμπεριλαμβανομένων των πολλών εποικοδομητικών προτάσεών του που απέβλεπαν σε εξισορρόπηση των διαφόρων συμφερόντων, όπως, παραδέιγματος χάριν, να διασφαλισθεί η αναλογικότητα των εμπορικών μέτρων και να συνυπολογισθούν τα συμφέροντα των αυτοχθόνων λαών. Ταυτόχρονα, και παρά την ύπαρξη μίας σειράς συναφών προβλημάτων, μεταξύ των οποίων οι δοκιμές καλλυντικών και ο κτηνοτροφικός τομέας, η Επιτροπή δεν παρουσίασε καμιά επίσημη ανάλυση ή προτάσεις σχετικά με το πώς θα προσεγγισθεί ή θα επίλυθεί το περίπλοκο πρόβλημα του εμπορίου και της ευημερίας των ζώων, για παράδειγμα σε σχέση με τη χρήση ή τροποποίηση των υφισταμένων εξαιρέσεων του άρθρου ΧΧ των κανόνων του ΠΟΕ.
<P>
Παρομοίως, η Επιτροπή δεν έθεσε τα ζητήματα αυτά στη Γενεύη, ούτε υποστήριξε την ανάπτυξη διαλόγου υψηλού επιπέδου για το ζήτημα αυτό, μία ιδέα που αρχικά είχε προταθεί στο συμπόσιο GLOBE το 1996.
<P>
Δυστυχώς, η Επιτροπή δεν έδειξε επίσης προθυμία να αποδυθεί σε ανταλλαγή απόψεων ώστε να αναδειχθούν οι ορθές και θεμιτές διακρίσεις μεταξύ των προϊόντων με βάση τη μέθοδο παραγωγής τους - ένα ζήτημα που έχει κεντρική σημασία τόσο για την κατάσταση των ζώων, όσο και γενικότερα για την πρόοδο της συζήτησης σχετικά με το εμπόριο και το περιβάλλον.
<P>
Αυτοί είναι οι λόγοι για τους οποίους ο κ. Pimenta, ως εισηγητής, ζητεί από το Κοινοβούλιο να απορρίψει την προτεινόμενη συμφωνία.

<SPEAKER ID=75 NAME="Ilaskivi">
Αξιότιμε κύριε Πρόεδρε, μπορεί κανείς να χτυπά το κεφάλι του στον τοίχο με πολλούς διαφορετικούς τρόπους. Αυτό έχει αποδειχθεί επανειλημμένα από τις απόψεις που έχει εκφράσει το Κοινοβούλιο σχετικά με τις συμφωνίες που αφορούν τη μη βάναυση παγίδευση. Βάσει της έκθεσης του συναδέλφου κυρίου Pimenta, η Επιτροπή Περιβάλλοντος, Δημόσιας Υγείας και Προστασίας των Καταναλωτών έχει προτείνει την απόρριψη των συμφωνηθέντων πρακτικών που είχαν συναφθεί αρχικά με τον Καναδά και τη Ρωσία και συνάπτονται τώρα με τις ΗΠΑ. Το Κοινοβούλιο έχει ενεργήσει σύμφωνα με αυτήν την πρόταση. Έτσι, η Επιτροπή έχει ακούσει την άποψη του Κοινοβουλίου, αλλά έχει συνάψει παλαιότερα, και ενδέχεται να συνάψει και τώρα, τη συμφωνία που έχει διαπραγματευτεί.
<P>
Το καλύτερο είναι ο χειρότερος εχθρός του καλού. Μέχρι τώρα, ούτε ο συνάδελφος κ. Pimenta, ούτε η αρμόδια για το θέμα επιτροπή, ούτε και το Κοινοβούλιο έχουν λάβει υπόψη τους αυτήν την παλιά διαπίστωση. Ο στόχος τους ήταν να καταστούν οι μέθοδοι παγίδευσης απολύτως μη βάναυσες. Όμως, δεν έχουν ανακαλυφθεί ακόμα μέθοδοι παγίδευσης απολύτως μη βάναυσες. Οι εν λόγω συμφωνίες έχουν σημειώσει σαφή βήματα προόδου. Λογικά, η απόρριψή τους συνεπάγεται τη συνέχιση της σημερινής κατάστασης της βάναυσης παγίδευσης.
<P>
Η Επιτροπή Εξωτερικών Οικονομικών Σχέσεων έχει λάβει ομόφωνα θέση υπέρ της έγκρισης της υπό συζήτηση συμφωνίας. Εκτός αυτού, εφόσον συζητάμε τώρα για μία συμφωνία με τις ΗΠΑ, που είναι το τελευταίο μέρος που λαμβάνει μέρος στη σχετική συμφωνία, η εν λόγω άποψη είναι επαρκώς δικαιολογημένη. Αξιότιμοι συνάδελφοι, εύχομαι να μην χτυπήσουμε για άλλη μία φορά το κεφάλι μας στον τοίχο. Εύχομαι το Κοινοβούλιο να κάνει ένα βήμα προόδου σε σύγκριση με τη σημερινή κατάσταση. Δεν μπορούμε να επιτύχουμε το ιδανικό αποτέλεσμα, όμως η αναζήτηση της τέλειας λύσης αποβαίνει το χειρότερο εμπόδιο προκειμένου να επιτύχουμε το καλό αποτέλεσμα που συζητάμε τώρα. Επομένως, αντίθετα από την άποψη της αρμόδιας επιτροπής, η συμφωνία πρέπει να εγκριθεί.

<SPEAKER ID=76 LANGUAGE="EN" NAME="Pollack">
Κύριε Πρόεδρε, ευελπιστούμε ότι αυτό θα είναι το τελευταίο επεισόδιο της θλιβερής ιστορίας των ποδοπαγίδων, όπου είδαμε την ισχυρή άποψη του Κοινοβουλίου, το οποίο εξελέγη από τους λαούς της Ευρώπης, να απορρίπτεται από την Επιτροπή προς όφελος διεθνών εμπορικών συμφωνιών. Τα θύματα είναι τα γουνοφόρα ζώα της Βορείου Αμερικής, του Καναδά και της Ρωσίας, τα οποία θανατώνονται βάναυσα έτσι ώστε οι πλούσιες γυναίκες της Δύσης να φορούν τη γούνα τους. Δεν υπάρχει καμία δικαιολογία γι' αυτό.
<P>
Η Ομάδα του Ευρωπαϊκού Σοσιαλιστικού Κόμματος προσυπογράφει πλήρως, όπως και στο παρελθόν, την εξαιρετική έκθεση του κ. Pimenta, όπου ζητείται η απόρριψη της συμφωνίας για τους λόγους που καθορίζονται με σαφήνεια στην έκθεση. Οι συμφωνίες ήταν λανθασμένες την προηγούμενη φορά, εξακολουθούν να είναι λανθασμένες, και δεν βλέπουμε κανέναν λόγο να αλλάξουμε γνώμη. Η συμφωνία με τις ΗΠΑ έχει τις ίδιες ελλείψεις με τις συμφωνίες που συνάπτονται με τον Καναδά και τη Ρωσία και τις οποίες απορρίψαμε στο παρελθόν, και είναι μάλιστα ασθενέστερη, όπως αποδεικνύει ο κ. Pimenta στην έκθεσή του. Επίσης υπάρχουν ελάχιστες πιθανότητες παρακολούθησης και σωστής εφαρμογής της συμφωνίας, διότι οι εξουσίες που παραχωρούνται στις κυβερνήσεις των Πολιτειών των ΗΠΑ, οι οποίες δεν υπογράφουν τις συμφωνίες, σημαίνουν ότι δεν θα εφαρμοσθεί σωστά η συμφωνία.
<P>
Εμείς πιστεύουμε ότι η Επιτροπή πήρε λάθος δρόμο από τότε που αρνήθηκε να εφαρμόσει τον κανονισμό του 1991 όταν έπρεπε, δηλαδή το 1996. Εμείς έχουμε την πρόθεση να εμμείνουμε στην άποψή μας, διότι πιστεύουμε ότι έχουμε δίκιο και το μόνο που μπορούμε να ελπίζουμε είναι να μην επαναληφθεί αυτή η απαράδεκτη κατάσταση. Ελπίζουμε, επίσης, ότι θα υπογραμμισθεί η ανάγκη ενίσχυσης του άρθρου 20 της ΓΣΔΕ. Είναι προσβλητικό να αλλοιώνεται κατ' αυτόν τον τρόπο η ευρωπαϊκή νομοθεσία. Δεν πιστεύω ότι αυτές οι ανίσχυρες συμφωνίες θα εμποδίσουν έστω και λίγο τη βάναυση αντιμετώπιση των γουνοφόρων ζώων και, επομένως, πιστεύω ότι αναιρούν τον ίδιο τον σκοπό της ύπαρξής τους.

<SPEAKER ID=77 LANGUAGE="NL" NAME="Eisma">
Κύριε Πρόεδρε, η υπόθεση των παγίδων με σιαγόνες καταντά όλο και πιο γελοία. Θα μπορούσα κάλλιστα να επαναλάβω το κείμενο στο οποίο αναφέρθηκα προ δύο ετών. Μοιάζει με μία ατέλειωτη ιστορία, γιατί η συμφωνία της ΕΕ με τις ΗΠΑ είναι ακόμα χειρότερη από τη συμφωνία της ΕΕ με τον Καναδά και τη Ρωσία, την οποία απορρίψαμε επίσης.
<P>
Ενώ ο Καναδάς και η Ρωσία είχαν τουλάχιστον αναλάβει τη δέσμευση να απαγορεύσουν τη χρήση των αποκαλούμενων συμβατικών παγίσων, αυτό δε συμβαίνει καθόλου στην περίπτωση των ΗΠΑ. Η μόνη πρόταση που έκαναν ήταν να καταργηθεί σταδιακά σε μία εξαετία η χρήση των παγίδων με σιαγόνες, εξασφαλίζοντας, παράλληλα, πολλές εξαιρέσεις. Η συμφωνία είναι ανεπαρκής και πρέπει να απορριφθεί.
<P>
Η όλη υπόθεση καθιστά σαφές ότι η σημερινή στρατηγική της ΕΕ σε θέματα που σχετίζονται με τον ΠΟΕ είναι εντελώς ακατάλληλη. Θεωρώ σκανδαλώδες το γεγονός ότι η Επιτροπή και το Συμβούλιο υπαναχώρησαν από τις θέσεις τους και αποδέχθηκαν μία ακόμα πιο ασθενή πρόταση προκειμένου να αποφύγουν το ενδεχόμενο σύγκρουσης με τον ΠΟΕ. Είναι πάρα πολύ ανησυχητικό να βλέπουμε πόσο εύκολα το Συμβούλιο και η Επιτροπή παραμερίζουν τη νομοθεσία της ΕΕ. Το Κοινοβούλιο έχει τονίσει επανειλημμένα ότι πρέπει να εφαρμοσθεί ο κανονισμός του 1991, ο οποίος απαγορεύει παντελώς τη χρήση παγίδων με σιαγόνες. Δυστυχώς, το Συμβούλιο και η Επιτροπή αδιαφόρησαν μέχρι στιγμής για τις απόψεις του Κοινοβουλίου. Η όλη υπόθεση υπονομεύει σοβαρά την κοινοτική νομοθεσία και, κατά συνέπεια, τη δημοκρατία στην Ευρώπη. Ακόμα σοβαρότερες είναι, όμως, οι επιπτώσεις για τα ζώα, πολλά εκατομμύρια από τα οποία θα βρουν φρικτό θάνατο από αυτές τις παγίδες.

<SPEAKER ID=78 LANGUAGE="DE" NAME="Bloch von Blottnitz">
Αξιότιμε κύριε Πρόεδρε, όταν μιλάμε για μη βάναυσες μεθόδους παγίδευσης πρέπει πρώτα να προβούμε στη διαπίστωση ότι όλη αυτή η διαδικασία είναι ένα δράμα με διάφορες σκανδαλώδεις πράξεις. Πρώτον, θα ήθελα να σας θυμίσω τον κανονισμό 3254/ 91, του έτους 1991 δηλαδή, ο οποίος προβλέπει ότι από 1.1.1996 δεν θα πρέπει να εισάγονται πλέον καθόλου στην Ευρωπαϊκή Ένωση γούνες που προέρχονται από ζώα που παγιδεύθηκαν με ποδοπαγίδες. Η Επιτροπή σε σύμπραξη με το Συμβούλιο απλά δεν προέβη στην έκδοση ενός κανονισμού εφαρμογής, εκμοχλεύοντας έτσι έναν νόμο της ΕΕ που απλά δεν υπάρχει πλέον και τον οποίο, εάν ακριβολογήσουμε, θυσίασε στον βωμό του ΠΟΕ.
<P>
Δεύτερον, θα ήθελα να αναφερθώ στον τίτλο "Μη βάναυση παγίδευση». Δεν υπάρχουν μη βάναυσες μέθοδοι παγίδευσης, εφόσον χρησιμοποιούνται κάποιες παγίδες! Είναι καθαρή βλακεία να λέει κανείς κάτι τέτοιο. Τα ζώα σκοτίστηκαν για το είδος παγίδας όπου θα βρουν άσχημο τέλος. Πρέπει επιτέλους να μάθουμε ότι τα ζώα είναι όντα κι όχι εμπόρευμα. Αυτός ο τρόπος σκέψης είναι μεσαιωνικός και τώρα βαίνουμε προς το 2000 διατηρώντας ακόμα αυτόν τον τρόπο σκέψης.
<P>
Τρίτον, ως αποκορύφωμα, έρχεται αυτή η συμφωνία με τις Ηνωμένες Πολιτείες. Οι συμφωνίες με τον Καναδά και τη Ρωσία υπήρξαν ήδη κυριολεκτικά κάτι περισσότερο από πετσοκομμένες. Τούτη εδώ, όμως, υπερέχει κατά πολύ. Υπάρχουν μεγάλες μεταβατικές περίοδοι, δεν προβλέπεται κανενός είδους νομικός κανόνας και δεν καθορίζεται καθόλου πότε θα πρέπει να πάψει η παγίδευση ζώων με τέτοιου είδους παγίδες. Σαν να μην έφτανε αυτό, η συμφωνία αυτή αποτελεί και απροκάλυπτη περιφρόνηση του Κοινοβουλίου, διότι είναι γνωστό ότι εμείς έχουμε εκλεγεί από εκατομμύρια πολιτών και τους αντιπροσώπους τους, ανθρώπους που θέλουν να καταργηθούν πια οι ποδοπαγίδες. Γι' αυτόν τον απλούστατο λόγο εμείς θα εγκρίνουμε βέβαια την έκθεση του κυρίου Pimenta και απορρίπτουμε εντελώς όλες τις συμφωνίες που υπάρχουν σήμερα, καθώς και τον όλο τρόπο ενέργειας της Επιτροπής.

<SPEAKER ID=79 LANGUAGE="ES" NAME="Gonzαlez Αlvarez">
Κύριε Πρόεδρε, η πλειοψηφία των μελών της Επιτροπής Περιβάλλοντος, Δημόσιας Υγείας και Προστασίας των Καταναλωτών συμφωνούμε με την έκθεση του κ. Pimenta, η οποία επικρίνει εκ νέου αυτή την πρόταση λόγω της έλλειψης συμμετοχής σε αυτήν όχι μόνο των ΜΚΟ αλλά και κάποιων χωρών που εμπλέκονται σε αυτό το θέμα.
<P>
Επομένως, εμείς συμφωνούμε πλήρως με τα όσα προτείνει ο κ. Pimenta σχετικά με την απόρριψη της προτεινόμενης συμφωνίας ως πλήρως αναρμόζουσας και με την εφαρμογή, χωρίς περαιτέρω καθυστέρηση, της απαγόρευσης της εισαγωγής γουνών, και ενστερνιζόμαστε τη συμμετοχή κυρίως των αυτόχθονων πληθυσμών.
<P>
Κατά τη διάρκεια της συζήτησης στην Επιτροπή Περιβάλλοντος, Δημόσιας Υγείας και Προστασίας των Καταναλωτών σχετικά με αυτό το θέμα δεν ξεχάσαμε ούτε στιγμή τα δικαιώματα των αυτόχθονων πληθυσμών, οι οποίοι εδώ και πολλά χρόνια κυνηγούν χωρίς να θανατώνουν βάναυσα τα ζώα, αντίθετα με άλλες χώρες.
<P>
Ζω στην περιοχή Asturias και συνεπώς με ενδιαφέρει ιδιαίτερα αυτό το θέμα. Πρόκειται για μία περιοχή στο βόρειο τμήμα της Ισπανίας όπου υπάρχει ίσως η σημαντικότερη αποικία της κοινής άρκτου (80 άτομα). Τις τελευταίες 20 ημέρες θανατώθηκαν τρεις κοινές αρκούδες. Υπάρχει η υποψία - η έρευνα δεν έχει ακόμα ολοκληρωθεί - ότι πάνω από όλα θανατώθηκε ένα ενήλικο ζώο, πολύ σημαντικό για τη διατήρηση του είδους, διότι οι λαθροκυνηγοί τοποθέτησαν μία παγίδα για άλλα ζώα. Και αυτό συμβαίνει συνήθως όταν τοποθετούνται παγίδες που μπορεί να έχουν επιπτώσεις για ζώα επαπειλούμενα με εξαφάνιση.
<P>
Επομένως, κύριε Πρόεδρε, εμείς θα υποστηρίξουμε την έκθεση του κ. Pimenta. Πιστεύουμε πως είναι ώρα να λάβουμε μία οριστική απόφαση και να μην εξυπηρετούμε πλέον τα εμπορικά συμφέροντα. Ελπίζουμε δε ότι η έκθεση θα εγκριθεί από την Ολομέλεια με μεγάλη πλειοψηφία, όπως έγινε στην Επιτροπή Περιβάλλοντος, Δημόσιας Υγείας και Προστασίας των Καταναλωτών.

<SPEAKER ID=80 LANGUAGE="FR" NAME="Leperre-Verrier">
Κύριε Πρόεδρε, αγαπητοί συνάδελφοι, διερωτώμαι εάν μπορεί η Ευρωπαϊκή Ένωση να επιβάλει στην επικράτειά της την απαγόρευση εισαγωγής γουνών από ζώα που έχουν αιχμαλωτισθεί σε παγίδες με σιαγόνες. Η συζήτησή μας εντάσσεται σε έναν μακρύ κατάλογο συζητήσεων, κι ελπίζω το Κοινοβούλιο να επιδείξει λογική και συνέπεια ως προς τις αποφάσεις που είχαν ληφθεί παλαιότερα.
<P>
Ομολογώ ότι ανήκω σε αυτούς που μέχρι στιγμής έχουν επιδείξει κατανόηση και μετριοπάθεια ως προς τις θέσεις οι οποίες, εξάλλου, έχουν συχνά ληφθεί μονομερώς από την Επιτροπή. Αποδέχθηκα, αλλά με βαριά καρδιά, ότι η ανάγκη επίτευξης συμφωνίας θα επέφερε καθυστέρηση των διαπραγματεύσεων κατά έναν χρόνο. Θεώρησα, επίσης, ότι οι συμφωνίες με τον Καναδά και τη Ρωσία ήταν λύση ανάγκης, αλλά με το πλεονέκτημα τουλάχιστον ότι βγάζουν τις διαπραγματεύσεις από το αδιέξοδο στο οποίο βρίσκονταν.
<P>
Ωστόσο, η καλή θέληση έχει τα όρια της και η συμφωνία με τις ΗΠΑ που μας προτείνετε σήμερα, κύριε Επίτροπε, είναι εντελώς απαράδεκτη. Συμμερίζομαι, συνεπώς, την άποψη του εισηγητή και τον συγχαίρω για την ποιότητα της εργασίας του. Πράγματι, η παρούσα συμφωνία υστερεί κατά πολύ σε σχέση με τη συμφωνία της Ευρωπαϊκής Ένωσης με τον Καναδά και τη Ρωσία, αν και η τελευταία ήταν ήδη πολύ περιορισμένη. Ο αριθμός των παρεκκλίσεων και το γεγονός ότι η περίοδος εφαρμογής επεκτάθηκε στα έξι χρόνια δεν είναι καλοί οιωνοί. Επιπλέον, είναι εύλογο να αναρωτηθούμε για τη θέληση ή την ικανότητα της αμερικανικής διοίκησης να επιβάλει τη συμφωνία αυτή στις πολιτείες της.
<P>
Είναι τόσο πολλά τα ερωτήματα στα οποία δεν έχουμε απάντηση! Δεν μπορούμε, λοιπόν, παρά να ζητήσουμε μαζί με τον κ. Pimenta την απόρριψη της συμφωνίας αυτής με τις ΗΠΑ. Πρέπει, επίσης, να επανεντάξουμε τη συζήτηση στο σωστό πλαίσιο και να αναλογισθούμε ότι πέρα από το πρόβλημα των παγίδων με σιαγόνες, το πραγματικό ζήτημα αφορά την ικανότητα της Ευρωπαϊκής Ένωσης να αντισταθεί στις πιέσεις του Παγκόσμιου Οργανισμού Εμπορίου.
<P>
Η Επιτροπή θα πρέπει να γνωρίζει τις συνέπειες των συμφωνιών που επιθυμεί να περάσει. Δεν μπορούμε δε παρά να εκφράσουμε ακόμα μία φορά την απογοήτευσή μας για το γεγονός ότι θέτει το Κοινοβούλιο προ τετελεσμένων γεγονότων. Επιπλέον, μας επιβάλλει να απαρνηθούμε θεμελιώδεις αρχές. Σήμερα πρόκειται για την προστασία του περιβάλλοντος, αύριο θα διακυβευθούν οι κοινωνικές ρήτρες ή ο πολιτισμός μας.

<SPEAKER ID=81 LANGUAGE="DA" NAME="Sandbζk">
Κύριε Πρόεδρε, κατ' αρχάς, θα ήθελα να πω πως πιστεύω ότι είναι πραγματικά πάρα πολύ σημαντικό να εξασφαλίσουμε την ευεξία των ζώων. Κι είναι ακριβώς γι' αυτόν τον λόγο που δεν μπορώ να υποστηρίξω τον κ. Pimenta ως προς την απόρριψη της πρότασης για μία συμφωνία με τις ΗΠΑ. Είμαι της γνώμης ότι πρέπει να συστήσουμε τη συμφωνία, όπως και η Επιτροπή Εξωτερικών Οικονομικών Σχέσεων. Κατ' αρχάς, πρέπει να εκτιμήσουμε κατά τρόπο ρεαλιστικό ποιες είναι οι εναλλακτικές λύσεις της συμφωνίας, προτού την απορρίψουμε. Δεύτερον, πρέπει να εκτιμήσουμε τις συνέπειες της συμφωνίας στις ΗΠΑ και όχι μόνο στην ΕΕ. Και τρίτον, πρέπει να εξετάσουμε τις δυνατότητες παραγωγής όλο και καλύτερων και λιγότερο βάναυσων παγίδων.
<P>
Ως εναλλακτική λύση της συμφωνίας με τις ΗΠΑ δεν προτείνεται μία συμφωνία με καλύτερα πρότυπα και γι' αυτό δεν είναι καλή ιδέα να επιστρέψουμε στην απόφαση του Συμβουλίου για την απαγόρευση των ποδοπαγίδων. Η κ. Pollack χρησιμοποίησε τον όρο "προσβλητικό», κι εδώ πλησιάζουμε στην καρδιά του θέματος. Το Ευρωπαϊκό Κοινοβούλιο έχει προσβληθεί διότι ο επιθυμητός κανονισμός του «91 διατηρήθηκε, παρόλο που οι συμφωνίες με τη Ρωσία, τον Καναδά και τις ΗΠΑ - απ' όσο μπορώ να δω - θα προαγάγουν περισσότερο την ευεξία των ζώων. Γιατί; Η απόφαση για την απαγόρευση των ποδοπαγίδων είναι πολύ περιορισμένη. Ισχύει μόνο για 13 είδη, σε αντιδιαστολή με τα 19 που καλύπτει η νέα συμφωνία. Δεν απαγορεύει τη χρήση ποδοπαγίδων, παρά μόνο την εισαγωγή γούνας, και προπαντός η απόφαση καλύπτει μόνο αυτή τη μία μέθοδο κυνηγιού. Όπως είπα και νωρίτερα, είναι υποκριτικό να εστιαζόμαστε σε αυτή τη μία - ομολογουμένως βάναυση - μέθοδο κυνηγιού, όταν στην ΕΕ χρησιμοποιούνται εξίσου βάναυσες παγίδες. Αυτή είναι η εναλλακτική λύση στις συμφωνίες με τη Ρωσία, τον Καναδά και τώρα με τις ΗΠΑ - και όχι κάποιες αυστηρότερες απαιτήσεις για τις παγίδες.
<P>
Η εξαγωγή γούνας από την ΕΕ στις ΗΠΑ είναι αυτή τη στιγμή διπλάσια από την αντίστοιχη εισαγωγή από τις ΗΠΑ. Αυτό είναι σημαντικό, διότι δείχνει ότι πρέπει εμείς να εστιάσουμε περισσότερο την προσοχή μας στα πρότυπα που ισχύουν για το κυνήγι με παγίδες στην Ευρώπη. Η νέα συμφωνία στην πραγματικότητα θα προαγάγει τα πρότυπα σε πολλές χώρες της ΕΕ. Ίσως πρέπει να ξεκινήσουμε ακριβώς από αυτό, αντί ψιλοποντάρουμε σε φθηνές ενέργειες εντυπωσιασμού όσον αφορά την ευεξία των ζώων εις βάρος των κυνηγών των ΗΠΑ. Τέλος - και μάλλον το σπουδαιότερο - στη συμφωνία προβλέπονται πόροι για έρευνα σχετικά με καλύτερες παγίδες. Αυτό σημαίνει ότι έχουμε μία συμφωνία με συγκεκριμένα πρότυπα για τις παγίδες και ένα πρόγραμμα για τη βελτίωση των υφιστάμενων παγίδων. Το γεγονός αυτό δεν μπορεί παρά να είναι καλύτερο από μία απαγόρευση των εισαγωγών, ένα θέμα του ΠΟΕ, και ευρωπαίους κυνηγούς που δεν πληρούν τα πρότυπα.

<SPEAKER ID=82 LANGUAGE="FR" NAME="Βlot">
Κύριε Πρόεδρε, αγαπητοί συνάδελφοι, όσον αφορά αυτό το σχέδιο συμφωνίας Ηνωμένων Πολιτειών και Ευρωπαϊκής Ένωσης, συμφωνούμε απολύτως με την άποψη του εισηγητή να απορριφθεί.
<P>
Πράγματι, στο παλιό αυτό ζήτημα των παγίδων με σιαγόνες, οι συμφωνίες με τις Ηνωμένες Πολιτείες και τον Καναδά δεν είχαν ποτέ πραγματικά την έγκριση του Ευρωπαϊκού Κοινοβουλίου. Ήταν, ωστόσο, καλύτερης ποιότητας από τη σημερινή. Τρία στοιχεία δείχνουν πόσο δύσκολο είναι να διεξαχθούν πραγματικά έντιμες διπλωματικές διαπραγματεύσεις με τις Ηνωμένες Πολιτείες.
<P>
Πρώτον, οι Αμερικανοί συνήθισαν - και αυτό συμβαίνει επίσης και στη συμφωνία αυτή - να επικαλούνται τις εσωτερικές συνταγματικές διατάξεις τους βάσει των οποίων σε πολλούς τομείς, όπως ο συγκεκριμένος, αρμόδια είναι τα ομόσπονδα κράτη και όχι η ομοσπονδιακή κυβέρνηση, γεγονός που τους επιτρέπει εν συνεχεία, κατά την εφαρμογή της συμφωνίας, να απορρίπτουν κατά κάποιον τρόπο όσα υπέγραψαν σε ομοσπονδιακό επίπεδο. Το έχουν ήδη πράξει σε άλλες περιπτώσεις που δεν έχουν καμία σχέση με την παρούσα, όπως παραδείγματος χάριν για τη διεθνή αγορά ηλεκτρικών κατασκευών, γεγονός που δείχνει ότι υπάρχει πραγματικά ανισότητα στις συμφωνίες που συνάπτουμε με τις Ηνωμένες Πολιτείες.
<P>
Δεύτερον, οι Ηνωμένες Πολιτείες αρνούνται τον δεσμευτικό μηχανισμό ρύθμισης των διαφορών και περιορίζονται σε έναν απλό μηχανισμό διαβούλευσης, που είναι φυσικά ανεπαρκής. Τέλος, οι Ηνωμένες Πολιτείες επιτυγχάνουν όλο και μεγαλύτερες προθεσμίες για την κατάργηση των παγίδων με σιαγόνες, γεγονός το οποίο θέτει υπό αμφισβήτηση και το ίδιο το περιεχόμενο της συμφωνίας.
<P>
Συνεπώς, ως προς την ουσία, ευχόμαστε την εξαφάνιση αυτών των παγίδων, όμως, πέρα από το ζήτημα που μας απασχολεί εδώ, τίθεται ζήτημα αρχής όσον αφορά τις συμφωνίες μεταξύ των Ηνωμένων Πολιτείων και της Ευρωπαϊκής Ένωσης. Μιλούσαμε άλλοτε για "άνισες» συμφωνίες μεταξύ της Κίνας και των ευρωπαϊκών δυνάμεων. Έχουμε συχνά την εντύπωση ότι οι συμφωνίες είναι επίσης άνισες όταν υπάρχει αντίθεση ανάμεσα στις Ηνωμένες Πολιτείες και την Ευρωπαϊκή Ένωση.

<SPEAKER ID=83 NAME="Εφραιμίδης">
Κύριε Πρόεδρε, ασφαλώς κανείς δεν μπορεί να συμμερισθεί την ιδέα ή την πρακτική βάρβαρων μεθόδων, βασανιστικών σκληρών μεθόδων, για το κυνήγι των γουνοφόρων ζώων.
<P>
Όμως, κατάλαβα ότι μερικοί συνάδελφοι δείχνουν τόσο υπερβολική ευαισθησία ώστε εάν συνεχίσουν προς την κατεύθυνση αυτή αναζητώντας ιδανική λύση, μη-κυνήγι, δηλαδή, των γουνοφόρων ζώων, φθάνουμε σε απαράδεκτο αδιέξοδο. Από την άποψη αυτή, εκτιμούμε εμείς ότι αυτές οι συμφωνίες με την Ρωσία και τον Καναδά, χωρίς να δίνουν την ιδανική λύση, προωθούν θετικά το θέμα, απαγορεύουν αυτές τις ποδοπαγίδες και όποιον άλλον τρόπο κυνηγιού είναι βασανιστικός χωρίς να έχει αντίκρυσμα. Επομένως, νομίζουμε ότι αυτές οι συμφωνίες έχουν περιθώρια, είναι δυνατόν να βελτιωθούν και να επεκταθούν με σταθερή διαπραγμάτευση και με τις Ηνωμένες Πολιτείες.
<P>
Από την άλλη πλευρά, κύριε Πρόεδρε, πιστεύουμε ότι όσο πιο αυστηρές είναι αυτές οι αποφάσεις, τόσο περισσότερο είναι δυνατόν να παραβιάζονται. Είναι ιστορική πείρα: κανένας πολύ αυστηρός νόμος δεν έμεινε απαραβίαστος; αντίθετα, καλλιέργησε και διάφορους άλλους, μέχρι και εγκληματικούς, τρόπους για την παραβίασή του.
<P>
Υπάρχει όμως και μία άλλη πλευρά, κύριε Πρόεδρε, που θέλω να αναφέρω: η ευαισθησία απέναντι στα ζώα είναι δικαιολογημένη, αλλά πρέπει να υπάρχει ευαισθησία και για τους αυτόχθονες: υπάρχουν χιλιάδες άνθρωποι που αποζούν από την επεξεργασία και τη διακίνηση της γούνας. Θέλω να φέρω ως παράδειγμα την βορειοδυτική Ελλάδα, με επίκεντρο την Καστοριά: εκατοντάδες μικρές επιχειρήσεις ζουν από την επεξεργασία, τη διακίνηση και το εμπόριο της γούνας και χιλιάδες άνθρωποι βρίσκουν ικανοποιητική απασχόληση. Δεν μπορούμε, επομένως, να αγνοούμε τέτοιες παραμέτρους του θέματος.
<P>
Τέλος, κύριε Πρόεδρε, για να μην εκλείψουν αυτά τα είδη, νομίζω ότι, πέρα από το να περιορίζεται η βασανιστική θήρα τους, είναι δυνατόν, και σε επίπεδο Κοινότητας αλλά και σε εθνικό, με επιχορηγήσεις, με μέτρα, να προωθούνται εθνικά πάρκα, πάρκα σε κοινοτικό επίπεδο, δρυμοί, ώστε να διευκολύνεται η αναπαραγωγή αυτών των ειδών που είναι γουνοφόρα και μάλιστα εξαιρετικά γουνοφόρα.

<SPEAKER ID=84 LANGUAGE="FR" NAME="Martinez">
Κύριε Πρόεδρε, θα ήθελα να ευχαριστήσω τον κ.Pimenta για αυτή την εξαιρετική νέα έκθεση ως προς το ζήτημα αυτό. Έχει καταντήσει μυθιστόρημα, αλλά μυθιστόρημα μακάβριο, το μυθιστόρημα noir των παγίδων με σιαγόνες για δεκατρία είδη ζώων.
<P>
Υπενθυμίζω, παρ' όλα αυτά, περί τίνος πρόκειται. Τα ζώα παγιδεύονται, σπάνε τα κόκκαλά τους, κομματιάζονται οι τένοντες τους, προσπαθούν να ξεφύγουν, ξεσκίζονται με τα ίδια τους τα δόντια, καταβροχθίζουν το πόδι τους προσπαθώντας να απελευθερωθούν και σέρνονται στο χιόνι αφήνοντας ίχνη, μία σειρά από ανιχνεύσιμα ίχνη.
<P>
Εδώ και χρόνια, από τον κανονισμό του 1991, προσπαθούμε να απαγορεύσουμε αυτό το τερατούργημα. Κάθε χρόνο η Ευρωπαϊκή Επιτροπή μας λέει: "ακόμα μία μικρή προθεσμία, κύριε δήμιε, ακόμα λίγο καιρό». Μας είπαν ότι δεν πρέπει να ενοχλήσουμε τους αυτόχθονες πληθυσμούς, καθώς χρησιμοποιούσαν κατά παράδοση και από πολύ παλιά το ατσάλι για να κατασκευάζουν παγίδες με σιαγόνες.
<P>
Μας λένε τώρα ότι δεν πρέπει να ενοχλούμε τον Παγκόσμιο Οργανισμό Εμπορίου και ότι θα πρέπει να συσταθεί πάνελ, όπως για τις μπανάνες και για τα κρέατα με τις ορμόνες. Το πάνελ της Γενεύης γίνεται τώρα η επίκληση του θείου.
<P>
Τον Δεκέμβριο του 1997 συνάψαμε μία συμφωνία με τις Ηνωμένες Πολιτείες, όπως είχαμε συνάψει τον Ιούλιο του 1997 συμφωνία με τον Καναδά και τη Ρωσία. Προφανώς προσκρούουμε στον δανεισμό - πρόκειται απλώς για πρακτικά, όπως η συμφωνία Blair House, την οποία γνωρίζει πολύ καλά ο εκπρόσωπος της Επιτροπής. Ξαναδεχόμαστε το πλήγμα του Blair House και μας λένε ότι η νομική ισχύς της συμφωνίας είναι πολύ περιορισμένη λόγω της ομοσπονδιακής δομής των Ηνωμένων Πολιτειών, όπου οι πολιτείες δεν λαμβάνουν υπόψη τους όσα συμβαίνουν στην Ουάσιγκτον.
<P>
Ως προς την ουσία, η Επιτροπή χαίρεται, επιτυγχάνει μία ακόμα συμπληρωματική προθεσμία τριών έως πέντε ετών, και οι Ηνωμένες Πολιτείες μας προτείνουν απλώς να ιεραρχήσουμε μία απαράδεκτη θηριωδία.
<P>
Η σημασία του ζητήματος αυτού έγκειται στον συμβολικό χαρακτήρα του. Όπως στην περίπτωση με τις μπανάνες, τα κρέατα με ορμόνες, όπως για τα τυριά από γάλα χωρίς ζύμωση, όπως για το γάλα με ορμόνες, υποτασσόμαστε, όπως πάντα, στις Ηνωμένες Πολιτείες. Τελειώνοντας, κύριε Πρόεδρε, επαναλαμβάνω ότι για τους νόμους HelmsBurton και d' Amato οι Ηνωμένες Πολιτείες δεν ενήργησαν με τόση προσοχή όσο εμείς. Εμείς από την πλευρά μας συντασσόμαστε με τη θέση του κ. Pimenta, η οποία, τολμώ να πω, είναι η μόνη που χαρακτηρίζεται από ανθρωπιά και αξιοπρέπεια ως προς τα ζώα.

<SPEAKER ID=85 LANGUAGE="EN" NAME="Skinner">
Κύριε Πρόεδρε, θα ήθελα να πω ότι συμφωνώ με την έκθεση. Το σκεπτικό αυτής της έκθεσης είναι αρκετά σαφές γιατί, όπως γνωρίζει ο καθένας που έλαβε επιστολές από τους ψηφοφόρους του με τις οποίες τον ενημερώνουν σχετικά με αυτήν τη βάρβαρη πρακτική, αλλά και όπως ανέφεραν οι προηγούμενοι ομιλητές, η βαρβαρότητα που χτυπά χωρίς διάκριση και αφήνει τα ζώα να υποφέρουν για τόσο πολλές ημέρες είναι σαφώς απαράδεκτη σε έναν πολιτισμένο κόσμο.
<P>
Πολλοί άνθρωποι στο Ηνωμένο Βασίλειο υπογράφουν ερωτηματολόγια τα οποία μου στέλνουν, και είναι φανερό και από διάφορες επιτροπές που υπάρχουν στο Ηνωμένο Βασίλειο ότι το κοινό είναι πολύ ευαισθητοποιημένο στο θέμα αυτό, όπως και σε άλλα θέματα σχετικά με την ευημερία των ζώων.
<P>
Η Ευρώπη είναι ένας από τους μεγαλύτερους καταναλωτές για το εμπόριο γούνας - περίπου το 70 % καταλήγει στην Ευρωπαϊκή Ένωση. Είναι αρκετά σαφές ότι ως καταναλωτές έχουμε πολύ δυνατή και επιβλητική φωνή σε αυτό το θέμα. Πιστεύω ότι η Επιτροπή έκανε λάθος που δεν αγωνίσθηκε με περισσότερο σθένος στο πλαίσιο του ΠΟΕ, προβάλλοντας λόγους δεοντολογίας σχετικούς με περιβαλλοντικά και κοινωνικά ζητήματα και με ζητήματα ευημερίας. Πιστεύω ότι η φωνή μας μπορεί να γίνει πιο δυνατή. Γνωρίζω ότι ο Sir Leon συγκεκριμένα κατέβαλε επίπονες προσπάθειες από την πλευρά της Επιτροπής για την εξισορρόπηση του παγκοσμίου εμπορίου. Υπάρχουν ορισμένα όρια τα οποία δεν μπορούμε να ξεπεράσουμε, γεγονός που δεν ισχύει μόνον σε αυτήν την περίπτωση αλλά και σε άλλες, όπως για παράδειγμα, ο αμίαντος και οι ορμόνες στο βόειο κρέας.
<P>
Είναι απολύτως σαφές για μένα και για άλλους στο Κοινοβούλιο ότι, όταν αποφασίζουμε να απορρίψουμε τα κείμενα που μας παρουσιάζουν ως συμφωνίες οι οποίες υπογράφονται στο όνομα της Ευρώπης, όταν μιλάμε για τους λαούς, οι απόψεις μας θα πρέπει να γίνονται σεβαστές και ο κόσμος θα πρέπει να καταλάβει ότι από αυτή και μόνο την άποψη δεν μπορούμε να κάνουμε πίσω στα θέματα τα οποία συζητεί και θέτει ενώπιόν σας το Κοινοβούλιο, Sir Leon.

<SPEAKER ID=86 NAME="Brittan, Sir Leon">
Κύριε Πρόεδρε, μπορώ να διαβεβαιώσω το Σώμα ότι δεν θα μιλούσα με τόσο επαινετικά λόγια γι' αυτήν τη συμφωνία με τις Ηνωμένες Πολιτείες, εάν δεν πίστευα ότι αντιπροσωπεύει μία σημαντική πρόοδο όσον αφορά την ευημερία των ζώων και ότι αποτελεί λύση στο πρόβλημα - ίσως όχι μία ολοκληρωμένη λύση, αλλά, τουλάχιστον, μία πρόοδο ανάλογη αυτής που επιτύχαμε μέσω των συμφωνιών με τον Καναδά και τη Ρωσική Ομοσπονδία. Εάν δεν το πιστεύαμε αυτό, θα ήταν πολύ περίεργο, για να το πω ευγενικά, να αποδεχθεί η Επιτροπή και το Συμβούλιο μία συμφωνία με τις Ηνωμένες Πολιτείες.
<P>
Η συμφωνία πήρε τη μορφή συμφωνηθέντων πρακτικών που αντιστοιχούν, αν και σε απλουστευμένη και πιο ευέλικτη μορφή, στο κυρίως κείμενο της συμφωνίας με τον Καναδά και τη Ρωσική Ομασπονδία. Αυτή η διάρθρωση είναι απαραίτητη, δεδομένου ότι στις ΗΠΑ η παγίδευση αποτελεί αποκλειστική αρμοδιότητα των ομόσπονδων κρατών και δεν εντάσσεται σε μία εθνική συμφωνία. Ωστόσο - και αυτό θα ήθελα να το τονίσω - αυτή η συμφωνία με τις Ηνωμένες Πολιτείες είναι μία νομικά δεσμευτική διεθνής συμφωνία και, ως τέτοια, δεσμεύει το σύνολο των Ηνωμένων Πολιτειών, οι οποίες δεν μπορούν να ξεφύγουν από τις συνέπειές της λέγοντας ότι μία από τις πολιτείες δεν συμμορφώνεται προς αυτή. Πρόκειται για μ'ια διεθνή δεσμευτική συμφωνία.
<P>
Τα πρότυπα που επισυνάπτονται σε αυτά τα συμφωνηθέντα πρακτικά είναι τα ίδια με εκείνα που επισυνάπτονται στη συμφωνία με τη Ρωσία και τον Καναδά. Μόνο το χρονοδιάγραμμα εφαρμογής τροποποιήθηκε, έτσι ώστε να περιλαμβάνει τις παρεκκλίσεις που καθορίζονται στο άρθρο 10 της συμφωνίας με τον Καναδά και τη Ρωσία. Είναι αλήθεια ότι, αντίθετα με τη συμφωνία με τον Καναδά και τη Ρωσία, η συμφωνία με τις Ηνωμένες Πολιτείες δεν περιλαμβάνει λεπτομερείς και δεσμευτικές διαδικασίες για τη ρύθμιση τυχόν διαφωνιών, αλλά πρέπει να σημειωθεί ότι, ως αντιστάθμισμα, οι ΗΠΑ δεν επιτυγχάνουν τον ίδιο βαθμό ασφάλειας για το εμπόριό τους στον τομέα της γούνας όπως ο Καναδάς και η Ρωσία. Και τούτο διότι, εάν σημειωθεί κατάφωρη παραβίαση της συμφωνίας από τις Ηνωμένες Πολιτείες η οποία δεν μπορεί να ρυθμιστεί μέσω της προβλεπομένης διαδικασίας διαβούλευσης, η Ευρωπαϊκή Ένωση διατηρεί πλήρως το δικαίωμά της να καταφύγει αμέσως στον Κανονισμό 3254/91 και να επιβάλει απαγόρευση των εισαγωγών από τις Ηνωμένες Πολιτείες. Πράγματι, αν συμβεί κάτι τέτοιο - το οποίο απεύχομαι και πιστεύω ότι δεν θα συμβεί - θα είμαστε σε ισχυρότερη θέση από αυτήν στην οποία βρισκόμαστε τώρα για να υπερασπισθούμε, αν χρειασθεί, μ'ια τέτοια απαγόρευση στα πλαίσια του ΠΟΕ.
<P>
Επίσης, από την άποψη του αποτελέσματος όσον αφορά την ευημερία των ζώων, δεν καταλαβαίνω γιατί αυτή η συμφωνία είναι ασθενέστερη από τη συμφωνία με τη Ρωσία και τον Καναδά. Οι Ηνωμένες Πολιτείες είναι έτοιμες να συμμορφωθούν με όλα τα πρότυπα που προβλέπονται στη συμφωνία με τον Καναδά και τη Ρωσία και είναι πρόθυμες να δοκιμάσουν τις παγίδες βάσει αυτών των προτύπων και μέσα στα χρονικά πλαίσια που προβλέπονται στη συμφωνία. Επιπλέον, έκαναν δεκτή την αρχή της άνευ όρων και ταχείας σταδιακής κατάργησης των συμβατικών συλληπτηρίων ποδοπαγίδων και αυτή η σταδιακή κατάργηση θα λάβει χώρα, για δύο είδη, τέσσερα χρόνια μετά από τη θέση σε ισχύ της συμφωνίας με τη Ρωσία και τον Καναδά, και, για τα υπόλοιπα δέκα είδη που υπάρχουν των ΗΠΑ, μέσα σε έξι χρόνια εντός του ίδιου χρονικού πλαισίου.
<P>
Φυσικά, είναι απολύτως σαφές ότι το παράρτημα στα συμφωνηθέντα πρακτικά δεν επιτρέπει στις Ηνωμένες Πολιτείες να επικαλεσθούν τις παρεκκλίσεις που καθορίζονται στο χρονοδιάγραμμα εφαρμογής σχετικά με αυτήν τη σταδιακή κατάργηση, και επομένως οι ΗΠΑ δεν θα έχουν αυτή την δυνατότητα. Ακόμα και στο μεγαλύτερο χρονικό πλαίσιο, αν λάβουμε υπόψη τις διαφορές στην αντίστοιχη κατάσταση που επικρατεί σε κάθε μία από τις ενδιαφερόμενες χώρες αναφορικά με τη χρήση των παγίδων και τον συνολικό αριθμό των ζώων για τα οποία γίνεται λόγος, και επομένως ό, τι πρέπει να γίνει για να καταργηθούν σταδιακά οι παγίδες, το τελικό αποτέλεσμα είναι ανάλογο με αυτό της συμφωνίας με τον Καναδά και τη Ρωσία όσον αφορά την προαγωγή της ευημερίας των ζώων.
<P>
Η απόρριψη της συμφωνίας θα σήμαινε αναμφίβολα την απαγόρευση των εισαγωγών στην Ευρωπαϊκή Ένωση, αλλά δεν θα οδηγούσε σε βελτίωση της ευημερίας των ζώων. Μόνο με την έγκριση της συμφωνίας επιτυγχάνουμε σημαντική βελτίωση στην ευημερία των ζώων και μόνο μέσω παρομοίων συμφωνιών μπορούμε να ελπίζουμε να προωθηθεί το θέμα της ευημερίας των ζώων στην παγκόσμια σκηνή.
<P>
Δεν πιστεύω ότι με τη θέσπιση μίας απαγόρευσης θα προωθήσουμε έστω και λιγάκι το ζήτημα της ευημερίας των ζώων, και γι' αυτόν ακριβώς τον λόγο εφαρμόζουμε τις έννομες αξιώσεις μας οι οποίες προβλέπουν τη δυνατότητα μίας διεθνούς συμφωνίας ως εναλλακτική λύση της απαγόρευσης. Ήταν συνετό να προβλέπεται κάτι τέτοιο από τις έννομες αξιώσεις μας, διότι η διεθνής συμφωνία προβλέπει προαγωγή της ευημερίας των ζώων - ίσως όχι στον βαθμό που θα θέλαμε, αλλά εντούτοις κάποια σημαντική βελτίωση - σε αντίθεση με την αρνητική λύση μίας απαγόρευσης, η οποία δεν θα βοηθούσε ούτε ένα ζώο. Για τον λόγο αυτό, ακόμα και αν δεν υπήρχε ο ΠΟΕ, προσωπικά δεν θα δίσταζα καθόλου να επαινέσω αυτή τη συμφωνία στο Σώμα, με αποκλειστικό κριτήριο την ευημερία των ζώων.

<SPEAKER ID=87 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=8>
Αλιευτική συμφωνία με τη Γουϊνέα
<SPEAKER ID=88 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ.Girγo Pereira (A4-0178/98), εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου για τη σύναψη πρωτοκόλλου για τον καθορισμό των αλιευτικών δυνατοτήτων και της χρηματικής αντιστάθμισης που προβλέπονται στη συμφωνία μεταξύ της Ευρωπαϊκής Κοινότητας και της Κυβέρνησης της Δημοκρατίας της Γουϊνέας όσον αφορά την αλιεία στα ανοικτά των ακτών της Γουϊνέας για την περίοδο από 1ης Ιανουαρίου 1998 έως 31 Δεκεμβρίου 1999 (COM(98)0129 - C4-0245/98-98/0086(CNS)).

<SPEAKER ID=89 NAME="Girγo Pereira">
Κύριε Πρόεδρε, κύριοι βουλευτές, τα τελευταία χρόνια η Επιτροπή έχει υποβάλει στο Συμβούλιο και στο Κοινοβούλιο μία σειρά προτάσεων που αφορούν τη σύναψη αλιευτικών συμφωνιών με τρίτες χώρες, ώστε να δοθεί η δυνατότητα διατήρησης της δραστηριότητας των στόλων των κρατών μελών ενόψει της αυξανόμενης συρρίκνωσης των αλιευτικών πόρων στα ύδατα της Ένωσης.
<P>
Κατ' ακολουθίαν, η συμφωνία με τη Γουϊνέα εντάσσεται στο πλαίσιο αυτής της πολιτικής, την οποία θεωρούμε ενδεδειγμένη και που υποστηρίζουμε λόγω της σημασίας που αποκτά η αλιεία για ορισμένες παράκτιες περιοχές, για τη βιομηχανία και για την ίδια την αγορά. Στο συγκεκριμένο τομέα, οι σχέσεις με τη Γουϊνέα χρονολογούνται ήδη από το 1986. Πρόκειται επομένως για την ανανέωση μιας προϋπάρχουσας συμφωνίας, ώστε να ισχύσει από 1ης Ιανουαρίου 1998 μέχρι 31 Δεκεμβρίου 1999.
<P>
Οφείλουμε να υπογραμμίσουμε μερικές από τις ουσιαστικότερες πτυχές της εν λόγω συμφωνίας. Η χρηματική αντιστάθμιση αυξήθηκε σημαντικά, αλλά επίσης αυξάνονται οι αλιευτικές δυνατότητες χάρη στο μεγαλύτερο αριθμό σκαφών που μπορούν να ασκήσουν δραστηριότητα σε αυτή τη ζώνη.
<P>
Μία άλλη πτυχή που θα πρέπει να τονίσουμε, και που αποτελεί καινοτομία, είναι το γεγονός ότι το 50 % της συνολικής χρηματικής αντιστάθμισης θα παρέχεται υπό μορφή ειδικών ενισχύσεων προς τον τομέα της αλιείας της Γουϊνέας, που θα διατίθενται ειδικότερα για επιστημονικά προγράμματα, δράσεις τεχνικής και επαγγελματικής κατάρτισης, προγράμματα στήριξης των φορέων που είναι αρμόδιοι για την εποπτεία και τον έλεγχο της αλιευτικής δραστηριότητας, καθώς και προγράμματα στήριξης της αλιείας μικρής κλίμακας. Επιπλέον, η χορήγηση των παραπάνω χρηματοδοτικών ενισχύσεων επεκτάθηκε και για μία σειρά μηχανισμών που θα αναλάβουν την ευθύνη της ορθής διαχείρισης των πόρων, από τη στιγμή που προβλέπεται ότι σε όλα τα σκάφη που ασκούν δραστηριότητα σε αυτή τη ζώνη θα πρέπει να υπάρχει ένας παρατηρητής με αποστολή να ελέγχει την αλιευτική δραστηριότητα και να συλλέγει στατιστικά στοιχεία σχετικά με τα αλιεύματα.
<P>
Από την άλλη μεριά - και τούτο συνιστά μία μεγάλη καινοτομία -, θα πρέπει να επισημάνουμε ότι το Υπουργείο Αλιείας της Γουϊνέας έχει την υποχρέωση να υποβάλλει στην Επιτροπή μία ετήσια έκθεση σχετικά με τις δράσεις που αναλαμβάνονται επί επιστημονικού και τεχνικού επιπέδου με σκοπό τη βελτίωση των γνώσεων αναφορικά με τους αλιευτικούς πόρους.
<P>
Και μία ακόμη σημαντικότερη πτυχή: η καταβολή της χρηματικής αντιστάθμισης συναρτάται από την πραγματική υλοποίηση των συγκεκριμένων δράσεων που αφορούν την ανάπτυξη των εγχωρίων αλιευτικών δυνατοτήτων και τη διατήρηση των πόρων, όπως αναφέρεται ρητώς στο τελευταίο σκέλος του άρθρου 4 του Πρωτοκόλλου. Αυτός είναι ο λόγος για τον οποίο υποβάλλω την τροπολογία αριθ. 5, που θεωρώ ότι είναι περισσότερο περιεκτική από αυτήν της Επιτροπής Αλιείας, μιας και επικαλείται την εν λόγω ρήτρα του πρωτοκόλλου, όπως και το δικαίωμα του Ευρωπαϊκού Κοινοβουλίου να λαμβάνει γνώση των εκθέσεων που αυτό προβλέπει. Απ' όσα ανέφερα προηγουμένως, μπορούμε να διαπιστώσουμε ότι το περιεχόμενο αυτής της συμφωνίας συμπλέει με τους προσανατολισμούς που διατύπωσε το Συμβούλιο στη συνεδρίασή του της 30ής Οκτωβρίου 1997, σύμφωνα με τους οποίους θα ήταν ενδεδειγμένο να διατεθεί το ήμισυ περίπου της χρηματικής αντιστάθμισης που καταβάλλει η Κοινότητα για την υλοποίηση ειδικών στόχων που αφορούν τη βελτίωση της κατάστασης της εγχώριας αλιείας.
<P>
Εξάλλου, διατρανώνει και θέτει σε εφαρμογή πολλές από τις συστάσεις της Επιτροπής Ανάπτυξης και Συνεργασίας, η οποία ανέκαθεν επέμενε στην ενσωμάτωση μιας αναπτυξιακής διάστασης σε παρόμοιες συμφωνίες. Πιστεύουμε ότι η παρούσα συμφωνία θα λάβει την ομόφωνη υποστήριξη αυτού του Κοινοβουλίου, λόγω της σημασίας της για τον αλιευτικό τομέα της Ευρωπαϊκής Ένωσης και λόγω των καινοτομιών που εισάγει.

<SPEAKER ID=90 LANGUAGE="IT" NAME="Baldarelli">
Κύριε Πρόεδρε, κατά τη γνώμη μου η συμφωνία αυτή παρουσιάζει ορισμένες δυσκολίες. Κατά πρώτον, 74 αλιευτικά σκάφη έχουν άδεια έναντι 43 κατά το παρελθόν. Εξάλλου, η συμφωνία αυτή υπεγράφη από την Επιτροπή χωρίς την εκ των προτέρων γνωμοδότηση του Κοινοβουλίου και για τον λόγο αυτό συμφωνώ με τον εισηγητή, ο οποίος υποστηρίζει ότι το Κοινοβούλιο πρέπει να λαμβάνει γνώση και να τηρείται το πρωτόκολλο. Πέρα από τα σημεία αυτά, γνωρίζετε τα σχετικά προβλήματα, κυρίως τις δυσκολίες να ελεχθεί η αλιεία στα 10 μίλια. Οι αλιευτικές αυτές ρυθμίσεις θα προκαλούσαν ισχυρή σύγκρουση συμφερόντων με τους περίπου 100.000 αλιείς μικρής κλίμακας που πολλές φορές διαμαρτυρήθηκαν σχετικά στην Ευρωπαϊκή Ένωση καθώς και στις τοπικές αρχές.
<P>
Από την άλλη πλευρά, ακόμη και η χρηματική αντιστάθμιση που προτείνεται υπέρ των αλιέων μικρής κλίμακας σε σχέση με το σύνολο των 6.500.000 Ecu είναι πάρα πολύ περιορισμένη: μόνο 320.000 Ecu για στήριξη των αλιέων μικρής κλίμακας έναντι των 800.000 Ecu για το υπουργείο και των 800.000 Ecu για τον έλεγχο. Τα αλιευτικά σκάφη τα οποία είναι ακριβώς 74, εκ των οποίων 33 διαθέτουν κυκλωτικά δίκτυα, δίκτυα πολύ επικίνδυνα που δημιουργούν μεγάλες δυσκολίες - πληρώνουν μόνο 20 Ecu τον τόνο, δηλαδή πρακτικά 40.000 λιρέτες στα χίλια κιλά τόνου: πρόκειται για αληθινά αστείο ποσό.
<P>
Όπως και να έχει, κατανοούμε ότι η συμφωνία αυτή υπεγράφη, κατανοούμε ότι πρέπει να υποβληθεί σε έλεγχο, αλλά αναμφίβολα επιθυμούμε στο μέλλον οι διεθνείς συμφωνίες να σέβονται τουλάχιστον ένα επίπεδο ισότητας των πόρων των τρίτων χωρών.

<SPEAKER ID=91 LANGUAGE="PT" NAME="Cunha">
Κύριε Πρόεδρε, αγαπητοί συνάδελφοι, επιτρέψτε μου πρώτα απ' όλα να συγχαρώ το συνάδελφο Girγo Pereira για την παρούσα έκθεση που παρουσίασε, η οποία κινείται στην παραδοσιακή γραμμή που έχει χαράξει το Ευρωπαϊκό Κοινοβούλιο σε θέματα αλιευτικών συμφωνιών. Είναι μία σαφέστατη έκθεση της οποίας το περιεχόμενο συμμερίζομαι εξ ολοκλήρου εξ ονόματος της Ομάδας μου.
<P>
Κατ' ουσίαν, φρονώ ότι πρόκειται για μία συμφωνία που εμφανίζει κάποιες καινοτομίες, επειδή κατά βάση επιδιώκουμε να εφαρμόσουμε εμπράκτως μία παλιά αρχή την οποία πάντοτε ακολουθούσαμε σε αυτό το Σώμα, σύμφωνα με την οποία τα χρήματα, οι χρηματικές αντισταθμίσεις που καταβάλλει η Ευρωπαϊκή Ένωση θα πρέπει να αποβαίνουν προς όφελος του αλιευτικού τομέα των χωρών με τις οποίες συνάπτουμε συμφωνίες, και συνεπώς θεωρώ ορθή τη θέση μας που ορίζει ότι το ήμισυ τουλάχιστον της χρηματικής αντιστάθμισης που καταβάλλει η Κοινότητα θα πρέπει να διατίθεται για τη στήριξη της εγχώριας αλιείας. Πιστεύω ότι αυτό αποτελεί ήδη μία αρχή. Προφανώς, θα ήταν ευχής έργον να διατίθεται προς το σκοπό αυτό το σύνολο της αντιστάθμισης, αλλά έχουμε να κάνουμε εδώ με ένα λεπτό ζήτημα όπου εμπλέκονται πτυχές της κυριαρχίας της καθεμιάς από τις ενδιαφερόμενες χώρες.
<P>
Στην προκειμένη περίπτωση της συμφωνίας με τη Γουϊνέα, υπάρχει όντως μία αύξηση του κόστους, αλλά ταυτόχρονα αντιστοιχεί και μία αύξηση των αλιευμάτων, οπότε προβλέπεται μία αντικειμενική αντιστάθμιση. Έχουμε και άλλα ενδιαφέροντα θέματα τα οποία αξίζουν συγχαρητήρια, όπως για παράδειγμα η ενίσχυση των χρηματικών πόρων που διατίθενται για την έρευνα, καθώς και η αύξηση των ενισχύσεων για την ίδια τη διοικητική οργάνωση του Υπουργείου Αλιείας της χώρας εκείνης.
<P>
Υποστηρίζουμε την παρούσα έκθεση και συγχαίρουμε γι' άλλη μία φορά τον εισηγητή για την εργασία που έφερε σε πέρας.

<SPEAKER ID=92 LANGUAGE="ES" NAME="Medina Ortega">
Κύριε Πρόεδρε, όπως διαπιστώσατε από τον τόνο των προηγουμένων παρεμβάσεων, γενικά, τόσο ο εισηγητής όσο και οι δύο ομιλητές επεσήμαναν τις θετικές πτυχές αυτής της συμφωνίας. Πρόκειται για μία συμφωνία η οποία συμβαδίζει με τη νέα κοινοτική αλιευτική πολιτική.
<P>
Δεν πρόκειται για την αρπαγή των υφιστάμενων αλιευτικών πόρων, αλλά για την παροχή βοήθειας σε αυτές τις αναπτυσσόμενες χώρες ώστε, πρώτον, να διατηρήσουν τους ιδίους πόρους - η Κοινότητα προσφέρει οικονομικά μέσα για αυτόν τον σκοπό, βοηθώντας τις κατ' αυτόν τον τρόπο, για παράδειγμα, στην επιτήρηση των αλιευτικών δραστηριοτήτων - και, δεύτερον, μέσω των χρηματικών αντισταθμίσεων προς αυτές τις χώρες να συμβάλλουν οι ίδιες στην οικονομική τους ανάπτυξη. Δηλαδή, η Ευρωπαϊκή Κοινότητα αφενός διευκολύνει τις δραστηριότητες των κοινοτικών αλιέων, οι οποίοι, ως γνωστό, αντιμετωπίζουν δυσκολίες σε πάρα πολλές περιοχές και, αφετέρου, ενθαρρύνει την αλιευτική εκμετάλλευση, προστατεύοντας, όμως, τους αλιευτικούς πόρους και μη βλάπτοντας τη διατήρηση τους.
<P>
Πιστεύω ότι η αύξηση στους πόρους του προϋπολογισμού δικαιολογείται εντός αυτής της νέας κοινοτικής πολιτικής και ότι, βέβαια, θα ωφελήσει τόσο τους πληθυσμούς των αφρικανικών χωρών, όσο και τον ίδιο τον πληθυσμό της Κοινότητας, και τη διατήρηση των αλιευτικών πόρων γενικά.
<P>
Επομένως, από τη δική μου σκοπιά, πιστεύω, όπως και οι προηγούμενοι ομιλητές, ότι το Κοινοβούλιο πρέπει να εγκρίνει το κείμενο ως έχει, με τις τροπολογίες τις οποίες ενέκρινε η Επιτροπή Αλιείας, καθώς και με την τροπολογία αριθ. 5 του κυρίου Girγo Pereira, αλλά είμαι πλήρως αντίθετος με την τροπολογία αριθ. 6 την οποία υπέβαλε ο κ. Teverson και η οποία θα εισαγάγει έναν πολύ αρνητικό και επαχθή περιορισμό για τη σύναψη μεταγενέστερων αλιευτικών συμφωνιών.

<SPEAKER ID=93 LANGUAGE="ES" NAME="Fraga Estιvez">
Κύριε Πρόεδρε, η έκθεση σχετικά με την αλιευτική συμφωνία με τη Δημοκρατία της Γουϊνέας που μας υποβάλλει ο κ. Girγo Pereira, και για την οποία τον συγχαίρω, αποδεικνύει σαφέστατα το λάθος στο οποίο πέφτουν όσοι θεωρούν πως οι αλιευτικές συμφωνίες αποτελούν ένα μέσο με το οποίο ο κοινοτικός αλιευτικός στόλος μπορεί να εκμεταλλεύεται ανεξέλεγκτα τους αλιευτικούς πόρους τρίτων χωρών χωρίς να αποδίδει κανένα όφελος.
<P>
Στην περίπτωση που οι συμφωνίες με την Αργεντινή, το Μαρόκο ή τη Μαυριτανία δεν επαρκούν για να αποδείξουν έως ποίου σημείου οι κοινοτικές αλιευτικές δραστηριότητες έχουν συμβάλει στην ανάπτυξη του εν λόγω τομέα σε τρίτες χώρες, το νέο πρωτόκολλο με τη Γουϊνέα διασαφηνίζει πλήρως τα οφέλη που μπορεί να αποκομίσει μία παράκτια χώρα από μία αλιευτική συμφωνία με την Κοινότητα, τα οποία είναι τουλάχιστον τα ίδια, αν όχι μεγαλύτερα, από τη συνεισφορά της ειδικής πολιτικής για την ανάπτυξη, μολονότι, σε αυτήν την περίπτωση, πρόκειται για απλές εμπορικές συμφωνίες.
<P>
Η αύξηση του 50 % της συνολικής χρηματικής αντιστάθμισης είναι πάρα πολύ σημαντική, αλλά πιο σημαντική είναι η κατανομή της. Όντως, από τα 6, 5 εκατ. Ecu τα οποία θα διατεθούν στη Γουϊνέα, σχεδόν το ήμισυ αφορά τη βελτίωση της κατάρτισης και την προώθηση της αλιείας της χώρας. Ιδιαίτερη προσοχή δίδεται στις αυξήσεις του ποσού για τη βελτίωση του ελέγχου, το οποίο διπλασιάσθηκε από το προηγούμενο πρωτόκολλο, και στο ποσό των 320.000 Ecu ενίσχυσης για την αλιεία μικρής κλίμακας, το οποίο αυξήθηκε κατά το εν τρίτο σε σχέση με το προηγούμενο πρωτόκολλο.
<P>
Χάρη σε αυτού του είδους τη στήριξη, η Γουϊνέα πέτυχε την υπογραφή αλιευτικών συμφωνιών με την Κίνα ή την Κορέα, με εγγυήσεις για τους πόρους, οι οποίες θα ήταν αδιανόητες χωρίς τις γνώσεις σχετικά με την αλιεία και τον διεθνή κανονισμό σχετικά με τη συντήρηση των αλιευτικών πόρων, στις οποίες η κοινωνία της Γουϊνέας είχε πρόσβαση χάρη στην κοινοτική οικονομική αντιστάθμιση.
<P>
Επιπλέον, και όπως ορθώς επισημαίνει ο κ. Girγo Pereira, είναι απαραίτητο να επισημάνουμε το καινοτόμο στοιχείο της υποχρέωσης των αρχών της Γουϊνέας να λογοδοτούν ενώπιον της Ευρωπαϊκής Ένωσης για το εάν οι πόροι διατέθησαν σε δράσεις σχετικές με την ανάπτυξη της τοπικής αλιείας και τη συντήρηση των αλιευτικών πόρων, και το γεγονός ότι αυτό είναι αυστηρά συνδεδεμένο με την καταβολή της οικονομικής αντιστάθμισης.
<P>
Για αυτόν τον λόγο, εγώ προσωπικά, όπως και τα υπόλοιπα μέλη της ομάδας μου, θα υποστηρίξω την έκθεση του κυρίου Girγo Pereira.

<SPEAKER ID=94 LANGUAGE="EN" NAME="Crampton">
Κύριε Πρόεδρε, είναι μάλλον παράξενο το γεγονός ότι όλοι τονίζουν πόσο καλές είναι οι αναπτυξιακές πτυχές αυτών των εκθέσεων για την αλιευτική βιομηχανία της Γουϊνέας, στην προκειμένη περίπτωση, αλλά και για άλλες χώρες. Μου αρέσει αυτό, καθώς πάντα υποστήριζα ότι έτσι πρέπει να είναι. Σε αυτές τις εκθέσεις σημειώθηκε μεγάλη βελτίωση, ιδιαίτερα, ίσως, μετά τις ενέργειες της ολλανδικής προεδρίας και τoν συνυπολογισμό από τον αρμόδιο Επίτροπο της περυσινής έκθεσής μου.
<P>
Επομένως η κατάσταση βελτιώνεται, αλλά εξακολουθεί να υπάρχει ένα πρόβλημα όσον αφορά τη διαβούλευση με το Ευρωπαϊκό Κοινοβούλιο. Η Επιτροπή δεν προβαίνει αρκετά συχνά σε διαβούλευση με το Κοινοβούλιο, γεγονός για το οποίο φέρει και το Συμβούλιο κάποια ευθύνη. Αυτό επισημαίνεται χωρίς περιστροφές από την Επιτροπή Προϋπολογισμών στη γνωμοδότησή της για την έκθεση αυτή. Ωστόσο, χρειάσθηκε να το επαναλάβουμε πολλές φορές. Σημειώθηκε πρόοδος, πολύ περισσότεροι πόροι διατίθενται στην αλιεία μικρής κλίμακας, στη βελτίωση της αλιείας της Γουϊνέας κ.λπ., με όλους τους τρόπους που προαναφέρθηκαν. Ελπίζω να διαθέτουν οι κάτοικοι της Γουϊνέας τα μέσα για να παρακολουθούν τι συμβαίνει όταν βρίσκεται εκεί ο στόλος της Ευρωπαϊκής Ένωσης.
<P>
Επίσης, μου αρέσει η πρόταση - αν και ίσως δεν αρκεί - να εκφορτώνεται υποχρεωτικά μέρος των αλιευμάτων στη Γουϊνέα για τον ανεφοδιασμό σε τρόφιμα του πληθυσμού της Γουϊνέας. Αυτό είναι πολύ σημαντικό. Είναι λυπηρό, όμως, να ορίζεται όριο 10 μιλίων έναντι 12 μιλίων των γειτονικών κρατών, που φαίνεται να είναι μάλλον καθιερωμένο.
<P>
Τέλος, υποστηρίζω τη γνωμοδότηση της Επιτροπής Ανάπτυξης και Συνεργασίας, σύμφωνα με την οποία θα ήταν χρήσιμο να διαπραγματεύεται η Ευρωπαϊκή Επιτροπή περιφερειακές συμφωνίες οι οποίες θα καλύπτουν περιοχές όπως η Γουϊνέα, η Γουϊνέα Μπισάου, κ.λπ..

<SPEAKER ID=95 NAME="Brittan, Sir Leon">
Κύριε Πρόεδρε, θα ήθελα κατ' αρχάς να ευχαριστήσω τον αξιότιμο βουλευτή για την εξαιρετική έκθεσή του σχετικά με τους νέους όρους και προϋποθέσεις για την αλιεία από τον κοινοτικό στόλο στα ανοικτά των ακτών της Γουϊνέας. Θεωρούμε ότι αυτοί οι νέοι όροι θα διασφαλίσουν κατά πάσαν πιθανότητα μία πιο αποτελεσματική εφαρμογή της συμφωνίας σε εναρμόνιση με τις βασικές αρχές διατήρησης των πόρων.
<P>
Με αυτό το πρωτόκολλο η Επιτροπή αναγνωρίζει τη δράση που ανέλαβε από το 1996 η κυβέρνηση της Δημοκρατίας της Γουϊνέας για τη διασφάλιση του συνολικού ελέγχου των διαθέσιμων αλιευμάτων και για την προώθηση της καταπολέμησης της παράνομης αλιείας και των παρανόμων θαλάσσιων ερευνών.
<P>
Αυτό το νέο και θετικό κλίμα, το οποίο αναγνωρίζεται από τους πλοιοκτήτες της Κοινότητας, οδήγησε στην αναβάθμιση των αλιευτικών πόρων στην περιοχή και στην ανανέωση του ενδιαφέροντος των αλιέων της Κοινότητας για τη θάλασσα της Γουϊνέας, η οποία παρέχει σημαντικές δυνατότητες για τον κοινοτικό στόλο. Η Επιτροπή θεωρεί επίσης ότι αυτό το νέο πρωτόκολλο με τη Γουϊνέα περιέχει σημαντικές καινοτομίες οι οποίες αποσκοπούν ιδιαίτερα στην προώθηση της αειφόρου αλιείας, και είναι παράλληλα συμβατό τόσο με την αναπτυξιακή πολιτική όσο και με την περιφερειακή προσέγγιση της Ένωσης για τις αλιευτικές συμφωνίες.
<P>
Το πρωτόκολλο σηματοδοτεί σημαντική πρόοδο στην περιφερειακή μας προσέγγιση και αυτό αντικατοπτρίζεται στην εναρμόνιση των οικονομικών όρων που προσφέρει η Κοινότητα στις διάφορες χώρες της υποπεριφέρειας. Επιπλέον, οι τεχνικές διατάξεις σχετικά με τις αλιευτικές δραστηριότητες έχουν εναρμονιστεί με τους κανονισμούς που ισχύουν στις χώρες μέλη της Υποπεριφερειακής Επιτροπής Αλιείας στον Κόλπο της Γουϊνέας.
<P>
Σύμφωνα με το πρωτόκολλο, το 50 % των συνολικών χρηματικών παροχών - δηλαδή 3, 25 εκατομμύρια Ecu - θα διατίθεται για δύο χρόνια σε προγράμματα που προορίζονται για την προώθηση των θαλάσσιων ερευνών, τον έλεγχο της αλιείας για την υποστήριξη της αλιείας μικρής κλίμακας και της κατάρτισης και για τη συνεισφορά σε διεθνείς οργανισμούς αλιείας. Το μέγεθος αυτής της στήριξης θα παράσχει στη Γουϊνέα τα μέσα για να συμμετάσχει στα υποπεριφερειακά προγράμματα διαχείρισης πόρων. Η Γουϊνέα αποδίδει μεγάλη σημασία σε αυτό, διότι εφέτος προεδρεύει δύο περιφερειακών επιτροπών αλιείας: της Υποπεριφερειακής Επιτροπής Αλιείας στα ανοικτά του Κόλπου της Γουϊνέας και της Διυπουργικής Διάσκεψης των Παράκτιων Κρατών του Ατλαντικού.
<P>
Το πρωτόκολλο προβλέπει στενή συνεργασία ανάμεσα στα δύο συμβαλλόμενα μέρη ως προς τη διαχείριση των προγραμμάτων και μας παρέχει τη δυνατότητα να επανεξετάσουμε τις σχετικές πληρωμές βάσει της εφαρμογής του.
<P>
Σχετικά με τις τροπολογίες που προτείνονται, η Επιτροπή δεν μπορεί να αποδεχθεί την τροπολογία αριθ. 4, εφόσον είναι αντίθετη με καθιερωμένες θεωρίες σχετικά με τη φύση των διεθνών αλιευτικών συμφωνιών μας και θα επηρέαζε δυσμενώς την εξουσία της Επιτροπής ως προς τη διεξαγωγή διαπραγματεύσεων. Η Επιτροπή μπορεί να αποδεχθεί τις τροπολογίες αριθ. 1, 2, 3 και 5, τουλάχιστον κατ' αρχήν, αν όχι με την παρούσα μορφή τους.
<P>
Ωστόσο, οφείλω να τονίσω ότι η Επιτροπή ήδη ενημερώνει τακτικά το Κοινοβούλιο σχετικά με τις αλιευτικές συμφωνίες στις δηλώσεις και τις εκθέσεις της προς την Επιτροπή Αλιείας.
<P>
Η Επιτροπή δεν μπορεί να αποδεχθεί την τροπολογία αριθ. 6, δεδομένου ότι οι αλιευτικές συμφωνίες συνάπτονται σε κοινοτικό επίπεδο και, επομένως, η χρηματική αντιστάθμιση καταβάλλεται από την Επιτροπή και τα τέλη χορήγησης αδειών από τα σκάφη που αλιεύουν σε αυτά τα ύδατα.

<SPEAKER ID=96 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση λήγει στις 19.50)

