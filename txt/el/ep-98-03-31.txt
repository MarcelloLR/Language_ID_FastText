<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="DE" NAME="Posselt">
Κυρία Πρόεδρε, στη σελίδα 6 των συνοπτικών πρακτικών υπάρχει προφανώς μία παρανόηση. Συγκεκριμένα, εκεί αναφέρεται ότι ο συνάδελφος Rόbig ρώτησε την Πρόεδρο σχετικά με το θέμα της εγκληματικότητας στις Βρυξέλλες, καθώς επίσης αν το θέμα αυτό παραπέμφθηκε στην Επιτροπή Κανονισμού, Ελέγχου της Εντολής και Ασυλιών. Η απάντηση ήταν ότι το πρόβλημα λαμβάνεται σοβαρά υπ' όψιν και ότι οι αρχές των Βρυξελλών έχουν ενημερωθεί. Όμως, οι αρχές των Βρυξελλών δεν είναι η Επιτροπή Κανονισμού, Ελέγχου της Εντολής και Ασυλιών! Ήθελα μόνο να ερωτήσω εάν παραπέμφθηκε στην Επιτροπή Κανονισμού, Ελέγχου της Εντολής και Ασυλιών το ζήτημα του κατεπείγοντος.
<P>
(Χειροκροτήματα)

<SPEAKER ID=3 NAME="Πρόεδρος">
Έχουμε λάβει γνώση και το ζήτημα θα εξεταστεί.

<SPEAKER ID=4 LANGUAGE="DE" NAME="Hager">
Κυρία Πρόεδρε, θεωρώ δεδομένο ότι ο συνάδελφος κ. Gallagher υποβάλλει τακτικά εξαιρετικές τροπολογίες, αλλά ο κ. Berthu μίλησε χθες για τις δικές μου τροπολογίες στην έκθεση Herman, επομένως, θα έπρεπε στη σελίδα 9 των συνοπτικών πρακτικών, το όνομα Gallagher να αντικατασταθεί με το όνομα Hager.

<SPEAKER ID=5 NAME="Πρόεδρος">
Ευχαριστώ πολύ, θα το διορθώσουμε.

<SPEAKER ID=6 LANGUAGE="EN" NAME="Teverson">
Κυρία Πρόεδρε, ήθελα απλώς να πω ότι ήμουν παρών χθες στη συνεδρίαση.
<P>
(Το Σώμα εγκρίνει τα συνοπτικά πρακτικά)

<SPEAKER ID=7 NAME="Πρόεδρος">
Κύριε Poggiolini, ζητήσατε τον λόγο επί της διαδικασίας.

<SPEAKER ID=8 LANGUAGE="IT" NAME="Poggiolini">
Κυρία Πρόεδρε, επιτρέψτε μου να ολοκληρώσω την προηγούμενη παρέμβασή μου και να προσθέσω ότι ο ερχομός της άνοιξης επιφύλαξε στους ιταλούς βουλευτές του Ευρωπαϊκού Κοινοβουλίου μια δυσάρεστη έκπληξη. Πράγματι, καταργήθηκαν οι αεροπορικές πτήσεις από τη Ρώμη και το Μιλάνο, όπου συγκεντρώνονταν οι Ιταλοί βουλευτές για να προσέρχονται στο Ευρωπαϊκό Κοινοβούλιο. Εκ μέρους της Air France αποδόθηκε η υπαιτιότητα για τη δημιουργία αυτής της κατάστασης στο Κοινοβούλιο, στους Κοσμήτορες και στο Γραφείο του Προέδρου για την άρνηση ανανέωσης κάποιας σύμβασης. Μετά την απόφαση του Δικαστηρίου του Λουξεμβούργου, είναι διάχυτη η εντύπωση της επιδίωξης τιμωρίας τόσο των Ιταλών όσο και του συνόλου γενικά των βουλευτών, καθώς το πρόβλημα δεν αφορά αποκλειστικά την Ιταλία. Η πρόσβαση στην έδρα του Κοινοβουλίου απαιτεί απίστευτα πολύπλοκες διαδρομές ανά την Ευρώπη. Παρακαλώ το Προεδρείο να δώσει εξηγήσεις επί του προκειμένου.

<SPEAKER ID=9 NAME="Πρόεδρος">
Κύριε Poggiolini, αυτό δεν ήταν επί της διαδικασίας. Το ίδιο μου είπαν χθες συνάδελφοι από άλλες χώρες. Πιστεύω ότι λάβαμε γνώση του θέματος εδώ και θα το εξετάσουμε.

<CHAPTER ID=2>
Εκτέλεση του προϋπολογισμού και απαλλαγή
<SPEAKER ID=10 NAME="Πρόεδρος">
Η ημερήσια διάταξη προβλέπει την ένατη κοινή συζήτηση των ακόλουθων εκθέσεων:
<P>
Α4-0097/98 του κ. Elles εξ ονόματος της Επιτροπής Ελέγχου του Προϋπολογισμού σχετικά με την αναβολή της χορήγησης απαλλαγής στην Επιτροπή για την εκτέλεση του Γενικού Προϋπολογισμού της Ευρωπαϊκής Ένωσης για το οικονομικό έτος 1996-Α4-0091/98 του κ. Wynn εξ ονόματος της Επιτροπής Ελέγχου του Προϋπολογισμού σχετικά με την χορήγηση απαλλαγής προς την Επιτροπή όσον αφορά την οικονομική διαχείριση του έκτου και έβδομου Ευρωπαϊκού Ταμείου Ανάπτυξης για το οικονομικό έτος 1996-Α4-0094/98 του κ. Wynn σχετικά με την έκθεση της Επιτροπής (COM(97)0571 - C40126/98) σε ό, τι αφορά τα μέτρα που λαμβάνονται για να δοθεί συνέχεια στις παρατηρήσεις που περιλαμβάνονται στο ψήφισμα του Ευρωπαϊκού Κοινοβουλίου το οποίο συνοδεύει την απόφαση απαλλαγής για τον γενικό προϋπολογισμό για το οικονομικό έτος 1995-Α4-0093/98 του κ. Black εξ ονόματος της Επιτροπής Ελέγχου του Προϋπολογισμού σχετικά με τη χορήγηση απαλλαγής στην Επιτροπή όσον αφορά τη διαχείριση της Ευρωπαϊκής Κοινότητας Ανθρακα και Χάλυβα για το οικονομικό έτος 1996-Α4-0092/98 του κ. Kellett-Bowman εξ ονόματος της Επιτροπής Ελέγχου του Προϋπολογισμού σχετικά με τις ειδικές ετήσιες εκθέσεις του Ελεγκτικού Συνεδρίου για τις δημοσιονομικές καταστάσεις των αποκεντρωμένων κοινοτικών υπηρεσιών (EE C 393 της 29ης Δεκεμβρίου 1997) - Διαδικασία χορήγησης απαλλαγής 1996 (Περιλαμβάνει τις αποφάσεις περί χορήγησης απαλλαγής στο Διοικητικό Συμβούλιο του Ευρωπαϊκού Ιδρύματος για τη Βελτίωση των Συνθηκών Διαβίωσης και Εργασίας (Ίδρυμα του Δουβλίνου) και το Διοικητικό Συμβούλιο του Ευρωπαϊκού Κέντρου για την Ανάπτυξη της Επαγγελματικής Κατάρτισης (CEDEFOP Θεσσαλονίκη) όσον αφορά την εκτέλεση του προϋπολογισμού τους κατά το οικονομικό έτος 1996) (Α4-0092/98)
<SPEAKER ID=11 NAME="Elles">
Κυρία Πρόεδρε, θα ήθελα να αρχίσω με κάποιες παρατηρήσεις επί διαδικαστικών θεμάτων όσον αφορά την αναβολή της χορήγησης απαλλαγής, ένα θέμα που απασχολεί σήμερα το πρωί το Σώμα. Κατ' αρχάς θα ήθελα να καλωσορίσω την Προεδρία που είναι σήμερα ανάμεσά μας. Είναι πολύ ευχάριστο να διαπιστώνουμε ότι η Προεδρία έχει επιδείξει ιδιαίτερο ενδιαφέρον για όλα αυτά τα θέματα ενώπιον του Σώματος. Συγκεκριμένα, η παρουσίαση των απόψεων του Συμβουλίου στο πλαίσιο της συνεδρίασης της Επιτροπής Ελέγχου του Προϋπολογισμού ήταν ιδιαίτερα σημαντική και άνευ προηγουμένου.
<P>
Δεύτερον, θα ήθελα επίσης να ευχαριστήσω το Συμβούλιο για τον τρόπο με τον οποίο παρουσίασε τη σύστασή του. Αναπόφευκτα, δεν είναι το ίδιο το Συμβούλιο εκείνο που έχει την ευθύνη για τη χορήγηση απαλλαγής από την εκτέλεση του προϋπολογισμού. Είναι όμως σημαντικό να κάνει κάποιες παρατηρήσεις τις οποίες εμείς, ως Κοινοβούλιο, μπορούμε όχι απλά να δεχτούμε αλλά και να διαβάσουμε εγκαίρως και να κατανοήσουμε.
<P>
Τέλος, αλλά όχι ήσσονος σημασίας, θα πρέπει να έχουμε υπόψη μας ότι το θέμα της συζήτησης που διεξάγεται εδώ σήμερα το πρωί δεν αφορά στην ίδια τη διαδικασία χορήγησης απαλλαγής, αλλά στην αναβολή αυτής της απαλλαγής. Ως εκ τούτου, στα θέματα που θα καλύψω σήμερα το πρωί δεν συμπεριλαμβάνεται, για παράδειγμα, αναφορά σε απώλεια τελωνειακών δασμών όσον αφορά το καθεστώς ιδίων πόρων ή δήλωσης αξιοπιστίας. Αυτά είναι θέματα με τα οποία, ελπίζω, θα ασχοληθούμε αργότερα φέτος, όταν φθάσουμε να χορηγήσουμε απαλλαγή από την εκτέλεση του προϋπολογισμού για το οικονομικό έτος 1996.
<P>
Όσον αφορά τις ουσιαστικές πτυχές του θέματος, επικεντρώνουμε σήμερα την προσοχή μας σε έξι συγκεκριμένα σημεία που με οδηγούν, ως εισηγητή, στο συμπέρασμα ότι θα πρέπει να αναβάλουμε τη χορήγηση απαλλαγής και ότι, συνεπώς, δεν θα μπορέσουμε δυνάμει του άρθρου 89 να χορηγήσουμε απαλλαγή για την εκτέλεση του προύπολογισμού για το 1996 πριν από τις 30 Απριλίου 1998.
<P>
Το πρώτο από αυτά τα σημεία έχει σχέση με την εκτέλεση των συστάσεων της εξεταστικής επιτροπής για το διαμετακομιστικό σύστημα. Αν και η εκτέλεση αυτών των συστάσεων βρίσκεται εν εξελίξει, πιστεύουμε ότι θα πρέπει να γίνουν περισσότερα, ειδικότερα όσον αφορά το σύστημα μηχανοργάνωσης. Δεύτερον - ένα ιδιαίτερα σημαντικό θέμα για μας στο Κοινοβούλιο - θεωρούμε ότι υπάρχει έλλειψη δημοκρατικής ευθύνης κατά την καταπολέμηση της κακοδιαχείρισης και της απάτης. Υπάρχει μεγάλη χρονική καθυστέρηση - για να χρησιμοποιήσω έναν αγγλικό όρο - επειδή αναζητούμε πληροφορίες σε αυτό τον τομέα από το 1989, τις οποίες ακόμη προσπαθούμε να λάβουμε, όπως λέει συγκεκριμένα η παράγραφος 5 του ψηφίσματος, "η τακτική υποβολή των καταστάσεων όλων των τρεχουσών εσωτερικών ανακρίσεων που περιέχουν κατηγορίες για απάτες και διαφθορά από υπαλλήλους των Ευρωπαϊκών Οργάνων και καταστάσεις όλων των ειδικών ερευνών που διενεργεί η Διεύθυνση Δημοσιονομικού Ελέγχου της Επιτροπής». Δεύτερον, όσον αφορά τον τουρισμό, μία αρχή που πιστεύω ότι ισχύει επίσης και για την περίπτωση των προγραμμάτων MED, "πρέπει να ληφθούν μέτρα ώστε οι αρμόδιες εθνικές δικαστικές αρχές να ενημερώνονται στο μέλλον χωρίς χρονοτριβή και χωρίς εξαιρέσεις για κάθε περίπτωση καταγγελλόμενων απατών, περιπτώσεων διαφθοράς ή άλλων εγκλημάτων και όπου υπάρχει υποψία ότι είναι αναμεμειγμένοι υπάλληλοι της Ευρωπαϊκής Ένωσης».
<P>
Τρίτον, υπάρχουν κάποια θέματα που αφορούν στους τομείς εξωτερικής πολιτικής. Πολλοί συνάδελφοι σε αυτό το Σώμα, είτε εξετάζοντας το θέμα της Βοσνίας είτε του προγράμματος PHARE, ζήτησαν τη λήψη μέτρων για την προώθηση πιο αποκεντρωμένης προσέγγισης, πολύ πρόσφατα σε μία αποστολή αυτού του Σώματος στη Βοσνία-Ερζεγοβίνη. Ακόμη περιμένουμε την ανάληψη αποτελεσματικής δράσης σε αυτό τον τομέα.
<P>
Τέταρτον, όσον αφορά τις γεωργικές δαπάνες, υπάρχει το λεγόμενο Ολοκληρωμένο Σύστημα Ελέγχου. Το Συμβούλιο έχει αναφερθεί σε αυτό στο πλαίσιο των συστάσεών του αλλά, όταν εξετάζουμε την ουσία, διαπιστώνουμε ότι αυτό το σύστημα δεν λειτουργεί ακόμη αποτελεσματικά σε όλα τα κράτη μέλη, οπότε και αναρωτιώμαστε γιατί συμβαίνει αυτό. Ελπίζουμε ότι η Επιτροπή θα δώσει ικανοποιητικές εξηγήσεις για το συγκεκριμένο ζήτημα. Σε τελική ανάλυση, όπως όλοι γνωρίζουμε, έχουν διατεθεί μεγάλα χρηματικά ποσά για την εφαρμογή της γεωργικής πολιτικής και εφόσον μετά από ένα ή ενάμισι χρόνο αυτό το Ολοκληρωμένο Σύστημα Ελέγχου εξακολουθεί να μην εφαρμόζεται ουσιαστικά σε όλα τα κράτη μέλη, έχει κανείς το δικαίωμα να ρωτήσει γιατί συμβαίνει αυτό και γιατί η Επιτροπή έχει την εξουσία να παρακρατήσει χρήματα για πληρωμή ενισχύσεων στα κράτη μέλη, κάτι που προφανώς δεν έχει ακόμη θέσει σε εφαρμογή. Πέμπτον, σχετικά με τα μέτρα που αφορούν ενισχύσεις στις μικρομεσαίες επιχειρήσεις μέσω των διαρθρωτικών ταμείων, αντιμετωπίσαμε κάποιο πρόβλημα στην Επιτροπή Ελέγχου του Προϋπολογισμού, γιατί μία μεγάλη πολιτική ομάδα δεν επιθυμούσε να ψηφίσει υπέρ του συγκεκριμένου θέματος. Μου φαίνεται όμως ότι έχουμε καταρτίσει κάποιο πρόγραμμα στα πλαίσια του οποίου πρόκειται να κάνουμε κάτι για τις μικρομεσαίες επιχειρήσεις. Ωστόσο, όταν απευθυνθήκαμε στην Επιτροπή Ελέγχου του Προϋπολογισμού ή την Επιτροπή Προϋπολογισμού, στάθηκε αδύνατο να πάρουμε οποιεσδήποτε πληροφορίες από την Επιτροπή όσον αφορά τον τρόπο εφαρμογής αυτού του προγράμματος ή τί συμβαίνει. Περιμένουμε μία έκθεση, ενώ παράλληλα εγκρίνουμε απόλυτα την άποψη του Συμβουλίου ότι πρέπει να παρουσιάσει η Επιτροπή κάποια στοιχεία πάνω σε αυτό το θέμα.
<P>
Τέλος θα αναφερθώ στο θέμα ελέγχου του Ευρωπαϊκού Ταμείου Επενδύσεων. Θα θέλαμε να υπάρχει στον τομέα αυτό μεγαλύτερη διαφάνεια, κάτι που νομίζω ότι έχει επισημάνει το Ελεγκτικό Συνέδριο. Θα θέλαμε φυσικά να διευκρινιστεί αυτό το θέμα.
<P>
Επιτρέψτε μου λοιπόν να καταλήξω λέγοντας ότι λαμβάνοντας υπόψη όλα αυτά τα θέματα - ενώ ίσως αν λαμβάναμε υπόψη καθένα από αυτά χωριστά δεν θα ήταν δικαιολογημένη η αναβολή χορήγησης απαλλαγής κάτι που αναγνωρίζουμε, αν και η Επιτροπή έχει λάβει διάφορα μέτρα και θα προχωρήσει αναμφίβολα περισσότερο με τη δική μας συνεργασία κατά τη διάρκεια του καλοκαιριού για να διασαφηνίσει όλα αυτά τα θέματα που έχουν τεθεί ενώπιόν μας - εμείς στην Επιτροπή Ελέγχου του Προϋπολογισμού, όπως έχει αποδειχτεί με αυτή την έκθεση που ψηφίστηκε από μία μεγάλη πλειοψηφία, πιστεύουμε ότι είναι αποκλειστικό δικαίωμα και μάλιστα καθήκον του Κοινοβουλίου να διασαφηνίσει αυτά τα θέματα, προτού χορηγήσουμε την απαλλαγή για την εκτέλεση του προϋπολογισμού για το 1996. Συνεπώς, προτείνω επίμονα την αναβολή χορήγησης απαλλαγής στα πλαίσια της συγκεκριμένης συζήτησης.

<SPEAKER ID=12 NAME="Wynn">
Κύριε Πρόεδρε, θα ήθελα αρχικά να αφιερώσω πέντε λεπτά στη συνέχεια που δίδεται στη χορήγηση απαλλαγής για το 1995 και έπειτα να προχωρήσω στην απαλλαγή για το Ευρωπαϊκό Ταμείο Ανάπτυξης για το 1996. Με το ψήφισμα περί απόφασης απαλλαγής από την εκτέλεση του προϋπολογισμού για το 1995 ζητείται από την Επιτροπή, το Ελεγκτικό Συνέδριο και το Κοινοβούλιο να αναλάβουν την εκτέλεση κάποιων ενεργειών. Με ικανοποίησή μου μπορώ να πω ότι έχουμε αφοσιωθεί στην εκτέλεση πολλών από αυτές τις ενέργειες, καθώς επίσης ότι έχουμε σημειώσει σημαντική πρόοδο στον τρόπο που θα εκτελεστεί η απόφαση απαλλαγής στο μέλλον.
<P>
Αν εξετάσουμε την έκθεση, μπορούμε να δούμε ότι έχουν επέλθει και θα επέλθουν βελτιώσεις στο σύστημα όσον αφορά τον τρόπομε τον οποίο η Επιτροπή εκθέτει τα πορίσματά της στο Κοινοβούλιο. Κάναμε επιπλέον παρατηρήσεις μέσω μίας τροπολογίας που υπεβλήθη από τον Piet Dankert στο στάδιο της επιτροπής, ρωτώντας αν μπορούμε να λάβουμε καλύτερη απάντηση, ελπίζουμε, πριν από τις καλοκαιρινές διακοπές, έτσι ώστε να μπορέσουμε να το λάβουμε αυτό υπόψη προτού ασχοληθούμε με τον προϋπολογισμό του επόμενου χρόνου.
<P>
Επίσης, για πρώτη φορά έχουμε τις απαντήσεις των κρατών μελών, αν και δώδεκα μήνες αργότερα από ό, τι έπρεπε. Ωστόσο, τις έχουμε λάβει τουλάχιστον. Αυτή τη φορά μάλιστα έχουμε ήδη λάβει τις απαντήσεις του Ηνωμένου Βασιλείου, κάτι που αποτελεί σημαντική επιτυχία. Θα ήθελε κανείς να ελπίζει ότι τα υπόλοιπα δεκατέσσερα κράτη μέλη θα μας δώσουν τις απαντήσεις τους εξίσου γρήγορα. Ασφαλώς, δεν χορηγούμε απαλλαγή στα κράτη μέλη, αλλά στην Επιτροπή. Όταν όμως έχουμε στη διάθεσή μας αυτές τις πληροφορίες, είναι πιο εύκολο να υποβάλλουμε ερωτήσεις στο Ελεγκτικό Συνέδριο και την Επιτροπή.
<P>
Όσον αφορά τη Δήλωση Αξιοπιστίας, το Ελεγκτικό Συνέδριο ανταποκρίθηκε για μία ακόμη φορά στο αίτημα του Σώματος και υπέβαλε τα αποτελέσματα των εργασιών του ως τμήμα της έκθεσής του. Ωστόσο, όσον αφορά την έκθεση του κ. Elles, τονίζει: "Αν η Συνθήκη του Αμστερνταμ είχε ήδη τεθεί σε ισχύ, πιθανόν ο εισηγητής κάτω από τις τωρινές συνθήκες να μην ήταν πλέον σε θέση να προτείνει αναβολή της χορήγησης απαλλαγής αλλά να ήταν υποχρεωμένος να προτείνει απόρριψή της». Αυτή η πρόταση έχει υποβληθεί από το 1994, οπότε και πρωτοεμφανίστηκε η Δήλωση Αξιοπιστίας. Βρήκαμε μία λύση για αυτή με τη σωστή διατύπωση των ψηφισμάτων απαλλαγής για το 1994 και 1995.
<P>
Αν η Συνθήκη του Αμστερνταμ πρόκειται να κάνει πιο δύσκολα τα πράγματα, θα πρότεινα να συναντηθούν μέσα σε ένα πολύ σύντομο χρονικό διάστημα τα εμπλεκόμενα όργανα - το Κοινοβούλιο, η Επιτροπή, το Ελεγκτικό Συνέδριο και το Συμβούλιο - προκειμένου να πετύχουν όσα ακριβώς περιμένουμε από τη Δήλωση Αξιοπιστίας. Αυτή η συζήτηση βρίσκεται σε εξέλιξη από το 1994 και πρέπει να καταλήξουμε σε μία απόφαση. Είμαι αρκετά βέβαιος ότι όσα λέει ο κ. Elles ταυτίζονται με όσα λέω εγώ εδώ και δύο χρόνια. Αν συνεχίσουμε κατ' αυτό τον τρόπο, δεν θα λάβουμε ποτέ μία θετική Δήλωση Αξιοπιστίας για τον προϋπολογισμό της Ένωσης, κάτι που δεν δίνει καλή εντύπωση στα μάτια του φορολογουμένου. Πρέπει να βρούμε μία λύση σε αυτό το πρόβλημα, κάτι που θα επιτευχθεί μόνο αν όλα τα όργανα συγκεντρωθούν για να συζητήσουν αυτό το θέμα.
<P>
Η έκθεση καλεί επίσης το Ελεγκτικό Συνέδριο να υποβάλλει στο μέλλον την ετήσια έκθεσή του εγκαίρως, ώστε να διατίθεται κατά την πρώτη περίοδο συνόδου του Οκτωβρίου. Ξέρω ότι αυτό προκαλεί προβλήματα στο Ελεγκτικό Συνέδριο, αλλά η διαδικασία που έχει ολοκληρωθεί πρόσφατα δεν δικαιώνει την έκθεση ή το έργο του Ελεγκτικού Συνεδρίου ή του Κοινοβουλίου. Δεν είναι αποδεκτό ότι ο φόρτος εργασίας μας είναι τέτοιος ώστε να διατίθεται στα μέλη του Ελεγκτικού Συνεδρίου δίλεπτος μόνο χρόνος ομιλίας στην επιτροπή. Αν μπορέσουμε να προωθήσουμε τη διαδικασία, θα εξοικονομήσουμε πολύ περισσότερο χρόνο για να αναφερθούμε λεπτομερώς σε όσα θα πρέπει να συζητήσουμε. Επίσης, τα μέλη θα έχουν πολύ περισσότερο χρόνο για να αναλύσουν κάθε πτυχή της ετήσιας έκθεσης, ακόμη και αν είναι μικρότερη. Χρειάζεται όμως να εξοικονομήσουμε αυτό τον επιπλέον χρόνο. Αν η ετήσια έκθεση διετίθετο κατά την πρώτη περίοδο συνόδου του Οκτωβρίου, θα ενσωματωνόταν επίσης αρμονικά στην πρώτη ανάγνωση του Κοινοβουλίου κατά τη δεύτερη περίοδο συνόδου του Οκτωβρίου.
<P>
Στο πλαίσιο της έκθεσης, δέχομαι ότι υπάρχουν περιπτώσεις όπου ζητήσαμε από την Επιτροπή να κάνει κάποιες ενέργειες, αλλά ισχυρίζεται ότι δεν μπορεί να κάνει τίποτα περισσότερο από όσα ήδη κάνει. Αυτό ισχύει για την παράγραφο 8 όσον αφορά την ανάληψη δράσης που είναι απαραίτητη για να βελτιωθεί η είσπραξη ή η ανάκτηση των ποσών που οφείλονται στην Κοινότητα. Η Επιτροπή δίνει μεγάλη σημασία στο πρόγραμμα SEM 2000. Ας ελπίσουμε ότι θα φέρει αποτελέσματα. Περιμένουμε εκθέσεις πάνω στις προόδους που σημειώνονται στον εν λόγω τομέα.
<P>
Θα πρέπει επίσης να αναφερθώ στο ελαιόλαδο και το βαμβάκι. Το θέμα αυτό βρίσκεται υπό συζήτηση από το 1994 όταν συνέτασα αυτές τις εκθέσεις. Είμαι ικανοποιημένος που διαπιστώνω ότι θα γίνουν κάποιες ενέργειες σε αυτούς τους δύο τομείς και ότι αργά ή γρήγορα μπορεί να επιστραφούν κάποια χρήματα στην Κοινότητα.
<P>
Όσον αφορά τις τροπολογίες αριθ. 11, 12 και 13, σχετικά με το κλασικό θέμα του χοιρείου πυρετού, θα αφήσω αυτό το θέμα να το χειριστεί ο κ. Mulder, που είναι πολύ πιο έμπειρος από μένα στους χοίρους! Είναι όμως ένα σοβαρό ζήτημα όσον αφορά στις δαπάνες των φορολογουμένων. Έχω να κάνω δύο ακόμη παρατηρήσεις στο πλαίσιο αυτής της έκθεσης. Πρώτον, η απάντηση της Επιτροπής στην παράγραφο 79 του ψηφίσματος σχετικά με την απαλλαγή για το 1995 δεν δίνει τις απαραίτητες εξηγήσεις σχετικά με το κτίριο Berlaymont. Ζητώ από την Επιτροπή για μία ακόμη φορά να προβεί σε διοικητική έρευνα με στόχο να αποδοθούν οι ενδεχόμενες ευθύνες. Τέλος, σχετικά με αυτή την έκθεση προς το Ελεγκτικό Συνέδριο, επαναλαμβάνουμε το αίτημα που διατυπώσαμε στα ψηφίσματα κατά τα έτη 1992, 1993 και 1995 σχετικά με ενημέρωση όσον αφορά τις αρνήσεις χορήγησης θεώρησης από τον δημοσιονομικό ελεγκτή. Ο κ. Friedmann θα συμφωνήσει πάνω σε αυτό.
<P>
Όσον αφορά τα Ευρωπαϊκά Ταμεία Ανάπτυξης, τα πράγματα θα μπορούσαν να είναι χειρότερα. Αν ο κ Elles ουσιαστικά υποστηρίζει ότι θα πρέπει να αρνηθούμε την απαλλαγή για το γενικό προϋπολογισμό, θα ήταν αρκετά εύκολο να αναγκάσουμε το Κοινοβούλιο να δεχτεί ότι θα πρέπει να αρνηθούμε και τον προϋπολογισμό του Ευρωπαϊκού Ταμείου Ανάπτυξης λόγω των επιχειρημάτων που έχουν προβληθεί κατά τα περασμένα δύο χρόνια και του γεγονότος ότι μόλις πρόσφατα αποφασίσαμε μέσω ψηφοφορίας σε αυτό το Κοινοβούλιο να μη γνωμοδοτήσουμε όσον αφορά τη νέα οικονομική ρύθμιση για το όγδοο ΕΤΑ. Αυτό οφείλεται στις διαφωνίες που έχουμε σχετικά με το ρόλο μας στο Ευρωπαϊκό Ταμείο Αναπτύξεως. Έχουμε μεν ευθύνες, αλλά δεν έχουμε εξουσία. Είμαστε υποχρεωμένοι να παρακολουθούμε τη δαπάνη αυτών των πιστώσεων, χωρίς να έχουμε το κύρος να κάνουμε οτιδήποτε σχετικά με αυτές.
<P>
Δεν έχουμε τρόπο να επηρεάσουμε αυτές τις δαπάνες. Αυτό που μπορούμε να κάνουμε σε τελική ανάλυση είναι να χορηγήσουμε απαλλαγή. Το πιο απλό πράγμα, ύστερα από την απόφαση του Ευρωπαϊκού Δικαστηρίου, είναι να πούμε: δεν έχουμε τίποτα να κάνουμε με αυτό το θέμα. Αν η Επιτροπή και το Συμβούλιο επιθυμούν τη χορήγηση απαλλαγής, μπορούν να προχωρήσουν προς την πραγματοποίηση της επιθυμίας τους. Εμείς πάντως δεν πρόκειται να χορηγήσουμε αυτή την απαλλαγή.
<P>
Ωστόσο, αν το σκεφθούμε καλύτερα, θα διαπιστώσουμε ότι κάτι τέτοιο θα ήταν μάλλον παιδιάστικο. Πρέπει να δεχτούμε ότι το Κοινοβούλιο οφείλει να διαδραματίσει κάποιο ρόλο σε αυτή την υπόθεση και πρέπει να πούμε ότι θέλουμε να δούμε την εκτέλεση του προϋπολογισμού του ΕΤΑ. Αυτός είναι ο σκοπός μας, αυτό είναι που επιθυμούσαμε να προκύψει από τη Συνθήκη του Αμστερνταμ, γνωρίζοντας πολύ καλά ότι πιθανόν δεν θα πραγματοποιούνταν αυτός ο στόχος. Μέχρι την εκτέλεση του προϋπολογισμού του ΕΤΑ, το Κοινοβούλιο θα έχει μεγάλο πρόβλημα ως προς την εκπλήρωση των καθηκόντων του, ιδιαίτερα ως προς τη χορήγηση απαλλαγής. Συνεπώς, όπως έχω πει, θα θέλαμε να πιστεύουμε ότι το ΕΤΑ θα χρηματοδοτηθεί κάποια στιγμή στο μέλλον - έχουμε την υποστήριξη της Επιτροπής πάνω σε αυτό το θέμα - ενώ το Συμβούλιο θα πρέπει να επανεξετάσει την κατάσταση και να συνειδητοποιήσει ότι θα γινόταν πολύ καλύτερη διαχείριση μέσω του γενικού προϋπολογισμού. Η επιλογή δεν είναι εύκολη αλλά, σε τελική ανάλυση, η σύσταση της επιτροπής προς το Κοινοβούλιο για χορήγηση απαλλαγής είναι πιθανότατα η πιο σωστή.
<P>
Ωστόσο, από αυτή την άποψη υπάρχουν τρία θέματα που πρόκειται να σχολιάσω. Κατ' αρχάς, οι προκαταβολές στο όγδοο ΕΤΑ. Σύμφωνα με την έκθεση, το Ελεγκτικό Συνέδριο δηλώνει σαφέστατα ότι γίνονται πληρωμές από το έκτο και το έβδομο ΕΤΑ στο όγδοο ΕΤΑ χωρίς νομική βάση. Η Επιτροπή δεν το αμφισβητεί αυτό. Ενοχλούμαστε αρκετά όταν το Συμβούλιο υποστηρίζει ότι οι γραμμές δεν μπορούν να εφαρμοστούν επειδή δεν υπάρχει νομική βάση. Ωστόσο, υπάρχει καταφανής ανακολουθία ανάμεσα σε αυτό το επιχείρημα και το γεγονός ότι εδώ δαπανώνται χρήματα χωρίς να υπάρχει κάτι ανάλογο νομικής βάσης. Γι' αυτούς μόνο τους λόγους, θα μπορούσαμε να είχαμε πει ότι δε χορηγούμε απαλλαγή σε αυτή την έκθεση, αλλά δεν πρόκειται να το κάνουμε αυτό επειδή αποδεχόμαστε τις πρακτικές δυσκολίες της προσπάθειας να βρεθούν χρήματα για τις χώρες ΑΚΕ.
<P>
Ζητώ λοιπόν από το Συμβούλιο και την Επιτροπή να αποδεχτούν ότι δεν είμαστε απόλυτα ικανοποιημένοι με αυτό, κάτι που είναι το λιγότερο που μπορώ να πω, αλλά ότι θα περιμέναμε ότι η κατάσταση θα βελτιωνόταν στο άμεσο μέλλον. Έχω να πω στον Προεδρεύοντα ότι προκαλεί έκπληξη το γεγονός ότι δεν έχει γίνει καμία αναφορά σε αυτό το θέμα στη γνωμοδότηση του Συμβουλίου. Η έκθεση του Συμβουλίου όσον αφορά το γενικό προϋπολογισμό ήταν εξαιρετική, αλλά αυτό το ζήτημα δεν αναφέρθηκε.
<P>
Όσον αφορά τις τεχνικές και οικονομικές μελέτες, υπάρχουν διάφορα θέματα που αναφέρονται τόσο στην έκθεση όσο και στη γνωμοδότησή μου, ειδικότερα σχετικά με τον έλεγχο ποιότητας αυτών των μελετών και τις πληρωμές σε σκληρό νόμισμα. Ζητούμε από το Ελεγκτικό Συνέδριο να επιβλέπει αυτή την κατάσταση και από την Επιτροπή να φροντίσει ώστε οι μελλοντικές υποβολές προσφορών να είναι σωστές.
<P>
Τέλος, είναι καλό που διαπιστώνουμε μία θετική Δήλωση Αξιοπιστίας, παρά το γεγονός ότι υπάρχει ένα 4, 5 % των συναλλαγών πληρωμών που δεν θα μπορούσε να αξιολογηθεί λόγω πρακτικών εμποδίων. Αυτό το θέμα πρέπει να εξετασθεί, παρ' όλο που πρόκειται για ένα μόνο μικρό ποσό. Είμαι σίγουρος ότι θα μπορέσουμε να ξεπεράσουμε αυτά τα εμπόδια στο μέλλον.

<SPEAKER ID=13 NAME="Blak">
Κυρία Πρόεδρε, αυτή θα είναι η συντομότερη δήλωση για τους λογαριασμούς της Κοινότητας Ανθρακα και Χάλυβα τα τελευταία πέντε έξι χρόνια που δουλεύω πάνω σε αυτό το θέμα. Συστήνω την απαλλαγή. Τον χρόνο που πέρασε έγινε λόγος για συνετή διαχείριση. Αυτό εντούτοις δεν σημαίνει ότι δεν υπάρχουν προβλήματα. Έχω ζητήσει να λάβω κάποιες πληροφορίες από την Επιτροπή, η οποία μου υποσχέθηκε να μου τις δώσει γραπτώς. Ωστόσο ακόμη δεν έχω λάβει τις εν λόγω πληροφορίες, οι οποίες αφορούν τη σήραγγα μεταξύ Γαλλίας και Αγγλίας, το θέμα του Storebζlt στη Δανία, όπου παρουσιάστηκαν ορισμένα προβλήματα, καθώς και ένα θέμα για την επιδοτήσεις των επιτοκίων για τα αγγλικά ορυχεία. Ευελπιστώ παρ' όλα αυτά πως οι απαντήσεις είναι καθ' οδόν. Κατά τα άλλα μπορώ μόνο να πω ότι συνεργαστήκαμε λαμπρά τόσο με την Επιτροπή όσο και με το Ελεγκτικό Συνέδριο στο συγκεκριμένο ζήτημα.
<P>
Αφού μου μένει χρόνος αγόρευσης θέλω να τον εκμεταλλευτώ για να αναφερθώ στο θέμα της δανειοδότησης και του δανεισμού, επί των οποίων έχω συντάξει έκθεση για λογαριασμό του κ. Elles. Θέλω πραγματικά να πω ότι εδώ υπάρχουν κάποια προβλήματα. Θεωρώ εντελώς απίστευτο να εκκρεμεί μια υπόθεση από το 1981 που αφορά τον σεισμό στην Ιταλία, η οποία ακόμη δεν έχει διευθετηθεί. Ακόμη λαμβάνουμε πληροφορίες, μάλιστα ακόμη και κατηγορίες για διαφθορά, κακό σχεδιασμό, κακή διαχείριση, καθώς και ότι όλα τα χρήματα που έχουμε στείλει έχουν στην πραγματικότητα χρησιμοποιηθεί για τελείως άλλα πράγματα. Είναι ζητήματα σαν και τούτο που κάνουν τους ευρωπαίους φορολογούμενους να απογοητεύονται κάθε τόσο με την ΕΕ, γι' αυτό πιστεύω ότι πρέπει να μεριμνήσουμε να κλείσουμε αυτά τα θέματα.
<P>
Θα ήθελα επίσης να αναφέρω ακόμη ένα πράγμα. Αφορά το Ταμείο Εγγυήσεων, όπου μπορούμε να δούμε ότι σημειώθηκαν ορισμένες μεγάλες ζημιές. Είναι μάλλον φυσικό βέβαια να σημειωθούν ζημιές, αλλά υπό το φως ότι οι εν λόγω ζημιές τα τελευταία δύο χρόνια έχουν κοστίσει στους φορολογουμένους 289 εκατ. Ecu, θα ήθελα πραγματικά να πληροφορηθώ ποιος είναι αυτός που πληρώνει. Πρέπει βέβαια να είναι η Επιτροπή πέρα από τον κανονικό προϋπολογισμό. Εδώ όμως εγείρονται κάποια ερωτήματα στα οποία θα θέλαμε μια απάντηση. Έχω επίσης μια παρατήρηση για τα δάνεια σε παγκόσμιο επίπεδο. Σε σχέση με τα δάνεια αυτά, τουλάχιστον όσον αφορά το τμήμα της Κοπεγχάγης - η κατάσταση έχει ως εξής: δίνουμε χρήματα σε τράπεζες που μεταβιβάζουν τα δάνεια. Είναι λοιπόν οι τράπεζες που δρέπουν όλη τη δόξα. Πιστεύω ότι καλό θα ήταν να πούμε ότι η ΕΕ είναι αυτή που πληρώνει. Κατά τη γνώμη μου υπάρχουν ορισμένα προβλήματα επικοινωνίας, και ξεχνάμε επίσης ότι είναι επωφελές και ως προς τις δημόσιες σχέσεις να λέμε ότι εμείς είμαστε αυτοί που στηρίζουν αυτά τα πράγματα.
<P>
Σε έναν συγκεκριμένο τομέα έχω συστήσει στον κ. Elles ότι δεν πρέπει να χορηγήσουμε απαλλαγή, αλλά ίσως να την αναβάλουμε. Αφορά το Ευρωπαϊκό Ταμείο Επενδύσεων. Τα τελευταία τρία τέσσερα χρόνια έχω ασχοληθεί με αυτό το θέμα και έχω συζητήσει μεταξύ άλλων και με την Τράπεζα Επενδύσεων και την Επιτροπή και έχω τεθεί υπέρ του να έχει το Ελεγκτικό Συνέδριο δικαίωμα να διενεργήσει τον αναγκαίο έλεγχο και παρακολούθηση. Έχω όμως λάβει κάποιες εξωφρενικές δικαιολογίες για το γεγονός ότι έχουν όντως εμπλακεί ιδιωτικές τράπεζες. Το 70 % των χρημάτων είναι δημόσιοι πόροι και κάποιες πραγματικά ελάχιστες τράπεζες στοχεύουν στο 30 %. Εδώ πραγματικά πιστεύω ότι έχουμε πρόβλημα. Σύμφωνα με τους κανονισμούς και τους κανόνες μας λογοδοτούμε μεν για τον προϋπολογισμό μας, δεν μπορούμε όμως να έχουμε δικαίωμα να διενεργήσουμε έλεγχο ούτε μια φορά. Το Ελεγκτικό Συνέδριο εμπαίζεται διαβιβάζοντάς του ελάχιστα έγγραφα, τα οποία είναι στη διάθεση και κάθε άλλου. Αυτό φυσικά δεν αρκεί, και γι' αυτό οδηγούμαι να συστήσω στον κ. Elles την αναβολή της απαλλαγής.
<P>
Τα πράγματα τώρα δείχνουν ότι κάτι συμβαίνει. Προφανώς, τώρα ανακαλύπτουμε ότι είναι σοβαρό το θέμα. Έχω μιλήσει με το Ελεγκτικό Συνέδριο, το οποίο λέει ότι έχει γίνει ένα άνοιγμα, αλλά θέλουμε να έχουμε εγγυήσεις ότι σε κάθε τι που προσφέρουμε δημόσιους πόρους θα πρέπει να μπορούμε και να το ελέγχουμε. Ειλικρινά ελπίζω να βρούμε μια λύση. Είναι φυσικά θετικό ότι σημειώθηκε ένα άνοιγμα τους τελευταίους δύο μήνες, αλλά σε καμία περίπτωση δεν θα δεχτούμε να αρνηθούν στο Ελεγκτικό Συνέδριο να διενεργήσει έλεγχο και εμείς να μην μπορούμε να παρέμβουμε για να λάβουμε τις πληροφορίες που επιθυμούμε. Αν είναι να συμβεί αυτό τότε ελπίζω πραγματικά να γίνουμε αυστηροί και να πούμε ότι έληξε το θέμα και δεν έχουμε όρεξη να το συζητήσουμε άλλο.
<P>
Η στάση του Ταμείου Επενδύσεων κάθε φορά που ήγειρα αυτά τα θέματα, ήταν πολύ υπεροπτική. Αρνούμαι να γίνομαι δέκτης τέτοιας συμπεριφοράς. Αδυνατώ να δεχτώ ότι απλώς μας λένε: δεν έχουμε όρεξη να σου παράσχουμε την οιαδήποτε πληροφορία για όλα όσα αναφέρεις. Ελπίζω ωστόσο ότι ο νέος άνεμος που πνέει θα φέρει μαζί του την αναθεώρηση που επιθυμούμε. Αν την πετύχουμε ευχαρίστως θα συστήσω και εγώ την απαλλαγή στον προκείμενο τομέα, αλλά αν δεν την πετύχουμε τότε κλείνουμε το θέμα. Πολύ απλά δεν έχουμε καμία όρεξη να συνεχίσουμε αυτό το παιχνίδι με κάποιους τυχαίους δημόσιους υπαλλήλους που κάθονται και παίζουν το αφεντικό.

<SPEAKER ID=14 NAME="Kellett-Bowman">
Κύριε Πρόεδρε, περνάμε από τη χορήγηση απαλλαγής που συνεπάγεται μεγάλα χρηματικά ποσά σε δύο αποκεντρωμένες υπηρεσίες που διακρίνονται για τη διαφάνειά τους από την άποψη ότι τα εμπλεκόμενα χρηματικά ποσά είναι πολύ μικρότερα. Επιτρέψτε μου να ευχαριστήσω τις υπηρεσίες επειδή κατάφεραν τελικά να συγκεντρώσουν σωστά όλες τις λεπτομέρειες πάνω σε αυτό το θέμα της ημερήσιας διάταξης. Ασχολούμαστε με τη χορήγηση απαλλαγής στα διοικητικά συμβούλια του Ευρωπαϊκού Ιδρύματος για τη Βελτίωση των Συνθηκών Διαβίωσης και Εργασίας του Δουβλίνου και του Ευρωπαϊκού Κέντρου για την Ανάπτυξη της Επαγγελματικής Κατάρτισης, που είναι γνωστό ως ΕΚΑΕΚ, στη Θεσσαλονίκη.
<P>
Κατά την προετοιμασία αυτής της έκθεσης, η Επιτροπή Ελέγχου του Προϋπολογισμού είχε το πλεονέκτημα εκθέσεων από το Ελεγκτικό Συνέδριο, για τις οποίες ευχαριστώ τον Πρόεδρο, και δύο υπερβολικών εκθέσεων με τις οποίες το Συμβούλιο διαβίβασε στο Κοινοβούλιο τις συστάσεις του για χορήγηση απαλλαγής. Επιτρέψτε μου να εκφράσω τις ευχαριστίες μου εν παρουσία του Συμβουλίου επειδή κατά τα τελευταία χρόνια οι εκθέσεις του υποβάλλονταν καθυστερημένα και ήταν μάλλον ασήμαντες. Αυτή η χρονιά είναι πολύ πιο χρήσιμη. Έχουμε επίσης βοηθηθεί από μία γνωμοδότηση της Επιτροπής Απασχόλησης και Κοινωνικών Υποθέσεων.
<P>
Επιτρέψτε μου να αναφερθώ αρχικά στο Ευρωπαϊκό Ίδρυμα του Δουβλίνου επειδή έχω αρχίσει να ενοχλούμαι λίγο από μία πτυχή αυτού του θέματος. Οι δημοσιονομικές ρυθμίσεις, τόσο μία γενική για την Κοινότητα όσο και εκείνη που αφορά αυτή την υπηρεσία, απαιτούν τον κατάλληλο διαχωρισμό καθηκόντων ανάμεσα στους διατάκτες, τους δημοσιονομικούς ελεγκτές και τους υπολόγους. Παρ' όλα αυτά, όπως αναφέρει το Ελεγκτικό Συνέδριο, το ζήτημα αυτό εκκρεμεί. Αν το Συνέδριο αναφέρει και την επόμενη φορά ότι το θέμα αυτό δεν έχει διευθετηθεί, υποθέτω ότι δε θα προτείνουμε τη χορήγηση απαλλαγής για το οικονομικό έτος 1997. Όταν ιδρύθηκαν οι νέες υπηρεσίες, η δεύτερη γενιά, η Επιτροπή Προϋπολογισμού και η Επιτροπή Ελέγχου του Προϋπολογισμού ήταν ιδιαίτερα επιφυλακτικές απέναντι στο ενδεχόμενο να συμπέσουν τα καθήκοντα των διαφόρων υπηρεσιών. Σε αυτό το σημείο πρέπει να ξεκαθαρίσουμε ότι όντως συμπίπτουν ως ένα βαθμό τα καθήκοντα του Ιδρύματος του Δουβλίνου και του Ευρωπαϊκού Οργανισμού για την Ασφάλεια και την Υγεία και θα πρέπει να προσπαθήσουμε να τα διαχωρίσουμε. Δεν είναι δυνατόν να εκτελούνται τα ίδια καθήκοντα από δύο διαφορετικές υπηρεσίες. Η πορεία του Ιδρύματος του Δουβλίνου κατά το 1996 ήταν καλή και αν διευθετηθεί αυτό το ζήτημα, δεν θα υπάρχει κανένα πρόβλημα σε ό, τι αφορά τη χορήγηση απαλλαγής, οπότε και θα την προτείνουμε ανεπιφύλακτα για το οικονομικό έτος 1996.
<P>
Το ΕΚΑΕΚ στη Θεσσαλονίκη πέρασε δύσκολες ώρες. Μετακόμισε από το Βερολίνο στη Θεσσαλονίκη, σε προσωρινό κτίριο. Υπήρχαν δυσκολίες επειδή το προσωπικό δεν ήταν έτοιμο να μετακομίσει από το Βερολίνο για οικογενειακούς και άλλους λόγους, οπότε παρουσιάστηκε έλλειψη προσωπικού. Σε κάποια στιγμή πιστέψαμε ότι υπήρχε η πιθανότητα να χρεωκοπήσει, αλλά χάρη στο διευθυντή του που συνέχισε ακάθεκτος να εκτελεί το καθήκον του, το Ευρωπαϊκό Κέντρο ανταποκρίνεται πλέον απόλυτα τις υποχρεώσεις τους.
<P>
Το Ελεγκτικό Συνέδριο έχει επιστήσει την προσοχή στο γεγονός ότι το ΕΚΑΕΚ δεν τηρεί πιστά τους δημοσιονομικούς κανονισμούς κατά την υποβολή προτάσεων για προγράμματα στον τομέα ερευνών. Το Συνέδριο τονίζει επίσης ότι αντιμετωπίζουμε ακόμη προβλήματα με το συμβόλαιο για το νέο κτίριο που αποτελεί - βάσει της εμπειρίας μου - μία μοναδική μορφή συμβολαίου και πρέπει να εξεταστεί λεπτομερώς. Ασφαλώς, κατά την εκκένωση των προσωρινών εγκαταστάσεων θα πρέπει να φροντίσουμε ώστε να έχουν διευθετηθεί όλες οι δημοσιονομικές εκκρεμότητες. Τώρα που το ΕΚΑΕΚ λειτουργεί κανονικά, ελπίζω ότι θα παρουσιάσει πιο συντονισμένα το πρόγραμμα δαπανών του, τις προβλέψεις του και οτιδήποτε έχει σχέση με τη λειτουργία αυτής της υπηρεσίας, επειδή το Συνέδριο έχει κάποιες δυσκολίες με τις παράτυπες μεταφορές κονδυλίων στο ΕΚΑΕΚ. Αυτό είναι ένα θέμα που έχει θίξει κατά καιρούς το Συνέδριο λόγω των δυσκολιών που συνεπάγεται η λειτουργία μίας υπηρεσίας τόσο μακριά από τις Βρυξέλλες. Για μία ακόμη φορά η επιτροπή, συνιστά στο Κοινοβούλιο τη χορήγηση απαλλαγής. Μέσω αυτής της έκθεσης έχουν γίνει ως εκ τούτου δύο συστάσεις για χορήγηση απαλλαγής: μία για το Δουβλίνο και μία για τη Θεσσαλονίκη.
<P>
Επιστρέφω τώρα στην έκθεση του κ. Elles στο πλαίσιο της οποίας ο κ. Tomlinson και εγώ έχουμε υποβάλει ένα έγγραφο συνεδριάσεως σε σχέση με τυχόν απάτες στο διαμετακομιστικό σύστημα. Το Ευρωπαϊκό Κοινοβούλιο έχει αφιερώσει πολύ χρόνο σε αυτό το θέμα. Η Εξεταστική Επιτροπή υπέβαλε την έκθεσή της πέρυσι το Μάρτιο, έχοντας εργαστεί εντατικά για ένα χρόνο. Η έκθεση της κ. Wemheuer εξασφάλισε πρόσφατα μία πολύ ικανοποιητική απάντηση εκ μέρους της Επιτροπής. Η έκθεση του κ. De Luca κάλυψε επίσης την ειδική έκθεση που εκπόνησε το Ελεγκτικό Συνέδριο πάνω στο θέμα.
<P>
Θα ήταν αγενές εκ μέρους μας να μην αναγνωρίσουμε ότι η Επιτροπή έχει σημειώσει σημαντική πρόοδο. Τώρα τίθεται σε ισχύ νέα νομοθεσία και υπάρχουν καινούργοι κανονισμοί που ρυθμίζουν όλες τις υποθέσεις διαμετακόμισης. Σύμφωνα με αναφορές ατόμων που χρησιμοποιούν αυτό το σύστημα παρατηρείται μεγαλύτερη αφοσίωση στο καθήκον εκ μέρους των τελωνειακών υπαλλήλων - το ηθικό είναι ανεβασμένο. Πιστεύω ότι όταν υποβληθούν σε μας οι εκθέσεις, θα διαπιστώσουμε ότι τα χρήματα που χάνονται τώρα κατά το σύστημα διαμετακόμισης είναι πολύ λιγότερα από όσα εμείς υποστηρίξαμε.
<P>
Εξακολουθούν να υπάρχουν κάποια εκκρεμούντα χρέη. Πρόκειται για μία πολύ δύσκολη κατάσταση για τις τελωνειακές υπηρεσίες και την Επιτροπή, επειδή οι κανονισμοί δεν επιτρέπουν στην Επιτροπή να μειώσει αυτά τα εκκρεμούντα χρέη. Είναι μία υπόθεση που απαιτεί χωριστές διαπραγματεύσεις ανάμεσα σε μεμονωμένες τελωνειακές αρχές και τους μεταφορείς και πράκτορες διαμετακόμισης. Ελπίζω ότι αυτές οι επιβαρύνσεις δεν θα εξακολουθήσουν να υπάρχουν για πολύ καιρό ακόμη επειδή θα πρέπει να θέτουν σε μεγάλο κίνδυνο ορισμένες από αυτές τις εταιρείες.
<P>
Ωστόσο, απομένουν τρία χρόνια - αντί για 18 μήνες όπως θα έπρεπε - μέχρι την προτεινόμενη μηχανοργάνωση του συστήματος διαμετακόμισης. Αυτό δεν μας αρέσει καθόλου. Το γεγονός αυτό καθίσταται ακόμη πιο απογοητευτικό επειδή η μηχανοργάνωση του συστήματος είχε προταθεί και σχεδιαστεί πολύ καιρό πριν αρχίσει η έρευνα. Παρ' όλα αυτά, υπάρχει σοβαρή καθυστέρηση. Δεν επιρρίπτω όλη την ευθύνη στην Επιτροπή επειδή πέντε κράτη, που προσφέρθηκαν να συμμετάσχουν στο πρώτο στάδιο, έχουν μείνει επίσης πίσω. Είναι σημαντικό να παρουσιάσει ο κ. Elles αυτή την καθυστέρηση ως έναν από τους λόγους για τους οποίους προτείνεται η αναβολή της χορήγησης απαλλαγής για το 1996.

<SPEAKER ID=15 NAME="Mayer">
Αξιότιμη κυρία Πρόεδρε, κύριε Πρόεδρε, κύριε Επίτροπε, αξιότιμες κυρίες και κύριοι, μάλλον δεν θα μου χρειαστούν τρία λεπτά, κυρία Πρόεδρε, αλλά είμαι κάπως βιαστικός, γιατί αυτήν την ώρα γίνεται μία σημαντική συνεδρίαση της ομάδας μου στο Σώμα.
<P>
Το Ελεγκτικό Συνέδριο θίγει στην ετήσια έκθεσή του για το οικονομικό έτος 1996 αρκετά σημεία του γεωργικού τομέα, στα οποία διαπιστώθηκαν παρατυπίες. Πρόκειται για την αντισταθμιστική ρύθμιση για τις καλλιέργειες, τις πριμοδοτήσεις στην κτηνοτροφία, τη διάταξη της οργάνωσης αγοράς για τα καπνά και τη διάταξη της οργάνωσης αγοράς για τον οίνο. Δεν θέλω ν' αναφερθώ πολύ λεπτομερειακά στα προβλήματα που επισημαίνονται στην έκθεση, αλλά να επισημάνω ότι πρέπει να γίνουν πολλά, προκειμένου να σταματήσει ή τουλάχιστον να περιοριστεί η κακή διαχείριση των πόρων που διατίθενται στον αγροτικό τομέα. Οι πολίτες της Ένωσης περιμένουν, βέβαια, να χρησιμοποιηθούν οι πόροι αποτελεσματικά, ανάλογα με τον προορισμό τους, και ιδιαίτερα να είναι ανά πάσαν στιγμήν δυνατός ο έλεγχος.
<P>
Θεωρώ σωστή την πρόταση αναβολής της απαλλαγής. Οι δαπάνες της Ένωσης στον αγροτικό τομέα προβάλλονται εντονότερα στη συνείδηση του πληθυσμού σε εποχές που τα ταμεία δεν είναι τόσο γεμάτα. Στο πρόσφατο παρελθόν, είχαμε επίσης επανειλημμένες συζητήσεις για διάφορους τομείς δαπανών. Υπάρχουν τομείς της παραγωγής, οι οποίοι είναι εκτεθειμένοι σε ευρεία δημόσια κριτική, ακόμη και αν οι πόροι της ΕΕ διατίθενται όπως πρέπει. Αν μάλιστα τότε παρουσιάζονται ειδικά σε τέτοιους τομείς αντικανονικές καταστάσεις, δεν είναι άξιο απορίας το ότι τίθενται υπό ουσιαστική αμφισβήτηση οι δαπάνες για τον γεωργικό τομέα. Στο μέλλον, δεν θα πρέπει να αντέξουν σε ελέγχους μόνο οι δαπάνες για την οργάνωση αγοράς, αλλά επίσης, όλο και περισσότερο, ο τομέας του ολοκληρωμένου συστήματος διαχείρισης και ελέγχου. Στο σημείο αυτό θέλω να υπενθυμίσω μόνο την καταγραφή των βοοειδών και τη σήμανση του βοείου κρέατος, τα οποία σε τελευταία ανάλυση έχουν επίσης ως σκοπό την ανάκτηση της εμπιστοσύνης των καταναλωτών. Νομίζω ότι τυχόν παρατυπίες θα είχαν εδώ καταστροφικές συνέπειες και ασφαλώς θα έθεταν υπό αμφισβήτηση το νόημα και τον σκοπό του όλου συστήματος. Για τον λόγο αυτόν, η Επιτροπή αναμφισβήτητα καλείται να συναγάγει τα απαιτούμενα συμπεράσματα από τα προβλήματα που επισημαίνει το Ελεγκτικό Συνέδριο.
<P>
Η επικείμενη μεταρρύθμιση της Κοινής Γεωργικής Πολιτικής δίνει επίσης σε όλους μας τη δυνατότητα να διαμορφώσουμε τις ρυθμίσεις έτσι, ώστε να έχουν περισσότερη διαφάνεια και να είναι λιγότερο επιρρεπείς σε αντικανονικές καταστάσεις - μία ευκαιρία για την Ατζέντα 2000 που δεν πρέπει να μείνει ανεκμετάλλευτη. Το ίδιο ισχύει για το όλο θέμα της ΣΕΒ, που ακόμη δεν έχει λυθεί εντελώς, και για τους άλλους προβληματικούς τομείς που επισημαίνει εδώ η εξεταστική επιτροπή. Γι' αυτό, υπενθυμίζω ιδιαίτερα τα συμπεράσματα ότι πρέπει να δραστηριοποιηθούμε και στους εν λόγω τομείς.

<SPEAKER ID=16 NAME="Napoletano">
Κυρία Πρόεδρε, στη γνωμοδότηση που εγκρίθηκε από την Επιτροπή Περιφερειακής Πολιτικής προβάλλεται η καμπή στη δέσμευση των επιδοτήσεων στη διάρκεια του έτους 1996 σχετικά με όλους τους κλάδους των Διαρθρωτικών Ταμείων. Συνεπώς, από την άποψη αυτή δεν μπορούμε παρά να εκφράσουμε την ικανοποίησή μας για τη διάθεση όλων των αρχικά προβλεπόμενων επιδοτήσεων, που δεν αφορούν μόνο το έτος 1996, αλλά και εκείνες του έτους 1994 που μεταφέρθηκαν εκ νέου στον προϋπολογισμό.
<P>
Ωστόσο, στη γνωμοδότηση της δικής μας επιτροπής, παρατηρείται ότι δεν δικαιολογείται η ίδια αισιοδοξία σχετικά με το κλείσιμο των προγραμμάτων. Πράγματι, αμέτρητα προγράμματα της προηγούμενης σε σχέση με το 1994 περιόδου παραμένουν ανοικτά και μεγαλύτερη ανησυχία διαχέεται περισσότερο από το πρόβλημα της περίσσειας των προγραμμάτων παρά από το υψηλό κονδύλι των πόρων. Η Επιτροπή Περιφερειακής Πολιτικής υπογραμμίζει επίσης την απόλυτη έλλειψη εκτίμησης σχετικά με τις επιπτώσεις των μέτρων και των διαθέσιμων πόρων στις μικρομεσαίες επιχειρήσεις, όπως ήδη επισημάνθηκε με ιδιαίτερη έμφαση, δεδομένης της μεγίστης σημασίας που αποδίδεται στον τομέα από το Συμβούλιο του Λουξεμβούργου.
<P>
Τέλος, είναι η τρίτη φορά που το Ελεγκτικό Συνέδριο χρησιμοποιεί τη δήλωση αξιοπιστίας για αυτό το κεφάλαιο του προϋπολογισμού. Στην προκειμένη περίπτωση, συνιστάται και εκ μέρους του Ελεγκτικού Συνεδρίου η αιτιολόγηση των τυπικών και ουσιαστικών λαθών, των παρατυπιών, των παρανομιών και των απατών. Πιστεύω ότι η αποσαφήνιση θα αποδειχθεί ωφέλιμη, όχι μόνο για την επιτροπή μας και για τον τομέα της αρμοδιότητάς μας, αλλά και για ολόκληρο τον προϋπολογισμό.

<SPEAKER ID=17 NAME="Liddell">
Κυρία Πρόεδρε, επιθυμώ κατ' αρχάς να σας ευχαριστήσω για την ευκαιρία που μου δίνετε να παρουσιάσω τη σύσταση του Συμβουλίου όσον αφορά τη χορήγηση απαλλαγής στην Επιτροπή από την εκτέλεση του προϋπολογισμού για το οικονομικό έτος 1996.
<P>
Είμαι επίσης πολύ ικανοποιημένος που μου δόθηκε η ευκαιρία να παρακολουθήσω, πριν από λίγες μέρες αυτό το μήνα, μία συνεδρίαση της Επιτροπής Ελέγχου του Προϋπολογισμού. Θα ήθελα επίσης να ευχαριστήσω τον κ. Elles για τα ευγενικά του λόγια. Η συζήτηση που είχαμε εκεί όσον αφορά την έκθεση του Ελεγκτικού Συνεδρίου και τη σύσταση χορήγησης απαλλαγής ήταν ιδιαίτερα σημαντική για όλα τα ενεχόμενα μέρη. Εκτιμώ το αξιόλογο έργο που έχουν επιτελέσει όλοι οι εισηγητές, οι οποίοι είναι διατεθειμένοι να αφιερώσουν τον χρόνο τους προκειμένου να εξασφαλίσουν ότι τα χρήματα των φορολογουμένων είναι ασφαλή.
<P>
Ο λόγος που παρευρέθην σε αυτή τη συνάντηση, όπως και ο λόγος που βρίσκομαι σήμερα εδώ, είναι ότι το Συμβούλιο προτείνει τη χορήγηση απαλλαγής, κάτι που θεωρεί πολύ σημαντικό. Είναι όμως το Κοινοβούλιο, μάλιστα το Κοινοβούλιο αυτό καθεαυτό, εκείνο που, ενεργώντας βάσει αυτής της σύστασης, έχει την ευθύνη χορήγησης απαλλαγής.
<P>
Όπως ξέρετε, στις 9 Μαρτίου, το Συμβούλιο αποφάσισε να προτείνει τη χορήγηση απαλλαγής από το Κοινοβούλιο στην Επιτροπή σε ό, τι αφορά τη διαχείριση του κοινοτικού προϋπολογισμού για το 1996. Αυτή η σύσταση προέκυψε ύστερα από μακρές και σοβαρές συζητήσεις του Συμβουλίου, στο πλαίσιο των οποίων δόθηκε έμφαση σε μία σειρά φλεγόντων θεμάτων. Οι ενέργειες που θα επιθυμούσε το Συμβούλιο να γίνουν σε αυτούς τους τομείς, αναπτύσσονται στα σχόλια που συνοδεύουν τη σύσταση χορήγησης απαλλαγής. Η άποψη του Συμβουλίου είναι ότι, για να επέλθουν σημαντικές βελτιώσεις, θα πρέπει να επικεντρώσουμε την προσοχή μας στο μέλλον, στηριζόμενοι σε όσα έχουμε διδαχτεί από την έκθεση. Προκειμένου να επιτευχθεί αυτό, πρέπει να συνεργαστεί η Επιτροπή με τα όργανα, συμπεριλαμβανομένων των κρατών μελών. Η Επιτροπή είναι εκείνη που φέρει την ευθύνη για την εκτέλεση του προϋπολογισμού, αν και πραγματική πρόοδος μπορεί να σημειωθεί μόνο αν όλοι όσοι διαχειρίζονται τα κοινοτικά ταμεία επωμιστούν το μερίδιο της ευθύνης τους, έτσι ώστε να πετύχουν τα υψηλότερα δυνατά επίπεδα δημοσιονομικής διαχείρισης. Για αυτόν ακριβώς τον λόγο, ο Πρόεδρος του Συμβουλίου έχει στείλει επιστολή στον Πρόεδρο της Οικονομικής και Κοινωνικής Επιτροπής, προκειμένου να τονίσει το μέλημα του Συμβουλίου για τον έλεγχο των απαιτήσεων μετακίνησης της επιτροπής.
<P>
Τόσο το Συμβούλιο όσο και το Ευρωπαϊκό Κοινοβούλιο παραμένουν πιστά στην άποψη ότι πρέπει να βελτιωθεί η δημοσιονομική διαχείριση του κοινοτικού προϋπολογισμού. Η ετήσια έκθεση του Ευρωπαϊκού Ελεγκτικού Συνεδρίου αποτελεί ένα πολύτιμο μέσο για την επίτευξη αυτού του σκοπού και πρέπει να την αξιοποιήσουμε στο έπακρο.
<P>
Πιθανόν να έχουμε πολλές διαφορετικές προσεγγίσεις σε ό, τι αφορά τον τρόπο με τον οποίο επιθυμούμε να εκμεταλλευτούμε αυτές τις ευκαιρίες ώστε να προκύψει το μεγαλύτερο δυνατό όφελος. Ξέρω όμως ότι έχουμε έναν κοινό στόχο, να βελτιωθεί - και μάλιστα σημαντικά - η διαχείριση του κοινοτικού προϋπολογισμού.
<P>
Από τις παρατηρήσεις που συνοδεύουν τη σύσταση του Συμβουλίου για χορήγηση απαλλαγής, θα διαπιστώσετε ότι το θεωρούμε ιδιαίτερα σημαντικό να επικεντρώσουμε την προσοχή μας στα μαθήματα που παίρνουμε για το μέλλον σε μία φάση, όπως η τωρινή, που η Ένωση εξετάζει την περίπτωση μεταρρύθμισης της πολιτικής σε τομείς κλειδιά, συγκεκριμένα στον τομέα της κοινής αγροτικής πολιτικής και των διαρθρωτικών ταμείων. Η διαδικασία της επέκτασης θα καταστήσει αυτή τη μεταρρύθμιση ακόμη πιο σημαντική.
<P>
Ένα ακόμη σημαντικό δίδαγμα που προκύπτει από την έκθεση είναι η ανάγκη να φροντίσουμε ώστε οι κοινοτικές δαπάνες να φέρουν αποτελέσματα. Πρέπει να φροντίσουμε ώστε τα χρήματα των φορολογουμένων να δαπανώνται όπως πρέπει και να είναι δυνατόν να δοθούν εξηγήσεις σχετικά με τις δαπάνες. Χρειάζεται όμως επίσης να εξασφαλίσουμε ότι η διαχείρισή τους γίνεται με όσο το δυνατόν πιο αποτελεσματικό τρόπο, έτσι ώστε να πραγματοποιηθούν οι στόχοι της πολιτικής μας. Για να συμβεί αυτό, η Κοινότητα θα πρέπει να αξιολογήσει αυστηρά τις ανάγκες και τις προτεραιότητές της, να νομοθετήσει με σαφήνεια, να παρακολουθεί την πρόοδο και να κάνει εκτίμηση των αποτελεσμάτων. Χρειαζόμαστε ένα σύστημα βάσει του οποίου να ενημερωνόμαστε όχι απλά ότι τα χρήματα έχουν ξοδευτεί και ότι έχουν ακολουθηθεί όλες οι κατάλληλες διαδικασίες, αλλά επίσης πάνω σε ό, τι αφορά τον αντίκτυπο των δαπανών και το τι έχει πραγματικά επιτευχθεί με τα χρήματα των φορολογουμένων. Μέσω των παρατηρήσεων του Συμβουλίου έχει δοθεί έμφαση σε τομείς, όπου χρειάζεται να δώσουμε μεγαλύτερη έμφαση στους στόχους και στην εκτίμηση των αποτελεσμάτων.
<P>
Το Συμβούλιο ανησυχεί ιδιαίτερα για το γεγονός ότι το Ελεγκτικό Συνέδριο βρήκε υπερβολικά πολλά λάθη όταν εργάστηκε για τη Δήλωση Αξιοπιστίας. Οι εκτιμήσεις του Συνεδρίου σχετικά με τα ουσιαστικά λάθη έχουν αλλάξει ελάχιστα συγκριτικά με τις περσινές. Το Συμβούλιο το θεωρεί αυτό απαράδεκτο. Στα σχόλια περιλαμβάνεται μία σαφής δήλωση για την ανάγκη μεταρρύθμισης. Τυχαίνει να υπάρχουν κάποιες ενδείξεις ότι ο αριθμός των λαθών του Τμήματος Εγγυήσεων του ΕΓΤΠΕ είναι μικρότερος από τον μέσο όρο για τον προϋπολογισμό συνολικά, ενώ είναι μεγαλύτερος για τα διαρθρωτικά ταμεία και αυτό το υψηλό ποσοστό λαθών αποτελεί αιτία σοβαρής ανησυχίας.
<P>
Μπορεί ύστερα από αυτό να αναρωτηθείτε γιατί το Συμβούλιο συστήνει στο Κοινοβούλιο τη χορήγηση απαλλαγής. Ο λόγος είναι ότι, όπως έχω ήδη υποδείξει, το Συμβούλιο πιστεύει ότι θα σημειωθεί πρόοδος μόνο εφόσον υπάρχει συνεργασία ανάμεσα στα διάφορα μέρη που έχουν αναμειχθεί στη διαχείριση των κοινοτικών ταμείων και εφόσον όλοι αναλάβουν τις ευθύνες τους για την επίτευξη των ανώτερων προτύπων δημοσιονομικής διαχείρισης.
<P>
Το Συμβούλιο ανταποκρίνεται στην ευθύνη που έχει επωμιστεί να εξασφαλίσει ότι θα πραγματοποιηθεί η μεταρρύθμιση με το να εργάζεται σε συνεργασία με την Επιτροπή για την επίτευξη αυτού του σκοπού. Όπως έχει ήδη αναφερθεί, η Επιτροπή έχει καταβάλει σκληρές προσπάθειες μέσω της πρωτοβουλίας SEM 2000, για να βελτιώσει τόσο την εσωτερική δημοσιονομική της διαχείριση όσο και τη συνεργασία της με τα κράτη μέλη.
<P>
Η λήψη αυτών των μέτρων έχει αρχίσει να φέρει αποτελέσματα και θα συνεχίσουμε να παρακολουθούμε στενά την πρόοδο που παρατηρείται. Η Επιτροπή έχει επίσης γενικά ανταποκριθεί στις παρατηρήσεις του Συνεδρίου εποικοδομητικά. Σε μία σειρά περιπτώσεων, έχουν ήδη ληφθεί μέτρα για την ανάκτηση των χρημάτων που έχουν δαπανηθεί άσκοπα, τη μείωση του ύψους των προκαταβολών και την εξάλειψη των περιπτώσεων αδρανούς ανάληψης υποχρεώσεων. Η δέσμευση της Επιτροπής να υποβάλει μία πρόταση για μεταρρύθμιση του Δημοσιονομικού Κανονισμού, προκειμένου να καταστεί αυτός πιο σαφής και να προσαρμόζεται καλύτερα στις τρέχουσες συνθήκες, αποτελεί επίσης ένα σημαντικό βήμα προς την επίτευξη καλύτερης δημοσιονομικής διαχείρισης.
<P>
Η Επιτροπή λαμβάνει κάποια μέτρα, αλλά απαιτείται η ανάληψη περισσότερης δράσης. Γνωρίζω από τις συζητήσεις που διεξάγονται στην Επιτροπή Ελέγχου του Προϋπολογισμού ότι το Κοινοβούλιο ανησυχεί ιδαίτερα γιατί δεν έχει σημειωθεί πρόοδος σε ορισμένους τομείς. Πρόκειται για πραγματικές ανησυχίες τις οποίες, όπως θα διαπιστώσετε από τις παρατηρήσεις που ακολουθούν τη σύσταση, συμμερίζεται το Συμβούλιο σε πολλές περιπτώσεις. Αν πάρετε ως παράδειγμα ένα από τα κύρια μελήματα της επιτροπής - την ενίσχυση του αγώνα κατά των περιπτώσεων απάτης στους κόλπους των ευρωπαϊκών οργάνων - θα διαπιστώσετε ότι το Συμβούλιο έχει ζητήσει από όλα τα όργανα να αναθέσουν στην UCLAF τη διεξαγωγή ερευνών για τις σχετικές περιπτώσεις. Η Προεδρία ανυπομονεί για την επερχόμενη ειδική έκθεση του Συνεδρίου όσον αφορά τη λειτουργία της UCLAF.
<P>
Το Συμβούλιο συμμερίζεται επίσης την ανησυχία του Κοινοβουλίου για τη διαπίστωση ότι τα μέτρα ενίσχυσης των ΜΜΕ δεν είναι τόσο προσιτά και τα αποτελέσματά τους τόσο εμφανή όσο θα έπρεπε. Οι διαδικασίες ενίσχυσης των ΜΜΕ, που προορίζονται ως δικαιούχοι, θα πρέπει να εξορθολογηθούν και να απλουστευθούν. Το Συμβούλιο εγκρίνει το γεγονός ότι, το Δεκέμβριο του 1997, η Επιτροπή προέβη σε αξιολόγηση των επιπτώσεων των διαρθρωτικών ταμείων για τις ΜΜΕ και ζήτησε να ανακοινωθούν τα αποτελέσματά της τόσο στο Συμβούλιο όσο και στο Κοινοβούλιο. Το Συμβούλιο έχει επίσης αναφερθεί στις αδυναμίες της Επιτροπής ως προς τη διαχείριση των εξωτερικών ενισχύσεων. Το Συμβούλιο έχει τονίσει τη σημασία πιο αποτελεσματικής εκτέλεσης του προϋπολογισμού για τα προγράμματα PHARE και TACIS. Το πρόγραμμα PHARE είναι εξαιρετικά σημαντικό στο πλαίσιο της προετοιμασίας των δικαιούχων χωρών για προσχώρηση. Το Συμβούλιο έχει κάνει έκκληση στην Επιτροπή να λάβει υπόψη της την εμπειρία που αποκτήθηκε κατά τις αξιολογήσεις με σκοπό τη βελτίωση αυτών των προγραμμάτων.
<P>
Η Επιτροπή Ελέγχου του Προϋπολογισμού έχει ασκήσει κριτική στην Επιτροπή για τον αργό ρυθμό κατά τη λήψη μέτρων εκσυγχρονισμού του κοινοτικού διαμετακομιστικού συστήματος, ειδικά κατά την υλοποίηση του προγράμματος μηχανοργάνωσης για το οποίο ακούσαμε σήμερα το πρωί από τον κ. Kellett-Bowman. Το Συμβούλιο συμφωνεί με το Κοινοβούλιο ότι είναι ουσιώδης ο εκσυγχρονισμός του διαμετακομιστικού συστήματος. Θα πρέπει να υπάρχει συνεργασία, όχι διαμάχη, σε ό, τι αφορά αυτό το δύσκολο πρόγραμμα. Αν εξετάσουμε το θέμα ρεαλιστικά, κανείς δεν περίμενε να ολοκληρωθεί η καθολική μεταρρύθμιση του συστήματος διαμετακόμισης μέσα σε δώδεκα μήνες. Ωστόσο, έχει σημειωθεί σημαντική πρόοδος ως προς τη βελτίωση των μέτρων τελωνειακού ελέγχου. Επιθυμώ να εκμεταλλευθώ αυτή την ευκαιρία και να αποδώσω φόρο τιμής στους κυρίους Tomlinson και KellettBowman για το εξαιρετικό τους έργο σε αυτό το θέμα.
<P>
Παρατηρείται επίσης συνεχής πρόοδος κατά την επίτευξη συμφωνίας σε ό, τι αφορά τις νομοθετικές αλλαγές που κρίνονται απαραίτητες. Το Συμβούλιο, λαμβάνοντας υπόψη την προτεραιότητα που δίνεται σε αυτό το θέμα από τη βρετανική Προεδρία, έχει συμφωνήσει απόλυτα πάνω στις νομικές αλλαγές που απαιτούνται για να ανοίξει ο δρόμος για μία πιο λεπτομερή μεταρρύθμιση του συστήματος. Έχει αναβληθεί η διεξαγωγή περαιτέρω συζητήσεων στο Συμβούλιο επειδή εκκρεμεί η παραλαβή της γνωμοδότησης του Κοινοβουλίου πάνω στις προτάσεις της Επιτροπής. Όπως έχει πει ο κ. Kellett-Bowman, είναι απογοητευτικό το γεγονός ότι έχει καθυστερήσει η υλοποίηση του προγράμματος μηχανοργάνωσης του συστήματος διαμετακόμισης, κάτι που εν μέρει οφείλεται στην πολυπλοκότητα του προγράμματος και στο γεγονός ότι η Επιτροπή δεν έδωσε τη δέουσα προσοχή. Ωστόσο, η Επιτροπή μας έχει διαβεβαιώσει ότι τώρα υπάρχει ο κατάλληλος έλεγχος διαχείρισης του προγράμματος, οπότε πιστεύω ότι τα κράτη μέλη θα υποστηρίξουν το πρόγραμμα προκειμένου να επιτευχθεί η υλοποίησή του.
<P>
Ομοίως, η οργάνωση ενός ολοκληρωμένου συστήματος διαχείρισης και ελέγχου αποτελεί κύριο τεχνικό και διοικητικό καθήκον που προϋποθέτει σημαντική επενδυτική και διοικητική αναδιοργάνωση. Τα κράτη μέλη και η Επιτροπή έχουν συνεργαστεί για να θέσουν το σύστημα σε εφαρμογή όσο το δυνατό πιο σύντομα και έχει σημειωθεί ικανοποιητική πρόοδος σε πολλούς τομείς. Επιθυμία του Συμβουλίου είναι να εφαρμοστεί πλήρως το σύστημα το 1998. Επίσης, το Συμβούλιο έχει ζητήσει από τα κράτη μέλη να φροντίσουν ώστε οι έλεγχοι που διεξάγονται από τη ΔΕΝ να είναι απόλυτα λειτουργικοί και σύμφωνοι με τις αρχές της ορθής δημοσιονομικής διαχείρισης.
<P>
Το Συμβούλιο έχει καταστήσει σαφές μέσω των παρατηρήσεών του ότι περιμένει από την Επιτροπή να βελτιώσει την απόδοσή της σε όλους εκείνους τους τομείς όπου έχουν παρατηρηθεί ουσιαστικές αδυναμίες. Ωστόσο, απαιτείται να καταβάλουν περισσότερες προσπάθειες και να βρίσκονται σε διαρκή εγρήγορση όλα τα κοινοτικά όργανα, προκειμένου να σημειωθεί πρόοδος. Το Συμβούλιο έχει προτείνει τη χορήγηση απαλλαγής και έχει καλέσει τα κράτη μέλη να συνεργαστούν με την Επιτροπή, προκειμένου να εξασφαλιστεί ότι πράττουν βάσει των διδαγμάτων που έχουν αντλήσει από την έκθεση, καθώς επίσης ότι γίνονται όλες οι απαιτούμενες αλλαγές. Αν υπάρχουν κάποια διδάγματα για το μέλλον, θα πρέπει να βασιστούμε σε αυτά κατά τη διαδικασία ανάπτυξης πολιτικής. Από τη σκοπιά του Συμβουλίου, αυτός είναι ο πιο εποικοδομητικός τρόπος να προχωρήσουμε και είναι ακριβώς για αυτούς τους λόγους που το Συμβούλιο συστήνει στο Κοινοβούλιο να χορηγηθεί απαλλαγή στην Επιτροπή για το οικονομικό έτος 1996.

<SPEAKER ID=18 NAME="Liikanen">
Κυρία Πρόεδρε, ο εισηγητής σας, κ. Elles, προτείνει την αναβολή της χορήγησης απαλλαγής για τον Σεπτέμβριο και ζητεί από την Επιτροπή να λάβει μια σειρά μέτρων μέχρι αυτή την προθεσμία στους διάφορους τομείς δραστηριότητας της Επιτροπής.
<P>
Η Επιτροπή λαμβάνει γνώση της παρούσας έκθεσης. Θα κάνει ό, τι μπορεί για να ακολουθήσει την επιθυμία του Κοινοβουλίου. Μια σειρά υποδείξεων σχετικών με τα μείζονα σημεία που ανέφερε ο κ. Elles θα πρέπει να παρασχεθούν.
<P>
Όσον αφορά την καταπολέμηση της απάτης, η συνάδελφός μου κ. Gradin, έστειλε μια επιστολή την περασμένη εβδομάδα στην κ. Theato επισημαίνοντας τους όρους σύμφωνα με τους οποίους οι πληροφορίες όσον αφορά τις εσωτερικές εξεταστικές έρευνες της Επιτροπής μπορούν να σας κοινοποιηθούν. Επίσης, όπως επισημάνθηκε στο κείμενο που σας υπέβαλε η Επιτροπή στις 18 Νοεμβρίου 1997 σχετικά με τη βελτίωση της καταπολέμησης της απάτης και της δωροδοκίας, η UCLAF θα κάνει όλες τις απαραίτητες επαφές με τις εθνικές δικαστικές αρχές σε περίπτωση υποψίας απάτης ή δωροδοκίας.
<P>
Όσον αφορά τη δικαιοδοσία της UCLAF εκ μέρους όλων των ευρωπαϊκών εξεταστικών επιτροπών, η Επιτροπή εξετάζει τα μέτρα ενοποίησης των εξουσιών και της εντολής της UCLAF στο πλαίσιο της Επιτροπής, ώστε να διασφαλιστεί η ανεξαρτησία της. Ο τρόπος με τον οποίο θα ενεργήσει η UCLAF για να βοηθήσει με τον καλύτερο τρόπο τις εξεταστικές επιτροπές που αφορούν την απάτη, θα είναι επίσης πιο συγκεκριμένος.
<P>
Όσον αφορά το βάσιμο της εξέτασης του καθεστώτος διαμετακόμισης, η Επιτροπή χρειάστηκε να τροποποιήσει την προσέγγισή της όσον αφορά το new computerized system, NCTS , δηλαδή το νέο σύστημα μηχανογράφησης, λόγω της πολυπλοκότητάς του, που δυσκόλευε τη διαχείριση. Η προβλεπόμενη έκθεση για το Σεπτέμβριο θα προωθήσει το φάκελο. Ευελπιστούμε ότι το σχέδιο θα μπορέσει να λειτουργήσει με πέντε κράτη μέλη πριν από το τέλος του 1999, ωστόσο προέκυψαν πολλές δυσκολίες, όπως γνωρίζετε.
<P>
Στον γεωργικό τομέα, σύμφωνα με το ψήφισμα του Κοινοβουλίου της 18ης Απριλίου 1996, η Επιτροπή έχει πλέον ενισχύσει τη μονάδα "εκκαθάριση λογαριασμών» σε 15 σταθμούς. Θα παρουσιάσει επίσης μια συνθετική έκθεση για την εγκατάσταση του ολοκληρωμένου συστήματος ελέγχου και διαχείρισης, και θα διενργήσει τα ενδεχόμενα οικονομικά συμπεράσματα από την κακή του λειτουργία.
<P>
Για τις ΜΜΕ, η Επιτροπή έχει προβεί σε μια σφαιρική αξιολόγηση. Το τελικό αποτέλεσμα αυτής της αξιολόγησης θα πρέπει να είναι έτοιμο προς το τέλος του χρόνου.
<P>
Στον τομέα των εξωτερικών πολιτικών, η Επιτροπή πρότεινε την αναθεώρηση του κανονισμού σχετικά με τη βοήθεια της ανοικοδόμησης στην πρώην Γιουγκοσλαβία και θα ενισχύσει επίσης την αντιπροσωπεία της στο Σαράγεβο. Πρόκειται για μέτρα που λαμβάνουν υπόψη τις αυστηρές κριτικές που άσκησε το Κοινοβούλιο και η κοινοβουλευτική αντιπροσωπεία που πήγε στη Βοσνία πρόσφατα. Επίσης, η Επιτροπή θα υποβάλει μια πρόταση του νέου κανονισμού με σκοπό τη συγκρότηση ενός ενοποιημένου πλαισίου για τους προϋπολογισμούς και τις διαδικασίες.
<P>
Σχετικά με την αποκέντρωση των δραστηριοτήτων του προγράμματος PHARE, η Επιτροπή παρακολουθεί ενεργά την εξέταση των δυνατοτήτων, ωστόσο θεωρεί ότι η πλήρης μετάταξη ενός εθνικού προγράμματος στο σύνολό του χρειάζεται περισσότερο χρόνο και πιθανόν να μην μπορέσει να υλοποιηθεί παρά το 1999. Θα πρέπει λοιπόν να υπογραμμίσουμε επίσης ότι η Επιτροπή αποφάσισε στις 15 Οκτωβρίου 1997 να δημιουργήσει μια κοινή υπηρεσία διαχείρισης της κοινοτικής βοήθειας προς τις τρίτες χώρες. Πρόκειται για ένα σημαντικό βήμα προς την εναρμόνιση, τον εξορθολογισμό και τη διαφάνεια των διαδικασιών της προκήρυξης διαγωνισμών, της σύναψης συμβάσεων και σε γενικές γραμμές των διαφόρων τρόπων δράσης. Αυτή η νέα υπηρεσία θα πραγματοποιήσει τη διαδικασία αποκέντρωσης και αποσυγκέντρωσης που έχουν ήδη ξεκινήσει.
<P>
Όσον αφορά τους ελέγχους του Ελεγκτικού Συνεδρίου σχετικά με τις δραστηριότητες του Ευρωπαϊκού Ταμείου Επενδύσεων, η Επιτροπή έχει δεσμευτεί ανέκαθεν ως προς το σεβασμό του δικαιώματος ελέγχου του Ελεγκτικού Συνεδρίου, με σεβασμό επίσης των αρμοδιοτήτων του κάθε οργανισμού ή των ενδιαφερομένων οργάνων. Θα προτείνει μια νέα συνεδρίαση με το Ελεγκτικό Συνέδριο με σκοπό την επίτευξη συμφωνίας πάνω στο θέμα αυτό.
<P>
Στον τομέα της διοικητικής και δημοσιονομικής διαχείρισης, η Επιτροπή έχει ξεκινήσει ένα εκτενές πρόγραμμα εσωτερικών μεταρρυθμίσεων. Τέσσερα μεγάλα έργα έχουν ξεκινήσει για την επίτευξη αυτού του σκοπού. Έχοντας ξεκινήσει από το 1995, η πρωτοβουλία SEM 2000 "Σύστημα υγιούς και αποτελεσματικής δημοσιονομικής διαχείρισης» έχει θέσει τα θεμέλια και τα μέσα μιας υγιούς οικονομικής διαχείρισης. Το σχέδιο MAP 2000 είναι συμπληρωματικό στον τομέα του προσωπικού και της διοίκησης. Έχει εγκριθεί το 1997, και οριοθετεί το πλαίσιο του εκσυγχρονισμού της λειτουργίας της Επιτροπής μέσω της αποκέντρωσης, της απλοποίησης και του εξορθολογισμού.
<P>
Παράλληλα, η Επιτροπή πραγματοποιεί μια σημαντική εξέταση των δραστηριοτήτων και των πόρων της. Τα αποτελέσματα θα χρησιμεύσουν ως βάση για την αναδιοργάνωση των τομέων και της δομής των υπηρεσιών για την επόμενη Επιτροπή. Τέλος, η Επιτροπή φροντίζει από τώρα το δύσκολο ζήτημα των νέων γλωσσών των χωρών που θα αποτελέσουν σύντομα μέρος της διεύρυνσης.
<P>
Ο κ. Elles συμπεριλαμβάνει στο ψήφισμά του τα ψηφίσματα του Ευρωπαϊκού Κοινοβουλίου που αφορούν τον τουρισμό, τα προγράμματα ECHO, PHARE και τα προγράμματα MED ύστερα από διάφορες ειδικές εκθέσεις του Ελεγκτικού Συνεδρίου. Αυτές οι εκθέσεις έχουν ήδη συζητηθεί δια μακρόν και δεν είναι χρήσιμο να επανέλθω σε αυτές. Η Επιτροπή θα σεβαστεί βέβαια το περιεχόμενο των ψηφισμάτων.
<P>
Κυρία Πρόεδρε, πιστεύω ότι βρισκόμαστε στο σωστό δρόμο και δεν αμφιβάλλω ότι η Επιτροπή θα μπορέσει να παρουσιάσει τον Σεπτέμβριο, τα στοιχεία που θα σας επιτρέψουν να προβείτε στην οριστική χορήγηση απαλλαγής για το οικονομικό έτος 1996.

<SPEAKER ID=19 LANGUAGE="DE" NAME="Wemheuer">
Κυρία Πρόεδρε, αγαπητοί συνάδελφοι, πριν από λίγον καιρό, όλα τα μέσα ενημέρωσης μετέδωσαν μία είδηση που συγκλόνισε σχεδόν τους πάντες, ενέπνευσε αστεία και προσέφερε θέμα για συζήτηση. Δεν είχε να κάνει ούτε με την Ευρωπαϊκή Επιτροπή ούτε με το Κοινοβούλιο. Ένας μεγάλος κατασκευαστής αυτοκινήτων, εγκατεστημένος στη Γερμανία, έκανε έλεγχο ενός νέου αυτοκινήτου. Λέγεται ότι το συγκεκριμένο αυτοκίνητο ανετράπη κατά τον έλεγχο. Τί έκανε ο κατασκευαστής του; Βελτίωσε το μοντέλο και ανέκτησε την εμπιστοσύνη του κόσμου.
<P>
Αν η Επιτροπή ήταν ο εν λόγω κατασκευαστής, θα είχε πει: Πρώτα θα κάνουμε εσωτερικές έρευνες για το αν γενικότερα υπήρχε κάποιο αυτοκίνητο και αν στην περιοχή υπάρχουν άλκες. Μετά από πολλά χρόνια - όταν οι μετοχές της εταιρίας αυτής θα είχαν από καιρό καταποντιστεί - θα λαμβάναμε κατά πάσαν πιθανότητα μία έκθεση που θα έλεγε: Πιθανότατα υπάρχουν άλκες, αλλά δεν είμαστε σίγουροι για το αν η άλκη συνέβαλε προσωπικά στην ανατροπή του αυτοκινήτου. Βέβαια, η Επιτροπή θα είχε μάλλον βελτιώσει το αυτοκίνητο στο διάστημα που μεσολάβησε, αλλά δεν θα είχε κάνει κουβέντα γι' αυτό.
<P>
Ως προς τη σοβαρή πλευρά του θέματος: Πολλά από όσα συζητούμε σήμερα, τα έχουμε συζητήσει πολλές φορές μέχρι τώρα. Πολλές φορές έχουμε πει σχεδόν όλα εκείνα που αναφέρει ο εισηγητής κ. Elles στην έκθεσή του και που μπορώ κι εγώ να υποστηρίξω εξ ονόματος της ομάδας μου, δηλαδή ολόκληρη την έκθεση. Το γιατί αναβάλλουμε τώρα την απαλλαγή είναι οφθαλμοφανές, γιατί κάποια πράγματα που θίγονται εκεί, θα μπορούσαμε να τα είχαμε πει και πέρυσι. Ορισμένα που προστέθηκαν, ίσως υπήρχαν ήδη πέρυσι με διαφορετική μορφή. Θα μπορούσαμε να τα είχαμε μαζέψει και να είχαμε πει: απαλλαγή με κριτικές παρατηρήσεις ή αναβολή της απαλλαγής. Πρόκειται για διαφορά βαθμού.
<P>
Τί εκφράζεται μέσα απ' όλα αυτά; Εκφράζεται μία απώλεια εμπιστοσύνης. Όχι μόνο απώλεια εμπιστοσύνης μεταξύ λίγων μελών της Επιτροπής Ελέγχου του Προϋπολογισμού και της Επιτροπής. Εμείς σας εμπιστευόμαστε ίσως ακόμη πολύ περισσότερο απ' ό, τι άλλοι. Εκφράζεται μια απώλεια εμπιστοσύνης στα ευρωπαϊκά θεσμικά όργανα, και μάλιστα όχι μόνο εδώ στο Σώμα, αλλά στην ευρωπαϊκή κοινή γνώμη. Αυτό είναι μεγάλο πρόβλημα. Βέβαια, δεν πιστεύω ότι μπορούμε να το λύσουμε με την αναβολή της απαλλαγής, αλλά ίσως μπορούμε έτσι να το κάνουμε πιο σαφές.
<P>
Την εβδομάδα αυτήν, τα μέσα ενημέρωσης θα αναφέρουν ή έχουν ήδη αναφέρει θέματα που αφορούν την Ευρώπη κι όχι την απαλλαγή, τη χορήγησή της ή την αναβολή της. Τα συγκεκριμένα θέματα είναι: Διεύρυνση, κοινό νόμισμα και όλα όσα κρύβονται πίσω από την έννοια Ατζέντα 2000. Αν θέλουμε να τα κάνουμε όλ' αυτά - και το θέλουμε, άλλωστε - τότε τα επόμενα χρόνια, το πρόσωπο της Ευρώπης θ' αλλάξει ριζικά. Αυτήν την αλλαγή τη θέλουμε! Απευθύνομαι τόσο στο Συμβούλιο, όσο και στην Επιτροπή. Θέλουμε την αλλαγή αυτήν. Θέλουμε να συμμετάσχουμε στη διαμόρφωσή της. Αλλά εκείνη μπορεί να λειτουργήσει μόνον εάν οι πολίτες αυτής της Ευρωπαϊκής Ένωσης έχουν εμπιστοσύνη στην Ευρωπαϊκή Ένωση και στα θεσμικά της όργανα. Αν έχουν την αίσθηση ότι εδώ επικρατεί διαύγεια και διαφάνεια, ότι εδώ κυριαρχεί κάτι σαν δημοκρατική υποχρέωση λογοδοσίας και ότι το Κοινοβούλιο δεν εξαντλείται μόνο στο να κάνει μερικά σχόλια, αλλά πραγματικά διεξάγει με την Επιτροπή αυτή ένα διάλογο, που άλλωστε είναι η μόνη μορφή δημοκρατικής υποχρέωσης λογοδοσίας για την Επιτροπή.
<P>
Αυτό είναι το βασικό πρόβλημα, πιστεύω δε ότι αυτό αποτελεί την αφορμή της αναβολής της απαλλαγής, για να καταστήσουμε σαφές ότι εκεί πρέπει κάποια πράγματα να βελτιωθούν - όχι, όμως, μόνο στην προσωπική μας σχέση, που πιστεύω ότι δεν είναι και τόσο κακή -, αλλά στην εντύπωση που προξενούμε προς τα έξω. Θα το δείξω αυτό με ένα παράδειγμα, επειδή αναφέρθηκε με τη μία ή την άλλη μορφή από σχεδόν όλους τους μέχρι τώρα αγορητές.
<P>
Κυρία προεδρεύουσα του Συμβουλίου, απευθύνομαι σαφώς σε σας. Η κριτική για τη μηχανοργάνωση του διαμετακομιστικού συστήματος δεν αφορά το ότι είναι ένα εξαιρετικά δύσκολο αντικείμενο, ούτε το ότι είναι πολύπλοκη και διαρκεί περισσότερο απ' ό, τι είχε προβλεφθεί. Αυτό όλοι το γνωρίζουμε και πάντοτε μπορεί να συμβεί. Όχι, κυρία Πρόεδρε του Συμβουλίου, κυρίες μου και κύριοι που κέθεστε στα έδρανα της Επιτροπής, πρόκειται για κάτι διαφορετικό: Το αίτημα της μηχανοργάνωσης ήταν το κεντρικό αίτημα της πρώτης εξεταστικής επιτροπής αυτού του Κοινοβουλίου. Η υπόσχεση της Επιτροπής ότι θα το πραγματοποιήσει και θα το κάνει κεντρικό σημείο συνέβαλε ουσιαστικά στο ότι στην τελική μας έκθεση αντιμετωπίσαμε κατά βάσιν αρκετά φιλικά την Επιτροπή και συντάξαμε μία ισορροπημένη έκθεση με ισορροπημένα αιτήματα, χωρίς να επιτεθούμε στην Επιτροπή επικρίνοντάς την. Εσείς ανταποκριθήκατε και υποβάλατε ένα σχέδιο για το πώς θα μπορούσε να προχωρήσει το θέμα.
<P>
Βέβαια, πάντα είναι δυνατόν να προκύψει κάποιο εμπόδιο. Αλλά γιατί δεν μας το είπατε; Κάνατε ένα χρονοδιάγραμμα, το επιβεβαιώσατε ενδιάμεσα, όταν ήδη γνωρίζατε ότι δεν θα μπορούσε να τηρηθεί. Αυτό είναι το σημείο που προξενεί δυσπιστία! Μας ενημερώσατε μόνο μετά από δική μας ερώτηση, πολύ αργά και όχι πλήρως για το ότι θα υπάρξει καθυστέρηση - και θα πώ επίσης το γιατί. Αυτό είναι που προξενεί ένα άσχημο συναίσθημα. Όχι το ότι είναι δυνατόν να προκύψει κάποια καθυστέρηση σε ένα τόσο πολύπλοκο σχέδιο. Για κάτι τέτοιο έχουμε κατανόηση. Εξακολουθούμε, βέβαια, να ζούμε στον κόσμο αυτόν και ξέρουμε ότι μπορεί κάτι να πάει στραβά, να είναι δύσκολο, καθώς και ότι ίσως συμβεί να μην τηρηθούν κάποια χρονοδιαγράμματα. Όμως, το ότι και πάλι δεν μας ενημερώσατε, αυτό είναι το σημείο που έθιξα, το σημείο της δημιουργίας εμπιστοσύνης. Είναι ουσιώδες, γι' αυτό ίσως μας πλήττει περισσότερο από άλλα σημεία.
<P>
Ή, για να αναφέρουμε κάτι άλλο: το ολοκληρωμένο σύστημα ελέγχου. Πόσες φορές συζητήσαμε γι' αυτό; Υπήρχαν προθεσμίες που παρατάθηκαν, και συνέχεια ακούγαμε να λέτε: Έχουμε μπει σ' ένα δρόμο, θα επηρεάσουμε τα κράτη μέλη, θα το κάνουμε. Θέλουμε να το πιστέψουμε. Τότε όμως, γιατί διαρκώς αναγκαζόμαστε να υποβάλουμε τα ίδια αιτήματα, ενώ κάθε φορά τα πράγματα γίνονται χειρότερα; Δεν γίνεται η κατάσταση χειρότερη, αλλά το γεγονός ότι δεν πιστεύουμε πια στα λόγια σας. Αυτό πραγματικά είναι δραματικό.
<P>
Ένα τελευταίο σημείο - ο συνάδελφος κ. Elles δεν αναφέρθηκε σ' αυτό -, που παρουσιάστηκε από τις αιτήσεις του συναδέλφου κ. Bourlanges. Αναφέρεται στην πολιτική σε θέματα προσωπικού. Κι εδώ ισχύει ότι πολλά απ' όσα επικρίθηκαν σε άλλα σημεία, όπως η διεξαγωγή των προγραμμάτων κλπ, πάντα έχουν σχέση με το ότι εκ των υστέρων η Επιτροπή μας λέει ότι δεν έχει αρκετό προσωπικό, υπάρχει στενότητα κλπ. Το δεχόμαστε. Αλλά κάποτε πρέπει να υποβληθεί και γι' αυτά ένα σχέδιο, πρέπει να υπάρξει διαφάνεια. Αν μας λένε ότι υπάρχουν ακόμη αποθέματα αποδοτικότητας, ότι μπορούν να γίνουν διαρθρωτικές αλλαγές, τότε πρέπει να ξέρουμε το μέγεθος των αποθεμάτων, το πότε και πώς θα ενεργοποιηθούν. Αν ύστερα τα πράγματα είναι έτσι, ώστε η Επιτροπή πραγματικά να πιστεύει ότι δεν μπορούμε να μπούμε σε μία νέα χιλιετία με σημαντικά περισσότερα κράτη μέλη και όλο και περισσότερες υποχρεώσεις, γιατί κάποτε τα αποθέματα εξαντλούνται, τότε πρέπει να το πει και να το αποδείξει με πιστευτό τρόπο. Δεν γίνεται να λέει για κάθε μικρό πρόγραμμα: εδώ μας έλειπαν πέντε άτομα, εκεί μας έλειπαν τρία κι εκεί πάλι είκοσι άτομα, γι' αυτό το αναθέσαμε σε κάποια εταιρία. Αργότερα, χρόνια αργότερα - όπως συνέβαινε πάντοτε όταν ασχολούμαστε μ' αυτό - λέει: Αυτός ήταν ουσιαστικά ο λόγος, όμως είμαστε σε καλό δρόμο. Ναι, είμαστε σε καλό δρόμο, έτσι πιστεύω. Αλλά δεν θα έπρεπε μόνο να δείχνουμε ότι είμαστε σε καλό δρόμο, παρά να το δείχνουμε με τέτοιον τρόπο, ώστε να μπορεί κάποιος να πειστεί γι' αυτό.
<P>
Θα σας πω ακόμη κάτι, κι αυτά θα είναι τα τελευταία μου λόγια μέσω αυτής της οδού: Υπάρχει ένα θεσμικό όργανο στην Ευρωπαϊκή Ένωση που είναι υπεύθυνο ή μπορεί να επηρεάσει το να έχει ο πληθυσμός εμπιστοσύνη στην Επιτροπή. Πρόκειται για το Ευρωπαϊκό Κοινοβούλιο. Αν δεν μας πείσετε, αν δεν κατακτήσετε ή δεν ξανακερδίσετε την εμπιστοσύνη μας, τότε κανείς πια δεν θα σας εμπιστεύεται στην Ευρωπαϊκή Ένωση, γιατί εσείς δεν μπορείτε ούτε να διοριστείτε ούτε να παυθείτε ψηφίζοντας οι ίδιοι. Εμείς είμαστε οι μεσολαβητές, εμείς είμαστε το δημοκρατικά νομιμοποιημένο όργανο. Χρειαζόμαστε μία ισχυρή Επιτροπή για το μέλλον, χρειαζόμαστε επίσης ένα ισχυρό Κοινοβούλιο. Όμως, αυτό το Κοινοβούλιο χρειάζεται μία Επιτροπή με την οποία να μπορεί να συνεργαστεί και να πει: Ναι, επιβεβαιώνουμε όλα όσα συμβαίνουν εκεί, τα υποστηρίζουμε πλήρως!

<SPEAKER ID=20 LANGUAGE="DE" NAME="Theato">
Κυρία Πρόεδρε, κατά την προετοιμασία για την απαλλαγή της Επιτροπής για το 1996 υπήρξε μια ευχάριστη καινοτομία. Για πρώτη φορά, το Συμβούλιο εκπλήρωσε ένα αίτημα που είχε εδώ και πολλά χρόνια το Κοινοβούλιο και υπέβαλε έγκαιρα τη γνωμοδότησή του για την απαλλαγή, έτσι ώστε μπόρεσε να συζητηθεί διεξοδικά με συμμετοχή της Προεδρεύουσας του Συμβουλίου πριν από την ψηφοφορία στην Επιτροπή Προϋπολογισμού. Γι' αυτό ευχαριστώ εδώ θερμά γι' άλλη μια φορά την κ. υπουργό Liddell.
<P>
Όσον αφορά αυτήν καθ' εαυτήν την απαλλαγή του έτους 1996, τα πράγματα δεν φαίνονται και τόσο θετικά. Ο εισηγητής κ. Elles, στην εξαίρετη έκθεση του για την οποία τον συγχαίρω ειλικρινά και η οποία εγκρίθηκε ομόφωνα στην Επιτροπή Ελέγχου του Προϋπολογισμού, προτείνει την αναβολή της απαλλαγής, δικαίως, όπως νομίζω. Ο εισηγητής, στηριζόμενος στην έκθεση του Ελεγκτικού Συνεδρίου για την οποία ευχαριστούμε ξανά τον Πρόεδρο καθηγητή Friedmann, που είναι σήμερα παρών, και όλα τα μέλη του Ελεγκτικού Συνεδρίου, καθώς και βάσει εμβαθυμένων πληροφοριών και συζητήσεων με το Ελεγκτικό Συνέδριο και την Επιτροπή, αναφέρει πέντε σοβαρούς λόγους που δικαιολογούν την αναβολή της χορήγησης απαλλαγής. Σ' αυτούς προστίθεται η αρνητική δήλωση αξιοπιστίας, που εκδίδει το Συνέδριο ειδικά για τα διαρθρωτικά ταμεία, ενώ η εκτίμηση για τον γεωργικό τομέα είναι κάπως καλύτερη.
<P>
Υπάρχει ακόμη μία προθεσμία για την αξιολόγηση της ΣΑΔ, αλλά μόλις επικυρωθεί η Συνθήκη του Αμστερνταμ, το Κοινοβούλιο είναι υποχρεωμένο να συμπεριλάβει πλήρως τα αποτελέσματά της στη χορήγηση απαλλαγής. Συμφωνώ απόλυτα με τα όσα λέει ο κύριος Wynn, ότι θα πρέπει πρώτα να συζητήσουμε επακριβώς στα θεσμικά όργανα το πώς πρέπει να αντιμετωπίσουμε μελλοντικά την ΣΑΔ, πώς θα καταρτίζεται και πώς θα χρησιμοποιείται. Απ' όσα ξέρω, ποτέ μέχρι τώρα δεν έχει αναφερθεί ένας τόσο μεγάλος αριθμός λόγων αναβολής. Μήπως αυτό αποδεικνύει ότι οι ελλείψεις της εκτέλεσης του προϋπολογισμού αυξάνονται; Οπωσδήποτε, αποδεικνύει ότι το Κοινοβούλιο δια της ελεγκτικής του λειτουργίας στηλιτεύει τις ελλείψεις αυτές και επιμένει στην άρση τους. Αν η Επιτροπή δεν συμμορφωθεί με τα αιτήματά μας μέσα στην υπάρχουσα προθεσμία, μέχρι τον Σεπτέμβριο 1998, θα μπορούσαμε να καταλήξουμε σε άρνηση της χορήγησης απαλλαγής, η οποία τότε θα επέφερε την πρόταση δυσπιστίας με επακόλουθη αναγκαστική συλλογική παραίτηση της Επιτροπής.
<P>
Όμως, δεν θα έπρεπε να απειλούμε, και ο εισηγητής το λέει σαφώς, εγώ μάλιστα συμφωνώ μαζί του. Αντίθετα, η προσέγγισή μας είναι εποικοδομητική. Ειδικά με την επισήμανση των αδυνάτων σημείων και την επιτακτική εντολή να ξεπεραστούν, βοηθάμε να χρησιμοποιηθούν με οικονομία και λογική οι πόροι του προϋπολογισμού και συμβάλλουμε έτσι επίσης στην εμπιστοσύνη των πολιτών προς την Ευρώπη και τα θεσμικά της όργανα.
<P>
Αν ληφθούν υπ' όψιν τα διάφορα σημεία που επικρίνονται στο παρόν ψήφισμα, η σημερινή Επιτροπή δεν μπορεί πλέον να δικαιολογείται λέγοντας ότι οι ελλείψεις βαρύνουν τους προκατόχους της. Κατέχει ήδη αρκετό διάστημα αυτό το αξίωμα, και θα μπορούσε να έχει επιτύχει βελτιώσεις. Το ίδιο ισχύει επίσης για το διαμετακομιστικό σύστημα, όπου δεν προχωρεί η μηχανοργάνωση που η ίδια είχε εκτιμήσει ως πρωτεύουσας σημασίας, ή για την καταπολέμηση της κακής διαχείρισης και της απάτης, όπως αποδεικνύει η αποτυχημένη διαχείριση των προγραμμάτων PHARE, TACIS και MED, για να μη μιλήσω για την περίπτωση του τουρισμού. Στην προκειμένη περίπτωση, είναι εξ ίσου σημαντικό το κακό το οποίο έχει συχνά αποτελέσει αντικείμενο μομφής, δηλαδή η αποτυχία της καθολικής επιβολής του ολοκληρωμένου συστήματος ελέγχου για τις γεωργικές δαπάνες, καθώς και η αναποτελεσματικότητα της προώθησης των ΜΜΕ.
<P>
Αναφορικά με την UCLAF, χαίρομαι που γίνονται σχετικές σκέψεις προς την κατεύθυνση που από αρκετόν καιρό επιδιώκει το Κοινοβούλιο. Ευχαρίστως παραδέχομαι ότι η Επιτροπή, ιδιαίτερα τον τελευταίον καιρό, καταβάλλει προσπάθειες να ανταποκριθεί στα αιτήματά μας, και συμφωνώ με την κ. Gradin, με σας, κύριε Liikanen, και με τον κ. Van den Broek, ότι πρέπει να μειώσουμε σταδιακά τον κατάλογο των αμφισβητήσεών μας. Αυτό όμως πρέπει να έχει γίνει μέχρι τον Σεπτέμβριο. Και σας παρακαλώ να μας δίνετε σαφείς απαντήσει σε σαφείς ερωτήσεις. Αυτό άλλωστε ισχύει και για τους υπαλλήλους σας. Οι μακροσκελείς εξηγήσεις σε δυσνόητη γλώσσα αποκρύπτουν περισσότερα απ' όσα διαφωτίζουν.
<P>
Τελειώνοντας, συμβουλεύω την Επιτροπή: Μην παρερμηνεύσετε την έκφραση που μνημόνευσε ο κ. Elles "Ο ελεγκτής είναι σκύλος φύλακας κι όχι κυνηγόσκυλο» θεωρώντας την συνώνυμη με την γερμανική παροιμία "σκυλί που γαυγίζει δεν δαγκώνει». Πέρα απ' αυτά, φθάνοντας στο τέλος, συγχαίρω κι ευχαριστώ τους εισηγητές κ.κ. Wynn, Black και Kellet-Bowman. Επιτέλεσαν εξαιρετική εργασία και οι εκθέσεις τους έγιναν ομόφωνα αποδεκτές στην Επιτροπή Ελέγχου του Προϋπολογισμού. Το ίδιο συνιστώ να γίνει και στην Ολομέλεια.

<SPEAKER ID=21 LANGUAGE="FR" NAME="Giansily">
Κυρία Πρόεδρε, αγαπητοί συνάδελφοι, λόγω των ιδιαζουσών συνθηκών και των πολύ σοβαρών συναφών προβλημάτων, η διαδικασία χορήγησης απαλλαγής για την εκτέλεση του προϋπολογισμού του οικονομικού έτους 1996, δεν έχει να κάνει με μια συνηθισμένη ενέργεια όπως γνωρίσαμε στο παρελθόν, αλλά προϋποθέτει μια σημαντική πολιτική εξέταση της κατάστασης της Ευρωπαϊκής Ένωσης.
<P>
Πράγματι, τη στιγμή που θα καθιερωθεί το ενιαίο νόμισμα, τη στιγμή που αρχίζουν οι διαπραγματεύσεις που θα οδηγήσουν στη χωρίς προηγούμενο διεύρυνση της Ευρώπης, τη στιγμή που η Ένωση, εάν θέλει επιτέλους να επιτευχθεί η απαραίτητη ένταξη του πολίτη στα επιτεύγματά της, έχει ανάγκη περισσότερο παρά κάθε άλλη φορά τη διαφάνεια. Διαπιστώνουμε, εξετάζοντας την εκτέλεση των δαπανών του προϋπολογισμού του οικονομικού έτους 1996, τη γενίκευση της απάτης και της διαφθοράς, όπως και τις παραλείψεις της Επιτροπής, που μέχρι σήμερα δίνει τη δυσάρεστη εντύπωση ότι είναι ανίκανη να αντιμετωπίσει και να ελέγξει αυτή την κατάσταση. Η Επιτροπή είναι υπεύθυνη για την ορθή διαχείριση των πόρων ενώπιον του ευρωπαίου πολίτη. Ωστόσο, η Επιτροπή δεν φαίνεται να αναλαμβάνει αυτή την ευθύνη. Πράγματι, για τρίτη φορά, το Ελεγκτικό Συνέδριο αρνείται να "δώσει μια θετική συνολική διαβεβαίωση όσον αφορά τη νομιμότητα και την ομαλότητα των ενεργειών που αφορούν τις πληρωμές». Ωστόσο, κατά την ανάληψη των καθηκόντων της το 1995, η Ευρωπαϊκή Επιτροπή είχε αναγγείλει ότι θα ενεργήσει για τη βελτίωση της οικονομικής διαχείρισης, κυρίως στις δικές της υπηρεσίες.
<P>
Σκοπός μου δεν είναι να κατακρίνω ούτε να δικάσω την Επιτροπή, αλλά να υπενθυμίσω σε όλα τα όργανα την απαίτηση διαφάνειας και συνοχής που πρέπει να αναλάβουμε ενώπιον των ευρωπαίων πολιτών. Πρόκειται για την αξιοπιστία της Ευρώπης και το μέλλον των θεσμικών οργάνων της, πρόκειται επίσης για την επιτυχία των μεγάλων σημερινών σχεδίων. Πρόκειται για την ελπίδα που θα ενδυναμώσει ή θα εγκαταλείψει τις νέες γενιές.
<P>
Η έκταση των παρατυπιών και της απάτης στον τομέα του τουρισμού και η ελαφρότητα της Επιτροπής, που συσσωρεύει παρελκυστικές ενέργειες για να καθυστερήσει την κοινοποίηση της πληροφόρησης που απαιτεί το Κοινοβούλιο, δεν είναι υπόδειγμα διαφάνειας και ορθής διαχείρισης. Ενώπιον τεράστιων δυσλειτουργιών όσον αφορά το κοινοτικό καθεστώς διαμετακόμισης, το οποίο πραγματοποίησε η Εξεταστική Επιτροπή με πολύ κόπο, όπου πολλά δισεκατομμύρια Ecu χάθηκαν ενώ η λειτουργία του κοινοτικού καθεστώτος διαμετακόμισης είχε ως αποτέλεσμα τη δημιουργία εγκληματιών όλων των ειδών, περιμέναμε εκ μέρους της Επιτροπής μια τελευταία συγκέντρωση των δυνάμεών της και μια βούληση επιτάχυνσης, περιμέναμε να λάβει υπόψη της τις συστάσεις αυτής της Εξεταστικής Επιτροπής. Δυστυχώς, μέχρι σήμερα, καμία σε βάθος μεταρρύθμιση του κοινοτικού καθεστώτος διαμετακόμισης δεν έχει υλοποιηθεί εκ μέρους της Επιτροπής.
<P>
Ενώπιον της επιδείνωσης της διαφθοράς που έχει αγγίξει υπηρεσίες ορισμένων οργάνων, γιατί η Επιτροπή, όπως άλλωστε υπέδειξε το Συμβούλιο, δεν επεξεργάστηκε ακόμη τους κανόνες μιας διαθεσμικής αποστολής της UCLAF που να διασφαλίζει την επέκταση των αρμοδιοτήτων επέμβασης που είναι σήμερα απαραίτητη; Υπό τις συνθήκες αυτές, τι μπορούσε να κάνει ο εισηγητής μας κ. Elles, παρά να προτείνει την αναβολή της χορήγησης απαλλαγής, ώστε να δώσει μια παράταση στην Επιτροπή για να της επιτρέψει να δράσει. Εναπόκειται τώρα στην Επιτροπή να μετρήσει αυτά που πραγματικά διακυβεύονται και να αναλάβει πλήρως τις ευθύνες της.

<SPEAKER ID=22 LANGUAGE="NL" NAME="Mulder">
Κυρία Πρόεδρε, κατά τη σημερινή συζήτηση, και πιο συγκεκριμένα μιλώντας για την έκθεση Wynn, για την παρακολούθηση των μέτρων σχετικά με τη χορήγηση απαλλαγής για το έτος 1995 και για την έκθεση Elles για την απαλλαγή για το έτος 1996, τίθεται για την ομάδα μου το ερώτημα κατά πόσο η Ευρωπαϊκή Επιτροπή παίρνει στα σοβαρά το Κοινοβούλιο. Όπως είπώθηκε και προηγουμένως, νομίζω ότι η Επιτροπή καλά θα κάνει να πάρει το Κοινοβούλιο πολύ στα σοβαρά. Είναι καλό για την κοινή γνώμηκαι μάλλον είναι καλό και για την ίδια την Επιτροπή.
<P>
Μια παρατήρηση για την έκθεση Wynn. Είχε δίκιο, διότι πράγματι θα μιλήσω για την πανώλη των χοίρων. Ποιό είναι το σημερινό σύστημα; Εάν κάπου στην Ευρώπη υπάρξουν κρούσματα πανώλης, ο ευρωπαϊκός προϋπολογισμός προβλέπει μια αποζημίωση από 50 % εώς 70 %. Το υπόλοιπο πρέπει να καλυφθεί από τα εθνικά ταμεία. Όμως, στα επιμέρους κράτη υπάρχουν διαφορετικά συστήματα. Στη μία χώρα το βάρος θα το επωμισθούν αποκλειστικά οι κτηνοτρόφοι, στην άλλη πληρώνει η κυβέρνηση. Και ερωτώ την Επιτροπή: Δεν υπάρχει εδώ σαφής περίπτωση στρέβλωσης ανταγωνισμού; Δεν πρέπει άραγε να ρυθμισθεί; Δεν πρόκειται άραγε για έμμεση κρατική επιδότηση όταν η κυβέρνηση τα πληρώνει όλα;
<P>
Δεύτερη απορία μου είναι αν δεν πρέπει να κριθεί το όλο σύστημα ως προς τον παράγοντα του κινδύνου. Εφόσον υπάρχουν επισφαλείς καταστάσεις, οι ενδιαφερόμενοι πρέπει να συμβάλουν περισσότερο. Σχετικά με την έκθεση Elles, η ομάδα μου γενικά συμφωνεί. Έχοντας υπόψη την Ατζέντα 2000, τα ολοκληρωμένα συστήματα ελέγχου της υποστήριξης εισοδημάτων πρέπει να τελειοποιηθούν. Καθώς προχωράμε στην επέκταση του συστήματος, δεν επιτρέπεται να μη λειτουργήσει σωστά. Η ομάδα μου θα υποστηρίξει λοιπόν την έκθεση Elles. Ευχόμαστε η Επιτροπή να προβάλει πριν από τις 15 Σεπτεμβρίου αρκετά επιχειρήματα, ώστε να πείσει το Κοινοβούλιο να προχωρήσει έστω και τότε στην απαλλαγή.

<SPEAKER ID=23 LANGUAGE="PT" NAME="Miranda">
Κυρία Πρόεδρε, θα ήθελα καταρχάς να δηλώσω ότι συμφωνώ απολύτως με την πρόταση για αναβολή της χορήγησης απαλλαγής, που υποβάλλει ο συνάδελφος Elles, πρώτα και κύρια λόγω των σφαλμάτων και παραλείψεων της Επιτροπής όσον αφορά τη διαχείριση των πόρων της Κοινότητας, αλλά επίσης - και θέλω να το τονίσω - λόγω της απαράδεκτης στάσης που τήρησε η Επιτροπή, μη παρέχοντας εγκαίρως στο Κοινοβούλιο τις αναγκαίες πληροφορίες ώστε να είναι αυτό το Σώμα σε θέση να εξετάσει καταλλήλως το θέμα και να εκδώσει τη δέουσα γνωμοδότηση. Και αυτό παρατηρήθηκε ιδίως σε περιπτώσεις όπου διαπιστώνονται κρούσματα διαφθοράς και ατασθαλιών, όπως συμβαίνει στον τουρισμό - και αναφέρω συγκεκριμένα την περίπτωση του τουρισμού επειδή ένας εκ των Επιτρόπων που είχε την αρμοδιότητα αυτού του τομέα ήταν Πορτογάλος, γεγονός που με κάνει να είμαι ακόμη πιο αυστηρός. Πρόκειται για ένα πολιτικό μήνυμα, για ένα ιδιαίτερα σημαντικό μήνυμα, και έτσι θα πρέπει να το λάβει η Επιτροπή ούτως ώστε τα πράγματα να βελτιωθούν στο μέλλον.
<P>
Ολοκληρώνοντας, θέλω να πω ότι, υπό την ιδιότητα του εισηγητή για τα άλλα θεσμικά όργανα, φρονώ ότι και οι άλλες περιπτώσεις θα πρέπει να αντιμετωπιστούν με παρόμοια αυστηρότητα. Και είμαι της γνώμης ότι η χορήγηση απαλλαγής στα υπόλοιπα θεσμικά όργανα δεν μπορεί να αποσυνδεθεί από την παρούσα γενική απαλλαγή που χορηγούμε τώρα. Με την ίδια έννοια, άλλωστε, θεωρώ ενδεδειγμένο να λάβουμε ήδη δεόντως υπόψη τη γνωμοδότηση που εξέδωσε το Συμβούλιο σχετικά με το θέμα της Οικονομικής και Πολιτικής Επιτροπής. Πολύ ορθώς η εν λόγω γνωμοδότηση έχει ήδη ληφθεί υπόψη στο πλαίσιο της γενικής απαλλαγής που καλούμαστε να χορηγήσουμε στην Επιτροπή.

<SPEAKER ID=24 LANGUAGE="DE" NAME="Mόller">
Κυρία Πρόεδρε, κύριε Liikanen, κυρίες και κύριοι, στα τέλη Δεκεμβρίου 1995 διαθέσαμε κατά τη διαδικασία εκτέλεσης του προϋπολογισμού σημαντικούς πόρους για την ανοικοδόμηση της πρώην Γιουγκοσλαβίας. Από τότε προσπαθώ μαζί με άλλους συναδέλφους - ιδιαίτερα και με τον κ. Giansily - να εξετάσω γιατί είναι τόσο πολύ δύσκολο για την Επιτροπή να διαχειριστεί τους πόρους αυτούς γρήγορα - αφού επρόκειτο να είναι μία γρήγορη βοήθεια ανοικοδόμησης -, και αποτελεσματικά κκαι να φροντίσει να φθάσουν επί τόπου τα ποσά αυτά.
<P>
Το μάθημα που πήρα από όσα κάνουμε τώρα στη διαδικασία χορήγησης απαλλαγής είναι το εξής: πρέπει να καλούμε διαρκώς την Επιτροπή να ενεργεί καλύτερα, να δημιουργεί καλύτερη νομική βάση, να μην ακούει τόσο πολύ το Συμβούλιο, να μην αφήνει να την εκβιάζει τόσο πολύ το Συμβούλιο, το οποίο φυσικά έχει επίσης μερίδιο σ' αυτήν την ιστορία. Όλα αυτά δεν καρποφόρησαν έως ότου θέσαμε σε εφαρμογή ένα σημαντικό μέσο πίεσης, κι αυτό το μέσο πίεσης ήταν το απόθεμα που δημιουργήσαμε στην τελευταία διαδικασία προϋπολογισμού. 30 εκ. Ecu δεν θα ξοδευτούν αυτόν τον χρόνο για τη Βοσνία, αν δεν αποδειχθεί το καλοκαίρι ότι έχει βελτιωθεί η κατάσταση. Χρειαζόμαστε μία κανονική νομική βάση, πάνω στην οποία θα μπορούν να εκτελεστούν σταθερά, γρήγορα και αποτελεσματικά όλα τα σημεία του προϋπολογισμού, δηλαδή χρειαζόμαστε επί τόπου σταθερό, αποτελεσματικό και καλά εκπαιδευμένο προσωπικό, και κυρίως χρειαζόμαστε μία αποκεντρωμένη διαδικασία λήψης αποφάσεων, και στο σημείο αυτό είναι φανερό ότι η Επιτροπή έχει ακόμη σημαντικούς ενδοιασμούς!
<P>
Μέσω της αποστολής μπορέσαμε να διαπιστώσουμε σαφώς επί τόπου ότι οι διαδικασίες λήψης αποφάσεων στις Βρυξέλλες, όπου κανείς δεν ξέρει πώς είναι η κατάσταση επί τόπου και όλοι πηγαινοφέρνουν τους φακέλλους, δεν έχουν καμιά αξία, ενώ οι άνθρωποι στη χώρα δεν μπορούν να ανοικοδομήσουν ούτε το κοινοβούλιο ούτε τα σχολεία, επειδή κάτι σκαλώνει στις Βρυξέλλες. Η κατάσταση αυτή δεν επιτρέπεται να διατηρηθεί κι άλλο! Το μέσο πίεσης του αποθέματος οδήγησε στο εξής: - γιατί αυτό είναι το μάθημα που πήρα εγώ από αυτά, ότι δηλαδή η Επιτροπή τελικά αντιδρά στην πίεση - ότι τώρα υποβάλλονται πάλι νέες προτάσεις, και γι' αυτό είναι τόσο σημαντική η αναβολή της χορήγησης απαλλαγής.
<P>
Η Επιτροπή έχει πει πολλές φορές: Ναι, διαβάσαμε και την έκθεση του Ελεγκτικού Συνεδρίου, και τώρα όλα είναι ήδη καλύτερα! Αυτήν τη φορά, θέλουμε να πειστούμε πραγματικά για το αν η Επιτροπή έμαθε το μάθημά της, αν είναι σε θέση να βελτιώσει τους δικούς της διαχειριστικούς μηχανισμούς, και αν είναι σε θέση να επανορθώσει την πολιτική ζημία που υφιστάμεθα με μία τέτοια διαδικασία στη Βοσνία. Γιατί δεν τίθεται μόνο το ζήτημα εάν χρησιμοποιούμε αποτελεσματικά τους πόρους από την φορολογία, αλλά στη Βοσνία πρόκειται για την εικόνα που παρουσιάζει εκεί η Ευρωπαϊκή Ένωση. Γιατί οι Αμερικανοί είναι καλύτεροι; Δεν είναι, απλώς, καλύτεροι άνθρωποι. Φυσικά όχι, ούτε κι έχουν απλώς καλύτερους ή χειρότερους υπαλλήλους από μας! Έχουν μια ξεκάθαρη εικόνα της στρατηγικής για το τί είναι αναγκαίο και έχουν αποτελεσματικά όργανα. Σημαντικό είναι να διδαχτούμε από τους Αμερικανούς, όταν πρόκειται για τη Βοσνία!
<P>
Θέλω να παρακαλέσω την Επιτροπή - και στη συγκεκριμένη περίπτωση τον κ. Liikanen - να λάβει επειγόντως γνώση του ότι δεν υπάρχει μόνο ένα πρόβλημα στη Βοσνία. Η θέση μου είναιη εξής: Υπάρχει ένα πρόβλημα στη Γενική Διεύθυνση ΙΑ στην Επιτροπή. Φυσικά, θα απαλλάξουμε την Επιτροπή ως σύνολο, αλλά εκείνη πρέπει, ακριβώς επειδή εδώ αντιμετωπίζεται ως σύνολο, να είναι σε θέση να διορθώσει την εσωτερική της διάρθρωση έτσι, ώστε να υπάρχει δυνατότητα, αν γίνουν σφάλματα σε κάποιον τομέα, αυτά να διορθωθούν με εσωτερικές διαδικασίες. Υπολογίζω στο ότι εσείς, κ. Liikanen, και κυρίως εσείς, κ. Santer, θα αξιοποιήσετε με αυτόν τον τρόπο τον χρόνο που μένει μέχρι τις 15 Σεπτεμβρίου. Τότε, το Κοινοβούλιο θα μπορέσει επίσης να σας αντιμετωπίζει διαφορετικά!

<SPEAKER ID=25 LANGUAGE="IT" NAME="Dell'Alba">
Κυρία Πρόεδρε, κύριε Επίτροπε, συνάδελφοι, δεν μπορώ παρά να υποστηρίξω και να συμμεριστώ τις τοποθετήσεις που διατυπώθηκαν μέχρι τη στιγμή αυτή. Στη συνέχεια, με δυσανασχέτηση το Κοινοβούλιο διαπιστώνει εκ των πραγμάτων ότι οι εισφορές του φορολογούμενου πολίτη και το δημόσιο χρήμα, για τον εύστοχο προορισμό του οποίου εμείς με επικεφαλής το Ευρωπαϊκό Κοινοβούλιο ευθυνόμαστε, δεν επενδύονται με τα κριτήρια της υγιούς χρηματοοικονομικής διαχείρισης, που θεσπίζονται ως υποχρέωση στη Συνθήκη. Αναφέρομαι ειδικά στον τομέα των εξωτερικών πρωτοβουλιών, στο πλαίσιο των οποίων η εικόνα της Ένωσης θα έπρεπε να είναι άμεμπτη και να μεσουρανεί απέναντι στους τρίτους.
<P>
Εξάλλου, εκτός από τις έκτακτες ανθρωπιστικές βοήθειες που διατίθενται από το ECHO, για όλες τις λοιπές δαπάνες, είναι κατά τη γνώμη μου απαράδεκτες τόσο οι συσσωρευμένες καθυστερήσεις όσο και, δυστυχώς, οι αποκλίσεις σχετικά με κάθε κονδύλι του προϋπολογισμού. Ο καθένας μας δέχθηκε τις σωστές, αντικειμενικές και ανεπίληπτες διαμαρτυρίες των αρμόδιων, των ΜΚΟ και των διαφόρων υπεύθυνων άτομων, που αναγκάζονται να περιμένουν, μετά τη δέσμευση και την υπογραφή της Επιτροπής, από 18 μέχρι 24 μήνες για την εξόφληση πληρωμών. Τα δεδομένα αυτά υπερβαίνουν κάθε λογική και κατανόηση ακόμη και εκ μέρους των ιδίων των βουλευτών. Επίσης, πολλά από τα ίδια τα μέλη της Επιτροπής Προϋπολογισμών δεν γνωρίζουν, επί παραδείγματι, τον λόγο της υπερβολικής καθυστέρησης της υλοποίησης μερικών κατευθύνσεων του προϋπολογισμού. Αναφέρομαι ειδικά σε κεφάλαιο που, μέσα σε έξι χρόνια, συσσώρευσε 150 εκατομμύρια Ecu καθυστερημένων πληρωμών. Οδηγείται υποχρεωτικά το Κοινοβούλιο στη λήψη κατάλληλων μέτρων.
<P>
Αντιθέτως, ανησυχώ όταν ακούγονται δηλώσεις γύρω από πρωτοβουλίες στην πολιτική του προσωπικού που προσβάλλουν τον δημόσιο ρόλο της Ευρώπης με προτάσεις όπως τον περιορισμό της διάρκειας της θητείας των ανώτερων βαθμών σε πέντε έτη, συν πέντε μη ανανεώσιμα.
<P>
Επίτροπε Liikanen, το βασικό πρόβλημα πρέπει να επιλυθεί με καθολική προσέγγιση, στο πλαίσιο της οποίας πρέπει να διευκρνιστούν κυρίως οι επιδιώξεις μας γύρω από την πολιτική για το προσωπικό και το χαρακτήρα του δημοσίου ευρωπαϊκού ρόλου. Πρέπει να αναβαθμιστεί αυτός ο δημόσιος ευρωπαϊκός ρόλος, με κατάλληλες μεταρρυθμίσεις όπου υφίστανται κάποιες ελλείψεις, αλλά με ταυτόχρονο εκθειασμό της αποστολής που, μέχρι πριν από λίγα χρόνια, εκπληρωνόταν με πνεύμα θυσίας και ευσυνειδησίας. Αν όμως ο στόχος είναι η επιστροφή στην εθνικοποίηση, είναι ολοφάνερο ότι τα αποτελέσματα στον τομέα αυτό δεν θα μπορούν να εξυπηρετούν παρά μόνο αυτή την επίθεση στον δημόσιο ευρωπαϊκό ρόλο.

<SPEAKER ID=26 LANGUAGE="FR" NAME="Fabre-Aubrespy">
Κύριε Πρόεδρε, για τρίτη φορά το Ελεγκτικό Συνέδριο αρνήθηκε να δώσει μια συνολική θετική δήλωση αξιοπιστίας όσον αφορά τη νομιμότητα και την ομαλότητα των πληρωμών που διαχειρίζεται η Επιτροπή. Αυτό οδήγησε τον εισηγητή μας να πει ότι, ευρισκόμενοι ενώπιον μιας τέτοιας ετυμηγορίας εκ μέρους ενός εμπειρογνώμονα περί τα λογιστικά, τα μέλη του Διοικητικού Συμβουλίου μιας πολυεθνικής θα είχαν παραιτηθεί αμέσως.
<P>
Αυτή τη φορά, αντίθετα από τα έτη 1994/1995, η Επιτροπή Ελέγχου του Προϋπολογισμού μάς προτείνει να λάβουμε υπόψη το γεγονός ότι η εμπιστοσύνη που είχε το Κοινοβούλιο στην Επιτροπή δεν υφίσταται πλέον. Η Επιτροπή αυτή λειτουργεί εδώ και τρία χρόνια, και έχοντας δηλώσει από την αρχή τη βούλησή της να προβεί σε μια θεμελιώδη δράση για τη βελτίωση της οικονομικής της διαχείρισης, δεν έχει πια δικαίωμα στην επιείκεια.
<P>
Είμαι ικανοποιημένος, εξ ονόματος της Ομάδας μου για την αυξανόμενη ανησυχία των μελών της Επιτροπής Ελέγχου του Προϋπολογισμού όσον αφορά την ιδιαίτερα ανησυχητική κατάσταση των οικονομικών της Κοινότητας, και συμφωνώ απόλυτα με τις αιτίες που αναφέρονται στην έκθεση για την αναβολή της χορήγησης απαλλαγής. Πώς να γίνει αλλιώς τη στιγμή που θυμόμαστε τα δύο ψηφίσματα που ψηφίστηκαν από τη Συνέλευσή μας, το πρώτο που αφορά το πρόγραμμα MED - το οποίο είχε επισημάνει σημαντικές παρατυπίες εκ μέρους της Επιτροπής - και το δεύτερο, πολύ πιο πρόσφατο, που αφορά τις καταγγελίες απάτης και παρατυπιών στον τομέα του τουρισμού.
<P>
Επιθυμώ λοιπόν - όπως και πολλοί συνάδελφοι που παρενέβησαν - η αυστηρότητα του εισηγητή να μην παραμείνει χωρίς αποτέλεσμα, και εν απουσία συγκεκριμένης ανταπόκρισης εκ μέρους της Επιτροπής στις απαιτήσεις που διατυπώθηκαν στο ψήφισμα, να υπάρξει ψήφος δυσπιστίας ώστε οι καλές προθέσεις μας να μην εξαφανισθούν γρήγορα, διότι ορισμένα καλά λόγια εκ μέρους της Επιτροπής δεν αρκούν στην πλειοψηφία του Κοινοβουλίου μας για να την απαλλάξουν από τις ευθύνες της. Με λίγα λόγια, τα σκυλιά τα οποία ανέφερε ο κ. Elles στην έκθεσή του - παρατηρώ μάλιστα ότι έχει ήδη φύγει - να γίνουν λαγωνικά και όχι κανίς. Διότι οι φορολογούμενοι των κρατών μελών είναι εκείνοι που θα συνεχίσουν να πληρώνουν το τίμημα.
<P>
Ολοκληρώνω, κύριε Πρόεδρε, - ο προκάτοχός σας παραχώρησε εύκολα κάποιο χρόνο επιπλέον στους άλλους ομιλητές - για να υπογραμμίσω ότι όσον αφορά την έκθεση Wynn, σας παρακαλώ ας απαλλάξουμε το Ευρωπαϊκό Ταμείο Ανάπτυξης, είναι το μόνο για το οποίο έχει κάνει η Επιτροπή θετική δήλωση. Δεν έχει εγγραφεί καμία δαπάνη στον προϋπολογισμό για αυτό. Ελέγχεται από τα κράτη μέλη. Ας το αφήσουμε όπως έχει!

<SPEAKER ID=27 LANGUAGE="EN" NAME="Tappin">
Κύριε Πρόεδρε, θα ήθελα να αναφερθώ αρχικά στην έκθεση του κ. Kellett-Bowman για τις δορυφορικές υπηρεσίες.
<P>
Πρόκειται για μία βαρυσήμαντη έκθεση επειδή βρίσκεται στο τέλος του πρώτου μέρους των εκθέσεων όσον αφορά τις δύο παλαιότερες υπηρεσίες στο Δουβλίνο και τη Θεσσαλονίκη. Επιπλέον, στο παράρτημα της έκθεσης αναπτύσσονται οι αρχές τις οποίες θα υιοθετήσουμε κατά τη νέα διαδικασία χορήγησης απαλλαγής ύστερα από την έκθεση Kellett-Bowman την οποία έχει εγκρίνει το Κοινοβούλιο - και ελπίζω ότι θα την εγκρίνει και το Συμβούλιο - για χορήγηση απαλλαγής στις νεοϊδρυθείσες υπηρεσίες. Έτσι θα αποκτήσει το Κοινοβούλιο εξουσία όχι μόνο σε θέματα προϋπολογισμού αλλά και στον έλεγχο των δαπανών, αμέσως μόλις ανατεθεί η διαχείρισή τους στις διάφορες υπηρεσίες.
<P>
Όπως τονίζει σε αυτή την έκθεση ο κ. Kellett-Bowman, είναι θαυμάσια ιδέα να υπάρχει μία ενιαία έκθεση. Είναι δυνατόν να αναπτυχθούν θέματα στους κόλπους των υπηρεσιών, ενώ μπορεί να γίνει σύγκριση των οριζόντιων θεμάτων ανάμεσα στις ίδιες τις υπηρεσίες. Μπορούμε να αναπτύξουμε θέματα και να αποκτήσουμε δικαίωμα ελέγχου των υπηρεσιών στο μέλλον. Επίσης, εξετάζουμε κάθε υπηρεσία χωριστά, κάτι που πρέπει να χαιρετιστεί.
<P>
Εγκρίνω επίσης το τρίτο θέμα που έθιξε ο κ. Kellett-Bowman στην έκθεσή του, ότι δηλαδή οι ίδιες οι επιτροπές θα προσφέρουν κάποια στοιχεία επειδή είναι οι πιο κατάλληλες να αξιολογήσουν το έργο των υπηρεσιών σε ό, τι αφορά την επιτροπή τους.
<P>
Όσον αφορά τις υπηρεσίες για τις οποίες γίνεται αναφορά στην έκθεση, αρχίζοντας με το Ίδρυμα του Δουβλίνου, υποστηρίζω απόλυτα όλα όσα έχει συμπεριλάβει ο κ. Kellett-Bowman σε αυτή την έκθεση. Είμαι ικανοποιημένος με τις προσπάθειες του Δουβλίνου και του Μπιλμπάο να περιοριστεί το ενδεχόμενο "επικάλυψης» αρμοδιοτήτων και να ελαχιστοποιηθούν οι πιθανές συγκρούσεις ανάμεσα στην υπηρεσία του Δουβλίνου και σε εκείνη του Μπιλμπάο, κάτι που φυσικά δεν ήταν εύκολο. Οι δύο διευθυντές αξίζουν συγχαρητήρια για αυτό. Ο κ. Kellett-Bowman αναφέρεται σε ένα "μνημόνιο κατανόησης» που πρόκειται να εγκριθεί από τους δύο διευθυντές. Ελπίζω και εγώ ότι το εν λόγω υπόμνημα θα υποβληθεί υπόψη των Επιτροπών Προϋπολογισμών, Ελέγχου του Προϋπολογισμού και Απασχόλησης και Κοινωνικών Υποθέσεων. Είναι σημαντικό να έχουμε στη διάθεσή μας κάποια έγγραφα συνεδριάσεων βάσει των οποίων να ενεργήσουμε στο μέλλον όταν προκύψουν θέματα προϋπολογισμού.
<P>
Επιθυμώ να θίξω μία πτυχή του θέματος του Δουβλίνου που δεν είναι εμφανής στους λογαριασμούς των προϋπολογισμένων υποχρεώσεων του Ιδρύματος: το χρηματικό ποσό που δεν έχει συγκεντρωθεί λόγω απωλειών που οφείλονται στην συναλλαγματική ισοτιμία. Έχω θίξει αυτό το θέμα στο έγγραφο εργασίας αριθ. 4 για την Επιτροπή Προϋπολογισμού αλλά επιθυμώ να επιστήσω την προσοχή σας σε αυτό, ειδικά επειδή το Δουβλίνο έχασε περίπου 1εκ. Ecu λόγω συναλλαγματικων απωλειών κατά το 1996. Μέχρι να καθιερωθεί ένα ενιαίο νόμισμα, το οποίο θα ισχύσει σε όλα τα κράτη μέλη που φιλοξενούν υπηρεσίες, θα υφίσταται το πρόβλημα των διακυμάνσεων της συναλλαγματικής ισοτιμίας. Κατά τα επόμενα χρόνια πιθανόν να γίνει ακόμη πιο έντονο για τις υπηρεσίες που εδρεύουν σε εκείνες τις χώρες που παραμένουν εκτός της πρώτης φάσης της καθιέρωσης ενός ενιαίου νομίσματος. Υποστηρίζω ένθερμα ότι πρέπει να ισχύσει ένας μηχανισμός που θα ρυθμίσει τόσο τις θετικές όσο και τις αρνητικές συνέπειες των συναλλαγματικών διακυμάνσεων. Σε τελική ανάλυση, αν ψηφίσουμε έναν προϋπολογισμό για μία υπηρεσία, θα πρέπει να φροντίσουμε ώστε τα έσοδα και τα έξοδα της υπηρεσίας να βρίσκονται μέσα στα περιθώρια που προβλέπονται από αυτόν και να μη σημειώνονται ζημίες για λόγους που η ίδια η υπηρεσία αδυνατεί να ελέγξει.
<P>
Όσον αφορά το ΕΚΑΕΚ στη Θεσσαλονίκη, είμαι ικανοποιημένος με την πρόοδο που έχει σημειωθεί σχετικά με τα προβλήματα προσωπικού. Οφείλουμε να επαινέσουμε τον Επίτροπο, κ. Liikanen, για το έργο του που οδήγησε σε αυτό το αποτέλεσμα.
<P>
Ένα άλλο ζήτημα που επιθυμώ να θίξω είναι η πρόταση σε ό, τι αφορά το κτίριο. Το χρονοδιάγραμμα παρουσιάζει ήδη επτάμηνη καθυστέρηση. Όπως ξέρετε, το Κοινοβούλιο πίεσε την κατάσταση προκαταβάλλοντας το μεγαλύτερο μέρος του ποσού. Αυτή η διαδικασία δείχνει πώς μπορούμε να έχουμε αποτελέσματα και να ξεκινήσουμε την ανέγερση ενός κτιρίου όταν γίνεται παρακράτηση των χρημάτων. Αν χρειάζεται να αναπτύξουμε πιο διεξοδικά αυτό το ζήτημα, αξιοσημείωτη είναι η υπογραφή μίας συμφωνίας από το Alicante - την υπηρεσία εμπορικών σημάτων - με την ισπανική κυβέρνηση για την ανέγερση ενός κτιρίου κόστους 24 εκ. Ecu χωρίς τον κατάλληλο έλεγχο ή τις διαβουλεύσεις με την Επιτροπή Προϋπολογισμού του Κοινοβουλίου. Είναι κάτι που πρέπει να παραακολουθήσουμε.
<P>
Συνεπώς, θα ήθελα να εκφράσω την άποψή μου σχετικά με τη σύσταση και να ζητήσω από την Επιτροπή να παρουσιάσει σε μας προτάσεις για λήψη μέτρων διασφαλίσεων σε κάθε περίπτωση ανέγερσης κτιρίου.

<SPEAKER ID=28 LANGUAGE="FR" NAME="Bourlanges">
Κύριε Πρόεδρε, τρία λεπτά μόνο, τρεις παρατηρήσεις: το καθεστώς διαμετακόμισης, το προσωπικό και το Ευρωπαϊκό Ταμείο Ανάπτυξης.
<P>
Όσον αφορά το καθεστώς διαμετακόμισης όλα έχουν ήδη ειπωθεί. Λάβατε τα μέτρα σας, έχετε καθυστερήσεις όσον αφορά την μηχανοργάνωση, το αποδέχεστε.
<P>
Θα ήθελα να επιστήσω την προσοχή σας σε ένα συγκεκριμένο ζήτημα: από τη στιγμή που βελτιώνεται η κατάσταση όσον αφορά τη διαμετακόμιση, βλέπουμε να αναπτύσσονται και πάλι κλασικές μορφές λαθρεμπορίου. Βρισκόμαστε αντιμέτωποι με τις ανεπάρκειες του γενικού τελωνειακού μας συστήματος: ελλιπής πληροφόρηση, ελλιπής ολοκλήρωση, έλλειψη ομοιογένειας, και μερικές φορές έλλειψη κινήτρων.
<P>
Δεν θα ήθελα στο θέμα αυτό τα κοινοτικά θεσμικά όργανα και τα κράτη μέλη να παραμείνουν πίσω, να βελτιώνουμε δηλαδή αισθητά τον έλεγχο των διαδικασιών διαμετακόμισης, ενώ οι απατεώνες θα έχουν επανέλθει σε πιο παραδοσιακές μορφές εγκληματικότητας κατά της οποίας δεν θα μπορέσουμε να είμαστε το ίδιο αποτελεσματικοί.
<P>
Δεύτερη παρατήρηση: το προσωπικό. Υποστηρίζω ως προς το σημείο αυτό που ανέφερε επίσης η κ. Wemheuer - μια ιδέα που πάει ενάντια στο ρεύμα, ότι δηλαδή τα μέσα σε ό, τι αφορά το προσωπικό που διαθέτουν τα κοινοτικά θεσμικά όργανα, και συγκεκριμένα η Επιτροπή, είναι ανεπαρκή, ενώ ο αριθμός των αποστολών μεγαλώνει, οι αρμοδιότητες της Ευρωπαϊκής Επιτροπής επεκτείνονται και ο αριθμός των κρατών αυξάνει.
<P>
Βρισκόμαστε σε μια κατάσταση όπου διαχειρίζεστε μια Ευρωπαϊκή Ένωση που θα αντιστοιχεί σε λίγο σε πεντακόσια εκατομμύρια κατοίκους, με ένα οριζόντιο λειτουργικό προσωπικό στις γενικές διευθύνσεις, περίπου της τάξης των δέκα χιλιάδων ατόμων. Είναι μηδαμινό! Πώς αντιδράτε σε αυτό; Ατολμα. Αποσκοπείτε στην αποκέντρωση, ωστόσο η επίτευξή της είναι δύσκολη λόγω αυτού που θα ονομάσω ταπεινά "αυξανόμενη ετερογένεια των εθνικών διοικητικών συστημάτων». Αποσκοπείτε στην ιδιωτικοποίηση, την ανάθεση σε τρίτους. Δεν διαφωνούμε αρχικά, ωστόσο έχουμε την εντύπωση, όπως και το Ελεγκτικό Συνέδριο, ότι πραγματοποιείται με τρόπο υπερβολικό και χωρίς τις απαραίτητες προφυλάξεις. Είναι απαράδεκτο μια σειρά αποφάσεων όσον αφορά τις κατευθύνσεις ή την κατανομή των κεφαλαίων να ανατίθενται σε τρίτους. Τέλος αποσκοπείτε στη διεύρυνση. Περιμένουμε να δείξετε τις ικανότητές σας σε αυτόν τον τομέα, ωστόσο αντιλαμβανόμαστε τα όριά του.
<P>
Τρίτη παρατήρηση: το Ευρωπαϊκό Ταμείο Ανάπτυξης. Ο εισηγητής, κ. Wynn, έχει δίκιο όταν προτείνει τη χορήγηση απαλλαγής, παρόλο που δεν είμαστε διόλου ικανοποιημένοι από τα συμπεράσματα του Αμστερνταμ. Η χορήγηση απαλλαγής δεν έχει ως στόχο να γίνει το Δικαστήριο της Συνθήκης, ακόμη και αν το Ευρωπαϊκό Συμβούλιο ή οι αρχηγοί των κρατών που προσυπέγραψαν τη Συνθήκη του Αμστερνταμ έδειξαν σημαντική έλλειψη φιλοδοξίας.
<P>
Ωστόσο, παραμένουμε ανήσυχοι όσον αφορά το πρόβλημα των νομικών βάσεων. Πάνω στο θέμα αυτό είμαστε ιδιαίτερα επιεικείς προς εσάς, αυτό όμως δεν θα πρέπει να επαναληφθεί. Εάν δεν βρείτε σύντομα τις αρμόζουσες νομικές λύσεις για να διορθώσετε αυτή την έλλειψη συνέχειας μεταξύ του ενός Ευρωπαϊκού Ταμείου και του άλλου, δεν θα μπορέσουμε να παραμείνουμε επιεικείς για πάντα. Ένα κακό που η πραγματικότητά του δεν καταγγέλλεται, ένα κακό που συνεχίζεται είναι απαράδεκτο για αυτό το Κοινοβούλιο!
<P>
Σας ευχαριστώ για όλα. Συμφωνώ βέβαια με τον εισηγητή, κ. Elles, και με τις άλλες εκθέσεις.

<SPEAKER ID=29 LANGUAGE="FI" NAME="Virrankoski">
Αξιότιμε κύριε Πρόεδρε, θέλω να ευχαριστήσω όλους τους εισηγητές των εκθέσεων, ειδικά τον κύριο Elles, για την γενναία και χωρίς προκαταλήψεις εκθεσή του. Η αναβολή της χορήγησης απαλλαγής αποτελεί μια σοβαρή πράξη. Προκειμένου να πραγματοποιηθεί, επιβάλλεται να αιτιολογηθεί επαρκώς διότι σε διαφορετική περίπτωση το Κοινοβούλιο θα προέβαινε σε αδικαιολόγητη πράξη.
<P>
Κατά τη γνώμη μου, ο κύριος Elles έχει παρουσιάσει αρκετά σοβαρές αιτιολογήσεις. Οι ελλείψεις στο σύστημα τελωνειακών υπηρεσιών φαίνεται να δημιουργούν ένα μεγάλο πρόβλημα, επειδή οι απώλειες που προκαλούνται από αυτές φαίνεται να φθάνουν τα δισεκατομμύρια. Πρέπει να σημειωθεί πως οι ανείσπρακτοι τελωνειακοί δασμοί θα αποβούν εις βάρος των κρατών μελών, επειδή αυτά θα αναγκαστούν να συμπληρώσουν τη συνεισφορά τους με τέλη που υπολογίζονται με βάση το ΑΕΠ. Συνεπώς, η ανάπτυξη του συστήματος πληροφορικής θα λειτουργήσει στο μέγιστο βαθμό προς όφελος και των κρατών μελών, αλλά στο εν λόγω θέμα, η Επιτροπή επιβάλλεται να επωμισθεί το μερίδιο της ευθύνης της.
<P>
Η διοικητική διαχείριση των προγραμμάτων της ΕΕ αποτελεί δύσκολο εγχείρημα, επειδή ακόμα και αυτό το γεωγραφικό εύρος του πεδίου δράσης είναι τεράστιο. Ως εκ τούτου, προϋποθέτει πολύ μεγάλα γνωστικά, ακόμα και ηθικά προσόντα για τους υπαλλήλους της ΕΕ. Συνεπώς, το λιγότερο που μπορούμε να απαιτήσουμε, είναι να λειτουργήσει ικανοποιητικά η εσωτερική διοίκηση της ΕΕ. Εκτός αυτού, απαιτείται να δοθεί προσοχή στην διαχείριση των προγραμμάτων.

<SPEAKER ID=30 LANGUAGE="FI" NAME="Seppδnen">
Αξιότιμε κύριε Πρόεδρε, κατά τη γνώμη μου, το Ευρωπαϊκό Κοινοβούλιο επικρίνε την Επιτροπή για την έλλειψη ελέγχου, συχνότερα απ' ό, τι θα έπρεπε και αντίστοιχα, επικρίνει τα κράτη μέλη για τις παραλήψεις τους ως προς τον έλεγχο, σπανιότερα απ' ό, τι θα έπρεπε. Πολλές απάτες είναι δυνατόν να διαπραχθούν όταν το κύριο μέλημα των κρατών μελών φαίνεται να είναι η ελαχιστοποιήση των δικών τους καθαρών εισφορών, και στα κράτη που έχουν να εισπράξουν καθαρές εισφορές, η μεγιστοποιήση των δικών τους μεριδίων. Όταν η ΕΕ δίνει λεφτά, είναι σαν να βρέχει χρήματα από τον ουρανό.
<P>
Κατά τη γνώμη μου, οι εισηγητές των εκθέσεων του Ευρωπαϊκού Κοινοβουλίου τονίζουν στην παρούσα συζήτησηυ πέρ το δέον τις παραλήψεις της Επιτροπής και μειώνουν την σημασία των ελλείψεων του εγχωρίου ελέγχου. Επίσης, οι σύνδεσμοι του Κοινοβουλίου και του Ελεγκτικού Συνεδρίου μοιάζουν να χαρακτηρίζονται από μιά μεγάλη τάση γραφειοκρατίας. Ζούνε σε διαφορετικό χρόνο. Ούτε οι μεν, ούτε οι δε ζούν στον πραγματικό χρόνο.
<P>
Το Κοινοβούλιο έχει συστηματικά απαιτήσει να συμπεριληφθούν τα Ευρωπαϊκά Ταμεία Ανάπτυξης στον γενικό προϋπολογισμό, αλλά αυτό δεν έχει συμβεί. Ως εκ τούτου, η χορήγηση απαλλαγής σχετικά με τη διαχείριση των πόρων τους είναι τώρα μόνο τυπική, αντί η εξέταση για την ορθολογική χρήση των πόρων τους να γινόταν σε συνάρτηση με την έγκριση του γενικού προϋπολογισμού, δηλαδή εκ των προτέρων.
<P>
Εφόσον για την χορήγηση απαλλαγής δεν υφίσταται πραγματική εναλλακτική λύση, το μόνο που μπορεί να γίνει, είναι να ευλογήσουμε τις δραστηριότητες της Επιτροπής. Για τον σκοπό αυτό θα μπορούσε να γίνει χρήση σφραγίδας, αντί να ενεργοποιηθεί όλος ο γραφειοκρατικός μηχανισμός του Κοινοβουλίου.

<SPEAKER ID=31 LANGUAGE="SV" NAME="Holm">
Κύριε Πρόεδρε, η συνάδελφός μου κ. Mόller, με την οποία ανήκουμε στην ίδια ομάδα, ανέφερε ήδη τα επιχειρήματα της Ομάδας για την αναβολή της χορήγησης απαλλαγής για το 1996. Ως εκ τούτου, δεν θα επαναλάβω αυτά τα επιχειρήματα, αλλά θέλω να τονίσω μόνο ότι πρέπει να δοθεί κίτρινη κάρτα στην Επιτροπή για τον τρόπο με τον οποίο χειρίστηκε ορισμένα από τα θέματα που είναι καίρια για εμάς στο Κοινοβούλιο. Για εμένα προσωπικά πρόκειται κυρίως για το θέμα των ελλείψεων του δημοκρατικού ελέγχου των μέτρων για την καταπολέμηση της απάτης σχετικά με τους πόρους της ΕΕ, κάτι που αποτελεί ένα σημαντικό πρόβλημα προς διόρθωση. Γνωρίζω ότι η Επιτροπή εργάζεται για αυτό, και ότι εμείς στο Κοινοβούλιο έχουμε εκφράσει ορισμένες απόψεις επ' αυτού.
<P>
Όσον αφορά την έκθεση Wynn για τη χορήγηση απαλλαγής αναφορικά με το Ευρωπαϊκό Ταμείο Ανάπτυξης για το οικονομικό έτος 1996, η Ομάδα των Πρασίνων συμφωνεί απολύτως με τον κ. Wynn, ότι η υπάρχουσα διαδικασία είναι περίεργη, δηλ. να χορηγήσει το Ευρωπαϊκό Κοινοβούλιο απαλλαγή χωρίς να μπορεί να έχει καθόλου επιρροή επί του προϋπολογισμού. Στην έκθεση επισημαίνεται μεταξύ άλλων το αξιοπερίεργο να έχουν χρησιμοποιηθεί κονδύλια από το έβδομο Ταμείο Ανάπτυξης, χωρίς καμία απολύτως νομική βάση, για τη χρηματοδότηση μέτρων που υπάγονται στην τέταρτη Σύμβαση Λομέ. Είναι αυτονόητο ότι αυτά τα κονδύλια πρέπει να επιστραφούν το συντομότερο δυνατόν.
<P>
Στην έκθεση Kellet-Bowman για κάποιες από τις δορυφορικές κοινοτικές υπηρεσίες, υπάρχουν παρ' όλα αυτά λίγα προβλήματα, τόσο στο Δουβλίνο όσο και στην Θεσσαλονίκη, τα οποία πρέπει να διορθώσουμε, μεταξύ άλλων την δημοσιονομική διαχείριση στο Δουβλίνο και τα γραφεία στην Θεσσαλονίκη.

<SPEAKER ID=32 LANGUAGE="EN" NAME="Tomlinson">
Κύριε Πρόεδρε, συγχαίρω το Συμβούλιο για την ιδιαίτερη αφοσίωση που έχει επιδείξει φέτος στο θέμα της χορήγησης απαλλαγής. Έχουμε στη διάθεσή μας αποδεικτικά στοιχεία μίας πολιτικής συζήτησης στο Συμβούλιο Οικονομικών και Δημοσιονομικών Υποθέσεων και υπουργικών παρουσιών στην Επιτροπή Ελέγχου του Προϋπολογισμού και εδώ στη συνεδρίαση ολομελείας. Το Συμβούλιο αξίξει τις ευχαριστίες μας και τα συγχαρητήριά μας για αυτά τα τρία πράγματα. Έχει καταστήσει τη συζήτηση περί χορήγησης απαλλαγής πιο σοβαρή.
<P>
Σε συνδυασμό με την έκφραση συγχαρητηρίων προς το Συμβούλιο θα ήθελα να προειδοποιήσω τις μελλοντικές Προεδρίες για τους κινδύνους και τις συνέπειες της καθ' έξη υποτροπής στην εγκληματικότητα. Αν επιστρέψουν στις παλιές τους μεθόδους, το Κοινοβούλιο θα είναι τόσο αγανακτισμένο με τη μελλοντική Προεδρία όσο ενθουσιασμένο είναι με την παρούσα Προεδρία. Τα συγχαρητήριά μου λοιπόν!
<P>
Το δεύτερο ζήτημα που θα θίξω έχει σχέση με τη διαμετακόμιση. Εδώ θα διαφωνήσω κάπως με τον καλό μου φίλο, τον Επίτροπο κ. Liikanen. Στο πλαίσιο της παρέμβασής του αναφέρθηκε στην αλλαγή πολιτικής εκ μέρους του Συμβουλίου, το οποίο θα ασχοληθεί με πέντε κράτη μέλη, σαν να επρόκειτο για μία προγραμματισμένη ενέργεια. Δεν είναι όμως. Είναι απόδειξη αποτυχίας. Η αλλαγή πολιτικής δεν ήταν μία συνειδητή απόφαση. Ήταν συνέπεια αποτυχίας της σύμβασης που είχαμε συνάψει για τη μηχανοργάνωση. Αν και είμαι έτοιμος να συγχαρώ το Γενικό Διευθυντή και το προσωπικό της ΓΔ XXI, δεν πιστεύω ότι μπορούμε να υποστηρίξουμε ότι κατά κάποιο τρόπο όλα κυλούσαν ομαλά και αποφασίσαμε την αλλαγή πολιτικής, κάτι που στην πραγματικότητα οφείλεται σε αποτυχία της. Παράλληλα, η Επιτροπή περιβάλλει το σχέδιο με σοβαρότατες αμφιβολίες, όπως φαίνεται στην παράγραφο 4 της εξαιρετικής έκθεσης του κ. Elles και στην παράγραφο 15 της αιτιολογικής έκθεσης.
<P>
Έχει πραγματικά σημειωθεί πρόοδος. Ο βαθμός όμως στον οποίο έχει σημειωθεί πρόοδος, η απώλεια εισοδήματος και η επικείμενη επέκταση της Κοινότητας αποδεικνύουν ότι η πρόοδος είναι ανεπαρκής και ότι δεν υπάρχει η απαιτούμενη επιμονή.
<P>
Τρίτον, επιστρέφω στο θέμα της Δήλωσης Αξιοπιστίας στην οποία έχουν γίνει διάφορες αναφορές κατά τη διάρκεια της συζήτησης. Δίνεται η εντύπωση ότι κάποια μέλη έχουν αρχίσει να αμφιβάλλουν για τη χρησιμότητά της επειδή οδηγεί πάντα στο ίδιο αποτέλεσμα. Ελπίζω ότι θα συνεχίσουμε να εκτιμούμε την αξία της Δήλωσης Αξιοπιστίας. Αποτελεί ένα εξαιρετικά χρήσιμο μέσο η αξία του οποίου δεν θα πρέπει σε καμία περίπτωση να αμαυρώνεται επειδή κάτι τέτοιο έχει αρνητικά αποτελέσματα. Προφανώς, θα πρέπει να είμαστε σε θέση να ανυπομονούμε για την επίτευξη καλύτερων αποτελεσμάτων. Αν υπάρχει όμως συμφωνία σε ό, τι αφορά τη στατιστική βάση στην οποία στηρίζεται η Δήλωση Αξιοπιστίας, θα πρέπει να είμαστε ικανοποιημένοι με τα αποτελέσματα.
<P>
Το τέταρτο ζήτημα που θα σχολιάσω έχει σχέση με τις διαδικασίες που ακολουθούμε. Θα ήθελα να πω για μία ακόμη φορά ότι είναι επιτακτική η ανάγκη να εξετάσουμε τις διαδικασίες χορήγησης απαλλαγής. Κατά την άποψή μου, αναλώνουμε υπερβολικά πολύ χρόνο για τη διαδικασία αντιπαράθεσης ανάμεσα στο Ελεγκτικό Συνέδριο και την Επιτροπή. Αυτό σημαίνει ότι ξοδεύουμε πολύ χρόνο, η συζήτησή μας είναι υπερβολικά φλύαρη, γίνεται δαπανηρή χρήση των μέσων ελέγχου με αποτέλεσμα να μην είμαστε απόλυτα ενημερωμένοι, όταν πλέον φτάνουμε στη διαδικασία απαλλαγής.
<P>
Ελπίζω ότι όλα τα όργανα θα καταβάλουν προσπάθειες να πετύχουν μία απαλλαγή που να προσεγγίζει περισσότερο τα γεγονότα με τα οποία σχετίζεται. Αυτό σημαίνει αναθεώρηση του χρόνου που αφιερώνουμε στη διαδικασία αντιπαράθεσης. Με αυτές τις λίγες παρατηρήσεις, υποστηρίζω την έκθεση του κ. Elles και συγχαίρω για μία ακόμη φορά την Προεδρία για το έργο της σε ό, τι αφορά την πολιτικοποίηση αυτής της σημαντικής διαδικασίας.

<SPEAKER ID=33 NAME="Πρόεδρος">
Στο σημείο αυτό, η Προεδρία του Συμβουλίου, στο πρόσωπο της κυρίας Liddell, αποχωρεί αναγκαστικά εξ αιτίας του τριμερούς διαλόγου επί των κινητών αξιών. Ευχαριστώ την κυρία Liddell που μας τίμησε με την παρουσία της.

<SPEAKER ID=34 LANGUAGE="ES" NAME="Fabra Vallιs">
Κύριε Πρόεδρε, ένας από τους κύριους λόγους που αποτέλεσαν το κίνητρο για την πρόταση ψηφίσματος που σήμερα υποβάλλει ο κ. Elles σχετικά με την αναβολή της χορήγησης απαλλαγής για τη χρήση του 1996, έχει σχέση με τα προγράμματα MED και, από ό, τι ακούμε εδώ, όχι μόνο με αυτά. Και σε αυτό το πλαίσιο -σε αυτό των προγραμμάτων MED- βρίσκουμε δύο παρεξηγήσεις.
<P>
Πρώτη παρεξήγηση: το Ευρωπαϊκό Κοινοβούλιο ή, ειδικότερα, η Επιτροπή Ελέγχου του Προϋπολογισμού θα ήταν αντίθετη με την αποκεντρωμένη συνεργασία. Δεύτερη παρεξήγηση: το Ευρωπαϊκό Κοινοβούλιο θα είχε εμποδίσει την επανεκκίνηση αυτής της συνεργασίας. Αλλά θέλω να υπογραμμίσω πως δεν αληθεύει ούτε το ένα ούτε το άλλο. Ήδη από το ψήφισμα της 17ης Ιουλίου 1997, δηλαδή εδώ και περισσότερο από οκτώ μήνες, το Ευρωπαϊκό Κοινοβούλιο έχει δώσει το πράσινο φως για την επανεκκίνηση της εν λόγω αποκεντρωμένης συνεργασίας. Επιπλέον, αυτό το πράσινο φως θα επιβεβαιωθεί στο ψήφισμα που το Κοινοβούλιο θα ψηφίσει ως συμπέρασμα της παρούσας συζήτησης.
<P>
Αλλά, πώς θα ήταν το Κοινοβούλιο ενάντια, για παράδειγμα, στη συνεργασία ανάμεσα σε πανεπιστήμια των κρατών μελών και των κρατών μεσογειακών εταίρων; Το Ευρωπαϊκό Κοινοβούλιο -τουναντίον- δεν αντιτίθεται, αλλά υπήρχε ένα σοβαρό πρόβλημα διαχείρισης, και αυτό το πρόβλημα διαχείρισης ήταν εντοπισμένο κυρίως στις Βρυξέλλες, πρόβλημα το οποίο διαπίστωσε το Ελεγκτικό Συνέδριο. Και ήταν η ίδια η Ευρωπαϊκή Επιτροπή η οποία σταμάτησε τα προγράμματα.
<P>
Εφόσον επιλυθεί το πρόβλημα της διαχείρισης, τα προγράμματα θα μπορούν να αρχίσουν εκ νέου -φυσικά- αλλά, και θέλω να τονίσω αυτό το αλλά , είναι απαραίτητο να διδαχτούμε από τα μαθήματα του παρελθόντος· η Ευρωπαϊκή Επιτροπή πρέπει να μάθει τα μαθήματα που απορρέουν από αυτό το θέμα.
<P>
Πρώτο μάθημα: είναι απαραίτητο να διαδραματίσει η Ευρωπαϊκή Επιτροπή έναν σημαντικότερο ρόλο στη διαχείριση αυτών των αποκεντρωμένων προγραμμάτων. Δεύτερο μάθημα: πρέπει να αποκλεισθεί η συμμετοχή στα νέα προγράμματα των επιχειρηματιών οι οποίοι, ενώ έχουν δεσμευθεί στη συγχρηματοδότηση, δεν το έκαναν. Τρίτο μάθημα: πρέπει να κατατεθούν εκ νέου τα ποσά τα οποία θεωρούνται ανακτήσιμα. Τέταρτο μάθημα: η δημοσιονομική απώλεια, και η επίσης σοβαρή απώλεια εμπιστοσύνης η οποία επακολούθησε αυτού του θέματος, καθιστούν απαραίτητη την επιβολή πειθαρχικών κυρώσεων, γιατί υπήρξε αναμφίβολα σοβαρή αμέλεια. Και πέμπτο μάθημα: η Ευρωπαϊκή Επιτροπή πρέπει να αποστείλει όλες τις λεπτομέρειες του θέματος στις δικαστικές αρχές του Βελγίου, της Γαλλίας και της Ιταλίας, ώστε να εξετάσουν τις πιθανές νομικές επιπτώσεις.
<P>
Πριν τελειώσω, θέλω να διασαφηνίσω πλήρως πως δεν έχω καμία αμφιβολία για την καλή θέληση της Ευρωπαϊκής Επιτροπής γαι την επανεκκίνηση των προγραμμάτων MED αλλά, κατά τον ίδιο τρόπο που η θέληση δεν αρκεί για να πετύχει κανείς στις εξετάσεις, επιστρέψτε τον Σεπτέμβριο και αποδείξτε μας πως έχετε μάθει τα μαθήματα που μόλις ανέφερα -και μη με κοιτάζετε έτσι. Το Συμβούλιο είπε ακριβώς το ίδιο, παρότι μετά βγάζει διαφορετικά συμπεράσματα.

<SPEAKER ID=35 LANGUAGE="NL" NAME="Dankert">
Κύριε Πρόεδρε, στο ψήφισμα σχετικά με την αναβολή χορήγησης απαλλαγής, δεν αναφέρονται σχεδόν καθόλου τα διαρθρωτικά ταμεία, με εξαίρεση τις μικρομεσαίες επιχειρήσεις. Νομίζω ότι δεν υπήρχε και λόγος, διότι τα προβλήματα για το έτος 1995 είναι ακριβώς ίδια με αυτά του έτους 1996. Εν τω μεταξύ είχαμε το SEM 2000 με το οποίο έγιναν ορισμένες βελτιώσεις. Πιστεύω ότι οι νέες προτάσεις της Επιτροπής για την Ατζέντα 2000 περιλαμβάνουν και άλλες βελτιώσεις, παρόλο που το θέμα της καταπολέμησης της απάτης, ποιός εισπράττει τους τόκους και πώς υπολογίζονται οι τόκοι, δεν ρυθμίζεται επαρκώς - νομίζω - ούτε σε αυτές τις προτάσεις.
<P>
Θα επικεντρωθώ όμως σε ένα άλλο θέμα, κύριε Πρόεδρε. Έγινε εδώ συχνή αναφορά στη ζημιογόνο κατάσταση σχετικά με την εφαρμογή των συστάσεων της Eξετασιτκής Επιτροπής για τις διαμετακομιστικές μεταφορές. Αναφέρεται πιο συγκεκριμένα το θέμα της καθυστέρησης, της ζημιογόνου καθυστέρησης της μηχανοργάνωσης. Το αναφέρω κι εγώ. Πρόσφατα επισήμανα όμως και ένα νέο πρόβλημα. Στον ολλανδικό Τύπο της 25ης Μαρτίου διάβασα μια είδηση πολύ ενδιαφέρουσα αφενός, αρκετά ανησυχητική αφετέρου. Κύριε Πρόεδρε, στις συστάσεις της Εξεταστικής Επιτροπής βασιστήκαμε στο δεδομένο ότι οι διαμετακομιστικές μεταφορές μπορούν να λειτουργήσουν σωστά μόνον εφόσον τα τελωνεία της Ευρώπης λειτουργούν ως ενιαία ομάδα. Δεν λέω να γίνει μια και μόνη ενιαία υπηρεσία, αλλά τουλάχιστον να λειτουργεί κατά ενιαίο τρόπο. Διάβασα λοιπόν μια είδηση σχετικά με την Ισπανία. Στον Τύπο της 25ης Μαρτίου γράφουν ότι οι ισπανικές αρχές θα καταλογίσουν ευθύνες ευθέως στους παραγωγούς τσιγάρων για τις παράνομες πωλήσεις τσιγάρων. Είναι μεν ευχάριστο, αλλά συγχρόνως πιστεύω ότι θα διαταραχθεί όλο το σύστημα, διότι οι ισπανικές αρχές φέρονται να ισχυρίζονται ότι οι παραγωγοί πουλούν σε γνωστούς λαθρεμπόρους εν γνώσει τους και παρά τις προειδοποιήσεις που τους έγιναν. Το ισπανικό τελωνείο φέρεται να διαθέτει κατάλογο αυτών των λαθρεμπόρων.
<P>
Και ερωτώ, κύριε Πρόεδρε: Στέκει αυτό από νομική άποψη; Εάν δεν πληρώνονται οι τελωνειακοί δασμοί, υπάρχει μεν υποχρέωση εντοπισμού του ενόχου, αλλά την ευθύνη φέρουν πάντα οι μεταφορείς. Κύριε Πρόεδρε, απαλλάσονται τώρα οι μεταφορείς από τις ευθύνες τους, ή αποτελούν τα πρόστιμα στους παραγωγούς συμπλήρωμα ευθύνης πέραν από την ευθύνη των μεταφορέων; Όπως και να έχουν τα πράγματα, για την Ευρωπαϊκή Ένωση πρόκειται για καινοτομία. Με ενδιαφέρει ακόμα, κύριε Πρόεδρε, τώρα που σύμφωνα με τον Τύπο το ισπανικό τελωνείο διαθέτει μαύρη λίστα, να μάθω αν ο εν λόγω κατάλογος διαβιβάστηκε στην Επιτροπή και στις άλλες τελωνειακές υπηρεσίες. Θα διευκόλυνε τη δουλειά όλων.
<P>
Τρίτο θέμα είναι το γιατί οι παραγωγοί στην Αμερική και στην Αγγλία δεν απάντησαν στις αιτήσεις των ισπανικών αρχών να διακόψουν τις προμήθειές τους σε γνωστούς λαθρεμπόρους. Εξ αιτίας της μονομερούς ανακοίνωσής τους, μπορούν να προκληθούν αισθητές μετατοπίσεις στην εμπορική κυκλοφορία. Θεωρώ λοιπόν σωστό να ρωτήσω την Επιτροπή σχετικά. Το τελικό συμπέρασμά μου είναι ότι είναι καιρός πια να καταλάβουν τα κράτη μέλη ότι παρόμοιες περιπτώσεις πρέπει να αντιμετωπίζονται από κοινού και μαζί με την Επιτροπή. Μεμονωμένες ενέργειες κάνουν την κατάσταση ακόμη χειρότερη από κείνη που διαπίστωσε ήδη η Εξεταστική Επιτροπή.

<SPEAKER ID=36 LANGUAGE="DE" NAME="Bardong">
Κύριε Πρόεδρε, αξιότιμοι κυρίες και κύριοι, οι μύλοι του ελέγχου του προϋπολογισμού αλέθουν αργά και αλέθουν διαρκώς το ίδιο πικρό στάρι. Τώρα πρόκειται για τον προϋπολογισμό του 1996. Το 1997, το Ελεγκτικό Συνέδριο μας υπέβαλε την έκθεσή του. Όλον αυτόν τον καιρό συζητούσαμε έντονα σχετικά. Όμως, ούτε τώρα φθάνουμε σε ένα τέλος, παρά είμαστε αναγκασμένοι να ζητήσουμε αναβολή. Όποιος παρακολουθεί τις προσπάθειές μας ως θεατής, δεν μπορεί να είναι πολύ ενθουσιασμένος. Παρ' όλ' αυτά ελπίζουμε ότι ειδικά με την αναβολή - που την αποφασίσαμε ομόφωνα στην επιτροπή - θα επιτύχουμε περισσότερη αποτελεσματικότητα, περισσότερη πίεση στην Επιτροπή. Επίσης, είμαι σίγουρος ότι ότι αυτό θα θέσει κάποια πράγματα σε κίνηση μέχρι τον Σεπτέμβριος. Αλλά αυτήν τη μέθοδο, ασφαλώς, μπορεί κανείς να την εφαρμόσει μόνο μία φορά. Εννοώ ότι η αποφασιστική πίεση δημιουργείται μόνο από το ερώτημα εάν υπάρχουν αρκετές ψήφοι για την άρνηση της χορήγησης απαλλαγής ή όχι, σήμερα ή κάποια άλλη στιγμή, αργότερα. Πάντως, υπάρχουν αρκετοί λόγοι, αν σκεφτεί κανείς μόνο την έλλειψη εμπιστοσύνης στην οποία αναφέρθηκαν μερικοί, την αρνητική δήλωση αξιοπιστίας.
<P>
Από την άλλη μεριά, άλλωστε, η Επιτροπή δεν αρνείται καθόλου να μας δώσει τις απαραίτητες πληροφορίες. Η Επιτροπή αντιδρά πολύ εποικοδομητικά σε πολλές παρατηρήσεις, αυτό όμως δεν μας αρκεί.
<P>
Τα τελευταία χρόνια, έχει γίνει πιο ξεκάθαρη η συζήτηση για την ευθύνη των κρατών μελών, που παίρνουν το 80 % των πιστώσεων της ΕΕ και είναι ύστερα υπεύθυνα και για τον έλεγχο. Η Επιτροπή είναι αρμόδια μόνο για τον έλεγχο αυτού του ελέγχου. Αυτό εξηγεί βέβαια κάποιες καθυστερήσεις, δεν μπορεί όμως να δικαιολογήσει τα πάντα. Η Επιτροπή παραμένει υπεύθυνη, όταν δεν εμφανίζει τις παραλείψεις άλλων ή δεν προτείνει αρκετές αλλαγές.
<P>
Κατά τα υπόλοιπα, ο έλεγχος του προϋπολογισμού του Ευρωπαϊκού Κοινοβουλίου είναι πιο αυστηρός από εκείνον των εθνικών κοινοβουλίων. Η επίδραση του ελέγχου του προϋπολογισμού μας μπορεί να βελτιωθεί μόνο αν καταστήσουμε σαφές ποιός είναι κάθε φορά ο πραγματικός υπεύθυνος και αν παίρνουμε πότε-πότε μια θαρραλέα απόφαση!

<SPEAKER ID=37 LANGUAGE="DA" NAME="Kjer Hansen">
Είναι θλιβερό ότι αναγκαζόμαστε να συζητήσουμε για την αναβολή της χορήγησης απαλλαγής. Είναι θλιβερό, διότι κανονικά θα έπρεπε να χρησιμοποιήσουμε τις δυνάμεις μας για να αναπτύξουμε περαιτέρω τις κοινές πολιτικές αντί να τα βάζουμε με την Επιτροπή. Όμως οι λόγοι της αναβολής είναι πολλοί, όπως προκύπτει από την εξαίρετη έκθεση του κ. Elles. Πρόκειται για πολύ γνωστά προβλήματα, και το Κοινοβούλιο είναι πολύ απλά αναγκασμένο να πιέσει την Επιτροπή να προσέλθει στο τραπέζι των διαπραγματεύσεων. Έχω και προηγουμένως εκφράσει τη γνώμη ότι είναι εξευτελιστικό οι κοινοί πόροι να τυγχάνουν τέτοιας κακής διαχείρισης όπως στην προκειμένη περίπτωση. Και είναι σκανδαλώδες ότι η Επιτροπή μέχρι τώρα δεν έχει καταφέρει να εφαρμόσει το πρόγραμμα στον τομέα του PHARE πιο αποτελεσματικά και να δημιουργήσει συγκεκριμένα και ορατά αποτελέσματα στα δικαιούχα κράτη.
<P>
Θα ήθελα μολαταύτα να εκφράσω την εκτίμησή μου ότι τώρα πετύχαμε να θέσουμε σε λειτουργία έναν θετικό διάλογο και ότι η Επιτροπή είναι διατεθειμένη να αναλάβει ορισμένες προσπάθειες που μπορούν να διορθώσουν τα λάθη και τις ελλείψεις που παρουσιάζει σήμερα το πρόγραμμα. Και ειδικά θα ήθελα να αναγνωρίσω τη δήλωση που έκανε η Επιτροπή σήμερα ότι το 1999 θα εφαρμόσουμε τις προτάσεις που υποβλήθηκαν στην ειδική έκθεση για το PHARE, δηλαδή να αναθέσουμε τη διαχείριση στην ίδια τη δικαιούχο χώρα. Προσμένω με χαρά να λάβουμε ένα ξεκάθαρο μήνυμα ότι από την 1η Ιανουαρίου θα μεταθέσουμε τη διαχείριση του προγράμματος PHARE σε μια συγκεκριμένη χώρα. Θα ήθελα επίσης να έχω το όνομα της εν λόγω χώρας και κάνω θερμή έκκληση στην Επιτροπή, αν συμβούν κάποιες αλλαγές νομικού περιεχομένου, να φροντίσει να υποβάλει τις σχετικές προτάσεις, ώστε να είμαστε βέβαιοι ότι όλα τα εμπόδια θα έχουν αρθεί, ούτως ώστε να μπορέσουμε να υλοποιήσουμε μια αληθινή αποκέντρωση από την 1η Ιανουαρίου 1999.

<SPEAKER ID=38 LANGUAGE="DE" NAME="Bφsch">
Κύριε Πρόεδρε, κυρίες και κύριοι, εκφράζω τις ευχαριστίες μου στον εισηγητή κ. Elles που μετά από μια καλή απαρίθμηση καταλήγει στο συμπέρασμα ότι για την ώρα δεν μπορούμε να χορηγήσουμε στην Επιτροπή απαλλαγή για τον προϋπολογισμό του 1996. Επίσης, αξίζει τις ευχαριστίες μας γιατί επισημαίνει ότι, αν η συνθήκη του Αμστερνταμ ήταν ήδη εν ισχύ, ουσιαστικά δεν θα είχαμε καμία άλλη επιλογή από το να αρνηθούμε οριστικά στην Επιτροπή την απαλλαγή, αφού για τρίτη συνεχή φορά δεν κατέστη δυνατόν να εκδοθεί η δήλωση αξιοπιστίας από το Ελεγκτικό Συνέδριο.
<P>
Έχει απόλυτο δίκιο όταν διαπιστώνει ότι ο τρόπος ενεργείας που επιλέξαμε βασικά δεν είναι μη κανονικός, αλλά συνιστά επιστροφή στην κανονικότητα. Ίσως να μην το έχουμε χειριστεί μέχρι τώρα έτσι σε ευρωπαϊκό επίπεδο, αλλά με το βήμα αυτό ουσιαστικά προσπαθούμε επίσης να εξομαλύνουμε τη συνεργασία και τις υπευθυνότητες μέσα στην Ένωση και να τις κάνουμε περισσότερο διαφανείς.
<P>
Ίσως είναι χαρακτηριστικό για την τοποθέτηση της Επιτροπής απέναντι σ' αυτήν την αναβολή της χορήγησης απαλλαγής το ότι ακούει κανείς πως κάποιοι συνεργάτες Επιτρόπων επί του τύπου συνδέουν αυτήν την πρόθεση του Σώματος με τις ευρωεκλογές που πλησιάζουν. Κυρίες και κύριοι της Επιτροπής, πιστεύω ότι ειδικά αυτή η άποψη τεκμηριώνει μία αποστασιοποίηση και μία υπεροψία που οι ευρωπαίοι πολίτες αποκαλούν γραφειοκρατία των Βρυξελλών.
<P>
Όσα αναφέρει συνοψίζοντας ο συνάδελφος κ. Elles ως αιτιολόγηση της αναβολής της χορήγησης απαλλαγής δεν είναι ουσιαστικά τίποτα καινούργιο. Η Επιτροπή είχε εδώ στο Σώμα, αρκετόν καιρό για να βάλει τάξη βάσει της επεξεργασίας των ειδικών εκθέσεων του Ελεγκτικού Συνεδρίου στις ανεπάρκειες των προγραμμάτων εξωτερικής πολιτικής, στις μικρομεσαίες επιχειρήσεις και σε όλα τα θέματα που μας αναλύει σήμερα ο εισηγητής.
<P>
Αυτό που θα ήθελα, όμως, να θίξω ακόμη - και λυπάμαι που η πολύ αξιέπαινη κυρία Liddell έφυγε ειδικά τώρα για άλλη συνεδρίαση - είναι η εντελώς ακατανόητη για μένα θέση των κρατών μελών σχετικά με τη σύσταση για τη χορήγηση απαλλαγής στη Επιτροπή. Πρόκειται για την Ατζέντα 2000, όπου ακούμε ότι τα κράτη μέλη τονίζουν με όλο και πιο παράλογους υπολογισμούς τον ισολογισμό καθαρών πληρωμών και λένε: διαθέτουμε περισσότερα χρήματα από τους άλλους. Προφανώς, τα συγκεκριμένα κράτη μέλη δεν βρίσκουν τίποτα κακό στο να διαθέτουν μία Επιτροπή και ένας υπεύθυνος Επίτροπος χρήματα στον τομέα της γεωργίας, μολονότι δεν υπάρχει η βάση για κάτι τέτοιο, μολονότι είναι σαφές ότι δεν τηρούνται από διάφορες χώρες συμφωνίες μεταξύ των 15 κρατών μελών και μολονότι βασικά δεν θα χρειαζόταν τίποτα άλλο από το να πατήσει φρένο ο Επίτροπος και να πει: Λοιπόν, κύριοι, φτάνει! Δεν θα πάρετε άλλα χρήματα, μέχρι να κάνετε επιτέλους αυτά που είχαμε συμφωνήσει.
<P>
Είναι τόσο απλό, μολονότι εδώ πάντα κάνουμε σαν να έπρεπε να τροποποιήσουμε δέκα χιλιάδες διατάξεις. Χρειαζόμαστε στην Επιτροπή ανθρώπους που θα δείξουν λίγο θάρρος και θα κάνουν πολιτική σύμφωνη με το πνεύμα των φορολογουμένων. Εμείς, ως Ευρωπαϊκό Κοινοβούλιο, συγκεντρώνουμε με κόπο κάποια χρήματα για τις μικρομεσαίες επιχειρήσεις, 150 εκ. αυτόν τον χρόνο, 150 εκ. στα επόμενα χρόνια, για να μπορέσουν να δημιουργήσουν οι μικρομεσαίες επιχειρήσεις θέσεις εργασίας.
<P>
Το Ελεγκτικό Συνέδριο λέει ότι το 80 % αυτών των τυχερών επιχειρήσεων δεν γνωρίζουν καν ότι έχουν αυτήν την τύχη. Θεωρώ ότι αυτή η πολιτική προσπερνά με θράσος όχι μόνο τα συμφέροντα του Σώματος, αλλά και εκείνα των Ευρωπαίων. Είναι πια καιρός να τεκμηριωθεί αυτό με τη συγκεκριμένη μορφή από το Σώμα.

<SPEAKER ID=39 LANGUAGE="DE" NAME="Rack">
Κύριε Πρόεδρε, η μέχρι τώρα πορεία της συζήτησης σχετικά με τη χορήγηση απαλλαγής για το οικονομικό έτος 1996 έδειξε κατά τη γνώμη μου δύο πράγματα: Από τη μια ότι η Ένωση και οι συνεργάτες της είναι καλύτεροι από τη φήμη τους. Για πολλά σημεία, οι εκθέσεις που συζητούνται σήμερα δείχνουν ότι πάρα πολλά απ' όσα κάνουν η Ευρώπη και οι συνεργάτες της ΕΕ γίνονται με ορθό τρόπο. Ωστόσο, οι εκθέσεις έδειξαν επίσης ότι υπάρχουν πάρα πολλά αδύνατα σημεία και προβλήματα που δεν πρέπει να τα παραβλέπουμε. Θέλω να τοποθετηθώ κι εγώ σύντομα σχετικά με τρία από τα εν λόγω σημεία.
<P>
Πρώτον, είναι σκανδαλώδες το ότι τα αποτελέσματα της εξεταστικής επιτροπής για το διαμετακομιστικό σύστημα υλοποιούνται τόσο αργά. Κατά κάποιον τρόπο, είναι παράδοξο. Οι υπολογιστές γίνονται όλο και πιο γρήγοροι. Κάθε εξάμηνο έρχεται στην αγορά μία νέα γενιά υπολογιστών, αλλά η μηχανοργάνωση αυτού του συστήματος γίνεται όλο και πιο αργά.
<P>
Ένα δεύτερο σημείο: Τις τελευταίες μέρες και εβδομάδες, συζητήσαμε κι εδώ στο Σώμα έντονα την εντελώς ανεπαρκή χρησιμοποίηση των πιστώσεων στην Κεντρική και Ανατολική Ευρώπη, κυρίως σε σχέση με τα προγράμματα PHARE, TACIS και MED. Ειδικά κατά την αρχή των διαπραγματεύσεων για την ένταξη, αυτή η ανεπαρκής διάθεση των πιστώσεων δεν είναι καλό σημάδι για τα επόμενα χρόνια.
<P>
Το τρίτο σημείο: Επανειλημμένα διαπιστώσαμε, σε μεμονωμένες περιπτώσεις, κυρίως και σε σχέση με την εξεταστική επιτροπή για την ΣΕΒ, ότι χρειαζόμαστε στην ΕΕ - και κυρίως στην Επιτροπή - ένα πειθαρχικό κανονισμό για τους υπαλλήλους, ώστε η Επιτροπή να μην μας λέει διαρκώς σε εντυπωσιακά τακτικά διαστήματα: Ουσιαστικά, δεν μπορούμε να κάνουμε τίποτα βάσει του ισχύοντος πειθαρχικού κανονισμού και γι' αυτό δεν το επιχειρούμε καν. Κάποτε ο Πρόεδρος της Επιτροπής μας είχε υποσχεθεί ότι η ίδια εκείνη Επιτροπή θα υπέβαλε ένα νέο πειθαρχικό κανονισμό. Το περιμένουμε! Η αναβολή της χορήγησης απαλλαγής πρέπει να ληφθεί σοβαρά! Το φθινόπωρο θέλουμε να διαπιστώσουμε μία διαφορετική κατάσταση από σήμερα.

<SPEAKER ID=40 NAME="Σαρλής">
Κύριε Πρόεδρε, κατ'αρχάς θα πρέπει να επαινέσω τον εισηγητή για την έκθεσή του. Συμφωνώ με τη σύσταση την οποία κάνει να αναβληθεί η απαλλαγή, αλλά συμφωνώ επίσης και με τους λόγους τους οποίους προβάλλει ο εισηγητής στην έκθεσή του ως προς το γιατί πρέπει να αναβληθεί η απαλλαγή.
<P>
Θα σταθώ στη συζήτηση σε δύο σημεία. Το πρώτο είναι αυτό που στην έκθεση αναφέρεται ως έλλειψη δημοκρατικής ευθύνης από πλευράς Επιτροπής. Τι σημαίνει αυτό; 'Η αν θέλετε, τι είναι αυτό που ενοχλεί το Κοινοβούλιο; Κύριε Επίτροπε, κύριοι συνάδελφοι, η Επιτροπή Ελέγχου του Προϋπολογισμού αδυνατεί να μορφώσει γνώμη, θετική ή αρνητική, για την απαλλαγή διότι η Επιτροπή δεν μας δίδει τα στοιχεία τα οποία κρίνουμε απαραίτητα και τα οποία επίσημα ζητούμε από αυτή, για να μορφώσουμε την όποια γνώμη πρέπει να μορφώσουμε. Ο εν ισχύει κανονισμός υπηρεσιακής κατάστασης των υπαλλήλων της Επιτροπής τούς απαγορεύει να παρέχουν στοιχεία στο Ευρωπαϊκό Κοινοβούλιο άνευ προηγουμένης αδείας της ιεραρχίας. Αυτό εξηγεί σε μεγάλο βαθμό το πενιχρό των στοιχείων τα οποία λαμβάνουμε, διότι αντιλαμβάνεστε, κύριοι συνάδελφοι, ότι δεν δυνάμεθα να γνωμοδοτήσουμε επί τη βάσει των paroles d'honneur των διαφόρων Επιτρόπων προς την Επιτροπή Ελέγχου του Προϋπολογισμού του τύπου λ.χ. «δεν υπήρξε απάτη», ή «έγινε έρευνα και δεν προέκυψαν στοιχεία» κλπ. Η άποψή μου είναι ότι το θέμα αυτό πρέπει να αντιμετωπισθεί με σχετική συμπλήρωση της διοργανικής συμφωνίας μεταξύ των τριών θεσμικών οργάνων, όπως συνέβη, και το γνωρίζουμε όλοι, με τις εξεταστικές επιτροπές. Πρέπει να λυθεί αυτός ο γόρδιος δεσμός, δηλαδή ο τρόπος και η διαδικασία με την οποία μπορεί το Ευρωπαϊκό Κοινοβούλιο να λαμβάνει τα στοιχεία εκείνα που είναι απαραίτητα προκειμένου να απαλλάξει ή να μην απαλλάξει την Επιτροπή για την εκτέλεση του προϋπολογισμού.
<P>
Ένα δεύτερο σημείο, το επαναλαμβάνω για πολλοστή φορά και αφορά το Ευρωπαϊκό Κοινοβούλιο, είναι ότι πρέπει εμείς οι ίδιοι να προβούμε το ταχύτερο δυνατόν στις αναγκαίες αλλαγές της λειτουργίας της Επιτροπής Ελέγχου του Προϋπολογισμού. Είναι κάτι που το τονίζω, το λέω πάντοτε, πρέπει να σπεύσουμε για να μπορέσουμε να ανταποκριθούμε στις ανάγκες της εποχής, και όλα αυτά βέβαια συνδυάζονται με το θέμα της αυτονομίας της UCLAF, ενός οργάνου το οποίο έχει πετύχει μέχρι τώρα. Και αυτονομία της UCLAF δεν μπορεί να υπάρξει εάν οι υπάλληλοι της UCLAF εξακολουθούν να υπόκεινται στον κανονισμό υπηρεσιακής κατάστασης των υπαλλήλων της Επιτροπής. Εάν η UCLAF πρόκειται να ελέγχει την Επιτροπή, δεν μπορεί να είναι υπάλληλοι της Επιτροπής αυτοί οι οποίοι θα ελέγχουν την Επιτροπή.

<SPEAKER ID=41 NAME="Liikanen">
Κύριε Πρόεδρε. Σας ευχαριστώ πολύ για αυτή τη συζήτηση. Θα αναφερθώ σε δύο μόνο κύριους τομείς δαπανών με τους οποίους έχουμε ασχοληθεί. Πρώτον, τα εξωτερικά προγράμματα και στη συνέχεια τα διαρθρωτικά ταμεία και τη Δήλωση Αξιοπιστίας.
<P>
Όσον αφορά τα εξωτερικά προγράμματα, θα αναφέρω πολύ σύντομα ότι η Επιτροπή έλαβε το φθινόπωρο μία σημαντική απόφαση να αναπτύξει ομοιόμορφα διαρθρωμένα εξωτερικά προγράμματα. Αυτή η απόφαση βρίσκεται τώρα στο στάδιο της υλοποίησης, η οποία ελπίζουμε ότι θα ολοκληρωθεί σύντομα. Αυτό σημαίνει ότι θα υπάρχει ομοιομορφία κατά τη διαχείριση των προγραμμάτων PHARE, TACIS, MEDA και άλλων, καθώς επίσης ότι ελπίζουμε ότι θα τυποποιηθούν όλες οι διαδικασίες και οι δημόσιες προσφορές και θα απλοποιηθεί ο τρόπος διαχείρισης των εξωτερικών προγραμμάτων. Υπάρχουν τόσες πολλές διαφορετικές διαδικασίες και μορφές συμβάσεως. Είναι εξαιρετικά δύσκολο για τους πελάτες μας, όπως επίσης και για μας. Αν ακολουθούμε απλές και τυποποιημένες διαδικασίες που διακρίνονται για τη διαφάνειά τους, θα είναι πολύ ευκολότερο να ελέγχουμε την κατάσταση.
<P>
Η απόφαση για προγράμματα κοινής διάρθρωσης θα τεθεί φέτος σε εφαρμογή και θα είμαστε σε θέση να ενημερώνουμε την Επιτροπή Ελέγχου του Προϋπολογισμού για τη διαδικασία. Η κ. Kjer Hansen αναφέρθηκε στην αποκέντρωση και μπορώ να πω ότι η Επιτροπή είναι, σε γενικές γραμμές, σύμφωνη. Ασφαλώς, είναι γεγονός ότι είναι καλύτερα να λειτουργήσουν τα προγράμματα πλησίον εκείνων που είναι άμεσα ενδιαφερόμενοι. Πρόκειται για κάτι που πρέπει να κάνουμε για να βελτιώσουμε την απόδοση, αν και η ισορροπία ανάμεσα στην απόδοση και τον έλεγχο είναι φυσικά πολύ λεπτή. Πρέπει ως εκ τούτου να πραγματοποιηθεί η αποκέντρωση όσο το δυνατό πιο γρήγορα, ενώ παράλληλα θα πρέπει να είναι σε θέση η δικαιούχος χώρα και οι αρχές της να αναδιοργανώσουν ανάλογα την πολιτική τους. Έχω συζητήσει αυτό το θέμα διεξοδικά με τους συναδέλφους μου και στην περίπτωση του προγράμματος PHARE είναι σαφές ότι μπορούμε να κινηθούμε ταχέως σε ορισμένους τομείς, πιθανόν πιο γρήγορα από ό, τι με τις χώρες στο σύνολό τους.
<P>
Όσον αφορά τη Δήλωση Αξιοπιστίας και τα διαρθρωτικά ταμεία, έχει αποδειχτεί ότι δεν είναι πολλά εκείνα που έχουν επιτευχθεί. Θα μπορούσα ίσως να αναφέρω εν συντομία τι έχει συμβεί με τα διαρθρωτικά ταμεία επειδή εργαζόμαστε επίπονα πάνω σε αυτό το θέμα εδώ και μερικούς μήνες. Λάβαμε την πρώτη Δήλωση Αξιοπιστίας το φθινόπωρο του 1995. Με αυτή κατέστη σαφές ότι είχαν γίνει πολλές παρατυπίες, ειδικά στον τομέα των διαρθρωτικών ταμείων. Παρατυπίες, αλλά όχι απάτη. Υποστηρίζεται επίσης ότι η πλειοψηφία αυτών των παρατυπιών, ίσως το 90 %, παρατηρήθηκαν στο στάδιο του τελικού δικαιούχου. Όλα αυτά συνέβησαν το φθινόπωρο του 1995.
<P>
Το 1996, συγκροτήσαμε μία ομάδα αντιπροσώπων των υπουργών οικονομικών των κρατών μελών για να διαλευκάνει την κατάσταση. Συνεργαστήκαμε με το Ελεγκτικό Συνέδριο και ζητήσαμε τη συμβουλή τους. Οι κύριοι τομείς ήταν δύο. Πρώτον, οι κανόνες επιλεξιμότητας δεν ήταν σαφείς στον ισχύοντα κανονισμό. Δεν υπήρχε καμία συμφωνία σχετικά με το τι ήταν επιλέξιμο και τι όχι. Δεύτερον, οι δημοσιονομικοί κανονισμοί δεν ήταν αποδεκτοί ως αρχή. Συνεπώς, επικεντρώσαμε την προσοχή μας σε αυτά τα δύο ζητήματα και καταφέραμε να φέρουμε σε πέρας το εκτενέστατο και εξαιρετικά επίπονο έργο μας σε διάστημα ενός χρόνου. Εν συνεχεία, αποδεχτήκαμε τις καταστάσεις επιλεξιμότητας για όλα τα διαρθρωτικά ταμεία, οι οποίες και τέθηκαν σε ισχύ στις 1 Ιανουαρίου 1998. Η όλη διαδικασία διήρκεσε περίπου δεκαοχτώ μήνες.
<P>
Η Επιτροπή έχει επίσης πει ότι οι δημοσιονομικές διορθώσεις θα ισχύσουν από την 1η Ιανουαρίου 1998, προκειμένου να διαλευκανθούν οι αβεβαιότητες και οι ασάφειες του σημερινού κανονισμού που ισχύει από το 1993. Συγχρόνως, φυσικά, έχουμε προσπαθήσει να δούμε πώς θα μπορούσαμε να βελτιώσουμε το όλο νομικό πλαίσιο για να αποφύγουμε τέτοιου είδους ασάφειες στο μέλλον. Αξιοποιήσαμε την εμπειρία μας από τη Δήλωση Αξιοπιστίας κατά την προετοιμασία της μεταρρύθμισης των διαρθρωτικών ταμείων. Κατά τη μεταρρύθμιση αυτή, η παρουσίαση της οποίας προς εσάς έγινε μέσω διαφόρων επιτροπών στις 18 Μαρτίου, έχει ληφθεί υπόψη ένας μεγάλος αριθμός παρατηρήσεων του Ελεγκτικού Συνεδρίου και δικών μας πορισμάτων. Θα πρέπει να επικεντρώσουμε περισσότερο την προσοχή μας σε διάφορους στόχους. Πρέπει να περιορίσουμε τον αριθμό των πρωτοβουλιών: θα υπάρχουν μόνο τρεις. Θα πρέπει να απλουστεύσουμε τις διαδικασίες σε ό, τι αφορά την ανάληψη υποχρεώσεων. Αυτό θα γίνει. Όταν γίνεται αποδεκτό ένα πρόγραμμα, γίνεται συγχρόνως αποδεκτό το τμήμα της συνολικής χρηματοδότησης που απαιτείται για την περίοδο προγραμματισμού. Θα πρέπει επίσης να συμφωνήσουμε όσον αφορά τον τρόπο με τον οποίο γίνονται οι δημοσιονομικές διορθώσεις. Οι νέες ρυθμίσεις είναι σαφέστατες. Αν ένα κράτος μέλος διαπιστώσει ότι έχει γίνει κάποια παρατυπία, μπορεί να διαθέσει τα κεφάλαια για την υλοποίηση ενός άλλου προγράμματος. Αν είναι το Ελεγκτικό Συνέδριο ή η Επιτροπή εκείνοι που θα εντοπίσουν την παρατυπία, θα αποσύρουμε τα κεφάλαια.
<P>
Το ζήτημα της χρηματοδότησης του κανονισμού είναι εξαιρετικά σημαντικό και ελπίζουμε ότι τόσο η τωρινή όσο και οι μελλοντικές Προεδρίες θα εργαστούν σκληρά προκειμένου να εγκριθεί εγκαίρως και να τεθεί σε ισχύ την 1η Ιανουαρίου 2000. Έχουμε κάνει μία αρχή σε ό, τι αφορά το εξαιρετικά δύσκολο έργο έγκρισης των χρηματοπιστωτικών δαπανών για τα διαρθρωτικά ταμεία μακροπρόθεσμα και με μεγάλη μου χαρά θα τονίσω τα λόγια της Προεδρίας ότι πρόκειται για μία από κοινού προσπάθεια. Υπάρχουν δεκάδες χιλιάδες συμμέτοχοι στα κοινοτικά προγράμματα. Ό, τι και να κάνουμε εμείς στην Επιτροπή, δεν μπορούμε να επιλύσουμε κάθε πρόβλημα που αντιμετωπίζουν οι τελικές δικαιούχες χώρες. Φέρουμε μεν κάποιο μερίδιο ευθύνης, αλλά θα πρέπει να μπορέσουμε να φέρουμε μαζί το έργο σε πέρας. Θα είναι προς ευχαρίστησή μου να επιστρέψω στην Επιτροπή Ελέγχου του Προϋπολογισμού το φθινόπωρο. Έχουμε συζητήσει με τον Πρόεδρο και τον εισηγητή το ενδεχόμενο ομαδοποίησης αυτών των ζητημάτων, έτσι ώστε να μπορέσουμε πιθανόν να οργανώσουμε μερικές συναντήσεις πριν από το καλοκαίρι και να ολοκληρώσουμε τις διαπραγματεύσεις μας πάνω σε αυτά τα θέματα το φθινόπωρο. Προσπαθούμε να μην είμαστε προκατειλημμένοι και να αντιμετωπίζουμε τα πράγματα εποικοδομητικά.

<SPEAKER ID=42 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα στις 12.00 το μεσημέρι.

<CHAPTER ID=3>
Δικαστικές διώξεις για την προστασία των οικονομικών της Ένωσης
<SPEAKER ID=43 NAME="Πρόεδρος">
Η ημερήσια διάταξη προβλέπει τη συζήτηση της έκθεσης της κ. Theato (A4-0082/98) εξ ονόματος της Επιτροπής Ελέγχου του Προϋπολογισμού επί των δικαστικών διώξεων για την προστασία των οικονομικών συμφερόντων της Ένωσης.

<SPEAKER ID=44 NAME="Theato">
Κύριε Πρόεδρε, στην τελευταία συνεδρίαση της ολομέλειας μιλήσαμε στο πλαίσιο της έκθεσης του κ. Bontempi για την προστασία των οικονομικών συμφερόντων της Ένωσης, και σήμερα συζητούμε και πάλι γι' αυτό με αφορμή την έκθεσή μου. Αυτό δείχνει πόσο σοβαρά παίρνει το Κοινοβούλιο το συγκεκριμένο θέμα. Αυτή τη φορά, πρόκειται για την εντελώς ανεπαρκή συνεργασία των εθνικών δικαστικών και των αρχών ποινικής δίωξης στον αγώνα για την καταπολέμηση της διεθνούς εγκληματικότητας, που ζημιώνει τον προϋπολογισμό της Ένωσης μέσω της απάτης, της διαφθοράς και του ξεπλύματος του βρώμικου χρήματος.Σε μια Ευρώπη που διαρκώς ανοίγεται τόσο στην ενιαία αγορά όσο και στις σχέσεις της προς τρίτες χώρες, αποδομούνται τα εμπόδια για τους πρωταγωνιστές της οικονομίας. Από αυτό επωφελούνται πολύ οι καλά οργανωμένοι παραβάτες του νόμου, όπως έδειξε καθαρά η Επίτροπος κ. Gradin στην ετήσια έκθεσή της για την καταπολέμηση της απάτης. Παρ' όλ' αυτά, τα εθνικά νομικά όρια για τη δίωξη και προ παντός τη δικαστική τιμωρία τέτοιων ενεργειών εξακολουθούν να υφίστανται. Δεν μπορούμε να κάνουμε τον φορολογούμενο να το καταλάβει αυτό. Γι' αυτόν τον λόγο, με την παρούσα έκθεση της Επιτροπής Ελέγχου του Προϋπολογισμού επιχειρείται να καταδειχθούν τρόποι για τη βαθμιαία λύση του προβλήματος της ανά κράτος αρμοδιότητας και των διαφορετικών συστημάτων ποινικού δικαίου, και συγκεκριμένα σε πρώτη φάση στο πλαίσιο των υφισταμένων συμβάσεων, αργότερα δε με μια ενδεχόμενη συμπλήρωση των συνθηκών, χωρίς να προτείνουμε ακόμη σχετικές τεχνικές λεπτομέρειες.
<P>
Αρχικά, τίθεται το ερώτημα ποιό κράτος μέλος είναι υπεύθυνο στην περίπτωση πολυεθνικών αδικημάτων σε βάρος του προϋπολογισμού της Ένωσης: εκείνο που αποκαλύπτει το αδίκημα, εκείνο στην επικράτεια του οποίου γίνεται η σύλληψη ή εκείνο του οποίου την ιθαγένεια έχουν ο/οι δράστες; Πέρα από αυτήν τη σύγκρουση αρμοδιοτήτων, η συνεργασία στις αιτήσεις διεθνούς δικαστικής συνδρομής προσκρούει και σε άλλα εμπόδια: π.χ. καθυστέρηση μέσω ανασταλτικών προσφυγών, απαρχαιωμένες διαδικασίες που πρέπει να εκτυλίσσονται δια της διπλωματικής οδού, η αρχή της διπλής ποινικοποίησης, δυσκολίες εξ αιτίας των διαφορετικών αντιλήψεων περί αποδεικτικών κριτηρίων ως προς την δίωξη του εγκλήματος και την ποινική δικονομία καθώς και της άγνοιας των ξένων νομικών συστημάτων. Τα γεγονότα στον τομέα του τουρισμού, της διαμετακόμισης και της δημόσιας ακρόασης των Επιτροπών Προϋπολογισμού και Πολιτικών Ελευθεριών του περασμένου Απριλίου αποτελούν πρακτική απόδειξη της συγκεκριμένης σύγκρουσης.
<P>
Τί πρέπει να γίνει; Οι διακρατικές συμφωνίες δεν έχουν αποτέλεσμα. Είναι εξαιρετικά αμφίβολο το αν θα επικυρωθεί εντός του 1998 η Σύμβαση για την προστασία των οικονομικών συμφερόντων - εν συντομία Σύμβαση π.ο.σ. -, που υπογράφηκε το 1995. Οι διαπραγματεύσεις για τη συμφωνία δικαστικής συνδρομής, για τις οποίες θα συζητήσουμε μέσα στην εβδομάδα, διεξάγονται με μεγάλες δυσκολίες. Δεν θα λειτουργήσει εδώ η Ένωση με βάση την επικουρικότητα; Ήδη διαθέτει μία αρχή, δηλαδή τη μονάδα καταπολέμησης της απάτης της Επιτροπής, την UCLAF, που θα μπορούσε να λειτουργήσει ως συνδετικός κρίκος μεταξύ των εθνικών διωκτικών αρχών. Θα μπορούσε να συγκεντρώσει τις αντίστοιχες πληροφορίες σε μία τράπεζα πληροφοριών - αφού ήδη διαθέτει έναν αριθμό τέτοιων τραπεζών πληροφοριών - και να τις διαβιβάζει εν συνεχεία στις εθνικές ανακριτικές αρχές για την αποδεικτική διαδικασία. Θα μπορούσε να συντονίζει και να παρέχει υποστήριξη στις εργασίες των εθνικών ανακριτικών αρχών και να συμβάλει, επίσης, στη βελτίωση της κατάρτισης των νομικών στον συγκεκριμένο τομέα.
<P>
Για να μπορέσουμε να δημιουργήσουμε αυτό το είδος κόμβου, θα έπρεπε να επιδιωχθεί να είναι η UCLAF ανεξάρτητη από την Επιτροπή. Περισσότερα γι' αυτό θα αναφέρει στην προσεχή έκθεσή του ο συνάδελφος κ. Bφsch. Εδώ, αναφέρω μόνο ότι θα χρειαζόταν προφανώς μία νέα ρύθμιση του καταστατικού, καθώς και μία σαφής ερμηνεία του κανονισμού περί ασυλίας των υπαλλήλων της ΕΕ. Όμως, μακροπρόθεσμα τα μέτρα αυτά δεν θα ήταν αρκετά για να θέσουμε υπό έλεγχο το πρόβλημα της απάτης με χρήματα της ΕΕ. Σύμφωνα με το νέο άρθρο 280 της Συνθήκης του Αμστερνταμ, τα κράτη μέλη και η Επιτροπή πρέπει να συνεργάζονται στενά και στον τομέα του ποινικού δικαίου. Η συναπόφαση με το Συμβούλιο μεταβιβάζεται στο Κοινοβούλιο. Η εφαρμογή του ποινικού δικαίου δεν θίγεται απ' αυτό, δηλαδή παραμένει στα κράτη μέλη.
<P>
Αν σε δεύτερη φάση δημιουργείτο μία οποιασδήποτε μορφής ευρωπαϊκή δικαστική αρχή, όπως προτάθηκε στη μελέτη της Επιτροπής Corpus Juris, όπου ονομάστηκε "ευρωπαϊκή εισαγγελία», θα αποτελούσε το απαραίτητο συμπλήρωμα για τη δημιουργία ενός ευρωπαϊκού χώρου ποινικού δικαίου, που θα έπρεπε να διασφαλιστεί με μία σύμβαση. Επίσης, θα έπρεπε να οριστούν σε όλα τα κράτη μέλη ποινικά πρότυπα για αδικήματα κατά των πόρων της Κοινότητας. Αυτή η ευρωπαϊκή δικαστική αρχή θα στηριζόταν και στα πορίσματα της UCLAF και θα χορηγούσε εξουσιοδοτήσεις στις αντίστοιχες εθνικές δικαστικές αρχές ως ευρωπαϊκούς εντεταλμένους, χωρίς να περιορίζει ή να θίγει έτσι τις αρμοδιότητές τους.
<P>
Για να αντιμετωπιστούν τα προβλήματα που περιγράφηκαν, καλώ την Επιτροπή - και σας προσκαλώ εγκάρδια, κυρία Gradin - να υποβάλει μέχρι τον Ιούλιο τα ακόλουθα στο Κοινοβούλιο: Μία απάντηση στην ερώτηση ποιά μέτρα προτείνει η Επιτροπή για την ενοποίηση του ποινικού δικαίου σε περίπτωση κατάχρησης χρημάτων της Κοινότητας, αν δεν έχει γίνει, όπως ζητάμε, η ομόφωνη επικύρωση της Σύμβασης π.ο.σ. μέχρι τον Ιούλιο του τρέχοντος έτους. Και δεύτερον, μία μελέτη για τη συμβατότητα των πορισμάτων του Corpus Juris με τις ιδιαιτερότητες των εθνικών νομοθεσιών καθώς και προτάσεις για την υλοποίησή της. Παράλληλα, πρέπει να οριστεί με σαφήνεια ο όρος "ευρωπαϊκή εισαγγελία» που χρησιμοποιείται στο Corpus Juris, ώστε να μπορεί να συμφωνήσει με τις νομοθεσίες των κρατών μελών ως προς τις αρμοδιότητες κατά την ανάκριση και την ποινική δίωξη - κι εδώ αναφέρομαι κυρίως στο αγγλοσαξωνικό δίκαιο.

<SPEAKER ID=45 LANGUAGE="EN" NAME="Tomlinson">
Κύριε Πρόεδρε, ανησυχώ και λυπάμαι που δε μου δόθηκε η ευκαιρία να αναφέρω, πριν μιλήσει η κ. Theato, ότι υπάρχει ένα παρόραμα στην έκθεση της Επιτροπής Ελέγχου του Προϋπολογισμού που έχει δημοσιευθεί. Αυτό το παρόραμα επηρεάζει το ίδιο το ζήτημα που αποτελούσε την ουσία του μοναδικού σημαντικού επιχειρήματος στην επιτροπή. Με αυτό επιδιώκεται να αντικατασταθεί ο όρος "ευρωπαϊκός δημόσιος κατήγορος» των παραγράφων 7, 9 και 10 με τον όρο "ευρωπαϊκή δικαστική αρχή». Οφείλω να πω, εφόσον ήμουν ανέκαθεν αντίθετος στη χρήση των λέξεων "ευρωπαϊκός δημόσιος κατήγορος» που περιλαμβάνονται στο σύνολο των αγγλικών νόμων, - αυτή ήταν άλλωστε η όλη ουσία της παρέμβασής μου στην επιτροπή - ότι θεωρώ καταπληκτικό το γεγονός ότι αυτό το τυπογραφικό λάθος έχει οδηγήσει τώρα σε μία κύρια και ουσιώδη τροπολογία της έκθεσης. Αυτό φυσικά ισχύει μόνο για το αγγλικό κείμενο και ζητώ την καθοδήγησή σας επειδή πιστεύω ότι πρόκειται για μία εξαιρετικά σημαντική τροπολογία για να προκύψει μέσω ενός τυπογραφικού λάθους.

<SPEAKER ID=46 LANGUAGE="DE" NAME="Theato">
Ναι, θα το εξηγήσω με δυό λόγια. Εγώ έχω το γερμανικό κείμενο, και στα γερμανικά το θέμα "εισαγγελία» είναι μία συγκεκριμένη έννοια πλήρης περιεχομένου. Δεν υπάρχει σε ευρωπαϊκό επίπεδο κάτι που να μπορεί να συγκριθεί μ' αυτό. Σε κάθε γλώσσα, η έννοια αυτή παρουσιάζεται με διαφορετικό τρόπο. Μου έγινε αναφορά για το θέμα από πάρα πολλές πλευρές, για το ότι στηρίχτηκα στο γερμανικό κείμενο, όπως το είχα παρουσιάσει και στην επιτροπή. Δεν είμαι εγώ υπεύθυνη για τη μετάφραση. Είναι σαφές πως εδώ δημιουργείται κάτι που δεν υπάρχει ακόμη, κάτι που λαμβάνει υπ' όψιν τα εθνικά δεδομένα, τις συνήθειες και τις παραδόσεις, τις αρμοδιότητες. Το πώς ονομάζεται αυτό αποτελεί, σε τελευταία ανάλυση, δευτερεύον θέμα. Γι΄αυτό, σας παρακαλώ να μη συνδέετε την ιδέα με την λέξη αυτή καθ' εαυτήν, αλλά να προσδιορίσετε την έννοια. Ελπίζω ότι η κ. Gradin θα έχει σήμερα τη δυνατότητα να το εξηγήσει κάπως αυτό, γιατί εδώ στόχος δεν είναι η επέμβαση σε εθνικά θέματα, παρά η ενδεχόμενη δημιουργία ενός νέου θεσμικού οργάνου για την Ευρώπη.
<P>
Κύριε Πρόεδρε, θέλω να επιστήσω την προσοχή σας σε κάτι ακόμη: Αναφέρομαι στη διαδικασία. Δεν ξέρω ποιος καταρτίζει τον κατάλογο ομιλητών, αλλά δεν είναι πλέον ανεκτό αυτό που συμβαίνει για τρίτη φορά σήμερα, δηλαδή να αναγκάζεται η κ. Gradin να εκθέτει την άποψή της κι εκείνη της Επιτροπής, ενώ συρρέουν βουλευτές που κάνουν και τον αντίστοιχο θόρυβο, και μάλιστα όταν βρισκόμαστε λίγο πριν από την ψηφοφορία! Γι' αυτό σας παρακαλώ να διαχειρίζεστε τον χρόνο έτσι, ώστε η κ. Gradin να έχει την πλήρη προσοχή του Σώματος και να μην ενοχλείται από θορύβους. Σας παρακαλώ να φροντίσετε γι' αυτό!

<SPEAKER ID=47 NAME="Πρόεδρος">
Κυρία Theato, αν όλοι οι ομιλητές τηρούσαν αυστηρά τους χρόνους αγόρευσης δεν θα διατρέχαμε αυτόν τον κίνδυνο. Σε ό, τι αφορά τον συνάδελφο κ.Tomlinson, το πρόβλημα είναι υπό εξέταση. Πρόκειται για έκθεση πρωτοβουλίας, για την οποία δεν βιαζόμαστε, καθώς δεν αφορά τον νομοθετικό τομέα, ωστόσο αντιλαμβάνομαι ότι είναι εξαιρετικά ευαίσθητο ζήτημα.

<SPEAKER ID=48 LANGUAGE="DE" NAME="Bφsch">
Κύριε Πρόεδρε, προσπαθούμε να σας βοηθήσουμε ώστε να έχει τελικά και η κ. Gradin αρκετό χρόνο. Πιστεύω ότι αυτή η συζήτηση τώρα στην αρχή έδειξε κι όλας πού έγκεινται τα σχετικά προβλήματα. Η παρούσα έκθεση είναι ακόμη μία σημαντική συμβολή στο να οξύνουμε τον τρόπο σκέψης μας με μία προβληματική, η οποία εμφανίστηκε πολλές φορές ξεκάθαρα και μέσα από τα συμπεράσματα της εξεταστικής μας επιτροπής για το διαμετακομιστικό σύστημα και για όλα αυτά τα πράγματα που σχετίζονται με τις απάτες σε βάρος του ευρωπαϊκού προϋπολογισμού: δεν μπορούμε να ολοκληρώσουμε τελικά την ενιαία αγορά, όσο εργαζόμαστε σύμφωνα με 15 εθνικούς κανόνες, .
<P>
Πιστεύω ότι από τεχνικής πλευράς αυτές τις μέρες επιτελείται ένα σημαντικό βήμα, με το να στείλουμε αυτό το Corpus Juris και σε μετάφραση στα 15 κράτη μέλη και τα κοινοβούλιά τους, ώστε να σκεφτούν εκεί ποια πράγματα θα ήταν σκόπιμο να γίνουν. Ελπίζω ότι τότε θα προχωρήσουμε ένα βήμα παραπέρα, βάσει των παρατηρήσεων των συναδέλφων. Πρόκειται για ένα πρόγραμμα, για το οποίο προφανώς θα πρέπει να εργαστούμε ακόμη για πολύν καιρό μαζί με την Επιτροπή και τα κράτη μέλη. Με αυτό το πνεύμα, η ομάδα μας κατ' αρχήν επικροτεί την παρούσα έκθεση.

<SPEAKER ID=49 LANGUAGE="DE" NAME="Rack">
Κύριε Πρόεδρε, τα λόγια είναι προφανώς κάτι πολύ σημαντικό, και με τα λόγια μπορεί κανείς να εκφράσει ή να συγκαλύψει κάτι. Θέλω πρώτα να μιλήσω για την λέξη "επικουρικότητα». Η συγκεκριμένη λέξη δημιουργεί δυσκολίες σε πολλούς από μας. Εν μέρει είναι δύσκολη στην προφορά, αλλά προφανώς είναι ακόμη πιο δύσκολο να την καταλάβει κανείς. Αν συμβουλευτεί κανείς το λεξικό, βρίσκει εκεί διατυπώσεις με το νόημα ότι πρόκειται για μία αρχή που αναφέρεται στο ότι η ιδία ευθύνη είναι σημαντική, ότι το ανώτερο επίπεδο πρέπει να παρεμβάλλεται, να επεμβαίνει, μόνο σε δεύτερη φάση, όταν η βάση δεν είναι σε θέση να φέρει σε πέρας τα πράγματα μόνη της.
<P>
Ακόμη, το λεξικό συχνά λέει ότι μπορεί κανείς να ανατρέξει σχετικά ήδη σε διάφορες κοινωνικές εγκυκλίους του Πάπα. Αυτά είναι όλα σωστά, όχι όμως αρκετά. Η λέξη "επικουρικότητα» με ευρωπαϊκά συμφραζόμενα έχει και μία τρίτη, σχεδόν σημαντικότερη σημασία, και συγκεκριμένα το ότι πάντα γίνεται κακή χρήση της, όταν θέλει κανείς να προβάλει μία αιτιολόγηση, προκειμένου να μην κάνει κάτι ο ίδιος αλλά να το αναβάλει επ' αόριστον. Ακριβώς αυτό συμβαίνει τώρα ξανά σε σχέση με το θέμα της ευρωπαϊκής εισαγγελίας ή της δικαστικής αρχής. Ως προς αυτά πιστεύω ότι είχαμε καταλήξει σε ομοφωνία στις συζητήσεις της Επιτροπής Ελέγχου του Προϋπολογισμού. Γι΄αυτό άλλωστε σήμερα επρόκειτο να τεκμηριώσουμε εδώ στο Σώμα το ότι χρειαζόμαστε καλύτερο συντονισμό των εθνικών διωκτικών αρχών σ' εκείνες τις περιπτώσεις, που το θέμα είναι να ελέγξουμε την απάτη εναντίον των οικονομικών συμφερόντων της Ένωσης, να την αποτρέψουμε και να επιβάλουμε σχετικές κυρώσεις.
<P>
Είναι πάρα πολλοί οι τομείς όπου επανειλημμένα διαπιστώνουμε πως ακόμη σε πολλά κράτη μέλη προφανώς θεωρείται παλληκαριά το να γίνεται κατάχρηση μόνο χρημάτων της Ένωσης, χρημάτων της Κοινότητας, και ακόμη και οι ίδιες οι εθνικές διωκτικές αρχές να καθυστερούν πάρα πολύ την επιβολή των αντίστοιχων κυρώσεων για τις απάτες αυτές.
<P>
Στην παρούσα έκθεση προβάλλεται το αίτημα ότι είναι επείγουσα ανάγκη να χρησιμοποιηθεί και να ενεργοποιηθεί περισσότερο η UCLAF στον εν λόγω τομέα, επιπλέον δε ζητείται η εισαγωγή ενός νέου θεσμικού οργάνου, όποιο κι αν είναι το όνομά του, και ο χαρακτηρισμός "ευρωπαϊκή εισαγγελία» ίσως στ' αλήθεια να είναι λάθος έκφραση για το όργανο αυτό. Ουσιαστικά χρειαζόμαστε κάτι που θα φροντίσει να απομακρυνθούν οι εθνικές διωκτικές αρχές από αυτήν την υπεροπτική στάση τους απέναντι στο αδίκημα της κατάχρησης των οικονομικών συμφερόντων της Ένωσης, την οποία εμφάνισαν μέχρι τώρα πάρα πολύ συχνά. Χρειαζόμαστε καλύτερο συντονισμό, ώστε πραγματικά αυτό το αδίκημα κάποτε να διωχθεί και να εξαφανιστεί στο μέτρο του εφικτού.

<SPEAKER ID=50 LANGUAGE="PT" NAME="Rosado Fernandes">
Κύριε Πρόεδρε, κυρία Επίτροπε, η κατεύθυνση έχει χαραχθεί, όλοι γνωρίζουμε ποιον δρόμο πρέπει να ακολουθήσουμε ώστε να παράσχουμε στην Επιτροπή τα δικαστικά και ποινικά μέσα που θα της δώσουν τη δυνατότητα να καταπολεμήσει το οργανωμένο έγκλημα.
<P>
Όλες οι συζητήσεις που έκανα εδώ μέσα σχετικά με αυτό το πρόβλημα, επί σειρά ετών, μου θυμίζουν πλέον μια δέηση που δεν βρίσκει την αναγκαία ανταπόκριση από το Θεό για την επίλυση του συγκεκριμένου προβλήματος. Το γεγονός είναι ότι τα κρούσματα απάτης πληθαίνουν, και κάποιος φίλος μου ήδη με παρομοίασε με τους σοφιστές οι οποίοι, βάζοντας να τρέξουν μαζί τον Αχιλλέα και τη χελώνα, κατάφεραν να αποδείξουν ότι η γραμμή τερματισμού ολοένα και περισσότερο απομακρύνεται. Τα κρούσματα απάτης πληθαίνουν. Και η αλήθεια είναι ότι άρχισα πλέον να σκέφτομαι πως η απάτη δεν αποτελεί πια μια εγκληματική πράξη, αλλά ένα οικονομικό μέσο που συμβάλλει στην αύξηση της ανταγωνιστικότητας, ένα μέσο που χρησιμοποιείται από τα κράτη μέλη, ώστε να προασπίσουν την οικονομία τους από τους άλλους. Αν όχι, τότε γιατί άραγε μπορεί κάλλιστα να υλοποιείται η νομισματική σύγκλιση, με θυσίες από μεριάς τόσων και τόσων κρατών, και δεν μπορεί να προωθηθεί η καταπολέμηση της εγκληματικότητας; Προτάσεις υπάρχουν και περισσεύουν! Όλοι γνωρίζουμε με ποιους τρόπους διεξάγεται η πάλη κατά της εγκληματικότητας: με την εξεύρεση δικαστικών μέσων και την καθιέρωση ποινικών κυρώσεων, κατά τρόπο ώστε όλοι όσοι κινούνται στα κυκλώματα του οργανωμένου εγκλήματος πράγματι να μην παραμένουν στο απυρόβλητο. Σε περίπτωση που δεν ληφθούν παρόμοια μέτρα, και εφόσον το Κοινοβούλιό μας, και συγκεκριμένα η Επιτροπή Προϋπολογισμών, συνεχίσει να καταψηφίζει τις προτάσεις περί σαρωτών εφόσον συνεχίσει να αρνείται τις δαπάνες για σαρωτές, ώστε να δοθεί η δυνατότητα άμεσης εξακρίβωσης του τι συμβαίνει στα πρώην σύνορά μας, είναι σίγουρο ότι η εγκληματικότητα θα συνεχίσει να μαίνεται, και εγώ θα αισθάνομαι - όπως άλλωστε και η κ. Theato - σαν ένα είδος Δον Κιχώτη ή Σάντσο Πάντσα, να παλεύω ενάντια στους μηχανογραφημένους ανεμόμυλους του εγκλήματος, που όντως σκορπούν το έγκλημα και την απάτη σε οτιδήποτε είναι ευρωπαϊκό.

<SPEAKER ID=51 LANGUAGE="DA" NAME="Kjer Hansen">
Κύριε Πρόεδρε, πιστεύω ότι η έκθεση της κ. Theato για την ποινική δίωξη με σκοπό την προστασία των οικονομικών της ΕΕ αποτελεί μια πολύ βαρυσήμαντη και ουσιώδη συμβολή στη συζήτηση για το πώς θα προχωρήσουμε παραπέρα στον συγκεκριμένο τομέα. Έχουμε βέβαια αναλώσει πάρα πολλές δυνάμεις και πάρα πολύ χρόνο στη συζήτηση για το θέμα του τουρισμού και των διαμετακομίσεων, και υπάρχουν καλά παραδείγματα που τονίζουν πόσο έντονη είναι η ανάγκη να πετύχουμε κάποια αποτελέσματα στον τομέα αυτό. Ωστόσο, φαίνεται συγχρόνως επίσης πόσο δύσκολο είναι να προχωρήσουμε παραπέρα, αν τα κράτη μέλη δεν επιδείξουν την πολιτική βούληση να λάβουμε στην πράξη ορισμένες αποφάσεις στον συγκεκριμένο τομέα με στόχο να δημιουργήσουμε τα συστήματα που απαιτούνται ώστε να μπορέσει να υπάρξει αποτελεσματική συνεργασία.
<P>
Είναι ορισμένες εξαιρετικά αναγκαίες πρωτοβουλίες αυτές που προτείνει η κ. Theato, αλλά πρέπει να πω ότι και η έκθεση είναι πολύ φιλόδοξη. Είναι φιλόδοξη δεδομένου ότι είναι πολύ δύσκολο να ληφθούν κάποιες αποφάσεις σε αυτόν τον τομέα, και επ' αυτού σκέφτομαι φυσικά το παλιό καλό μας πρόβλημα της ελλιπούς επικύρωσης της σύμβασης για την προστασία των οικονομικών της ΕΕ. Είναι πρόβλημα το ότι ακόμη δεν έχει επικυρωθεί από ορισμένες χώρες μέλη.
<P>
Είναι ένας τομέας σοβαρός και σημαντικός, και αυτό θέλω να το καταδείξω με ένα μικρό παράδειγμα, το οποίο ίσως να είναι κοινότοπο από μια ευρύτερη θεώρηση, αλλά ακριβώς αυτές τις μέρες συζητάμε στη Δανία το πρόβλημα ότι η Δανία χάνει εκατομμύρια επί εκατομμυρίων κορώνες, επειδή πολλοί πατέρες δεν εκπληρούν την υποχρέωσή τους να πληρώνουν διατροφή για τα παιδιά τους. Μετακομίζουν σε άλλες χώρες, και πολύ απλά αναγκαζόμαστε να διαπιστώσουμε ότι οι δανέζικες αρχές δεν έχουν την παραμικρή ελπίδα να εισπράξουν τους εκκρεμείς λογαριασμούς. Αρα αυτό το θέμα αφορά επίσης και την καθημερινή μας ζωή, υπάρχουν πάμπολλα σχετικά παραδείγματα.
<P>
Πιστεύω ότι έχουν παρουσιαστεί ορισμένες συναρπαστικές ιδέες για να οργανώσουμε μια σωστή συνεργασία, για να πετύχουμε μια καλύτερη ανταλλαγή πληροφοριών, για την ενδυνάμωση της Ομάδας Συντονισμού για την Καταπολέμηση της Απάτης, και για τη συγκεκριμένη εισαγγελική αρχή, όπως τέλος πάντων αποφασίσουμε να ονομάσουμε αυτό το πράγμα. Πιστεύω πως είναι σημαντικό να λάβουμε κάποιες περισσότερες πληροφορίες, και προσμένω με χαρά τον Ιούνιο, όταν η Επιτροπή κατ' ευχήν θα δώσει απαντήσεις και θα παρουσιάσει πιο λεπτομερές υλικό, ούτως ώστε να προχωρήσουμε τη συζήτηση αυτή. Είναι ένας σημαντικός τομέας. Εκφράζω τα συγχαρητήριά μου για την έκθεση.

<SPEAKER ID=52 LANGUAGE="FR" NAME="Le Gallou">
Η έκθεση της κ. Theato σχετικά με τις δικαστικές διώξεις με σκοπό την προστασία των οικονομικών της Ένωσης προσεγγίζει ένα σημαντικό πρόβλημα συναφές με την Συνθήκη του Μάαστριχτ, που αναθεωρήθηκε από τη Συνθήκη του Αμστερνταμ: το πρόβλημα της μεταφοράς της κυριαρχίας μεταξύ των κρατών μελών και της Ευρωπαϊκής Ένωσης στον τομέα της δικαιοσύνης, κυρίως βάσει του άρθρου 280 της Συνθήκης. Είναι γεγονός ότι στην προκειμένη περίπτωση πολύ σωστά επιχειρήματα χρησιμοποιούνται, όπως υπογραμμίζεται στην έκθεση Elles, σχετικά με την άρνηση της χορήγησης απαλλαγής για την εκτέλεση του προϋπολογισμού του 1996, ωστόσο αυτά τα επιχειρήματα χρησιμοποιούνται για ορισμένους σκοπούς που μας φαίνονται αμφισβητήσιμοι.
<P>
Πράγματι, ελλείψει ικανοποιητικών αποτελεσμάτων στον τομέα της καταπολέμησης της απάτης, της διαφθοράς και του οργανωμένου εγκλήματος, καταλήγουμε φυσικά, όπως και στην περίπτωση του ευρώ, στο να ζητούμε περισσότερη ολοκλήρωση στον δικαστικό και ποινικό τομέα. Το διασυνδετικό όργανο μεταξύ των εθνικών και κοινοτικών δικαστικών αρχών είναι φυσικά η UCLAF, η μονάδα καταπολέμησης της απάτης, στο πλαίσιο της Επιτροπής, που γίνεται υπό μια έννοια, η Ευρωπαϊκή Εισαγγελική Αρχή. Ωστόσο ξεχνάμε να πούμε ότι οι ανεπάρκειες, οι σημαντικές αμέλειες ή η ύποπτες δυσλειτουργίες της Επιτροπής, σχετικά με τις ποινικές διώξεις στο θέμα των τρελών αγελάδων ή του τουρισμού, παραδείγματος χάρη, δεν θα πρέπει να εμπίπτει στη δικαιοδοσία των εθνικών δικαστηρίων.
<P>
Στην πραγματικότητα, υπάρχει κίνδυνος στο τέλος, για να επιτευχθεί η καταπολέμηση των μαφιόζικων ολισθημάτων που συνδέονται με πελατειακές σχέσεις ή για την καταπολέμηση της οργανωμένης απάτης, να καταλήξουμε, όπως το επιθυμεί η κ. Theato να ζητήσουμε τη δημιουργία μιας Ευρωπαϊκής Εισαγγελικής Αρχής ή μιας ευρωπαϊκής δικαστικής αρχής, όπως στην περίπτωση των συζητήσεων περί ονομασίας μεταξύ των Βρετανών και των Γερμανών. Παρόλα αυτά οι συζητήσεις περί ονομασίας δεν είναι ουδέτερες, αποδεικνύουν ότι υπάρχει ένα σημαντικό πρόβλημα ως προς την παιδεία των κρατών, ως προς την ελευθερία των κρατών, ως προς την ελευθερία των εθνών. Και από αυτή την άποψη, η συζήτηση περί ονομασίας αποδεικνύει πράγματι σε ποιο βαθμό η διαδικασία στην οποία θέλουν να μας εντάξουν είναι επικίνδυνη.
<P>
Όσο μας αφορά, αρνούμαστε αυτή τη διαδικασία, γιατί δεν επιθυμούμε μια επιπρόσθετη υπερεθνική δικαστική αρχή να υποκαταστήσει την κυριαρχία των κρατών.

<SPEAKER ID=53 LANGUAGE="EN" NAME="Tomlinson">
Κύριε Πρόεδρε, επιθυμώ κατ' αρχάς να συγχαρώ την κ. Theato. Έχει εκπονήσει μία χρήσιμη έκθεση, όπου τονίζεται με σαφήνεια η επιθυμία του Κοινοβουλίου να εντείνει τον αγώνα της καταπολέμησης της απάτης, της κακοδιαχείρισης και της εκμετάλλευσης των ευρωπαίων φορολογουμένων. Από αυτή την άποψη, όλοι έχουν εξίσου δεσμευτεί να συμβάλουν στην καταπολέμηση της απάτης. Αποδίδω φυσικά φόρο τιμής στην κ. Theato για το πολύτιμο έργο που προσφέρει εδώ και χρόνια, τόσο στην Επιτροπή Ελέγχου του Προϋπολογισμού όσο και ως πρόεδρός της.
<P>
Ωστόσο - αναφέρομαι σαφέστατα στο πρώτο μέρος - πρέπει να εκφράσω τις επιφυλάξεις μου, όχι για την ανάλυση του προβλήματος που έχει κάνει η κ. Theato αλλά για τον προτεινόμενο τρόπο επίλυσής του. Όπως υπέδειξα κατά τη διάρκεια του λόγου μου σε ό, τι αφορά ένα διαδικαστικό θέμα, διατηρώ κάποιες επιφυλάξεις για τις παραγράφους 7, 9 και 10, για το γεγονός ότι έχει συμπεριληφθεί στο αγγλικό κείμενο ο όρος "Ευρωπαίος Εισαγγελέας» όπως επίσης και για την παρερμηνεία και κατάχρηση, όπως πιστεύω, του άρθρου 280 όπως αναφέρεται στα εδάφια (η) και (θ).
<P>
Βάσει του άρθρου 280, η επικουρική παρέμβαση της Ένωσης μπορεί να πραγματοποιείται στο πλαίσιο του Πρώτου Πυλώνα. Αυτό όμως που θεωρώ εγώ ως επικουρική δράση δεν είναι το να ορίζεται, για παράδειγμα στην παράγραφο 7, ότι ο Ευρωπαίος Εισαγγελέας έχει τη δυνατότητα να μεταβιβάζει την εξουσία στους εισαγγελείς των κρατών μελών. Κάτι τέτοιο έρχεται σε αντίθεση με την αρχή της επικουρικότητας και αποτελεί τη βάση της λανθασμένης παράθεσης του άρθρου 280.
<P>
Εν κατακλείδι, το γεγονός ότι έχει γίνει κάποιο τυπογραφικό λάθος επιδεινώνει την κατάσταση αντί να την εξομαλύνει. Είναι διαφορετικό να μιλάμε για έναν "Ευρωπαίο Εισαγγελέα» έναν μόνο δημόσιο λειτουργό και το ρόλο του/της, μαζί με το προσωπικό του, από το να τον αντικαταστήσουμε με μία "Ευρωπαϊκή Εισαγγελική Αρχή», γεγονός που εντείνει τις αντιρρήσεις μου σε σχέση με το άρθρο 280.
<P>
Στην έκθεση εκφράζονται σωστές απόψεις. Υπάρχουν αξιόλογα στοιχεία στην ανάλυση της έκθεσης. Αυτό όμως που δεν είμαστε, σε καμία περίπτωση, σε θέση να εφαρμόσουμε είναι ο προτεινόμενος τρόπος επίλυσης του προβλήματος. Για αυτόν ακριβώς το λόγο δεν πρόκειται να υποστηρίξω εκείνα τα σημεία της έκθεσης, όπου γίνεται αναφορά είτε στον "Ευρωπαίο Εισαγγελέα» είτε στην "Ευρωπαϊκή Εισαγγελική Αρχή».

<SPEAKER ID=54 LANGUAGE="FR" NAME="Bourlanges">
Κύριε Πρόεδρε, όπως βλέπετε η κ. Theato δεν φορά γυαλιά γιατί δεν έχει μυωπία ούτε πρεσβυωπία. Το ίδιο ισχύει και για την έκθεσή της που μαρτυρεί μια ευρύτητα πνεύματος και σηματοδοτεί τον ορίζοντα που θα πρέπει να έχουμε κατά νου στο τέλος, στην προκειμένη περίπτωση την εναρμόνιση του ποινικού δικαίου στην Ευρωπαϊκή Ένωση, όπως και τη δημιουργία μιας ανεξάρτητης δικαστικής αρχής, έκφραση η οποία νομίζω έχει μεταφραστεί κατά λέξη από τα γερμανικά, παρά το γεγονός ότι δεν πρόκειται για το "Corpus Juris». Σε τελευταία ανάλυση ψηφίζουμε την έκθεση και όχι το "Corpus Juris».
<P>
Επιπλέον κυρία μου, πέρα από το γεγονός ότι είστε οξυδερκής, επισημαίνετε επίσης τις προθεσμίες οι οποίες είναι βραχυπρόθεσμες, πολύ βραχυπρόθεσμες. Ποιες είναι αυτές; Κατά τη γνώμη σας το άρθρο 280, παρά το γεγονός ότι είναι κακογραμμένο, αφήνει περιθώρια έξυπνης ερμηνείας. Ξέρουμε ότι ορισμένα παραπτώματα, απάτες σχετικά με τον προϋπολογισμό της Κοινότητας, παρουσιάζουν έναν πολυεθνικό χαρακτήρα, γιατί εμπλέκουν παράγοντες και προκαλούν επιπτώσεις σε πολλές χώρες της Ευρωπαϊκής Ένωσης. Ξέρουμε επίσης ότι είναι αδύνατον να αντιδράσουμε με τρόπο κατάλληλο σε εθνικό επίπεδο. Μία λύση θα ήταν να μην κάνουμε τίποτα, κάτι στο οποίο μας παροτρύνει ο κ. Le Gallou, ο οποίος, όπως φαίνεται, είναι άοκνος προστάτης του εθνικού ή του κοινοτικού φορολογούμενου, στην περίπτωση αυτή όμως νύπτει τας χείρας του. Ορισμένοι ισχυρίζονται ότι δεν πρέπει να κάνουμε τίποτε σε κοινοτικό επίπεδο, εφόσον είναι αδύνατον να πραγματοποιηθεί οποιαδήποτε δράση σε εθνικό επίπεδο. Ενώ εσείς, κυρία Theato, προτείνετε συγκεκριμένες λύσεις: τη δημιουργία μιας ανεξάρτητης δικαστικής αρχής, τη χορήγηση ενός καθεστώτος, λειτουργικά μέσα και αρμοδιότητες ελέγχου στο πλαίσιο της UCLAF. Είναι ένα πρώτο βήμα προς τη σωστή κατεύθυνση. Η έκθεσή σας, κυρία Τheato, είναι μια ισόρροπη έκθεση, είναι όμως, όπως θα λέγαμε, ανελέητα μετριοπαθής.

<SPEAKER ID=55 LANGUAGE="IT" NAME="De Luca">
Κύριε Πρόεδρε, μου φαίνεται ότι η Ευρώπη, με τον τρόπο που την οικοδομούμε, φαντάζει σαν ανεγκέφαλος γίγαντας που, με την κινητήρια δύναμη των τεράστιων ποδιών του, δρασκελίζει αποστάσεις και αναζωπυρώνει την οικονομία, ενώ στα εξίσου πελώρια χέρια του φωλιάζουν η απάτη και το συνεχώς αρπακτικότερο οργανωμένο έγκλημα, δυστυχώς χωρίς τη στήριξη δυναμικών πολιτικών κατευθυντήριων γραμμών και χωρίς όργανα κάθαρσης.
<P>
Ζητώ συγγνώμη για την παρομοίωση, αλλά πιστεύω ότι η κυρία Theato - την οποία και ευχαριστώ για το εκ μέρους της σθένος στην αντιμετώπιση του συγκεκριμένου προβλήματος - με απόλυτη διαφάνεια ήθελε να τονίσει αυτές τις πραγματικότητες.
<P>
Είναι αδιανόητη οποιαδήποτε πρόοδος στην παρούσα κατάσταση ανταγωνισμού και ανισότητας μεταξύ των κρατών, εξαιτίας της θέσπισης του συγκεκριμένου εγκλήματος της κοινοτικής απάτης μόνο σε μερικά κράτη. Επομένως, αναφερόμενος στην περιγραφή του συναδέλφου κ. Bourlanges, πιστεύω ότι η κυρία Theato υπήρξε οξυδερκής και ουσιαστική και ότι το διορθωτικό είναι σωστό. Πράγματι, κύριε Πρόεδρε, δεν διανοείται Ευρωπαϊκή Εισαγγελία χωρίς ουσιαστική ευρωπαϊκή δικαιοδοσία.

<SPEAKER ID=56 LANGUAGE="DE" NAME="Hager">
Κύριε Πρόεδρε, σχετικά με την έκθεση είμαι της γνώμης ότι το status quo για την καταπολέμηση πολυεθνικών απατών δεν είναι επαρκές. Όπως έχω αναλύσει επανειλημμένα, είμαι υπέρ κάθε βελτίωσης της συνεργασίας των διωκτικών αρχών και επίσης υπέρ της μέγιστης αξιοποίησης των τραπεζών δεδομένων που ήδη υπάρχουν. Ασφαλώς, η επέκταση της UCLAF σε μία ανεξάρτητη μονάδα συντονισμού και πληροφόρησης θα εξυπηρετούσε τον σκοπό της καταπολέμησης της διεθνούς εγκληματικότητας.
<P>
Όμως, θα χρειαζόταν ένας σαφής ορισμός της θέσης και των αρμοδιοτήτων αυτής της ειδικής μονάδας και η εξασφάλισή της, δηλαδή η εξασφάλιση της ανεξαρτησίας της. Κατά τ' άλλα, βέβαια, δεν αντιτίθενται ούτε η αρχή της αναπληρωματικής εφαρμογής του παγκοσμίου ποινικού δικαίου ούτε εκείνη του "ne bis in idem» στην αποτελεσματική δίωξη των διακρατικών απατών, αλλά οι ελλείψεις ως προς την δικονομική διαδικασία κατά την επικοινωνία μεταξύ των κρατών, και αυτές είναι που πρέπει να εκλείψουν.
<P>
Απορρίπτουμε τόσο μία εισαγγελική αρχή με ευρωπαϊκές αρμοδιότητες, όσο και μία κοινοτικοποίηση του ποινικού δικαίου, και για τον λόγο αυτόν δεν μπορούμε να εγκρίνουμε την έκθεση, η οποία έχει αυτήν την κατεύθυνση.

<SPEAKER ID=57 NAME="Σαρλής">
Κύριε Πρόεδρε, καλή η έκθεση διότι είναι μία έκθεση μετριόφρων, αν μου επιτρέπεται η έκφραση, εξετάζει τα θέματα εν όψει μιας πραγματικής κατάστασης που υπάρχει στον τομέα των οικονομικών συμφερόντων της Ευρωπαϊκής 'Ενωσης τα οποία πλήττονται, όπως έχουμε διαπιστώσει τον τελευταίο καιρό, και πρέπει να επισημάνω τον μεσοπρόθεσμο, ή αν θέλετε τον βραχυπρόθεσμο σχεδιασμό, εν αντιθέσει με τον μακροπρόθεσμο συνδυασμό που αφορά τις περιπτώσεις των άρθρων 7, 9 και 10 τα οποία έθιξε ο κ. Tomlinson.
<P>
Πρέπει να επισημάνω ότι με το διορθωτικό το οποίο προτείνεται -δεν έχει σημασία πώς θα χειρισθούμε το θέμα- λύεται μία ασάφεια μεγάλη. Και θα πρέπει να υπενθυμίσω γιατί είναι απαραίτητο να υπάρχει αυτή η αρχή. Είναι απαραίτητο να υπάρχει αυτή η αρχή, κύριοι συνάδελφοι, διότι -και μιλάω ως πρακτικός νομικός- δεν είναι δυνατόν η Επιτροπή να κάνει μηνυτήρια αναφορά σε κανένα από τα κράτη μέλη. Μπορεί ένας πολίτης να πάει σε ένα κράτος μέλος και να κάνει μία μήνυση και να υπάρξει παρέμβαση της αρχής. Η Επιτροπή δεν έχει η ίδια δικαίωμα να απευθυνθεί σε εθνική αρχή για να μπορέσει να προστατεύσει τα κοινοτικά συμφέροντα και να ζητήσει την έναρξη μιας ποινικής διώξεως όταν υπάρχουν καταγγελίες για συγκεκριμένα ποινικά αδικήματα. Θα πρέπει επομένως να υποστηριχθούν οι τροπολογίες αυτές και θα παρακαλέσω τον κ. Tomlinson, ο οποίος τόσο πολύ έχει βοηθήσει στην ολοκλήρωση αυτής της εκθέσεως, να δει το θέμα από μία άλλη σκοπιά.
<P>
Τέλος, θα ήθελα να πω ως προς το ρόλο της UCLAF ότι έχει πετύχει μέχρι τώρα, πρέπει όμως και η ίδια να ανασυγκροτηθεί και, κυρίως, να ληφθούν πρακτικά μέτρα που θα της δώσουν τη δύναμη να αντιμετωπίσει τα προβλήματα, και ένα από τα μέτρα αυτά είναι ότι οι υπάλληλοί της πρέπει να τεθούν εκτός του κανονισμού υπηρεσιακής κατάστασης των υπαλλήλων της Επιτροπής.

<SPEAKER ID=58 NAME="Gradin">
Είναι η τρίτη φορά που συμβαίνει αυτό. Λυπάμαι πολύ που πάντα αναγκάζομαι να μιλήσω κάτω από αυτές τις συνθήκες.
<P>
Η εισηγήτρια, κ. Theato, και εγώ συμμεριζόμαστε την άποψη ότι καθίσταται αναγκαία η καλή λειτουργία του ευρωπαϊκού δικαστικού χώρου ως προϋπόθεση εξασφάλισης της ελευθερίας, της ασφάλειας και της δίκαιης αντιμετώπισης όλων των πολιτών κατά τα επόμενα χρόνια. Αυτό έχει γίνει ακόμη πιο σαφές εν όψει της επερχόμενης διεύρυνσης. Σήμερα πραγματοποιείται η έναρξη της Διάσκεψης για τη διεξαγωγή διαπραγματεύσεων, όπως γνωρίζετε, στις Βρυξέλλες. Τόσο οι νέοι πολίτες που έχουν γίνει μέλη της Ευρωπαϊκής Ένωσης όσο και οι πολίτες των 15 υφισταμένων κρατών μελών θα περιμένουν από την Ενωση να τους παράσχει εγγυήσεις από αυτή την άποψη.
<P>
Η έκθεση της κ. Theato αποτελεί μέρος αυτής της ευρύτερης προσπάθειας, ακόμη και αν σχετίζεται άμεσα με τα οικονομικά συμφέροντα της Κοινότητας. Προκειμένου να εξασφαλίσουμε την ελευθερία, την ασφάλεια και τη δικαιοσύνη είμαι υπέρ μίας βαθμιαίας και ρεαλιστικής πολιτικής. Αυτό είναι απαραίτητο γιατί ξεκινάμε με τα 15 διαφορετικά δικαστικά και ποινικά συστήματα των κρατών μελών. Υπάρχουν πολλοί διαφορετικοί ορισμοί της απάτης. Η έλλειψη συνεκτικότητας ως προς την άσκηση ποινικών διώξεων και οι δυσχέρειες δικαστικής συνεργασίας ανάμεσα στα 15 κράτη μέλη αποτελούν το φυτώριο ενός ευρέως φάσματος εγκλημάτων και διαφθοράς, ενώ παράλληλα δημιουργούν προβλήματα στον κοινοτικό προϋπολογισμό.
<P>
Μέχρι στιγμής εκμεταλλευτήκαμε τη Συνθήκη του Μάαστριχτ όσο καλύτερα μπορούσαμε. Αν και έχει οδηγήσει σε κάποια επιτυχή αποτελέσματα, όπως ο κανονισμός για την προστασία των οικονομικών συμφερόντων και τους επιτόπιους ελέγχους, είναι σαφές ότι χρειάζεται να φροντίσουμε ώστε οι επαγγελματίες να κατανοήσουν βαθύτερα τη χρησιμότητα του έργου μας, κάτι που θα πετύχουμε με το να ασχοληθούμε με θέματα που απασχολούν άμεσα τους πολίτες. Αυτός ακριβώς είναι ο ρόλος των πολυετών προγραμμάτων.
<P>
Έχει πλέον δρομολογηθεί ένας αριθμός προγραμμάτων: το GROTIUS για τη δικαστική συνεργασία, το STOP για την καταπολέμηση της εκμετάλλευσης των παιδιών και της παράνομης διακίνησης γυναικών, το DAPHNE για την καταπολέμηση της βίας κατά των γυναικών και των παιδιών, το SHERLOCK για πλαστά έγγραφα και το OISIN για τη συνεργασία μεταξύ αστυνομικών και τελωνειακών αρχών. Δύο ακόμη προγράμματα έχουν μόλις εγκριθεί από το Συμβούλιο των Υπουργών: το ODYSSEUS για τους συνοριακούς ελέγχους, τη μετανάστευση και το άσυλο και το FALCONE για την καταπολέμηση του οργανωμένου εγκλήματος.
<P>
Όλα αυτά τα προγράμματα συνολικά συνιστούν μία εντυπωσιακή έναρξη της ουσιαστικής συνεργασίας ανάμεσα στους εμπειρογνώμονες των κρατών μελών. Δίνουν την ευκαιρία σε επαγγελματίες από διάφορους χώρους του δικαστικού κόσμου να συνεργαστούν για να συγκρίνουν τις καλύτερες μεθόδους και να μάθουν να εκτιμούν και να σέβονται ο ένας τον τρόπο δράσης του άλλου. Το ακαδημαϊκό έργο που εκτελείται για την προετοιμασία του Corpus Juris αποτελεί ένα ακόμη παράδειγμα του τρόπου με τον οποίο μπορούμε να προετοιμάσουμε το έδαφος για την ανάληψη περαιτέρω πρωτοβουλιών. Αυτό το προπαρασκευαστικό έργο κρίνεται απαραίτητο αν επιθυμούμε να πετύχουμε τη βελτίωση του νομικού πλαισίου που πρέπει να προστατεύει τους πολίτες.
<P>
Η προστασία του προϋπολογισμού της Ένωσης απασχολεί ιδιαίτερα εμένα ως υπεύθυνη για την καταπολέμηση της απάτης. Αυτό που ενδιαφέρει ιδιαίτερα τους πολίτες είναι να δαπανώνται σωστά τα φορολογικά έσοδα χωρίς να υφίσταται ενδεχόμενο απάτης. Ο προϋπολογισμός της Ευρωπαϊκής Ένωσης έχει αντίκτυπο σε όλους τους φορολογουμένους, οι οποίοι ζητούν προστασία έναντι της απάτης και της διαφθοράς. Ο μόνος αποτελεσματικός τρόπος να επιτευχθεί κάτι τέτοιο είναι μέσω της ανάληψης κοινής δράσης.
<P>
Αυτό αναγνωρίστηκε πλήρως στο Αμστερνταμ. Αποφασίστηκε ότι πρέπει να προστατευτούν τα χρήματα των φορολογουμένων τόσο στην Ένωση όσο και σε όλα τα κράτη μέλη. Αποκτήσαμε επίσης ένα νομικό μέσο: το νέο άρθρο 280, με ενισχυμένη πλειοψηφία που προβλέπει μία πολύ πιο αποτελεσματική διαδικασία λήψης αποφάσεων.
<P>
Συμφωνώ με την εισηγήτρια ότι προκειμένου να εξασφαλιστεί ότι τα οικονομικά της Ένωσης προστατεύονται ομοίως σε όλα τα κράτη μέλη δυνάμει του ποινικού δικαίου, απαιτείται αποτελεσματική συνεργασία ανάμεσα στις ανακριτικές και τις δικαστικές αρχές όλων των κρατών μελών.
<P>
Σημαντικό βήμα αποτελεί το γεγονός ότι η UCLAF απέκτησε ad hoc νομική βάση και επανδρώνεται από ειδικούς σε νομικά θέματα που προέρχονται από όλα τα κράτη μέλη. Αυτό θα της δώσει τη δυνατότητα να συντονίζει και να επικουρεί τις εθνικές ανακριτικές αρχές και, σε περιπτώσεις που κρίνεται απαραίτητο, τις δικαστικές αρχές. Έχουμε υποβάλει μία τέτοια πρόταση στην Επιτροπή αλλά, όπως έχω τονίσει σε διάφορες περιπτώσεις, η ανάληψη μίας τέτοιας ενέργειας προϋποθέτει ανθρώπινους πόρους, γι' αυτό και περιμένω από το Ευρωπαϊκό Κοινοβούλιο να αναλάβει τις πολιτικές του ευθύνες προς αυτή την κατεύθυνση.
<P>
Δημιουργώ επίσης μία μονάδα για την καταπολέμηση της απάτης με εξωτερικές ενισχύσεις και μία ακόμη μονάδα που θα εργαστεί για την καταπολέμηση της διαφθοράς. Θα δημιουργηθεί επίσης ένας πυρήνας αφοσιωμένων ατόμων για τη συγκέντρωση πληροφοριών, με σκοπό συγκεκριμένα την καταπολέμηση της διάπραξης τελωνειακής απάτης. Θα επιφέρουμε μία σειρά άλλων βελτιώσεων στην UCLAF, ειδικά στη μονάδα μηχανοργάνωσής της, αλλά αυτά είναι θέματα στα οποία θα αναφερθώ και πάλι τον επόμενο μήνα, όταν θα συζητήσουμε την έκθεση του κ. Bφsch.
<P>
Όσον αφορά την έννοια ενός καταχωριτή ή μίας τράπεζας δεδομένων την οποία θα διευθύνει η UCLAF, επιθυμώ να αναφέρω ότι η Επιτροπή έχει ήδη υποβάλει σχετική πρόταση στο συμπληρωματικό πρωτόκολλο της Σύμβασης για την προστασία των οικονομικών συμφερόντων που υπεβλήθη στο Συμβούλιο το 1996. Ωστόσο, δεν ενσωματώθηκε στο τελικό αποτέλεσμα, οπότε σκέφτομαι ακόμη ποιός είναι ο καλύτερος τρόπος να τεθεί εκ νέου το θέμα προς συζήτηση.
<P>
Ο ρόλος της UCLAF να επικουρεί τις διωκτικές αρχές των κρατών μελών ορίζεται στο δεύτερο πρωτόκολλο της Σύμβασης. Δυστυχώς, όπως είπαμε και νωρίτερα, κανένα κράτος μέλος δεν έχει κυρώσει ακόμη τις διάφορες συμβάσεις για την προστασία των οικονομικών συμφερόντων της Κοινότητας. Αυτό είναι πολύ απογοητευτικό, όπως έχουν υποστηρίξει πολλά Μέλη κατά τη διάρκεια της συζήτησης. Ελπίζω ότι το θέμα θα συζητηθεί στο Ευρωπαϊκό Συμβούλιο στο Cardiff. Σε περίπτωση που τα κράτη μέλη δεν επικυρώσουν αυτές τις συμβάσεις, η Επιτροπή πρέπει να σκεφτεί σοβαρά πώς θα πραγματοποιηθεί πρόοδος και εδώ έχουμε τη νέα Συνθήκη του Αμστερνταμ που μας παρέχει κάποια καλύτερα μέσα.
<P>
Αναφέρομαι συγκεκριμένα στις νέες αποφάσεις πλαισίου του άρθρου Κ6 που θα μεταφερθούν στο άρθρο 34. Ή το περισσότερο λειτουργικό άρθρο 209Α που θα γίνει τώρα Αρθρο 280. Επιπλέον, οι συμβάσεις θα τεθούν σε ισχύ όταν κυρωθούν κατά το ήμισυ από τα κράτη μέλη. Η κ. Theato ζητεί επίσης να γίνουν κάποιες αλλαγές στους Κανονισμούς Υπηρεσιακής Κατάστασης των Υπαλλήλων. Η Επιτροπή έχει ήδη εκδηλώσει τη θετική της στάση όσον αφορά κάποιες αναπροσαρμογές που έχουν γίνει στην ανακοίνωσή της στις 18 Νοεμβρίου 1997. Ο συνάδελφός μου, ο κ. Liikanen, σχολίασε τότε αυτό το θέμα.
<P>
Επιθυμώ επίσης να σας πληροφορήσω ότι ετοιμάζω, σε συνεργασία με τον Επίτροπο κ. De Silguy, μία πρόταση για την προστασία του νέου νομίσματος, του ευρώ, από την πλαστογραφία και τις παραχαράξεις. Θα εκδοθεί μία ανακοίνωση σχετικά με το θέμα αυτό πολύ σύντομα. Αυτό μου θυμίζει τις μεγαλεπήβολες ιδέες του "Corpus Juris». Αυτές οι ιδέες έχουν, όπως ξέρετε, αποτελέσει θέμα συζήτησης ανάμεσα στους ακαδημαϊκούς κύκλους εδώ και μερικά χρόνια. Η Επιτροπή έχει δεσμευτεί να εξετάσει όλες τις πτυχές του. Ένας αριθμός ειδικών συγκρίνουν τώρα το νομικό σύστημα των 15 κρατών μελών σε τομείς όπως η λήψη αποδεικτικών στοιχείων, η παροχή αμοιβαίας συνδρομής και το παραδεκτό των ληφθέντων στοιχείων. Έτσι, έχει ήδη γίνει ένα μεγάλο μέρος του προπαρασκευαστικού έργου και εκπονείται μία προσωρινή έκθεση.
<P>
Δεν έχω καμία αμφιβολία ότι οι ιδέες που περιλαμβάνονται σε αυτό το έγγραφο θα αποτελέσουν μέρος της μελλοντικής συζήτησης για τη δημιουργία ενός ευρωπαϊκού ενιαίου δικαστικού χώρου - μία σημαντική συζήτηση που θα πρέπει επίσης να συνδυαστεί με την εφαρμογή της Συνθήκης του Αμστερνταμ.

<SPEAKER ID=59 NAME="Πρόεδρος">
Σας ευχαριστώ, κυρία Επίτροπε, για την παρέμβασή σας, που ακούστηκε υπό παρόμοιες δύσκολες συνθήκες. Επί του προκειμένου, πιστεύω ότι η Διάσκεψη των Προέδρων θα πρέπει να εξετάσει το θέμα, που προβλήθηκε επανειλημμένα, των συνθηκών της τελευταίας παρέμβασης πριν από τις ψηφοφορίες.
<P>
Η συζήτηση έληξε.
<P>
Η ψηφοφορία θα διεξαχθεί σήμερα στις 12.00 το μεσημέρι.
<P>
Προχωρούμε τώρα στις ψηφοφορίες.

<CHAPTER ID=4>
Ψηφοφορίες
<SPEAKER ID=60 NAME="Πρόεδρος">
Θα ήθελα, πριν προχωρήσουμε στις ψηφοφορίες, να σας κάνω μια ανακοίνωση. Το Προεδρείο αποφάσισε να στείλει ένα συγχαρητήριο τηλεγράφημα στην κ. Nicole Pιry, την πρώην Αντιπρόεδρό μας, που μόλις διορίστηκε μέλος της γαλλικής κυβέρνησης.
<P>
(Χειροκροτήματα) Χαίρομαι ιδιαίτερα για αυτή την ανακοίνωση, εφόσον, όπως ξέρετε, διαδέχθηκα την κ. Pιry, χωρίς να έχω την αξίωση να την αντικαταστήσω.

<SPEAKER ID=61 NAME="Oomen-Ruijten">
Κύριε Πρόεδρε, τώρα που εγκρίθηκαν όλες οι τροπολογίες, θα ήθελα να ζητήσω από την Επιτροπή, και μέσω της Επιτροπής από το Συμβούλιο, να ξαναμελετήσουν τη δυνατότητα να ανταποκριθούν στις επιθυμίες του Κοινοβουλίου. Χθες συμφωνήσαμε όλοι μας στο θέμα του κανονισμού αριθ. 1408 που αφορά τους εργαζόμενου, τους μεθοριακούς μισθωτούς, οι οποίο δικαιούνται σωστής κοινωνικής κάλυψης. Υπάρχει και νομολογία του Ευρωπαϊκού Δικαστηρίου, αλλά παρά ταύτα ο κανονισμός είναι ακόμη μπλοκαρισμένος. Χθες το συζητήσαμε σε βάθος·και συνειδητοποίησα πια ότι οι τροπολογίες του Κοινοβουλίου δεν υιοθετούνται από τον Επίτροπο. Επιπλέον, ζητήσαμε χθες από την Επιτροπή να μας δώσει έναν κατάλογο όλων των προτάσεων που σκάλωσαν στο Συμβούλιο και ποιός μπλοκάρει τί και για ποιον λόγο.
<P>
Μετά από τη συζήτησή μας χθες το βράδυ, πήρα από τον Επίτροπό αρνητική απάντηση. Συμφωνεί μεν ως προς την ουσία, αλλά δεν προτίθεται να υιοθετήσει τις προτάσεις μας. Κύριε Πρόεδρε, για αυτόν το λόγο σας παρακαλώ να μην προχωρήσετε στην τελική ψηφοφορία και να αναπέμψετε την έκθεση στην επιτροπή. Πρέπει οπωσδήποτε να διασφαλίσουμε μια ευκαιρία να το συζητήσουμε αναλυτικά με την Επιτροπή και το Συμβούλιο.
<P>
Ο Πρόεδρος της Επιτροπής με άφησε να καταλάβω ότι το Συμβούλιο, υπό τη βρεταννική προεδρία, σκοπεύει να συζητήσει την προτάση στις 6 Απριλίου και ότι ασκούνται τώρα σκληρές πιέσεις στο Κοινοβούλιο να προχωρήσει στην τελική ψηφοφορία.
<P>
Εξ ονόματος όλων όσοι περιμένουν βελτιώσεις, εξ ονόματος των μεθοριακών εργαζομένων που συνεχώς βρίσκονται στα κρύα του λουτρού, εξ ονόματος όλων αυτών από τους οποίους το Συμβούλιο συνεχώς αρπάζει πλεονεκτήματα αλλά δεν ρυθμίζει ποτέ τίποτα ιδιαίτερα, σας παρακαλώ να υποστηρίξετε την πρόταση να μην προχωρήσουμε, με τα σημερινά δεδομένα, στην τελική ψηφοφορία για τις τροποποιήσεις του κανονισμού αριθ. 1408.

<SPEAKER ID=62 NAME="Hughes">
Κύριε Πρόεδρε, σπάνια διαφωνώ με την κ. Oomen-Ruijten αλλά θα πρέπει να το κάνω σήμερα. Θα ήθελα να αντιταχθώ στην αναπομπή στην επιτροπή. Μελέτησα την ανταλλαγή απόψεων που έλαβε χώρα στο Σώμα χθες βράδυ. Έχω επίσης δει αντίγραφο της επιστολής του Επιτρόπου κ. Flynn προς την εισηγήτρια. Συμφωνώ ότι είναι κρίμα που δεν είναι δυνατόν να εγκριθούν οι τροπολογίες σε αυτό το στάδιο, αλλά τονίζω την πρόθεση της Επιτροπής να εγκρίνει τις δύο κύριες τροπολογίες, αριθ. 3 και 4, στο πλαίσιο της γενικής αναθεώρησης του Κανονισμού 1408/71 που θα υποβληθεί μετά λίγους μήνες.
<P>
Ελπίζω ότι η εισηγήτρια θα υποστηρίξει τότε αυτές τις τροπολογίες. Επίσης, στα πλαίσια της έκθεσης ίδιας πρωτοβουλίας της κ. Anne Van Lancker όσον αφορά το ζήτημα των μεθοριακών εργαζομένων, στο ξεχωριστό ζήτημα για τη θέση των διαφόρων διαβουλεύσεων με το Συμβούλιο θα πρέπει να δοθεί απάντηση από αυτό. Η εισηγήτρια είναι απόλυτα ενημερωμένη για αυτό.
<P>
Το τελευταίο θέμα που θα θίξω είναι να φροντίσει το Συμβούλιο να εγκριθεί αυτό στις 7 Απριλίου. Αν και αυτό δεν είναι σε καμία περίπτωση το πιο σημαντικό θέμα, έχει καθορίσει το όλο πρόγραμμα συζήτησης αυτής της πρότασης. Δεν υπάρχει κανένας λόγος να διαβιβάσουμε αυτό το θέμα προς επανεξέταση στην επιτροπή. Συνεπώς, αντιτίθεμαι σε αυτό.

<SPEAKER ID=63 LANGUAGE="EN" NAME="Crowley">
Κύριε Πρόεδρε, πήρα το λόγο για να αντιταχθώ και εγώ στην αναπομπή στην επιτροπή. Το θέμα για το οποίο ψηφίζουμε σήμερα το πρωί έχει ήδη συζητηθεί και γίνει αποδεκτό από την Επιτροπή. Η Επιτροπή έχει φανεί πρόθυμη να εξετάσει επίσης άλλους τομείς. Όπως έχει πει ο αξιότιμος συνάδελφος κ. Hughes, πρόκειται για ένα θέμα που απασχολεί το Συμβούλιο και δε θα πρέπει να το αντιμετωπίσουμε ως ένα τρόπο καθυστέρησης και δημιουργίας εμποδίων. Ας ψηφίσουμε για το ζήτημα που έχουμε ενώπιόν μας, χωρίς να το συγχέουμε με άλλα θέματα. Αντιτίθεμαι στην αναπομπή στην επιτροπή.

<SPEAKER ID=64 LANGUAGE="DE" NAME="Wolf">
Κύριε Προεδρεύοντα, κύριε Επίτροπε, αγαπητοί συνάδελφοι, νομίζω ότι αποτελεί πραγματικά ένα πρώτης τάξεως σκάνδαλο που υπάρχει εδώ και χρόνια, το γεγονός ότι δεν επιλύονται τα προβλήματα, τα οποία οι μεθοριακοί εργαζόμενοι αναγκάζονται να υφίστανται ατομικά, εξ αιτίας κενών στους κανονισμούς και έλλειψης εναρμόνισης Εμείς, ως Κοινοβούλιο, έχουμε ευθύνη να κάνουμε πραγματικά τα πάντα, προκειμένου να διατηρήσουμε κατά το δυνατόν μεγάλη την πίεση στο Συμβούλιο και την Επιτροπή, των οποίων οπωσδήποτε αναγνωρίζω τις προσπάθειες. Το κάνουμε αυτό εγκρίνοντας την πρόταση της κ. Oomen-Ruijten, ακόμη κι αν η βρετανική Προεδρία δυσανασχετήσει. Όμως, το ζητούμενο είναι η εκπροσώπηση πολλών ανθρώπων κι όχι των συμφερόντων μίας Προεδρίας που θα ήθελε να αντιμετωπίζει λιγότερες συγκρούσεις.
<P>
(Χειροκροτήματα)

<SPEAKER ID=65 NAME="Flynn">
Κύριε Πρόεδρε, εξ ονόματος της Επιτροπής επιθυμώ να διαβεβαιώσω και πάλι την εισηγήτρια ότι η Επιτροπή υποστηρίζει απόλυτα όλα όσα εκείνη έχει πει. Οι πρώτες δύο τροπολογίες, υπέρ των οποίων ψηφίσατε σήμερα το πρωί, έχουν ήδη τεθεί επί τάπητος και η συζήτηση του Συμβουλίου επ' αυτών βρίσκεται τώρα εν εξελίξει. Είμαι έτοιμος να υποστηρίξω τις άλλες δύο και θα υποβάλω μία πρόταση πριν από τα τέλη του τέρους. Ωστόσο, σήμερα το πρωί ζητείται από το Σώμα να ψηφίσει σε ό, τι αφορά δύο καθαρά τεχνικές τροπολογίες της ετήσιας αναπροσαρμογής του Κανονισμού 1408/71. Όσον αφορά το άλλο ζήτημα το οποίο είναι ασφαλώς σχετικό, απαιτείται ομοφωνία και ζητώ επίμονα να με στηρίξει το Σώμα για να πιέσουμε το Συμβούλιο. Παρουσιάζονται εμπόδια σε ό, τι αφορά αυτά τα άλλα τέσσερα ζητήματα, αν και σημειώνουμε κάποια πρόοδο. Αυτό το πρωί όμως καλείστε να ψηφίσετε για τυχόν τεχνικές αναπροσαρμογές του Κανονισμού 1408/71, κάτι που γίνεται σε ετήσια βάση. Αυτό το θέμα θα παραπεμφθεί στο Συμβούλιο Κοινωνικών Υποθέσεων στις 6 Απριλίου και θα ήταν κρίμα να μη συνειδητοποιήσει το Σώμα πόσο χρήσιμο είναι να γίνει αυτό τώρα.
<P>
Έχω να πω στην κ. Oomen-Ruijten ότι το επιχείρημά της έχει γίνει αποδεκτό, η Επιτροπή υποστηρίζει την άποψή της και εμείς θα πιέσουμε για αυτό το θέμα με όση υποστήριξη μπορέσουμε να έχουμε, από όπου και αν προέρχεται αυτή. Απαιτείται όμως ομοφωνία εκ μέρους του Συμβουλίου. Όπως υποστηρίζω, παρατηρείται κάποια πρόοδος και ελπίζω ότι θα καταφέρουμε να θέσουμε υπό συζήτηση τις δύο σημαντικότατες τροπολογίες - αριθ. 3 και 4 - πριν από τα τέλη του έτους, όταν οι δικαστικές αποφάσεις που περιμένουμε μέχρι τα τέλη Ιουνίου καταστούν σαφείς, έτσι ώστε να γίνει πλήρως κατανοητή η ερμηνεία αυτής της οδηγίας στο σύνολό της.
<P>
Κάνω έκκληση στην κ. Oomen-Ruijten, αναγνωρίζοντας ότι η Επιτροπή υποστηρίζει την άποψή της, να υποχωρήσει και να επιτρέψει να παραπεμφθεί αυτό στο Συμβούλιο προκειμένου να τελειώνουμε τώρα με αυτές τις τεχνικές τροπολογίες.

<SPEAKER ID=66 NAME="Oomen-Ruijten">
Κύριε Πρόεδρε, εν συντομία. Το θέμα είναι ότι ο Επίτροπος απαιτεί να πάρει το Συμβούλιο τα πλεονεκτήματα και οι μεθοριακοί εργαζομένοι να μείνουν με τα μειονεκτήματα. Είναι και η Βρεταννική προεδρία στη μέση. Ποιος στο Σώμα έχει το θάρρος να καταψηφίσει την πρότασή μου για παραπομπή στην επιτροπή; Απαιτώ διαβούλευση στην Κοινωνική Επιτροπή με σας και με το Συμβούλιο.
<P>
(Το θέμα παραπέμπεται στην αρμόδια επιτροπή)

<SPEAKER ID=67 LANGUAGE="DE" NAME="Mόller">
Κύριε Πρόεδρε, στην τροπολογία μας η ομάδα μου ζητεί να θεσπιστεί ένας κύριος ή μία κυρία Ανοικοδόμηση για τη Βοσνία-Ερζεγοβίνη. Σε συζητήσεις με όλες τις ομάδες και επίσης με την Επιτροπή επιτύχαμε την συμφωνία ότι, εάν αποσύρουμε αυτήν τη λέξη, κύριος ή κυρία Ανοικοδόμηση, η τροπολογία θα εγκριθεί, και μάλιστα επειδή προσανατολίζεται στο να καταλάβει την εν λόγω θέση ένας γενικός διευθυντής ή μία γενική διευθύντρια της Επιτροπής. Δεν πρέπει να επιβαρύνουμε τη συγκεκριμένη πρωτοβουλία με έννοιες που θα άφηναν αδιευκρίνιστο το ποιος θα ενεργεί εδώ. Γι' αυτό παρακαλώ να ψηφίσουμε για την τροπολογία χωρίς την προσθήκη "κύριος ή κυρία Ανοικοδόμηση ".

<SPEAKER ID=68 LANGUAGE="FR" NAME="Giansily">
Κύριε Πρόεδρε, η Ομάδα μας υποστηρίζει την πρόταση της κ. Mόller.
<P>
(Ο Πρόεδρος διαπιστώνει ότι δεν υπάρχει αντίρρηση για την κατάθεση της προφορικής τροπολογίας)
<P>
(Το Σώμα εγκρίνει το ψήφισμα)

<SPEAKER ID=69 LANGUAGE="EN" NAME="Tomlinson">
Κύριε Πρόεδρε, σας αντιμετωπίζω ως δικηγόρο που θα καθοδηγήσει το Σώμα και θα προστατεύσει τα συμφέροντά μας. Σε μία πολύ σημαντική έκθεση διεξήχθη μία ουσιαστική συζήτηση στην επιτροπή και το πιο ουσιώδες μέρος της συζήτησης, κατά τη γνώμη μου, ήταν για τη χρησιμοποίηση των όρων "Ευρωπαίος Εισαγγελέας». Αυτό ήταν το θέμα συζήτησης στις πολιτικές μας ομάδες. Είναι ως εκ τούτου εντελώς απογοητευτικό να ερχόμαστε στη συνεδρίαση ολομελείας για να διαπιστώσουμε ότι έχει γίνει ένα ορθογραφικό λάθος εξαιτίας του οποίου έχουν διαγραφεί από τις παραγράφους 7, 9 και 10 οι λέξεις "Ευρωπαίος Εισαγγελέας» και αντικατασταθεί από τον όρο "Ευρωπαϊκή Εισαγγελική Αρχή», κάτι που ουσιαστικά έχει εντελώς διαφορετική σημασία. Το να μετατρέψουμε το "Ευρωπαίος Εισαγγελέας», που θεωρούσα άσχημο, σε "Ευρωπαϊκή Εισαγγελική Αρχή», κάτι που θεωρώ ακόμη χειρότερο, μέσω ενός ορθογραφικού λάθους αποτελεί κακομεταχείριση του Σώματος και περιμένω την απόφασή σας πάνω σε αυτό.
<P>
(Χειροκροτήματα)

<SPEAKER ID=70 LANGUAGE="FR" NAME="Dankert">
Κύριε Πρόεδρε, θα αναφερθώ στο ίδιο θέμα. Πιστεύω πράγματι ότι η αντικατάσταση που συζητήθηκε στην επιτροπή, από public prosecutor σε independent judicial authority δεν είναι μόνο ένα γλωσσικό διορθωτικό: αυτό μοιάζει με πραξικόπημα. Πιστεύω λοιπόν ότι η υπηρεσία της γραμματείας θα έπρεπε να είχε αρνηθεί μια τέτοια αλλαγή.

<SPEAKER ID=71 NAME="Theato">
Αγαπητοί συνάδελφοι, συζητήσαμε και προηγουμένως για το συγκεκριμένο θέμα. Εγώ είχα ως αφετηρία τη γερμανική εκδοχή, η οποία ήταν και αντικείμενο της ψηφοφορίας στην επιτροπή. Εφ' όσον δεν υπάρχει ούτε ευρωπαϊκή δικαστική, διωκτική ή ανακριτική αρχή ούτε εισαγγελία, είναι πάρα πολύ δύσκολο να βρεθεί εδώ ένας ενιαίος όρος που να ανταποκρίνεται σε όλα τα διαφορετικά μεταξύ τους εθνικά συστήματα. Η έννοια αυτή της "εισαγγελίας» διατυπώθηκε σε μία μελέτη, αλλά δεν είναι μία παγιωμένη έννοια αυτή καθ' εαυτήν. Επειδή συνάντησα μεγάλη αντίδραση για την γερμανική έννοια "εισαγγελία», προσπάθησα να βρω μία ουδέτερη έννοια για την έκθεσή μου και να την χρησιμοποιήσω και κατά την ψηφοφορία. Αλλωστε, το αντικείμενο της ψηφοφορίας δεν ήταν οι διάφορες γλωσσικές εκδοχές. Εφ' όσον κατόπιν με ενημέρωσαν ότι η μετάφραση ήταν ανακριβής ή και επιρρεπής σε παρερμηνεία, παρακάλεσα να εξομοιωθεί η έννοια με την γερμανική μετάφραση, στην οποία στηρίζομαι.
<P>
Θέλω όμως να διασαφηνίσω γι' άλλη μια φορά: Πρόκειται για κάτι που ακόμη δεν υπάρχει, που πρέπει να το ορίσουμε. Αλλωστε, προ ολίγου παρακάλεσα την Επιτροπή να δώσει έναν ορισμό. Η έννοια αυτή πρέπει να λάβει τέτοια περιεχόμενα, ώστε να λαμβάνει οπωσδήποτε υπ' όψιν τις αρμοδιότητες των κρατών μελών και να μην τις θίγει. Γι' αυτό, το ζήτημα ήταν αρχικά για μένα ένα πρόβλημα γλωσσικής απόδοσης. Μου προξένησε κάποια έκπληξη το ότι χθες το βράδυ μεταφέρθηκε σε μένα. Παρακαλώ θερμά να ελέγχετε το περιεχόμενο κι όχι να κολλάτε σε μια λέξη, για την οποία πρέπει πρώτα να δοθεί ένας ορισμός, πράγμα άλλωστε για το οποίο σας παρακάλεσα.

<SPEAKER ID=72 NAME="Πρόεδρος">
Ευχαριστώ, κυρία Theato. Πρέπει να πω ότι, όσο με αφορά, πρόκειται περισσότερο για ένα εννοιολογικό ζήτημα παρά για ένα μεταφραστικό ζήτημα. Θα ζητήσω όμως τη γνώμη του κ. De Luca και του κ. Bourlanges, όπως και της κ. Wemheuer. Ύστερα θα πάρουμε μια απόφαση.

<SPEAKER ID=73 LANGUAGE="IT" NAME="De Luca">
Kύριε Πρόεδρε, όπως σωστά το τοποθετήσατε, το πρόβλημα υφίσταται και δεν είναι μόνο ζήτημα ορολογίας. Στην πραγματικότητα, ο όρος "Ευρωπαίος Εισαγγελέας» έχει κάποιο νόημα. Ίσως, στην προσπάθεια της συναδέλφου κ. Theato, ο όρος "Εισαγγελική Αρχή» ηχεί περισσότερο περιεκτικός και μπορεί να συγχωνεύσει αμφότερες τις έννοιες. Ας μου επιτραπεί να υποδείξω στο Σώμα πιθανή επίλυση του προβλήματος: να μη υιοθετηθεί ούτε ο όρος "Εισαγγελία» ούτε ο όρος "Εισαγγελική Αρχή» αλλά ο όρος "Ευρωπαϊκό Εισαγγελικό Όργανο». Δεν γνωρίζω τη δυνατότητα μετάφρασης ή εναρμόνισης της έκφρασης σε άλλη γλώσσα, πάντως η έννοια "όργανο» είναι αόριστη που απέχει εξίσου από τον ένα και από τον άλλο ορισμό και συνεπώς μπορεί να συμβάλει στην άρση της γλωσσικής έριδας, που στην αντίθετη περίπτωση παρεμποδίζει τις εργασίες.

<SPEAKER ID=74 LANGUAGE="FR" NAME="Bourlanges">
Κύριε Πρόεδρε, πρόκειται οπωσδήποτε για μια συζήτηση επί της ουσίας, εδώ όμως κάνουμε απλά μια συζήτηση επί της διαδικασίας, και θα πρέπει να διερωτηθούμε εάν το κείμενο που μας έχει υποβληθεί αντιστοιχεί σε αυτά που ψηφίστηκαν στο πλαίσιο της Επιτροπής Ελέγχου του Προϋπολογισμού.
<P>
Απολογιστικά, πιστεύω ότι δεν είναι απίθανο πρώτον το κείμενο το οποίο ψηφίσαμε και το οποίο είναι κυρίαρχο να είναι το γερμανικό κείμενο. Δεύτερον αυτό το γερμανικό κείμενο περιείχε την έκφραση "ανεξάρτητη αρχή» στα γερμανικά, και δεν περιείχε την έκφραση "Ευρωπαϊκή Εισαγγελική Αρχή», που προέρχεται από άλλη πηγή, δηλαδή από το "Corpus Juris» που προτάθηκε από την Επιτροπή.
<P>
Κατά συνέπεια, πιστεύω ότι υπό διαδικαστική άποψη δεν υπάρχει διφορούμενο. Πράγματι ψηφίσαμε ένα κείμενο που αναφερόταν σε μια ανεξάρτητη δικαστική αρχή. Σε περίπτωση διαφωνίας με αυτό το κείμενο, θα έπρεπε, κατά τη γνώμη μου, να είχε κατατεθεί μια τροπολογία σύμφωνα με τις πρέπουσες διαδικασίες, και στην περίπτωση αυτή, πράγματι προέκυψε λάθος μετάφρασης μεταξύ του γερμανικού κειμένου και των άλλων γλωσσικών εκδοχών.
<P>
Για το λόγο αυτό πιστεύω ότι θα πρέπει να περιοριστούμε στην ψηφοφορία, με βάση το γερμανικό κείμενο, το οποίο είναι έγκυρο.

<SPEAKER ID=75 LANGUAGE="DE" NAME="Wemheuer">
Κύριε Πρόεδρε, συζητήσαμε στις ομάδες - φυσικά και στη δική μου - για την έκθεση και μάλιστα με τη μορφή που την ξέραμε, χωρίς τη διόρθωση, και σχηματίσαμε μία σχετική γνώμη. Γι' αυτό κατά τη γνώμη μου μπορούμε να ψηφίσουμε μόνο για το κείμενο όπως το γνωρίζαμε. Θα ήθελα να παρακαλέσω την κ. Theato να αποσύρει το διορθωτικό, αφού προφανώς δεν συνέβαλε σε μεγαλύτερη σαφήνεια, παρά σε σύγχυση. Αν όμως δεν το αποσύρει, τότε θα ζητήσω εξ ονόματος της ομάδας μου την αναπομπή της έκθεσης στην επιτροπή.

<SPEAKER ID=76 LANGUAGE="EN" NAME="Green">
Κύριε Πρόεδρε, συμφωνώ απολύτως με τις παρατηρήσεις της κ. Wemheuer. Όπως και εσείς, πιστεύουμε ότι το θέμα δεν είναι απλά γλωσσικό. Είναι μία διαφορετική έννοια, οπότε, αν δεν μπορούμε να διορθώσουμε το τυπογραφικό λάθος, θα επιθυμούσαμε την αναπομπή του στην επιτροπή για να γίνουν οι απαραίτητες διευκρινίσεις.

<SPEAKER ID=77 NAME="Πρόεδρος">
Αγαπητοί συνάδελφοι, υπάρχει μια πρόταση σχετικά με το διορθωτικό και μια πρόταση αναπομπής σε επιτροπή. Θα προχωρήσω στην ψηφοφορία όσον αφορά το διορθωτικό, για να δούμε εάν αυτό θα γίνει αποδεκτό ή όχι. Κυρία Theato, συμφωνείτε με αυτή τη διαδικασία;

<SPEAKER ID=78 NAME="Theato">
Κύριε Πρόεδρε, πρώτα θέλω να ξέρω επακριβώς εάν, σε περίπτωση που δεν θα γίνει δεκτό το διορθωτικό, θα θέσετε και πάλι σε ψηφοφορία την αναπομπή στην επιτροπή.
<P>
Πρέπει να ξέρω ακριβώς τη διαδικασία. Είναι έτσι; Θα γίνει πρώτα ψηφοφορία για το διορθωτικό; Αν γίνει δεκτό το διορθωτικό, θα κάνετε ύστερα ψηφοφορία;

<SPEAKER ID=79 NAME="Πρόεδρος">
Κυρία μου, θα ψηφίσουμε πρώτα για το διορθωτικό. Εάν εγκριθεί, τότε θα ψηφίσουμε ενδεχομένως για την αναπομπή σε επιτροπή, εφόσον το ζητήσετε. Αλλά προς στιγμή, μου έχει υποβάλει μια πρόταση η κ. Green που αποσκοπεί στην αναπομπή σε επιτροπή, εάν το διορθωτικό δεν εγκριθεί. Συμφωνούμε;
<P>
(Διακοπή εκ μέρους της κ. Green) Με συγχωρείτε, κ. Green, είναι το αντίθετο. Δεν εκφράστηκα καλά. Πρώτα θα ψηφίσουμε για το διορθωτικό αριθ. 1, για να δούμε εάν θα γίνει αποδεκτό ή όχι. Σας υπενθυμίζω ότι αυτό το διορθωτικό, υποκαθιστά στα γαλλικά την έκφραση "Ευρωπαϊκή Εισαγγελική Αρχή» με την έκφραση "Ευρωπαϊκή Δικαστική Αρχή». Θα πρέπει λοιπόν, εφόσον η τροποποίηση εφαρμόζεται στο σύνολο, πρώτα να ψηφίσουμε για το διορθωτικό. Ύστερα θα ψηφίσουμε ενδεχομένως για την αναπομπή σε επιτροπή.

<SPEAKER ID=80 LANGUAGE="EN" NAME="Green">
Κύριε Πρόεδρε, εκτιμώ ιδιαίτερα αυτό που επιχειρείτε να κάνετε και συμφωνώ μαζί σας, αλλά πρόκειται για μία διαδικασία που δεν έχουμε ακολουθήσει ποτέ μέχρι τώρα. Όσον αφορά το τυπογραφικό λάθος, αν η κ. Theato είναι διατεθειμένη να το αποσύρει, τότε πιστεύω ότι αυτό είναι το πιο σωστό, οπότε μπορούμε στη συνέχεια να ψηφίσουμε σε ό, τι αφορά το αρχικό κείμενο. Αν όμως δεν είναι πρόθυμη να κάνει κάτι τέτοιο, τότε πιστεύω ότι θα πρέπει να γίνει αναπομπή του κειμένου στην επιτροπή.

<SPEAKER ID=81 NAME="Theato">
Ευχαριστώ θερμά την κυρία Green, που μόλις τώρα συνεισέφερε σημαντικά στη διασαφήνιση του θέματος. Συμφωνώ να αποσυρθεί το διορθωτικό. Δεν αφορά εμένα την ίδια, αυτό θέλω να το ξεκαθαρίσω. Θέλω όμως να πω ότι όλοι οι συνάδελφοι, όπου και να βρίσκονται, θα με άφηναν τώρα φυσικά εκτεθειμένη αν ψήφιζαν κατά, εξ αιτίας της απόσυρσης του διορθωτικού. Αυτό το λέω εδώ εντελώς ξεκάθαρα! Λέω καθαρά ότι το ερώτημα πώς θα αποκαλείται αυτός ο θεσμός που θα δημιουργηθεί κάποτε δεν αποτελεί για μένα το κύριο ζήτημα. Για μένα, το σημαντικό είναι να ξεκινήσει η δημιουργία του, για να έχουμε προστασία των οικονομικών συμφερόντων!

<SPEAKER ID=82 LANGUAGE="DE" NAME="Tillich">
Κύριε Πρόεδρε, η ψηφοφορία που θέλετε να διενεργήσετε τώρα είναι αθέμιτη. Η εισηγήτρια είπε ότι η πρωτότυπη έκδοση είναι στα γερμανικά. Αν τώρα κάνουμε μία ψηφοφορία, τότε ψηφίζουμε για την εργασία των μεταφραστών και όχι για το θέμα, για το οποίο πραγματικά πρόκειται. Γι'αυτό, θεωρώ την εν λόγω ψηφοφορία αθέμιτη. Θα έπρεπε να ψηφίσουμε με βάση το γερμανικό κείμενο.

<SPEAKER ID=83 NAME="Πρόεδρος">
Αγαπητοί συνάδελφοι, λαμβάνω γνώση ότι η εισηγήτρια απέσυρε το διορθωτικό αριθ. 1. Θα ψηφίσουμε λοιπόν για το κείμενο χωρίς το διορθωτικό αριθ. 1. Συμφωνούμε πάνω σε αυτό. Ο καθένας ας αναλάβει τις ευθύνες του. Δεν έχω τίποτε άλλο να προτείνω.
<P>
(Το Σώμα εγκρίνει το ψήφισμα)

<SPEAKER ID=84 NAME="Caudron">
Θα ήθελα να συγχαρώ τον συνάδελφό μας κ. Tom Megahy για τη σοβαρότητα της εργασίας του και την ορθότητα των συστάσεων που περιλαμβάνονται στην έκθεσή του, οι οποίες βαίνουν, κατά τη γνώμη μου, προς τη σωστή κατεύθυνση. ·Οπως πολλοί από τους συναδέλφους μας, επιθυμώ να υποστηρίξω τις τροπολογίες που υποβλήθησαν από τον εισηγητή τους. Κατά συνέπεια συγκατατίθεμαι απόλυτα με την ιδέα της αποσύνδεσης μεταξύ του "δικαιούχου» του δελτίου και του οχήματος.
<P>
Γνωρίζουμε πράγματι τη δυσκολία εφαρμογής των μέτρων που αποσκοπούν στην ενσωμάτωση των ατόμων με ειδικές ανάγκες σε μια κοινωνία που αποκλείει όλο και περισσότερο τα άτομα που είναι λιγότερο σε θέση να προσαρμοστούν σε περιορισμούς όλο και πιο δύσκολους. Για το λόγο αυτό ελπίζω ότι αυτές οι συστάσεις θα επαναληφθούν πολύ σύντομα από τα κράτη μέλη της Ένωσης.
<P>
Αυτή η έκθεση μάς φέρνει αντιμέτωπους για άλλη μια φορά με το θέμα μιας Ευρώπης των πολιτών. Οφείλουμε να διαπιστώσουμε μια πραγματικότητα που απομακρύνεται πάντα από τους επίσημους λόγους και τους χρηματιστηριακούς δείκτες που μετρούν αριθμούς, ενώ τα πρόσωπα είναι απόντα.
<P>
Θα ήθελα για άλλη μια φορά να καταγγείλω τις βίαιες αντιλογίες απέναντι στις αξίες της αλληλεγγύης και της δικαιοσύνης. Η Ευρωπαϊκή Ένωση αντιπροσωπεύει ένα πρότυπο ανάπτυξης και πολιτισμού, θα ήθελα να το υπενθυμίσω σε αυτές τις δύσκολες εποχές της διάλυσης του κράτους προνοίας.
<P>
Δέχομαι ότι τα λεγόμενά μου απομακρύνονται κάπως από το αρχικό μας θέμα, αλλά φοβάμαι ότι τα μέτρα που αποσκοπούν στην κοινωνική άρση των ρυθμίσεων αφορούν κυρίως τα άτομα με ειδικές ανάγκες. Εκτιμώ ότι στον τομέα αυτό έχουμε ακόμα πολλά να κάνουμε, κυρίως στο επίπεδο της πρόσβασης στην απασχόληση και στον τομέα της καταπολέμησης των ύπουλων διακρίσεων που αφορούν πολύ συχνά τα άτομα με ειδικές ανάγκες.

<SPEAKER ID=85 NAME="Titley">
Αν και ο συνάδελφός μου, ο κ. Megahy, δικαίως τονίζει ότι το Συμβούλιο απλά προτιμά να ακολουθήσουν οι κυβερνήσεις μία μη δεσμευτική πρόταση σε ό, τι αφορά αυτό το ζήτημα, συμμερίζομαι το γεγονός ότι εγκρίνει την ιδέα χορήγησης δελτίου στάθμευσης που να ισχύει σε όλη την ΕΕ.
<P>
Είμαι επίσης ικανοποιημένος που διαπιστώνω ότι γίνονται αποδεκτές οι συγκεκριμένες προτάσεις του Κοινοβουλίου - για παράδειγμα η σημασία χορήγησης αυτού του δελτίου σε έναν ανάπηρο οδηγό για να το χρησιμοποιεί ανεξάρτητα με το τι όχημα οδηγεί, απαλλάσσοντάς τον από την υποχρώση γραφειοκρατικής ανανέωσης του δελτίου κάθε φορά που χρησιμοποιεί ένα διαφορετικό όχημα.
<P>
Είμαι επίσης ικανοποιημένος που ο προσδιορισμός του όρου "ανάπηροι οδηγοί» θα αφεθεί στη δικαιοδοσία των κρατών μελών, δίνοντας έτσι τη δυνατότητα να είναι αυτός τόσο ευρύς όσο το θεωρεί σωστό κάθε χώρα. Όπως πάντα, οι κατευθυντήριες γραμμές της ΕΕ θα πρέπει να αποτελέσουν το ελάχιστο πρότυπο πάνω στο οποίο μπορούμε να στηριχτούμε σε περίπτωση που οι χώρες επιθυμούν να προχωρήσουν περαιτέρω. Ελπίζω ότι οι κυβερνήσεις θα κάνουν ό, τι μπορούν για να καταστήσουν ευκολότερη τη μετακίνηση για τους πολλούς ανάπηρους συμπολίτες μας, έτσι ώστε να ισχύσει στο μέλλον για όλους τους Ευρωπαίους η ελεύθερη κυκλοφορία.
<P>
Σύσταση για τη δεύτερη ανάγνωση Wijsenbeek (A4-0116/98)
<SPEAKER ID=86 NAME="Langenhagen">
Πρέπει να συγκρατήσουμε τα ακόλουθα, τα οποία επιβεβαίωσε χθες ο κύριος Kinnock, ο αρμόδιος Επίτροπος, μετά τη συζήτηση για τον πιο εκσυγχρονισμένο ταχογράφο:
<P>
1.Το Συμβούλιο στο ψήφισμά του εξέφρασε τη γνώμη του μόνο για το μαύρο κουτί του μέλλοντος (συσκευή ΙΒ). Ο Βρετανός βουλευτής και συντονιστής των σοσιαλιστών αναγκάστηκε, κατά την τελευταία συνεδρίαση της Επιτροπής Μεταφορών και Τουρισμού, να υποβάλει δύο φορές σχετική ερώτηση. Ο εκπρόσωπος της Επιτροπής επιβεβαίωσε ότι στο Συμβούλιο έχει υποβληθεί μόνον η πρόταση 1Β.2.Το νέο μαύρο κουτί δεν έχει καθοριστεί μέχρι τώρα. Ξέρουμε βασικά για ποιό πράγμα ψηφίζουμε; 3.Η απόφαση του Συμβουλίου είναι λανθασμένη, επειδή δεν έχει ρυθμιστεί ο εκ των υστέρων εξοπλισμός. Το Συμβούλιο εδώ έδρασε υπερβολικά γρήγορα και εσφαλμένα, για να επιβάλει με τη βία ένα συμβιβασμό. Πιστεύετε στ' αλήθεια ότι οι επιχειρήσεις, αν λείπει ο εξοπλισμός, δεν θα κάνουν τα πάντα για τη διατήρηση με οποιονδήποτε τρόπο του παλιού ταχογράφου; Ένας όπως όπως επιδιορθωμένος ταχογράφος ασφαλώς δεν συμβάλλει στην αύξηση της ακρίβειας των μετρήσεων.4.Διευκολύνουμε πολύ τα κράτη της Κεντρικής και Ανατολικής Ευρώπης στον ανταγωνισμό. Μόλις το 1995 συμφωνήθηκε με τα εν λόγω κράτη να έχουν ταχογράφο. Αν ήδη στα ευρωπαϊκά κράτη λείπει από τις επιχειρήσεις και τις αρχές ελέγχου ολόκληρη η υποδομή που χρειάζεται η νέα συσκευή, τότε είναι ευνόητο ότι δεν μπορούμε να περιμένουμε ότι τα «αλλα κράτης θα σκοτωθούν για να την αποκτήσουν.5.Δεν υπάρχει ρύθμιση για τον έλεγχο και την ανάκληση δεδομένων στις επιχειρήσεις. Αυτό κανείς δεν μπορεί να το ήθελε στα σοβαρά.Το συμπέρασμά μου μετά από τέσσερα χρόνια εργασίας πάνω σ' αυτήν τη διάταξη ως εισηγήτριας της ομάδας του ΕΛΚ στην Επιτροπή Μεταφορών και Τουρισμού: Τα κράτη μέλη θέλουν σε πρώτη φάση τη διατήρηση του μέχρι τώρα συστήματος καταγραφής διαδρομών, στο οποίο είναι δυνατόν να παραβιασθεί. Οι λόγοι είναι λυπηροί, αλλά οφθαλμοφανείς.
<P>
Η Επιτροπή έκανε στροφή 180 μοιρών και εξυπηρέτησε το Συμβούλιο. Το Κοινοβούλιο στην πλειοψηφία του έκανε το ίδιο. Όλ' αυτά δεν εξυπηρετούν την αξιοπιστία του Ευρωπαϊκού Κοινοβουλίου.
<P>
Το θετικό είναι ότι με το σημερινό ψήφισμα του Κοινοβουλίου δρομολογείται μία τεχνολογική ανάπτυξη. Αρνητικό παραμένει ότι θα αποδώσει δυστυχώς σε ένα πολύ μακρινό μέλλον, κι όχι σήμερα. Στο μεσοδιάστημα, δέκα χρόνια περίπου, θα διασχίζουμε μία γκρίζα ζώνη. Αυτό θα έχει συνέπειες!

<SPEAKER ID=87 NAME="Lindqvist">
Δεν μπορεί να είναι λογικό να ρυθμίζει η ΕΕ τις οδικές μεταφορές τόσο λεπτομερώς όπως γίνεται τώρα, με διατάξεις για την κατασκευή, εγκατάσταση και δοκιμή των συσκευών ελέγχου. Τα συστήματα πρέπει επίσης να εγκριθούν από την Επιτροπή.Το Συμβούλιο πηγαίνει ακόμα μακρύτερα εδώ και επιβάλλει υποχρεωτική εγκατάσταση πλήρως ψηφιακών συσκευών ελέγχου σε όλα τα νέα οχήματα από την 1η Ιουλίου 2000.
<P>
Οι προτάσεις επηρεάζουν ιδιαίτερα τις μικρές εταιρείες και τις εταιρείες που δεν έχουν πάντα την δυνατότητα εισαγωγής νέου εξοπλισμού χωρίς μεγάλες δαπάνες. Ο χειρισμός θεμάτων αυτού του είδους πρέπει να γίνεται σε εθνικό επίπεδο. Πρέπει να καταργηθεί η λεπτομερής ρύθμιση σε επίπεδο ΕΕ.

<SPEAKER ID=88 NAME="Rovsing">
Όλες οι ευρωπαϊκές χώρες κάνουν σήμερα ιδιαίτερη προσπάθεια να δοθεί στα άτομα με ειδικές κινητικές ανάγκες η δυνατότητα να κινούνται ελεύθερα στο περιβάλλον τους. Ένας σημαντικό στοιχείο αυτής της πολιτικής είναι η πρόσβαση των ατόμων με ειδικές κινητικές ανάγκες σε κρατημένες θέσεις στάθμευσης σε ειδικούς, κατάλληλους χώρους. Η άδεια να σταθμεύουν σε τέτοιες θέσεις δίνεται μέσω ενός ειδικού δελτίου που εκδίδεται από τις αρχές. Ευτυχώς, τα σχετικά εθνικά δελτία ατόμων με ειδικές κινητικές ανάγκες αναγνωρίζονται στις περισσότερες περιπτώσεις και όταν ο κάτοχος του δελτίου ταξιδεύει σε άλλες κοινοτικές χώρες. Θα ήταν ωστόσο πολύ πιο πρακτικό και ασφαλές για τα άτομα με ειδικές κινητικές ανάγκες αν εκδιδόταν ένα κοινό κοινοτικό δελτίο, και γι' αυτό ο προταθείς κανονισμός είναι μια θετική πρωτοβουλία.
<P>
Το Κοινοβούλιο ψήφισε κατά την πρώτη συζήτηση μια σειρά τροπολογιών που στοχεύουν στο να κάνουν τις συνθήκες των ατόμων με ειδικές κινητικές ανάγκες ακόμη καλύτερες, και δημιουργεί μεγάλη χαρά το γεγονός ότι το Συμβούλιο επέτρεψε τις εν λόγω τροπολογίες να περάσουν στην κοινή θέση. Βάσει των προαναφερθέντων καλών αποτελεσμάτων δίνω στη σύσταση την πλήρη στήριξή μου.

<SPEAKER ID=89 NAME="Schlechter">
Αρχικώς υπήρχε ο κανονισμός 548/69 του Συμβουλίου για την εναρμόνιση ορισμένων διατάξεων σχετικά με κοινωνικά ζητήματα στον τομέα των οδικών μεταφορών. Μετά τον εν λόγω κανονισμό καταρτίστηκε άλλος, ο κανονισμός 1463/70, ο οποίος προέβλεπε την εισαγωγή ενός μηχανισμού ελέγχου στα μέσα των οδικών μεταφορών. Όπως συμβαίνει και σε πολλές άλλες περιπτώσεις, η καινοτομία αυτή επέδρασε, στην αρχή, θετικά στις συνθήκες εργασίας και στον ανταγωνισμό, αλλά δυστυχώς όχι για πολύ καιρό.
<P>
Η αναγκαιότητα μιας καινούριας ρύθμισης ήταν πλέον υπαρκτή. Το 1985, η οδηγία 3820/85 του Συμβουλίου καθόρισε τις ώρες οδήγησης και τις ώρες διαλείμματος των επαγγελματιών οδηγών, και εξασφάλισε τον καλύτερο έλεγχο των κοινοτικών διατάξεων που αφορούν τις συσκευές ελέγχου.
<P>
Ύστερα από πολυετή εμπειρία πρακτικής εφαρμογής, φάνηκε ότι ο κανονισμός 3821/85 δεν εξασφάλιζε επαρκή προστασία κατά τους χειρισμούς του δίσκου και ότι το σύστημα ελέγχου ήταν πολύ δύσκολο να εφαρμοστεί.
<P>
Κατά συνέπεια, η Επιτροπή πρότεινε το 1994 το σύστημα 1 που διατηρούσε τον σημερινό ταχογράφο, ο οποίος συνοδευόταν πλέον από ένα ηλεκτρονικό "μαύρο κουτί»και καθιστούσε εφική τη μεταφορά των απαραίτητων πληροφοριών σε μια κάρτα με μνήμη που ανήκε στον οδηγό. Η λύση αυτή επιλέχθηκε με την επιφύλαξη του Ευρωπαϊκού Κοινοβουλίου. Το 1995 το Κοινοβούλιο ζήτησε να εφαρμοστεί ένα σύστημα πιο αποδοτικό, πιο σίγουρο και λιγότερο διαπερατό από την απάτη.
<P>
Μας εκπλήττει, λοιπόν, το γεγονός ότι ο εισηγητής υπαναχωρεί, εφόσον το σύστημα 1A που μας προτείνει είναι ένα παρωχημένο σύστημα· δεν έχει το ίδιο εύρος με την απόφαση που έλαβε το Ευρωπαϊκό Κοινοβούλιο το 1995, και τόσο η Επιτροπή όσο και το Συμβούλιο δεν το θέλει πλέον.
<P>
Αναμφισβήτητα, η κοινή πρόταση συνιστά πρόοδο σε σχέση με την πρόταση που υποστηρίχθηκε από τον εισηγητή· εφάρμοσε κατά γράμμα το αίτημα του Ευρωπαϊκού Κοινοβουλίου για την εισαγωγή μιας νέας γενιάς εξ ολοκλήρου ψηφιακών συσκευών ελέγχου με ενσωματωμένη μνήμη.
<P>
Επι μία διετία και πλέον, η πρόοδος που σημειώνεται στις τεχνικές και το σκεπτικό των βιομηχάνων, αποδεικνύουν σαφώς ότι ο δρόμος αυτός (δηλαδή, ο δρόμος του Κοινοβουλίου) ήταν ο σωστός και ότι, συνεπώς, δεν δικαιολογείτο πλέον να εξακολουθούσε να υποστηρίζεται η επιλογή που συνιστούσε μια ενδιάμεση εξέλιξη μεταξύ του ταχογράφου 1Α και της εξ ολοκλήρου ψηφιακής συσκευής ελέγχου (κείμενο των συμπερασμάτων της κοινής θέσης).Εκτιμώ, λοιπόν, ότι η απόφαση που λάβαμε είναι η σωστή.
<P>
Επί του παρόντος, πρέπει να βρούμε λύσεις στα προβλήματα που οπωσδήποτε θα προκύψουν. Έτσι, θα πρέπει να θέσουμε τη νέα ρύθμιση σε συμφωνία με την ΕΣΕΠΟΔΟΜ, που υπεγράφη μεταξύ των κρατών μελών της ΕΕ και των άλλων ευρωπαϊκών χωρών και η οποία έχει ως αντικείμενο την εναρμόνιση των ωρών οδήγησης και των μέσων ελέγχου, ώστε να αποφευχθούν οι στρεβλώσεις του ανταγωνισμού μεταξύ των μεταφορέων των κρατών μελών της ΕΕ και των μεταφορέων των τρίτων χωρών. Μια τέτοια τροποποίηση θα έπρεπε να πραγματοποιηθεί στις ίδιες προθεσμίες με την τροποποίηση που είχε οριστεί από τη νέα ρύθμιση. Σε ό, τι αφορά την εναρμόνιση των οχημάτων, θα πρέπει να βρούμε τα λογικά ωράρια που θα ικανοποιούν τους ενδιαφερομένους.
<P>
Αν τα οχήματα που τέθηκαν σε κυκλοφορία δύο χρόνια μετά τη θέση σε ισχύ του κανονισμού πρέπει να εξοπλιστούν με τον ηλεκτρονικό ταχογράφο 1Β, θα πρέπει να ισχύσει το ίδιο για τα οχήματα που τέθηκαν σε κυκλοφορία από την 1η Ιανουαρίου 1996, εφόσον η συσκευή ελέγχου με την οποία είναι εξοπλισμένα, θα αντικατασταθεί. Επτά χρόνια μετά τη θέση σε ισχύ του κανονισμού, όλα τα σχετικά οχήματα θα πρέπει να είναι εξοπλισμένα με τη συσκευή 1B.
<P>
Κατά τη γνώμη μου, δεν υπάρχει κανένα εμπόδιο για τη λεπτομερή έκθεση των τεχνολογικών απαιτήσεων με υστερότερη απόφαση μιας τεχνικής επιτροπής. Πάντως, θεωρώ θετική τη σύναψη μιας οριστικής και πλήρους συμφωνίας στο πλαίσιο της εν λόγω επιτροπής πριν από τη θέση σε ισχύ του νέου κανονισμού. Αλλά όλες αυτές οι τροποποιήσεις τεχνικού χαρακτήρα δεν έχουν καμία αξία, αν οι έλεγχοι που διενεργούνται στις οδικές μεταφορές δεν πραγματοποιούνται βάσει των κανόνων και κατά τρόπο ενιαίο σε όλες τις χώρες μέλη.
<P>
Εν κατακλείδι, θα έλεγα ότι χρειαζόμαστε ένα απαραίτητο μέσο για τον εντοπισμό των παραβάσεων και για την ενίσχυση του σεβασμού των ισχυόντων κανόνων. Πιστεύω ότι το σύστημα 1B πληροί αυτές τις προϋποθέσεις. Σε ό, τι αφορά τα κράτη μέλη, θα πρέπει να προσπαθήσουν, στο μέλλον, να μην επιδεικνύουν διαφορετική συμπεριφορά λόγω ερμηνειών που αποκλίνουν από τους ισχύοντες κανόνες.
<P>
Οι επενδύσεις στο σύστημα 1B θα γίνουν αποδεκτές και οι έλεγχοι θα αποφέρουν το επιθυμητό αποτέλεσμα, με την προϋπόθεση ότι η Επιτροπή θα πραγματεύεται εξίσου τα ως άνω προβλήματα το συντομότερο δυνατό.
<P>
Έκθεση Vδyrynen (A4-0008/98)
<SPEAKER ID=90 LANGUAGE="FI" NAME="Vδyrynen">
Αξιότιμε κύριε Πρόεδρε, θέλω πραγματικά να δώσω μια προφορική αιτιολόγηση ψήφου, επειδή η ομάδα των φιλελευθέρων απείχε από την τελική ψηφοφορία. Αυτό οφείλεται στο γεγονός ότι στην ψηφοφορία που αφορούσε το άρθρο 4, δηλαδή τα εθνικά δίκτυα αερολιμένων, το τελικό αποτέλεσμα ήταν για μας απαράδεκτο.
<P>
Στην προκειμένη περίπτωση, ψηφίστηκε ξεχωριστά η πρόταση της επιτροπής υπ'αριθμόν 10, η οποία αφορούσε την εισαγωγή της δεύτερης παραγράφου. Στην εν λόγω ψηφοφορία, με ψήφους 251-243, το Κοινοβούλιο αποφάσισε να εγκρίνει την πρόταση της Επιτροπής. Αυτό θα περιορίσει την εξισωτική εισφορά των τελών που υλοποιείται στο πλαίσιο των εθνικών δικτύων αερολιμένων, μόνο στις εγχώριες πτήσεις. Όπως ανέφερε χθές εδώ στο Κοινοβούλιο και ο Επίτροπος Neil Kinnock, η απόφαση αυτή αντίκειται εντελώς σε μια κεντρική αρχή οδηγίας, αυτής που αφορά στην αποφυγή των διακρίσεων. Τα τέλη επιβάλλεται να είναι τα ίδια και στις εγχώριες και στις ενδοκοινοτικές πτήσεις. Εφόσον αυτό το κεντρικό σημείο της έκθεσης πήρε μια λανθασμένη μορφή, η ομάδα των φιλελευθέρων αναγκάστηκε να απέχει από την τελική ψηφοφορία.
<P>
Επιπλέον, θέλω να πω, πως καταψηφίσαμε την τροπολογία αριθ. 25 των Πρασίνων, με την αιτιολογία ότι στην δική μας τροπολογία αριθ. 26, και στην τροπολογία αριθ. 20 των Σοσιαλιστών, τα περιβαλλοντικά ζητήματα είχαν ήδη ληφθεί επαρκώς υπόψη.

<SPEAKER ID=91 NAME="Ahlqvist, Andersson, Hulthιn, Lφφw, Theorin και Waidelich">
Βλέπουμε θετικά την βασική ιδέα που είναι το υπόβαθρο της προτεινόμενης οδηγίας, δηλαδή η επίβλεψη και οι διαβουλεύσεις να οδηγήσουν στη μέγιστη δυνατή μείωση των διαφορών στα συστήματα των τελών. Οι ευρωπαϊκές αεροπορικές εταιρείες μπορούν να επωφεληθούν από την διασαφήνιση των τελών αεροδρομίου. Καθώς όμως θεωρούμε ότι τα προτεινόμενα κείμενα δεν μπορούν να αποσαφηνιστούν ώστε να εκτιμηθούν πλήρως οι επιπτώσεις, απέχουμε από την ψηφοφορία.

<SPEAKER ID=92 NAME="Cushnahan">
Κύριε Πρόεδρε, καθώς συνεχίζουμε να κινούμαστε προς την εγκαθίδρυση της ενιαίας αγοράς, είναι απαραίτητο να εξετάσει η Ευρωπαϊκή Ένωση κάθε τομέα της βιομηχανίας και να φροντίσει ώστε να μην υπάρχει κανένα δασμολογικό εμπόδιο στις εμπορικές συναλλαγές σε αυτό τον τομέα. Αυτό ακριβώς σκοπεύει να κάνει η Οδηγία του Συμβουλίου για τα αερολιμενικά τέλη.
<P>
Στα πλαίσια της ενιαίας αγοράς, είναι παράλογο να επιβάλλονται τέλη αερολιμένα με ασαφείς τρόπους. Ακριβώς όπως οι καταναλωτές θέλουν να ξέρουν τί αγοράζουν προτούν καταβάλλουν την πληρωμή, θα πρέπει να εξασφαλίζεται ο ίδιος βαθμός διαφάνειας για τις αεροπορικές εταιρείες (που είναι ουσιαστικά πελάτες στους οποίους προσφέρονται υπηρεσίες αερολιμένα). Τα αεροδρόμια θα πρέπει να είναι υποχρεωμένα να καθιστούν γνωστό στις αεροπορικές εταιρείες πώς δαπανώνται τα τέλη που καταβάλλουν. Τα τέλη αυτά θα πρέπει να είναι ανάλογα της χρήσης που γίνεται. Οι αεροπορικές εταιρείες δεν θα πρέπει να χρειάζεται να πληρώνουν για την προσγείωση ενός μικρού αεροσκάφους περιφερειακών μεταφορών το ίδιο ποσό που καταβάλλουν για ένα τζάμπο σε οποιοδήποτε αεροδρόμιο.
<P>
Συμφωνώ με την εισηγήτρια ότι δεν παρίσταται ανάγκη εναρμόνισης των τελών αερολιμένα σε όλη την ΕΕ, από την άποψη ότι κάθε αεροδρόμιο έχει τις δικές του ανάγκες, οπότε οι αεροπορικές εταιρείες που χρησιμοποιούν ένα συγκεκριμένο αεροδρόμιο θα πρέπει να επιβαρύνονται το κόστος των υπηρεσιών που αυτό τους προσφέρει.
<P>
Για αυτούς ακριβώς τους λόγους υποστηρίζω αυτή την έκθεση.

<SPEAKER ID=93 NAME="Eriksson">
Θεωρώ ότι είναι περιττή μία κοινοτική νομοθεσία για τα τέλη των αεροδρομίων. Υπάρχουν μεγάλες διαφορές μεταξύ των συνθηκών στα κράτη μέλη, κάτι που καθιστά απλούστερο και δικαιότερο το να ελέγχονται αυτά τα θέματα από εθνική νομοθεσία. Πέραν αυτού φαίνεται ότι η ελευθέρωση και η κοινοτική εναρμόνιση είναι σημαντικότεροι στόχοι από την ανταπόκριση στο κοινό όφελος.
<P>
Γι' αυτούς τους λόγους απέχω από την τελική ψηφοφορία για την έκθεση Vδyrynen.

<SPEAKER ID=94 NAME="Fayot">
Η παρούσα έκθεση έχει μεγάλη σημασία για τα μικρότερα αεροδρόμια και θα μπορούσε να περιορίσει δραστικά τα έσοδά τους.
<P>
Το Λουξεμβούργο, όπου λειτουργεί ένα και μοναδικό εμπορικό αεροδρόμιο, επιδιώκει να τηρήσει ένα λογικό συμβιβασμό μεταξύ των τελών αεροδρομίου και των συμφερόντων των αεροπορικών εταιριών, έχει όμως ανάγκη αυτών των τελών.
<P>
Οι σοσιαλιστές του Λουξεμβούργου υποστηρίζουν ως εκ τούτου την τροπολογία του Brian Simpson (ΕΣΚ), η οποία στοχεύει στην εφαρμογή των άρθρων 4, 5, 6 και 7 της οδηγίας μόνο σε αεροδρόμια που έχουν ένα ετήσιο όγκο κυκλοφορίας τουλάχιστον 2 εκατομμυρίων μετακινήσεων επιβατών ή 50 000 τόνων φορτίου. Το κείμενο της Επιτροπής προέβλεπε μόνο 250 000 μετακινήσεις επιβατών και 25 000 τόνους φορτίου.
<P>
Ενώ το Λουξεμβούργο έχει πολύ υψηλότερο όγκο φορτίων από το όριο που προβλέπει η οδηγία, έχει ως προς τον πρώτο αριθμό 1, 2 εκατομμύρια κινήσεις επιβατών, επομένως με την αντίστοιχη μεταβολή δεν θα υπαγόταν στην οδηγία. Αυτό θα μας επέτρεπε να εγγυηθούμε και μελλοντικά μία ευνοϊκή από άποψη δαπανών διαχείριση του αεροδρομίου.
<P>
Ως εκ τούτου, λυπούμαστε εξαιρετικά που η εν λόγω τροπολογία δεν έγινε αποδεκτή. Για τον λόγο αυτόν απείχα από την τελική ψηφοφορία.

<SPEAKER ID=95 NAME="Kestelijn-Sierens">
Υποστηρίζω θερμά την έκθεση Vδyrynen.
<P>
Με ενδιαφέρει ιδίως ότι συγκεκριμένες και αποδεδειγμένες εξωτερικές δαπάνες που προκαλούν οι αεροπορικές μεταφορές για το περιβάλλον, μπορούν να συνυπολογισθούν. Νομίζω ότι δικαιολογούνται τα αυξημένα τέλη αερολιμένα σε περίπτωση αεροπλάνων που κάνουν πολύ θόρυβο, πετούν τη νύχτα ή μυρίζουν πολύ έντονα κηροζίνη.
<P>
Τα επιπλέον τέλη δεν αποτελούν απλώς ποινή ή μέτρο αποθάρρυνσης των πηγών όχλησης.Η Επιτροπή επισημαίνει - και με το δίκιο της - ότι η διαφοροποίηση δεν επιτρέπεται επ' ουδενί να μεταβληθεί σε πηγή προσθέτων εσόδων για τον αερολιμένα. Πρέπει καθαρά να χρησιμοποιούνται για την κάλυψη οικολογικών επιβαρύνσεων. Τα επιπλέον έσοδα πρέπει να κατατίθενται σε ένα ταμείο για οικολογικές επενδύσεις στον ίδιο τον αερολιμένα και για συμμετοχή χρηματοδότησης των επενδύσεων στις οποίες υποχρεώνονται οι περίοικοι εξ αιτίας της όχλησης. Απ' όσο ξέρω, το εφαρμόζει ήδη το αεροδρόμιο του Schiphol.
<P>
Εάν τα επιπλέον οικολογικά τέλη δεν χρησιμοποιηθούν για την κάλυψη πραγματικής οικολογικής ζημιάς και όχλησης, υπάρχει κίνδυνος ορισμένα αεροδρόμια να προσελκύσουν επιβαρυντικές πτήσεις για το επιπλέον έσοδο που αποφέρουν.
<P>
Έχοντας υπόψη ολα αυτά, υποστήριξα ιδιαιτέρως το άρθρο 5 και τις τροπολογίες αριθ. 11, 25 και 26.

<SPEAKER ID=96 NAME="Θεωνάς">
Η υπό συζήτηση πρόταση οδηγίας αποτελεί το τελευταίο από τα μέτρα που προβλέπονται στο τρίτο πακέτο απελευθέρωσης των εναερίων μεταφορών. Η Επιτροπή προτείνει την θέσπιση ενιαίων κανόνων επιβολής τελών στα αεροδρόμια που θα βασίζονται, όπως λέει, στις αρχές της αποφυγής των διακρίσεων, της σχέσης με το κόστος και της διαφάνειας. Η πρόταση ξεκινά από στενά ορθολογικά χρηματοοικονομικά κριτήρια, αντιμετωπίζοντας τα αεροδρόμια σαν απλές εμπορικές επιχειρήσεις, αγνοώντας των νευραλγικό τους ρόλο ως μέσα στήριξης της οικονομικής ανάπτυξης και συνοχής, άσκησης κοινωνικής πολιτικής, υλοποίησης στόχων περιβαλλοντικής προστασίας και ασφάλειας των πτήσεων, των επιβατών και των εργαζομένων στον κλάδο.
<P>
Ο στόχος βέβαια δεν είναι η βελτίωση των παρεχόμενων υπηρεσιών και υποδομών των αεροδρομίων και η ενίσχυση της ασφάλειας, αλλά η μείωση του κόστους των αεροπορικών εταιρειών χρηστών των αεροδρομίων και η εκ νέου πριμοδότησή τους στον αγώνα μοιράσματος των απελευθερωμένων αγορών. Φυσικά, σε καμμιά περίπτωση κερδισμένοι δεν πρόκειται να είναι οι εργαζόμενοι στον φορέα διαχείρισης του αεροδρομίου ή των εταιρειών-χρηστών, καθώς για αυτούς προβλέπονται μόνον ανατροπές των συλλογικών τους συμβάσεων υπό την εκβιαστική απειλή του κλεισίματος -όπως στην περίπτωση της ΟΑ-, με σκοπό και πάλι την μείωση του κόστους των εταιρειών. Κερδισμένοι δεν θα είναι ούτε οι επιβάτες, που θεωρητικά θα μπορούσε να ήταν, γιατί η πείρα αποδεικνύει ότι σε συνθήκες ολιγοπωλιακού ανταγωνισμού και μοιράσματος των αγορών, οι όποιες μοιώσεις του κόστους οδηγούν κατά κανόνα μόνον σε αύξηση των κερδών.
<P>
Αντίθετα, η οδηγία αυτή θα δημιουργήσει προβλήματα στους φορείς διαχείρισης των αεροδρομίων, δεδομένου ότι η μείωση των εσόδων τους θα υπονομεύσει τις δυνατότητες ανάπτυξης και εκσυγχρονισμού των υποδομών, σε βάρος της ασφάλειας των πτήσεων και των επιβατών. Η μείωση των εσόδων και η παράλληλη απαγόρευση των κρατικών ενισχύσεων που συνδυάζονται με το ασφυκτικό πλαίσιο που διαμορφώνει η δημοσιονομική πειθαρχία και η περικοπή των πόρων για την περιφερειακή πολιτική, θα θίξει άμεσα τα πιο μικρά αεροδρόμια και, επομένως, τις πιο απομακρυσμένες και δυσπρόσιτες περιοχές οι οποίες ακριβώς έχουν ανάγκη ενίσχυσης.
<P>
Ξεκινώντας από αυτήν την αφετηρία, υπογραμμίζουμε την διαφωνία μας με την πρόταση της Επιτροπής που αποσκοπεί στο να συνδέσει το ύψος των τελών με το κόστος των παρεχόμενων υπηρεσιών και υποδομών. Μέσα από τα τέλη καλύπτονται οι δαπάνες, όχι μόνον των κεντρικών και πολυσύχναστων αεροδρομίων, αλλά και των περιφερειακών, μικρών και απομονωμένων αεροδρομίων που αδυνατούν, λόγω περιορισμένης κίνησης, να ανταπεξέλθουν στις δαπάνες λειτουργίας τους που σε μεγάλο βαθμό είναι ανελαστικές ή και να προχωρήσουν στις αναγκαίες επενδύσεις εκσυγχρονισμού.

<SPEAKER ID=97 NAME="Wibe">
Είναι απολύτως καίριο να τονιστεί, σε συνάρτηση με την ανάγνωση αυτής της έκθεσης, ότι το δίκτυο των εθνικών αεροδρομίων πρέπει να θεωρηθεί ως ένα σύστημα. Πρέπει να επιτρέπεται τα κερδοφόρα αεροδρόμια να επιδοτούν εκείνα τα αεροδρόμια του συστήματος που είναι ζημιογόνα, διότι τα επικερδή αεροδρόμια δεν θα ήταν επικερδή αν έκλειναν τα ζημιογόνα αεροδρόμια.
<P>
Έκθεση Aparicio Sαnchez (A4-0071/98)
<SPEAKER ID=98 NAME="Cushnahan">
Με την επικείμενη Oικονομική και Nομισματική Ένωση, καθώς επίσης την ολοκλήρωση της ενιαίας αγοράς, θα επιτευχθεί η άρση πολλών φραγμών στον τουρισμό στους κόλπους της Ένωσης. Το ερώτημα παραμένει: θα έχουμε πραγματικά μία ενιαία αγορά και στον τουρισμό;
<P>
Επί του παρόντος, η έλλειψη μεθοδικού τρόπου σκέψης σε ό, τι αφορά τον τουρισμό φαίνεται να υποδηλώνει ότι η απάντηση σε αυτό το ερώτημα είναι ένα αδιαφιλονίκητο "όχι». Για αυτόν ακριβώς το λόγο υποστηρίζω απόλυτα την έκθεση του κ. Aparicio Sαnchez.
<P>
Είναι καιρός να αρχίσει να σκέφτεται η Επιτροπή, κατά την προετοιμασία του σχεδίου των νομοθετικών διατάξεων, τις συνέπειες που αυτές συνεπάγονται για τους τουρίστες της Ένωσης χωριστά. Ακριβώς όπως έχουμε αρχίσει να εξετάζουμε τα δικαιώματα των καταναλωτών όταν βρίσκονται στην πατρίδα τους, θα πρέπει επίσης να δώσουμε έμφαση στα δικαιώματα αυτών των καταναλωτών κατά την περίοδο διακοπών. Είναι οι πιο ευάλωτοι καταναλωτές συχνά σε έναν πολιτισμό τον οποίο δεν γνωρίζουν, πιθανότατα σε σωρεία περιοδειών σε διάφορες πόλεις, χωρίς να είναι ενήμεροι για τους νόμους που ισχύουν εκεί.
<P>
Χαιρετίζω την έκκληση του εισηγητή προς την Επιτροπή να ενισχύσει τη διαφάνεια της αεροπορικής βιομηχανίας. Καθώς οδεύουμε προς την απελευθέρωση των ουρανών της Ένωσης, θα πρέπει να εξετάσουμε πώς αυτή η απελευθέρωση (η τακτική της αεροπορικής βιομηχανίας να επιβάλλει επιλεκτικές τιμές, με τις οποίες επιφέρονται διακρίσεις) επηρεάζει τους τουρίστες της Ένωσης. Η πρακτική κοινού κώδικα θα πρέπει επίσης να χαρακτηρίζεται από μεγαλύτερη διαφάνεια, έτσι ώστε να ξέρουν οι ταξιδιώτες με ποια εταιρεία ουσιαστικά ταξιδεύουν, όχι απλώς ποια εταιρεία τους πούλησε τα εισιτήρια.
<P>
Θεωρώ επίσης εξαιρετικά σημαντική την έκκληση του κ. Aparicio Sαnchez για εναρμόνιση των κανονισμών στον τομέα των ξενοδοχείων και των ομαδικών περιηγήσεων. Για να λειτουργεί πραγματικά η ενιαία αγορά, οι τουρίστες θα πρέπει να προστατεύονται από τους ίδιους νόμους σε κάθε κράτος μέλος.
<P>
Η Επιτροπή, όπως τονίζεται σε αυτή την έκθεση, θα πρέπει να οργανώσει τον τρόπο σκέψης της σε ό, τι αφορά τον τομέα του τουρισμού, καθώς οι τομείς που επηρεάζουν τους τουρίστες εκτείνονται στις γενικές διευθύνσεις της Επιτροπής. Ενθαρρύνοντας τη συνεργασία ανάμεσα σε διαφορετικούς τομείς κατάστρωσης πολιτικής, η ΕΕ θα μπορέσει να εξασφαλίσει την προστασία των τουριστών και να φροντίσει για την ανάπτυξη αυτού του τομέα οικονομικής δραστηριότητας.

<SPEAKER ID=99 NAME="Eriksson">
Η βελτίωση της ασφάλειας και των δικαιωμάτων του καταναλωτή είναι πάντοτε μία σημαντική επιδίωξη, ακόμη και αν θεωρώ εν τούτοις ότι η τωρινή επιβάρυνση του τομέα του τουρισμού επί του περιβάλλοντος είναι το πιο επείγον πρόβλημα προς επίλυση.
<P>
Ο χειρισμός της προστασίας της ασφάλειας και των δικαιωμάτων του καταναλωτή καθώς και η βελτίωση των κανόνων εμπορίου στον τομέα του τουρισμού γίνεται καλύτερα σε εθνικό επίπεδο, τόσο υπό το πρίσμα της αποτελεσματικότητας όσο και της δημοκρατίας. Γι' αυτό απέχω από τη τελική ψηφοφορία για την έκθεση Aparicio Sαnchez.

<SPEAKER ID=100 NAME="Titley">
Κύριε Πρόεδρε, είμαι χαρούμενος που μπορώ σήμερα να υποστηρίξω αυτή την έκθεση, επειδή συμφωνώ με τη δέσμευση που αναλαμβάνεται μέσω αυτής, να παρέχεται η κατάλληλη αποζημίωση στους ταξιδιώτες που ταλαιπωρούνται όταν οι αεροπορικές εταιρείες ή τα ξενοδοχεία κάνουν υπεράριθμες κρατήσεις θέσεων. Οι διακοπές πολλών ανθρώπων που είχαν δουλέψει σκληρά για αυτές, έχουν καταστραφεί εξαιτίας αυτής της πρακτικής, γεγονός που μπορεί να οφείλεται είτε σε λάθη των ενεχόμενων εταιρειών είτε σε πάγια τακτική τους.
<P>
Δικαίως επίσης τονίζεται στην έκθεση ότι πρέπει να δοθεί μεγαλύτερη προσοχή στην ασφάλεια των αερομεταφορών, καθώς ο αριθμός των πτήσεων και των επιβατών που μετακινούνται στον εναέριο χώρο, αυξάνει κάθε χρόνο.
<P>
Ελπίζω ότι η Επιτροπή και το Συμβούλιο θα πράξουν βάσει των απόψεων του εισηγητή και θα φροντίσουν ως εκ τούτου να ενισχυθεί η εμπιστοσύνη των καταναλωτών στον τουρισμό που αποτελεί έναν ουσιώδη τομέα της οικονομικής μας δραστηριότητας.

<SPEAKER ID=101 NAME="Wibe">
Θεωρώ ότι αυτό το ζήτημα πρέπει να βρίσκεται εκτός του τομέα εργασίας του Κοινοβουλίου. Στην παράγραφο 11 της έκθεσης προτείνεται να υποβάλει η Επιτροπή στο Κοινοβούλιο και στο Συμβούλιο τα αποτελέσματα μιας μελέτης για τις υπεράριθμες κρατήσεις στα ξενοδοχεία και λοιπά τουριστικά καταλύμματα κ.ά. Παρομοίως προτείνεται στη παράγραφο 30 να οργανώνει κάθε χρόνο η Επιτροπή, από κοινού με αυτό το Κοινοβούλιο και με τις επαγγελματικές οργανώσεις του κλάδου, ημερίδες αφιερωμένες στην ποιότητα της προσφοράς τουριστικών υπηρεσιών.
<P>
Σίγουρα, ο κλάδος του τουρισμού έχει μεγάλη σημασία για την απασχόληση σε πολλά μέρη στην ΕΕ, αλλά είναι κάπως παράλογο όταν οι προαναφερθείσες προτάσεις παρουσιάζονται σε αυτό το Κοινοβούλιο. Θεωρώ ότι η ενασχόληση με αυτά τα θέματα βρίσκεται εκτός του τομέα αρμοδιότητάς μας.
<P>
Έκθεση Elles (A4-0097/98)
<SPEAKER ID=102 NAME="Berthu">
Η έκθεση του κ. James Elles σχετικά με την εκτέλεση του γενικού προϋπολογισμού της Ένωσης για το οικονομικό έτος 1996 αποδεικνύει ότι η στάση της Επιτροπής έχει φτάσει στο σημείο να εκνευρίζει ακόμη και αυτούς που είχαν την καλύτερη προδιάθεση απέναντί της: οι απάτες που καταγγέλθηκαν φέτος επαναλαμβάνονται διαρκώς: τα θεσμικά όργανα έχουν την τάση να καλύπτουν τους υπεύθυνους υπαλλήλους, ή τουλάχιστον να αφήνουν να εννοηθεί αυτή η κάλυψη, διατηρώντας την αδιαφάνεια σχετικά με την εξέταση της εσωτερικής κατάστασης. Οι δραστικές μεταρρυθμίσεις είναι ανύπαρκτες. Για τρίτη συνεχή φορά, το Ελεγκτικό Συνέδριο αρνήθηκε να εκδώσει τη "δήλωση αξιοπιστίας» σχετικά με τον κοινοτικό προϋπολογισμό, και το Ευρωπαϊκό Κοινοβούλιο, από την πλευρά του μόλις αρνήθηκε να προβεί στη χορήγηση απαλλαγής.
<P>
Η ανάγνωση των εκθέσεων του Ελεγκτικού Συνεδρίου είναι συντριπτική. Φανερώνει όμως τη συσσώρευση της απάτης και της αδράνειας, χωρίς να εξηγεί πραγματικά από πού πηγάζει αυτή η παραλυσία. Από την πλευρά της, η Ομάδα Ευρώπη των Εθνών, προχωρεί πιο πέρα την ανάλυσή της, αμφισβητώντας την ίδια τη δομή ορισμένων οργάνων και ευρωπαϊκών πολιτικών.
<P>
Παραδείγματος χάρη, η έκθεση Elles διαπιστώνει με λύπη ότι περισσότερο από ένα χρόνο μετά τα συμπεράσματα που είχαν εξαχθεί από την Εξεταστική Επιτροπή του Ευρωπαϊκού Κοινοβουλίου σχετικά με τη διαδικασία του κοινοτικού καθεστώτος διαμετακόμισης, η μηχανοργάνωση αυτής της διαδικασίας, η οποία είχε παρουσιαστεί ως ένας καλός τρόπος για να καταστεί αξιόπιστη και λειτουργική, δεν έχει ξεκινήσει ακόμη. Και κάτι χειρότερο ακόμη, τον Μάρτιο του 1988, η Επιτροπή δεν κατάφερε ακόμη να καταρτίσει μια λεπτομερή διευκρίνιση του συστήματος που θα πρέπει να εφαρμοστεί ώστε να ανιχνευτούν καλύτερα οι απάτες. Είναι άραγε τυχαίο; Πρέπει να αποδοθούν ευθύνες, σύμφωνα με την έκθεση Elles, μόνο στην αδράνεια της Επιτροπής; Στην πραγματικότητα έχουμε την εντύπωση ότι το πρόβλημα είναι πολύ πιο σοβαρό: ύστερα από την κατάργηση των δελτίων αποστολής των προϊόντων, όπως και των ελέγχων στα εσωτερικά σύνορα, το κοινοτικό καθεστώς διαμετακόμισης είναι άραγε αδύνατον να εφαρμοστεί;
<P>
Το ίδιο ερώτημα δεν θα πρέπει άραγε να τεθεί σχετικά με τις διαδικασίες που αφορούν τις κοινοτικές πρωτοβουλίες προς όφελος των ΜΜΕ, που έχουν ως αποτέλεσμα τον κατακερματισμό των πιστώσεων που η Επιτροπή φαίνεται να είναι ανίκανη να αποφανθεί εάν οι στόχοι τους έχουν επιτευχθεί ή όχι;
<P>
Θα μπορούσαμε να πολλαπλασιάσουμε τα παραδείγματα. Τελικά οι επαναλαμβανόμενες απάτες δεν θέτουν υπό αμφισβήτηση μόνο την ελαστικότητα της διαχείρισης, αλλά επίσης και τον ανεφάρμοστο χαρακτήρα κάποιων πολιτικών που είχαν αποφασιστεί αρχικά με έναν ιδεολογικό σκοπό της ανάπτυξης του ευρωπαϊκού υπερκράτους, πολύ περισσότερο παρά με σκοπό την αποτελεσματικότητα. Επιπλέον, βάζοντας την Επιτροπή πολύ ψηλά, σαν έναν αδιαμφισβήτητο φύλακα του ευρωπαϊκού συμφέροντος, δεν διευκολύναμε τον έλεγχό της, και βρισκόμαστε σήμερα αντιμέτωποι με τις συνέπειες.
<P>
Για να καταπολεμηθεί πραγματικά η απάτη θα πρέπει η Επιτροπή να κατέλθει από το βάθρο της και να τεθεί η ίδια υπό έλεγχο. Είναι προφανές ότι η άρνηση της χορήγησης απαλλαγής για τον προϋπολογισμό του οικονομικού έτους 1996 θα έχει επιπτώσεις. Εάν το Ευρωπαϊκό Κοινοβούλιο ήταν συνεπές με τον εαυτό του, θα ψήφιζε μια πρόταση μομφής.
<P>
Έκθεση Kellett-Bowman (A4-0092/98)
<SPEAKER ID=103 NAME="Παπακυριαζής">
Ψηφίζω την έκθεση Kellett-Bowman (CEDEFOP) με μία σοβαρή επιφύλαξη.
<P>
Ψηφίζω το υποβληθέν σχέδιο απόφασης με την επιφύλαξη της παραγράφου 4 , η οποία θεωρώ ότι βρίσκεται εκτός του πλαισίου της εν λόγω έκθεσης.
<P>
Εξάλλου, το συγκεκριμένο ζήτημα (»η αγορά του νέου κτιρίου του CEDEFOP στη Θεσσαλονίκη») περιέργως αναφέρεται αναλυτικά και στην εισηγητική έκθεση του εισηγητή (η οποία, ως γνωστόν δεν τίθεται καν σε ψηφοφορία, αλλά είναι προσωπικές απόψεις του εισηγητή). Η αναφορά αυτή είναι επιφανειακή, αποσπασματική, ασαφής, αβάσιμη και άρα παραπλανητική, με τρόπο που να δημιουργεί ενδεχομένως τελείως εσφαλμένες εντυπώσεις.
<P>
Το CEDEFOP στη Θεσσαλονίκη σήμερα, μετά τις αντικειμενικές -και όχι μόνοδυσκολίες που αντιμετώπισε κατά τη μετεγκατάστασή του από το Βερολίνο, βρίσκεται σε ανιούσα πορεία με ουσιώδη συμβολή του δημιουργικού του έργου στις απαιτήσεις της Ευρωπαϊκής 'Ενωσης.
<P>
Η οικοδόμηση του νέου κτιρίου προχωρεί κανονικά, και η παράδοσή του προβλέπεται πριν από τις επίσημες προθεσμίες (Μάιος 1999).
<P>
Η Επιτροπή Κοινωνικών Υποθέσεων και Απασχόλησης, ως αρμόδια «Καθ'ύλην» επιτροπή της «πολιτικής» του CEDEFOP, παρακολουθεί υπεύθυνα το όλο θέμα -όπως δηλώνεται και με τη σχετική γνωμοδότηση της Επιτροπής μας που επισυνάπτεται στην έκθεση Kellett-Bowman.-
<P>
Η επεξήγηση αυτή γίνεται και εκ μέρους όλων των Ευρωβουλευτών του ΠΑΣΟΚ ΕΣΚ/GR
<P>
Έκθεση Theato (A4-0082/98)
<SPEAKER ID=104 NAME="Kirsten Jensen και Blak">
Οι δανοί σοσιαλδημοκράτες απέχουμε από την ψηφοφορία επί της έκθεσης της κ. Theato. Είμαστε της γνώμης ότι η έκθεση επιχειρεί να προτρέξει των εξελίξεων, δεδομένου ότι σε εκτεταμένο βαθμό αναφέρεται σε μια κατάσταση που θα προκύψει μόνο αν δεν επικυρώσουν όλα τα κράτη μέλη τη σύμβαση για την προστασία των οικονομικών της Ένωσης.
<P>
Ακόμη και στην περίπτωση που προκύψει μια τέτοια κατάσταση, δεν είναι αυτονόητο ότι θα υπάρξει ανάγκη για ποινική εναρμόνιση, προκειμένου να προστατευτούν τα οικονομικά της Ένωσης. Σε αυτό ας προστεθεί ότι η Δανία θα παραμείνει εκτός μιας τέτοιας πρωτοβουλίας ως συνέπεια των επιφυλάξεών μας για τη συμμετοχή σε μια κοινοτική συνεργασία στον τομέα του δικαίου.

<SPEAKER ID=105 NAME="Wibe">
Δεν στηρίζω την πρόταση της έκθεσης για την σύσταση μιας ευρωπαϊκής εισαγγελικής αρχής. Αντιθέτως, θεωρώ, βέβαια, ότι είναι καλό να διερευνώνται προσεκτικά σε εθνικό επίπεδο, καθώς και να καταδικάζονται αυτοί οι οποίοι διαπράττουν απάτες με την οικονομική βοήθεια της ΕΕ.
<P>
(Η συνεδρίαση διακόπτεται στις 13.10 και επαναλαμβάνεται στις 15.00)

<CHAPTER ID=5>
Χρηματοδοτική στήριξη των ΜΜΕ
<SPEAKER ID=106 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Pronk (A4-0114/98), εξ ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση απόφασης του Συμβουλίου για μέτρα χρηματοδοτικής στήριξης υπέρ των μικρομεσαίων επιχειρήσεων (ΜΜΕ) καινοτομίας που δημιουργούν θέσεις απασχόλησης (COM(98)0026 - C4-0138/98-98/0024(CNS)).

<SPEAKER ID=107 NAME="Pronk">
Κύριε Πρόεδρε, έχουμε μπροστά μας μια σημαντική πρόταση, η οποία είδε το φώς χάρη στο Ευρωπαϊκό Κοινοβούλιο, τόσο με την έκθεση Van Velzen όσο και με την πρόταση του εισηγητή για τον προϋπολογισμό, κ. Tillich. Η σύνοδος κορυφής του Λουξεμβούργου υιοθέτησε τις προτάσεις μας. Οι ΜΜΕ αποτελούν κινητήρια δύναμη για την απασχόληση. Στην Ευρωπαϊκή Ένωση το 6, 5 % των επενδύσεων προορίζονται για νεοσύστατες επιχειρήσεις. Στις ΗΠΑ όμως το 37 % των επενδύσεων καταλήγουν σε νέες επιχειρήσεις. Ίσως αυτός είναι ο λόγος που στις ΗΠΑ έχουν καλύτερα αποτελέσματα με τη δημιουργία θέσεων εργασίας. Η παρούσα πρόταση αποτελείται από τρεις πρωτοβουλίες που αλληλοσυμπληρώνονται. Το όλο σχέδιο είναι ένα μέρος του πακέτου Tillich και καλύπτει τα 420 από τα συνολικά 450 εκατ. Ecu. Το πρώτο μέρος, καλύπτοντας το 40 % των 420 εκατ. Εcu, θα χρησιμοποιηθεί για έναν μηχανισμό εκκίνησης του ΕΜΤ, με τον οποίο διατίθενται επιχειρηματικά κεφάλαια στις ΜΜΕ. Εδώ παρατηρώ ότι πρέπει να αλλάξει η ονομασία· προτείνω να μιλάμε για μηχανισμό ευρω-ενισχύσεων εκκίνησης.
<P>
Πρώτον, χρειάζεται άλλη ονομασία για να αποφευχθεί η σύγχυση με άλλες ευρωπαϊκές ρυθμίσεις. Δεύτερον, τον μηχανισμό εκκίνησης του ΕΜΤ διαχειρίζεται η Ευρωπαϊκή Τράπεζα Επενδύσεων, ενώ τον μηχανισμό ευρω-ενισχύσεων εκκίνησης θα διαχειρίζεται το Ευρωπαϊκό Ταμείο Επενδύσεων. Τρίτον, η ονομασία δεν είναι πολύ πρόσφορη για την προώθηση της ρύθμισης εκ μέρους της Ευρωπαϊκής Επιτροπής. Η Επιτροπή καλείται όντως να διαφημίσει την πρωτοβουλία στην αγορά. Και δεν θα είναι καθόλου εύκολο αν πρέπει συνεχώς να αναμειγνύεται και η ΕΤΕ. Χώρια που η ονομασία δεν είναι ελκυστική. Η πρωτοβουλία για τον μηχανισμό ευρωενισχύσεων εκκίνησης έχει σκοπό να αποκτήσουν καλύτερη πρόσβαση στη χρηματοδότηση οι ΜΜΕ προηγμένης τεχνολογίας οι οποίες ξεκινούν τώρα ή αναπτύσσονται. Οι εν λόγω επιχειρήσεις έχουν πολλές προοπτικές επέκτασης, αλλά δυσκολεύεται η χρηματοδότησή τους λόγω του ποσοστού κινδύνου. Μόνο σε τέσσερα κράτη μέλη υπάρχουν τέτοιες πρωτοβουλίες, οι οποίες αποδίδουν καλά αποτελέσματα. Σε μερικά άλλα κράτη μέλη υπάρχει μεγάλο ενδιαφέρον να δημιουργηθεί μηχανισμός που να μπορεί να επενδύει σε ΜΜΕ προηγμένης τεχνολογίας και να καθοδηγεί αυτές τις επενδύσεις. Οπότε σε μερικά κράτη μέλη υπάρχει ήδη μια βάση, η οποία μπορεί να επεκταθεί σε ολόκληρη την Ευρωπαϊκή Ένωση.
<P>
Το δεύτερο σκέλος είναι το Κοινό Ευρωπαϊκό Εγχείρημα - η δημιουργία διακρατικών κοινών επιχειρήσεων από ΜΜΕ. Διατίθεται εδώ το 20 % των 420 εκατ. Ecu. Σκοπός είναι η προώθηση της ίδρυσης διακρατικών κοινών επιχειρήσεων των ΜΜΕ στην Ευρωπαϊκή Ένωση. Υπάρχει ήδη πείρα με τη συνεργασία διακρατικών ΜΜΕ στην Κεντρική και Ανατολική Ευρώπη και στον Τρίτο Κόσμο. Αυτά τα παραδείγματα μας δίνουν ελπίδα και πίστη ότι και εδώ το Κοινό Ευρωπαϊκό Εγχείρημα θα λειτουργήσει. Εν τούτοις πρέπει να συνειδητοποιήσουμε ότι εδώ δεν πρόκειται για ανακυκλούμενα κεφάλαια τα οποία σε μερικά χρόνια θα επιστραφούν - σε αντίθεση με τις άλλες δύο πρωτοβουλίες.
<P>
Το τρίτο σκέλος είναι ο μηχανισμός εγγυήσεων για τις ΜΜΕ για τον οποίο διατίθεται το 40 % των 420 εκατ. Ecu. Ο μηχανισμός εγγυήσεων επιτρέπει σε ΜΜΕ που μόλις ξεκίνησαν ή θα ξεκινήσουν, να βρουν κεφάλαια. Πολύ σημαντικό μέρος της έκθεσης είναι η αξιολόγηση των τριών πρωτοβουλιών. Το Ευρωπαϊκό Κοινοβούλιο δεν θέλει να προσθέσει επιπλέον όρους από αυτούς που ήδη έθεσε η Επιτροπή· αλλιώς θα πάρει χρόνια ολόκληρα μέχρι να λειτουργήσει το πρόγραμμα στην πράξη. Επιβάλλεται όμως σωστή αξιολόγηση εκ των υστέρων, καθώς και μια ενδιάμεση αξιολόγηση στην περίπτωση που θα πρέπει να ληφθούν πολιτικές αποφάσεις κατά τη λήξη ενός προγράμματος. Σημασία έχει επίσης η διάρκεια ενός προγράμματος. Η συμφωνία ήταν ότι το πρόγραμμα θα ισχύσει για τρία χρόνια, συμφωνία που επιβεβαιώθηκε στη σύνοδο κορυφής του Λουξεμβούργου. Τρία χρόνια όμως σημαίνει τρία χρόνια, όπως το 3 % σημαίνει 3 %, και όχι περισσότερο ή λιγότερο. Εφόσον το πρόγραμμα ξεκινήσει την 1η Μαϊου, θα λήξει την 1η Μαϊου 2001 και όχι την 1η Ιανουαρίου 2001. Αλλιώς η αξιολόγηση θα δυσκολέψει πολύ. Καλώ λοιπόν το Συμβούλιο να αλλάξει στάση και να ισχύσει το πρόγραμμα για τρία πλήρη έτη. Ένας λόγος παραπάνω είναι ότι οι ευρω-ενισχύσεις εκκίνησης και ο μηχανισμός εγγύησης για τις ΜΜΕ είναι ανακυκλούμενα κεφάλαια που μπορούν να επιστραφούν μόνο μετά από 16 έτη. Αν όλα πάνε καλά, μετά από 16 χρόνια αυτά τα δύο προγράμματα δεν θα έχουν κοστίσει τίποτα στην ΕΕ. Ιδανικός τρόπος λοιπόν να προωθήσουμε την απασχόληση και να ακολουθήσουμε συγχρόνως προσεκτική δημοσιονομική πολιτική! Μεγάλο πλεονέκτημα του μηχανισμού εγγυήσεων είναι ότι όσα κράτη μέλη δεν τον έχουν ακόμα, πρέπει πρώτα να τον διοργανώσουν, ενώ άλλα κράτη μέλη θα είναι πιο έτοιμα να διεκπεραιώσουν τις αιτήσεις εγγυήσεων, διότι σε αυτά τα προγράμματα συχνά παρατηρείται πλεονάσματα εγγραφών. Αξιοσημείωτο είναι ακόμη ότι υπάρχουν εθνικά, περιφερειακά και τοπικά συστήματα. Στη δική μου χώρα αναπτύχθηκε μάλλον το εθνικό σύστημα. Καλό είναι να μάθουμε ο ένας από τον άλλο. Προσθέτω ακόμα ότι μετά από συζητήσεις με την Επιτροπή, υπέβαλα μερικές νέες τροπολογίες, τις τροπολογίες αριθ. 18, 19, 20 και 21. Οι τροπολογίες αριθ. 18 και 20 αποτελούν τυπικές τροποποιήσεις. Στην τροπολογία αριθ. 19 έγινε ένα λάθος: στην αγγλική εκδοχή η σωστή λέξη είναι assessment και όχι evaluation . Στις άλλες γλωσσικες αποδόσεις πρέπει να γίνει η ανάλογη διόρθωση. Με την τροπολογια αριθ. 21 υποβάλλεται ένα μέρος μιας τροπολογίας της Επιτροπής Οικονομικής, Νομισματικής και Βιομηχανικής Πολιτικής η οποία κάπου χάθηκε στον δρόμο.
<P>
Τέλος, κύριε Πρόεδρε, ευχαριστώ θερμά τα μέλη και τη γραμματεία της Επιτροπής Απασχόλησης και Κοινωνικών Υποθέσεων για την καλή συνεργασία σε ένα δύσκολο θέμα. Ευχαριστώ επίσης τα άλλα μέλη του Ευρωπαϊκού Κοινοβουλίου και ιδίως τις δύο επιτροπές με τις οποίες συνεργαστήκαμε: την Επιτροπή Προϋπολογισμών και την Επιτροπή Οικονομικής, Νομισματικής και Βιομηχανικής Πολιτικής. Υπήρξε καλή συνεργασία και με το Συμβούλιο και την Επιτροπή. Σπανίως είδα τόσο εντατική συνεργασία ανάμεσα στα ευρωπαϊκά όργανα όσο για το παρόν θέμα. Πρόκειται όμως για επίσημη υπόσχεση, την οποία καλούμεθα τώρα να υλοποιήσουμε.

<SPEAKER ID=108 NAME="Tillich">
Κύριε Πρόεδρε, η έκθεση, την οποία πρόκειται να επεξεργαστούμε σήμερα, πραγματικά ήταν μαζί με την πρόταση για τη νομική βάση ένα από τα κέντρα βάρους των διαβουλεύσεων για τον προϋπολογισμό του 1998, του οποίου ήμουν εισηγητής. Αυτή η πρόταση για τη νομική βάση σκοπό έχει να αποτελέσει την αφορμή για περισσότερη απασχόληση στην Ευρώπη.
<P>
Κατά τις διαβουλεύσεις με την λουξεμβουργιανή προεδρία, επιτύχαμε μία συμφωνία, την οποία τελικά τήρησαν στη δεύτερη ανάγνωση το ΕΚ και το Συμβούλιο. Τώρα, έχει υποβληθεί από την Επιτροπή μία πρόταση για τη νομική βάση. Πρέπει να επαινέσω την Επιτροπή για το ότι ουσιαστικά εμμένει στα αποτελέσματα των τότε διαβουλεύσεων, τα οποία λαμβάνονται υπ' όψιν στην πρότασή της για τη νομική βάση.
<P>
Στόχος ήταν και είναι να ψηφιστεί ένα πρόγραμμα που θα συμβάλει στη γρήγορη και απλή δημιουργία νέων, πρόσθετων θέσεων εργασίας σε καινοτόμες επιχειρήσεις και όχι θέσεις απασχόλησης στις διοικήσεις της Επιτροπής και των κρατών μελών. Έτσι ήταν επίσης διατυπωμένες οι αιτήσεις της Επιτροπής Προϋπολογισμού για την πρόταση νομικής βάσης της Επιτροπής.
<P>
Τώρα έρχομαι στο περιεχόμενο της έκθεσης και των τροπολογιών που κατατέθηκαν εδώ. Πρώτα θα ήθελα να συγχαρώ τον εισηγητή κ. Pronk για την προσπάθειά του να εφαρμόσει για την πρόταση αυτή, και κατόπιν επιθυμίας της Επιτροπής, μία πιο γρήγορη διαδικασία, πράγμα στο οποίο οφείλεται επίσης το ότι σήμερα ήδη μπορούμε να κάνουμε σχετικές διαβουλεύσεις. Όμως, σχετικά με την πρώτη τροπολογία της Επιτροπής Απασχόλησης και Κοινωνικών Υποθέσεων θέλω τουλάχιστον να πω ότι σε καμία περίπτωση δεν είναι σωστή. Κατά τη διάρκεια της διαδικασίας του προϋπολογισμού του 1998 και στο ψήφισμα δεν καθορίσαμε ότι το πρόγραμμα αυτό θα περιελάμβανε 450 εκ. Ecu για τρία χρόνια. Δεν ήταν δυνατό να το κάνουμε αυτό, γιατί ψηφίζουμε έναν προϋπολογισμό για ένα χρόνο. Σωστότερο θα ήταν να πούμε ότι εκδώσαμε ένα ψήφισμα για 150 εκ. Ecu για το 1998. Στις διαβουλεύσεις Συμβουλίου και ΕΚ διαπιστώθηκε ότι θέλουμε να επιβάλουμε το πρόγραμμα αυτό για τρία χρόνια με συνολικό ύψος 450 εκ. Ecu. Αυτό όμως δεν σημαίνει - και αυτό είναι η θέση της Επιτροπής και του Συμβουλίου - ότι χρειαζόμαστε νομική βάση για τα υπόλοιπα 420 εκ. Ecu.
<P>
Ως προς την τροπολογία αριθ. 3 πρέπει να διαπιστώσω ότι ναι μεν στην πράξη ήταν ασφαλώς σωστό να ληφθούν υπ' όψιν και οι άλλες μικρομεσαίες επιχειρήσεις που λειτουργούν στη κοινωνική οικονομία και σε άλλους τομείς του συστήματος υγείας, αλλά η ίδια τροπολογία στοχεύει στη δημιουργία θέσεων εργασίας, κι αυτό αφορά όλες τις επιχειρήσεις και συνεπώς περιλαμβάνει αυτόματα και τις επιχειρήσεις του κοινωνικού συστήματος.
<P>
Έχω πολλούς ενδοιασμούς για την τροπολογία αριθ. 7 του κ. Harrison της Επιτροπής Οικονομικής, Νομισματικής και Βιομηχανικής Πολιτικής - ίσως γι' αυτό επιλέχθηκε και η διατύπωση "εάν παραστεί ανάγκη». Ξέρω, και το είπε μόλις τώρα και ο εισηγητής, ότι στην Ευρώπη υπάρχει μία κακή πρακτική σε σχέση με τους οργανισμούς επενδύσεων σε κεφάλαια επιχειρηματικού κινδύνου και με το πρόγραμμα αυτό θέλουμε να δώσουμε μία ώθηση. Γι' αυτό, θα έπρεπε αρχικά να εργαστούμε μ' εκείνα που ήδη υπάρχουν κι όχι να δυσκολέψουμε τη διαδικασία με μία προκήρυξη, αλλά πρώτα να πάρουμε εκείνα που είχαν επιτυχία. Αυτό θα αντιστοιχούσε και στην πρόθεση του εγγράφου.
<P>
Για τον λόγο αυτόν πιστεύω ότι θα έπρεπε να προσπαθήσουμε να διαθέσουμε αυτό που χαρακτηρίζουμε ως κεφάλαιο επιχειρηματικού κινδύνου στους επιχειρηματίες εκείνους που θέλουν να διακινδυνεύσουν, και δεν θα έπρεπε να το εμποδίσουμε αυτό με διοικητικές δυσκολίες.

<SPEAKER ID=109 NAME="Harrison">
Κύριε Πρόεδρε, η επιτροπή υποστηρίζει ένθερμα τις προτάσεις της Επιτροπής να βοηθήσουμε τις μικρές επιχειρήσεις μέσω της αύξησης των διαθέσιμων χρηματοδοτικών μέσων για τη σύσταση μικρομεσαίων επιχειρήσεων (ΜΜΕ) καινοτομίας που δημιουργούν θέσεις απασχόλησης. Χαιρετίζουμε την συμμετοχή της μεγαλύτερης τράπεζας της Ευρώπης - της τράπεζάς μας , της Ευρωπαϊκής Τράπεζας Επενδύσεων - υπό τη διαχείριση του Ευρωπαϊκού Ταμείου Επενδύσεων.
<P>
Γνωρίζω ότι η επιτροπή που έχει τον κύριο λόγο, η Επιτροπή Απασχόλησης και Κοινωνικών Υποθέσεων, διατηρεί κάποιες ανησυχίες σε ό, τι αφορά το ύψος των κεφαλαίων που θα χορηγηθούν για αυτά τα τρία προγράμματα και το χρόνο υλοποίησής τους. Συμμερίζομαι αυτές τις ανησυχίες και ελπίζω ότι θα καταστεί δυνατό να διατεθεί το συνολικό ποσό των 450 εκ. ECU όσο το δυνατόν πιο σύντομα. Αυτές οι γοργά αναπτυσσόμενες ΜΜΕ είναι, σε τελική ανάλυση, εκείνες που φέρουν αναταραχή στην ευρωπαϊκή οικονομία.
<P>
Επιστρέφοντας σε λιγότερο ταραγμένα ύδατα, ωστόσο, η επιτροπή προέβαλε κάποιες ανησυχίες. Κατ' αρχάς, χρηματοδοτικές συνεισφορές θα πρέπει να γίνουν μόνο σε επιχειρήσεις που ενισχύουν την ελπίδα εξασφάλισης σταθερών θέσεων εργασίας και κινητροδοτούν τη δημιουργία νέων θέσεων απασχόλησης. Το Ευρωπαϊκό Ταμείο δε θα πρέπει να χρησιμοποιηθεί ως υποκατάστατο στήριξης των επενδύσεων των επιχειρήσεων. Δεύτερον, τα κεφάλαια θα πρέπει να διατεθούν σε μικρές επιχειρήσεις που αποτελούν τη βάση για την ανάπτυξη μερικών από τις μεγαλύτερες επιχειρήσεις στον τομέα της απασχόλησης. Επίσης, η επιλογή των ενδιάμεσων ιδρυμάτων θα πρέπει να γίνει με ανοιχτό και διαφανή τρόπο, βάσει διαγωνισμού δι' υποβολής προσφορών όπου είναι εφικτό. Το τελευταίο σημείο που θίγει η επιτροπή εστιάζει στη διαφάνεια της Ευρωπαϊκής Τράπεζας Επενδύσεων. Παρά το γεγονός ότι έχει πάρει τρία Α κατά την αξιολόγηση, δεν έχει τύχει ανάλογης αναγνώρισης στους κόλπους της κοινότητας των ΜΜΕ της ΕΕ. Δέχομαι ακόμη επιστολές από επιχειρήσεις οι οποίες ρωτούν πώς μπορούν να έρθουν σε επαφή με τα ταμεία της ΕΤΕ. "Έχω ψάξει παντού στον κεντρικό δρόμο της περιοχής μου και αναρωτιέμαι αν θα μπορέσω να βρω την ΕΤΕ», λένε οι ανταποκριτές μου. Είναι καιρός να πάψει να αδιαφορεί η ΕΤΕ και να ανακοινώσει στην Ευρώπη πώς προτίθεται να βοηθήσει.
<P>
Τέλος, επιθυμώ να συγχαρώ τον κ. Pronk που εκπόνησε αυτή την έκθεση.

<SPEAKER ID=110 LANGUAGE="NL" NAME="van Velzen, Wim">
Κύριε Πρόεδρε, στην εισαγωγή του ο κ. Pronk ανέφερε ότι υπήρξε εντατική συνεργασία ανάμεσα στα τρία κοινοτικά όργανα. Σε μεγάλο βαθμό αυτό οφείλεται στο γεγονός ότι το Ευρωπαϊκό Κοινοβούλιο χρηματοδότησε το πρόγραμμα κατά σημαντικό μέρος από τον δικό του προϋπολογισμό. Οπότε οι υπόλοιποι ήσαν υποχρεωμένοι να συνεργασθούν μαζί μας. Το Ευρωπαϊκό Κοινοβούλιο προέβει σε αυτή την ενέργεια για να δημιουργηθεί για τη σύνοδο κορυφής του Λουξεμβούργου η δυνατότητα να υποβάλει έστω και ένα συγκεκριμένο πρόγραμμα. Έμεινα πολύ ικανοποιημένος που τελικά - και με μεγάλο κόπο άλλωστε - το καταφέραμε.
<P>
Σκοπός του προγράμματος είναι βέβαια η δημιουργία θέσεων απασχόλησης. Συμφωνώ ότι οι ΜΜΕ μπορούν εδώ να παίξουν μεγάλο ρόλο. Ας μην υπερβάλλουμε όμως. Όλοι νομίζουν ότι σωθήκαμε επειδή δημιουργήθηκε μια μικρή επιχείρηση· αν κοιτάξουμε όμως ένα χρόνο μετά, παρατηρούμε με λύπη ότι αρκετές έχουν ήδη κλείσει. Ζητήσαμε λοιπόν με τις τροπολογίες μας να προβλεφθεί και εκπαίδευση και καθοδήγηση των μικρών επιχειρηματιών, διότι τους αξίζει. Για να παραμείνουν οι θέσεις εργασίας, χρειάζεται καλή καθοδήγηση, είτε στα επιχειρησιακά πλαίσια όπως διατυπώθηκαν στη σύνοδο κορυφής για την απασχόληση, είτε στα πλαίσια του παρόντος προγράμματος.
<P>
Εδώ εφιστώ την προσοχή σας στην τροπολογία αριθ. 11 ότι κατά την τελική αξιολόγηση πρέπει να ληφθεί δεόντως υπόψη η ποιότητα των νέων θέσεων εργασίας, το θέμα της κοινωνικής προστασίας, τα συνδικαλιστικά δικαιώματα και λοιπά, καθώς και ο τύπος της απασχόλησης. Πρόκειται για άτυπη εργασία ή πλήρη εργασία; Εφόσον τίθεται το θέμα στην ώρα της αξιολόγησης, είναι λογικό να παίξει ήδη ρόλο στη διατύπωση στόχων και στην έγκριση έργων. Ελπίζω λοιπόν να το προσέξει η Επιτροπή από την αρχή. Είναι πολύ επικίνδυνο να αφήσουμε το θέμα δίχως άλλο στα κράτη μέλη, διότι σε μερικά από αυτά οι "δουλειές του ποδαρίου» είναι τώρα πιο δημοφιλείς παρά η σωστή ισορροπία ανάμεσα σε ευελιξία και κοινωνική ασφάλεια.
<P>
Τέλος, στο όλο πρόγραμμα ήταν για μας βασική η συσχέτιση, η σύνδεση με το λεγόμενο τρίτο σύστημα, τη λεγόμενη κοινωνική οικονομία - στον τομέα της δημόσιας υγείας ή του πολιτισμού. Νομίζω ότι εκεί μπορούμε να βρούμε πάρα πολλές θέσεις εργασίας. Μέχρι τώρα αυτό το στοιχείο δεν αξιοποιείται όπως πρέπει, ούτε από την Επιτροπή άλλωστε. Ζητώ λοιπόν να συνδεθεί αυτό με την υπό συζήτηση πρόταση - ελπίζω ότι αύριο θα μπορέσουμε να την εγκρίνουμε, εφόσον η Επιτροπή υιοθετήσει αρκετές από τις τροπολογίες μας.

<SPEAKER ID=111 LANGUAGE="DE" NAME="Schiedermeier">
Κύριε Πρόεδρε, ο συνάδελφος κ. Pronk στην έκθεσή του σχετικά με την πρόταση ψηφίσματος του Συμβουλίου για τα μέτρα οικονομικής υποστήριξης καινοτόμων μικρομεσαίων επιχειρήσεων που δημιουργούν θέσεις εργασίας παρουσίασε καθαρά τα προβλήματα και τις ανησυχίες των μικρομεσαίων επιχειρήσεων. Τον ευχαριστώ θερμά γι'αυτό και ελπίζω ότι οι προτάσεις του θα αξιολογηθούν ανάλογα από την Επιτροπή και το Συμβούλιο. Όλα τα θεσμικά όργανα της ΕΕ τονίζουν εδώ και χρόνια τη σημασία των μικρομεσαίων επιχειρήσεων για τον τομέα της απασχόλησης.
<P>
Όλα τα διαθέσιμα αριθμητικά στοιχεία αποδεικνύουν ότι οι ΜΜΕ πραγματικά είναι και θα παραμείνουν η σπονδυλική στήλη της αύξησης της απασχόλησης. Όσο μικρότερες είναι οι επιχειρήσεις, τόσο μεγαλύτερη επιτυχία έχουν κατά κανόνα στη δημιουργία θέσεων εργασίας. Από το 1992, διαρκώς γίνεται επεξεργασία και εφαρμογή ανάλογων οικονομικών σχεδίων. Ασφαλώς υπήρξαν επιτυχίες. Παρ' όλ' αυτά, κύριε Επίτροπε, ακούω επανειλημμένα κριτική για το ότι τα προγράμματα δεν έχουν αρκετή απόδοση, επειδή ειδικά για τις μικρομεσαίες επιχειρήσεις η υποβολή αιτήσεων είναι πολύ πολύπλοκη, πολύ γραφειοκρατική και μακρόχρονη. Γι' αυτό, πολλές ΜΜΕ χρησιμοποιούν ακριβοπληρωμένους συμβούλους. Αυτά τα λάθη θα πρέπει να μην επαναληφθούν στις νέες προτάσεις.
<P>
Δυστυχώς είναι δικαιολογημένη η κριτική για το ότι μέχρι σήμερα δεν υπάρχει συγκριτική εκτίμηση των μέχρι τώρα μέτρων, που να λαμβάνει υπ' όψιν τις δαπάνες ανά δημιουργηθείσα θέση εργασίας. Αυτή η έλλειψη διαφάνειας δυσχεραίνει σημαντικά την προετοιμασία των σχεδιαζομένων νέων μέτρων.
<P>
Παρ' όλ' αυτά, ελπίζω ότι αυτό που ονομάζει ο εισηγητής "πρόγραμμα κεφαλαίου εκκίνησης ETΑ», το Κοινό Ευρωπαϊκό Εγχείρημα και ο μηχανισμός εγγυήσεων, ιδιαίτερα για επιχειρήσεις που έχουν μέχρι 100 συνεργάτες, θα έχουν επιτυχία. Ειδικά αυτές οι επιχειρήσεις έχουν προβλήματα ως προς τη διάθεση κεφαλαίου υψηλού κινδύνου.Το Κοινοβούλιο θέλει να το καταστήσει ευκολότερο αυτό με τη διευκόλυνση της εγγύησης για τις ΜΜΕ, και να δημιουργήσει περισσότερες θέσεις εργασίας.Γι' αυτό, περιμένω ότι το τελικό ποσόν των πόρων θα εξομοιωθεί με την πρόταση του Κοινοβουλίου. Η επιτυχία των νέων μέτρων στην ΕΕ είναι σημαντική και επείγουσα για τους άνεργους. Όσο πιο γρήγορα πραγματοποιηθεί, τόσο το καλύτερο. Το σύνθημα πρέπει να είναι λιγότερη γραφειοκρατία έναντι περισσότερης απασχόλησης. Ελπίζω πως θα πετύχουμε σύντομα αυτόν τον στόχο, όχι όμως, όπως πιστεύει ο συνάδελφος κ. van Velzen, με όσο το δυνατόν περισσότερες διατάξεις που θα επιβάλουμε γι' άλλη μια φορά στους επιχειρηματίες. Κάτι τέτοιο θα ήταν λυπηρό.

<SPEAKER ID=112 LANGUAGE="EN" NAME="Crowley">
Κύριε Πρόεδρε, καλωσορίζω τον Επίτροπο στο Σώμα. Αρχικά, επιθυμώ να συγχαρώ το συνάδελφό μου, κ. Pronk, για την εξαιρετική του έκθεση που κατατέθηκε σε μία πολύ κατάλληλη στιγμή για μας. Την περασμένη βδομάδα στις Βρυξέλλες συζητήσαμε τις αλλαγές που προτείνονται για τη διαρθρωτική χρηματοδότηση και τους μηχανισμούς υποστήριξης στο πλαίσιο του Ευρωπαϊκού Κοινωνικού Ταμείου - ειδικότερα εκείνες για τη δημιουργία θέσεων εργασίας - και διαπιστώσαμε με ανησυχία ότι τα πραγματικά χρηματικά ποσά που είχαν διατεθεί για τη δημιουργία θέσεων απασχόλησης και την προσφορά καταλλήλων προγραμμάτων επαγγελματικής κατάρτισης μειώθηκαν γενικά.
<P>
Όπως έχουν ήδη πει οι συνάδελφοί μου, οι ΜΜΕ είναι υπεύθυνες για τη συνολική απασχόληση στην ΕΕ σε ποσοστό μεγαλύτερο του 66 %. Η Ιρλανδία είναι μοναδική με την έννοια ότι το κριτήριό μας για το καθεστώς των ΜΜΕ στην Ευρωπαϊκή Ένωση είναι κατά μέσο όρο 250 εργαζόμενοι ή λιγότερο. Η πλειοψηφία των επιχειρήσεων στην Ιρλανδία σε αυτό τον τομέα θα απασχολούσε 80 άτομα ή λιγότερα. Το γεγονός αυτό μας παρέχει τη μοναδική ευκαιρία να στείλουμε ένα σημαντικότατο μήνυμα σε εκείνους τους ανθρώπους που διακινδυνεύουν το κεφάλαιό τους, ότι είμαστε διατεθειμένοι να συνεργαστούμε μαζί τους ως εταίροι για τη σύσταση νέων επιχειρήσεων, τη δημιουργία νέων θέσεων εργασίας και, κυρίως, την επίτευξη νέας οικονομικής ευημερίας.
<P>
Υπάρχουν μερικά πράγματα στα οποία θα πρέπει να επικεντρώσουμε περισσότερο την προσοχή μας από ό, τι έχουμε ήδη κάνει. Ο κ. van Velzen έθιξε το γεγονός ότι πολλές ΜΜΕ έκλεισαν μέσα σε ένα χρόνο από τη σύστασή τους. Ο κύριος λόγος για αυτό είναι ότι δεν είχαν πρόσβαση σε πηγές χρηματοδότησης που να είναι πιο μακροπρόθεσμες από τη χορήγηση ετησίων δανείων.
<P>
Δεύτερον, δεν έχουν τις ίδιες ευκαιρίες πρόσβασης σε προγράμματα κατάρτισης, γεγονός που θα τους παρείχε τη δυνατότητα να είναι ενήμερες σε ό, τι αφορά τις νέες τεχνολογίες και τις νέες οικονομικές προβλέψεις, έτσι ώστε να μπορέσουν να είναι ανταγωνιστικές στις κύριες αγορές.
<P>
Συγχαίρω τον κ. Pronk για τις προτάσεις του σε ό, τι αφορά την ίδια την τεχνική πλευρά της διάθεσης επιχειρηματικού κεφαλαίου σε αυτές τις μικρές επιχειρήσεις, έτσι ώστε να μπορέσει η Ευρώπη για μία ακόμη φορά να διαδραματίσει στρατηγικό ρόλο στη δημιουργία νέων θέσεων απασχόλησης.
<P>
Τέλος, δεν νομίζω ότι είναι κατάλληλο να συμπεριληφθεί ο τριτογενής τομέας. Ύστερα από όσα έχει πει ο κ. Schiedermeier, είναι σημαντικό να αναγνωρίσουμε ότι μπορούμε να υπερασπιστούμε τα δικαιώματα των εργαζομένων και τα κοινωνικά κεκτημένα, χωρίς αυτό να σημαίνει ότι πρέπει να αυξήσουμε τη γραφειοκρατία και τις τυπικότητες.

<SPEAKER ID=113 LANGUAGE="NL" NAME="Boogerd-Quaak">
Κύριε Πρόεδρε, όπως επισήμαιναν οι προηγούμενοι ομιλητές, οι πιστώσεις αυτές, κατά μεγάλο μέρος, εξασφαλίστηκαν χάρη στο Κοινοβούλιο. Πιστεύω ότι διατίθενται για καλό σκοπό: την υποστήριξη των χρηματοδοτικών αναγκών επιχειρήσεων που ξεκινούν ή μόλις ξεκίνησαν. Είναι μοναδική ενέργεια και πολύ καλή επιλογή μας. Από την άλλη μεριά, πρέπει να φροντίσουμε ώστε τα χρήματα να μην κολλάνε κάπου ανάμεσα, ούτε στα κέντρα μελέτης, ούτε στα όργανα που πρέπει να διεκπεραιώνουν τις χρηματοδοτήσεις. Για αυτόν τον λόγο, και επειδή ανησυχούμε μήπως δεν χρησιμοποιηθούν σωστά οι πιστώσεις, υποβάλαμε μια τροπολογία στο άρθρο 3 της πρότασης. Για τους ίδιους λόγους υποβάλαμε και την τροπολογία αριθ. 17, διότι πιστεύουμε ότι αν θέλεις να αξιολογήσεις κάτι, πρέπει να ξέρεις τί ακριβώς αξιολογείς. Δεν υπάρχει ακόμη αρκετή σαφήνεια για τα μέτρα εφαρμογής. Θα ήθελα να μάθω από την Επιτροπή τη γνώμη της για αυτές τις τροπολογίες.
<P>
Ο κύριος Pronk τόνισε ότι συνεργαστήκαμε τόσο καλά και ομόφωνα. Όσοι με γνωρίζουν, ξέρουν ότι γενικά προσπαθώ να φανώ λογική, και στις συζητήσεις με Επιτροπή και Συμβούλιο, αλλά πρέπει να φανούμε λογικοί και στις μεταξύ μας συζήτησεις. Οφείλουμε να μελετήσουμε σοβαρά και τις τροπολογίες των άλλων.
<P>
Κύριε Πρόεδρε, όπως είπε ο κ. Van Velzen, η καθοδήγηση των νεαρών και νέων επιχειρηματιών έχει μεγάλη σημασία. Νομίζω όμως ότι ο κ. Van Velzen κάπως επιπόλαια ισχυρίζεται ότι πολλοί από όσους ξεκινούν, δεν συνεχίζουν. Συμμερίζομαι τις απόψεις του σχετικά με την καθοδήγηση, αλλά πιστεύω ότι πάντα θα υπάρχει κίνδυνος απώλειας. Ας κοιτάξουμε όμως εκείνους που συνεχίζουν, διότι στην Αμερική αυτοί δημιουργούν πολλαπλάσιες θέσεις εργασίας από αυτές που χάνονται πάλι. Ελπίζω λοιπόν ότι θα προσεγγίσουμε όλοι το πρόγραμμα με θετικό πνεύμα.

<SPEAKER ID=114 LANGUAGE="FI" NAME="Ojala">
Αξιότιμε κύριε Πρόεδρε, κατ' αρχήν θα ήθελα να ευχαριστήσω τον εισηγητή κύριο Pronk, επειδή έχει καταφέρει σε ενα πολύ μικρό χρονικό διάστημα να καταπιαστεί με τις ουσιαστικές πτυχές του θέματος, και να κάνει σημαντικές και θετικές αλλαγές στην έκθεση της Επιτροπής. Ελπίζω ότι η Επιτροπή θα τις εγκρίνει.
<P>
Είμαι ιδιαίτερα ικανοποιημένη για την αναφορά που κάνει η έκθεση στο ότι ενα μέρος του χρηματοδοτικού προγράμματος για τις ΜΜΕ θα έπρεπε να κατευθύνεται στη χρηματοδότηση στον τριτογενή τομέα των ΜΜΕ, ιδιαίτερα προς τους τομείς της δημόσιας υγείας, της εκπαίδευσης και του πολιτισμού. Η πρόθεση αυτή αντιπροσωπεύει μια ερμηνεία της έννοιας της καινοτομίας, την οποία έχουμε τώρα ανάγκη. Με κανέναν τρόπο οι καινοτομίες δεν αντιπροσωπεύουν μόνο ανακαλύψεις στον τομέα της τεχνολογίας, αλλά θα μπορούν κάλλιστα να είναι και νέες μέθοδοι παροχής υπηρεσιών ή περίθαλψης. Φυσικά, ο κύριος υπεύθυνος φορέας για την υγεία των πολιτών και άλλων παρομοίων κλάδων επιβάλλεται να είναι ο δημόσιος τομέας, τον οποίο μπορούν να αντικαταστήσουν οι μικρές επιχειρήσεις του τριτογενούς τομέα μόνο στον βαθμό που τον συμπληρώνουν, και όχι αντικαθιστώντας τον πλήρως.
<P>
Οι μικρές επιχειρήσεις αυτού του τομέα διοικούνται συχνά από γυναίκες. Είμαι επίσης ικανοποιημένη για το ότι στην έκθεση αναφέρεται ξεχωριστά η ανάγκη για ενημέρωση των γυναικών επιχειρηματιών. Οι επιχειρήσεις των γυναικών είναι συχνά πολύ μικρές. Οι γυναίκες είναι ως επιχειρηματίες είναι άπειρες και πάσχουν από έλλειψη πληροφόρησης σχετικά με τις δυνατότητες χρηματοδότησης. Όμως, οι γυναίκες δραστηριοποιούνται συχνά σε τομείς παροχής υπηρεσιών έντασης εργασίας και, ως εκ τούτου, οι επενδύσεις σε επιχειρήσεις γυναικών παράγουν άμεσα θέσεις εργασίας.
<P>
Θα ήταν καλό, τόσο από την άποψη των γυναικών όσο και των ανδρών, έαν οι πληροφορίες σχετικά με τις δυνατότητες χρηματοδότησης μέσω της ΕΕ παρέχονταν με εύκολο τρόπο από κάποιο γραφείο, χωρίς να υπάρχει ανάγκη να τις ψάχνει κανείς μέσω διαφόρων φορέων. Αυτό είναι πολύ σημαντικό.

<SPEAKER ID=115 LANGUAGE="EN" NAME="Ewing">
Κύριε Πρόεδρε, όπως έκαναν και οι συνάδελφοί μου, ευχαριστώ τον κ. Pronk για το έργο του. Μένω κατάπληκτη με το βαθμό της συναίνεσης που υπάρχει συνήθως πάνω σε αυτό το σημαντικό θέμα ανάμεσα στις κοινοβουλευτικές ομάδες. Φαίνεται ότι όλοι εμείς σε αυτό το Κοινοβούλιο γνωρίζουμε ότι αυτή είναι η μοναδική ελπίδα να αντιμετωπίσουμε το φρικτό πρόβλημα της ανεργίας. Αποτελεί το μοναδικό φωτεινό αστέρι στο σκοτάδι.
<P>
Προέρχομαι από μία ιδιαίτερα αραιοκατοικημένη περιοχή και πρέπει να ρωτήσω: τι σημαίνει μικρές επιχειρήσεις; Σε πολλά μέρη της περιοχής μου μία επιχείρηση με 50 εργαζομένους δεν θεωρείται μικρή αλλά μεγάλη. Συμφωνώ με το αξιότιμο μέλος που έκανε έκκληση για τη θέσπιση ενός συνόλου κανονισμών που θα διέπουν τις μικρές επιχειρήσεις. Μερικά από τα πιο καινοτόμα προγράμματα στην εκλογική μου περιφέρεια έχουν αρχίσει με πέντε ή δέκα υπαλλήλους, σε ορισμένες περιπτώσεις σε αρκετά απομακρυσμένες περιοχές. Αν η ιδέα είναι αρκετά καλή, υπάρχει συνήθως η δυνατότητα να αντιμετωπιστεί το πρόβλημα της απόστασης. Υπάρχει ένα πρόγραμμα στο Skye, όπου επιστημονικώς κατηρτισμένα άτομα που εργάζονται σε μικρές περιοχές, δημιουργούν όργανα για να μετρούν διάφορα μέρη του σώματος για διάφορους σκοπούς. Το προϊόν που παράγεται είναι τόσο μικρό που δεν κοστίζει η αποστολή του σε όλα τα μέρη του κόσμου. Αυτή η επιχείρηση ξεκίνησε με δύο άντρες και τώρα απασχολεί περίπου 30 κορυφαίους επιστήμονες που είναι ευτυχισμένοι που ζουν στο Skye. Συνήθως, ένα πρόγραμμα που αρχικά φαίνεται ασήμαντο, καταλήγει να είναι πολύ σημαντικό για όλη την κοινότητα. Θα μπορούσαμε όλοι να βρούμε τέτοια παραδείγματα.
<P>
Ως επί το πλείστον αυτές οι μικρές επιχειρήσεις αντιμετωπίζουν το πρόβλημα περιορισμένης επενδυτικής βάσης και αυτό είναι το ζήτημα που επιχειρούμε να θέσουμε. Χαιρετίζω τα τρία προγράμματα τα οποία περιέγραψε τόσο επιδέξια ο κ. Pronk. Ωστόσο, οφείλει κανείς να αναφερθεί στο τί θα συμβεί, μόλις μία μικρή επιχείρηση ξεπεράσει τα αρχικά προβλήματα και σημειώσει κάποια πρόοδο ως προς τη δημιουργία θέσεων εργασίας. Τότε είναι που τίθεται σε δοκιμασία. Στις περισσότερες περιπτώσεις στη χώρα μου - και σε άλλες - καταλήγει σε χρεωκοπία λόγω ληξιπρόθεσμων πληρωμών και έλλειψης κώδικα πάνω σε αυτό.
<P>
Υπήρχε πρόσφατα ένα πρόγραμμα στο BBC, γεγονός που υποδηλώνει ότι η Επιτροπή είναι έτοιμη να εισαγάγει μία οδηγία πάνω σε αυτό το θέμα. Ελπίζω να πραγματοποιηθεί. Στην Επιτροπή Οικονομικής, Νομισματικής και Βιομηχανικής Πολιτικής, της οποίας διετέλεσα μέλος για κάποιο διάστημα, υπήρχε συναίνεση ως προς την επιθυμία όλων μας για έναν κώδικα ληξιπρόθεσμων πληρωμών. Είναι οι καθυστερημένες πληρωμές εκείνες που καταστρέφουν όλο το έργο που επιχειρούμε να εκτελέσουμε εδώ, ενώ συνήθως υπεύθυνες είναι οι μεγάλες επιχειρήσεις, οι τοπικές αρχές και, όπως οφείλω να πω, τα όργανα της Ένωσης. Όλοι έχουν το μερίδιο ευθύνης τους για το γεγονός ότι πολλές από αυτές τις επιχειρήσεις - που έχουν καταφέρει να ξεπεράσουν τα εμπόδια που συνεπάγεται η σύστασή τους και η δημιουργία θέσεων εργασίας - τελικά πέφτουν έξω.
<P>
Η υλοποίηση των παλιών προγραμμάτων υπήρξε ικανοποιητική, μόλις καταφέραμε να πείσουμε αρκετές τράπεζες να υποστηρίξουν τον μηχανισμό εγγυήσεων της Ευρωπαϊκής Τράπεζας Επενδύσεων. Δεν έγινε ουσιαστικά η κατάλληλη αξιολόγηση, όπως είπε ένας ομιλητής, της απόδοσης από πλευράς κόστους ανά θέση εργασίας. Ενημέρωσα σε μεγάλο βαθμό την εκλογική μου περιφέρεια στη Σκωτία για αυτό το πρόγραμμα και έλαβα πολλές επιστολές. Δεν θα έπρεπε ουσιαστικά να είμαι εγώ εκείνος που φροντίζει για τη δημοσιότητα. Υπάρχουν πολλές επιχειρήσεις που απλά δε λαμβάνουν πληροφορίες για την ΕΤΕ, ούτε καν για το σημαντικό έργο που επιτελείται από τα Ευρωπαϊκά Κέντρα Πληροφόρησης. Για παράδειγμα, υπάρχει ένα πολύ καλό κέντρο στο Inverness, αλλά δεν χρηματοδοτείται επαρκώς έτσι ώστε να ενημερώσει τον κόσμο σχετικά με τη λειτουργία του και με όσα μπορεί να προσφέρει.
<P>
Χαιρετίζω αυτή την έκθεση με όλα τα θετικά της και ελπίζω ότι θα ψηφιστεί ομόφωνα.

<SPEAKER ID=116 LANGUAGE="EN" NAME="Nicholson">
Κύριε Πρόεδρε, κατ' αρχάς θα ήθελα να συγχαρώ τον εισηγητή για την εξαιρετική του έκθεση. Είναι φυσικά ευρέως αποδεκτό σε όλη την Ευρωπαϊκή Ένωση ότι οι ΜΜΕ διαδραματίζουν στρατηγικό ρόλο για το μέλλον της οικονομίας μας. Έχοντας αυτό υπόψη, χαιρετίζω φυσικά αυτή την έκθεση με την οποία επιδιώκεται η ανάληψη δέσμευσης εκ μέρους του Κοινοβουλίου για τη δημιουργία των κατάλληλων συνθηκών ανάπτυξης των ΜΜΕ. Όλοι γνωρίζουμε ότι οι ΜΜΕ είναι υπεύθυνες για ένα ποσοστό μεγαλύτερο του 65 % της συνολικής απασχόλησης. Είναι σωστό, ως εκ τούτου, το μεγαλύτερο μέρος της προσπάθειας που καταβάλλεται για την ανεύρεση τρόπων ενίσχυσης της οικονομίας μας να αφιερώνεται στην παροχή στήριξης προς αυτές τις επιχειρήσεις, προκειμένου να ξεπεράσουν τις αρχικές δυσκολίες.
<P>
Θα υποστήριζα φυσικά τις εκκλήσεις για βοήθεια επειδή είμαι κάπως σαν την κ. Ewing στην εκλογική μου περιφέρεια. Πολλές από τις προτάσεις αφορούν επιχειρήσεις με λιγότερους από πενήντα εργαζομένους, μάλιστα λιγότερους από είκοσι, ενώ πολλές από αυτές είναι οι πολύ μικρές επιχειρήσεις που ξεκινούν με πολύ λίγους υπαλλήλους, αλλά μπορούν ταχύτατα να πέσουν έξω, αν δεν λάβουν βοήθεια στα αρχικά στάδια.
<P>
Οι ληξιπρόθεσμες πληρωμές αποτελούν φυσικά ένα από τα κύρια προβλήματα και πιστεύω ότι πρέπει να φροντίσουμε για την εφαρμογή της απαιτούμενης ευέλικτης προσέγγισης και να μην τις επιβαρύνουμε με περισσότερες διατυπώσεις και γραφειοκρατία.
<P>
Αυτό είναι ένα από τα προβλήματα που έχω διαπιστώσει με τις εθνικές κυβερνήσεις, ειδικότερα όταν η στήριξη προέρχεται από την ΕΕ - ότι όλες οι νέες περοτάσεις, όπως φαίνεται, συνοδεύονται από πιο γραφειοκρατικές διαδικασίες. Αν δεν μπορέσουμε να τις ελαττώσουμε, αν δεν ακολουθήσουμε κάποια ευέλικτη τακτική, πιστεύω ότι δεν θα πετύχουμε όσα ελπίζουμε να πετύχουμε, να επιστρέψουν δηλαδή οι πολίτες της ΕΕ στο χώρο εργασίας.
<P>
Στην εκλογική μου περιφέρεια, αντιμετωπίζουμε το ιδιαίτερο πρόβλημα της διαφοράς ανάμεσα στη λίρα Ιρλανδίας και τη λίρα Αγγλίας. Η κυβέρνηση του Ηνωμένου Βασιλείου δεν έχι καταφέρει μέχρι στιγμής να μειώσει την υψηλή της τιμή που την καθιστά το πιο υπερτιμημένο νόμισμα στον κόσμο. Η λίρα Αγγλίας είναι εκείνη που ευθύνεται για το γεγονός ότι πολλές από τις μικρές επιχειρήσεις, ειδικά σε παραμεθόριες περιοχές, δεν έχουν δουλειά και αντιμετωπίζουν σημαντικές δυσκολίες.
<P>
Πιστεύω ότι αυτές είναι οι προκλήσεις που έχουμε να αντιμετωπίσουμε, γιατί διαφορετικά φοβάμαι ότι δεν θα εκτελούμε το καθήκον μας και δεν θα πετύχουμε μακροπρόθεσμα όσα ελπίζουμε να επιτύχουμε, επαναφέροντας τους πολίτες της Ευρώπης στο χώρο εργασίας.

<SPEAKER ID=117 LANGUAGE="IT" NAME="Αngelilli">
Κύριε Πρόεδρε, επιθυμώ να απευθύνω και εγώ τα συγχαρητήριά μου στον συνάδλεφο κ. Pronk για την έκθεσή του. Όπως ήδη επισημάνθηκε από όλους τους ομιλητές που προηγήθηκαν, αναμφίβολα από όλες τις μελέτες και στατιστικές προκύπτει ότι το μέλλον της απασχόλησης σε ευρωπαϊκό επίπεδο εξαρτάται από τις μικρές επιχειρήσεις που, τα τελευταία δέκα χρόνια, προπορεύτηκαν με το ανώτατο ποσοστό δημιουργίας νέων θέσεων εργασίας.
<P>
Επί παραδείγματι, στην Ιταλία υπάρχουν 4 εκατομμύρια μικρές επιχειρήσεις, που αντιπροσωπεύουν το 90 % του συνολικού αριθμού των ιταλικών επιχειρήσεων. Οι ΜΜΕ σημείωσαν το μεγαλύτερο ποσοστό αύξησης και συνεπώς δημιουργίας θέσεων εργασίας, ακριβώς λόγω της ευέλικτης προσαρμογής τους στις ανάγκες της αγοράς.
<P>
Ωστόσο, οι μικρομεσαίες επιχειρήσεις αναγκάζονται παρά πολύ συχνά να αναλάβουν εξ ολοκλήρου όλους τους επιχειρηματικούς κινδύνους, χωρίς καμμία μορφή διευκόλυνσης, ούτε σε επίπεδο φορολογικών ελαφρύνσεων ούτε πρόσβασης στην πίστωση, καθώς το κράτος παρέχει προνόμια και στηρίζει αποκλειστικά τις μεγάλες επιχειρήσεις. Εξάλλου, ακριβώς οι δυσκολίες στην ανεύρεση πίστωσης χωρίς υπέρογκα τραπεζικά επιτόκια, δημιουργούν τις προϋποθέσεις για την όλο και πιο ανησυχητική εξάπλωση του φαινομένου της τοκογλυφίας.
<P>
Ως εκ τούτου, δεν μπορώ παρά να συμμερίζομαι απόλυτα το πνεύμα της πρωτοβουλίας υπέρ των νέων χρηματοοικονομικών μέτρων για τις ΜΜΕ. Ιδιαίτερα, επιδοκιμάζω την άποψη της Επιτροπής Κοινωνικών Υποθέσεων σχετικά με την ανάγκη να δοθεί προτεραιότητα στις επιχειρήσεις που απασχολούν λιγότερους από 100 εργαζόμενους, με ταυτόχρονη επισταμένη και διαυγή επαλήθευση της αυθεντικής δυνατότητας ανάπτυξης των ίδιων των επιχειρήσεων, που οφείλουν να δημιουργήσουν νέες και σταθερές θέσεις εργασίας.
<P>
Η ενίσχυση και η επινόηση ποικιλότροπων χρηματοδοτήσεων για τη στήριξη των δυναμικότερων ΜΜΕ, με ιδιαίτερη μέριμνα για τις προσπάθειες νέων στην ηλικία και γυναικών επιχειρηματιών που ίσως βρίσκονται στη μειονεκτικότερη θέση, συνεπάγεται όχι μόνο αύξηση της απασχόλησης, αλλά και τεχνολογικές καινοτομίες ανταγωνιστικότητας στην αγορά και, κυρίως, μεγαλύτερη ικανότητα για τους επιχειρηματίες να αντιμετωπίσουν τις προκλήσεις και τις ευκαιρίες της επικείμενης Ευρωπαϊκής Νομισματικής Ένωσης.

<SPEAKER ID=118 LANGUAGE="IT" NAME="Ghilardotti">
Κύριε Πρόεδρε, όπως ήδη αναφέρθηκε από τον εισηγητή κ. Pronk και τους προηγούμενους ομιλητές, εδώ και αρκετά χρόνια καταβάλλονται προσπάθειες εντοπισμού στρατηγικών και αποτελεσματικών διεξόδων για τη θετική αντιμετώπιση του προβλήματος της απασχόλησης. Η άγρυπνη παρακολούθηση της πραγματικότητας μας επιβεβαιώνει ότι, σε όλα τα κράτη της Ένωσης, οι μικρές και μεσαίες επιχειρήσεις αντιπροσωπεύουν τη σπονδυλική στήλη του επιχειρηματικού τομέα της Ευρώπης και είναι οι μοναδικές, όπως αναφέρθηκε προηγουμένως, που επέτρεψαν τα τελευταία χρόνια τη δημιουργία νέων θέσεων εργασίας.
<P>
Συμπεραίνεται ότι οι μικρομεσαίες επιχειρήσεις διαθέτουν την ευελιξία και τις κατάλληλες δομές για την προσαρμογή σε γρήγορες αλλαγές, ενώ ταυτόχρονα αντιμετωπίζουν δυσκολίες στην ανεύρεση ιδίων κεφαλαίων στις αγορές και στην πρόσβαση στις πιστώσεις με προσιτά επιτόκια.
<P>
Όπως εξάλλου αποδεικνύουν οι ενέργειες και οι προτάσεις της ανακοίνωσης, απαιτούνται παρεμβάσεις κοινοτικού επιπέδου, με στόχο ακριβώς την ανάπτυξη και την αναζωπύρωση των ΜΜΕ, μέσω της διευκόλυνσης και της ενίσχυσης της πρόσβασής τους στο κεφάλαιο.
<P>
Για τον λόγο αυτό, πέρυσι, στις προετοιμασίες του έκτακτου Ευρωπαϊκού Συμβουλίου του Λουξεμβούργου, το Ευρωπαϊκό Κοινοβούλιο κάλεσε το Συμβούλιο να εγκρίνει μέτρα ενίσχυσης και επέκτασης υπέρ των ΜΜΕ και πρότεινε τη δημιουργία νέου κεφαλαίου Β-55 του προϋπολογισμού, αγορά εργασίας και τεχνολογική καινοτομία, που χρηματοδοτείται με 450 εκατομμύρια Ecu για διάστημα τριών ετών και χωρίζεται σε δυο πρωτοβουλίες: υπέρ της αγοράς εργασίας και υπέρ της τεχνολογικής καινοτομίας, εκτός από τα όσα καθιερώθηκαν ήδη από την ΕΤΕ και από το Ευρωπαϊκό Ταμείο Επενδύσεων.
<P>
Ειδικότερα, οι πρωτοβουλίες υπέρ της αγοράς εργασίας θεμελιώνονται επίσης στην εφαρμογή της ανακοίνωσης της Επιτροπής, που υποδεικνύει την ανάγκη στήριξης των τοπικών πρωτοβουλιών για την απασχόληση, με τον εντοπισμό επίσης 17 διαφορετικών τομέων, όπου πρέπει να χρηματοδοτηθούν τόσο τα πιλοτικά σχέδια του τρίτου τομέα, όσο και η διάδοση εκείνων των εύστοχων ενεργειών, που τα χρόνια αυτά απέδωσαν ικανοποιητικά αποτελέσματα στην απασχόληση. Αναφέρομαι, μεταξύ των άλλων, στην ανάπτυξη και στην προώθηση πιλοτικών σχεδίων στα πλαίσια του τρίτου συστήματος -και όχι του τριτογενούς όπως συχνά αποκαλείται ή μεταφράζεται λανθασμένα- που, πέρα από τη δημιουργία θέσεων εργασίας αντιπροσωπεύει, σε τοπικό επίπεδο αποτελεσματικό μέσο συμμετοχής και διατύπωσης θετικών απαντήσεων στις κοινωνικές, περιβαλλοντικές και πολιτιστικές ανάγκες. Στο σημείο αυτό, οφείλω να επισημάνω ότι, διαψεύδοντας τις προσδοκίες, η Επιτροπή, με την υπό συζήτηση πρόταση, διαθέτει το ποσό αναφοράς των 420 εκατομμυρίων Ecu και αποκλείει με τον τρόπο αυτό την υλοποίηση της πρωτοβουλίας της πρώτης επικεφαλίδας. Ειλικρινά, το γεγονός αυτό ξαφνιάζει τόσο εμένα προσωπικά όσο και το Κοινοβούλιο, καθώς επίσης αντιβαίνει στις συστάσεις και στις επιλογές του Ευρωπαϊκού Κοινοβουλίου που εγκρίθηκαν στο Συμβούλιο του Λουξεμβούργου.
<P>
Συνεπώς, πέρα από την έγκριση των προτάσεων της Επιτροπής, πρέπει να διορθωθούν και να συμπεριληφθούν στη νομοθετική πρόταση τα ώς άνω αναφερόμενα μέτρα, όπως προτείνει και ο εισηγητής στον οποίο απευθύνω τα συγχαρητήριά μου.

<SPEAKER ID=119 LANGUAGE="NL" NAME="Chanterie">
Κύριε Πρόεδρε, κύριε Επίτροπε, αξιότιμοι συνάδελφοι, συγχαίρω κι εγώ τον συνάδελφο κ. Pronk για το έργο του σχετικά με την παρούσα πρόταση, η οποία αποτελεί κατά κάποιον τρόπο καινοτομία στις εργασίες του Κοινοβουλίου. Να διευκρινίσω από την αρχή ότι υποστηρίζω αυτή την πρωτοβουλία για την ανάπτυξη και την απασχόληση. Το Ευρωπαϊκό Κοινοβούλιο διέθεσε πόρους ύψους τρεις φορές 150 εκατ. Ecu, κυρίως για τις μικρομεσαίες επιχειρήσεις - για μέχρι 250 εργαοόμενους όπως μας διευκρίνησε η Ευρωπαϊκή Επιτροπή. Είμαστε όλοι σύμφωνοι στο Κοινοβούλιο να υποστηρίξουμε το πρόγραμμα. Παρά ταύτα, κύριε Πρόεδρε, θέλω να υποβάλω στο Κοινοβούλιο και στην Ευρωπαϊκή Επιτροπή μερικές κριτικές σκέψεις.
<P>
Πρώτη παρατήρηση: το 90 % των πόρων προορίζονται σε ΜΜΕ προηγμένης τεχνολογίας, δηλαδή για τομείς όπου χρειάζονται κυρίως εργαζομένους υψηλής κατάρτισης. Εάν αυτή η πρωτοβουλία δεν συνοδευθεί από επενδύσεις στην εκπαίδευση και την επαγγελματική κατάρτιση, οι ελλείψεις σε εργαζόμενους με τεχνολογική εκπαίδευση θα διευρύνονται. Σήμερα ο Τύπος αναφέρει ότι η βελγική κυβέρνηση ζητεί 5000 εξειδικευμένα άτομα στην πληροφορική. Στη Μεγάλη Βρεταννία ο πρωθυπουργός κ. Blair χρειάζεται 20.000 εξειδικευμένα άτομα στην πληροφορική για την εξουδεταίρωση του ιού 2000 και διαφόρων άλλων ιών. Για την ώρα δεν υπάρχουν. Χρειαζόμαστε εκπαίδευση και κατάρτιση.
<P>
Δεύτερον, χαιρετίζω την τροπολογία αριθ. 3 με την οποία η πρωτοβουλία διευρύνεται στον τριτογενή τομέα, ιδίως στη δημόσια υγεία, την εκπαίδευση και τον πολιτισμό. Πρόκειται για κοινωνικά αξιόλογους τομείς οι οποίοι μπορούν να προσφέρουν πολλές θέσεις εργασίας. Και εκεί δεν πρόκειται μόνο για εργαζόμενους υψηλής κατάρτισης, αλλά και για εργαζόμενους με λιγότερη εκπαίδευση. Ο αγώνας κατά της δομικής ανέργιας πρέπει να διεξαχθεί κυρίως εδώ.
<P>
Μια τελευταία παρατήρηση, κύριε Πρόεδρε. Πρέπει να παρακολουθήσουμε από κοντά ότι δεν γεννάμε το αυγό του κούκου. Στη χώρα μου μιλάμε για "ανταλλαγή μωρού» όταν δίδονται σημαντικές επιδοτήσεις σε ΜΜΕ, με την απασχόληση όχι σαν κύριο, αλλά σαν δευτερεύοντα λόγο. Αποδίδω λοιπόν μεγάλη σημασία στην αξιολόγηση της υλοποίησης και πιο συγκεκριμένα στη δημιουργία θέσεων εργασίας.

<SPEAKER ID=120 LANGUAGE="EN" NAME="Gallagher">
Κύριε Πρόεδρε, θα ήθελα να εκφράσω την εκτίμησή μου στον κ. Pronk για την εκπόνηση και την παρουσίαση της εξαιρετικής αυτής έκθεσης. Είμαι ιδιαίτερα ικανοποιημένος που τώρα οι μικρομεσαίες επιχειρήσεις έχουν τοποθετηθεί στην κορυφή του ευρωπαϊκού προγράμματος εργασιών, γεγονός που δείχνει ότι αναγνωρίζεται έτσι ο σημαντικός τους ρόλος στην Ευρωπαϊκή Ένωση όσον αφορά τη δημιουργία θέσεων εργασίας
<P>
Οι ΜΜΕ είναι ο βασικός άξονας των τομέων της βιομηχανίας, του εμπορίου και των υπηρεσιών σε όλη την Ένωση, με το ένα τρίτο όλων των θέσεων εργασίας του ιδιωτικού τομέα στα πλαίσια της Ένωσης να προέρχεται από επιχειρήσεις που απασχολούν λιγότερους από δέκα υπαλλήλους. Προερχόμενος από μία κατ' εξοχήν περιφερειακή περιοχή στα βορειοδυτικά της Ιρλανδίας και εκπροσωπώντας την εκλογική περιφέρεια του Connacht και του Ulster, που έχει υψηλό ποσοστό ανεργίας και κατά κεφαλήν εισόδημα μικρότερο από το 75 % του ευρωπαϊκού μέσου όρου, ταυτίζομαι ιδιαίτερα με τις επιχειρήσεις που απασχολούν λιγότερους από δέκα υπαλλήλους και κατανοώ πλήρως τη σημασία τους. Πρέπει να δημιουργήσουμε ένα οικονομικό κλίμα που να ευνοεί τις επενδύσεις σε τέτοιες μικρές επιχειρήσεις.
<P>
Η δημιουργία μιας επιχειρηματικής παιδείας στο πλαίσιο της Ένωσης είναι απόλυτα απαραίτητη. Η δημιουργία απασχόλησης δεν αποτελεί ευθύνη της Επιτροπής ή βεβαίως των κρατών μελών, αλλά αποτελεί δική τους ευθύνη η δημιουργία συνθηκών που θα ευνοούν τις επενδύσεις και τη δημιουργία θέσεων εργασίας. Οι ευνοϊκές οικονομικές συνθήκες, οι όροι της ανταγωνιστικότητας και η ελαστικότητα της αγοράς εργασίας αποτελούν βασική προϋπόθεση για τη δημιουργία θέσεων εργασίας. Συνεπώς, τελειώνω, χαιρετίζοντας την απόφαση του Κοινοβουλίου να παράσχει επιπλέον χρηματοδότηση 450 εκ. Ecu και την απόφαση του Συμβουλίου να βοηθήσει τις ΜΜΕ.

<SPEAKER ID=121 LANGUAGE="DE" NAME="Raschhofer">
Κύριε Πρόεδρε, οι μεγάλες επιχειρήσεις και οι πολυμερείς όμιλοι κυριαρχούν στο τοπίο της διαφήμισης. Με αυτήν τους την παρουσία, έχουν βαθιές ρίζες στη συνείδηση των ανθρώπων. Σκεφτείτε για παράδειγμα την Coca Cola. Όπου και να βρεθείτε, την ξέρουν ακόμη και τα παιδιά. Όμως, το πραγματικό στήριγμα της οικονομίας μας δεν είναι οι λίγες μεγάλες, αλλά οι πολλές μικρές επιχειρήσεις, οι ΜΜΕ. Αποτελούν το 66 % του συνόλου των θέσεων εργασίας στην ΕΕ και τραβούν την προσοχή εξ αιτίας της μεγάλης ακαθάριστης αύξησης της απασχόλησης που τις χαρακτηρίζει. Γι' αυτό, επικροτώ κάθε πρωτοβουλία που επιτρέπει να δοθεί οικονομική βοήθεια σ' αυτές τις εξαιρετικά αποδοτικές επιχειρήσεις. Γιατί ένα από τα μεγαλύτερα προβλήματα των μικρών επιχειρήσεων είναι ότι συνήθως διαθέτουν λίγα δικά τους κεφάλαια.
<P>
Το αν θα επιτευχθεί πραγματικά ο στόχος αυτού του προγράμματος, η δημιουργία δηλαδή περισσότερων θέσεων εργασίας, μπορεί να αποδειχθεί μόνο με μία εκ των υστέρων αξιολόγηση. Όσο νωρίτερα γίνει αυτή η αξιολόγηση και όσο πιο διεξοδικός είναι ο έλεγχος, τόσο καλύτερα μπορούν να χρησιμοποιηθούν τα προγράμματα και οι χρηματοδοτικοί πόροι. Επομένως, συμφωνώ απόλυτα με το να γίνει δεκτή η τροπολογία αριθ. 10.

<SPEAKER ID=122 LANGUAGE="EN" NAME="Waddington">
Κύριε Πρόεδρε, η παρούσα έκθεση σχετικά με την παροχή οικονομικής βοήθειας για την καινοτομία και τις ΜΜΕ που δημιουργούν θέσεις εργασίας δίνει την υπόσχεση ότι θα διατεθούν πόροι, ώστε να ενθαρρυνθεί η μορφή εκείνη του επιχειρηματικού πνεύματος που θα εξασφαλίσει τη διαρκή ανάπτυξη της απασχόλησης. Δυστυχώς όμως, η πρόταση της Επιτροπής για την υιοθέτηση μιας πρότασης από το Συμβούλιο δεν αναφέρει τον ρόλο που μπορούν να διαδραματίσουν οι γυναίκες επιχειρηματίες στη διαδικασία αυτή. Πρόκειται για μια σοβαρή παράλειψη, διότι οι γυναίκες αποτελούν πιθανόν το μεγαλύτερο δυναμικό στον χώρο αυτό. Σήμερα, μόνο το 30 % των ΜΜΕ διευθύνεται από γυναίκες, όμως, σύμφωνα με τις σχετικές στατιστικές, οι επιχειρήσεις αυτές είναι που θα έχουν τη μεγαλύτερη πιθανότητα επιτυχίας.
<P>
Ο εξαίρετος κ. Pronk συμφώνησε ευγενικά με τις προτάσεις μου στο θέμα αυτό. Η τροπολογία αριθ. 8 εφιστά την προσοχή στην ανάγκη να εξασφαλιστεί αυτή η ευρεία διάδοση των πληροφοριών σχετικά με την οικονομική βοήθεια, ιδιαίτερα για τις γυναίκες επιχειρηματίες, και η τροπολογία αριθ. 11 ζητεί να γίνει μία αξιολόγηση των συστημάτων που να παίρνει υπόψη της την ισότητα των ευκαιριών. Ελπίζω ότι η Επιτροπή θα εισακούσει τη γνώμη μας στο θέμα αυτό και πράγματι θα δώσει προτεραιότητα όσον αφορά τις ευκαιρίες για τις γυναίκες στο πλαίσιο της εν λόγω οικονομικής βοήθειας.

<SPEAKER ID=123 LANGUAGE="IT" NAME="Formentini">
Κύριε Πρόεδρε, η υπό εξέταση έκθεση αποτελεί δίχως άλλο θετικό στοιχείο, που ταυτόχρονα υποδηλώνει αντιστροφή των τάσεων στις παρεμβάσεις της Ευρωπαϊκής Κοινότητας. Ωστόσο, έχω την εντύπωση ότι είναι εντελώς ανεπαρκής, όπως η σταγόνα νερό στην έρημο, πόσο μάλλον τώρα που η υιοθέτηση της νομισματικής ένωσης θα επιδεινώσει τις δυσκολίες των μικρομεσαίων επιχειρήσεων.
<P>
Η κατάσταση που εκτυλίσσεται ενώπιόν μας δεν θα επιτρέψει πλέον κάποιες ευελιξίες, ενώ η έλλειψη δημοκρατικού ελέγχου εκ μέρους του εκλεγμένου κοινοβουλίου επί των πεπραγμένων των κυβερνήσεων και της Ευρωπαϊκής Επιτροπής οξύνει το σύνολο των προβλημάτων. Η κατάσταση περιπλέκεται επίσης εξαιτίας της έντονης δυσανασχέτησης που ουσιαστικά εκδηλώνεται στο εσωτερικό του κόσμου της πραγματικής παραγωγής. Παίρνω παράδειγμα το ιταλικό κράτος από το οποίο εξελέγην και που σχεδόν διευθέτησε τις εκκρεμότητές του με την εντατικοποίηση της φορολογικής πίεσης στις μικρομεσαίες επιχειρήσεις και με ανάλογες προβλέψεις για το μέλλον, γεγονός που πρέπει να προσελκύσει τη μέγιστη προσοχή της Επιτροπής.
<P>
Παρατηρούνται αστάθειες στις περιοχές της Βόρειας Ιταλίας όπου επικεντρώνονται οι μικρομεσαίες επιχειρήσεις, ακριβώς εξαιτίας αυτών των πολιτικών.
<P>
Δεν πρόφτασε να ενσωματωθεί στην Ευρώπη, και το ιταλικό κράτος ήδη τείνει να διοχετεύει πόρους στο Νότο, εμπνευσμένο από τις συνήθεις πελατειακές στρατηγικές, που αναμφίβολα ευνοούν το μεγάλο κεφάλαιο, υπεύθυνο για την αποβιομηχάνιση του Βορρά για να εγκαταστήσει δυνητικές επιχειρήσεις στο Νότο, ενώ αποδεδειγμένα η αυτόνομη ανάπτυξη είναι εκεί αδιανόητη, καθώς ακόμη και η παραμικρή επιχειρηματική δραστηριότητα καταπνίγεται από τον κόσμο της μαφίας.
<P>
Συνιστάται, λοιπόν, η εγκατάλειψη εκ μέρους της Επιτροπής ειδυλλιακών θέσεων και η συνειδητοποίηση της μεγάλης αστάθειας που θα επιφέρει το ιταλικό κράτος, ακριβώς εξαιτίας της αναστάτωσης των μικρομεσαίων επιχειρηματιών του Βορρά της χώρας.

<SPEAKER ID=124 NAME="de Silguy">
Κύριε Πρόεδρε, κυρίες και κύριοι βουλευτές, η έκθεση του κ. Pronk ακολουθεί την πρωτοβουλία την οποία αποκαλείτε "ανάπτυξη και απασχόληση», αποτέλεσμα της Συνέλευσή σας εφόσον αποδεσμεύσατε τους απαραίτητους πόρους κατά τη διαδικασία επί του προϋπολογισμού 1998. Αυτό το πολύ σαφές πολιτικό μήνυμα εκ μέρους του Ευρωπαϊκού Κοινοβουλίου συνεισέφερε σημαντικά για την επιτυχία του Ευρωπαϊκού Συμβουλίου όσον αφορά την απασχόληση τον περασμένο Νοέμβριο στο Λουξεμβούργο. Επίσης, πάνω σε αυτές τις βάσεις, η Επιτροπή παρουσίασε από τις 21 Ιανουαρίου τη νομοθετική πρότασή της και είναι ικανοποιημένη και σας ευχαριστεί για την ταχύτητα με την οποία η επιτροπή σας διεκπεραίωσε τον φάκελο.
<P>
Ενώπιον της πρόκλησης που αποτελεί το θέμα της απασχόλησης, δεν υπάρχει καμιά μαγική απάντηση, δεν υπάρχει καμιά απλή λύση. Η στρατηγική που θεσπίζει η Επιτροπή στηρίζεται στη συνέχιση μιας υγιούς μακροοικονομικής πολιτικής σε κοινοτικό επίπεδο και στο θέμα της ενίσχυσης του συντονισμού των εθνικών οικονομικών πολιτικών και των πολιτικών της απασχόλησης. Μέσα σε αυτό το πλαίσιο, η πρωτοβουλία "ανάπτυξη και απασχόληση» μεριμνά για την ανάπτυξη των συγκεκριμένων δράσεων προς όφελος των μικρών και μεσαίων επιχειρήσεων που δημιουργούν θέσεις εργασίας, όπως επεσήμαναν πριν από λίγο ο κ. Chanterie και η κ. Ghilardotti. Δεν εξαιρείται κανένας τομέας, όλοι οι τομείς είναι αποδεκτοί. Οι ΜΜΕ είναι εκείνες που θα προσφέρουν θέσεις εργασίας στην Ευρώπη. Σας υπενθυμίζω ότι στις Ηνωμένες Πολιτείες θεωρείται ότι το 3 % των επιχειρήσεων - εκείνων που συνδέονται με τις βιοτεχνολογίες, τις τηλεπικοινωνίες, τους τομείς υψηλής τεχνολογίας - δημιούργησαν 80 % των θέσεων εργασίας σε αυτή τη χώρα.
<P>
Ως εκ τούτου, η Επιτροπή συγκράτησε τους πιο αποτελεσματικούς μηχανισμούς υπό την έννοια της αειφόρου δημιουργίας θέσεων εργασίας, και οι μηχανισμοί αυτοί αποσκοπούν κυρίως στην ελάφρυνση των οικονομικών εισφορών, τις οποίες οι ΜΜΕ θα πρέπει να αντιμετωπίσουν.
<P>
Απαντώντας στις ερωτήσεις σας, θα επανέλθω με συντομία στα τρία αυτά προγράμματα, τα οποία είναι παράλληλα αλλά και συμπληρωματικά.
<P>
Πρώτον, οι "ενισχύσεις εκκίνησης» του Ευρωπαϊκού Μηχανισμού για τις Τεχνολογίες - του ΕΜΤ - ο οποίος είναι ένας μηχανισμός επιχειρηματικού κεφαλαίου υπό τη διαχείριση του Ευρωπαϊκού Ταμείου Επενδύσεων. Ο μηχανισμός αυτός θα επενδύσει σε εξειδικευμένα κεφάλαια του επιχειρηματικού κεφαλαίου. Ο προτεινόμενος μηχανισμός θα ενισχύσει τον Ευρωπαϊκό Μηχανισμό για τις Τεχνολογίες - τον ΕΜΤ - ο οποίος έχει ήδη εφαρμοστεί από την ΕΤΕ, αλλά θα επεμβαίνει εκεί ακριβώς όπου η ΕΤΕ δεν μπορεί να επέμβει. Αυτός ο νέος μηχανισμός θα δώσει προτεραιότητα στο τμήμα της αγοράς του επιχειρηματικού κεφαλαίου που χρηματοδοτεί την εγκατάσταση ή την εκκίνηση των μικρών και μεσαίων επιχειρήσεων, των οποίων η χρηματοδότηση είναι η πιο υψηλή και η πιο επικίνδυνη.
<P>
Θα έλεγα ότι ο ΕΜΤ - ή στα αγγλικά το ETF Start up - είναι μια πρωτοβουλία για τη δημιουργία θέσεων απασχόλησης και μόνο, οπότε, όποιος και αν είναι ο τομέας ή η φύση της ΜΜΕ - κ. Ewing, σας απαντώ σε αυτό το ζήτημα - και βέβαια για τις πιο μικρές επιχειρήσεις, εκείνες που δημιουργούνται και είναι υπό τη διαχείριση γυναικών, δεν υπάρχει περιορισμός ούτε όριο στο θέμα αυτό.
<P>
Διαπιστώνουμε ωστόσο ότι, παρόλες τις πρόσφατες προσπάθειες, το επιχειρηματικό κεφάλαιο παραμένει ανεπτυγμένο σε μικρό βαθμό στις ευρωπαϊκές χώρες, κυρίως όσον αφορά το επιχειρηματικό κεφάλαιο εκκίνησης. Για το λόγο αυτό υποβάλαμε αυτή την πρόταση.
<P>
Γιατί να μην αλλάξουμε το όνομα; Γιατί πρόκειται για μια συμπληρωματική πρωτοβουλία στο πλαίσιο της ΕΤΕ, εξ ου και η εμπορική προώθηση, δηλαδή η διαφήμιση, η επικοινωνία που στηρίζονται σε αυτή την πρωτοβουλία. Επισημάνατε πριν από λίγο, κ. Harrison, ότι ήταν ιδιαίτερα δύσκολο για τις ΜΜΕ να γνωρίζουν πότε υπάρχουν, λοιπόν μεριμνήσαμε για την αποτελεσματικότητα όσον αφορά το μάρκετινγκ. Για τον λόγο αυτό, πρόκειται για μια πρωτοβουλία, σε συνεργασία με την ΕΤΕ, που θα εκτελείται μέσω αυτής. Επιπλέον ήταν χρήσιμο, κατά τη γνώμη μας, να προσθέσουμε τη λέξη "euro» για να γίνει το "euro Start up », διότι αυτό δεν προσέθετε πολλά γράμματα.
<P>
Αυτά όσον αφορά την πρώτη πρωτοβουλία, στην οποία ήθελα να αναφερθώ για να απαντήσω στις παρατηρήσεις σας.
<P>
Ο δεύτερος μηχανισμός, δηλαδή το σύστημα Ευρωπαϊκή Κοινοπραξία, που συζητήθηκε λιγότερο από τους βουλευτές, θα έλεγα ότι θα ενισχύσει τη διεθνική εγκατάσταση των ΜΜΕ στο πλαίσιο της Ένωσης, ώστε να τους επιτρέψει να επωφεληθούν από τις ευκαιρίες που προσφέρει κυρίως η ενιαία αγορά. Αυτό το πρόγραμμα προβλέπει μια χρηματοδοτική στήριξη που ανέρχεται μέχρι τα 100.000 Ecu ανά σχέδιο, για τις δαπάνες που διατίθενται για τις μελέτες αγοράς, για την επεξεργασία προγραμμάτων των επιχειρήσεων, όπως επίσης και για τις επιχορηγήσεις που θα καλύπτουν μέχρι το 10 % του πάγιου κεφαλαίου. Αυτός ο μηχανισμός στηρίζεται στην πειραματική πρωτοβουλία που είχε εγκριθεί από την Επιτροπή το 1997. Προσθέτω όστι ένα παρόμοιο πρόγραμμα - δηλαδή το JOP - προορίζεται για τις ανατολικές χώρες της Ευρώπης. Έχει αποδειχθεί ήδη ότι το πρόγραμμα αυτό δημιουργεί νέες δραστηριότητες και θέσεις απασχόλησης.
<P>
Ο τρίτος και τελευταίος μηχανισμός, ο μηχανισμός εγγυήσεων για τις ΜΜΕ, είναι υπό τη διαχείριση του ΕΤΕ. Ο μηχανισμός αυτός προορίζεται για την αύξηση των διαθεσίμων χρηματοδοτικών μέσων για τις μικρές επιχειρήσεις ή για εκείνες που έχουν δημιουργηθεί πρόσφατα, μέσω της κατανομής των κινδύνων με τα υπάρχοντα συστήματα εγγυήσεων. Η Επιτροπή βασίζεται στο φαινόμενο του μοχλού που θα δημιουργήσει το μέσο αυτό, που θα αυξήσει την πραγματική ικανότητα πίστωσης των ενδιαφερομένων μικρών και μεσαίων επιχειρήσεων.
<P>
Συνολικά αυτοί οι τρεις μηχανισμοί θα μπορούσαν να αποτελέσουν 9 με 10 δισεκατομμύρια Ecu επιπρόσθετων επενδύσεων στην Ευρώπη, τα οποία σύντομα θα επανατοποθετηθούν. Η Επιτροπή έχει υιοθετήσει το αίτημά σας για μια ταχεία και αυστηρή αξιολόγηση της αποτελεσματικότητας αυτών των μέτρων. Κύριε Pronk, δεν υπάρχουν επιπλέον προϋποθέσεις. Συμφωνούμε ότι η συμφωνία πρέπει να διαρκέσει τρία ολόκληρα χρόνια. Βέβαια θα προσθέσω στον κ. Schiedermeier ότι προσβλέπουμε πράγματι σε περισσότερη διαφάνεια και διευκόλυνση σχετικά με αυτή την πρόταση.
<P>
Η Επιτροπή έχει ήδη διαθέσει στο επιχειρηματικό κεφάλαιο κάποια πράγματα. Το πρόγραμμα είναι περιορισμένο, αλλά θα βελτιώσει αισθητά τη διάθεση των ίδιων πόρων, ή των περίπου ίδιων πόρων για τις ΜΜΕ. Παρόλ' αυτά δεν αρκεί να τους δώσουμε μόνο αυτό που τους λείπει τόσο πολύ τώρα. Θα πρέπει να εκμεταλλευτούμε όλα τα πλεονεκτήματα που προσφέρει η ενιαία αγορά. Σχετικά με το θέμα αυτό οι θεσμικοί και ρυθμιστικοί φραγμοί, ο κατακερματισμός της αγοράς, της φορολογίας, τα εμπόδια ως προς την ανάπτυξη μιας ευρείας ευρωπαϊκής κεφαλαιαγοράς θα παραμείνουν, και θα πρέπει επίσης να τα αντιμετωπίσουμε δραστικά.
<P>
Δεν πιστεύω ότι η πρωτοβουλία "ανάπτυξη και απασχόληση» αρκεί από μόνη της. Για τον λόγο αυτό η Επιτροπή θα συστήσει σήμερα το απόγευμα μια ειδική επιτροπή πάνω στο επιχειρηματικό κεφάλαιο, ενόψει του Ευρωπαϊκού Συμβουλίου του Cardiff, το 1998, η οποία θα διαδραματίσει έναν εντελώς συμπληρωματικό ρόλο.
<P>
Εν κατακλείδι, επιτρέψτε μου να συμμεριστώ και εγώ τα συγχαρητήρια που απευθύνατε στον κ. Pronk για αυτό το φάκελο, και να σας πω ότι πρόκειται για ένα πολύ καλό παράδειγμα διοργανικής συνεργασίας. Σχετικά με αυτό το θέμα θα ήθελα να πω ότι η Επιτροπή είναι σε θέση να αποδεχτεί, με κάποιες συντακτικές τροποποιήσεις, τις περισσότερες τροπολογίες που υπέβαλε ο εισηγητής σας. Ωστόσο, δεν θα μπορέσει να αποδεχτεί τις τροπολογίες που αφορούν - όπως είπα και προηγουμένως - την αλλαγή της ονομασίας αυτής της δράσης, ούτε αυτές που δημιουργούν μια διάκριση μεταξύ των επιχειρήσεων που δικαιούνται τα παραπάνω. Κυρία Ojala και κύριε Wim van Velzen, όλες οι επιχειρήσεις είναι αποδεκτές, γιατί οποιαδήποτε νέα θέση εργασίας είναι σημαντική. Με άλλα λόγια, οι τροπολογίες αριθ. 3, το δεύτερο μέρος, οι τροπολογίες αριθ. 4, 5, 6, 11 το δεύτερο μέρος, και η τροπολογία αριθ. 15, δεν θα μπορέσουν να γίνουν αποδεκτές. Αντίθετα, απαντώντας στην κ. Boogerd-Quaak, θα πω ότι συγκρατούμε τις τροπολογίες αριθ. 16 και αριθ. 17, όπως επίσης και τις τροπολογίες αριθ. 8 και 10, στις οποίες, νομίζω αναφέρθηκε η κ. Raschhofer.
<P>
Μια τελευταία λέξη σχετικά με το θέμα του προϋπολογισμού, για να απαντήσω στην κ. Ghilardotti. Η ρητή θέση της Επιτροπής είναι εκείνη που βρίσκεται στο δημοσιονομικό δελτίο της πρότασης, δηλαδή 420 δισ. Ecu για τα μέτρα χρηματοδοτικής ενίσχυσης στις ΜΜΕ. Αυτό το ποσό εγγράφεται στις δύο θέσεις: B 5-510, B 5-511, αυτές οι δύο θέσεις αναφέρονται αντίστοιχα στον μηχανισμό για τις τεχνολογίες ΜΜΕ και στο πρόγραμμα JEV.

<SPEAKER ID=125 LANGUAGE="FR" NAME="Chanterie">
Κύριε Πρόεδρε, θα ήθελα μόνο να ρωτήσω τον κ. Επίτροπο - τον οποίο ευχαριστώ για τις απαντήσεις του - εάν κατάλαβα καλά, ότι οι τροπολογίες αριθ. 3, 4, 5, 6, και 11 δεν είναι αποδεκτές;

<SPEAKER ID=126 LANGUAGE="FR" NAME="de Silguy">
Η τροπολογία αριθ. 3 δεύτερο μέρος, οι τροπολογίες 5, 6 και 11 δεύτερο μέρος δεν είναι αποδεκτές.

<SPEAKER ID=127 LANGUAGE="NL" NAME="van Velzen, Wim">
Μπορείτε να μου πείτε τί ακριβώς εννοείτε με: το δεύτερο μέρος της τροπολογίας αριθ. 3; Διότι αυτό σημαίνει απλά: δική μας τροπολογία. Επισημαίνω ότι ο κοινός χαρακτήρας του προγράμματος συνεπάγεται ότι εκτός από τις μικρομεσαίες επιχειρήσεις υποστηρίζουμε και καινοτομίες στον τομέα της αγοράς εργασίας και δραστηριότητεςστον τριτογενή τομέα. Προσθέσαμε λοιπόν την τροπολογία αριθ. 3 για να επαναφέρουμε την αρχική μορφή της συμφωνίας μας. Επισημαίνω ακόμη ότι δεν πρόκειται για λεπτομέρεια. Εφόσον έχετε προβλήματα με την τροπολογία αριθ. 3, έχετε προβλήματα και με τη δική μας ερμηνεία της αρχικής συμφωνίας μας. Οπότε θα είναι εξαιρετικά δύσκολο για το Κοινοβούλιο να εγκρίνει την πρόταση. Σας συμβουλεύω λοιπόν να είστε πολύ προσεκτικός στην απόρριψη της τροπολογίας αριθ. 3.

<SPEAKER ID=128 LANGUAGE="FR" NAME="de Silguy">
Θα προσθέσω κάτι με συντομία, κύριε Πρόεδρε, σχετικά με την τροπολογία αριθ. 3, προτείνεται να προστεθεί μια φράση στην πρώτη παράγραφο. Θα την πω στα αγγλικά:
<P>
"για την ενίσχυση της δημιουργίας θέσεων εργασίας μέσω της παροχής διευκολύνσεων και της ενίσχυσης.»
<P>
(FR) Μπορούμε να τη δεχτούμε. Στη δεύτερη παράγραφο:
<P>
(EN) "Ένα τμήμα του προγράμματος πρέπει να προορίζεται για τη χρηματοδότηση των ΜΜΕ στο πλαίσιο του τριτογενούς τομέα, ιδιαίτερα σε τομείς όπως η δημόσια υγεία, η εκπαίδευση και ο πολιτισμός.»
<P>
(FR) Δεν μπορούμε να αποδεχτούμε την τροπολογία, γιατί όπως είπα και προηγουμένως το πρόγραμμα, στο σύνολό δεν προβλέπει αποκλεισμούς. Συνεπώς δεν μπορούμε να αναφέρουμε, να διευκρινίσουμε τον τάδε ή τον τάδε τομέα. Όλοι οι τομείς δραστηριότητας καλύπτονται. Δεν υπάρχει λοιπόν λόγος να επισημάνουμε τον ένα ή τον άλλο τομέα.Στην τρίτη παράγραφο:
<P>
(EN) "Κατά την υλοποίηση του προγράμματος, θα δοθεί προτεραιότητα στις μικρές επιχειρήσεις που απασχολούν έως 100 υπαλλήλους.»
<P>
(FR) Μπορούμε να κάνουμε αποδεκτή την τροπολογία, παρόλο που η ίδια ιδέα βρίσκεται ήδη στην τροπολογία αριθ. 2. Επαναλαμβάνεται κάπως, αλλά μπορούμε να την αποδεχτούμε.
<SPEAKER ID=129 NAME="Pronk">
Κατανοώ τον Επίτροπο όταν είπε πως η Επιτροπή έχει τη γνώμη ότι όπως έχει επί του παρόντος η δική της πρόταση, καθιστά δυνατή τη χρηματοδότηση όσον αφορά τα θέματα τα οποία αναφέρονται στην παράγραφο εκείνη που δεν θέλει να αποτελεί τμήμα της νομικής βάσης. Αυτό δεν είναι ορθό;

<SPEAKER ID=130 LANGUAGE="FR" NAME="de Silguy">
Ναι, η πρόταση της Επιτροπής το καλύπτει.

<SPEAKER ID=131 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=6>
Συνέχεια όσον αφορά την Παγκόσμια Διάσκεψη Κορυφήςγια την Κοινωνική Ανάπτυξη
<SPEAKER ID=132 NAME="Πρόεδρος">
Η ημερήσια διάταξη προβλέπει τη συζήτηση της έκθεσης της κ. Schφrling (A4-0105/98), εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής για την συνέχεια που θα δώσει η Ευρωπαϊκή 'Ενωση στην Παγκόσμια Διάσκεψη Κορυφής για την Κοινωνική Ανάπτυξη (COM(96)0724 - C4-0142/97)).

<SPEAKER ID=133 NAME="Schφrling">
Κύριε Πρόεδρε, όπως ακριβώς είπατε, αυτή η έκθεση αναφέρεται στην Ανακοίνωση της Επιτροπής για την Παγκόσμια Διάσκεψη Κορυφής στην Κοπεγχάγη το 1995 για την κοινωνική ανάπτυξη, όταν αρχηγοί κρατών και κυβερνήσεων από 117 κράτη και από την ΕΕ υπέγραψαν την Διακήρυξη της Κοπεγχάγης. Συμφώνησαν δι' αυτού ότι οι κυριότεροι στόχοι γύρω από τους οποίους θα συνεργάζονται, ήταν η εξάλειψη της φτώχειας, η αύξηση της απασχόλησης και η προαγωγή ασφαλών και δίκαιων κοινωνιών.
<P>
Σε λίγο περισσότερο από έναν μήνα, τον Μάιο, το Οικονομικό και Κοινωνικό Συμβούλιο του ΟΗΕ θα συναντηθεί στην Νέα Υόρκη, όπου θα συζητηθεί το θέμα της υλοποίησης και παρακολούθησης της Διάσκεψης της Κοπεγχάγης. Γι' αυτό είναι ιδιαίτερα σημαντικό να έχουμε τη δυνατότητα εμείς, από πλευράς Ευρωπαϊκού Κοινοβουλίου, να καταθέσουμε, μέσω αυτής της έκθεσης, απόψεις πριν από την συνάντηση αυτή. Όπως γνωρίζουμε μία νέα Γενική Συνέλευση θα συγκλιθεί για αυτά τα θέματα το έτος 2000. Τότε είναι η στιγμή να δείξουν τι έχουν κάνει για να ανταποκριθούν σε αυτό για το οποίο συμφώνησαν. Ως εκ τούτου, καλοσωρίζω αυτήν την ανακοίνωση της Επιτροπής και θεωρώ ότι ήταν καλό που είχαμε την ευκαιρία να το συζητήσουμε αυτό στην επιτροπή του Κοινοβουλίου, παρούσης και της Επιτροπής. Θέλω επ' ευκαιρία να ευχαριστήσω τους συναδέλφους μου της Επιτροπής Απασχόλησης και Κοινωνικών Υποθέσεων για την καλή συνεργασία και τις πολύτιμες απόψεις. Ταυτόχρονα εκφράζω τη λύπη μου για το ότι, δυστυχώς, έλαβα λίγο αργά την γνωμοδότηση της Επιτροπής Ανάπτυξης και Συνεργασίας, ώστε να μπορώ να συμπεριλάβω κάτι απ' αυτήν. Πιστεύω όμως ότι οι περισσότερες από τις απόψεις αυτής της επιτροπής ικανοποιούνται, παρ' όλα αυτά, μέσω της έκθεσης.
<P>
Περαιτέρω, θέλω να πω ότι η κύρια ευθύνη για την υλοποίηση των δεσμεύσεων εναπόκειται πρωτίστως στα κράτη μέλη. Ωστόσο η πολιτική της ΕΕ όσο και η ΕΕ ως διεθνής παράγων έχει φυσικά μια εντελώς ιδιαίτερη ευθύνη. Μπορεί να αφορά τις αρνητικές περιβαλλοντικές και κοινωνικές επιπτώσεις που επιφέρει η ενιαία αγορά. Μπορεί π.χ. να αφορά τις επιπτώσεις της ΟΝΕ επί της απασχόλησης και τις περικοπές στο δημόσιο τομέα, οικονομική σύγκλιση χωρίς κοινωνικά κριτήρια όμως, και μπορεί επίσης να αφορά τον ρόλο της ΕΕ ως χορηγό οικονομικής βοήθειας.
<P>
Όταν διαβάζω τις δεσμεύσεις που συνεπάγεται η διακήρυξη της Κοπεγχάγης, τουλάχιστον εκπλήσσομαι για το ότι η Επιτροπή γράφει ήδη στην περίληψη της πρώτης σελίδας ότι έχει εφαρμόσει μία πολιτική, τόσο σε εθνικό όσο και σε κοινοτικό επίπεδο, που αντιστοιχεί στις δεσμεύσεις της Διακήρυξης της Κοπεγχάγης. Πρέπει τότε να πω: πώς θα αντιμετωπιστούν τα κοινωνικά και περιβαλλοντικά προβλήματα αν κλείνουμε το ένα τουλάχιστον μάτι μπρος στην πραγματικότητα; Αν σκεφτούμε πόσους άνεργους και πόσους φτωχούς έχουμε σήμερα στην ΕΕ, νομίζω ότι αστειεύονται λίγο όταν λένε ότι τα κατάφεραν τόσο καλά. Εκτός αυτού, δεν υπάρχει ούτε μία σειρά για το πρόγραμμα για τη φτώχεια, το οποίο δεν έχει εγκριθεί ακόμα απο το Συμβούλιο.
<P>
Ζητώ περαιτέρω μια στρατηγική από την Επιτροπή για να ενθαρρυνθούν οι υπογράφοντες την Διακήρυξη της Κοπεγχάγης να καθορίσουν πραγματικά συγκεκριμένους στόχους για την κοινωνική ανάπτυξη, καθώς και να κάνουν τους πολίτες να εμπλακούν ενεργά σε αποφάσεις και προτεραιότητες για μέτρα. Είναι καλό ότι υπάρχει ένα τέτοιο κεφάλαιο, δυστυχώς όμως είναι ένα κείμενο μόνο οκτώ σειρών, που αφορά ακριβώς αυτή την σημαντική επέκταση του διαλόγου, καθώς και την εμπλοκή της κοινωνίας των πολιτών. Η εμπλοκή της κοινωνίας των πολιτών είναι, κατά κάποιον τρόπο, θεμελιώδης για την επιτυχία της πολιτικής· δεν ισχύει μόνο σε επίπεδο ΕΕ, αλλά φυσικά και σε διεθνές επίπεδο. Στις αναπτυσσόμενες χώρες πρέπει να επιτευχθεί, κατά έναν τελείως διαφορετικό τρόπο, μια εταιρική σχέση, μια συνεργασία με τον ντόπιο πληθυσμό. Πρέπει να αντικαταστήσουμε την παλιά νοοτροπία του χορηγού/αποδέκτη με το ότι πρέπει να επιλύσουμε τα μελλοντικά οικουμενικά ζητήματα από κοινού.
<P>
Μια απογοήτευση από τα αποτελέσματα της Διάσκεψης της Κοπεγχάγης ήταν ότι δεν τονίστηκε αρκετά η αναγκαιότητα των φορολογικών ελαφρύνσεων για τις φτωχές χώρες, και ότι δεν επετεύχθη η διαμόρφωση μιας στάσης για τις χρηματαγορές και το εμπόριο της παγκόσμιας αγοράς. Οι πλούσιες χώρες πρέπει να αναλάβουν κάποτε την πρωτοβουλία να σταματήσει η τάση που συνεπάγεται ότι η ψαλίδα μεταξύ πλουσίων και φτωχών χωρών συνεχίζει να μεγαλώνει. Το τελευταίο έτος, η παγκόσμια συνολική οικονομική βοήθεια έπεσε στο χαμηλότερο επίπεδο σε σύγχρονη εποχή. Γι'αυτό ανυπομονώ τόσο να υπερψηφιστεί η παράγραφος 14 που αφορά ένα φόρο σε παγκόσμιο επίπεδο επί της διεθνούς συναλλαγματικής κερδοσκοπίας, κάτι που πρότεινε ο βραβευμένος με Νομπέλ κ. James Tobin, δηλαδή να πηγαίνουν τα έσοδα σε ένα ταμείο που θα το διαχειρίζεται το Κοινωνικό και Οικονομικό Συμβούλιο του ΟΗΕ. Νομίζω ότι είναι καιρός να αναγνωρίσουμε ένα τέτοιο ταμείο, και να επαναλάβουμε άλλη μια φορά από αυτό το Κοινοβούλιο ότι τώρα ήρθε η ώρα για να κάνει πραγματικά ο πλούσιος κόσμος ένα μεγάλο βήμα προς τα εμπρός.

<SPEAKER ID=134 LANGUAGE="DE" NAME="Schmidbauer">
Κύριε Πρόεδρε, η κ. Schφrling υπέβαλε μία εξαιρετική έκθεση. Εξ ονόματος της ομάδας του ΕΣΚ θέλω να ταχθώ υπέρ της έκθεσης, επειδή τα κενά του εγγράφου της Επιτροπής για τα συνακόλουθα μέτρα της ΕΕ μετά την παγκόσμια σύνοδο κορυφής για την κοινωνική ανάπτυξη είναι οφθαλμοφανή. Η Επιτροπή υποστηρίζει - και η κ. Schφrling άλλωστε μόλις το επιβεβαίωσε - ότι η πολιτική της ΕΕ και των κρατών μελών ανέκαθεν συμφωνούσε με τις υποχρεώσεις που προέκυψαν από την Συνθήκη της Κοπεγχάγης. Συνεπώς, και οι προτάσεις πρωτοβουλιών εντός της ΕΕ υπήρξαν ανάλογα φτωχές.
<P>
Ασφαλώς είναι σωστό ότι η ΕΕ είναι υπέρμαχος της φιλοσοφίας που υποστηρίζει τον αγώνα κατά της ανεργίας, την κοινωνική ενσωμάτωση με τη θετική της έννοια και την καταπολέμηση της φτώχειας. Όσον αφορά όμως τις πράξεις, δεν υπάρχουν παρά νεφελώδεις εξηγήσεις. Ζητάμε να έχει απόλυτη προτεραιότητα για την ΕΕ η καταπολέμηση της ανεργίας και του αποκλεισμού. Γι' αυτό, πρέπει να ληφθούν μέτρα στο πλαίσιο του Ευρωπαϊκού Κοινωνικού Ταμείου. Το πρόγραμμα για την καταπολέμηση της φτώχειας έχει παγώσει από χρόνια, επειδή η γερμανική κυβέρνηση είναι ενάντια σε μία ευρωπαϊκή πρωτοβουλία.
<P>
Αυτή η παρακώλυση εκ μέρους της Γερμανίας πρέπει να αρθεί. Καλούμε την Επιτροπή να ερμηνεύσει το νέο άρθρο της Συνθήκης του Αμστερνταμ κατά του κοινωνικού αποκλεισμού, δηλαδή χρειαζόμαστε έναν ορισμό των νομικών θεσμικών οργάνων, για να μπορούμε μετά την επικύρωση της Συνθήκης του Αμστερνταμ να λάβουμε μέτρα για τους μακροχρόνια ανέργους, για τους φτωχούς, για άτομα με ειδικές ανάγκες και για τους ηλικιωμένους.
<P>
Στην πρόταση της Επιτροπής, οι προτεραιότητες σε διεθνές επίπεδο αναλύονται πολύ πιο διεξοδικά. Τώρα, η πολιτική της ΕΕ στον τομέα της αναπτυξιακής συνεργασίας πραγματικά στοχεύει στην καταπολέμηση της φτώχειας. Επανειλημμένα έχουμε διατυπώσει τα αιτήματά μας για προγράμματα με σκοπό τη μείωση του βάρους των χρεών, για εκπλήρωση της υποχρέωσης να διατεθεί το 0, 7 % του ΑΕΠ στους εθνικούς προϋπολογισμούς για την αναπτυξιακή συνεργασία, για την τήρηση των προτύπων της ΔΟΕ ως προς τις θεμελιώδεις προϋποθέσεις από την άποψη του εργατικού δικαίου, καθώς και των διαφόρων συμφωνιών του ΟΗΕ για την προστασία των ανθρωπίνων δικαιωμάτων και των δικαιωμάτων των παιδιών.
<P>
Επίσης, με τη μορφή ενός ψηφίσματος του Κοινοβουλίου στη Σύνοδο Κορυφής της Κοπεγχάγης, δώσαμε έμφαση και στο αίτημα για έναν καθολικό φόρο επί των κερδών από τη νομισματική κερδοσκοπία, τον αποκαλούμενο Tobin-Tax , . Ασφαλώς, είναι εξαιρετικά σκόπιμη η χρησιμοποίηση των οικονομικών πόρων που αντλήθηκαν κατ' αυτόν τον τρόπο υπέρ ενός ταμείου για τη μείωση του βάρους των χρεών των φτωχότερων κρατών. Για τον λόγο αυτόν, η ομάδα μου δεν μπορεί να εγκρίνει την τροπολογία αριθ. 10 της ομάδας του ΕΛΚ, γιατί νομίζουμε ότι αυτός ο φόρος θα έπρεπε να εισπραχθεί.

<SPEAKER ID=135 LANGUAGE="NL" NAME="Pronk">
Κύριε Πρόεδρε, αντικαθιστώ την κυρία Glase, η οποία επεξεργάστηκε το φάκελο για την ομάδα μας και τον προετοίμασε και στην Επιτροπή Απασχόλησης και Κοινωνικών Υποθέσεων· λόγω ασθένειας όμως δεν μπόρεσε να παραβρεθεί.
<P>
Κύριε Πρόεδρε, έχουμε εδώ μια καλή ανακοίνωση της Ευρωπαϊκής Επιτροπής, για την οποία ευχαριστώ θερμά τον Επίτροπο κ. Flynn που είναι παρών. Νομίζω ότι η ανακοίνωση περιλαμβάνει πολλά θετικά· επιχειρείται η επίλυση ορισμένων προβλημάτων που αντιμετωπίζει η Ευρωπαϊκή Ένωση, κύριε Πρόεδρε. Ευχαριστώ και την εισηγήτρια κυρία Schφrling - στην έκθεσή της βρίσκουμε μερικά χρήσιμα και σημαντικά συμπληρώματα.
<P>
Αλλά αυτό είναι όλο, κύριε Πρόεδρε. Θα προτιμούσα να είχαμε μείνει πιο κοντά στην ανακοίνωση της Επιτροπής και να μην είχαμε προχωρήσει τόσο. Διότι τώρα αντιμετωπίζουμε μια περίεργη κατάσταση: Η κ. Schφrling αντιπροσωπεύει τη Σουηδία, αλλά υπερασπίζεται εκεί απόψεις, αρκετά αντίθετες με την Ευρωπαϊκή Ένωση. Δικαίωμά της βέβαια, αλλά κατά τη γνώμη της η χώρα πρέπει να διατηρήσει όσο γίνεται περισσότερο την ανεξαρτησία της. Και πάλι δικαίωμά της. Τώρα αντιμετωπίζουμε όμως την παράδοξη κατάσταση ότι το θέμα της έκθεσης είναι η καθιέρωση του κειμένου Tongue, μια σειρά δηλαδή πολύ συγκεντρωτικών, εναρμονιστικών μέτρων που υπονομεύουν την αυτονομία των κρατών μελών να εισπράττουν με το δικό τους τρόπο τους φόρους. Όσα καταλαβαίνετε εσείς, κύριε Πρόεδρε, άλλα τόσα καταλαβαίνω κι εγώ. Δεν γίνεται, δεν μπορεί κανείς να έχει και τα δύο. Δεν μπορείς και να καταπολεμάς την Ευρωπαϊκή Ένωση και συγχρόνως να προτείνεις μια σειρά μέτρων που οδηγούν σε μια εναρμόνιση που ουσιαστικά είναι πολύ παρατραβηγμένη. Κι έτσι μας προβληματίζει πολύ η έκθεση. Ακουσα ότι η σοσιαλιστική ομάδα δεν το φέρει τόσο βαρέως όσο εμείς. Την αποδέχονται. Εμείς όμως δεν μπορούμε να την αποδεχθούμε με τίποτα, κύριε Πρόεδρε. Εάν για οποιονδήποτε λόγο χάσουμε, δεν θα μπορέσουμε να υποστηρίξουμε τη γνωμοδότηση, έχοντας υπόψη αυτό το θέμα. Υπάρχουν κι άλλα σημεία για τα οποία υποβάλαμε τροπολογίες για να βελτιωθεί η γνωμοδότηση. Το θέμα του κειμένου Tongue όμως, κύριε Πρόεδρε, δεν είναι συζητήσιμο. Εκεί πρέπει να κάνουμε πραγματικά στροφή. Κατά βάθος η κ. Schφrling έκανε ήδη στροφή, αφού παρά την προϊστορία της έκανε αυτές τις προτάσεις.

<SPEAKER ID=136 LANGUAGE="SV" NAME="Lindqvist">
Κύριε Πρόεδρε, ένα από τα σημαντικότερα καθήκοντα που έχουμε σε εθνικό, ευρωπαϊκό και διεθνές επίπεδο, είναι να αποτρέψουμε την φτώχεια και την περιθωριοποίηση καθώς και να δημιουργήσουμε μια κοινωνική οικονομική και οικολογικά βιώσιμη ανάπτυξη. Αυτό θα το κάνουμε σε επίπεδο ΕΕ μαζί με τα κράτη μέλη μας, τα οποία επίσης στηρίζουν την Διακήρυξη της Κοπεγχάγης με τις 10 αρχικές λεπτομερείς προϋποθέσεις.
<P>
Και το Κοινοβούλιο επίσης το στηρίζει αυτό και καλωσορίζει την ανακοίνωση της Επιτροπής για μια πιο λεπτομερή και συγκεκριμένη υλοποίηση των δεσμεύσεων της Παγκόσμιας Διάσκεψης Κορυφής. Προχωρά όμως πολύ αργά και οι δεσμεύσεις είναι πολύ ισχνές. Νομίζω ότι η εισηγήτρια συνοψίζει στην έκθεσή της, με ένα πολύ αξιέπαινο τρόπο, μια πρόταση που πηγαίνει μακρύτερα. Η φτώχεια πρέπει να καταπολεμηθεί με ένα συνδυασμό μέτρων. Δεν θα την αποτρέψει από μόνο του ένα μέτρο, αλλά πολλά, π.χ. εμπόριο, ενίσχυση, ενέργειες αλληλεγγύης, θετική οικονομική ανάπτυξη, προγράμματα απασχόλησης, περισσότερες επιχειρήσεις, επαγγελματική εργασία και οικογενειακή ζωή επί ίσοις όροις. Έχουμε δώσει προτεραιότητα τώρα σε τρία μέτρα, τόσο σε εθνικό όσο και σε κοινοτικό επίπεδο. Πρώτον: εμπόριο και μειωμένοι δασμοί καθώς και τέλη· εδώ έχει η ΕΕ μια ιδιαίτερη ευθύνη. Δεύτερον: συνδιοργάνωση, όπως η πρωτοβουλία 20-20, με αναπτυξιακή οικονομική ενίσχυση, συνδυαζόμενη με κοινωνικά προγράμματα στις δικαιούχους αποδέκτες. Τρίτον: κοινωνικούς και ηθικούς κανόνες ή διατάξεις στο διεθνές εμπόριο, μεταξύ άλλων κανόνες του ΠΟΕ.
<P>
Η Φιλελεύθερη Ομάδα στηρίζει κατά ουσίαν αυτήν την έκθεση. Όμως η πλειοψηφία της Ομάδας λέει όχι σε έναν φόρο Tobin και θέλει να μειώσει τον αριθμό των παραπομπών σε δεοντολογικούς κανόνες στην παράγραφο 17, δηλαδή στηρίζει τις προτάσεις τροπολογίας 9 και 10. Όσον αφορά εμένα, δεν έχω καμία δυσκολία να δεχτώ έναν φόρο Tobin, και πιστεύω ότι και οι δύο προϋποθέσεις που προτείνει η εισηγήτρια αξίζει να δοκιμαστούν, ώστε να προχωρήσουμε λίγο με το αίτημα της αλληλεγγύης και της εξάλειψης της φτώχειας στον κόσμο.

<SPEAKER ID=137 LANGUAGE="ES" NAME="Gonzαlez Αlvarez">
Κύριε Πρόεδρε, η τελευταία μελέτη των Ηνωμένων Εθνών σχετικά με την ανθρώπινη ανάπτυξη προσφέρει έναν ορισμό της ένδειας, σύμφωνα με τον οποίον αυτή συνίσταται στην έλλειψη επιλογών και ευκαιριών για μια βιώσιμη ζωή. Λέγεται επίσης σε αυτήν πως σε αυτήν την κατάσταση βρίσκονται 1, 3 δισ. ανθρώποι οι οποίοι διαβιώνουν με λιγότερο από 1 δολ. ημερησίως· 1 δισ. άνθρωποι είναι αναλφάβητοι και περισσότεροι από 1 δισ. δεν έχουν πόσιμο νερό. Κατά την άποψή μας, τα τελευταία χρόνια, όχι μόνο δεν έχει βελτιωθεί αυτή η κατάσταση, αλλά ούτε έχει σταθεροποιηθεί· είναι ακόμη χειρότερη.
<P>
Στην ίδια έκθεση των Ηνωμένων Εθνών δηλώνεται πως αν το 1960 το 20 % του φτωχότερου πληθυσμού είχε μια συμμετοχή της τάξης του 2, 4 % στο παγκόσμιο εισόδημα, η εν λόγω συμμετοχή σήμερα είναι 1, 1 %· και αν η απόσταση ανάμεσα στο πλουσιότερο 20 % και το φτωχότερο 20 % ήταν 30 προς 1 το 1960, σήμερα είναι 78 προς 1. Αυτή η κατάσταση, επομένως, δεν σταθεροποιείται καν: χειροτερεύει.
<P>
Για αυτόν τον λόγο, συμφωνούμε πλήρως με την έκθεση Schφrling, ακόμη και με τον συζητημένο "φόρο Tobin»· συμφωνούμε, κυρίως, με το ότι πρέπει όλες οι χώρες να τηρούν το ψήφισμα των Ηνωμένων Εθνών το οποίο ζητεί τη διάθεση ενός ποσοστού 0, 7 % του ΑΕΠ για την αναπτυξιακή συνεργασία. Υπάρχουν μόνο τέσσερις χώρες στην Ευρώπη που τηρούν αυτό το ψήφισμα.
<P>
Τα τελευταία χρόνια η παροχή βοήθειας αυτών των χωρών όχι μόνο δεν αυξάνει αλλά μειώνεται. Εφέτος βρίσκεται σε έναν μέσο όρο της τάξης του 0, 27 %. Θεωρούμε απαραίτητο, ώστε να δοθεί η δέουσα συνέχεια στη Σύνοδος Κορυφής της Κοπεγχάγης, να λάβουν μια απόφαση προς αυτήν την κατεύθυνση οι χώρες οι οποίες ακόμη δεν πληρούν αυτήν την αξίωση.
<P>
Στη μελέτη των Ηνωμένων Εθνών υπάρχει μια πολύ σημαντική φράση: "η οικονομική παγκοσμιοποίηση προχωρεί ταχύτατα δίχως πυξίδα και χάρτη και το μόνο που κάνει είναι να ευνοεί μια πολύ ισχυρή παγκόσμια μειοψηφία». Πρέπει να ληφθούν αποφάσεις, όπως η έγκριση του Τέταρτου Προγράμματος καταπολέμησης της ένδειας -το οποίο δεν γνωρίζουμε που βρίσκεται και το οποίο αντιμετωπίζει δυσκολίες για να προχωρήσει· πρέπει να ληφθούν αποφάσεις, ώστε να αποτελεί ανέκκλητη εντολή η παραχώρηση του 0, 7 %· πρέπει να ληφθούν αποφάσεις σχετικά με τη διαγραφή των χρεών των φτωχότερων χωρών και, φυσικά, πρέπει να σκεφτούμε έναν φόρο όπως ο "φόρος Tobin», επί των κερδοσκοπικών κεφαλαίων. Με μόνον έναν φόρο του 0, 5 % επί των κερδοσκοπικών κεφαλαίων θα επιτευχθεί η διαγραφή του χρέους όλων των φτωχών χωρών.
<P>
Κατανοούμε πως η Δεξιά αντιμετωπίζει δυσκολίες για την αποδοχή αυτής της πρότασης, αλλά αν δεν ληφθούν όλες αυτές οι αποφάσεις, θα είμαστε εδώ σήμερα, μιλώντας συνέχεια, και δεν θα επιτύχουμε πρόοδο στην εξάλειψη της ένδειας. Και σε δέκα χρόνια θα συνεχίζουμε να συζητούμε εδώ εκ νέου για την ένδεια και θα μιλάμε πάλι για τα δισεκατομμύρια ανθρώπους που θα συνεχίζουν να βρίσκονται σε αυτήν την κατάσταση.
<P>
(Χειροκροτήματα)

<SPEAKER ID=138 LANGUAGE="DE" NAME="Wolf">
Κύριε Πρόεδρε, αγαπητοί συνάδελφοι, αν θυμάμαι καλά, η κοινωνική δικαιοσύνη είναι η κεντρική έννοια της χριστιανικής θεωρίας περί κοινωνίας. Νομίζω ότι ο Πλάτων είχε απόλυτο δίκιο, λέγοντας ότι δεν μπορεί κανείς να οικοδομήσει μία κοινωνία χωρίς δικαιοσύνη. Στο μεταξύ, έχουμε φθάσει σε μία κατάσταση παγκοσμιοποίησης, όπου έχουμε μία παγκόσμια κοινωνία, ακόμη κι αν ίσως δεν το αναλογιζόμαστε και δεν το αντιμετωπίζουμε πάντα μεφροντίδα.
<P>
Μέσα σε αυτήν την κατάσταση, δεν είναι ούτε χριστιανικό, ούτε και λογικό, το να έρθει κανείς και να πει: Αυτά θα τα κανονίσει η παγκόσμια αγορά, η τεχνολογική ανάπτυξη και η απορρύθμιση που πραγματικά συμβαίνουν θα λύσουν με κάποιον τρόπο τα προβλήματα.. Γι' αυτό, βασικά δεν μπορώ παρά ν' απορήσω για το ότι η δεξιά πτέρυγα του Σώματος λέει: Όχι, δεν μπορούμε σε καμία περίπτωση. Θέλω μάλιστα να υπενθυμίσω ότι εμείς ως Κοινοβούλιο ήδη κατά την προετοιμασία της Κοπεγχάγης είχαμε αποφασίσει κατά πλειοψηφία να κάνουμε ακριβώς αυτό, να ζητήσουμε ακριβώς αυτό. Το θέμα είναι εάν θα επιτύχουμε να επωφεληθούμε της διαδικασίας της συνόδου κορυφής του ΟΗΕ για να αλλάξουμε πραγματικά κατεύθυνση ενάντια στην τυφλή παγκοσμιοποίηση και την ιδεολογία της παγκοσμιότητας, αν θα επιτύχουμε πραγματικά ν΄αλλάξουμε κατεύθυνση πηγαίνοντας προς την κοινωνική δικαιοσύνη, την οικολογική βιωσιμότητα και επίσης την δημοκρατική συμμετοχή στη διαχείριση και για όσους ζουν σε φτωχότερες χώρες.
<P>
Οι δεσμεύσεις της Κοπεγχάγης πρέπει να τροποποιηθούν. Εδώ, η Επιτροπή έπαιξε έναν καθ' όλα θετικό ρόλο, αλλά η κ. Schφrling διαπίστωσε, δικαίως κατά τη γνώμη μου, ότι υπάρχουν ακόμη κάποια πράγματα που πρέπει να γίνουν. Με αυτό το πνεύμα, θέλουμε να ενισχύσουμε την Επιτροπή, με όλη την αναγνώρισή μας για τη δουλειά που κάνει, επίσης όμως με την θέληση να την προωθήσουμε και να την πάμε παραπέρα, γιατί πρόκειται για μία απόφαση που αφορά στο μέλλον του πλανήτη μας.

<SPEAKER ID=139 NAME="Παπακυριαζής">
Κύριε Πρόεδρε, έχω την αίσθηση, αγαπητοί συνάδελφοι, ότι η Ευρωπαϊκή 'Ενωση στο σύνολό της περνάει, με την ευκαιρία αυτής της συζήτησης, ένα είδος τεστ, δοκιμασίας. Πιστεύω ότι μιλούμε για την παγκοσμιοποίηση κάθε μέρα, μιλούμε για την παγκόσμια κοινωνία, μιλούμε για το πλανητικό χωριό, και θα πρέπει επιτέλους να συνειδητοποιήσουμε, να δηλώσουμε, να δείξουμε, τι εννοούμε με αυτό. Είναι άραγε, πέρα, έξω από αυτήν την αντίληψη η παγκοσμιοποίηση της αλληλεγγύης; 'Ισως εδώ θα πρέπει εμείς, η Ευρωπαϊκή 'Ενωση, να δώσουμε την έμφαση. Μέσα στις πολλές πτυχές, στις πολλές διαστάσεις της παγκοσμιοποίησης υπάρχει, κυρίαρχα, η πτυχή της παγκοσμιοποίησης της αλληλεγγύης. Θεωρώ ότι η μεγάλη συζήτηση που συνεγείρει τον κόσμο -και κυριολεκτώ, δεν είναι μεγάλα λόγια- με την Διάσκεψη Κορυφής αυτή, θα πρέπει να δώσει την ευκαιρία να τοποθετηθεί η Ευρωπαϊκή 'Ενωση υπεύθυνα, να διεκδικήσει τον ρόλο που διεκδικεί -και δικαίως- στην παγκόσμια κοινωνία και να δηλώσει με το δικό της παράδειγμα τι μπορεί, τι κάνει και τι πραγματοποιεί. 'Ετσι ως δείγμα, που θα μας κρίνει, ειδικότερα, θα αναφερθώ και εγώ, στο τέταρτο πρόγραμμα για την αντιμετώπιση της φτώχειας. Δεν ελπίζω ότι το πρόγραμμα αυτό θα εκριζώσει τη φτώχεια. Είναι όμως ένα δείγμα, ένας δείκτης για να αποδείξουμε στον εαυτό μας πρώτα και στην παγκόσμια κοινωνία μετά, τι λέει και τι κάνει η Ευρωπαϊκή 'Ενωση, και πιστεύω ότι και με άλλα ανάλογα παραδείγματα, όπως αυτά που αναφέρονται στην θαυμάσια έκθεση της κ. Schφrling για τα καθ'ημάς, για το υπόδειγμα της Ευρώπης, θα πρέπει ιδιαίτερα να δοθεί αυτή η έμφαση. Κύριε Επίτροπε, κύριε Flynn, θεωρώ ότι η Ευρωπαϊκή 'Ενωση έχει πραγματικά τώρα αυτή την ευκαιρία με την στήριξη του Κοινοβουλίου. Και θέλω να ελπίζω, με την ομόφωνη απόφασή του χωρίς μικροψυχίες και χωρίς λογιστηριακές λογικές αύριο, το Ευρωπαϊκό Κοινοβούλιο να δώσει στην Ευρωπαϊκή 'Ενωση τη στήριξη που χρειάζεται σ'αυτή την ιστορική στιγμή.

<SPEAKER ID=140 LANGUAGE="IT" NAME="Amadeo">
Κύριε Πρόεδρε, πιστεύουμε ότι η οικονομική και κοινωνική ανάπτυξη δεν είναι αφηρημένη έννοια, αλλά συμπορεύεται με τις θεμελιώδεις αρχές της ειρήνης, της ασφάλειας, του σεβασμού του περιβάλλοντος και των ανθρωπίνων δικαιωμάτων. Το Ευρωπαϊκό Συμβούλιο στο Λουξεμβούργο για την απασχόληση, παράλληλα με την προσπάθεια απάντησης στον αντίκτυπο της παγκοσμιοποίησης της οικονομίας, τόνισε την ανάγκη διαμόρφωσης κατάλληλων πολιτικών για την καταπολέμηση του κοινωνικού αποκλεισμού και της συνυφασμένης ανέχειας.
<P>
Παρ' όλο που υποστηρίζουμε την πρόταση της Επιτροπής για την επιδίωξη της επικύρωσης εκ μέρους των κρατών μελών της Συνθήκης των Ηνωμένων Εθνών σχετικά με την κατάσταση των εργαζομένων μεταναστών και των οικογενειών τους, υπενθυμίζουμε ωστόσο ότι, στην ίδια την Ένωση, οι εργαζόμενοι μετανάστες από κοινοτικές χώρες δεν απολαμβάνουν ακόμη πλήρως τα βασικά δικαιώματα που διατυμπανίζονται σαν διακριτικό σήμα της Ένωσης και ζουν υπό συνθήκες πραγματικού αποκλεισμού που απαιτούν εξυγίανση: αναφέρομαι στα 5 εκατομμύρια και πλέον ιταλών εργαζομένων ανά τον κόσμο που δεν μπορούν να ασκήσουν ακόμη το βασικό δικαίωμα ψήφου.

<SPEAKER ID=141 LANGUAGE="SV" NAME="Burenstam Linder">
Κύριε Πρόεδρε, η φτώχεια μπορεί να καταπολεμηθεί κυρίως μέσω οικονομικής ανάπτυξης, με αυξανόμενους πραγματικούς μισθούς και αυξανόμενες φορολογικές βάσεις. Η οικονομική ανάπτυξη βασίζεται στην τεχνολογική εξέλιξη, με το να εξοικονομεί, πέραν των άλλων, πόρους και να παρέχει επίσης έτσι νέες δυνατότητες για ανάπτυξη με περιβαλλοντικές βελτιώσεις.
<P>
Τουλάχιστον για τους βουλευτές του Κόμματος του Περιβάλλοντος, που θεωρούν την οικονομική ανάπτυξη κάτι επιλήψιμο και την τεχνολογική ανάπτυξη μία απειλή, απομένει μόνο να επαφίενται στη σκέψη ότι μπορούν να εξαλείψουν την φτώχεια με διακηρύξεις, διασκέψεις, ψηφίσματα και συνθήκες. Η έκθεση Schφrling διαπνέεται από αυτή την νοοτροπία. Στην έκθεση δεν υπάρχει ούτε μία λέξη για την οικονομική ανάπτυξη ως προϋπόθεση της οικονομικής βελτίωσης. Οι επιδιώξεις της εισηγήτριας είναι αξιέπαινες, αλλά αυτός ο τρόπος προσέγγισης του προβλήματος είναι επικίνδυνος, ιδιαίτερα καθώς δημιουργούνται ελπίδες στον κόσμο που συντρίβονται στην απογοήτευση για τις ψευδείς δεσμεύσεις και τις ανακοινώσεις που δεν οδηγούν πουθενά.
<P>
Στην παράγραφο 14 προτρέπει η κ. Schφrling την Επιτροπή να αναλάβει πρωτοβουλία για ένα καθολικό φόρο επί των διεθνών νομισματικών συναλλαγών. Για κάποιον που εκπροσωπεί ένα κόμμα που είναι της άποψης ότι η χώρα του θα πρέπει να βγεί από την Ευρωπαϊκή Ένωση, προκαλεί έκπληξη το να κάνει μια πρόταση που συνεπάγεται ότι η ΕΕ θα εφαρμόσει ένα τόσο γιγάντιο και γραφειοκρατικό πρόγραμμα όπως ένας φόρος επί όλων των νομισματικών συναλλαγών. Το ότι ένας γνωστός οικονομολόγος αναφέρθηκε παλαιότερα σε ένα τέτοιο σύστημα δεν αποτελεί εγγύηση της πολιτικής σύνεσης μιας τέτοιας σκέψης παρά μόνο για αυτόν που τρέφει υπερβολικό σεβασμό για τα παιγνίδια με την πραγματικότητα ενός προωθημένου θεωρητικού.
<P>
Η πρόταση αποτελεί επίσης ένα παράδειγμα μιας κοινής δημοσιονομικής πολιτικής στην οποία η εισηγήτρια, σε άλλες περιστάσεις, αντιτίθεται. Αν σε κάποιον δεν αρέσει καθόλου το συναλλαγματικό εμπόριο, θάπρεπε κατά τα άλλα να στηρίζει ενθέρμως την ΟΝΕ, καθώς όταν πλέον δημιουργηθεί αυτή η νομισματική ένωση την 1η Ιανουαρίου 1999, θα εξαφανιστεί η δυνατότητα του εμπορίου συναλλάγματος μεταξύ των έντεκα κρατών μελών. Καθώς όμως η κ. Schφrling αντιτίθεται στην ΟΝΕ αυτή η σκέψη δεν αναφέρεται στην έκθεση.

<SPEAKER ID=142 LANGUAGE="FR" NAME="Pailler">
Κύριε Πρόεδρε, θα επιθυμούσα να μας δώσουν επίσης την απόδειξη ότι η νομισματική ένωση θα μας αποφέρει πράγματι αυτά που μας απέφεραν και οι άλλες υποχρεώσεις.
<P>
Η Διάσκεψη Κορυφής της Κοπεγχάγης ολοκληρώθηκε τον Μάρτιο του 1995 με την υιοθέτηση των δέκα υποχρεώσεων που είχαν ως πρωταρχικούς στόχους την καταπολέμηση της φτώχειας, την υποστήριξη για την πλήρη απασχόληση και την κοινωνική ολοκλήρωση. Το μελάνι της υπογραφής στο τέλος της κοινής δήλωσης είχε μόλις στεγνώσει, όταν οι χώρες του ΟΟΣΑ ξεκίνησαν τις διαπραγματεύσεις για την ΠΣΕ, που είναι σε πλήρη αντίφαση με τις υποχρεώσεις της Κοπεγχάγης. Πράγματι, μέσα στη μυστικότητα των διαπραγματεύσεων που τους κατέστησαν τυφλούς και κουφούς σε άλλες ανησυχίες από εκείνες των πολυεθνικών επιχειρήσεων, οι διαπραγματεύσεις της ΠΣΕ δεν έλαβαν υπόψη τις νομοθετικές, πολιτικές και ηθικές υποχρεώσεις που είχαν αναλάβει στο πλαίσιο του ΟΗΕ ή της ΔΟΕ. Μόλις εξευτελίστηκαν από το Ευρωπαϊκό Κοινοβούλιο.
<P>
Για να δοθεί συνέχεια στη Διάσκεψη Κορυφής της Κοπεγχάγης, θα πρέπει να τεθούν υπό αμφισβήτηση οι βεβαρημένες τάσεις του σημερινού οικονομικού και κοινωνικού συστήματος οργάνωσης, και να αντιμετωπιστεί δραστικά η κυριαρχία των χρηματοοικονομικών αγορών για όλες τις ανθρώπινες δραστηριότητες, κάτι το οποίο δεν διευκόλυνε την πρόοδό τους. Αυτό άλλωστε έχει επισημανθεί από την έκθεση σχετικά με το ψήφισμα σχετικά με την προάσπιση των ανθρωπίνων δικαιωμάτων, το οποίο ψηφίστηκε στις 17 Φεβρουαρίου, εφόσον θεωρήθηκε ότι η φτώχεια και η ανεργία αποτελούν παραβίαση των ανθρωπίνων δικαιωμάτων.
<P>
Συμφωνούμε επίσης με την αρχή του φόρου Tobin και είμαστε ικανοποιημένοι που η κ. Schφrling δείχνει αποφασιστικότητα αντίθετα από τους συναδέλφους μας της Ομάδας του ΕΛΚ. Ζητήσαμε επανειλημμένα αυτήν την αποφασιστικότητα. Οι κυβερνήσεις των κρατών μελών έχουν πολύ πιο σοβαρά ζητήματα να αντιμετωπίσουν παρά να κάνουν μυστικές διαπραγματεύσεις, οι οποίες αποσκοπούν στην ικανοποίηση συμφερόντων ορισμένων επενδυτών. Θα πρέπει να υλοποιήσουν, όπως είχαν δεσμευθεί, τις αποφάσεις της Διάσκεψης Κορυφής της Κοπεγχάγης, λαμβάνοντας αποτελεσματικά μέτρα κατά της ανεργίας και της φτώχειας. Και αυτό έχει ένα κόστος, Κύριε!

<SPEAKER ID=143 LANGUAGE="FR" NAME="Lannoye">
Κύριε Πρόεδρε, θα ήθελα κατ' αρχάς, όπως και πολλοί από τους συναδέλφους μου, να εκφράσω τον θαυμασμό μου για την έκθεση της κ. Schφrling, την οποία η Ομάδα μας θα υποστηρίξει ομόφωνα, εάν βέβαια εγκριθεί ο φόρος Tobin. Ακούω κάποιες διαμαρτυρίες εκ μέρους της Ομάδας του ΕΛΚ, και θα ήθελα να μάθω εάν η Ομάδα του ΕΛΚ εκδηλώνει την ίδια δυσαρέσκεια απέναντι στους διεθνείς οργανισμούς που ενεργούν κυρίως στο πλαίσιο του νομισματικού τομέα, όπως το Διεθνές Νομισματικό Ταμείο. Όπως φαίνεται οι συντηρητικοί δείχνουν πολύ λιγότερη επιφύλαξη όταν πρόκειται για τους διεθνείς οργανισμούς.
<P>
Επιτρέψτε μου να εκφράσω μια άποψη, η οποία είναι θεμελιώδης, κατά τη γνώμη μου. Η Διάσκεψη Κορυφής της Κοπεγχάγης είναι μια σημαντική Διάσκεψη, η οποία κατέληξε σε δέκα πολύ θετικές δεσμεύσεις τις οποίες προσυπέγραψαν τα κράτη μέλη της Ευρωπαϊκής Ένωσης. Πρόκειται όμως για άλλη μια φορά για μη περιοριστικές δεσμεύσεις. Ωστόσο, εάν στον οικονομικό ή εμπορικό τομέα, οι δεσμεύσεις περιοριστικές - αναφέρομαι στη Διεθνή Οργάνωση Εμπορίου - που είναι και ο μόνος διεθνής οργανισμός που διαθέτει μια υπερεθνική εξουσία, με δυνατότητα διαιτησίας πάνω στα κράτη, πάνω στην Ευρωπαϊκή Ένωση, αυτό δεν ισχύει στον κοινωνικό τομέα ή σε περιβαλλοντικό επίπεδο. Αυτές οι δεσμεύσεις είναι αντικείμενο συστηματικών εκθέσεων, υποσχέσεων, αλλά η υλοποίησή τους δεν είναι στο ύψος αυτών των υποχρεώσεων. Είναι σημαντικό να καταπολεμηθεί αυτή η ανισορροπία και θεωρώ ότι εναπόκειται επιτακτικά στην Ευρωπαϊκή Επιτροπή και την Ευρωπαϊκή Ένωση να αντιμετωπίσουν δραστικά αυτό το πρόβλημα, και να ενεργήσουν ώστε, παράλληλα με τους οργανισμούς που ενεργοποιούνται στον εμπορικό τομέα, άλλες υπερεθνικές οργανώσεις να έχουν τη δυνατότητα παρέμβασης στον περιβαλλοντικό τομέα και τις κοινωνικές υποθέσεις. Όμως, τι κάνουν η Επιτροπή και η Ευρωπαϊκή Ένωση; Διαπραγματεύονται για μια πολυμερή συμφωνία για τις επενδύσεις, κάτι που είναι εντελώς το αντίθετο αυτής της διαδικασίας, που πάει προς την κατεύθυνση της διεθνούς οργάνωσης του εμπορίου, που ενισχύει επίσης την πολιτική που αποσκοπεί στην απογύμνωση των κρατών μελών από τα μέσα κοινωνικής δράσης. Πρόκειται για σχιζοφρενική συμπεριφορά. Μόλις είχαμε εγκρίνει ένα κρίσιμο ψήφισμα σε σχέση με το θέμα αυτό, που ο κ. Brittan και οι συνάδελφοί του θριαμβολογούσαν ότι ήταν έτοιμοι να διαπραγματευτούν μια νέα συμφωνία με τις Ηνωμένες Πολιτείες, συμφωνία που βαίνει και πάλι προς την ίδια κατεύθυνση. Πιστεύω ότι είναι καιρός να σταματήσει αυτό, και ως Κοινοβούλιο θα πρέπει να έχουμε την υπερηφάνεια να είμαστε περισσότερο απαιτητικοί απέναντι σε μια Επιτροπή που δεν σέβεται καθόλου αυτά που της λέμε.
<P>
(Χειροκροτήματα)

<SPEAKER ID=144 NAME="Flynn">
Κύριε Πρόεδρε, πριν απ' όλα, επιθυμώ να ευχαριστήσω την εισηγήτρια κ. Schφrling και όλους τους συναδέλφους της που συνέβαλαν στην έκθεση αυτή. Εκφράζουμε την ικανοποίησή μας για το ψήφισμα του Κοινοβουλίου που εντοπίζει έναν αριθμό συγκεκριμένων προτεραιοτήτων τόσο στο επίπεδο της Ευρωπαϊκής Ένωσης όσο και στο διεθνές επίπεδο, ως συνέχεια της Διακήρυξης της Κοπεγχάγης και του Προγράμματος Δράσης. Η Επιτροπή συμμερίζεται σε πολύ μεγάλο βαθμό τις ανησυχίες αυτές. Η Σύνοδος Κορυφής της Κοπεγχάγης έδωσε ισχυρή ώθηση στις κυβερνήσεις, στην Κοινότητα, στις Μη Κυβερνητικές Οργανώσεις, στα όργανα των Ηνωμένων Εθνών και σε πολλούς άλλους για να αναπτύξουν και να ενισχύσουν τις δράσεις τους στο πεδίο της κοινωνικής ανάπτυξης και της ανάπτυξης του ανθρώπου. Ασφαλώς, πολλά απομένουν ακόμη να γίνουν, όμως από τη Σύνοδο Κορυφής της Κοπεγχάγης έχουν ξεκινήσει πολλές δράσεις οι οποίες πρέπει να αναφερθούν εδώ.
<P>
Επιτρέψτε μου μόνο για μία στιγμή να εκφράσω τις ακόλουθες ειδικές παρατηρήσεις, ιδιαίτερα σχετικά με τα σημεία 2 και 4 που αναφέρονται σε μια προσέγγιση με επίκεντρο τους λαούς και το περιβάλλον. Πρέπει να υπενθυμίσω στο Σώμα ότι η Επιτροπή δεν περίμενε τις συστάσεις που διατυπώθηκαν στην Κοπεγχάγη για να εγκρίνει την προσέγγιση που έχει ως επίκεντρο τον άνθρωπο και αντιλαμβάνεται τη σημασία του περιβάλλοντος σε σχέση με την αναπτυξιακή συνεργασία. Στον Κανονισμό του Συμβουλίου το 1992 για τη συνεργασία με τις χώρες τις Ασίας και της Λατινικής Αμερικής αναφέρεται ήδη ότι "ο σκοπός των κοινοτικών πολιτικών σχετικά με την ανάπτυξη και τη συνεργασία θα είναι η ανάπτυξη του ανθρώπου. Η ανθρώπινη διάσταση της ανάπτυξης θα υπάρχει σε όλους τους τομείς δράσης». Στον ίδιο επίσης κανονισμό σχετικά με τα περιβαλλοντικά θέματα αναφερόταν ότι "η προστασία του περιβάλλοντος και των φυσικών πόρων, καθώς και της αειφόρου ανάπτυξης θα αποτελούν μακροπρόθεσμες προτεραιότητες.» Συνεπώς, διατηρούνται οι προσπάθειες αυτές, που έχουν ενισχυθεί από τη διακήρυξη.
<P>
Όλα αυτά συνάδουν πλήρως με το Αρθρο 130υ της Συνθήκης του Μάαστριχτ που δίνει έμφαση στη διαρκή οικονομική και κοινωνική ανάπτυξη, στην εκστρατεία κατά της φτώχειας στις αναπτυσσόμενες χώρες και στον σεβασμό των ανθρωπίνων δικαιωμάτων και των θεμελιωδών ελευθεριών. Επιπλέον, η Κοινότητα έχει δεσμευθεί για την υλοποίηση της νέας Στρατηγικής Συνεργασίας όσον αφορά την Ανάπτυξη για τον 21ο Αιώνα που παρουσιάστηκε και εγκρίθηκε από την Επιτροπή Αναπτυξιακής Βοήθειας του ΟΟΣΑ το 1996, η οποία δίνει ιδιαίτερη έμφαση στην ανάπτυξη με επίκεντρο τους λαούς. Θα ήθελα να αναφερθώ στο σημείο 5, την καταπολέμηση της φτώχειας, διότι το θέμα έχει τεθεί σχεδόν από όλους τους συμμετέχοντες στη σημερινή συζήτηση. Πράγματι, συμφωνούμε ότι η καταπολέμηση της φτώχειας και του κοινωνικού αποκλεισμού πρέπει να αποτελεί κορυφαία προτεραιότητα της Ευρωπαϊκής Ένωσης, διότι παραμένει σοβαρό πρόβλημα για τόσο πολλούς από τους ευρωπαίους πολίτες μας.
<P>
Το μοναδικό βασικό μέσο που διαθέτει η Ευρωπαϊκή Ένωση κατά του αποκλεισμού από την αγορά εργασίας είναι η Κοινοτική Πρωτοβουλία Integra για την Απασχόληση στο πλαίσιο των Διαρθρωτικών Ταμείων. Σκοπός της Integra είναι η προώθηση μέτρων, ώστε να βελτιωθεί η πρόσβαση στην αγορά εργασίας και στις δυνατότητες απασχόλησης εκείνων που είναι αποκλεισμένοι από αυτήν. Έπειτα από δύο στάδια επιλογής προγραμμάτων, το ένα το 1995 και το άλλο το 1997, επιλέχθηκαν 1.600 προγράμματα στο πλαίσιο της Integra. Ένας από τους κύριους στόχους των προτάσεων που έχουν κατατεθεί για τα νέα διαρθρωτικά ταμεία είναι η καταπολέμηση και η πρόληψη της ανεργίας και του αποκλεισμού. Πρέπει να γίνει αναφορά στο σημείο 6, που ασχολείται με τα νομικά μέσα για την καταπολέμηση της ανεργίας και του αποκλεισμού.
<P>
Από τη στιγμή της κύρωσής της, η Συνθήκη του Αμστερνταμ θα δημιουργήσει νέες νομικές βάσεις για την ανάληψη δράσεων σε κοινοτικό επίπεδο όσον αφορά την καταπολέμηση της φτώχειας, οι οποίες μπορούν να συμπληρώσουν τις παρούσες δράσεις που εστιάζονται στην αγορά εργασίας. Η Επιτροπή θα συζητήσει την καλύτερη αξιοποίηση του γεγονότος αυτού με όλους τους αρμόδιους φορείς και ειδικότερα με τις Μη Κυβερνητικές Οργανώσεις. Η κ. Schmidbauer το ανέφερε ως κορυφαία προτεραιότητα και συμμερίζομαι ολόψυχα τις παρατηρήσεις σχόλιά της στο σημείο αυτό. Η Επιτροπή συμμετέχει επίσης ενεργά στις εργασίες της DAC για την ενίσχυση του συντονισμού και της συνοχής μεταξύ των χορηγών, καθώς και στις εργασίες της Επιτροπής ECOSOC των Ηνωμένων Εθνών για την Κοινωνική Ανάπτυξη και άλλων πολυμερών οργανισμών και οργάνων.
<P>
Έγιναν ορισμένες αναφορές για τη μείωση των χρεών. Αυτό είναι το σημείο 12 και η Επιτροπή έχει υποστηρίξει έντονα τις πρωτοβουλίες της Διεθνούς Τραπέζης και του Διεθνούς Νομισματικού Ταμείου για τις Υπερχρεωμένες Φτωχές Χώρες που ξεκίνησε το 1996 και έχει προτείνει νέα μέτρα σε επίπεδο Ευρωπαϊκής Ένωσης για τη μείωση των χρεών των χωρών αυτών.
<P>
Έχοντας ιδιαίτερα υπόψη την ασιατική οικονομική κρίση, την Επιτροπή απασχολούν οι πιθανές επιπτώσεις της αστάθειας στις παγκόσμιες οικονομικές αγορές και η ζημιά που μπορεί να προκληθεί από αυτές και πιστεύει ότι προτάσεις όπως ο φόρος Tobin αξίζει να εξεταστούν. Σημείωσα τη διαφορά απόψεων πάνω στο συγκεκριμένο αυτό θέμα μεταξύ της κ. Schφrling, του κ. Pronk, του κ. Lindqvist και άλλων. Πράγματι, υπάρχει διαφορά απόψεων, όμως, το θέμα είναι πως αξίζει να εξεταστούν αυτά που εμπλέκονται στο εν λόγω θέμα. Όσον αφορά τα εργασιακά πρότυπα, η Επιτροπή αποδίδει πολύ μεγάλη σημασία σε βασικά εργασιακά πρότυπα και στην εφαρμογή τους σε όλο τον κόσμο.
<P>
Πιστεύουμε με σταθερότητα ότι θα απειληθεί η δημόσια υποστήριξη στην αυξημένη ελευθέρωση του εμπορίου, εάν δεν αντιμετωπίσουμε τις ανησυχίες που έχουν εκφραστεί δημόσια πάνω στο σημαντικό αυτό θέμα. Το νέο μας πρόγραμμα για το ΣΓΠ προβλέπει ορισμένες ειδικές ρυθμίσεις για την παροχή κινήτρων που ξεκινούν από την 1η Ιανουαρίου 1998 με τη μορφή πρόσθετων προτιμησιακών καθεστώτων που μπορεί να παραχωρηθούν σε χώρες οι οποίες εφαρμόζουν βασικά εργασιακά πρότυπα.
<P>
Στις 29 Οκτωβρίου 1997, η Επιτροπή ενέκρινε μια πρόταση για την εισαγωγή στο ΣΓΠ μιας κοινωνικής ρήτρας όρου σχετικά με τη συμμόρφωση στις συμβάσεις της Διεθνούς Οργάνωσης Εργασίας με αντικείμενο την παιδική εργασία και την ελευθερία του συνεταιρίζεσθαι, του δικαιώματος οργάνωσης και των συλλογικών διαπραγματεύσεων, καθώς και την εισαγωγή μιας περιβαλλοντικής διάταξης με αντικείμενο την αειφόρο διαχείριση των τροπικών δασών, όπως αυτά έχουν οριστεί από τον Διεθνή Οργανισμό Τροπικής Ξυλείας, ώστε να εξασφαλιστεί η αποτελεσματική λειτουργία των ειδικών αυτών ρυθμίσεων σε σχέση με την παροχή κινήτρων. Η πρόταση για τη θέσπιση ενός κανονισμού καθορίζει τις μεθόδους για την παρακολούθηση της εφαρμογής.
<P>
Τέλος, η Επιτροπή υποστηρίζει πλήρως την ορθή πρόταση της ΔΟΕ για μια διακήρυξη πάνω στα θεμελιώδη δικαιώματα των εργαζομένων και ειδικά την ανάγκη θέσης σε εφαρμογή ενός μηχανισμού που θα τα διασφαλίζει. Όσον αφορά τη συνεργασία με τις Μη Κυβερνητικές Οργανώσεις, επιθυμώ να κάνω ένα τελευταίο σχόλιο. Η Επιτροπή εκτιμά ιδιαίτερα τη συμβολή των οργανώσεων αυτών καθώς και των οργανώσεων που έχουν ως επίκεντρο των δραστηριοτήτων τους τον πολίτη στην αναπτυξιακή διαδικασία και έχει ένα πρόγραμμα υποστήριξης και συνεργασίας που είναι σε εξέλιξη.
<P>
Ο κ. Wolf και ο κ. Amadeo προέβησαν σε μία πολύ σημαντική επισήμανση σχετικά με την κοινωνική δικαιοσύνη, ότι δηλαδή δεν χρειάζεται μόνο στην Ένωση αλλά και στην παγκόσμια οικονομία. Συμμερίζομαι την άποψη αυτή και εδώ και πολλά χρόνια λέω, όπως γνωρίζει ο κ. Wolf, ότι δεν πρόκειται μόνο για οικονομική ανάπτυξη, αλλά ότι πρέπει να αντιπαρατεθεί και να τεθεί σε παράλληλη βάση με την κοινωνική διάσταση. Αυτό είναι σημαντικό για την Ένωση και είναι το ίδιο σημαντικό για την παγκόσμια οικονομία στο μέλλον.

<SPEAKER ID=145 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=7>
Οριζόντιες κρατικές ενισχύσεις
<SPEAKER ID=146 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0100/98) της κ. Berθs, εξ ονόματος της Επιτροπής Οικονομικής, Νομισματικής και Βιομηχανικής Πολιτικής επί της πρότασης κανονισμού (ΕΚ) του Συμβουλίου σχετικά με την εφαρμογή των άρθρων 92 και 93 της Συνθήκης ΕΚ σε ορισμένες κατηγορίες οριζόντιων κρατικών ενισχύσεων (COM(97)0396 - C4-0512/97-97/0203(CNS)).

<SPEAKER ID=147 NAME="Berθs">
Κύριε Πρόεδρε, αγαπητοί συνάδελφοι, η πρόταση της Επιτροπής την οποία διαβάσαμε, αναφέρεται σε έναν κανονισμό που της επιτρέπει να εγκρίνει ξεχωριστούς κανονισμούς για την εξαίρεση της εκ των προτέρων υποχρέωσης κοινοποίησης ορισμένων κατηγοριών οριζοντίων κρατικών ενισχύσεων, οι οποίες αντιπροσωπεύουν το 83 % των κρατικών ενισχύσεων στην Ευρώπη.
<P>
Είναι μία πρώτη πραγματικά σημαντική χρησιμοποίηση του άρθρου 94 της Συνθήκης. Αυτό το εργαλείο επιτρέπει στην Επιτροπή, πλούσια από την πείρα που έχει αποκτήσει σε αυτόν τον τομέα, να εξαιρέσει ορισμένες ενισχύσεις από τη διαδικασία κοινοποίησης. Η ιδέα της Επιτροπής είναι να αποκτήσει σε αυτόν τον τομέα μία διαδικασία παρόμοια με αυτή που ισχύει στον έλεγχο των συγκεντρώσεων, που στηρίζεται σε ένα ελεγχόμενο όριο επέμβασης, τη συμμετοχή τρίτων στον έλεγχο και τη δημιουργία μιας συμβουλευτικής επιτροπής.
<P>
Εγκρίνουμε απόλυτα το διάβημα της Επιτροπής, η οποία εννοεί να επικεντρώσει την προσοχή της στις κρατικές ενισχύσεις που έχουν πράγματι ανάγκη ελέγχου και να επισπεύσει την χορήγηση εκείνων, των οποίων το βάσιμο δεν αμφισβητείται. Ένα τέτοιο διάβημα είναι απαραίτητο, αφού άλλωστε έντεκα κράτη μέλη θα αποκτήσουν το ευρώ, πράγμα το οποίο θα εντείνει τον ανταγωνισμό στα μέρη όπου αθέμιτες πρακτικές θα ευνοούσαν τις μετεγκαταστάσεις.
<P>
Οι ενισχύσεις που αναφέρονται σε αυτόν τον κανονισμό είναι εκείνες υπέρ των μικρών και μεσαίων επιχειρήσεων - τομέας όπου μία ενίσχυση είναι τόσο πιο αποτελεσματική όσο πιο γρήγορα χορηγείται, υπέρ της έρευνας και της ανάπτυξης, της προστασίας του περιβάλλοντος και της απασχόλησης και της κατάρτισης. Για τον τελευταίο τομέα, ο μηχανισμός εξαίρεσης θα έπρεπε, κατά τη γνώμη μας, να δώσει το προβάδισμα στην άριστη εφαρμογή των πορισμάτων της Διάσκεψης Κορυφής του Λουξεμβούργου.
<P>
Σε αυτό τον κατάλογο, πιστεύουμε ότι θα έπρεπε να προστεθούν οι τοπικές δημόσιες υπηρεσίες, των οποίων οι επιπτώσεις στην πολιτική του ανταγωνισμού είναι αμυδρές και αισθητές ως προς την οικονομική και κοινωνική συνοχή της Ένωσης.
<P>
Η πρόταση της Επιτροπής ορίζει επίσης ότι η ίδια θα μπορεί να σταματήσει έναν κανονισμό επιτρέποντας την εξαίρεση κοινοποίησης για τις ενισχύσεις που είναι μικρότερες από ένα ορισμένο ποσό. Στην ουσία, πρόκειται για την προσθήκη μιας νομικής βάσης σε μια ήδη υπάρχουσα πρακτική. Με ικανοποίηση αναγνωρίζουμε ότι η επιρροή αυτού του κανονισμού θα ποικίλλει ανάλογα με την τακτική των κρατών μελών.
<P>
Ωστόσο, η εισηγήτρια θα ήθελε να διατυπώσει τέσσερις παρατηρήσεις γενικού χαρακτήρα. Η πρώτη αναφέρεται στη γενική γραμμή που ακολουθεί η Επιτροπή στον τομέα στον οποίο εγγράφεται το κείμενο αυτό, με στόχο μια αδιαφοροποίητη μείωση των κρατικών ενισχύσεων στην Ευρωπαϊκή Ένωση. Μια εκ των προτέρων θέση αυτού του τύπου μπορεί, πράγματι, να αποτελέσει εμπόδιο στην υλοποίηση των δύο θεμελιωδών στόχων, οι οποίοι είναι η ενίσχυση της κοινοτικής βιομηχανικής πολιτικής και η αναζήτηση μιας μεγαλύτερης αποτελεσματικότητας των δημοσίων δαπανών. Με άλλα λόγια, δεν θα ήταν προτιμότερο, στον τομέα αυτό, να δοθεί το προβάδισμα σε μια ποιοτική προσέγγιση παρά σε μια στενώς ποσοτική, όπως αυτή που φαίνεται να προτείνει η Επιτροπή;
<P>
Η Ένωση οφείλει να σκεφτεί μια θετική προσέγγιση των ενισχύσεων, κρατικών ή κοινοτικών, οι οποίες μπορούν να αποτελέσουν ένα αποτελεσματικό και αιτιολογημένο μέσο μιας προοδευτικής βιομηχανικής πολιτικής κάνοντας απολογισμό των ενισχύσεων έτσι όπως χρησιμοποιήθηκαν στο πλαίσιο της Συνθήκης ΕΚΑΧ. Η προσέγγιση της Επιτροπής απέναντι στις κρατικές ενισχύσεις ως οργάνου οικονομικής πολιτικής πρέπει να αποτελέσει αντικείμενο επεξεργασίας και ανάλυσης. Ο υπολογισμός της συμφωνίας των ενισχύσεων με τους κανόνες της εσωτερικής αγοράς πρέπει να γίνει λαμβάνοντας υπόψη τους γενικούς στόχους της κοινοτικής πολιτικής, οι οποίοι αφορούν την ανταγωνιστικότητα των επιχειρήσεών μας, την οικονομική και κοινωνική συνοχή της Ένωσης, καθώς επίσης και τις μεθόδους των κυριοτέρων ανταγωνιστών μας στην παγκόσμια αγορά.
<P>
Δεύτερη παρατήρηση: οφείλουμε να φροντίσουμε να μην κάνουμε λάθος όσον αφορά τους όρους ελέγχου που εφαρμόζουμε ενεργώντας για τις ενισχύσεις αυτές. Η πρόταση της Επιτροπής μπορεί να προκαλέσει δύο είδη αντίδρασης. Η Επιτροπή απαιτεί περισσότερες εξουσίες, ή δέχεται να κωδικοποιήσει την εξουσία που ήδη κατέχει. Προφανώς οφείλουμε να ταχθούμε με τη δεύτερη προσέγγιση. Δεν είναι ότι αφήνουμε την Επιτροπή να ενεργήσει εν λευκώ, αλλά της δίνουμε την εκ των υστέρων δυνατότητα ελέγχου. Μετά από αυτό, μέσα στους όρους εφαρμογής αυτού του ελέγχου, οφείλουμε να φροντίσουμε να μην επιβαρύνουμε υπερβολικά τις συνθήκες διαφήμισης με κίνδυνο να επιβαρύνουμε τον έλεγχο και να ενθαρρύνουμε, σε βάρος της νομικής ασφάλειας των επιχειρήσεων, την αύξηση της δικαστικής διαδικασίας. Θα ήταν παράδοξο να καταλήξουμε, για αυτές τις ενισχύσεις που εκ των προτέρων δεν θέτουν προβλήματα, σε μία υποχρέωση μεγαλύτερης πληροφόρησης από εκείνη που ισχύει για τις πιο σημαντικές ενισχύσεις.
<P>
Τρίτη παρατήρηση: είναι η σημασία των προτάσεων της Επιτροπής σε σχέση με τους όρους εφαρμογής του άρθρου 93 της Συνθήκης. Θα έχουμε την ευκαιρία να επανέλθουμε όταν θα εξετάσουμε, σε αυτό το Κοινοβούλιο, τη διαδικασία των ενισχύσεων.
<P>
Τελευταία παρατήρηση, κύριε Πρόεδρε, σχετικά με τη θέση του Κοινοβουλίου μας στην εφαρμογή των κανονισμών δικαιοδοσίας που θα προταθούν από την Επιτροπή. Στις τροπολογίες μας, ζητάμε να συμμετάσχουμε σε αυτήν τη διαδικασία. Πιστεύω ότι είναι σημαντικό και ελπίζω ότι η Επιτροπή θα συγκατατεθεί στις προτάσεις μας. Ζητούμε επίσης μεγαλύτερη προσαρμοστικότητα του κανονισμού εξαίρεσης και ευχόμαστε η αναθεώρησή του να γίνει μετά τρία χρόνια και όχι μετά πέντε.

<SPEAKER ID=148 LANGUAGE="SV" NAME="Wibe">
Κύριε Πρόεδρε, θέλω πρωτίστως να ευχαριστήσω την εισηγήτρια για μια απολύτως θαυμάσια έκθεση· συμμερίζομαι όλες τις προτάσεις και τα συμπεράσματά της. Θέλω ιδιαίτερα να υπογραμμίσω μια πρόταση τροπολογίας που δεν είχε την πλειοψηφία στην Επιτροπή Οικονομικής, Νομισματικής και Βιομηχανικής Πολιτικής, δηλαδή την πρόταση τροπολογίας αριθ. 11, όπου προτείνεται η έγκριση ομαδικών εξαιρέσεων για τοπικές και δημόσιες επιχειρήσεις. Πιστεύω ότι είναι απαραίτητη μια τέτοια επισήμανση. Μπορώ να αναφέρω ότι εμείς στη Σουηδία έχουμε, σε ολόκληρη τη χώρα, έναν μεγάλο αριθμό επιχειρήσεων που απασχολούν ανθρώπους που έχουν, από πλευράς εργασίας, κάποια αναπηρία. Πιστεύω ότι υπάρχουν 30.000 με 40.000 τέτοιες επιχειρήσεις στη Σουηδία, που πωλούν τα προϊόντα τους στην ελεύθερη αγορά και, συνεπώς, ανταγωνίζονται τις συνηθισμένες επιχειρήσεις, αλλά επιδοτούνται για ολόκληρο σχεδόν το ποσοστό του μισθού. Είναι βέβαια προφανές ότι σε αυτές τις επιχειρήσεις παρέχεται πολύ μεγάλη κρατική ενίσχυση, αλλά ταυτόχρονα είναι προφανές ότι επιτελούν πολύ μεγάλο κοινωνικό έργο. Θα ήταν πολύ σημαντικό, πιστεύω, να συμπεριληφθούν αυτού του είδους οι επιχειρήσεις στην ομάδα για την οποία θα εγκριθεί η εξαίρεση.
<P>
Στην ίδια πρόταση τροπολογίας αριθ. 11, η εισηγήτρια αφαιρεί δύο κατηγορίες που προτείνει η Επιτροπή, συγκεκριμένα τις εξαγωγικές πιστώσεις και τις ασφαλίσεις των εξαγωγικών πιστώσεων. Νομίζω ότι αυτό που προτείνει η εισηγήτρια είναι καλό, καθώς είναι αμφίβολο αν οι εξαγωγικές πιστώσεις και οι ασφαλίσεις των εξαγωγικών πιστώσεων είναι όντως ενίσχυση που εμπίπτει στο άρθρο 92 και υπάγονται εδώ.
<P>
Έπειτα από αυτό, θέλω εντούτοις να πω λίγα λόγια όπου διαφοροποιούμαστε, η εισηγήτρια και εγώ, σε ένα σημείο, συγκεκριμένα στην στάση μας ως προς τις κρατικές ενισχύσεις γενικότερα. Νομίζω ότι σ·αυτήν την ολομέλεια συχνά φαίνεται ωσάν οι κρατικές ενισχύσεις να συνεπάγονται μόνο ότι μια χώρα παρεμβαίνει και κλέβει, κατά κάποιον τρόπο, θέσεις εργασίας, αλλά αυτή είναι μόνο η μία όψη του νομίσματος. Αν οι ΗΠΑ π.χ. επιδοτούσαν τις εξαγωγές των αυτοκινήτων τους στην Ευρώπη, αυτό συνεπάγεται κυρίως ότι η Ευρώπη θα παίρνει φτηνότερα αυτοκίνητα από τις ΗΠΑ, δηλαδή ότι οι καταναλωτές της Ευρώπης θα επωφελούνταν από αυτό. Κατ·αυτήν την έννοια δεν υπάρχει καμία διαφορά μεταξύ μιάς κρατικής ενίσχυσης και του να μειώσουν π.χ. οι ΗΠΑ τους μισθούς των εργαζομένων στην αυτοκινητοβιομηχανία. Το ίδιο ισχύει και για άλλους τομείς, π.χ. αν η Ισπανία θελήσει να επιδοτήσει τις εξαγωγές οίνου στη Σουηδία, τότε οι σουηδοί καταναλωτές θα έχουν φθηνότερο κρασί. Πραγματικά δεν βλέπω κάποια μεγάλη ζημιά από αυτό.
<P>
Η εισηγήτρια επισημαίνει ότι οι κρατικές ενισχύσεις ανέρχονται στο 1, 7 % του ΑΕΠ της Κοινότητας. Μπορεί να ακούγεται σαν ένα μεγάλο ποσό, αλλά θα πρέπει να γνωρίζουμε τότε ότι το κοινωνικοοικονομικό κόστος που συνδέεται με αυτές τις ενισχύσεις είναι ίσως το 1/10 ή 1/100 αυτού του ποσού, και ανέρχεται επομένως σε κάποιο δέκατο ή εκατοστό του ενός εκατοστού. Θέλω λοιπόν να έχουμε μια λιγότερο άκαμπτη άποψη για τις εν λόγω κρατικές ενισχύσεις. Η ουσία παρ' όλα είναι ότι είναι μια θαυμάσια έκθεση, η οποία ελπίζω ότι θα εγκριθεί με μεγάλη πλειοψηφία αύριο.

<SPEAKER ID=149 LANGUAGE="ES" NAME="Areitio Toledo">
Κύριε Πρόεδρε, θέλω να ευχαριστήσω την εισηγήτρια, την κυρία Berθs, για την έκθεσή της. Σίγουρα, ο έλεγχος των κρατικών ενισχύσεων αποτελεί μια μεγάλη ευθύνη της Επιτροπής. Σήμερα έχουμε στο τραπέζι των συζητήσεων μια πρόταση κανονισμού της Επιτροπής όπου, λόγω της έλλειψης πόρων της ίδιας, αναζητείται ένας πρακτικότερος τρόπος για τον έλεγχο αυτών των ενισχύσεων, απαλλάσοντας μια κατηγορία ενισχύσεων και μεταφέροντας τον έλεγχό τους στα κράτη μέλη.
<P>
Η Επιτροπή Οικονομικής Πολιτικής έχει υιοθετήσει σχετικώς μια πολύ σαφή θέση. Συμφωνούμε με την εστίαση της Επιτροπής, αλλά πρέπει να προσέχουμε πολύ: δεν μπορούμε να ξεχνάμε πως είναι τα κράτη μέλη αυτά που δίνουν τις ενισχύσεις, και η μεταβίβαση σε αυτά αυτού του ελέγχου είναι -επιτρέψτε μου τη φράση- σαν να βάζουμε τον λύκο να φυλάει τα πρόβατα.
<P>
Επομένως, συμφωνούμε με μια πρακτική εστίαση, συμφωνούμε με τον κατάλογο κατηγοριών και ενισχύσεων που προτείνει η Επιτροπή -και η Ομάδα μας δεν συμφωνεί με τη διεύρυνση ή τον περιορισμό του, όπως προτείνει η εισηγήτρια-, αλλά έχουμε κάνει δύο παρατηρήσεις οι οποίες ελήφθησαν υπόψη από την Επιτροπή Οικονομικής Πολιτικής.
<P>
Η πρώτη είναι πως είναι δυνατή η ολοκλήρωση των παραγωγών και, επομένως, δίνοντας μικρές ενισχύσεις σε καθετοποιημένες επιχειρήσεις, η προστιθέμενη αξία του τελικού προϊόντος θα μπορούσε να είναι υπερβολικά επιχορηγούμενη. Για παράδειγμα μπορεί να δοθεί ενίσχυση στον τομέα της έρευνας και, έπειτα, σε άλλη επιχείρηση η οποία συνεργάζεται στη χρηματοδότηση του ίδιου αυτού προϊόντος, και έτσι σε ολόκληρη την αλυσίδα. Πρέπει να υπάρχει έλεγχος της ολοκληρωμένης παραγωγής γιατί, σε αντίθετη περίπτωση, θα αντιμετωπίσουμε σοβαρά προβλήματα πολύ μεγάλων επιδοτήσεων προϊόντων στην τελική προστιθέμενη αξία τους. Για αυτό τον λόγο, η Επιτροπή Οικονομικής Πολιτικής δέχθηκε μια τροπολογία που εγώ ο ίδιος υπέβαλα σε αυτήν και πιστεύω πως η Ευρωπαϊκή Επιτροπή πρέπει να προβληματιστεί σχετικά με αυτό.
<P>
Η δεύτερη παρατήρηση είναι πως αυτή η διαδικασία, αυτή η νέα εστίαση, απαιτεί έλεγχο των κρατών μελών σε σφαιρικό επίπεδο. Όσο χάνουμε τον ακριβή έλεγχο κάθε ενίσχυσης, πρέπει να υπάρχει περισσότερος σφαιρικός δημοσιονομικός έλεγχος των συνολικών ενισχύσεων που δίνει κάποιο κράτος μέλος. Η θεωρία αυτή, την οποία έχει ήδη εγκρίνει αυτή η Συνέλευση στη γενική έκθεση σχετικά με την πολιτική ανταγωνισμού, καθίσταται ολοένα σημαντικότερη καθώς προχωρούμε προς τη νομισματική ένωση. Δεν πρέπει να παύσουμε να ασκούμε έλεγχο έτσι ώστε κάποιος συγκεκριμένος προϋπολογισμός να διαθέτει για κρατικές ενισχύσεις, συνολικά, περισσότερο από ένα ποσοστό του ακαθάριστου εγχώριου προϊόντος του. Και αυτό θα συμβεί, μπορεί να συμβεί. Σήμερα οι διαφορές ανάμεσα στα κράτη μέλη είναι ήδη πολύ μεγάλες· αν η Επιτροπή δεν λάβει υπόψη, εντός της Νομισματικής Ένωσης, τον κίνδυνο κάθε κράτος μέλος να διαθέτει μεγάλο μέρος του προϋπολογισμού του, ή ένα πολύ σημαντικό μέρος του προϋπολογισμού του, για ενισχύσεις προς τις επιχειρήσεις του, θα αντιμετωπίσουμε προβλήματα ανταγωνισμού εντός της Νομισματικής Ένωσης.

<SPEAKER ID=150 LANGUAGE="IT" NAME="Garosci">
Κύριε Πρόεδρε, σήμερα πρέπει να επιλέξουμε τον μελλοντικό προσανατολισμό των κρατικών ενισχύσεων, την κατανομή τους στην επικράτεια και στις διάφορες κατηγορίες και την εφαρμογή ελέγχων και απαλλαγών. Όπως γνωρίζουμε, η στρέβλωση του ανταγωνισμού αποδεικνύεται το πλέον κραυγαλέο μειονέκτημα των κρατικών ενισχύσεων, χωρίς να είναι το μοναδικό. Αρκεί να αναλογιστεί κανείς το δημοσιονομικό κόστος ή το τίμημα της απώλειας ανταγωνιστικότητας για τις επιχειρήσεις, συνηθισμένες στην απολαβή κρατικών ενισχύσεων όταν οι τελευταίες μειώνονται ή καταργούνται.
<P>
Από την διεθνοποίηση της αγοράς και την υιοθέτηση του ευρώ θα διαμορφωθούν εντελώς νέα σκηνικά. Στο άμεσο μέλλον, η Ευρωπαϊκή Ένωση θα στηρίξει και με χρηματοδοτήσεις την προσχώρηση νέων κρατών. Επίσης, η Ατζέντα 2000 θα μας οδηγήσει υποχρεωτικά στις ποιοτικές παρά στις ποσοτικές προτεραιότητες. Ως εκ τούτου, θα εκλείψουν οριστικά οι τυχαίες ενισχύσεις, που δεν θα είναι καρπός σχεδίων και προγραμμάτων βασισμένων σε ουσιαστικές ανάγκες και επακόλουθες εμπεριστατωμένες πρωτοβουλίες.
<P>
Δεν θέλουμε βέβαια να ισχυριστούμε ότι όλες οι κρατικές ενισχύσεις είναι επιζήμιες, όπως μάλιστα υποστηρίζει απερίφραστα η ίδια η εισηγήτρια, την οποία ευχαριστούμε για την εργασία της. Πράγματι, οι ενισχύσεις μπορούν να υποθάλψουν τη βιομηχανική πολιτική, όπου υπάρχει και υλοποιείται εύστοχα. Εντούτοις, δεν πρέπει να κατευθύνονται πια αποκλειστικά στις μεγάλες επιχειρήσεις και στον βιομηχανικό τομέα. Το ενδιαφέρον πρέπει να επικεντρωθεί κυρίως στη μικρή και μεσαία επιχείρηση και στους νέους τομείς του τουρισμού, του εμπορίου, των υπηρεσιών, της βιοτεχνίας, του περιβάλλοντος, της έρευνας και της ανάπτυξης, που αλληλοσυμπληρώνονται και αλληλοσυνδέονται.
<P>
Πιστεύουμε ότι η Επιτροπή, ως όργανο ελέγχου του ανταγωνισμού, θα εγκρίνει αποφάσεις και μεσοπρόθεσμα μέτρα χρήσιμα για την ισόρροπη ανάπτυξη. Για τον σκοπό αυτό, την παρακαλούμε να επαναξιολογήσει τους τομείς και τα μεγέθη των επιχειρήσεων στις οποίες αναφερθήκαμε πριν από λίγο. Το μέλλον της οικονομικής και κοινωνικής ανάπτυξης της Ένωσης συμφύεται αναπόφευκτα με τις μικρομεσαίες επιχειρήσεις. Οι κρατικές ενισχύσεις δεν μπορούν να το παραβλέψουν.

<SPEAKER ID=151 LANGUAGE="DA" NAME="Riis-Jψrgensen">
Κύριε Πρόεδρε, οι κρατικές ενισχύσεις αποτελούν φυσικά παρέκκλιση από τον ελεύθερο και ισότιμο ανταγωνισμό. Για αυτό είναι σημαντικό να τηρούνται οι κανόνες για τις κρατικές ενισχύσεις, και είναι εξίσου σημαντικό να υπάρχει διαφάνεια, ούτως ώστε τα τρίτα πρόσωπα, δηλαδή οι ανταγωνιστές να μπορούν να διαπιστώνουν τις κρατικές ενισχύσεις που χορηγούνται. Η Φιλελεύθερη Ομάδα χάρηκε επίσης ότι η Επιτροπή Οικονομικής και Νομισματικής Πολιτικής στήριξε την απαίτηση να δημοσιοποιούνται οι εν λόγω χορηγήσεις ενισχύσεων. Για αυτό ελπίζω επίσης ότι η Επιτροπή θα μπορέσει να στηρίξει την τροπολογία αριθ. 4 και την τροπολογία αριθ. 5 της επιτροπής, όπου υπογραμμίζουμε την απαίτηση να δημοσιοποιούνται οι διάφορες χορηγήσεις ενισχύσεων, και ιδίως την τροπολογία αριθ. 5, όπου επιθυμούμε η Επιτροπή να δημοσιοποιεί τις χορηγήσεις ενισχύσεων της κάθε χώρας στην Επίσημη Εφημερίδα ώστε να εξασφαλιστεί ότι οι κοινές, απλές επιχειρήσεις θα έχουν πρόσβαση σε αυτές τις πληροφορίες.
<P>
Τέλος, μπορώ εξ ονόματος της Φιλελεύθερης Ομάδας να πω ότι εμείς της Φιλελεύθερης Ομάδας δεν μπορούμε να στηρίξουμε την τροπολογία αριθ. 11 που ανέφερε η εισηγήτρια στην ομιλία της, όπως ούτε και την τροπολογία που ο κ. Wibe από την Σοσιαλιστική Ομάδα συνέστησε. Ωστόσο προσμένω να ακούσω την απάντηση του επίτροπου στην ερώτηση περί διαφάνειας.

<SPEAKER ID=152 LANGUAGE="FI" NAME="Hautala">
Αξιότιμε κύριε Πρόεδρε, μπορώ να συμφωνήσω με τις απόψεις της Επιτροπής διότι, αφενός, θα πρέπει πράγματι οι κρατικές ενισχύσεις να κοινοποιούνται ευρύτερα και να ελέγχονται καλύτερα, αλλά, από την άλλη μεριά, θα πρέπει να δοθεί η δυνατότητα στην Επιτροπή να επικεντρωθεί στις πιο σημαντικές, πραγματικά μεγάλες περιπτώσεις, οπότε μπορεί κάλλιστα να εξεταστεί το ενδεχόμενο να χορηγούνται οι εν λόγω εξαιρέσεις κατά κατηγορία. Όμως, αυτό δεν συνεπάγεται ότι στον τομέα που μας αφορά, δεν θα έπρεπε να ισχύσει η πλήρης διαφάνεια, εξαιτίας του γεγονότος ότι οι κρατικές ενισχύσεις στρεβλώνουν σε μεγάλο βαθμό τον ανταγωνισμό. Επίσης, οι κρατικές ενισχύσεις θα έπρεπε να εξετάζονται μαζί με τις καθεαυτές ενισχύσεις των Διαρθρωτικών Ταμείων της Ευρωπαϊκής Ένωσης, επειδή στην παρούσα στιγμή είναι εξαιρετικά δύσκολο να πληροφορηθεί κανείς για το ποια μεμονωμένα έργα ενισχύονται με τις κρατικές ενισχύσεις και ποια με τους πόρους των Διαρθρωτικών Ταμείων της Ευρωπαϊκής Ένωσης.
<P>
Το θέμα είναι πολύ σοβαρό από την άποψη ότι, προς το παρόν, γίνεται μια μεγάλη μάχη για τους ισχνούς δημόσιους πόρους και, συνεπώς, επιβάλλεται να εξασφαλιστεί με όλους τους τρόπους πως οι ουσιαστικοί στόχοι της Ένωσης πραγματοποιούται για τις κρατικές ενισχύσεις. Ως εκ τούτου, μπορώ σε μεγάλο βαθμό να υποστηρίξω την εισηγήτρια στο αίτημα της να αυξηθεί η διαφάνεια στις κρατικές ενισχύσεις. Στην πραγματικότητα, κατά τη γνώμη μου θα έπρεπε να υπάρξει σε κάθε κράτος μέλος ένα κέντρο, μέσω του οποίου θα ήταν δυνατόν ο κάθε πολίτης να πληροφορηθεί ακόμα και για τις ενισχύσεις των μεμονομένων δράσεων, τα οποία θα αφορούν όχι μόνο στις κρατικές ενισχύσεις, αλλά και στις ενισχύσεις των Διαρθρωτικών Ταμείων.
<P>
Το σχετικό θέμα έχει ευρύτερες επιπτώσεις και για τις μετεγκαταστάσεις των επιχειρήσεων. Όπως γνωρίζουμε, πολλές επιχειρήσεις έχουν μάθει να διαμορφώνουν ανταγωνιστικούς όρους για τα κράτη μέλη και για περιοχές, γεγονός, το οποίο έχει πολύ αρννητική γενική επίπτωση στην δημόσια οικονομία.

<SPEAKER ID=153 LANGUAGE="EN" NAME="McCarthy">
Κύριε Πρόεδρε, ελπίζω ότι η φωνή μου θα αντέξει. Επιτρέψτε μου να πω ότι καταλαβαίνω πως η γενική επιδίωξη της παρούσας έκθεσης είναι να εξασφαλίσει την πρόληψη της στρέβλωσης του ανταγωνισμού, με την επίτευξη ενός δίκαιου και ισόρροπου πλαισίου. Συνιστώ ιδιαίτερα την εργασία της κ. Berθs για την εν λόγω έκθεση, αλλά μιλάμε για διαφάνεια.
<P>
Επιτρέψτε μου να αναφερθώ σε ένα θέμα που συζητήθηκε στην Επιτροπή. Εμείς στην Επιτροπή Περιφερειακής Πολιτικής ανησυχούμε ιδιαίτερα για την έλλειψη διαφάνειας στο έγγραφο που εγκρίνατε, το προσχέδιο ανακοίνωσης σχετικά με τη συνοχή των διαρθρωτικών πολιτικών και του ανταγωνισμού. Γνωρίζω ότι ο Επίτροπος κ. Van Miert έχει ήδη υπογράψει μια συμφωνία με την Επίτροπο κ. WulfMathies σχετικά με τη διασφάλιση ότι υπάρχει πράγματι συνοχή μεταξύ των δύο αυτών σχεδίων και αναρωτιέμαι εάν θα παραπέμψετε το έγγραφο στο Κοινοβούλιο. Πιστεύω ότι είναι δικαίωμά μας να εξετάσουμε θέματα που περιλαμβάνουν τα διαρθρωτικά ταμεία και γνωρίζω ότι έχετε επίσης αποστείλει επιστολή στα κράτη μέλη. Θα ήθελα να γνωρίζω ποια νομική βάση χρησιμοποιείτε για να συμβουλευθείτε τα κράτη μέλη πάνω στα θέματα αυτά. Δεν είναι μια περίπτωση όπου θα προκαθορίσετε τις εθνικές προτεραιότητες των κρατών μελών σχετικά με το πού επιθυμούν να δαπανήσουν τα χρήματα των διαρθρωτικών ταμείων και την κρατική βοήθεια στο πλαίσιο του Αρθρου 92, παράγραφος 3, εδάφιο γ; Συνεπώς, γιατί να μην εξετάσουμε το θέμα αυτό στο Κοινοβούλιο; Θα ήθελα να ξέρω ποιά ελαστικότητα υπάρχει για ένα κράτος μέλος να υπερασπιστεί τις δικές του εθνικές προτεραιότητες σχετικά με τις κρατικές ενισχύσεις και εάν μπορείτε νομικά να επιβάλετε τα θέματα αυτά. Ή μήπως πρόκειται απλώς για μια περίπτωση εθελοντικής συμφωνίας που ελπίζετε ότι θα έχετε με τα κράτη μέλη;
<P>
Τέλος, θα ήθελα να πω στην Επιτροπή ότι, ειλικρινά, δεν βλέπω τη λογική που υπάρχει πίσω από αυτό. Πιστεύω ότι τα διαρθρωτικά ταμεία έχουν ένα πολύ διαφορετικό στόχο σε σχέση με την κρατική ενίσχυση και αναφέρομαι απλώς στην περίπτωση των αγροτικών περιοχών. Στη δική μου περιφέρεια, στην περιοχή Peak, δεν νομίζω ότι επιθυμούμε να προσελκύσουμε την Siemens να έρθει και να επανεγκατασταθεί σε μια περιβαλλοντικά ευαίσθητη περιοχή, όπου σκοπεύουμε να εγκαταστήσουμε μικρές επιχειρήσεις. Το θέμα δεν είναι η προσέλκυση κρατικής ενίσχυσης σε τέτοιου είδους περιοχές. Κατά συνέπεια, ζητώ από εσάς να αποσυνδέσετε τα δύο αυτά θέματα και να αφήσετε τα κράτη μέλη να αποφασίζουν τις δικές τους προτεραιότητες όσον αφορά την επιλεξιμότητα σχεδίων για τη χρηματοδότησή τους από τα διαρθρωτικά ταμεία.

<SPEAKER ID=154 LANGUAGE="SV" NAME="Carlsson">
Κύριε Πρόεδρε, κύριε Επίτροπε, αξιότιμοι συνάδελφοι. Οι κρατικές ενισχύσεις είναι βέβαια μια από τις κυριότερες αιτίες στρέβλωσης στην ενιαία αγορά. Δεν είναι μόνον δαπανηρό και ένας αναποτελεσματικός τρόπος να χρησιμοποιούνται οι δημόσιοι πόροι στα κράτη μέλη, αλλά καθυστερεί επίσης και μια απαραίτητη διαρθρωτική αλλαγή που δεν πλήττει μόνον την μεμονωμένη περιφέρεια αλλά και ολόκληρη την ΕΕ συνολικά.
<P>
Είναι απολύτως σαφές ότι πολλά κράτη μέλη σήμερα παραβιάζουν, ή συμπεριφέρονται πολύ αναξιόπιστα όσον αφορά τους κανόνες που έχουμε για την κρατική ενίσχυση. Η Επιτροπή προσπαθεί τώρα βάσει των προϋποθέσεων που υπάρχουν, δηλαδή παρά τους ελλειπείς πόρους, να αυξήσει, κατ' αυτόν τον τρόπο, την αποτελεσματικότητα και να παρακολουθήσει τη συμμόρφωση.
<P>
Θέλω να συγχαρώ την κ. Berθs για την έκθεση που αυξάνει τις δυνατότητες για καλύτερη συμμόρφωση και έλεγχο των κρατικών ενισχύσεων, καθώς καθιστά δυνατή την επίβλεψη και την αυξημένη διαφάνεια. Είναι ένα θέμα αξιοπιστίας, πέραν των άλλων έναντι ενός τρίτου εταίρου, δηλαδή των επιχειρήσεων και των εργαζομένων τους που πλήττονται από μη υγιή ανταγωνιστικό μειονέκτημα.
<P>
Θέλω να προειδοποιήσω για τα σαγηνευτικά κελεύσματα του κ. Wibe, όταν θεωρεί ότι θα πρέπει να εγκριθεί η τοπική δημόσια ενίσχυση, στην πρόταση τροπολογίας αριθ. 11. Οι δήμοι και οι περιφέρειες έχουν σήμερα μια σειρά διαφορετικών δυνατοτήτων και εκμεταλλεύονται τα συστήματα, κάτι που έχει ως αποτέλεσμα να υπάρχει περισσότερο μονοπώλιο και μειωμένη έκθεση στον ανταγωνισμό. Νομίζω ότι είναι πολύ καλό που αφαιρέθηκε αυτή η πρόταση τροπολογίας στην Επιτροπή Οικονομικής, Νομισματικής και Βιομηχανικής Πολιτικής.
<P>
Η αξιοπιστία της Επιτροπής αφορά τώρα το να κάνει αυστηρότερη την επίβλεψη των κρατικών ενισχύσεων, κάτι που συζητείται πάρα πολύ στη βιομηχανία. Εφόσον κανείς άλλος δεν μπορεί να επιβλέψει ότι συμμορφωνόμαστε προς τον ανταγωνισμό επί ίσοις όροις, πιστεύω ως εκ τούτου ότι η Επιτροπή πρέπει να φροντίσει ώστε να εγκριθούν οι προτάσεις τροπολογίας που εμφανίστηκαν τώρα με αυτή την έκθεση. Αλλιώς, θα είναι δύσκολο να δούμε ότι συμμορφωνόμαστε με τις απαιτήσεις που δίκαια προβάλλονται στο σύστημα της ΕΕ.

<SPEAKER ID=155 NAME="Αλαβάνος">
Κύριε Πρόεδρε, νομίζω ότι κατ'αρχήν εξετάζουμε ένα πολύ ενδιαφέρον και με μεγάλη διάσταση ζήτημα.
<P>
Πιστεύω ότι υπάρχει μία συμφωνία, παρά τις επισημάνσεις που γίνονται από τους διάφορους ομιλητές, ότι από την μια ασφαλώς οι ιδιωτικές ενισχύσεις στρεβλώνουν τον ανταγωνισμό και μειώνουν την αποτελεσματικότητα, αλλά από την άλλη, κανείς δεν μπορεί να πάρει ένα μολύβι και να τις καταργήσει εντελώς, και η ίδια η Συνθήκη με τα άρθρα 92 και 93 βάζει ορισμένα όρια μέσα στα οποία ισχύουν αυτές οι ενισχύσεις.
<P>
Με βάση αυτά τα πλαίσια, νομίζω ότι η πρόταση της Επιτροπής κινείται προς μια κατεύθυνση αποδοχής ορισμένων εξαιρέσεων και διαμόρφωσης νέων μηχανισμών που, νομίζω, ότι πρέπει να επισημάνει και να υπογραμμίσει 4 σημεία που είναι πάρα πολύ βασικά:
<P>
Πρώτον, ότι δεν μπορούμε να φτιάξουμε ένα νέο γραφειοκρατικό και πολύπλοκο σύστημα, το οποίο μπορεί να είναι χειρότερο από το προηγούμενο.-Δεύτερον, ότι δεν μπορεί να είναι μόνο μέσα από έναν κανονισμό της Επιτροπής που θα λύνονται αυτά τα προβλήματα, χωρίς συμμετοχή του κράτους, των παραγωγικών φορέων.-Τρίτον ότι πρέπει να είναι ποιοτικά και όχι μόνο ποσοτικά τα κριτήρια.-Τέταρτον τη μεγάλη σημασία των μικρών και μεσαίων επιχειρήσεων.
<SPEAKER ID=156 NAME="Van Miert">
Θα ήθελα, κατ' αρχάς, να ζητήσω συγγνώμη, ιδιαίτερα από την κ. Berθs. H Επιτροπή όφειλε να επεξεργαστεί ένα αρκετά περίπλοκο και ευαίσθητο σημείο, του οποίου ο έλεγχος διήρκησε περισσότερο απ' όσο αναμενόταν. Η κ. Berθs ξέρει πόσο μ' ενδιαφέρει αυτό το πρόβλημα και ότι είμαι πάντα διατεθειμένος να συναντήσω εκείνην καθώς και άλλους συναδέλφους του Κοινοβουλίου για περαιτέρω συζήτηση στο θέμα της πρότασης και τα σχετικά με αυτήν στοιχεία. Ζητώ συγγνώμη από την κ. Berθs και δράττομαι της ευκαιρίας για να τη συγχαρώ γιατί γνωρίζω ότι εργάστηκε πολύ για την έκθεση αυτή, μαζί με άλλους συναδέλφους, για να επιτευχθεί μια θεμελιωμένη άποψη για την πραγματικότητα, καθώς και την εμπειρία που έχει αποκτηθεί.
<P>
Κάποια στιγμή διαπιστώσαμε ότι ανάμεσα στις περιπτώσεις ενισχύσεων που εκκρεμούν, σήμερα, περίπου εξακόσιες ετησίως, και μάλιστα περισσότερες αφού υπήρχε υποχρέωση να κοινοποιούνται, είναι στην πραγματικότητα υποθέσεις περιπτώσεις ρουτίνας. Ήταν δυνατό να τεθεί σε εφαρμογή ένα άλλο σύστημα ικανό να αποκλείσει αυτές τις περιπτώσεις ρουτίνας που απαιτούν μεγάλη προσπάθεια εκ μέρους των υπηρεσιών μας, παρόλο που 95 % ή 98 % από αυτές δεν δημιουργούν προβλήματα; Όλοι γνωρίζουν ότι η δραστηριότητα "κρατικές ενισχύσεις, » στην περίπτωση της πολιτικής ανταγωνισμού υποφέρει στην πραγματικότητα από σοβαρή έλλειψη ανθρωπίνων πόρων στον τομέα της διαχείρισης των περιπτώσεων, οι οποίες είναι όλο και περισσότερες και πιο σύνθετες.
<P>
Επομένως, οφείλαμε να επικεντρώσουμε τις προσπάθειές μας στις πιο σημαντικές περιπτώσεις προσπαθώντας να αγνοήσουμε τις περιπτώσεις ρουτίνας, πράγμα το οποίο θα μας επέτρεπε επίσης να απαλλαγούμε ως ένα βαθμό από την γραφειοκρατία. Έτσι προέκυψε η ιδέα να γίνει πρόταση, βάσει του άρθρου 94, για μια λύση που θα αποσκοπούσε στη δημιουργία σχεδίων κανονισμών εξαίρεσης από την ομάδα, για τις περιπτώσεις ενισχύσεων που διαθέτουμε ήδη μεγάλη εμπειρία, για παράδειγμα σε τομείς όπως οι μικρές και μεσαίες επιχειρήσεις, όπου οι κανόνες είναι γνωστοί και που, σε γενικές γραμμές, δεν δημιουργούνται προβλήματα, κι αν ναι, αυτά είναι πολύ λίγα. Στον τομέα του περιβάλλοντος, της έρευνας και της ανάπτυξης επίσης. Εν ολίγοις, σε ορισμένους τομείς όπου υπάρχουν αρκετά συγκεκριμένοι κανόνες και πειθαρχία, για να μην είμαστε υποχρεωμένοι πια να κοινοποιούμε τις ατομικές περιπτώσεις. Φυσικά, οι κανόνες του παιχνιδιού οφείλουν να γίνονται σεβαστοί. Εξάλλου, για να μην υπάρξουν παρεξηγήσεις, η Επιτροπή θα συνεχίσει να διασφαλίζει τον σεβασμό, ιδιαίτερα σε περιπτώσεις προσφυγής. Θα εξετάσει κάθε προσφυγή που έχει κατατεθεί από κάποια επιχείρηση ή κάποια άλλη αρχή, ακόμα κι αν εκφεύγει του πλαισίου των κανονισμών που μας απασχολούν. Το γεγονός της δημιουργίας ορισμένων οργάνων δεν σημαίνει ότι δεν θα υπάρχει πλέον πειθαρχία, ότι δεν θα υπάρχει πλέον έλεγχος. Αντίθετα, είναι λάθος το να ισχυριστούμε ότι θα εφαρμόσουν μια χαλαρή πολιτική σε αυτό τον τομέα. Σκοπός είναι να μπορέσουμε να επικεντρώσουμε την προσοχή μας στις πιο σημαντικές περιπτώσεις.
<P>
Αυτός μου φαίνεται είναι ο λόγος ύπαρξης αυτού του κανονισμού δικαιοδοσίας. Χαίρομαι που η πρότασή μας έγινε αμέσως δεκτή στο Συμβούλιο και που η διαδικασία έγκρισης είναι σε καλό δρόμο.
<P>
Εξάλλου, κυρίες και κύριοι, καταλαβαίνω ότι κάποια από τα μέλη του Κοινοβουλίου - και δεν είναι οι μόνοι άλλωστε - εξέφρασαν κάποιες αμφιβολίες και αναρωτήθηκαν μήπως λόγω της κατάργησης της συστηματικής κοινοποίησης το σύστημα αυτό βλάψει την απαραίτητη διαφάνεια. Έχω ήδη πει ότι η Επιτροπή θα ενεργούσε με την παραμικρή αμφιβολία.
<P>
Πιστεύω ότι το σύστημα που έχει τεθεί σε εφαρμογή, ιδιαίτερα οι ετήσιες εκθέσεις που οι κρατικές αρχές οφείλουν να μας απευθύνουν, μπορεί να εξασφαλίσει τον ίδιο βαθμό διαφάνειας που υπάρχει σήμερα, ίσως μάλιστα και μεγαλύτερο.
<P>
Θα αναφερθώ τώρα στα υπόλοιπα θέματα που μας απασχολούν. Ορισμένοι από εσάς προσέγγισαν άλλα θέματα που ξεφεύγουν κάπως από τα πλαίσια της εξεταζόμενης πρότασης. Θα ήθελα να απαντήσω εν συντομία στον βουλευτή που επενέβη για την εναρμόνιση ανάμεσα στην πολιτική των κρατικών ενισχύσεων, ιδιαίτερα για τις διατάξεις που διέπουν τις τοπικές ενισχύσεις σε εθνικό επίπεδο και την διαρθρωτική πολιτική, δηλαδή την πρόταση που έκανε η συνάδελφός μου Wulf-Mathies. Προσπαθήσαμε, στο μέτρο του δυνατού, να καθιερώσουμε μια αρμονία, πράγμα το οποίο δεν είναι προφανές. Στην πραγματικότητα, όπως κι εσείς γνωρίζετε, πολλές περιοχές, για παράδειγμα οι περιοχές 5Β στις οποίες παρέχεται ενίσχυση από τα διαρθρωτικά ταμεία, αποκλείεται η παροχή ενίσχυσης από τα ταμεία τοπικής ενίσχυσης. Επομένως, δεν υπάρχει απαραίτητα αντιστοιχία ανάμεσα στις δύο περιπτώσεις.
<P>
Οι τοπικές ενισχύσεις καλύπτουν περίπου το 47 % του πληθυσμού της ΕΕ, ενώ τα διαρθρωτικά ταμεία καλύπτουν το 51 %. Δεν υπάρχει αντιστοιχία με τα γεγονότα. Οι περιοχές στις οποίες παρέχεται ενίσχυση από την Κοινότητα αναρωτιούνται γιατί, σε εθνικό επίπεδο, τους αποκλείεται η ενίσχυση των τοπικών φορέων. Το πρόβλημα είναι υπαρκτό.
<P>
Η κ. Wulf-Mathies κι εγώ, προσπαθήσαμε να πράξουμε με τέτοιο τρόπο ώστε να υπάρξει εμφανής αύξηση της αντιστοιχίας στο μέλλον, στην προκειμένη περίπτωση για την περίοδο 2000-2006. Ίσως δεν έχει ακόμα επιτευχθεί η κατά κεφαλήν αντιστοιχία επειδή είναι αναγκαίο ένα μικρό περιθώριο για να προσπαθήσουμε να λάβουμε υπόψη τις ειδικές περιπτώσεις. Όπως κι αν είναι, ο σκοπός μας είναι να συνταιριάξουμε τα δύο είδη.
<P>
Δεν ξέρω αν απάντησα στην παρέμβαση. Εν πάση περιπτώσει, είμαι στη διάθεσή σας για μια απευθείας συζήτηση μαζί σας. Ελπίζω να έχω καλύψει τις πιο πολλές από τις παρατηρήσεις. Ακόμα μια φορά θα ευχαριστήσω την κ. Berθs, καθώς και όλες και όλους όσοι συνέβαλαν σε αυτήν την έκθεση και φυσικά όσοι επενέβησαν σήμερα.

<SPEAKER ID=157 LANGUAGE="EN" NAME="McCarthy">
Κύριε Πρόεδρε, θα ήθελα να εκφέρω μια παρατήρηση επί της εφαρογής του Κανονισμού. Δεν ρώτησα σχετικά με την πολιτική, ρώτησα σχετικά με το πότε σκοπεύετε να συμβουλευθείτε το Κοινοβούλιο. Γνωρίζω ότι η Επιτροπή έχει αποκλειστική αρμοδιότητα για την πολιτική ανταγωνισμού, αλλά κατά τη γνώμη μου ασχολείστε με ένα θέμα όπου το Κοινοβούλιο έχει άποψη σχετικά με το εάν είναι σε όλες τις περιπτώσεις αναγκαίο να υπάρχει πλήρης συνοχή των σχεδίων. Εμείς θα θέλαμε κάποια ελαστικότητα. Συνεπώς, θα ήθελα να γνωρίζω πότε προτίθεστε να συμβουλευθείτε το Κοινοβούλιο και, εάν σκοπεύετε να επιβάλετε το μέτρο αυτό, ποιά είναι η νομική βάση που θα χρησιμοποιήσει η Επιτροπή για την επιβολή της συνοχής των κρατικών βοηθειών και των χαρτών επιλεξιμότητας στο πλαίσιο των διαρθρωτικών ταμείων;

<SPEAKER ID=158 NAME="Van Miert">
Αντιλαμβάνομαι τώρα το ακριβές νόημα της ερώτησής σας. Κατ' αρχήν, είμαι πάντοτε διαθέσιμος στο Κοινοβούλιο για τη συζήτηση του εν λόγω θέματος, αν και αποτελεί αποκλειστική αρμοδιότητα της Επιτροπής. Όπως γνωρίζετε, η Επιτροπή έχει την ευθύνη αυτή σχετικά με τις κρατικές ενισχύσεις δυνάμει των Αρθρων 92 και 93, εκτός και εάν υποβάλουμε πρόταση, όπως κάνουμε σήμερα, βάσει του άρθρου 94, όπου η αρμοδιότητα για τη λήψη απόφασης ανήκει στο Συμβούλιο. Όπως έχω ήδη πει, η Επιτροπή έχει ήδη πάρει μια απόφαση σχετικά με την περιφερειακή βοήθεια, διότι το εν λόγω θέμα αποτελεί δική της αρμοδιότητα. Όμως, είμαι πρόθυμος να συζητήσω με το Κοινοβούλιο ή τις σχετικές επιτροπές το θέμα αυτό και να σας εξηγήσω γιατί είναι σημαντική αυτή η ύπαρξη συνοχής μεταξύ του σχεδίου των διαρθρωτικών ταμείων και του σχεδίου της περιφερειακής βοήθειας. Το θέμα λοιπόν εξαρτάται από εσάς: εάν επιθυμείτε να με καλέσετε σε μια συνεδρίαση της επιτροπής, ευχαρίστως θα παρευρεθώ σε αυτήν.

<SPEAKER ID=159 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=8>
Ναυπηγική βιομηχανική πολιτική
<SPEAKER ID=160 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0101/98) του κ. Sindal, εξ ονόματος της Επιτροπής Οικονομικής, Νομισματικής και Βιομηχανικής Πολιτικής επί της πρότασης κανονισμού του Συμβουλίου για τη θέσπιση νέων κανόνων σχετικά με τις ενισχύσεις της ναυπηγικής βιομηχανίας [COM(97)0469 - C40527/97-97/0249 (CNS)] και επί της ανακοίνωσης της Επιτροπής προς το Συμβούλιο, το Ευρωπαϊκό Κοινοβούλιο, την οικονομική και κοινωνική επιτροπή και την επιτροπή περιφερειών: "Στην κατεύθυνση νέας ναυπηγικής βιομηχανικής πολιτικής».

<SPEAKER ID=161 NAME="Sindal">
Κύριε Πρόεδρε, κατ' αρχάς συγχαίρω τον προηγούμενο εισηγητή για τη σφαιρική συζήτηση επί της πολιτικής ανταγωνισμού. Τώρα που θα μπούμε σε μια πιο λεπτομερή συζήτηση για τη ναυπηγική βιομηχανία χωρίζουν τα ύδατα, διότι ως προς το σφαιρικό σχέδιο είναι πάρα πολύ εύκολο να συμφωνήσουμε. Για αυτό χρωστάμε ένα μεγάλο ευχαριστώ στον κ. Van Miert. Η ανακοίνωση είναι εξαιρετική, αλλά μόλις αρχίσουμε να υπεισερχόμαστε σε λεπτομέρειες αρχίζουν τα ύδατα να χωρίζουν. Αυτό που θα συζητήσουμε σήμερα είναι υπερφορτωμένο με συναισθήματα και ιστορία.
<P>
Οι παρευρισκόμενοι γνωρίζουν πολύ καλά το λόγο που ο συγκεκριμένος κανονισμός συζητείται σήμερα. Μας λείπει μία και μοναδική υπογραφή στη συμφωνία του ΟΟΣΑ, αυτή των ΗΠΑ. Τώρα κάνουμε μια ακόμη προσπάθεια για έναν καινούργιο κανονισμό - τον όγδοο στη σειρά ίσως. Η συζήτηση και τα προβλήματα είναι εν μέρει ενδογενή της ΕΕ και εν μέρει εξωγενή, με άλλα λόγια, αφορούν τη σχέση που έχει η ΕΕ με τις παγκόσμιες συνθήκες ανταγωνισμού. Κατ' εμέ τα κεντρικά στοιχεία αυτής της συζήτησης είναι ότι εσωτερικά δεν εφαρμόζουμε στο εξής μια πολιτική που στρεβλώνει τον ανταγωνισμό στα ναυπηγεία εντός της ΕΕ, και ότι στη συνέχεια εφαρμόζουμε μια πολιτική ενισχύσεων που δεν αδικεί κοινωνικά ορισμένα κράτη μέλη και περιφέρειες, όπως ακούσαμε πριν από λίγο.
<P>
Πρέπει να είναι θεμελιώδης στάση ότι η ΕΕ θα είχε ωφεληθεί αν η συμφωνία του ΟΟΣΑ είχε τεθεί σε ισχύ. Η συμφωνία του ΟΟΣΑ είναι η καλύτερη δυνατότητα ώστε τα ναυπηγεία της Κοινότητας να μπορούν να ανταγωνίζονται σε ίσες συνθήκες. Δεδομένου ότι δεν συμβαίνει αυτό, τότε το επόμενο πιο επωφελές πράγμα είναι μια πολιτική ενισχύσεων που είναι αυστηρώς όσο το δυνατόν πιο περιορισμένη γίνεται. Πρέπει να αγωνιστούμε να έχουν όλοι τις ίδιες δυνατότητες και να αποφύγουμε ορισμένοι να βγουν χαμένοι από έναν ανταγωνισμό μόνο και μόνο επειδή δεν είναι επιλέξιμοι για ενίσχυση. Η νέα πολιτική ενισχύσεων πρέπει να έχει τέτοια μορφή ώστε να αποφεύγουμε τη δημιουργική τήρηση βιβλίων και τον καιροσκοπισμό όσον αφορά το καθεστώς ενισχύσεων. Δεν είναι αυτός ο λόγος ύπαρξής τους. Όμως η νέα πολιτική ενισχύσεων πρέπει να δημιουργήσει θέσεις εργασίας στην ΕΕ. Η ανεργία είναι το μεγαλύτερο πρόβλημα των ημερών μας και κατά τη δική μου αντίληψη οι περιφερειακές ενισχύσεις ναυπηγείων δεν είναι - ή δεν πρέπει να είναι - κομμάτι της κοινωνικής πολιτικής της ΕΕ. Θα ήταν αφελές να πιστεύουμε ότι θα δημιουργήσει περισσότερες θέσεις εργασίας. Θα είναι σαν να ρίχνουμε λεφτά σε μια χαμένη υπόθεση.
<P>
Αν μεταφέρουμε τις θέσεις εργασίας από έναν τομέα σε έναν άλλο, τότε καταλήγουμε να έχουμε έναν πληθυσμό που το βρίσκει άδικο. Ακόμη χειρότερο από αυτό είναι αν οι θέσεις εργασίας μεταφερθούν εκτός ΕΕ. Για αυτό είναι σημαντικό για εμάς σε μια εποχή όταν οι λαοί της Ευρώπης συζητούν για την εμπιστοσύνη και την πίστη στο ευρωπαϊκό σχέδιο, να μην εφαρμόζουμε μια πολιτική ενισχύσεων που θα πάει ενάντια στην αντίληψη του λαού περί δικαιοσύνης με το να δώσουμε σε ορισμένους καλύτερες δυνατότητες απ' ό, τι σε άλλους. Πρέπει να εφαρμοστεί μια πολιτική που θα εξασφαλίζει ίσες δυνατότητες.
<P>
Αυτό που έχουμε ανάγκη σήμερα είναι μια μακροπρόθεσμη πολιτική απασχόλησης με όραμα. Η νέα πολιτική ενισχύσεων, την οποία στηρίζω, κ. Van Miert, δεν μπορεί να είναι πρόσχημα για να αδρανούμε. Πρέπει να αποφεύγουμε να χορηγούμε ενισχύσεις τόσο μεγάλες που η ναυπηγική βιομηχανία θα σταματήσει να σκέφτεται από μόνη της. Οι μεγάλες ενισχύσεις μπορεί να δημιουργούν μεγάλη χαρά βραχυπρόθεσμα, αλλά μακροπρόθεσμα μπορεί να κάνουν την ευρωπαϊκή ναυπηγική βιομηχανία τη χαμένη της υπόθεσης στην παγκόσμια αγορά.
<P>
Επιτρέψτε μου να υπογραμμίσω τέσσερα πράγματα στην ανακοίνωση της Επιτροπής. Κατ' αρχάς, υπάρχουν ανάπτυξη, καινοτομίες κ.ο.κ. Αυτά το στηρίζω. Είναι αφάνταστα θετικά. Αυτός είναι ο δρόμος που πρέπει να ακολουθήσουμε. Δεύτερον, υπάρχουν οι περιφερειακές ενισχύσεις με τις οποίες δεν είμαι ικανοποιημένος. Βρίσκω ότι είναι αδιαφανείς και στρεβλώνουν τον ανταγωνισμό. Αν όμως καταλήξουμε σε συμφωνία για τις περιφερειακές ενισχύσεις, τότε πρέπει να αποφασίσουμε αν πρέπει να τροποποιηθεί το μέγεθός τους. Το τρίτο σημείο είναι ότι μας απασχολεί το πώς θα ελέγχουμε. Το θέμα μας φέρνει σε αμηχανία. Η ιστορία όμως δείχνει ότι πρέπει να αλληλοδεσμευτούμε. Το τέταρτο σημείο είναι η κατάσταση στην Απω Ανατολή και οι τεράστιες ενισχύσεις που χορηγούνται εκεί. Αυτό δεν πρέπει να έχει ως αποτέλεσμα τα κορεάτικα ναυπηγεία, λόγου χάρη, να κυριαρχήσουν περισσότερο στην αγορά απ' ό, τι σήμερα.
<P>
Εν κατακλείδι θέλω να πω, κ. Πρόεδρε, κ. Επίτροπε, ότι οι τρεις γνωμοδοτήσεις από τις αντίστοιχες επιτροπές και η γνωμοδότηση από την Οικονομική και Κοινωνική Επιτροπή δείχνουν όλες πως πρέπει να σκεφτούμε πάρα πολύ καλά προτού εφαρμόσουμε αυτό το σχέδιο δίχως αλλαγές.

<SPEAKER ID=162 NAME="Matikainen-Kallstrφm">
Αξιότιμε κύριε Πρόεδρε, ο σκοπός της έκθεσης του κ. Sindal είναι να ανανεώσει το πολυποίκιλο δίκτυο των ενισχύσεων της ευρωπαϊκής ναυπηγικής βιομηχανίας, έτσι ώστε η ΕΕ να καταστεί πιο ανταγωνιστική σε σχέση με την ναυπηγική βιομηχανία τρίτων χωρών.
<P>
Οι ενισχύσεις για τη λειτουργία της ναυπηγικής βιομηχανίας αποτελούσαν ένα σημαντικό μερίδιο της ισχύουσας πολιτικής ενισχύσεων, γεγονός που στην πραγματικότητα έχει επιφέρει στρέβλωση του ανταγωνισμού στην κοινή αγορά. Συνεπώς, η σκέψη για την κατάργηση των ενισχύσεων, η οποία προτείνεται στην έκθεση του κ. Sindal, είναι σωστή. Ο τελικός στόχος της πολιτικής της ΕΕ θα πρέπει να κατατείνει στο να κατορθώσει η ναυπηγική βιομηχανία να επιβιώσει με τους όρους της αγοράς, χωρίς την ενίσχυση του κράτους.
<P>
Ο ρόλος της Ευρωπαϊκής Κοινότητας είναι να εξασφαλίσει στα κράτη μέλη τις προϋποθέσεις ανταγωνισμού με ίσους όρους, να προωθήσει την έρευνα και την ανάπτυξη στον κλάδο της ναυπηγικής βιομηχανίας, καθώς και να παροτρύνει τη συνεργασία στον τομέα της βιομηχανίας. Οι συνθήκες ανταγωνισμού που επικρατούν μεταξύ των ναυπηγείων των κρατών της ΕΕ, δεν πρέπει να στρεβλώνονται με εθνικές μεθόδους ενίσχυσης που διαφέρουν από χώρα σε χώρα. Εύχομαι και η Επιτροπή να το κατανοήσει αυτό.
<P>
Στην επικράτεια της ΕΕ, η ναυπηγική βιομηχανία απασχολεί περίπου 130.000 εργαζόμενους. Είναι σημαντικό να διασφαλιστούν αυτές οι θέσεις εργασίας. Σήμερα, το μερίδιο της αγοράς των κρατών της ΕΕ αντιπροσωπεύει περίπου το 20 % της παγκόσμιας αγοράς της ναυπηγικής βιομηχανίας. Παρ' όλες τις βελτιώσεις των τελευταίων χρόνων, η ανταγωνιστική ικανότητα και η παραγωγικότητα πολλών ναυπηγείων παραμένουν ελλειμματικές σε σχέση με τους πιο σημαντικούς ανταγωνιστές τους στη Ιαπωνία και στη Νότιο Κορέα. Επιπλέον, νέες χώρες έχουν αρχίσει να κάνουν την εμφάνισή τους στην παγκόσμια αγορά. Το μερίδιο αγοράς αυτών των κρατών του φθηνού εργατικού δυναμικού είναι της τάξεως του 20 %, όπως και της ΕΕ.
<P>
Τα κράτη της ΕΕ έχουν στη διάθεσή τους σημαντικούς πόρους και δυνατότητες για την έρευνα. Τα ευρωπαϊκά ναυπηγεία θα έπρεπε να ακολουθήσουν το παράδειγμα της Ιαπωνίας, συγκεντρώνοντας τις δυνάμεις τους στην έρευνα και στην ανάπτυξη, με στόχο να βελτιώσουν, μεταξύ άλλων, τις διαδικασίες σχεδιασμού και παραγωγής, καθώς και να αναπτύξουν την παραγωγή ασφαλών και αποτελεσματικών πλοίων. Η ανάπτυξη της ναυπηγικής βιομηχανίας συσχετίζεται στενά με την ανάπτυξη άλλων τεχνολογικών κλάδων. Ειδικά η αξιοποιήση της πληροφορικής και της τεχνολογίας επικοινωνιών θα έπρεπε να θεωρούνται ως ενα σημαντικό κομμάτι γιά την ανάπτυξη της σύγχρονης ναυπηγικής βιομηχανίας.

<SPEAKER ID=163 NAME="Ilaskivi">
Αξιότιμε κύριε Πρόεδρε, αφού τώρα εξετάσουμε την εξαιρετική έκθεση του συναδέλφου κ. Sindal σχετικά με τις ενισχύσεις στη ναυπηγική βιομηχανία, θα ήθελα πρώτα να στρέψω την προσοχή μου κυρίως στους εν γένει χειρισμούς και στον θεσμό του κοινοβουλευτισμού στην ΕΕ. Γιατί άραγε; Όταν η Επιτροπή Οικονομικής Πολιτικής εξέτασε την έκθεσή της, είχε ζητήσει, όπως αρμόζει σε καλούς τρόπους, γνωμοδοτήσεις από μερικές άλλες επιτροπές, μεταξύ άλλων από την ΕΕΟΣ. Όμως, τι έγινε; Η Οικονομική Επιτροπή προχώρησε στην ψήφισή της το μεσημέρι και από τις επιτροπές που συνέταξαν γνωμοδότηση, τουλάχιστον η ΕΕΟΣ, ψήφισε μόνο το απόγευμα της ίδιας μέρας, δηλαδή εκ των υστέρων. Δεν γνωρίζω εάν η Επιτροπή Οικονομικής Πολιτικής βιάστηκε πέραν του δέοντος στη σύνταξη του χρονοδιαγράμματος, ή αν η ΕΕΟΣ, η οποία συνέταξε δύο γνωμοδοτήσεις, άργησε. Η δική μου γνωμοδότηση ήταν έτοιμη προς ψηφοφορία ήδη από την προηγούμενη εβδομάδα διεξαγωγής συνεδριάσεων.
<P>
Συνεπώς, το ερώτημα μου είναι, ποιο νόημα έχει να ζητηθούν γνωμοδοτήσεις, έαν δεν υπάρχει η δυνατότητα να τις αναμένουμε και να τις λαμβάνουμε υπόψη; Το σχετικό θέμα δίνει τροφή για σκέψεις, προκειμένου η εργασία του Κοινοβουλίου να έχει νόημα.
<P>
Όμως δεν τελειώσαμε εδώ. Όταν εμείς αύριο ψηφίσουμε για την έκθεση στην ολομέλεια της συνεδρίασης, η ΕΜΑ θα έχει ήδη ξεκινήσει τη δική της συζήτηση επί του σχετικού θέματος από την προηγούμενη Πέμπτη. Βέβαια, η εν λόγω συζήτηση συνεχίζεται και η θέση της ΕΜΑ θα εξεταστεί με την πάροδο του χρόνου από το Συμβούλιο, αλλά το ερώτημα παραμένει το ίδιο: δεν θα έπρεπε η έκθεση του Κοινοβουλίου να είναι έτοιμη όταν η ΕΜΑ ξεκινά τις εργασίες της; Αλλιώς και σε αυτή την περίπτωση δημιουργείται η εντύπωση ότι το κάθε όργανο αποφασίζει για λογαριασμό του, χωρίς να ακούσει τα υπόλοιπα.
<P>
Αυτή η κατάσταση δημιουργεί ένα αίσθημα αμηχανίας σχετικά με τον ίδιο τον θεσμό του κοινοβουλευτισμού, ιδιαίτερα εφόσον έχει επαναληφθεί και ενδέχεται να επαναληφθεί και στο μέλλον. Εύχομαι η προεδρία να ασχοληθεί σοβαρά με το θέμα αυτό. Το ζήτημα αφορά το κύρος και την αξιοπιστία των εργασιών του Ευρωπαϊκού Κοινοβουλίου.
<P>
Όσον αφορά το ίδιο το υπό συζήτηση θέμα, διαπιστώνω κοντολογίς πως η συνέχιση των ενισχύσεων των ναυπηγείων έχει φθάσει στο τέλος της διαδρομής της. Από αυτή την άποψη η πρόταση της Επιτροπής και η έκθεση του κ. Sindal, είναι ορθές. Τώρα που τα κεντρικά κράτη της ναυπηγικής βιομηχανίας της Ασίας πάσχουν από οικονομικές κρίσεις, και η υποτίμηση των νομισμάτων τους έχει βελτιώσει την ανταγωνιστική δυνατότητα των εξαγωγών τους, είναι η πιο κατάλληλη στιγμή να ληφθούν παγκόσμια μέτρα για την κατάργηση των ενισχύσεων. Από την πλευρά τους, οι ΗΠΑ πρέπει να κυρώσουν τη συμφωνία του ΟΟΣΑ. Τα σχετικά όργανα επιβάλλεται να θέσουν την κατάργηση των ενισχύσεων της ναυπηγικής βιομηχανίας ως όρο για την οικονομική ενισχύση της Ασίας. Οι ευρωπαϊκές χώρες πρέπει να σταθούν στο ύψος τους και να διαπιστώσουν, πως δεν είναι δυνατόν να διατηρηθεί επ' αόριστον μια βιομηχανία στηριγμένη σε δεκανίκια.

<SPEAKER ID=164 NAME="Κακλαμάνης">
Κύριε Πρόεδρε, η γνωμοδότηση που εγώ συνέταξα, εξ ονόματος της Επιτροπής Μεταφορών, αφορούσε μόνο στην ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο. Ουδέποτε εζητήθηκε από την Επιτροπή Μεταφορών να γνωμοδοτήσει πάνω στην πρόταση κανονισμού του Συμβουλίου, πάνω όμως στην οποία, κυρίως, έχει συνταχθεί η έκθεση του συναδέλφου κυρίου Sindal.
<P>
Επομένως, έρχομαι και εγώ να προσυπογράψω τα όσα είπε ο προηγούμενος συνάδελφος; ποίος είναι ο λόγος που μας εζητήθηκε η γνωμοδότηση; Διότι αντελήφθην ότι σχεδόν τίποτα δεν έχει ληφθεί υπόψη μέσα στην έκθεση του κυρίου Sindal. Αυτό βεβαίως δεν σημαίνει ότι η ομάδα μου δεν συμφωνεί σε πάρα πολλά σημεία με την έκθεση του κυρίου Sindal. Ταυτόχρονα, όμως, μας βάζει σε πολύ μεγάλες ανησυχίες γιατί έγινε αυτή η διαδικασία η οποία, τουλάχιστον στα τρία περίπου χρόνια που είμαι εγώ ευρωβουλευτής, δεν είναι κάτι το σύνηθες.
<P>
Ταυτόχρονα άκουσα όλους τους συναδέλφους αλλά και τον εισηγητή να μιλούν για υγεία, ανταγωνισμό, να μιλούν για ότι πρέπει να σταματήσει η κρατική ενίσχυση στα ναυπηγεία, να μιλούν για παγκοσμιοποίηση της οικονομίας. Ακούστε κύριοι συνάδελφοι, αυτά όλα είναι σωστά, αλλά δεν πρέπει να τα θυμόμασθε μόνο όταν μας ζητάει η Αμερική, ή η Ιαπωνία, ή η Κορέα να θυμόμασθε την παγκοσμιοποίηση της οικονομίας.
<P>
Η Ευρωπαϊκή 'Ενωση έχει υποχρέωση, και πολύ σωστά το πράττει η Επιτροπή και η έκθεση του κυρίου Sindal, να φροντίσει πάνω από όλα το σπίτι της. Να φροντίσει πάνω από όλα την ύπαρξη, τη διατήρηση και, ει δυνατόν την ενίσχυση, της ευρωπαϊκής ναυπηγικής βιομηχανίας, να διατηρήσει θέσεις εργασίας και πάνω από όλα να διατηρήσει, από εδώ και πέρα, ένα μέλλον καλύτερο από ότι υπήρχε μέχρι τώρα.
<P>
Τελειώνοντας, κύριε Πρόεδρε, θα ήθελα να ερωτήσω και τον κύριον Επίτροπο, αλλά και τον συνάδελφο τον κύριο Sindal ποιά θα είναι επίπτωση από 1/1/1999 του ευρώ πάνω στη ναυπηγική βιομηχανία της Ευρώπης; Υπάρχουν επιπτώσεις ή δεν υπάρχουν; Και εάν υπάρχουν ποιές είναι; Είναι θετικές ή αρνητικές;

<SPEAKER ID=165 NAME="Sainjon">
Κύριε Πρόεδρε, στις 18 Μαρτίου 1998, η Επιτροπή Εξωτερικών Οικονομικών Σχέσεων ψήφισε με πλειοψηφία το σχέδιο γνωμοδότησής μου που προτείνει κάποιες τροπολογίες στον κανονισμό της Επιτροπής για τις ενισχύσεις στον κλάδο της ναυπηγικής βιομηχανίας. Η Επιτροπή Εξωτερικών Οικονομικών Σχέσεων εύχεται απλώς να ληφθεί υπόψη η κατάσταση, η νομισματική κρίση της νοτιοανατολικής Ασίας, καθώς και οι συνέπειές της στα ευρωπαϊκά ναυπηγεία.
<P>
Οφείλω να πω ότι μου είναι ακατανόητη η σημερινή στάση της Επιτροπής, η οποία γνωρίζει την κατάσταση των νοτιοανατολικών ασιατικών χωρών, και ιδιαίτερα της Ν. Κορέας. Η Επιτροπή επιμένει να ανακοινώνει από τώρα την κατάργηση των ενισχύσεων λειτουργίας στις 31 Δεκεμβρίου 2000. Πιστεύω ότι η σωφροσύνη και η λογική θα έπρεπε να την οδηγήσουν να υποχωρήσει, και να εκπονήσει κατ' αρχάς, όπως προτείνω κι εγώ, μια μελέτη για να βεβαιωθεί ότι η κρίση της νοτιοανατολικής Ασίας δεν θα έχει συνέπειες για τη ναυπηγική βιομηχανία της Ευρώπης.
<P>
Η Επιτροπή ενεργεί όπως ένας στρατός που ανακοινώνει σε μια μάχη ότι, όποια κι αν είναι η έκβαση του αγώνα, θα νικηθεί και θα επιστρέψει συγκεκριμένη ώρα και μέρα. Είναι απολύτως παράλογο. Για αυτό η Επιτροπή Εξωτερικών Οικονομικών Σχέσεων υποστηρίζει την ιδέα να πραγματοποιηθεί μια τέτοια μελέτη στο τέλος του 1999 και, αν διαπιστωθεί ότι δεν υφίσταται κανένας κίνδυνος ντάμπινγκ εκ μέρους των Ασιατών, να αποφασιστεί τότε η κατάργηση των ενισχύσεων λειτουργίας. Η πολιτική εντιμότητα όμως, θα έπρεπε να μας υποχρεώσει να περιμένουμε το αποτέλεσμα της μελέτης πριν από καθε απόφαση. Για το λόγο αυτό ζητώ, εξ ονόματος της ομάδας μου, μία χωριστή ψηφοφορία για την αιτιολογική σκέψη 10.
<P>
Υπενθυμίζω ότι η Επιτροπή Εξωτερικών Οικονομικών Σχέσεων επισκέφθηκε κάποια από αυτά τα ναυπηγεία, στο Saint-Nazaire, ή και πιο πρόσφατα στη Γένοβα. Παντού εκφράζονται οι ίδιες ανησυχίες εκ μέρους των υπεύθυνων των επιχειρήσεων και των συνδικάτων. Αν θεωρήσουν ότι είναι έτοιμοι να δεχτούν την κατάργηση των ενισχύσεων λειτουργίας, θα απαιτήσουν από την Ένωση μια αμυντική εμπορική πολιτική. Κάτι τέτοιο, όμως, δεν ισχύει σήμερα.
<P>
Κύριε Πρόεδρε, προσεγγίσαμε σήμερα ένα πολύ ευαίσθητο θέμα και, περισσότερο από κάθε άλλη φορά, πρέπει να είμαστε συνετοί. Οφείλω να υπενθυμίσω σε αυτό το σημείο, ότι από τη δεκαετία του '70, 200.000 θέσεις εργασίας καταργήθηκαν σε αυτόν τον κλάδο. Δεν πρόκειται βέβαια να υποστηρίξουμε με τεχνητό τρόπο τις προβληματικές επιχειρήσεις, γιατί είμαι πεπεισμένος πως όταν ο ανταγωνισμός είναι θεμιτός, η ευρωπαϊκή ναυπηγική βιομηχανία μπορεί κι εκείνη να είναι απολύτως ανταγωνιστική σε πολλούς τομείς. Όμως, είναι αναγκαίο να καταλάβουμε ότι, κάθε φορά που ένα ευρωπαϊκό ναυπηγείο καταφέρνει να επιβιώσει με κάποια έκτακτη ενίσχυση, κατευθείαν η Επιτροπή επιβάλλει νέες μειώσεις της παραγωγικής ικανότητας, πράγμα το οποίο σημαίνει νέες απώλειες θέσεων εργασίας.
<P>
Σήμερα, όλοι γνωρίζουμε ότι η ναυπηγική της Ν. Κορέας, της οποίας η δυνατότητα παραγωγής έχει φτάσει στο επίπεδο της Ευρωπαϊκής Ένωσης, επωφελείται από ενισχύσεις από το Διεθνές Νομισματικό Ταμείο. Τι κάνουν όμως, σε αντιστάθμισμα η Ευρωπαϊκή Ένωση και τα κράτη μέλη για να επιβάλουν στη Ν. Κορέα μειώσεις στη δυνατότητα παραγωγής;
<P>
Ο Sir Leon Brittan δεσμεύτηκε ώστε οι ενισχύσεις που παραχωρούνται στην Ν. Κορέα να μην χρησιμοποιούνται για να βοηθήσουν τα ναυπηγεία που βρίσκονται σε κατάσταση χρεωκοπίας, θα ήθελα, όμως, να ρωτήσω την Επιτροπή ποια μέσα διαθέτει γαι να τα ελέγξει όλα αυτά. Μήπως το πρόβλημα αυτό εντάσσεται στο πλαίσιο της συμφωνίας συνεργασίας με την Κορέα; Είμαι περίεργος να ακούσω τις απαντήσεις της Επιτροπής. Ξέρω ότι ούτε η Επιτροπή, ούτε η ίδια η Ευρωπαϊκή Ένωση, αντιπροσωπεύονται στο ΔΝΤ, ότι αυτό είναι κάτι που αφορά τις εθνικές αρχές. Αυτός είναι ο λόγος που με φέρνει εδώ να καταγγείλω τη λογική των διαφόρων κρατών καθώς και των Υπουργών Οικονομικών, που δέχονται να παραχωρήσουν δάνεια πολλών δισεκατομμυρίων Ecu για την υποστήριξη του οικονομικού συστήματος της Ν. Κορέας, αλλά κυρίως τις ευρωπαϊκές τράπεζες που δεσμεύτηκαν απέναντι στη χώρα αυτή, χωρίς να υπάρχει κανένας έλεγχος όσον αφορά τον τρόπο με τον οποίο κατανέμονται αυτά τα χρήματα.
<P>
Για μία ακόμα φορά, η βιομηχανική πολιτική θυσιάστηκε προς όφελος της οικονομικής πολιτικής.
<P>
Τέλος, μένει ένα πρόβλημα: οι τοπικές ενισχύσεις. Είναι φυσικό να παρέχονται διάφορες ενισχύσεις σε κάποιες περιοχές της Ένωσης που μειονεκτούν. Όμως όταν η γενική φιλοσοφία του κανονισμού της Επιτροπής είναι να μειωθούν οι ενισχύσεις λειτουργίας, πρέπει να αποδεχτούμε πλήρως αυτή τη λογική, ή να καθοριστεί μία στρατηγική που αυτόματα να αποκλείει ό, τι αφορά στους τομείς της βιομηχανίας, γιατί αν δεχτούμε ότι ορισμένα ναυπηγεία θα μπορούσαν να επωφελούνται κατά βούληση από δίαφορες ενισχύσεις κάτω την κάλυψη των τοπικών ενισχύσεων, ενώ άλλα δεν έχουν αυτή τη δυνατότητα, είναι σαν να στρεβλώνουμε τον ανταγωνισμό.
<P>
Επομένως, υποστηρίζω απολύτως την τροπολογίας 29 του κ. Sindal.
<P>
Σήμερα βρισκόμαστε μπροστά σε ένα σταυροδρόμι. Ή η πρώτη εμπορική δύναμη του κόσμου θα παραμείνει ναυτική δύναμη, ή θα εξαρτάται από άλλες χώρες για να προωθήσει τα εμπορεύματά της και γρήγορα θα μετατραπεί σε γίγαντα με γύψινα πόδια.
<P>
(Χειροκροτήματα)

<SPEAKER ID=166 NAME="Πρόεδρος">
Ευχαριστώ πολύ, κύριε Sainjon.
<P>
Κυρίες και κύριοι, με την παρέμβαση του κυρίου Sainjon διακόπτουμε τη συζήτηση της έκθεσης του κ. Sindal. Η συζήτηση θα συνεχισθεί στις 21.00.

<CHAPTER ID=9>
Ώρα των Ερωτήσεων (Επιτροπή)
<SPEAKER ID=167 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β4-0272/98).
<P>
Αλλά πριν, κυρίες και κύριοι, επιτρέψτε μου να διαβάσω μια ανακοίνωση στους βουλευτές με συστάσεις του Προεδρείου. Λυπάμαι που δεν θα έχω την τύχη να με ακούσει επίσης ο κ. Wijsenbeek, γιατί είναι συστάσεις για την καλή λειτουργία των εργασιών μας. Δηλαδή, με σκοπό την εξασφάλιση της μέγιστης επικαιρότητα και του μέγιστου πολιτικού ενδιαφέροντος στην τωρινή διαδικασία της ώρας των ερωτήσεων, το Προεδρείο, στη συνεδρίασή του στις 9 Μαρτίου 1998, έλαβε τις ακόλουθες αποφάσεις:
<P>
Πρώτον: σχετικά με την προθεσμία υποβολής των ερωτήσεων. Οι ερωτήσεις, για κάθε περίοδο, θα πρέπει να υποβάλλονται μόνο κατά τη διάρκεια της προθεσμίας υποβολής των ερωτήσεων για την κάθε συνεδρίαση. Ζητείται από τις αρμόδιες υπηρεσίες να μην δεχτούν ξανά την εκ των προτέρων υποβολή των ερωτήσεων για την Ώρα των Ερωτήσεων. Υπενθυμίζεται στους βουλευτές πως η προθεσμία υποβολής των ερωτήσεων για κάθε Ώρα των Ερωτήσεων αρχίζει στο τέλος της προθεσμίας υποβολής ερωτήσεων της προηγούμενης συνόδου και λήγει στις 13.00 της Πέμπτης της προτελευταίας εβδομάδας πριν από κάθε περίοδο συνόδου.
<P>
Δεύτερον: συμπληρωματικές ερωτήσεις. Το Προεδρείο ζητεί από τον πρόεδρο της συνόδου να δέχεται μόνο αιτήσεις για την υποβολή συμπληρωματικών ερωτήσεων έπειτα από τη διαδικασία της κύριας ερώτησης. Υπενθυμίζεται στους βουλευτές πως είναι ο πρόεδρος της συνεδρίασης είναι αυτός που αποφασίζει για το παραδεκτό των συμπληρωματικών ερωτήσεων, οι οποίες πρέπει να έχουν άμεση σχέση με το θέμα της κύριας ερώτησης.
<P>
Τρίτον: το παραδεκτό. Το Προεδρείο συστήνει στις αρμόδιες υπηρεσίες αυστηρότερη εφαρμογή των κριτηρίων όσον αφορά το παραδεκτό των ερωτήσεων που ορίζονται στο Παράρτημα 2 του Κανονισμού. Σχετικά, το Προεδρείο ζητεί, ιδιαίτερα από τους βουλευτές, να σέβονται τις διατάξεις που αφορούν το μέγιστο μέγεθος του κειμένου των ερωτήσεων, και να περιορίζονται στο να διατυπώνουν μια μόνο ερώτηση για κάθε υποβαλλόμενο κείμενο.
<P>
Κυρίες και κύριοι, όλες και όλοι σας θα λάβετε απευθείας αυτές τις συστάσεις. Αλλά σήμερα, με τη βοήθειά σας, θα αρχίσουμε να προσαρμοζόμαστε σε αυτές τις συστάσεις του Προεδρείου.
<P>
Τον λόγο έχει ο κ. McMahon για ένα διαδικαστικό θέμα.

<SPEAKER ID=168 LANGUAGE="EN" NAME="McMahon">
Κύριε Πρόεδρε, θα ήθελα να αναφερθώ σε ένα διαδικαστικό θέμα για το ίδιο ζήτημα. Έχω ένα αντίγραφο του εγγράφου στο οποίο αναφέρεστε και είμαι τελείως κατάπληκτος από το περιεχόμενό του. Το θεωρώ πρόκληση κατά της δημοκρατίας μέσα στην Αίθουσα αυτή. Είμαι μέλος του παρόντος Κοινοβουλίου εδώ και 14 χρόνια και έχουμε δείξει μεγάλο ενδιαφέρον για την Ώρα των Ερωτήσεων. Γνωρίζω ότι είχαμε προβλήματα και ότι σημειώθηκαν αλλαγές. Θυμάμαι όταν παλαιότερα προσπαθήσαμε να επιφέρουμε ορισμένες αλλαγές: η κ. Dury είχε υποβάλει μία μακροσκελή έκθεση από την Επιτροπή Κανονισμού, Ελέγχου της Εντολής και Ασυλιών και έγινε εκτεταμένη συζήτηση από τους Βουλευτές.
<P>
Αυτό στο οποίο φαίνεται τώρα να καταφεύγει το Προεδρείο είναι μια εκ των άνω εντολή και είναι πολύ αντιδημοκρατικό. Ένα από τα πλεονεκτήματα της δημοσίευσης των ονομάτων των Επιτρόπων που επρόκειτο να απαντήσουν στις ερωτήσεις ήταν ότι εάν οι Βουλευτές είχαν για παράδειγμα μια ερώτηση για το περιβάλλον, μπορούσαν να την καταθέσουν πριν από αρκετό καιρό, γνωρίζοντας ότι θα πάρουν μια άμεση και λεπτομερή απάντηση από τον αρμόδιο για το θέμα Επίτροπο. Η περίπτωση να τους δοθεί μια εντελώς ακατάλληλη και πρόχειρη απάντηση από κάποιον άλλο στον οποίο απλώς είχε δοθεί ο σχετικός φάκελλος και δεν γνώριζε το περιεχόμενό του δεν ήταν πιθανή. Εάν γνωρίζαμε εκ των προτέρων ότι ο αρμόδιος για το χαρτοφυλάκιο Επίτροπος επρόκειτο να απαντήσει, τούτο θα ήταν ωφέλιμο. Θεωρώ λοιπόν ότι αυτό είναι ένα βήμα οπισθοδρόμησης. Δεν υπήρξε καμία συζήτηση επ' αυτού στις πολιτικές ομάδες ούτε με τους βουλευτές και αισθάνομαι ιδιαίτερα προσβεβλημένος από τη δικατορική και αφ' υψηλού στάση του Προεδρείου. Θα θέσω το θέμα αυτό στην πολιτική ομάδα όπου ανήκω και καλώ τους άλλους βουλευτές να κάνουν το ίδιο.

<SPEAKER ID=169 NAME="Πρόεδρος">
Κύριε McMahon, ακούστε με, σας παρακαλώ. Ξέρω πως ξέρετε ισπανικά, αλλά θα ήθελα να με ακούσετε στην ίδια σας τη γλώσσα χρησιμοποιώντας τις υπηρεσίες διερμηνείας, γιατί πρέπει να σας πω πως, από την ανάγνωση την οποία μόλις έκανα, δεν βγαίνει κανένα συμπέρασμα πως θα τροποποιηθεί η Ώρα των Ερωτήσεων όσον αφορά τους επιτρόπους. Κατάβαλλεται μόνο προσπάθεια να υπάρχει κάποια τάξη, δηλαδή, να μην γίνονται οι ερωτήσεις πολύ εκ των προτέρων, αλλά κατά την περίοδο την οποία ορίζει ο Κανονισμός μας.
<P>
Δεύτερον, να μην βρίσκεται το προεδρείο της συνεδρίασης, πριν από την έναρξη, με πολλές συμπληρωματικές ερωτήσεις και να υπάρχουν μέλη αυτού του Κοινοβουλίου που βρίσκονται τώρα εδώ που να ζητούν μια ερώτηση και να μην είναι δυνατό να τους παραχωρηθεί γιατί την έχει ήδη ζητήσει εκ των προτέρων κάποιος άλλος. Αυτό που λέμε είναι πως αυτό που θα κάνουμε τώρα είναι, όταν αρχίζει η κύρια ερώτηση, να μπορεί να ζητείται ο λόγος. Δηλαδή, πρόκειται για μικρούς κανόνες οι οποίοι αποβλέπουν, κύριε ΜcMahon, στη βελτίωση του έργου μας. Αν διαπιστώσουμε στην πράξη που δεν βελτιώνουν το έργο μας, θα τους αναθεωρήσουμε. Σας διαβεβαιώ. Εγώ θα το θέσω αμέσως στο Προεδρείο, αλλά τώρα θα σας ζητούσα να μην αρχίσουμε μια συζήτηση σχετικά με αυτό το ζήτημα γιατί, σας επαναλαμβάνω, πως πρόκειται για κανόνες οι οποίοι αποβλέπουν στο να εργαζόμαστε καλύτερα. Αν δεν συμβάλλουν στο να εργαζόμαστε καλύτερα, θα τους αλλάξουμε εκ νέου. Σας διαβεβαιώ. Αλλά ας αρχίσουμε να τους σεβόμαστε κατ' αρχάς και δεν πρόκειται για δικτατορία, κύριε McMahon, αλλά για την ευθύνη που έχει το Προεδρείο να προσπαθεί να οργανώνει όσο είναι δυνατόν καλύτερα τις εργασίες της Ολομέλειας. Εγώ έχω διάφορα αιτήματα για διαδικαστικά θέματα, αλλά πρέεπει να σας πω πως όλα αυτά τα αιτήματα τα οποία αφορούν διαδικαστικά θέματα θα επηρρεάσουν αρνητικά το χρόνο που έχουμε για να διαθέσουμε στις ερωτήσεις προς την Επιτροπή.
<P>
Το λόγο έχει ο κ. Crowley για ένα διαδικαστικό θέμα.

<SPEAKER ID=170 LANGUAGE="EN" NAME="Crowley">
Κύριε Πρόεδρε, θα ήθελα τις οδηγίες σας. Και εγώ έλαβα την ίδια ανακοίνωση με τον κ. Mc Mahon και συμφωνώ απόλυτα μαζί του. Στο δεύτερο τμήμα της παραγράφου 2, αναφέρεται: "Εξαρτάται από τον Προεδρεύοντα μιας συνεδρίασης να αποφασίζει σχετικά με το εάν μπορούν να γίνουν δεκτές συμπληρωματικές ερωτήσεις που πρέπει να αναφέρονται άμεσα στο θέμα της κύριας ερώτησης.» Ασφαλώς εμείς, ως πολιτικοί εκπρόσωποι των λαών της Ευρώπης πρέπει να μπορούμε να αποφασίζουμε εάν ένα θέμα αναφέρεται σε μία ερώτηση ή σε έναν Επίτροπο ατομικά ή να επικρίνουμε έναν Επίτροπο ή τον Προεδρεύοντα του Συμβουλίου όταν αρνούνται να απαντήσουν άμεσα μια ερώτηση και χρειάζεται να καταφύγουμε σε μια άλλη τακτική για να ξεπεράσουμε το αδιέξοδο που δημιουργείται. Σας ζητώ να ασκήσετε τη διακριτική σας ευχέρεια για να ερμηνεύσετε την πτυχή αυτή και να μας δώσετε σαφείς οδηγίες σχετικά με το περιθώριο που θα μας δώσετε.

<SPEAKER ID=171 NAME="Πρόεδρος">
Κύριε Crowley, την ευρύτητα που θα σας επιτρέψω θα μπορέσετε να την δοκιμάσετε κατά τη διάρκεια των εργασιών. Αλλά πρέπει να σας προειδοποιήσω πως το Παράρτημα 2 του Κανονισμού μας λέει: "Ο Πρόεδρος αποφασίζει για το παραδεκτό των συμπληρωματικών ερωτήσεων και περιορίζει τον αριθμό τους προκειμένου κάθε βουλευτής να μπορεί να λάβει απάντηση για την ερώτηση που έχει υποβάλει». Δηλαδή, δεν πρόκειται για παραχώρηση στον πρόεδρο κάποιας νέας εξουσίας, αλλά για υπενθύμιση του ότι ο πρόεδρος διαθέτει αυτήν την εξουσία. Εσείς, κύριε Crowley, θα έχετε μπορέσει να διαπιστώσετε πως, εφόσον υφίσταται αυτός ο κανόνας, ο πρόεδρος ενεργεί πάντα με τη φυσική ευελιξία που απαιτεί μια τόσο ζωντανή περίοδος όπως είναι η Ώρα των Ερωτήσεων. Επομένως, δεν πρόκειται για κάτι νέο αλλά για κάτι που ήδη υφίσταται.
<P>
Τον λόγο έχει ο κ. Wijsenbeek για ένα διαδικαστικό θέμα.

<SPEAKER ID=172 LANGUAGE="NL" NAME="Wijsenbeek">
Κύριε Πρόεδρε, αναφέρατε το όνομά μου για την πρωτοβουλία της αλλαγής διαδικασίας για την ώρα των ερωτήσεων. Σας υπενθυμίζω, κύριε Πρόεδρε, ότι συνέταξα για την Επιτροπή Κανονισμού, Ελέγχου της Εντολής και Ασυλιών μια έκθεση, η οποία εγκρίθηκε από την εν λόγω επιτροπή πριν από τέσσερεις μήνες, και ότι το Προεδρείο αρνείται να υποβάλει την έκθεση στην Ολομέλεια, ώστε να μπορέσουν τουλάχιστον να συζητηθούν οι αντιρρήσεις των συναδέλφων κκ. Crowley και McMahon στις ομάδες και στην Ολομέλεια. Τώρα, το Προεδρείο κάνει κατάχρηση της έκθεσής μου για να διατυπώσει αυθαίρετα νέους κανονισμούς, αντί να ακολουθήσει τις συνηθισμένες δημοκρατικές διαδικασίες. Για ένα πράγμα όμως συμφωνούμε και εσείς και εγώ. Κοιτάζοντας γύρω μας, διαπιστώνουμε ότι κατορθώσαμε να σκοτώσουμε την ώρα των ερωτήσεων, ενώ στα περισσότερα κοινοβούλια του κόσμου αποτελεί το αποκορύφωμα της κοινοβουλευτικής εβδομάδας όπου υπάρχει πολλή ζωντάνια. Εμείς καθόμαστε όμως με μια χούφτα ανθρώπους· οι Επίτροποι και οι υπουργοί μας αραδιάζουν εκ των προτέρων συντεταγμένες απαντήσεις και δεν είναι σε θέση να πάρουν μέρος στη συζήτηση. Η δική μου πρόταση είναι, κύριε Πρόεδρε, να καλούμε τις ερωτήσεις σε τυχαία σειρά, ώστε να μην παίρνουν σειρά πρώτα εκείνοι που υπέβαλαν τις ερωτήσεις τους πριν από έξι μήνες, αλλά να έχουν όλοι ίσες ευκαιρίες να πάρουν σειρά. Δεύτερον, να γίνεται πραγματική συζήτηση, και σε σύντομες ερωτήσεις να δίδονται και σύντομες απαντήσεις. Αν έχετε την καλωσύνη να υποβάλετε την έκθεσή μου στην Ολομέλεια, θα μπορέσουν και τα απλά μέλη να συμμετέχουν τουλάχιστον στη συζήτηση και δεν χρειάζεται πια να μας διατάσσουν μερικοί αντιπρόεδροι που νομίζουν ότι τα ξέρουν όλα καλύτερα.

<SPEAKER ID=173 NAME="Πρόεδρος">
Κύριε Wijsenbeek, αν αναφέρθηκα σε εσάς, φιλικά και με συμπάθεια, ήταν γιατί ξέρω πως είστε αυθεντία στα ζητήματα που αφορούν τον Κανονισμό. Και ως αυθεντία σε ζητήματα Κανονισμού, σκέφτηκα αμέσως πως εσείς θα μπορούσατε να συνειδητοποιήσετε πως καμία από τις διατάξεις τις οποίες ανέγνωσα δεν τροποποιεί τον Κανονισμό. Όντως, το Προεδρείο έχει κάποιες προτάσεις οι οποίες τροποποιούν τον Κανονισμό, αλλά το Προεδρείο θα μεταφέρει αυτές τις προτάσεις στην Επιτροπή Κανονισμού όπου, κύριε Wijsenbeek, θα μπορεί να συζητηθεί διεξοδικά, να εξηγηθεί και να υπερασπιστεί η θέση σας.
<P>
Αλλά, κυρίες και κύριοι, με τις απλές προτάσεις που διαβάσαμε εδώ σήμερα, το Προεδρείο δεν υπερβαίνει τις αρμοδιότητές του. Απλά και μόνο κινείται εντός των αρμοδιοτήτων του, που είναι η εφαρμογή του Κανονισμού, και στις προτάσεις δεν υπάρχει τίποτα που να είναι εκτός του Κανονισμού μας. Υπάρχουν κάποιες προτάσεις τροποποίησης, όπως για παράδειγμα αυτή που έκανε ο κ. von Habsburg σχετικά με το να υπάρχει η δυνατότητα να γίνονται δύο συμπληρωματικές ερωτήσεις στην Ώρα των Ερωτήσεων προς το Συμβούλιο. Αλλά αυτό απαιτεί τροποποίηση του Κανονισμού και για αυτό τη μεταφέραμε στην Επιτροπή Κανονισμού.
<P>
Επομένως, κυρίες και κύριοι -επιμένω ξανά-, όταν θα έχουμε διαβάσει όλοι προσεκτικά αυτό το έγγραφο θα συνειδητοποιήσουμε πως δεν υπάρχει τροποποίηση του Κανονισμού ούτε τροποποίηση των σχέσεών μας με την Επιτροπή και τους επιτρόπους και πως το μόνο στο οποίο αποβλέπουμε είναι να διαπιστώσουμε αν μπορούμε να εκμεταλλευτούμε καλύτερα το χρόνο. Από ότι κατάλαβα κάθε μικρή τροποποίηση στο Σώμα, δυσχεραίνει την εκμετάλλευση του χρόνου γιατί είναι υπερβολικός ο αριθμός των επιφυλάξεων που δημιουργούνται. Σας παρακαλώ, κυρίες και κύριοι, διαβάστε προσεκτικά το έγγραφο. Δείτε πως θα θα χρησιμοποιήσουμε αυτό που υπάρχει σε αυτό το έγγραφο και στην επόμενη Ώρα των Ερωτήσεων εγώ θα ακούσω με μεγάλη ευχαρίστηση τη γνώμη σας εκ νέου, εφόσον έχετε ζήσει σήμερα αυτήν την κατάσταση και εφόσον και εσείς και εγώ έχουμε σκεφτεί.
<P>
Και με αυτό, κυρίες και κύριοι, σας προτείνω να περάσουμε στην πρώτη ερώτηση για την οποία περιμένει ήδη με ανυπομονησία η κ. Concepciσ Ferrer, η οποία διετύπωσε την ερώτηση για τις ΜΜΕ και καλώ τον κ. de Silguy, τον οποίο καλωσόρισα σήμερα και τον οποίο ευχαριστώ για την προσοχή που επέδειξε κατά τη συζήτησή μας και του ζητώ να λάβει τον λόγο για να απαντήσει στην ερώτηση της κ. Concepciσ Ferrer.

<SPEAKER ID=174 NAME="Πρόεδρος">
Ερώτηση αριθ. 41 της κ. Concepciσ Ferrer (H-0301/98):
<P>
Θέμα: Πολιτική υπέρ των μικρομεσαίων επιχειρήσεων
<P>
Έχοντας υπόψη τα πορίσματα έρευνας του Ελεγκτικού Συνεδρίου σύμφωνα με την οποία, από 33 επιχειρήσεις θεωρούμενες μικρομεσαίες, μόνο 11 αντιστοιχούσαν πράγματι στην εν λόγω κατηγορία, ενώ τα υπόλοιπα 2/3 των επιχειρήσεων ανήκαν σε κοινοπραξίες, μία δε από τις τελευταίες, θεωρούμενη μικρή επιχείρηση, είχε 2.000 εργαζόμενους.
<P>
Δεν νομίζει η Επιτροπή ότι, υπό το φως των ανωτέρω πορισμάτων, θα έπρεπε να υπάρξει μια αναθεώρηση της έννοιας της μικρομεσαίας επιχείρησης ώστε να αντανακλά την υφιστάμενη πραγματικότητα;

<SPEAKER ID=175 NAME="de Silguy">
Έμαθα πολλά, και σας ευχαριστώ που μου επιτρέψατε να συμμετάσχω στη συζήτησή σας.
<P>
Για τον προσδιορισμό των μικρών και μεσαίων επιχειρήσεων, η Επιτροπή εφαρμόζει τον ορισμό που έχει προβλεφθεί από τη σύσταση της 3ης Απριλίου 1996 στα κράτη μέλη, στην Ευρωπαϊκή Τράπεζα Επενδύσεων και στο Ευρωπαϊκό Ταμείο Επενδύσεων. Σύμφωνα με τον νέο αυτό ορισμό, που στοχεύει να βάλει λίγη τάξη στην κατάσταση που περιγράψατε, για να θεωρείται μία επιχείρηση μεσαία πρέπει να απασχολεί λιγότερο από 250 υπαλλήλους ο κύκλος εργασιων της να μην ξεπερνά τα 40 εκατομμύρια Ecu ή ο ισολογισμός της να μην ξεπερνά τα 27 εκατομμύρια Ecu. Για να θεωρείται μία επιχείρηση μικρή πρέπει να απασχολεί λιγότερο από 50 υπαλλήλους, ο ετήσιος κύκλος εραγσιών της να μην ξεπερνά τα 7 εκατομμύρια Ecu ή ο ετήσιος ισολογισμός της να μην ξεπερνά τα 5 εκατομμύρια Ecu.
<P>
Επιπλέον, οι μικρές και μεσαίες επιχειρήσεις πρέπει να είναι πραγματικά ανεξάρτητες, δηλαδή να μην κατέχει ποσοστό τους 25 % και άνω άλλη επιχείρηση. Το όριο του κύκλου εργασιών και του ισολογισμού θα προσαρμόζεται συστηματικά, κάθε τέσσερα χρόνια, γαι να λαμβάνονται υπόψη οι οικονομικές αλλαγές που συντελούνται στην Ευρώπη.
<P>
Πέραν τούτου, σε ορισμένα ειδικά προγράμματα έρευνας και τεχνολογικής ανάπτυξης και στα πλαίσια του τέταρτου προγράμματος-πλαίσιου 1994-1998, χρησιμοποιήθηκαν άλλοι ορισμοί για την μικρή και μεσαία επιχείρηση. Όμως, για την εφαρμογή του πέμπτου προγράμματος-πλαίσιου, δηλαδή 1998-2000, η Επιτροπή προτείνει να εφαρμοστεί ο νέος ορισμός που μόλις σας ανέφερα με αντάλλαγμα μια εξαίρεση που επιτρέπει να συμπεριληφθούν επιχειρήσεις που απασχολούν μέχρι 500 υπαλλήλους.
<P>
Ανάμεσα στα διάφορα κριτήρια αυτού του νέου ορισμού εμφανίζεται και το κριτήριο ανεξαρτησίας και η Επιτροπή έχει επίγνωση ότι αυτό δεν έγινε πάντα σεβαστό. Όπως το επισημάνατε κυρία μου, σχετικά με τις βάσεις δεδομένων που αφορούν όσους συμμετέχουν στα προγράμματα έρευνας και τεχνολογικής ανάπτυξης, η ετήσια έκθεση του Ελεγκτικού Συνεδρίου δείχνει ότι στις 33 εταιρείες που επιλέχθηκαν στα πλαίσια ελέγχου που το τελευταίο πραγματοποίησε, 11 δεν πληρούσαν τα κριτήρια ανεξαρτησίας και μία απασχολούσε περισσότερους από 2.000 υπαλλήλους.
<P>
Πέραν τούτου, η Επιτροπή επιθυμεί να σας καθησυχάσει και να καθησυχάσει και τη Συνέλευση: η ποιότητα και η αξιοπιστία αυτών των βάσεων βελτιώνονται και εκσυγχρονίζονται συνεχώς. Η βελτίωση αυτή πρόκειται να συνεχιστεί, ιδιαίτερα με την σταδιακή εισαγωγή ελέγχων οικονομικής και νομικής βιωσιμότητας που θα καλύψουν και τις μητρικές εταιρείες. Επίσης, η βελτίωση αυτή θα συνεχιστεί και με την επαλήθευση των κριτηρίων που εφαρμόζονται στις μικρές και μεσαίες επιχειρήσεις, βάσει εξακριβωμένων στοιχείων. Η Επιτροπή δεν θα παραλείψει να επιμείνει κι άλλο για τη σχολαστική εφαρμογή των κριτηρίων ορισμού των μικρών και μεσαίων επιχειρήσεων στο μέλλον.

<SPEAKER ID=176 LANGUAGE="ES" NAME="Ferrer">
Θέλω, κατ' αρχάς, να ευχαριστήσω τον κύριο Επιτρόπο για τις εξηγήσεις του. Εξηγήσεις οι οποίες, από την άλλη, πιστεύω πως ήταν απαραίτητες. Είναι πολύ χρήσιμες, γιατί σήμερα το πρωί, κατά την έγκριση της έκθεσης Elles, επιμέναμε στην ποσότητα των κενών που υπάρχουν σχετικά με τις ενισχύσεις τις οποίες μπορούν να διαθέτουν οι ΜΜΕ και που δεν έχουν χρησιμοποιηθεί. Έτσι, σπαταλούμε, αν όχι κάποιους πόρους, σίγουρα κάποιες δυνατότητες βελτίωσης όχι μόνο της κατάστασης των ΜΜΕ αλλά, κυρίως, των δράσεων των ιδίων υπέρ της δημιουργίας θέσεων απασχόλησης.
<P>
Θα ζητούσα από τον κύριο Επίτροπο, σύμφωνα με τα ίδια του τα λόγια, να προσέχει πολύ η Επιτροπή και να κάνει πραγματικότητα αυτά που έχει περιγράψει.

<SPEAKER ID=177 LANGUAGE="FR" NAME="de Silguy">
Συμφωνώ απόλυτα. Θυμάμαι καλά την ευχή της κ. Ferrer και συμφωνώ απόλυτα μαζί της ότι είναι σημαντικό για την Επιτροπή, να στοχεύσει αυτά τα μέτρα στις κατάλληλες επιχειρήσεις, με κίνδυνο να βρεθεί μπροστά σε ένα φαινόμενο κατακερματισμού των ενισχύσεων και, κατ' επέκταση, απώλειας της αποτελεσματικότητας. Επομένως, μπορώ να σας διαβεβαιώσω ότι η Επιτροπή συμφωνεί με την ανάλυσή σας και θα ενεργήσει προς αυτή την κατευθυνση.

<SPEAKER ID=178 LANGUAGE="EN" NAME="Ewing">
Σχετικά με την τωρινή κατάσταση, θα ήθελα να ζητήσω από τον Επίτροπο να εξετάσει ορισμένους τομείς, όπου εταιρίες οι οποίες απασχολούν πενήντα άτομα, είναι στην πραγματικότητα μεγάλες εταιρίες και όπου η έννοια της μικρής εταιρίας προσεγγίζει περισσότερο τον αριθμό των δέκα ατόμων. Σε περιοχές όπως η περιφέρειά μου της Ορεινής Σκωτίας και των Νήσων, συχνά είναι οι εταιρίες αυτές στις οποίες προσβλέπουμε για τη δημιουργία θέσεων εργασίας. Δεν είναι δυνατόν η Επιτροπή να εξετάσει μια επιπλέον προσέγγιση ώστε να υπάρξει ακόμη ευνοϊκότερη αντιμετώπιση των μικρών επιχειρήσεων;

<SPEAKER ID=179 LANGUAGE="FR" NAME="de Silguy">
Αυτό το ερώτημα είναι πάντα λεπτό γιατί, από την μία, πρέπει να λάβουμε υπόψη την αναγκαιότητα μιας προσέγγισης λίγο-πολύ εναρμονισμένης σε ευρωπαϊκό επίπεδο προς όφελος της αποτελεσματικότητας και, από την άλλη, να λάβουμε υπόψη τις ιδιάζουσες καταστάσεις. Θα απαντήσω στην κ. Ewing ότι τα κράτη μέλη έχουν φανεί περισσότερο ευέλικτα από εμάς. Όμως είμαστε ευέλικτοι αφού έχουμε θέσει όρια για τις μικρές επιχειρήσεις, επιχειρήσεις με λιγότερο από 10 άτομα, που οφείλουν να προσαρμοστούν στην κατάσταση των νησιών που αναφέρατε. Θα έλεγα μάλιστα ότι σε ορισμένα κράτη μέλη, η ευελιξία είναι ακόμα πιο μεγάλη αφού τα όρια αντιστοιχούν στα ανώτερα αποδεκτά και ότι το κριτήριο του αριθμού των υπαλλήλων μπορεί να εφαρμοστεί από μόνο του, χωρίς αναφορά στον κύκλο εργασιών ή τον ισολογισμό. Επομένως τα πράγματα πηγαίνουν προς την κατεύθυνση που επιθυμείτε.

<SPEAKER ID=180 LANGUAGE="EN" NAME="Crowley">
Επιθυμώ να ευχαριστήσω τον κ. Επίτροπο για την απάντησή του. Έχω μόνο δύο πολύ σύντομες ερωτήσεις να του υποβάλω πάνω στο θέμα αυτό. Πρώτον, μπορεί να μας εγγυηθεί ότι αυτή η έρευνα του Ελεγκτικού Συνεδρίου δεν θα χρησιμοποιηθεί σε μια προσπάθεια να μειωθεί το χρηματικό ποσό που έχει διατεθεί στον τομέα των ΜΜΕ και ιδιαίτερα στην πτυχή που αφορά τη δημιουργία θέσεων εργασίας; Δεύτερον, ίσως έχω παρερμηνεύσει αυτά που είπε στην αρχική του απάντηση, αλλά ορθά καταλαβαίνω ότι τα κριτήρια για τον ορισμό των ΜΜΕ και των μικρών επιχειρήσεων θα ενημερώνονται και θα αξιολογούνται κάθε χρόνο;

<SPEAKER ID=181 LANGUAGE="FR" NAME="de Silguy">
Πολύ σύντομα, μπορώ να απαντήσω καταφατικά στις δύο ερωτήσεις του κ. Crowley. Πιο συγκεκριμένα, όσον αφορά το δεύτερο ερώτημα, υπενθυμίζω ότι έχουμε προβλέψει την ενημέρωση των κριτηρίων τουλάχιστον κάθε τέσσερα έτη, και πιο σύντομα αν χρειαστεί, σε συνάρτηση με την εξέλιξη των οικονομικών δεδομένων.

<SPEAKER ID=182 NAME="Πρόεδρος">
Ερώτηση αριθ. 42 του κ. Νικήτα Κακλαμάνη (H-0314/98):
<P>
Θέμα: Αύξηση της επιδοτούμενης ποσότητας ελαιολάδου
<P>
Σύμφωνα με πληροφορίες, ο Επίτροπος κ. Fischler, ευρισκόμενος πρόσφατα στην Ισπανία, δήλωσε ότι το πλαφόν παραγωγής ελαιολάδου που θα τύχει επιδότησης από την ΕΕ θα αυξηθεί κατά 300 χιλιάδες τόνους για την Ισπανία και την Ελλάδα.
<P>
Θα παρακαλούσα να πληροφορηθώ από την Ευρωπαϊκή Επιτροπή αν θα υπάρξει πράγματι μια τέτοια αύξηση του πλαφόν παραγωγής ελαιολάδου, και ποια θα είναι η κατανομή της ποσότητας αυτής μεταξύ της Ελλάδας και της Ισπανίας;

<SPEAKER ID=183 NAME="de Silguy">
Παράλληλα με την προσπάθεια που καταβάλλεται με την Aτζέντα 2000, η Επιτροπή εξέτασε στις 19 του περασμένου Μαρτίου τον φάκελο της κοινής οργάνωσης της αγοράς του ελαιόλαδου. Ως προς αυτό, η Επιτροπή έλαβε υπόψη τις παρατηρήσεις του Ευρωπαϊκού Κοινοβουλίου. Η μεταρρύθμιση της κοινής οργάνωσης της αγοράς θα έπρεπε να τεθεί σε ισχύ από την περίοδο εμπορίας 2001-2002. Στο μεταξύ, και για να ξεπεράσει τις δυσκολίες διαχείρισης της σημερινής Κοινής Οργάνωσης Αγοράς, η Επιτροπή πρότεινε επείγουσες τροποποιήσεις στο ισχύον καθεστώς. Οι τροποποιήσεις αυτές, καθώς και τα στοιχεία που πρέπει να ληφθούν υπόψη για τη μεταρρύθμιση του τομέα, θα αποτελέσουν το αντικείμενο μιας ειδικής συζήτησης στους κόλπους της Συνέλευσής σας και ο συνάδελφός μου Franz Fischler θα απαντήσει σε όλα σας τα ερωτήματα πάνω στο θέμα αυτό.
<P>
Μπορώ να σας πω σήμερα ότι οι προτεινόμενες αυξήσεις προβλέπουν, μεταξύ άλλων, μια αύξηση της μέγιστης εγγυημένης ποσότητας σε 212.400 τόνους, και ότι μεταξύ των τροποποιήσεων προτάθηκε να κατανεμηθεί η αύξηση αυτή ανάμεσα στις εθνικές ποσότητες στα κράτη μέλη που είναι παραγωγοί. Η νέα αύξηση της μέγιστης εγγυημένης ποσότητας των 1.562.400 τόνων, θα κατανεμηθεί σε αυτά τα κράτη μέλη ως εξής: Ισπανία: 625.210 τόνοι, Γαλλία: 3.065 τόνοι, Ελλάδα: 389.038 τόνοι, Ιταλία: 501.172 τόνοι, Ποτρογαλία: 43.915 τόνοι. Η αύξηση της εγγυημένης μέγιστης ποσότητας έχει ως κίνητρο την εξέλιξη της δυνατότητας απορρόφησης της κοινοτικής αγοράς. Λαμβάνει υπόψη τις δυνατότητες των νέων φυτειών που δημιουργήθηκαν πρόσφατα στην Ισπανία και την Πορτογαλία και επίσης αντιστοιχεί στις οικονομίες που έγιναν βάσει του κοινοτικού προϋπολογισμού με την κατάργηση των μικρών παραγωγών και με την κατάργηση της ενίσχυσης της κατανάλωσης.

<SPEAKER ID=184 NAME="Κακλαμάνης">
Κύριε Eπίτροπε, ευχαριστώ πάρα πολύ, νομίζω ότι μάλλον θα πρέπει να είμαι κι ευχαριστημένος απ'αυτά που άκουσα απ'την απάντησή σας, αλλά, επειδή εμείς εδώ δεν έχουμε πρόχειρους όλους αυτούς τους αριθμούς που αναφέρατε, κατάλαβα τελικώς καλά ότι, πράγματι, αυτό το οποίο ρωτώ στην ερώτησή μου είναι αλήθεια; Δηλαδή, δεν με ενδιαφέρουν τόσο οι αριθμοί -αυτοί που είπατε αυτοί θα είναι, τους πιστεύω- αλλά πράγματι, υπάρχει περίπτωση να αυξηθεί για την Ισπανία και την Ελλάδα αυτό που ίσχυε μέχρι τώρα, κατά 300.000, ναι ή όχι; Γιατί άκουσα μεν αριθμούς, αλλά δεν ξέρω τι ίσχυε πριν. 'Αρα είναι οι ίδιοι ή είναι παραπάνω;

<SPEAKER ID=185 LANGUAGE="FR" NAME="de Silguy">
Αν και δεν είμαι ειδικός στα θέματα του ελαιόλαδου, κρίνοντας από αυτά που ξέρω, η μέγιστη ποσότητα σήμερα είναι, για το σύνολο της Ευρωπαϊκής Ένωσης, 1.350.000 τόνοι. Θα πάει στους 1.562.000 τόνους. Κατά συνέπεια, η ποσότητα αυτή θα αυξηθεί και θα κατανεμηθεί στα διάφορα κράτη μέλη, που θα παρατηρήσουν ότι οι ποσότητες τους αυξάνονται και κατανέμονται σε συνάρτηση με τα κλειδιά που χρησιμοποιούνται συνήθως σε αυτόν τον τομέα της κοινής αγροτικής πολιτικής. Ιδιαίτερα ένα από αυτά, αφορά στη μέση εθνική παραγωγή για ένα διάστημα τριών χρόνων, κατά τα πέντε τελευταία χρόνια, αφαιρώντας την καλύτερη και τη χειρότερη χρονιά για κάθε ένα από τα κράτη μέλη. Επομένως, θα εφαρμοστούν τα συνήθη κριτήρια, που είναι τα κλασικά κριτήρια κατανομής. Θα σας αποσταλούν όλες οι τεχνικές λεπτομέρειες, αν δεν τις έχετε ήδη λάβει, που δείχνουν ότι η αύξηση αυτή της μέγιστης εγγυημένης ποσότητας θα κατανεμηθεί αναλογικά, στα διάφορα κράτη μέλη, σύμφωνα με τα συνήθη κριτήρια.

<SPEAKER ID=186 LANGUAGE="ES" NAME="Colino Salamanca">
Θα ήθελα απλά να θυμίσω στον Επίτροπο δύο ιδέες:
<P>
Πρώτη, ανέφερα πέντε έτη συγκομιδής στα οποία βασίζεται η τροποποίηση της μέγιστης εγγυημένης ποσότητας, από τα οποία δεν λαμβάνονται υπόψη το χαμηλότερο και το υψηλότερο. Αλλά, στην περίπτωση της Ισπανίας, τα έτη συγκομιδής 92-93, 93-94 και 94-95 είναι τρία έτη συγκομιδής στα οποία σημειώθηκε καταστροφική ξηρασία. Αυτό σημαίνει αν μεταφερθούν αυτά τα στοιχεία στην κατάσταση της Ισπανίας θα επιβαρυνθούμε με τον καθορισμό της ποσότητας που αναλογεί στην Ισπανία.
<P>
Η δεύτερη ιδέα, πολύ σημαντική, είναι πως η μέγιστη εγγυημένη ποσότητα για όλη την Ισπανία θα επηρεαστεί επίσης ως συνέπεια αυτών των στοιχείων τα οποία δεν ισχύουν για την Ισπανία. Θα ήταν σημαντικό να το λάμβανε αυτό υπόψη η Επιτροπή και να μπορούσε να διορθώσει αυτά τα στοιχεία κάποια στιγμή, ακόμη και κατά τη διάρκεια της φάσης των διαδικασιών στο Συμβούλιο. Αν δεν το κάνει, θα υπάρξει μια συνολική επιβάρυνση της Ευρώπης και ιδιαίτερα της ισπανικής παραγωγής.

<SPEAKER ID=187 LANGUAGE="FR" NAME="de Silguy">
Θυμάμαι καλά την παρατήρησή σας. Αυτό μου θυμίζει τη συζήτηση που πραγματοποιήθηκε στην επιτροπή όταν προετοιμαζόταν η πρόταση. Αφορούσε στην προσέγγιση πολλών στόχων, που μπορεί να φανούν αντικρουόμενοι, και ταυτόχρονα στην εξέταση του προβλήματος που είχε τεθεί την εποχή εκείνη από την ξηρασία στην Ισπανία.
<P>
Ο φάκελος είναι τώρα στα χέρια του Συμβουλίου, την παρατήρηση που κάνατε τη θυμάται καλά ο κ. Fischler, ο οποίος θα αναλάβει αυτές τις διαπραγματεύσεις. Όμως είναι στη δικαιοδοσία της Επιτροπής να παρουσιάσει μια πρόταση με αντικειμενικές και παραδοσιακές βάσεις, όσον αφορά τα επιλεχθέντα κριτήρια. Τώρα η διαπραγμάτευση είναι στο Συμβούλιο και είμαι σίγουρος ότι θα ακουστούν όλες οι απόψεις.

<SPEAKER ID=188 LANGUAGE="ES" NAME="Camisσn Asensio">
Κύριε Επίτροπε, έχοντας παρακολουθησει όσα είπατε, θα ήθελα να γνωρίζω αν γνωρίζει πραγματική η Επιτροπή πως υπάρχουν κινήσεις κατά του επιπέδου απασχόλησης στην Ισπανία. Αν η Επιτροπή επιμείνει -όπως διαπιστώνω- στην ισχυρογνωμοσύνη της να μην ανεβάσει ουσιαστικά την μέγιστη εγγυημένη ποσότητα, οι επιπτώσεις στην απασχόληση θα είναι άσχημες. Γιατί η αλήθεια είναι πως, εκτός από το πρόβλημα της ξηρασίας που τέθηκε εδώ, η ισπανική παραγωγή, για να αναφέρουμε την τελευταία, ήταν 947.000 τόνοι, ποσότητα που απέχει πάρα πολύ από το μέγιστο αυτό όριο που ορίζεται για την Ισπανία. Και αν δεν επιδοτηθεί αυτή η διαφορά, η επίπτωση, σίγουρα, θα είναι μεγαλύτερη ανεργία στην Ισπανία, ακριβώς τη χώρα στην οποία σημειώνεται το μεγαλύτερο ποσοστό ανεργίας σε όλη την Ευρωπαϊκή Ένωση.
<P>
Δεν έχει μεγάλη σημασία να γίνεται λόγος για την απασχόληση στο Ευρωπαϊκό Συμβούλιο του Λουξεμβούργου, αν από την άλλη πλευρά περικόπτονται ημερομίσθια και αν, τέλος, τηρηθεί αυτή η απειλή σχετικά με την ελαιοπαραγωγή της Ισπανίας.

<SPEAKER ID=189 LANGUAGE="FR" NAME="de Silguy">
Θα δώσω την ίδα απάντηση που έδωσα προηγουμένως: είναι, πράγματι, το θέμα που βρίσκεται τώρα σε διαπραγμάτευση. Σας εξήγησα το σκεπτικό της πρότασης της Επιτροπής. Σας είχα εξηγήσει επίσης ότι η Επιτροπή πρότεινε μία αύξηση της μέγιστης εγγυημένης ποσότητας σε σχέση με τη σημερινή ποσότητα. Ξέρω ότι, για κάποιες χώρες, αυτό δημιουργεί προβλήματα, από οικονομική άποψη και, ας μην το ξεχνάμε, από άποψη διάθεσης της ποσότητας του ελαιόλαδου.
<P>
Ωστόσο, πιστεύω ότι τα στοιχεία αυτά στο σύνολό τους λαμβάνονται υπόψη από τους διαπραγματευτές. Κάνατε καλά που τα επισημαίνετε. Τώρα θα αποτελέσουν μέρος της διαπραγμάτευσης που θα διεξαχθεί στο Συμβούλιο.

<SPEAKER ID=190 NAME="Πρόεδρος">
Ευχαριστώ πολύ, κύριε de Silguy.
<P>
Το λόγο έχει η κυρία Izquierdo Rojo για ένα διαδικαστικό θέμα. Με συγχωρείτε, ποιο άρθρο του Κανονισμού επικαλείσθε για το διαδικαστικό θέμα;

<SPEAKER ID=191 LANGUAGE="ES" NAME="Izquierdo Rojo">
Κύριε Πρόεδρε, θα ήθελα να επισημάνω πως έχουν έρθει στο Θεωρείο από την Γρανάδα...
<P>
(Ο Πρόεδρος διακόπτει την ομιλήτρια)

<SPEAKER ID=192 NAME="Πρόεδρος">
Κυρία Izquierdo Rojo, αυτό δεν είναι ένα διαδικαστικό θέμα. Σας παρακαλώ να καθήσετε και να μου επιτρέψετε να συνεχίσω το έργο μου, όπως αρμόζει, με την επόμενη ερώτηση.

<SPEAKER ID=193 NAME="Πρόεδρος">
Ερώτηση αριθ. 43 του κ. Phillip Whitehead (H-0321/98/αναθ. 1):
<P>
Θέμα: Οι καταναλωτές και το Ευρώ
<P>
Προτίθεται η Επιτροπή να αναφέρει εάν συμμερίζεται την άποψη ότι θα πρέπει να καταβάλλονται ατελώς όλα τα τραπεζικά έξοδα που είναι υποχρεωτικά; Εάν ναι, με ποιον τρόπο μπορεί να εφαρμοσθεί αυτή η αρχή;
<P>
Θα μπορούσε να επιβεβαιώσει η Επιτροπή πότε θα αποφασίσει εάν θα πρέπει να ρυθμίσει το ζήτημα της διπλής αναγραφής των τιμών; Ποια θα είναι η οριστική ημερομηνία κατά τη γνώμη της Επιτροπής για τη λήψη αυτής της απόφασης, λαμβάνοντας υπόψη τον χρόνο που απαιτήθηκε για συναπόφαση;
<P>
Προτίθεται η Επιτροπή να παράσχει λεπτομέρειες ως προς το χρονοδιάγραμμα για την ανάπτυξη κωδίκων ορθής πρακτικής ανάμεσα στους επαγγελματίες και τους καταναλωτές;
<P>
Ποιος θα είναι ο ρόλος των παρατηρητηρίων για το Ευρώ και πού θα είναι εγκατεστημένα;

<SPEAKER ID=194 NAME="de Silguy">
Η Επιτροπή κρίνει ότι βάσει των σημερινών κανονισμών για το ευρώ οι τράπεζες δεν είναι εξουσιοδοτημένες να εισπράττουν τα έξοδα για τις υποχρεωτικές νομισματικές μετατροπές που αφορούν στην εισαγωγή του ευρώ. Επομένως, δεν είναι απαραίτητο να ψηφίσουμε συμπληρωματικές νομοθετικές διατάξεις σε αυτόν τον τομέα. Ωστόσο, η Επιτροπή κρίνει επίσης ότι για να διευκολύνουν οι τράπεζες την ομαλή εισαγωγή του ευρώ θα έπρεπε να προχωρήσουν πέρα από τις ελάχιστες νόμιμες υποχρεώσεις τους. Για να διευκρινίσει τη θέση της στο θέμα των τραπεζικών εξόδων των μετατροπών σε ευρώ η Επιτροπή θα παρουσιάσει σε δεκαπέντε ημέρες - άρα, πολύ σύντομα - μέσω σύστασης, τις αρχές της καλής συμπεριφοράς, που θα καλύψουν τόσο τις διατάξεις που απαιτούνται από το νόμο όσο και τις πρόσθετες διατάξεις, τις οποίες η Επιτροπή θεωρεί επιθυμητές. Οι συστάσεις αυτές, θα σταλούν στις κυβερνήσεις, στους διάφορους συλλόγους, στις οργανώσεις, στους συλλόγους των καταναλωτών, στους επαγγελματικούς συλλόγους, και φυσικά και η Συνέλευση θα λάβει γνώση.
<P>
Θα προσθέσω ότι η σύσταση αντιπροσωπεύει μια μέση οδό ανάμεσα στην έγκριση ενός κανονισμού και στο ελεύθερο παιχνίδι των δυνάμεων της αγοράς και ότι αυτή η οδός θα αποτελέσει τον πιο αποτελεσματικό τρόπο για την επίτευξη των συγκεκριμένων στόχων. Για την εφαρμογή της σύστασης, ο καταλληλότερος τρόπος είναι να θεσμοθετηθούν κώδικες καλής συμπεριφοράς που θα γίνουν αποδεκτοί από τους ενδιαφερόμενους. Πιστεύω εξάλλου πως εδώ και αρκετό καιρό έχει σημειωθεί πρόοδος προς αυτή την κατεύθυνση. Στην περίπτωση όμως που αυτές οι εθελοντικές διατάξεις αποδειχθούν αναποτελεσματικές, θα μπορούσε να προβλεφθεί ψήφιση νομικών διατάξεων για να διευκρινιστεί η κατάσταση.
<P>
Κατά δεύτερον, για τη διπλή ένδειξη των τιμών που ανέφερε στην ερώτησή του ο κ. Whitehead, θα μπορούσα να πω ότι η Επιτροπή θεωρεί και εδώ ότι η επιβολή διπλής ένδειξης στις τιμές μέσω ενός κανονισμού σε ευρωπαϊκό επίπεδο αποτελεί το κατάλληλο μέσο για την εξασφάλιση μιας διπλής ένδειξης που να ανταποκρίνεται ταυτόχρονα και στις ανάγκες των καταναλωτών και να διατηρεί στο ελάχιστο το κόστος μετατροπής σε ευρώ. Και σε αυτήν την περίπτωση, η Επιτροπή θα απευθύνει μια σύσταση, σε δεκαπέντε ημέρες, και έτσι θα προτείνει τις αρχές σχετικά με την τακτική που πρέπει να ακολουθείται έτσι ώστε να παρέχεται η απαραίτητη σαφήνεια και βεβαιότητα σε όλους όσοι σχετίζονται με τη διπλή αναγραφή. Αν διαπιστωθεί στην πορεία ότι αυτή η προσέγγιση δεν είναι ικανοποιητική, θα προβλεφθεί ψήφιση κανονισμού για τις αρχές της τακτικής που θα έπρεπε να ακολουθείται, και η Emma Bonino δεν θα με αντικρούσει.
<P>
Τρίτη παρατήρηση: η στρογγυλή τράπεζα στις 26 του περασμένου Φεβρουαρίου έδειξε ότι η πρόοδος που σημειώθηκε στην πρακτική προετοιμασία της εισαγωγής του ευρώ απορρέει κατά κύριο λόγο από την κινητοποίηση των οργανώσεων των καταναλωτών και των επαγγελματικών οργανώσεων, καθώς και από την καθιέρωση συνεχούς διαλόγου ανάμεσα σε όλους τους ενδιαφερόμενους φορείς. Ο διάλογος αυτός διεξάγεται κατά κύριο λόγο σε εθνικό επίπεδο, όπου οι διαπραγματεύσεις πρέπει να καταλήξουν σε κάποια διατύπωση, στην εφαρμογή του κώδικα καλής συμπεριφοράς βάσει των συστάσεών μας, και ήδη, οι διαπαραγματεύσεις αυτές έχουν προχωρήσει. Παράλληλα, σε ευρωπαϊκό επίπεδο, μπορεί να γίνει προσπάθεια για διαπραγματεύσεις ανάμεσα στους καταναλωτές καθώς και ανάμεσα στους επαγγελματίες. Αυτό άλλωστε έχει ήδη συμβεί και ένας από τους στόχους συνίσταται στη δημιουργία ενός σήματος "ευρώ» για τους λιανοπωλητές που αναγράφουν τις τιμές σε εύρω και δέχονται να πληρωθούν με αυτό το νόμισμα. Επιθυμούμε να ξεκινήσουν οι διαπραγματεύσεις το γρηγορότερο δυνατό και να έχουν ικανοποιητικά αποτελέσματα. Αυτό θα ενισχύσει την εμπιστοσύνη των χρηστών και των καταναλωτών στο πέρασμα προς το ευρώ.
<P>
Τελευταίο σημείο της ερώτησης του κ. Whitehead: το πρόβλημα με τα εθνικά και τοπικά παρατηρητήρια. Πράγματι, η εγκατάσταση παρόμοιων παρατηρητηρίων είναι, πιστεύω, απαραίτητη, γιατί αποτελούν ένα μέσο με τη βοήθεια του οποίου θα μπορούσαν τα κράτη μέλη να ευνοήσουν τη διάδοση πληροφοριών σχετικά με το ευρώ, καθώς και ένα μέσο μέσω του οποίου θα μπορούσαν να επιβλέπουν κατά πόσο γίνονται σεβαστές οι εθελοντικές αυτές συμφωνίες στο πλαίσιο του κώδικα καλής συμπεριφοράς που ανέφερα. Σε ευρωπαϊκό επίπεδο, θα μπορούσαν να αποτελέσουν έναν τόπο άτυπων ανταλλαγών πληροφοριών για την εξέλιξη μεταξύ των κρατών μελών. Η μορφή και οι ακριβείς λειτουργικές διαδικασίες για να τεθούν σε λειτουργία τα παρατηρητήρια αυτά θα καθοριστούν, πιστεύω, από τα κράτη μέλη βάσει της ισχύουσας νομοθεσίας.

<SPEAKER ID=195 LANGUAGE="EN" NAME="Whitehead">
Σας ευχαριστώ που μου επιτρέπετε να θέσω την ερώτηση αυτή. Χαίρομαι επίσης που η Επίτροπος κ. Bonino είναι παρούσα τη στιγμή αυτή για να ακούσει την απάντηση του συναδέλφου της. Μπορώ να υποβάλω δύο σύντομες ερωτήσεις; Πρώτον, επί πόσο χρονικό διάστημα θα ακολουθήσει η Επιτροπή της συστάσεις για καλή συμπεριφορά που μόλις περιέγραψε ο Επίτροπος κ. De Silguy, πριν αποφασίσει εάν είναι αποτελεσματικές ή όχι και εάν χρειάζεται να προχωρήσει σε υποχρεωτικές διατάξεις, έχοντας υπόψη τον χρόνο συναπόφασης και την προθεσμία έως το 2002, πράγμα που σημαίνει ότι πρέπει να πάρουμε κάποια απόφαση σχετικά με αυτό αρκετά πριν από το 2002;
<P>
Δεύτερον, πάνω στο θέμα των τραπεζικών επιβαρύνσεων, ποιά ήταν η αντίδραση του τραπεζικού κόσμου μέχρι τώρα; Πώς προτείνει η ίδια η Επιτροπή να εξασφαλίσει τη συνέχεια των συμβάσεων κατά τη μετάβαση από τα εθνικά νομίσματα στο ευρώ;

<SPEAKER ID=196 LANGUAGE="FR" NAME="de Silguy">
Θα είμαι πολύ ακριβής σε αυτό το σημείο. Η Επιτροπή θα κάνει τις συστάσεις της σε δεκαπέντε ημέρες, γύρω στις 15 Απριλίου. Οι συστάσεις αυτές θα σταλούν στις κυβερνήσεις με την ελπίδα να συμεριληφθούν στα συμπεράσματα του Ευρωπαϊκού Συμβουλίου στις 2 Μαΐου, για να αποκτήσουν σημαντική πολιτική δύναμη. Αυτές οι συστάσεις θα σταλούν σε δίαφορες επαγγελματικές οργανώσεις, στις οργανώσεις των καταναλωτών, με την οδηγία να δουλέψουν μαζί, ώστε να καταρτίσουν κώδικες καλής συμπεριφοράς.
<P>
Θα δούμε ανάλογα με τα προβλήματα. Επείγει να ασχοληθούμε με τα τραπεζικά έξοδα, γιατί από την 1η Ιανουαρίου 1999 ένα σωρό ερωτήσεις θα τεθούν ως προς αυτό, πράγμα το οποίο δείχνει ότι πρέπει να προχωρήσουμε πιο γρήγορα. Για τις ερωτήσεις της διπλής ένδειξης έχουμε περισσότερο χρόνο. Επομένως δεν χρειάζεται να ορίσουμε συγκεκριμένες ημερομηνίες. Ωστόσο, έχουμε ήδη ορίσει μια ημερομηνία συνάντησης με την τραπεζική κοινότητα για το φθινόπωρο του 1998, πράγμα το οποίο θα μας επιτρέψει να σταθμίσουμε όλα τα δεδομένα σχετικά με αυτό το τραπεζικό ζήτημα.
<P>
Μπορώ να σας πω ότι οι διαπραγματεύσεις και οι αντιδράσεις είναι μάλλον θετικές αφού η τραπεζική κοινότητα έστειλε, πριν την στρογγυλή τράπεζα στις 26 Φεβρουαρίου, στην Emma Bonino μια επιστολή, της οποίας άλλωστε έχω αντίγραφο, που φανερώνει τη διάθεσή τους να εργαστούν προς αυτήν την κατεύθυνση. Σήμερα βρισκόμαστε σε μια μάλλον ενθαρρυντική πορεία, η οποία λειτουργεί με βάση την ανταλλαγή απόψεων. Τα αποτελέσματα θα τα αξιολογήσουμε μετά. Σε ό, τι αφορά στη συνέχεια των συμβολαίων, όλες οι ενδείξεις που διαθέτουμε δείχνούν ότι η σημερινή κατάσταση της ρύθμισης είναι αρκετή για την ικανοποίηση αυτής της νομικής υποχρέωσης.

<SPEAKER ID=197 NAME="Πρόεδρος">
Ευχαριστώ πολύ, κύριε de Silguy.
<P>
Κυρίες και κύριοι, έληξε ο χρόνος του πρώτου μέρους της Ώρας των Ερωτήσεων προς την Επιτροπή. Επομένως η ερώτηση αριθ. 44 θα απαντηθεί γραπτώς.

<SPEAKER ID=198 NAME="Πρόεδρος">
Ερώτηση αριθ. 45 της κ. Marialiese Flemming (H-0227/98):
<P>
Θέμα: Μεταφορά ζώων
<P>
Τον Ιούνιο του 1995 το Συμβούλιο ενέκρινε την οδηγία 95/29/ΕΚ για την προστασία των ζώων κατά τη μεταφορά. Ταυτόχρονα το Συμβούλιο ζήτησε από την Επιτροπή να προσλάβει περισσότερους κτηνιατρικούς επιθεωρητές για να παρακολουθούν την εφαρμογή αυτών των νέων διατάξεων.
<P>
Λαμβάνοντας υπόψη την αύξηση των πόρων του Γραφείου για Θέματα Τροφίμων και Κτηνιατρικά Θέματα, μπορεί η Επιτροπή να αναφέρει πόσοι επιθεωρητές είναι σήμερα αρμόδιοι για την παρακολούθηση της μεταφοράς ζώων και ποια σχέδια υφίστανται για την αύξηση του αριθμού τους, προκειμένου να επιτευχθεί ο θεωρούμενος από το Συμβούλιο ως απαραίτητος ελάχιστος αριθμός των δώδεκα επιθεωρητών;

<SPEAKER ID=199 NAME="Bonino">
Όπως γνωρίζει η κ. Flemming, το γραφείο για θέματα τροφίμων και κτηνιατρικά θέματα έχει επωμιστεί ευρύτατη ποικιλία ευθυνών σε θέματα εποποτείας της υλοποίησης της κοινοτικής νομοθεσίας στους τομείς της κτηνιατικής, της διαιτητικής και της υγιεινής διατροφής. Τη στιγμή αυτή, το γραφείο για θέματα τροφίμων και κτηνιατρικά θέματα απασχολεί 46 επιθεωρητές. Μέρος των πόρων που διατίθενται για τις κτηνιατρικές επιθεωρήσεις προορίζεται ήδη συγκεκριμένα στους ελέγχους της εποπτείας της ευημερίας των ζώων, στην οποία αναφέρεται ο βουλευτής. Ωστόσο, τα σχετικά στοιχεία αντιπροσωπεύουν ακόμη μικρότερο ποσοστό σε σύγκριση με ολόκληρη τη δράση της επιθεώρησης.
<P>
Η Επιτροπή προχωράει τώρα σε αύξηση του αριθμού του προσωπικού που είναι αποσπασμένο στο γραφείο για να διεκπεραιώσει όλα τα καθήκοντά του. Ωστόσο, οι διαδικασίες ανάθεσης και κατάρτισης του προσωπικού θα είναι αναμφισβήτητα χρονοβόρες.
<P>
Η Επιτροπή έχει πλήρη συνείδηση της σημασίας της ευμάρειας των ζώων και η πτυχή αυτή θα ληφτεί δεόντως υπόψη κατά τη λήψη των μελλοντικών αποφάσεων σχετικά με τη διάθεση των αναγκαίων πόρων στο Γραφείο προς εκπλήρωση των καθηκόντων του.
<P>
Επισύρουμε επίσης την προσοχή του βουλευτή στο γεγονός ότι το Γραφείο υιοθετεί σήμερα σύστημα καθορισμού των προτεραιοτήτων των αποστολών, που θα συμβάλει στην αντανάκλαση εκ μέρους των προγραμμάτων των αποστολών κυρίως της ισορροπημένης αξιολόγησης των διαφόρων αιτημάτων ελέγχου και επιθεώρησης που απευθύνονται στο Γραφείο.
<P>
Η Επιτροπή μπορεί μόνο να δηλώσει ότι πραγματοποιήθηκε τουλάχιστον μια φορά επιθεώρηση σε κάθε κράτος μέλος σχετικά με την ευεξία των ζώων και ότι οι επιθεωρήσεις αυτές απέχουν από την επίτευξη ικανοποιητικού επιπέδου. Δυστυχώς η σημερινή κατάσταση του προσωπικού και των ανθρωπίνων πόρων επιτρέπει την ενασχόληση με τον συγκεκριμένο τομέα μόνο δυο επιθεωρητών στους 46. Η Επιτροπή πιστεύει ωστόσο ότι πρέπει να συνταχθεί πίνακας προτεραιοτήτων, όπως εξάλλου υποχρεωτικά προέχει.

<SPEAKER ID=200 NAME="Πρόεδρος">
Ευχαριστώ πολύ, κυρία Bonino.
<P>
Με συγχωρείτε, κυρία Flemming, θα σας δώσω τον λόγο, αλλά μου έχει ζητήσει τον λόγο η κυρία Jensen για ένα διαδικαστικό θέμα και ο Κανονισμός με υποχρεώνει να της δώσω τον λόγο. Έχετε ένα λεπτό κυρία Jensen.

<SPEAKER ID=201 LANGUAGE="DA" NAME="Lis Jensen">
Νόμιζα ότι ο πρόεδρος δεν μπορούσε να δει εδώ πέρα. Ζήτησα το λόγο, γιατί φυσικά δεν το θεωρώ καθόλου ικανοποιητικό που δεν μπορώ να λάβω απάντηση στην ερώτησή μου. Αυτό που όμως που πραγματικά θέλω τώρα που λαμβάνω τον λόγο επί του Κανονισμού είναι για να εξασφαλίσω ότι θα λάβω απάντηση. Δεν ονομάζομαι Kirsten Jensen. Ονομάζομαι Lis Jensen. Θα ήθελα να συστήσω στην Διοίκηση να φροντίσει να το αλλάξει όταν είναι να λάβω τη γραπτή απάντηση. Δεν μπορώ να κατακρίνω τη Διοίκηση για το λάθος που έκανε, διότι η μισή Δανία ονομάζεται για την ακρίβεια Jensen, ωστόσο πιστεύω ότι δεν είναι ικανοποιητικό που δεν μπορώ να λάβω εδώ και σήμερα την απάντηση, διότι το θέμα του διαδικαστικού αποκλεισμού είναι ακριβώς κάτι που μας απασχολεί ιδιαίτερα στην Δανία, πολύ περισσότερο δε και λόγω του επικείμενου δημοψηφίσματος στις 28 Μαΐου. Δεν το θεωρώ καθόλου ικανοποιητικό, αντιθέτως το θεωρώ ανελαστικό εκ μέρους του Προέδρου.

<SPEAKER ID=202 NAME="Πρόεδρος">
Κυρία Lis Jensen, λυπούμαι που δεν ήταν δυνατό να απαντηθεί η ερώτησή σας, αλλά δεν είμαι αυτός που κινεί τους δείκτες του ρολογιού. Είμαι σκλάβος του ρολογιού, όπως εσείς και οι υπόλοιπες και οι υπόλοιποι βουλευτές. Και όσον αφορά το όνομά σας, έλαβα υπόψη την υπόδειξή σας, αλλά πρέπει να σας πω πως οι υπηρεσίες της Συνέλευσης είχαν ήδη κάνει διορθωτικό. Δηλαδή, σας καθησυχάζω. Αν σας είχα δώσει τον λόγο, θα είχα δώσει τον λόγο στην κυρία Lis Jensen.
<P>
Κύριε McMahon, έχετε τον λόγο για διαδικαστικό θέμα.

<SPEAKER ID=203 LANGUAGE="EN" NAME="McMahon">
Πάνω στο ίδιο θέμα, η Διοίκηση δεν διέπραξε σημαντικό σφάλμα μόνο σε σχέση με το λάθος όνομα της κ. βουλευτή. Στην πραγματικότητα, το θέμα του περιορισμού του εμπορίου είναι ερώτηση της αρμοδιότητας του κ. Monti, διότι αυτός είναι που έχει υποβάλει το έγγραφο στην Επιτροπή και έχει έρθει για ερωτήσεις, κατά συνέπεια δεν βλέπω γιατί κατατέθηκε στο λάθος τμήμα. Δεύτερον, γιατί δεν μπορείτε να δώσετε άδεια να απαντηθεί κατά την ώρα που ο κ. Monti απάντησε σε ερωτήσεις μεταγενέστερα;

<SPEAKER ID=204 NAME="Πρόεδρος">
Κύριε McMahon, κυρίες και κύριοι, σας προειδοποιώ πως ο χρόνος που χρησιμοποιούμε για τα διαδικαστικά θέματα επηρεάζει αρνητικά τις ερωτήσεις προς την Επιτροπή. Εσείς έχετε τα δικαιώματά σας, αλλά και εγώ πρέπει να σας υπενθυμίζω αυτό το ζήτημα. Εξάλλου, πρέπει να πω σε όλους σας πως η Ώρα των Ερωτήσεων είναι ρυθμισμένη και πως όταν το ρολόι σημαίνει το τέλος του χρόνου, η Προεδρία είναι υποχρεωμένη να περνά στο άλλο μέρος της Ώρας των Ερωτήσεων και δεν μπορεί να τροποποιεί αυτό που έχει ήδη εδραιωθεί.
<P>
Ζητώ συγγνώμη από την κ. Bonino που διακόψαμε επιπλέον την ενδιαφέρουσα σκέψη που διετύπωνε. Ζητώ επίσης συγγνώμη από την κ. Flemming, αλλά ας καταλάβει πως είμαι σκλάβος του ρολογιού. Έχετε τον λόγο για μια συμπληρωματική ερώτηση.

<SPEAKER ID=205 LANGUAGE="DE" NAME="Flemming">
Κύριε Πρόεδρε, κυρία Επίτροπε, είμαι βέβαιη ότι οι δύο προλαλήσαντες έχουν εξ ίσου μεγάλο ενδιαφέρον για την ευεξία των ζώων με μένα και ότι οι ερωτήσεις τους επί της διαδικασίας δεν είναι έκφραση έλλειψης του εν λόγω ενδιαφέροντος. Η οδηγία 95/29 που αφορά στη μεταφορά των ζώων ορίζει και διατάξεις για τη διατροφή, το πότισμα και τις παύσεις για ξεκούραση των διαφόρων ειδών των εκτρεφομένων ζώων, αυτές δε οι διατάξεις τέθηκαν σε ισχύ την 1η Ιανουαρίου 1998. Επιπλέον, όλα τα κράτη μέλη υποχρεούνται να δημιουργήσουν σημεία στάσης εγκεκριμένα από τις αρχές, τα οποία θα ανταποκρίνονται στις απαιτήσεις της οδηγίας. Θα ήθελα τώρα να σας ρωτήσω, κυρία Επίτροπε: Μπορεί να ανακοινώσει η Επιτροπή εδώ και τώρα πόσα από τα εν λόγω σημεία στάσης έχουν ήδη δημιουργηθεί σήμερα και εάν πράγματι κτηνίατροι επιθεωρητές - υπάρχουν 46, όπως άκουσα με μεγάλη έκπληξη - εποπτεύουν την κανονική λειτουργία τους, πράγμα που αποτελεί μέρος των καθηκόντων τους;

<SPEAKER ID=206 NAME="Bonino">
Όπως ανέφερα στην κ. βουλευτή, κάθε κράτος μέλος έχει ελεγχθεί τουλάχιστον μία φορά και τα αποτελέσματα είναι διαθέσιμα. Διαπιστώσαμε ότι ορισμένοι από τους κανόνες της οδηγίας που τέθηκε σε εφαρμογή από την 1η Ιανουαρίου 1998 απέχουν πολύ από το να είναι ικανοποιητικοί. Έχουν διαπιστωθεί προβλήματα στους ακόλουθους τομείς: αγορές βοοειδών εθνικής σημασίας, συνοριακοί σταθμοί ελέγχου, λιμάνια όπου τα ζώα μεταφέρονται από τα φορτηγά στα πλοία, σφαγεία, κ.ο.κ. Μπορώ να δώσω περισσότερες λεπτομέρειες εγγράφως.
<P>
Θα ήθελα να πω στην κ. βουλευτή ότι από σαράντα έξη, έχω δύο επιθεωρητές στη διάθεσή μου. Υπάρχουν επείγουσες περιπτώσεις όπως η ΣΕΒ και η κλασική πανώλη των χοίρων και υγειονομικές ελλείψεις σε εγκαταστάσεις κατεργασίας του κρέατος. Υπάρχουν επίσης νομικές υποχρεώσεις που προκύπτουν από άλλες οδηγίες, όπως τρίτες χώρες που ζητούν την έγκριση για την εξαγωγή αλιευτικών προϊόντων ή φρέσκου κρέατος στην Ευρωπαϊκή Ένωση. Μπορώ να αναφέρω γραπτώς στους κ.κ. βουλευτές όλες τις υποχρεώσεις, τις επείγουσες περιπτώσεις, τις ενέργειες που έχουμε κάνει για την ευεξία των ζώων, τις διαπιστώσεις μας και τους λόγους για τους οποίους η Επιτροπή δεν είναι ικανοποιημένη με την κατάσταση.

<SPEAKER ID=207 LANGUAGE="EN" NAME="Elliott">
Χαίρομαι που η κ. Επίτροπος δεν είναι ικανοποιημένη από την παρούσα κατάσταση. Επίσης, την ευχαριστώ που κράτησε μια τόσο ειλικρινή και ανοικτή στάση απέναντι στο Κοινοβούλιο όσον αφορά τον μη ικανοποιητικό χαρακτήρα της σημερινής κατάστασης. Θα ήθελα να της θέσω ένα επιπλέον θέμα. Μία άλλη αρμοδιότητα των επιθεωρητών κτηνιάτρων είναι να παρακολουθούν το εμπόριο των ζωντανών βοοειδών σε τρίτες χώρες στα πλαίσια του συστήματος επιστροφής κατά τις εξαγωγές. Μπορεί η κ. επίτροπος να μας πληροφορήσει ποιες οδηγίες έχουν δοθεί στην ομάδα των επιθεωρητών σχετικά με τα καθήκοντα παρακολούθησης, όταν τα βοοειδή φθάνουν σε τρίτες χώρες; Θα δημιουργηθεί κάποια επαφή με εκείνους τους οργανισμούς για την ευημερία των ζώων που απασχολούνται στον τομέα αυτό και που από ό, τι φαίνεται μέχρι τώρα, είναι οι μόνοι οι οποίοι έχουν αποκαλύψει τη σκληρότητα του εμπορίου αυτού; Πρόκειται για ένα σοβαρό θέμα και η στενότερη συνεργασία με τους οργανισμούς αυτούς που απασχολούνται στον τομέα αυτό μπορεί να δώσει λίγη βοήθεια για ορισμένα από τα προβλήματα της Επιτροπής. Είμαι βέβαιος ότι θα χαρούν ιδιαίτερα να παράσχουν τη βοήθειά τους.

<SPEAKER ID=208 NAME="Bonino">
Αυτή είναι μια διαδικασία που προσπαθούμε να πραγματοποιήσουμε με ανεπίσημο τρόπο. Όπως μπορείτε να υποθέσετε, η Επιτροπή μπορεί να έχει μόνο επίσημες σχέσεις με τις αρχές των κρατών μελών. Επιπλέον, πολλές τρίτες χώρες - ακόμη και οι ομάδες στις οποίες αναφέρεστε - δεν είναι ιδιαίτερα ισχυρές. Συνεπώς, αντιμετωπίζουμε τα δύο αυτά προβλήματα: πρώτον, οι ομάδες για την ευεξία των ζώων δεν διαθέτουν ιδιαίτερη δύναμη και δεύτερον οι επίσημοι ομόλογοί μας είναι μόνο τα κράτη μέλη.
<P>
Παρ' όλα αυτά, ελπίζω ότι οι οργανισμοί που ασχολούνται με την ευεξία των ζώων στην Ευρωπαϊκή Ένωση θα δημιουργήσουν στενότερες σχέσεις με τους ομολόγους τους σε τρίτες χώρες, ώστε να μπορέσουμε να εγκαθιδρύσουμε μια άλλη μορφή επαφής μεταξύ των ανθρώπων που πρέπει να εφαρμόσουν το νόμο.

<SPEAKER ID=209 LANGUAGE="DE" NAME="von Habsburg">
Κύριε Πρόεδρε, κυρία Bonino, θα ήθελα να σας κάνω μια ερώτηση, που βέβαια ήδη έχετε απαντήσει κατά το μεγαλύτερο μέρος της: Ποιά είναι η κατάσταση στα κράτη της Κεντρικής και Ανατολικής Ευρώπης, ιδιαίτερα στην Πολωνία, όπου πραγματικά υπάρχουν ακόμη πολύ αντίξοες καταστάσεις; Διεξάγει η Επιτροπή άμεσες διαπραγματεύσεις με τις χώρες αυτές, προκειμένου να επιτύχει να διασφαλίσουν οι εν λόγω χώρες το ότι όσα εξάγουν, υφίστανται τη μεταχείριση που εμείς θέλουμε; Γιατί αν αυτό δεν λειτουργήσει εκεί από την αρχή, πιθανότατα δεν θα λειτουργήσει κατόπιν ούτε σε μας.

<SPEAKER ID=210 NAME="Bonino">
Έχω ήδη απαντήσει στην ερώτηση αυτή. Είναι προφανές ότι θα ασχοληθούμε με το κανόνα αυτό στο πλαίσιο της ευρύτερης διαδικασίας των διαπραγματεύσεων και της διεύρυνσης λόγω του κοινοτικού κεκτημένου. Βεβαίως, έχουμε ακόμη πολύ δρόμο να διανύσουμε, συνεπώς χρειαζόμαστε να βρούμε έναν ταχύτερο τρόπο για να εξασφαλίσουμε την εφαρμογή της οδηγίας.

<SPEAKER ID=211 NAME="Πρόεδρος">
Ερώτηση αριθ. 46 του κ. Robin Teverson (H-0281/98):
<P>
Θέμα: ΠΠΠ IV: Μήκος δοκότρατας
<P>
Η Επιτροπή συμφώνησε να χορηγηθεί στο σχέδιο εκτέλεσης του ολλανδικού ΠΠΠ IV κάποια πίστωση για να ληφθεί υπόψη μια αλλαγή που έγινε στις εθνικές ολλανδικές ρυθμίσεις. Μια διάταξη του 1986 προέβλεπε μείωση του μέγιστου συνολικού μήκους των δοκών. Στο πλαίσιο του ΠΠΠ IV, η προτεραιότητα για τα κράτη μέλη που, όπως η Ολλανδία, δεν έχουν επιτύχει τους στόχους του ΠΠΠ III, είναι να εξαλείψουν το πλεόνασμα από το προηγούμενο πρόγραμμα ως το τέλος του 1998. Το να ληφθεί υπόψη αυτή η αλλαγή που έγινε στις ισχύουσες ρυθμίσεις θα συνέβαλε αισθητά στη βελτίωση της θέσης του ολλανδικού ΠΠΠ.
<P>
Σημαίνει μήπως αυτό, κατά την Επιτροπή, ότι θα πρέπει να δεχτούμε πως τα τεχνικά μέτρα διατήρησης μπορούν να συμβάλουν στην τήρηση των ΠΠΠ IV; Έχουν οι αλιευτικοί στόλοι άλλων κρατών μελών λάβει ανάλογη πίστωση για εθνικά μέτρα διατήρησης;

<SPEAKER ID=212 NAME="Bonino">
Πρόκειται για μια ερώτηση με ιδιαίτερα τεχνικό χαρακτήρα, αλλά νομίζω ότι το νόημά της είναι περισσότερο πολιτικό από ό, τι τεχνικό. Νομίζω ότι ο κ. Teverson ήθελε να γνωρίζει εάν πρέπει να ληφθούν υπόψη τα τεχνικά μέτρα στο πλαίσιο της MAGP. Οφείλω να είμαι ιδιαίτερα σαφής. Η μείωση στο μήκος της δοκότρατας μειώνει την αποτελεσματικότητα παρά αυξάνει την επιλεκτικότητα και ως τέτοια δεν θεωρείται τεχνικό μέτρο. Μπορώ να διαβεβαιώσω ότι τα τεχνικά μέτρα δεν μπορούν να ληφθούν υπόψη για την επίτευξη των στόχων στο πλαίσιο της MAGP IV, επειδή οι επιπτώσεις τους στις αλιευτικές προσπάθειες θεωρούνται πρόσθετες σε σχέση με εκείνες της MAGP. Δεν έχει υπάρξει αναγνώριση από άποψη ικανότητας για τη μείωση του μήκους της δοκότρατας στον ολλανδικό στόλο. Έγινε δεκτό ότι η μείωση στο μήκος της δοκότρατας περιόρισε την αποτελεσματικότητα του πλοίου. Όμως, παρατηρήθηκε ότι υπήρξε αύξηση της δραστηριότητας κατά τις προηγούμενες MAGP, γεγονός που αντιστάθμισε οποιαδήποτε μείωση της αποτελεσματικότητας. Ελπίζω ότι αυτό είναι σαφές.
<P>
Επειδή το αντισταθμιστικό αυτό αποτέλεσμα αναγνωρίστηκε και υπολογίστηκε, ελήφθη υπόψη η μείωση στο μήκος της δοκότρατας με την επανεκτίμηση του ενδεικνυόμενου βασικού επιπέδου δραστηριότητας για την MAGP σχετικά με το τμήμα αυτό του ολλανδικού αλιευτικού στόλου. Στη συνέχεια, δεν έγινε καμία καθαρή αύξηση στο βασικό όριο των αλιευτικών προσπαθειών για την MAGP IV και συνεπώς κανένα κράτος μέλος δεν επωφελήθηκε από τα εθνικά μέτρα αποζημίωσης στο πλαίσιο των MAGP.
<P>
Γνωρίζουμε ότι με το μέτρο αυτό μειώθηκε η αποτελεσματικότητά τους, αλλά αυξήθηκαν οι δραστηριότητές τους, συνεπώς το αποτέλεσμα ήταν ισοδύναμο. Για τον λόγο αυτό δεν υπήρξε αποζημίωση και τα τεχνικά μέτρα δεν μπορούν να ληφθούν υπόψη για τον υπολογισμό των MAGP.

<SPEAKER ID=213 LANGUAGE="EN" NAME="Teverson">
Ευχαριστώ την κ. επίτροπο για την απάντηση αυτή και παρ' όλο που, όπως αναφέρει, πρόκειται για ένα τεχνικό ζήτημα, είναι περισσότερο θέμα ερμηνείας του τρόπου με τον οποίο εκπληρώνουμε τις απαιτήσεις της MAGP. Από αυτό θεωρώ ότι - αν και δεν συμφωνώ απαραίτητα με το θέμα αυτό - ότι όταν τα τεχνικά μέτρα συνεπάγονται την επιλεξιμότητα δεν μπορούν να χρησιμοποιηθούν για την επίτευξη των στόχων της MAGP. Aυτό έγινε αντιληπτό.
<P>
Όμως, από την απάντησή της φαίνεται ότι κατά κάποιον τρόπο, ακόμη και όταν πρόκειται για μία αντισταθμιστική εισφορά, μέτρα που μπορεί να είναι τεχνικά από τη φύση τους, αν και δεν πρόκειται για τεχνικά μέτρα που μειώνουν την αποτελεσματικότητα, μπορούν και συνεπώς έχουν επιπτώσεις στην προσπάθεια, και συνεπώς θα θεωρηθούν ότι συμβάλλουν στην επίτευξη των στόχων της MAGP. Αυτό μου φαίνεται ότι συνέβη στην πραγματικότητα. Η κ. επίτροπος ανέφερε ότι υπήρξε ένα αντιστάθμισμα στον ολλανδικό στόλο σχετικά με το μήκος της δοκότρατας, το οποίο χρησιμοποιήθηκε ως αποζημίωση έναντι της αύξησης των προσπαθειών, πράγμα που είναι στο πλαίσιο του στόχου της MAGP. Αυτό μου δίνει την ιδέα ότι μπορούμε να χρησιμοποιήσουμε τη μείωση των μεθόδων αποτελεσματικότητας ή των φυσικών μεθόδων για την επίτευξη των στόχων της MAGP. Αραγε αυτό αληθεύει;

<SPEAKER ID=214 NAME="Bonino">
Ίσως δεν ήμουν σαφής. Πρέπει να διαβεβαιώσω ότι για τον υπολογισμό της MAGP υπάρχουν τρία μόνο στοιχεία που έχουν ως πρώτο στόχο τον περιορισμό της πλεονάζουσας παραγωγικής ικανότητας. Τα τρία στοιχεία που πρέπει να λαμβάνονται υπόψη είναι η δραστηριότητα, η χωρητικότητα και η ισχύς.
<P>
Η ειδική περίπτωση στην οποία αναφέρεστε δεν ελήφθη υπόψη, διότι καταβλήθηκε αποζημίωση. Σε κάθε περίπτωση, πρέπει να περιορίσουν τη δραστηριότητά τους; αυτή είναι η συνέπεια όσων λέω. Μείωσαν το μήκος της δοκότρατας, αλλά αύξησαν τη δραστηριότητά τους. Για μας ήταν σαν να μην έγινε καμία αρχή. Το αίτημά μας είναι να περιορίσουν τη δραστηριότητά τους, έγινε τώρα σαφές; Τα τεχνικά μέτρα είναι πρόσθετα, αλλά δεν μπορούν να περιληφθούν στον υπολογισμό της MAGP IV.

<SPEAKER ID=215 NAME="Πρόεδρος">
Ερώτηση αριθ. 47 της κ. Carmen Fraga Estιvez (H-0286/98):
<P>
Θέμα: Θέσπιση από την Αργεντινή νέου νόμου περί αλιείας
<P>
Στις 12 Ιανουαρίου 1998 η Αργεντινή θέσπισε ένα νέο νόμο περί αλιείας που θα τεθεί σε ισχύ τρεις μήνες μετά την εν λόγω ημερομηνία. Δοθέντος ότι με το νόμο αυτό (άρθρο 4 και επόμενα) η Αργεντινή σφετερίζεται δικαιώματα ελέγχου της αλιείας εκτός των ορίων της ιδικής της ζώνης οικονομικής εκμετάλλευσης, πράγμα που παραβιάζει σαφώς τό γενικό διεθνές δίκαιο και τη Σύμβαση των Ηνωμένων Εθνών για το Δίκαιο της Θάλασσας, και λαμβανομένου υπόψη ότι δημιουργείται έτσι σοβαρό προηγούμενο, ιδίως μετά τό νόμο περί αλιείας του Καναδά, του 1994, καθώς και το νέο υπό συζήτηση νομοσχέδιο του Καναδά για την αλιεία, ερωτάται η Επιτροπή: ποια νομικά ή άλλα μέτρα έχει κινήσει ενόψει του προειρημένου νόμου της Αργεντινής και της απειλής που συνεπάγεται για τη διεθνή έννομη τάξη καί τις νόμιμες δραστηριότητες των κυρίαρχων κρατών στα διεθνή ύδατα;

<SPEAKER ID=216 NAME="Βοnino">
Στις πρόσφατες συναντήσεις μεταξύ της Επιτροπής και των αρχών της Αργεντινής, είτε πριν είτε μετά την υιοθέτηση του νέου αλιευτικού νόμου στη χώρα, η Επιτροπή ανέφερε με έντονη ανησυχία τα σημεία που έθιξε η κ. βουλευτής στην ερώτησή της.
<P>
Η Επιτροπή εξέφρασε επίσης την ανησυχία της για το γεγονός ότι μερικές διατάξεις του νέου νόμου, και ιδίως εκείνες που σχετίζονται με τα μέτρα των αρχών της Αργεντινής σχετικά με τα διαπεριφερειακά αποθέματα του παρακείμενου τομέα της οικονομίας, αντιβαίνουν στο διεθνές δίκαιο και η Επιτροπή υπογράμμισε ότι είναι αντίθετες ειδικά σε σχέση με τη Συνθήκη των Ηνωμένων Εθνών για δίκαιο της θάλασσας.
<P>
Σύμφωνα με την Επιτροπή, μέτρα διατήρησης στα διεθνή ύδατα, όπως εκείνα που προβλέπονται από τον νέο νόμο, μπορούν να ληφθούν μόνο στο πλαίσιο περιφερειακών ή διεθνών οργανώσεων. Όπως γνωρίζει ο βουλευτής, ο νέος νόμος της Αργεντινής για την αλιεία εξετάζεται από το Συμβούλιο, αλλά η Επιτροπή έλαβε σχετικά την εντολή για τυχόν διαπραγματεύσεις γύρω από τη δημιουργία περιφερειακής διάσκεψης ή περιφερειακής ζώνης του Νοτίου Ατλαντικού, καθώς τα συγκεκριμένα μέτρα διατήρησης που προτάθηκαν δεν μπορούν να εφαρμοστούν μονομερώς.
<P>
Αυτή είναι η τυπική ερμηνεία της Επιτροπής σχετικά με τη Συνθήκη των Ηνωμένων Εθνών.

<SPEAKER ID=217 LANGUAGE="ES" NAME="Fraga Estιvez">
Ευχαριστώ την κ. επίτροπο για τις εξηγήσεις της, αλλά θα ήθελα να κάνω δύο επισημάνσεις.
<P>
Το θέμα αυτό του Νόμου περί Αλιείας συνδέεται με τον περίφημο Νόμο σχετικά με τις οριοθετήσεις των θαλάσσιων χώρων, για το οποίο είχε υπάρξει τότε διαμαρτυρία. Όπως γνωρίζετε, ο νόμος αυτός αντιτίθεται στη Σύμβαση των Ηνωμένων Εθνών σχετικά με το Δίκαιο της Θάλασσας. Πριν από λίγους μήνες, η Αργεντινή προχώρησε σε μια τροποποίηση, και θα ήθελα να γνωρίζω αν αυτή η τροποποίηση είναι ή όχι σύμφωνη με τη Σύμβαση των Ηνωμένων Εθνών.
<P>
Η δεύτερη ερώτησή μου αναφέρεται σε ένα θέμα που αναφέρατε, αυτό της περίφημης SAFO (Διεθνής Οργανισμός για την Αλιεία του Νότιου Ατλαντικού). Ο κ. Provan, που βρίσκεται εδώ, είχε καταρτίσει μια έκθεση σχετικώς, και εγώ θα ήθελα να γνωρίζω σε ποιο στάδιο βρίσκεται αυτό το έργο και ποια είναι η θέση της Αργεντινής· γιατί αντιλαμβάνομαι πως με τον Νόμο περί Αλιείας η χώρα αυτή εκδηλώνει την αντίθεσή της προς αυτόν τον διεθνή οργανισμό, τον καλούμενο SAFO.

<SPEAKER ID=218 NAME="Bonino">
Σχετικά με την οριοθέτηση της ζώνης, η Επιτροπή μελετάει τα πρώτα έγγραφα που διαβιβάστηκαν από την Αργεντινή σχετικά με τη χάραξη αυτής της οριοθέτησης. Εννοείται, πάντως, ότι οποιαδήποτε τροποποίηση, ανεξάρτητα από την έγκριση της Επιτροπής, πρέπει να κοινοποιηθεί στα Ηνωμένα Έθνη, ενώ τουλάχιστον σε μια γνώριμη περίπτωση δεν πραγματοποιήθηκε.
<P>
Για την πρώτη ερώτηση, μπορώ να δηλώσω ότι η Επιτροπή εξετάζει τη νέα οριοθέτηση και θα είναι σύντομα σε θέση να απαντήσει σχετικά με την εγκυρότητα της.
<P>
Σχετικά με τη δεύτερη ερώτηση, το Συμβούλιο μόλις ανέθεσε εντολή διαπραγμάτευσης και διερευνώνται τη στιγμή αυτή οι πραγματικές προθέσεις της Αργεντινής, για να προσδιοριστεί αν ο νέος νόμος για την αλιεία μπορεί να ενταχθεί στο πλαίσιο της νέας αυτής εντολής. Τέλος, οφείλω να προσθέσω ότι η ανάθεση της εντολής διαπραγμάτευσης απαίτησε προσπάθειας ενός ολόκληρου έτους περίπου, καθώς προτάθηκε για πρώτη φορά τον Αύγουστο του 1995. Πιστεύω ότι τώρα έφθασε η στιγμή της επαλήθευσης των πραγματικών διαθέσεων και της βούλησης της αρχών της Αργεντινής.

<SPEAKER ID=219 NAME="Πρόεδρος">
Ευχαριστώ πολύ, κυρία Bonino.
<P>
Κυρίες και κύριοι, με την ερώτηση της κυρίας Fraga έληξε ο χρόνος αυτού του μέρους των ερωτήσεων. Επομένως, οι ερωτήσεις αριθ. 48 έως 52 θα απαντηθούν γραπτώς.
<P>
Κυρίες και κύριοι, συχνά δεν μπορείτε να μην κάνετε χειρονομίες, αλλά -το είπα πριν- το ρολόι είναι αυτό που διατάζει, όχι εγώ.

<SPEAKER ID=220 NAME="Πρόεδρος">
Ερώτηση αριθ. 53 του κ. Jens-Peter Bonde, τον οποίο αντικαθιστά η κ. Lis Jensen (H-0276/98):
<P>
Θέμα: Εφαρμογή των κοινωνικών οδηγιών από τα κράτη μέλη
<P>
Προτίθεται να εγγυηθεί η Επιτροπή ότι τα κράτη μέλη θα εφαρμόζουν τις κοινωνικές οδηγίες σε ό, τι αφορά τις συλλογικές συμβάσεις, ακόμα και σε περιοχές όπου η συμμετοχή των εργαζομένων σε συνδικαλιστικές οργανώσεις είναι μικρότερη του 50 %;

<SPEAKER ID=221 NAME="Flynn">
Το άρθρο 2, παράγραφος 4 της συμφωνίας σχετικά με την κοινωνική πολιτική ορίζει ότι ένα κράτος μέλος μπορεί να αναθέσει στη διοίκηση και τους εργαζόμενους, κατόπιν κοινoύ αιτήματός τους, την υλοποίηση των οδηγιών που εγκρίθηκαν στο πλαίσιο της συμφωνίας. Στην περίπτωση αυτή, το κράτος μέλος πρέπει να εξασφαλίσει ότι η διοίκηση και οι εργαζόμενοι έχουν εισαγάγει τα απαραίτητα μέτρα μέσω συμφωνίας όχι αργότερα από την ημερομηνία κατά την οποία πρέπει να γίνει η μεταφορά της οδηγίας σύμφωνα με το άρθρο 189 της Συνθήκης. Αυτό γίνεται σύμφωνα με την εθνική νομοθεσία και πρακτική, και το ενδιαφερόμενο κράτος μέλος πρέπει να πάρει οποιαδήποτε απαραίτητα μέτρα που σε κάθε στιγμή θα του παρέχουν τη δυνατότητα να εξασφαλίσει τα αποτελέσματα που επιβάλλονται από την οδηγία.
<P>
Η διάταξη αυτή είναι παρόμοια με εκείνες που έχουν ήδη ενσωματωθεί σε αρκετές οδηγίες στο πλαίσιο του κοινωνικού πεδίου και επιπλέον, η εν λόγω αρχή είχε ήδη αναγνωριστεί στο δεδικασμένο του Ευρωπαϊκού Δικαστηρίου πριν από την έγκριση του κοινωνικού πρωτοκόλλου της Συνθήκης.
<P>
Ως θετικό παράδειγμα του τρόπου με τον οποίο οι κοινωνικοί εταίροι έχουν συνδεθεί με την υλοποίηση των οδηγιών, θα ήθελα να παραπέμψω τον κ. βουλευτή στη συμφωνία πάνω στα μέτρα υλοποίησης που συνήφθη μεταξύ των οργανώσεων των κοινωνικών εταίρων στην Κοπεγχάγη.

<SPEAKER ID=222 LANGUAGE="DA" NAME="Lis Jensen (I-EDN)">
Θέλω να θέσω μια πιο συγκεκριμένη ερώτηση στον επίτροπο Flynn και να τον παρακαλέσω να συμπληρώσει την απάντηση που ήδη έδωσε. Έχει διεξαχθεί μια έρευνα από την Ανώτατη Εμπορική Σχολή της Δανίας που δείχνει ότι μεταξύ 50 % και 60 % στην ιδιωτική αγορά εργασίας έχουν συλλογικές συμβάσεις. Η ερώτηση έχει εξίσου να κάνει με το πώς είναι η κατάσταση με το υπόλοιπο ποσοστό αυτή τη στιγμή που δεν υπάρχει συλλογική σύμβαση μεταξύ των μερών της αγοράς εργασίας. Πώς μπορούμε να εξασφαλίσουμε ότι η εφαρμογή θα ισχύσει και για το υπόλοιπο ποσοστό;

<SPEAKER ID=223 NAME="Flynn">
Δυστυχώς, η απάντηση δεν είναι αρκετά άμεση. Σύμφωνα με την ανακοίνωση που λάβαμε σε μια ειδική περίσταση όσον αφορά τις δανικές αρχές, η οδηγία για τον χρόνο εργασίας έχει υλοποιηθεί μέσω ενός συνδυασμού διατάξεων που προβλέπονται από τον νόμο και συλλογικών συμβάσεων. Οι υπηρεσίες της Επιτροπής εξετάζουν την περίοδο αυτή τα μέτρα υλοποίησης εν όψει της λεπτομερούς εφαρμογής της οδηγίας υπό τις δύο αυτές κατευθύνσεις. Συνεπώς, μιλάμε για μία συνολική έκθεση σχετικά με την υλοποίηση. Δεν μπορούμε ακόμη να το κάνουμε, διότι έξη κράτη μέλη δεν μας έχουν ακόμη ενημερώσει σχετικά με τα μέσα υλοποίησης. Μόλις το κάνουν, η Επιτροπή θα είναι σε θέση να προχωρήσει. Αυτός είναι ο λόγος για τον οποίο το θέμα καθυστερεί.

<SPEAKER ID=224 LANGUAGE="DA" NAME="Krarup (I-EDN)">
Αυτό κι αν ήταν διαφωτιστικό. Είναι ακριβώς η οδηγία για το ωράριο εργασίας που αφορά αυτή η ερώτηση, διότι όπως επισημαίνει ο επίτροπος, η κατάσταση έχει ως εξής: η δανέζικη κυβέρνηση έχει ανακοινώσει ότι ένα σχετικά μεγάλο τμήμα των ιδιωτικών υπαλλήλων δεν καλύπτεται από καμία συλλογική σύμβαση, με αποτέλεσμα η οδηγία για το ωράριο εργασίας να μη βρίσκει εφαρμογή όσον αφορά το 40 % περίπου των ιδιωτικών υπαλλήλων στη δανέζικη αγορά εργασίας. Η Επιτροπή έχει πληροφορηθεί επ' αυτού, και ανεξάρτητα από το ότι είναι φυσικά αληθές, όπως αναφέρει ο επίτροπος, ότι μια σειρά άλλες χώρες δεν έχουν κάνει ανακοινώσεις, θα μπορούσε παρ' όλα αυτά να πάρει θέση η Επιτροπή επί του θέματος και να επιβεβαιώσει ότι ένας τέτοιος βαθμός εκπλήρωσης δεν είναι βέβαια επαρκής. Είναι ένα θέμα που έχει μεγάλη, θεμελιώδη σημασία για τη Δανία, όπου πολλοί άνθρωποι πιστεύουμε ότι το σωστό είναι οι συνθήκες της αγοράς εργασίας να καθορίζονται μέσω συλλογικών συμβάσεων, αλλά από την άλλη πλευρά δεν πιστεύουμε ότι η εκπλήρωση που έχει σημειωθεί μπορεί να επαρκέσει, όταν η δανέζικη κυβέρνηση έχει ανακοινώσει ότι περίπου το 40 % των ιδιωτικών υπαλλήλων δεν καλύπτεται από κάποια συλλογική σύμβαση. Θα ήθελα τον επίτροπο να επιβεβαιώσει ότι αυτή η εκπλήρωση δεν επαρκεί.

<SPEAKER ID=225 NAME="Flynn">
Νομίζω ότι πρέπει να τονιστεί πως διαφορετικές οδηγίες μερικές φορές έχουν διαφορετικούς σκοπούς. Κατόπιν τούτου, ορισμένες από αυτές εμπίπτουν στην αποκλειστική αρμοδιότητα των κοινωνικών εταίρων, ενώ άλλες ρυθμίζουν θέματα και αποτελούν αποκλειστική αρμοδιότητα των δημόσιων αρχών. Με άλλα λόγια, πρέπει να είμαστε αρκετά προσεκτικοί στον τρόπο με τον οποίο αναλύουμε το πλαίσιο της συγκεκριμένης οδηγίας που εμπλέκεται. Δεν μπορούμε να πάρουμε κάποια απόφαση έως ότου έχουμε όλες τις διαθέσιμες πληροφορίες σχετικά με την εφαρμογή, πράγμα που δυστυχώς δεν έχουμε μέχρι τώρα. Όμως, θέλω να σκέφτομαι ότι, εάν τα κράτη μέλη συμμορφωθούν με αυτά που ζητούμε από αυτά και αποκτήσουμε τις πληροφορίες, θα έχουμε την έκθεση σχετικά με την εφαρμογή της οδηγίας στις αρχές του νέου χρόνου και τότε θα είμαστε σε θέση να σας δώσουμε μια πλήρη απάντηση στο βασικό ζήτημα που θέσατε.

<SPEAKER ID=226 NAME="Πρόεδρος">
Ευχαριστώ πολύ κ. Flynn.
<P>
Δεδομένου ότι ο συντάκτης της απουσιάζει, η ερώτηση αριθ. 54 καθίσταται άκυρη.
<P>
Ερώτηση αριθ. 55 του κ. Brian Simpson (H-0296/98):
<P>
Θέμα: Συμφωνία «Star» (Star Alliance)
<P>
Εμπίπτει η εν ισχύι Συμφωνία «Star» στον τομέα της αεροπλοΐας στο πεδίο εφαρμογής των ευρωπαϊκών οδηγιών περί Συμβουλίων Εργαζομένων;
<P>
Εάν ναι, σε ποιές ενέργειες προτίθεται να προβεί η Επιτροπή; Εάν όχι, για ποιο λόγο;

<SPEAKER ID=227 NAME="Flynn">
Η Συμμαχία "Star» αποτελεί ουσιαστικά μια εμπορική ρύθμιση με την οποία τα μέλη της συμμαχίας συμφώνησαν να προωθήσουν τις υπηρεσίες των εταίρων τους στη συμμαχία μέσω συμφωνιών κοινής χρήσης κωδίκων. Η κοινή χρήση των κωδίκων παρέχει σε μία αεροπορική εταιρία τη δυνατότητα να εμπορεύεται θέσεις σε μία πτήση την οποία εκμεταλλεύεται μια συνεργαζόμενη αεροπορική εταιρία. Η συμμαχία δεν περιλαμβάνει καμία αλλαγή ιδιοκτησιακού καθεστώτος ή ελέγχου ανάμεσα στα μέλη της, τα οποία συνεχίζουν να ενεργούν ως ανεξάρτητες εταιρίες. Συνεπώς, η συμμαχία δεν εμπίπτει σε τομείς που καλύπτονται από την Οδηγία του Συμβουλίου περί έργων.
<P>
Ορισμένες ή και όλες οι εταιρίες που είναι μέλη της συμμαχίας αυτής μπορεί να εμπίπτουν στο πεδίο της Οδηγίας του Συμβουλίου περί ευρωπαϊκών έργων άν πληρούν τις σχετικές προϋποθέσεις. Εάν αυτό συμβαίνει, εξαρτάται από την κάθε εταιρία ξεχωριστά και τους υπαλλήλους της να αναπτύξουν τους πληροφοριακούς και συμβουλευτικούς μηχανισμούς που προβλέπονται για αυτούς στην εν λόγω οδηγία.
<P>
Η Επιτροπή δεν έχει ούτε την εξουσία ούτε την επιθυμία να παρέμβει στον τρόπο με τον οποίο οι ενδιαφερόμενοι καθορίζουν τους μηχανισμούς αυτούς ή τους εφαρμόζουν σε ειδικές καταστάσεις στο πλαίσιο της Οδηγίας του Συμβουλίου περί έργων.

<SPEAKER ID=228 NAME="Simpson">
Συμπληρωματικά, θα ήθελα να ρωτήσω τον Επίτροπο εάν βασικά λέει ότι σε περίπτωση όπου αυτή η Συμμαχία "Star» αρχίζει να περιορίζει τις συνθήκες και τις συμβάσεις εργασίας στα πλαίσια της συγκεκριμένης αυτής συμμαχίας, τότε η Επιτροπή δεν θα προβεί σε κάποιες ενέργειες; Ανησυχώ ιδιαίτερα για εκείνα τα μέλη της Συμμαχίας "Star» από την Απω Ανατολή που φαίνεται να έχουν χειρότερες συνθήκες πληρωμής και εξυπηρέτησης σε σύγκριση με τους εταίρους τους στην Ευρωπαϊκή Ένωση.

<SPEAKER ID=229 NAME="Flynn">
Στο παρόν στάδιο, η Συμμαχία "Star» περιλαμβάνει μόνο τη συγκέντρωση των προγραμμάτων τύπου "frequent flyer» - πιθανόν το γνωρίζετε - π.χ. την κοινή χρήση ορισμένων χώρων, ξενοδοχείων και τον καλύτερο συντονισμό σε σχέση με τον προγραμματισμό. Η συμφωνία δεν είναι δεσμευτική και σε κάθε περίπτωση δεν υπάγεται στον Κανονισμό 397/87 που ισχύει για τις διεθνείς μεταφορές εκτός της Ευρωπαϊκής Ένωσης. Εάν η κατάσταση αλλάξει, ίσως αργότερα θελήσετε να επανέλθετε στο θέμα.

<SPEAKER ID=230 NAME="Πρόεδρος">
Ευχαριστώ πολύ κ. Flynn.
<P>
Δεδομένου ότι ο συντάκτης της απουσιάζει, η ερώτηση αριθ. 56 καθίσταται άκυρη.
<P>
Ερώτηση αριθ. 57 του κ. Bernd Posselt (H-0319/98):
<P>
Θέμα: Ενίσχυση της οικογένειας
<P>
Ποια μέτρα προτείνει η Επιτροπή, λόγω της πρόσφατης δημογραφικής έκθεσης της ΕΕ και των ανησυχητικών στοιχείων που περιλαμβάνονται σε αυτήν, προκειμένου να ενισχύσει την οικογένεια ως θεμέλιο κάθε αποτελεσματικής κοινωνικής πολιτικής και πιστεύει ότι στο έργο αυτό υποστηρίζεται αρκετά από το Συμβούλιο και τα κράτη μέλη;

<SPEAKER ID=231 NAME="Flynn">
Η Επιτροπή γνωρίζει τις σημερινές δημογραφικές τάσεις και τι δείχνουν σχετικά με τις αλλαγές στις οικογενειακές δομές. Όμως, η Ευρωπαϊκή Επιτροπή έχει περιοριοσμένη αρμοδιότητα στον τομέα των οικογενειακών πολιτικών. Οι δράσεις μας στηρίζονται στα συμπεράσματα του αρμόδιου για οικογενειακά θέματα Συμβουλίου Υπουργών το οποίο συνεδρίασε τον Σεπτέμβριο του 1989. Από τότε, η Επιτροπή έχει ενεργό δραστηριότητα στην προώθηση των ανταλλαγών πληροφοριών σε οικογενειακά θέματα, παρακολουθώντας τα μέτρα που ελήφθησαν για τις οικογένειες στα κράτη μέλη και υποστηρίζοντας οικονομικά την προώθηση πολιτικών που υποστηρίζουν τον οικογενεικό θεσμό.
<P>
Η ανταλλαγή πληροφοριών μεταξύ των κρατών μελών γίνεται μέσω μιας ομάδας κρατικών ανώτερων λειτουργών, αρμόδιων για οικογενειακά θέματα, που συναντώνται αρκετές φορές κάθε χρόνο, κατόπιν προσκλήσεως από την Επιτροπή. Η επόμενη συνάντηση θα διεξαχθεί στις 16 και 17 Απριλίου. Η παρακολούθηση των μέτρων για τις οικογένειες στα κράτη μέλη διενεργείται από το Ευρωπαϊκό Παρατηρητήριο για τις Εθνικές Οικογενειακές Πολιτικές το οποίο ιδρύθηκε από την Επιτροπή το 1989. Επίσης, ένα ευρωπαϊκό δίκτυο που συστήθηκε από την Επιτροπή το 1994 μετέχει στην προώθηση πολιτικών που στηρίζουν τον οικογενεικαό θεσμό. Καινοτόμα προγράμματα, μελέτες και δίκτυα σχετικά με τις πολιτικές αυτές έχουν υποστηριχθεί από τα διαρθρωτικά ταμεία, κυρίως στο πλαίσιο της πρωτοβουλίας NOW και από τα προγράμματα δράσης πάνω στην ισότητα των ευκαιριών.
<P>
Στο πεδίο της πολιτικής απασχόλησης, όλα τα κράτη μελη έχουν αναγνωρίσει την ανάγκη της σημαντικά αυξημένης συμμετοχής των γυναικών στην αγορά εργασίας και στις κατευθυντήριες γραμμές του 1998 για την απασχόληση αναφέρεται ότι τα κράτη μέλη πρέπει να μεταφράσουν την απόφασή τους για την προώθηση της ισότητας των ευκαιριών σε αυξημένα ποσοστά για τις γυναίκες. Ταυτόχρονα, αναγνωρίζεται ρητά ότι αυτό πρέπει να συνοδευτεί από πολιτικές που στηρίζουν τον οικογενειακό θεσμό, ώστε να εναρμονιστεί ο εργασιακός με τον οικογενειακό βίο, καθώς και από πολιτικές που διευκολύνουν την επιστροφή στη μισθωτή εργασία ύστερα από ένα διάστημα απουσίας.
<P>
Θα ήθελα να αναφερθώ ιδιαίτερα στην οδηγία του 1992 για τις έγκυες εργαζόμενες, την οδηγία του 1996 για τη γονική άδεια και στην οδηγία του 1997 για τη μερική απασχόληση, διότι αποτελούν τα κύρια στοιχεία του νομικού πλαισίου σε ευρωπαϊκό επίπεδο το οποίο εναρμονίζει τον οικογενειακό με τον εργασιακό βίο. Το Κοινοβούλιο υποστήριξε ιδιαίτερα την έγκριση του κονδυλίου του προϋπολογισμού Β3-4108, δηλαδή μέτρα υπέρ της οικογένειας και των παιδιών. Αν και είναι αρκετά περιορισμένο, το κονδύλιο αυτό παρέχει στην Επιτροπή τη δυνατότητα να συγχρηματοδοτεί την προώθηση πρακτικών και μέτρων που στηρίζουν τον οικογενειακό θεσμό, καθώς και συγκριτικές μελέτες μεταξύ των κρατών μελών. Στο πλαίσιο της πίστωσης του κονδυλίου του προϋπολογισμού, η Επιτροπή πραγματοποιεί αναλύσεις δημογραφικών ερευνών, όπως είναι η δημογραφική έκθεση που μας δίνει τη δυνατότητα να συνδέουμε τη δημογραφική εξέλιξη και τα μεταβαλλόμενα οικογενειακά πρότυπα.
<P>
Τέλος, πρόθεση της Επιτροπής είναι να συνεχίσει την ανάλυση των δημογραφικών τάσεων και να εμβαθύνει τη συζήτηση σχετικά με τις επιπτώσεις τους. Στα τέλη του τρέχοντος έτους και υπό την αιγίδα της αυστριακής Προεδρίας, θα διεξαχθεί ένα μείζονος σημασίας ευρωπαϊκό συμπόσιο.

<SPEAKER ID=232 LANGUAGE="DE" NAME="Posselt">
Κύριε Επίτροπε, ευχαριστώ για την αναλυτική απάντησή σας. Θέλω να θέσω μόνο δύο σύντομες συμπληρωματικές ερωτήσεις. Μιλήσατε κυρίως για τις εργαζόμενες γυναίκες. Ήθελα να ρωτήσω: Υπάρχουν επίσης μελέτες και προγράμματα - κυρίως όμως μελέτες - που αφορούν στην οικονομική υποστήριξη ανδρών και γυναικών - κυρίως όμως θα πρόκειται για γυναίκες - που θα αποφασίσουν να αφιερωθούν αποκλειστικά στην ανατροφή των παιδιών; Δεύτερον: υπάρχουν επίσης μελέτες και προγράμματα που ασχολούνται με το σύστημα ασφάλισης γήρατος για τα άτομα αυτά;

<SPEAKER ID=233 NAME="Flynn">
Εν συντομία, θα πω ότι έχει γίνει κάποια εργασία πάνω στο θέμα αυτό, κυρίως από τις εθνικές αρχές, αλλά υπάρχει κάποιος συντονισμός ανάμεσα σε αυτά που κάνουν εκείνοι και σε αυτά που κάνουμε εμείς σε επίπεδο Επιτροπής. Ίσως χρειάζεται να προχωρήσουμε λίγο πιο πέρα για να διαπιστώσουμε τα σημεία που επισημάνατε.

<SPEAKER ID=234 NAME="Πρόεδρος">
Ευχαριστώ πολύ κ. Flynn.
<P>
Με την ερώτηση του κ. Posselt, ολοκληρώθηκε και αυτός ο κύκλος ερωτήσεων. Έτσι, οι ερωτήσεις αριθ. 58 έως 62 θα απαντηθούν γραπτώς.

<SPEAKER ID=235 NAME="Πρόεδρος">
Ερώτηση αριθ. 63 του κ. Mark Watts (H-0033/98):
<P>
Θέμα: Προτεινόμενη κατάργηση του θεσμού των αφορολόγητων ειδών το 1999
<P>
Γνωρίζει η Επιτροπή ότι η προτεινόμενη κατάργηση το 1999 των πωλήσεων αφορολόγητων ειδών υπολογίζεται ότι θα έχει ως αποτέλεσμα την απώλεια 9.000 θέσεων εργασίας στο Κεντ του Ηνωμένου Βασιλείου, και μια συνολική απώλεια 140.000 θέσεων εργασίας σε όλη την ΕΕ;
<P>
Υπό το φως των ανεξάρτητων αυτών προβλέψεων θα συμφωνήσει, τουλάχιστον, για την εκπόνηση επειγόντως διεξοδικής μελέτης, προκειμένου να εξετασθεί ο κοινωνικοοικονομικός αντίκτυπος τον οποίο θα προκαλέσει η λήξη της λειτουργίας του θεσμού των αφορολόγητων ειδών; Θα μπορούσε επίσης η Επιτροπή να εκπονήσει προτάσεις για να μετριασθεί ο αντίκτυπος που θα έχει η κατάργηση του θεσμού;

<SPEAKER ID=236 NAME="Monti">
Τα τελευταία χρόνια είχα επανειλημμένα την ευκαιρία να εκθέσω την τοποθέτηση της Επιτροπής στο θέμα των αφορολόγητων πωλήσεων στο εσωτερικό της Κοινότητας. Ειδικά, μπόρεσα να επεκταθώ λεπτομερώς στην εν λόγω τοποθέτηση στη διάρκεια της δημόσιας ακρόασης της 29ης Οκτωβρίου 1997 και στην περίοδο συνόδου του Νοεμβρίου 1997. Σήμερα, συνεπώς, με την ευκαιρία που μου προσφέρει ο κ. Watts, θέλω να σας διαβεβαιώσω ότι η τοποθέτηση αυτή δεν άλλαξε.
<P>
Η μεγάλη προθεσμία που παραχώρησε ήδη από το 1991 το Συμβούλιο σε όλους τους επιχειρηματίες του τομέα των αφορολόγητων πωλήσεων για να προσαρμοστούν στις απαιτήσεις της ενιαίας αγοράς, αποτέλεσε μέτρο εξαίρεσης. Η ομόφωνη αυτή απόφαση έλαβε υπόψη της τις ανησυχίες οικονομικού χαρακτήρα που τότε είχαν διατυπώσει κάποιοι βουλευτές.
<P>
Ούτως εχόντων των πραγμάτων, η Επιτροπή δήλωσε επίσης απερίφραστα ότι δεν προτίθεται να εκπονήσει μελέτη επί των κοινωνικών και οικονομικών συνεπειών της λήξης του μεταβατικού καθεστώτος που συμφωνήθηκε από το Συμβούλιο, δεδομένου του οριστικού χαρακτήρα της απόφασης του τελευταίου.

<SPEAKER ID=237 LANGUAGE="EN" NAME="Watts">
Ευχαριστώ τον κ. επίτροπο για την απάντησή του, δυστυχώς όμως δεν έδωσε απάντηση στο συγκεκριμένο σημείο που αφορούσε τις προτάσεις για τη βελτίωση των επιπτώσεων της κατάργησης που έθεσε κατά τη δημόσια ακρόαση, στην οποία αναφέρθηκε νωρίτερα. Ίσως μπορεί να απαντήσει επί του συγκεκριμένου αυτού σημείου.
<P>
Δεύτερον, σχετικά με την προετοιμασία όσον αφορά την κατάργηση, ίσως μπορεί να έρθει στην περιφέρειά μου, να μιλήσει στην εταιρία P&O Stena και να προτείνει ποια συγκεκριμένα μέλη του προσωπικού να απολυθούν προσωρινά και ποια πλοία να τεθούν εκτός λειτουργίας. Αυτό θα ήταν πραγματικά χρήσιμο.
<P>
Τρίτον, σχετικά με τη μελέτη, θα ήθελα να πληροφορηθώ εάν ο κ. Monti επιβεβαιώσει ότι, σε περίπτωση όπου το Συμβούλιο ECOFIN ψηφίσει υπέρ της εκπόνησης μιας μελέτης τον Μάιο, όπως είναι δυνατό και κατά τη γνώμη μου πιθανό, θα εφαρμόσει με ενθουσιασμό την απόφαση αυτή.

<SPEAKER ID=238 LANGUAGE="EN" NAME="Monti">
Eάν μπορώ να ξεκινήσω από το τελευταίο σημείο που αναφέρατε, θα πω ότι έχω κάθε λόγο να περιμένω πως το Συμβούλιο ECOFIN δεν θα ζητήσει από την Επιτροπή την εκπόνηση μιας μελέτης. Είναι γεγονός ότι το θέμα τέθηκε στο Συμβούλιο ECOFIN σε δύο περιπτώσεις, τον Νοέμβριο του 1996 και εκ νέου τον Μάρτιο του 1998 και όπως είπε δημόσια πρόσφατα ο Προεδρεύων του Συμβουλίου κ. Gordon Brown, δεν υπάρχουν στοιχεία ότι προκύπτει ομοφωνία στο πλαίσιο του ECOFIN για οποιαδήποτε αναθεώρηση της απόφασης που ελήφθη ομόφωνα το 1991.
<P>
Σχετικά με τα άλλα δύο σημεία που θίξατε, είμαι σε θέση να σας πω ότι εάν συγκρίνουμε τη λύση και τα προβλήματα που ορισμένες φορές εκτίθενται δημόσια από τις ενδιαφερόμενες ομάδες με τις λύσεις που παρέχονται σε άλλους επαγγελματικούς κλάδους που θίγονται από τη νομοθεσία της εσωτερικής αγοράς, για παράδειγμα οι εταιρείες εμπορευματικών μεταφορών που πράγματι έλαβαν πόρους της τάξεως των 30 εκ. Ecu για την αναπροσαρμογή τους, μία περίοδος επτά ετών που παρέχει τη δυνατότητα ενός κύκλου εργασιών 6, 5 δισ. περίπου Ecu ετησίως, δεν φαίνεται, εάν μπορώ να το πω, δυσμενής μεταχείριση.
<P>
Τέλος, έχω επανειλημμένα δηλώσει ότι αν και η Επιτροπή ασφαλώς και δεν είναι έτοιμη να προτείνει στο Συμβούλιο την αναθεώρηση της απόφασης του 1991, εάν αποδειχθεί ότι σε ορισμένες περιοχές ή σε ορισμένα μεταφορικά δρομολόγια υπάρχουν ειδικά προβλήματα που συνδέονται με την κατάργηση του θεσμού των αφορολόγητων ειδών, τότε τα κράτη μέλη θα έχουν τη δυνατότητα να εξετάσουν με διαφάνεια μορφές κρατικής βοήθειας, που βεβαίως πρέπει να προταθούν από τα κράτη μέλη και σε συμφωνία με τους κοινοτικούς κανόνες.

<SPEAKER ID=239 NAME="Πρόεδρος">
Ευχαριστώ πολύ, κ. Monti.
<P>
Κυρίες και κύριοι, είναι 7 το απόγευμα, η ώρα που θα έπρεπε να τελειώσουμε την Ώρα των Ερωτήσεων αλλά, λόγω του ότι χάσαμε κάποιο χρόνο με τα διαδικαστικά θέματα, ζήτησα την γενναιοδωρία των υπηρεσιών της Συνέλευσης για να παραταθεί κατά 10 λεπτά η Ώρα των Ερωτήσεων. Επομένως, θα τελειώσουμε στις 7.10. Και τώρα, για αυτήν την ερώτηση έχω, κύριε Monti, δύο συμπληρωματικές ερωτήσεις. Η πρώτη είναι του κυρίου Corbett, ο οποίος έχει στη διάθεσή του ένα λεπτό.

<SPEAKER ID=240 LANGUAGE="EN" NAME="Corbett">
Συμφωνεί ο κ. επίτροπος ότι μια μελέτη ενδέχεται να είναι χρήσιμη για κάποιο σκοπό διαφορετικό από αυτόν για τον οποίο πολλοί έχουν ζητήσει τη σύνταξή της, δηλαδή να καθησυχάσει το κοινό ότι ορισμένοι από τους πιο υπερβολικούς ισχυρισμούς για την απώλεια θέσεων εργασίας στην οποία θα οδηγήσει η κατάργηση του θεσμού των αφορολόγητων ειδών στην πραγματικότητα, ίσως να αποτελούν υπερβολή; Μια μελέτη ασφαλώς θα βοηθούσε να διευκρινιστεί το θέμα αυτό και θα μπορούσε επίσης να εντοπίσει τους τομείς με ειδικά προβλήματα που αναφέρθηκαν από τον κ. Επίτροπο κατά την απάντησή του στην προηγούμενη ερώτηση.
<P>
Αν και συμφωνώ απόλυτα μαζί του ότι πολύ απίθανο το Συμβούλιο, ακόμη και εάν η Επιτροπή υποβάλει μια τέτοια πρόταση, να θελήσει να ανατρέψει μια απόφαση που ελήφθη πριν από πολύ καιρό και να εισαγάγει μια περαιτέρω φορολογική έκπτωση για τις βιομηχανίες οινοπνευματωδών ποτών και καπνού - μια φορολογική έκπτωση που εξαρτάται από την πώληση των οινοπνευματωδών ποτών ή του καπνού σε ταξιδιώτες πτήσεων εξωτερικού, πράγμα που φαίνεται σκανδαλώδες - παρ' όλα αυτά, μια μελέτη θα αποτελούσε χρήσιμο όπλο για την εξέλιξη της συζήτησης.

<SPEAKER ID=241 LANGUAGE="EN" NAME="Monti">
Μια μελέτη θα ήταν αντιπαραγωγική. Ειλικρινά το πιστεύω αυτό, διότι είναι αρκετά πιθανό ότι θα δημιουργήσει ψεύτικες προσδοκίες και θα καθυστερήσει και άλλο τις προσαρμογές που μπορεί κάλλιστα να χρειάζονται. Στην πραγματικότητα, η περίοδος που δόθηκε για τις προσαρμογές ήταν ιδιαίτερα μακρά και θα ήταν μάλλον παράδοξο και αντιπαραγωγικό εάν, έχοντας μπροστά μας λιγότερο από 15 μήνες για να φτάσουμε στην ημερομηνία εκπνοής του θεσμού των αφορολόγητων ειδών κατά τα ταξίδια εντός της Ευρωπαϊκής Ένωσης, πρέπει να προχωρήσουμε στην εκπόνηση μιας μελέτης. Εναπόκειται στα κράτη μέλη να υποδείξουν στην Επιτροπή εάν θεωρούν, με βάση μελέτες ή άλλα στοιχεία που ενδέχεται να έχουν στη διάθεσή τους, ότι υπάρχει ανάγκη ειδικής παρέμβασης.
<P>
Tέλος, δεν χρειάζεται μια μελέτη για να γίνει κατανοητό αυτό που σε αυξανόμενο βαθμό αντιλαμβάνεται η κοινή γνώμη, ότι δηλαδή ο θεσμός των αφορολόγητων ειδών είναι στην πραγματικότητα μια κεκαλυμμένη, οπισθοδρομική μορφή επιδότησης, που σε μεγάλο βαθμό ευνοεί την κατανάλωση οινοπνεύματος και καπνού. Είναι κεκαλυμμένη, διότι μεταβιβάζεται στον απλό φορολογούμενο πολίτη που δεν γνωρίζει ότι επιδοτεί την κατανάλωση αφορολόγητων ειδών από άλλους; είναι οπισθοδρομική, διότι ο απλός φορολογούμενος δεν έχει την ίδια οικονομική άνεση με εκείνους που επωφελούνται από τις αγορές αφορολόγητων ειδών; τέλος, σε μεγάλο βαθμό υποστηρίζει με τεχνητά μέσα και με αδιαφανή τρόπο την κατανάλωση οινοπνεύματος και καπνού.

<SPEAKER ID=242 LANGUAGE="EN" NAME="Mc Mahon">
Εν όψει της τελευταίας απάντησης, θα κλείσει ο Επίτροπος το κατάστημα αφορολόγητων ειδών στην Επιτροπή που υπάρχει για το προσωπικό της Επιτροπής, όπως είναι και ο ίδιος; Για να μιλήσουμε σοβαρά τώρα, το ερώτημά μου είναι ποια εμπιστοσύνη θα έχουν οι ευρωπαίοι πολίτες στην Επιτροπή, όταν η Επίτροπος κ. Scrivener είχε υποσχεθεί πριν πολύ καιρό, το 1991, την εκπόνηση μιας μελέτης; Καθώς η Επιτροπή δεν τήρησε την υπόσχεσή της, τι εμπιστοσύνη θα υπάρξει στην Ευρωπαϊκή Ένωση σχετικά με την εντιμότητα, την ακεραιότητα και την αποφασιστικότητα της Επιτροπής να ακούει τους εκλεγμένους εκπροσώπους των λαών της Ευρώπης;

<SPEAKER ID=243 LANGUAGE="EN" NAME="Monti">
Αντιλαμβάνομαι την ερώτηση του κ. McMahon, θα ήθελα όμως να υποστηρίξω την άποψη ότι η Επιτροπή και το Συμβούλιο, μετά την πρόταση της πρώτης το 1991, έδωσαν πολύ περισσότερα από μία μελέτη: έδωσαν μια επταετή περίοδο προσαρμογής, μία ιδιαίτερα μακρά διάρκεια από την άποψη οποιασδήποτε προσαρμογής. Δεν τολμώ καν να θίξω το θέμα της εμπιστοσύνης των ευρωπαίων πολιτών προς την Επιτροπή, αλλά είμαι βέβαιος ότι δεν θα αυξηθεί η εμπιστοσύνη τους σε μια Επιτροπή που θα πρότεινε τη μορφή της κεκαλυμμένης και οπισθοδρομικής επιδότησης σε βάρος των απλών φορολογούμενων στην Ευρώπη, προχωρώντας σε μεγάλο βαθμό στην επιδότηση μορφών κατανάλωσης, που οι κοινοτικές πολιτικές, αν μη τι άλλο, τείνουν να αποθαρρύνουν.

<SPEAKER ID=244 NAME="Πρόεδρος">
Ερώτηση αριθ. 64 της κ. Bernie Malone (H-0228/98):
<P>
Θέμα: Κατάργηση των αφορολογήτων πωλήσεων το 1999
<P>
Ο κ. Michel Vanden Abeele, Γενικός Διευθυντής της ΓΔ ΧΧΙ ανέφερε πρόσφατα, σε επιστολή του προς ένα από τα μέλη της εκλογικής μου περιφέρειας, ότι η πολιτική ελευθέρωσης που εφαρμόζει η Επιτροπή στο πλαίσιο της ενιαίας αγοράς, προωθεί τον αυξημένο ανταγωνισμό που φέρνουν στην αγορά οι αεροπορικές εταιρείες χαμηλού κόστους.
<P>
Μια ανεξάρτητη μελέτη των Symonds, Travers και Morgan αποκάλυψε ότι η κατάργηση των αφορολογήτων πωλήσεων θα ζημιώσει την, κατά τα άλλα, υγιή ενιαία αγορά στον τομέα των αεροπορικών μεταφορών, προκαλώντας 20 % μείωση του αριθμού των δρομολογίων που θα μπορούσαν, σε άλλη περίπτωση, να καταλάβουν έως το 2003 οι αεροπορικές εταιρείες χαμηλού κόστους. Επίσης, αναμένεται να μειωθεί ο αριθμός των διακινουμένων επιβατών κατά 5 εκατ., καθώς και να υπάρξει μαζική απώλεια θέσεων εργασίας.
<P>
Πώς συμβιβάζεται το δεδηλωμένο ενδιαφέρον της Επιτροπής για την ανταγωνιστική συμμετοχή αεροπορικών εταιρειών χαμηλού κόστους στα πλαίσια της ενιαία αγοράς με την ταυτόχρονη άσκηση πιέσεων για την προώθηση νομοθεσίας, η οποία είναι προφανές ότι θα πλήξει αυτές τις αεροπορικές εταιρείες και θα προκαλέσει την απώλεια περίπου 3.000 θέσεων απασχόλησης;

<SPEAKER ID=245 NAME="Monti">
Η επέκταση του τομέα της εναέριας μεταφοράς ευνόησε αναμφίβολα την ανάπτυξη των πτήσεων με μειωμένες τιμές και, όπως όλες οι άλλες, έτσι και οι πτήσεις αυτές θα επηρεαστούν από την κατάργηση των αφορολόγητων διευκολύνσεων από την 1η Ιουλίου 1999.
<P>
Πάντως, τα φορολογικά πλεονεκτήματα εκ των πωλήσεων αυτών είναι σχετικά ευτελούς εμβέλειας, αν συγκριθούν με άλλα στοιχεία. Αλλη πτυχή άξια μνείας, είναι η αύξηση των επιβατών της εναέριας μεταφοράς κατά ποσοστό περίπου 7 %, που δεν μπορεί να αποδοθεί στις αφορολόγηες πωλήσεις, αλλά σε άλλους λόγους, όπως στην ελευθέρωση της εναέριας μεταφοράς από την 1η Απριλίου 1997. Εικάζεται, λοιπόν, ότι η εν λόγω αύξηση της μεταφοράς επιβατών θα συνεχιστεί και ίσως μπορεί να συμψηφίσει ικανοποιητικά την κατάργηση των αφορολόγητων πωλήσεων. Με άλλα λόγια, θέλουμε να απολάβουμε τα οφέλη της δημιουργίας ενιαίας αγοράς που, στην προκειμένη περίπτωση, αφορούν την εναέρια μεταφορά και είναι ανυπόστατη η απαίτηση να εισπράττουμε τα οφέλη αυτά με την παράλληλη διατήρηση απηρχαιωμένων δομών εντελώς ασυμβίβαστων με την ενιαία αγορά, όπως είναι οι αφορολόγητες πωλήσεις. Πρέπει επίσης να επισημαίνουμε ότι σήμερα η εναέρια μεταφορά επωφελείται από εξαιρετικά ευνοϊκό φορολογικό σύστημα, σε σχέση με το οποίο τα πλεονεκτήματα των αφορολόγητων πωλήσεων είναι ευτελούς σημασίας.
<P>
Πράγματι, όλα τα αεροσκάφη και το πλήρωμά τους απαλλάσσονται τελείως από το ΦΠΑ, ενώ η ενδοκοινοτική μεταφορά επιβατών δεν φορολογείται ακόμη. Επιπλέον, οι προμήθειες των αεροσκαφών απολαμβάνουν σήμερα φοροαπαλλαγές και, αντιθέτως με τα ισχύουσα μέτρα στα λοιπά μέσα μεταφοράς, τα καύσιμα και η κηροζίνη για τα αεροσκάφη δεν υπόκεινται ούτε στο ΦΠΑ ούτε σε άλλο είδος τελών. Για να ολοκληρωθεί η εξέταση της πτυχής αυτής, η Επιτροπή συνειδητοποιεί πλήρως ότι η εναέρια μεταφορά αποτελεί το μέσο μεταφοράς με την ταχύτερη ανάπτυξη και στο οποίο οι αφορολόγητες πωλήσεις διαδραματίζουν δευτερεύοντα ρόλο. Κάθε αναδιάρθρωση του τομέα πρέπει να ενταχθεί, συνεπώς, στα πλαίσια των στρατηγικών που αποβλέπουν στην επίτευξη όλο και μεγαλύτερης αποτελεσματικότητας και κέρδους και δεν πρέπει, αντιθέτως, να θεωρηθεί αποτέλεσμα των αφορολόγητων πωλήσεων.

<SPEAKER ID=246 NAME="Malone">
Κατηγόρησα τον κ. Επίτροπο ότι ήταν ισχυρογνώμων και υπερόπτης κατά τη δημόσια ακρόαση που διεξήγαγε το Κοινοβούλιο. Σήμερα, κ. Επίτροπε, πρέπει να σας πω, ότι θεωρώ πως έχετε χάσει κάθε επαφή με τους ανθρώπους. Στην απάντησή σας μου λέτε ότι τα φορολογικά πλεονεκτήματα για τον επιβάτη που ταξιδεύει με αεροπλάνο θα είναι πολύ μικρά. Όμως, μια πολύ πρόσφατη μελέτη που έγινε στην Ιρλανδία και δημοσιεύθηκε σήμερα από την SIPTU, μια συνδικαλιστική οργάνωση, και την IBEC που εκπροσωπεί επιχειρηματικά συμφέροντα, δείχνει αρκετά καθαρά ότι το αεροπορικό εισιτήριο του μέσου επιβάτη θα επιβαρυνθεί μεταξύ 15 και 17 λιρών, ένα ποσό που για τον συνήθη άνθρωπο είναι πολύ μεγάλο.
<P>
Στην ίδια επιστολή που έλαβα από τον ψηφοφόρο της εκλογικής μου περιφέρειας, το γραφείο σας λέει ότι η Επιτροπή έχει στη διάθεσή της ένα φάσμα μέτρων για την αντιμετώπιση οποιασδήποτε απειλής κατά της απασχόλησης. Μπορείτε σας παρακαλώ να προσδιορίσετε τα μέτρα αυτά, να δώσετε μια εκτίμηση του συνολικού τους κόστους, να καθορίσετε πώς μπορούν αν εφαρμοστούν και να δώσετε σε γενικές γραμμές τα κριτήρια για την κατανομή των μέτρων αυτών που ακόμη δεν έχουν προσδιοριστεί; Μετά από όσα έχει επιτύχει η Υπουργός Μεταφορών κ. Mary O' Rourke στο Συμβούλιο Μεταφορών, πρέπει να είστε περισσότερο αισιόδοξος σχετικά με την έκβαση της συνάντησης του Συμβουλίου ECOFIN. Με την πίεση που ασκούν οι απλοί πολίτες στα διάφορα κράτη μέλη, η Επιτροπή θα πρέπει να παραδεχτεί ότι στην περίπτωση αυτή απαιτείται η διενέργεια μελέτης.

<SPEAKER ID=247 LANGUAGE="EN" NAME="Monti">
Θέλω να ευχαριστήσω την κ. Malone για τη συμπληρωματική ερώτησή της. Δεν είμαι βέβαιος ότι η Επιτροπή έχει χάσει την επαφή της με τον πληθυσμό. Βεβαίως, έχει μια άποψη η οποία είναι διαφορετική από εκείνη των ομάδων υποστήριξης του θεσμού των αφορολόγητων ειδών, αλλά υπάρχουν βεβαίως πολλές θέσεις που έχουν εκφραστεί πρόσφατα από - ας μου επιτραπεί να το πω - μεγαλύτερους οργανισμούς εκπροσώπησης και η τελευταία που έχω μπροστά μου είναι εκείνη ...
<P>
COFACE, Ομοσπονδία των Οικογενειακών Οργανώσεων της Ευρωπαϊκής Κοινότητας. Η COFACE επισημαίνει ότι το ισχύον σύστημα δεν παρουσιάζει κανένα ενδιαφέρον για τους καταναλωτές. Από αυτούς, μόνο ένα μικρό ποσοστό έχει όντως τη δυνατότητα να ψωνίζει από τα καταστήματα αφορολογήτων ειδών. Εξάλλου, εκτός από τα είδη καπνού, τα από οικονομικής άποψης οφέλη δεν είναι παρά φαινομενικά, αφού τα ανταγωνιστικά οφέλη που αποδίδονται στην απαλλαγή, δεν μεταβιβάζονται πάντα στον τελικό καταναλωτή.
<P>
(EN) ... και στον βαθμό που το σημερινό σύστημα λειτουργίας του θεσμού των αφορολόγητων ειδών περιέχει ένα στοιχείο επιδότησης που δίνει τη δυνατότητα στα μεταφορικά εισιτήρια να είναι χαμηλότερα απ' ό, τι θα ήταν διαφορετικά. Αυτή είναι η καλύτερη απόδειξη ότι το παρόν σύστημα του θεσμού αυτού συνεπάγεται μια επιδότηση η οποία είναι κεκαλυμμένη και οπισθοδρομική, όπως επισήμανα. Στην περίπτωση των μεταφορών, όπως δήλωσε πρόσφατα ο συνάδελφός μου, Επίτροπος κ. Kinnock, ως απάντηση σε μια από τις πολλές επιστολές για το θέμα αυτό, καμία επιδότηση από κράτος μέλος με τη μορφή συνεχιζόμενων αφορολόγητων πωλήσεων δεν είναι δυνατή. Στη συνέχεια, είπε ότι οι κοινοτικοί κανόνες παρέχουν στα κράτη μέλη τα μέσα για την επιδίωξη νόμιμων στόχων δημόσιας εξυπηρέτησης σε περιπτώσεις όπου κανείς εμπορικός φορέας εκμετάλλευσης δεν θα μπορεί να ανταποκριθεί στους στόχους αυτούς χωρίς κρατική βοήθεια. Αυτή ήταν η περίπτωση των κοινοτικών κατευθυντήριων γραμμών σχετικά με την κρατική βοήθεια προς τις θαλάσσιες μεταφορές και πιστεύω ότι αυτό ισχύει και για άλλες μορφές μεταφοράς.
<P>
Τέλος, τονίζω ότι ασφαλώς και η Επιτροπή δείχνει ευαισθησία στα προβλήματα που μπορεί να προκύψουν από την κατάργηση του θεσμού των αφορολόγητων ειδών στη διακίνηση των επιβατών μέσα στην Ευρωπαϊκή Ένωση, αλλά θα επιμείνει στη χρήση των κατάλληλων μέσων για την αντιμετώπιση οποιωνδήποτε τέτοιων προβλημάτων χωρίς να χρειαστεί να επανέλθουμε σε ένα θέμα που, όπως έχω υπογραμμίσει αρκετές φορές, συνεπάγεται την επιβάρυνση των απλών πολιτών.

<SPEAKER ID=248 LANGUAGE="EN" NAME="Banotti">
Κύριε Επίτροπε, φαίνεται ότι έχετε τεθεί αναφανδόν κατά της διατήρησης του θεσμού των αφορολόγητων ειδών. Παρουσιάζει ενδιαφέρον το γεγονός ότι τη στιγμή αυτή στη μέση του αεροδρομίου των Βρυξελλών κατασκευάζεται ένα εντελώς νέο κατάστημα αφορολόγητων ειδών. Αναρωτιέμαι για ποιον λόγο.
<P>
Σεβόμενη το αίτημά σας, αντιλαμβάνομαι ότι η Επιτροπή συντάσσει μια έκθεση για τις εμπορικές δραστηριότητες και τις δραστηριότητες λιανικής πώλησης στα αεροδρόμια των ΗΠΑ, γεγονός που δεν μπορώ καθόλου να καταλάβω, όταν η Επιτροπή έχει σταθερά αρνηθεί να προχωρήσει σε μια παρόμοια εκτίμηση των αεροδρομίων της Ένωσης στον τομέα αυτό. Θα θέσετε λοιπόν στη διάθεσή μας τη μελέτη που έγινε σχετικά με τα αεροδρόμια των ΗΠΑ;
<P>
Υποβάλλω την ερώτηση του κ. Cushnahan, διότι δυστυχώς χρειάστηκε να φύγει και θα ήμουν ευγνώμων εάν είχα απάντηση στη συμπληρωματική αυτή ερώτηση.

<SPEAKER ID=249 LANGUAGE="EN" NAME="Monti">
Δεν υπάρχει τέτοια μελέτη. Η Επιτροπή εξετάζει την κατάσταση στην Ευρώπη και σε άλλα μέρη. Ενδιαφερόμαστε για τα εμπορικά κέντρα στα αεροδρόμια των ΗΠΑ, αν και βεβαίως δεν υπάρχει ο θεσμός των αφορολόγητων ειδών στις εσωτερικές πτήσεις της χώρας αυτής. Μπορούμε να εξετάσουμε το καθεστώς τους χωρίς να προχωρήσουμε σε οποιαδήποτε στυγκεκριμένη μελέτη, διότι ανοίγουν ενθαρρυντικές προοπτικές στην τέως βιομηχανία των αφορολόγητων ειδών στην Ευρώπη. Αν και δεν θα υπάρξει πλέον σύστημα αδασμολόγητων και αφορολόγητων ειδών, θα υπάρχουν στα αεροδρόμια και στα άλλα μέσα μεταφοράς δέσμιοι πελάτες και συνεπώς μια σημαντική ζήτηση. Έρευνες από οργανώσεις καταναλωτών έχουν επιβεβαιώσει ότι οι τιμές στα καταστήματα αφορολόγητων ειδών για πολλά αγαθά δεν είναι περισσότερο πλεονεκτικές από ό, τι σε άλλα καταστήματα. Υπάρχει μια μεγάλη δέσμια αγορά, πέρα ακόμη και από το στοιχείο των αφορολόγητων ειδών και θα συνεχίσει να υπάρχει. Δεν έχω κανένα συμφέρον και δεν έχω τίποτε κατά του θεσμού των αφορολόγητων ειδών, αλλά έχω το καθήκον να υλοποιήσω την ενιαία αγορά. Τη στιγμή που εργαζόμαστε σκληρά, με την υποστήριξη του Κοινοβουλίου αυτού για την κατάργηση των φορολογικών παραδείσων και την προώθηση της απασχόλησης, θα ήταν παράλογο να διεξάγω εκστρατεία κατά των φορολογικών παραδείσων και την ίδια στιγμή να προτείνω - ή ακόμη και να εξετάζω - τη συνέχιση της λειτουργίας φορολογικών παραδείσων σε ορισμένους χώρους που συνδέονται με συγκεκριμένες μορφές μεταφοράς στο πλαίσιο της ενιαίας αγοράς.

<SPEAKER ID=250 NAME="Πρόεδρος">
Ευχαριστώ πολύ, κ. Monti.
<P>
Δεδομένου ότι η Ώρα των Ερωτήσεων προς την Επιτροπή έληξε, οι ερωτήσεις αριθ. 65 έως 106 θα απαντηθούν γραπτώς.
<P>
Η Ώρα των Ερωτήσεων προς την Επιτροπή έληξε.
<P>
Τον λόγο έχει η κ. Hardstaff για ένα διαδικαστικό θέμα.

<SPEAKER ID=251 NAME="Hardstaff">
Θα ήθελα να σας ζητήσω εάν μπορείτε να εξετάσετε τη διαδικασία με την οποία οι ερωτήσεις κατατάσσονται στη σειρά με την οποία είναι στο έγγραφο κατάταξής τους. Για παράδειγμα, ερώτηση στο πρώτο τμήμα της συνεδρίασης αυτής κατατέθηκε μετά τη δική μου ερώτηση, που συζητήθηκε πολύ αργότερα. Αυτό συνέβη παρά το γεγονός ότι στην πραγματικότητα κατατέθηκε στις αρχές Φεβρουαρίου και ύστερα χάθηκε. Το ίδιο συμβαίνει και με τις ερωτήσεις προς το Συμβούλιο: τουλάχιστον εννέα ερωτήσεις που κατατέθηκαν μετά τη δική μου βρίσκονται πριν από αυτήν. Νομίζω ότι υπάρχει μεγάλη δυσαρέσκεια μεταξύ των βουλευτών πάνω στο θέμα αυτό και θα ήθελα να ζητήσω να τακτοποιηθεί το εν λόγω θέμα, έτσι ώστε οι ερωτήσεις να παρουσιάζονται σύμφωνα με τη σειρά με την οποία υποβλήθηκαν και να υπάρχει κάποια δικαιοσύνη.
<P>
Ειλικρινά, σας ευχαριστώ πολύ.

<SPEAKER ID=252 NAME="Πρόεδρος">
Κυρία Hardstaff, θα φροντίσω να εξετασθούν όσα θέσατε. Αλλά, εν πάση περιπτώσει, σας λέω πως οι πέντε πρώτες ερωτήσεις επιλέγονται από τον Πρόεδρο του Κοινοβουλίου σύμφωνα με αυτό που θεωρείται σπουδαιότητα προτεραιότητας, δηλαδή, υπάρχει εδώ κάποια διακριτική ευχέρεια. Οι υπόλοιπες ερωτήσεις πρέπει να ακολουθήσουν μια τάξη εφόσον και όταν αντιστοιχούν σε εκείνες τις ερωτήσεις που αφορούν τους επιτρόπους που βρίσκονται μαζί μας κατά την Ώρα των Ερωτήσεων. Σε κάθε περίπτωση, κυρία Hardstaff, θα εξετάσω τα όσα είπατε και θα σας ενημερώσω σχετικά.
<P>
(Η συνεδρίαση διακοπείσα στις 19.22 συνεχίζεται στις 21.00)

<CHAPTER ID=10>
Ναυπηγική βιομηχανική πολιτική (συνέχεια)
<SPEAKER ID=253 NAME="Πρόεδρος">
Η ημερήσια διάταξη προβλέπει τη συνέχιση της συζήτησης της έκθεσης του κ. Sindal, σχετικά με τις ενισχύσεις για τη ναυπηγική βιομηχανία και μια νέα πολιτική της ναυπηγικής βιομηχανίας.

<SPEAKER ID=254 LANGUAGE="DE" NAME="Glante">
Κύριε Πρόεδρε, κύριε Επίτροπε, αγαπητές κυρίες και κύριοι συνάδελφοι, μετά τις εννέα το βράδυ έχει κανείς την τάση να χαιρετά τους πάντες προσωπικά. Μιλώ εξ ονόματος της Ευρωπαϊκής Σοσιαλδημοκρατικής Ομάδας, χωρίς ωστόσο να θέλω να κρύψω ότι είμαι και βουλευτής από τα ανατολικά γερμανικά κρατίδια και διατηρώ ακόμα την ευχάριστη ανάμνηση της ψηφοφορίας που διεξήχθη σε αυτό το Κοινοβούλιο καθώς και των προτάσεων της Επιτροπής που αποσκοπούσαν στην εξομάλυνση των προβλημάτων, τα οποία είχε αμελήσει η ναυπηγική βιομηχανία της ανατολικής Γερμανίας. Ως εκ τούτου θα τοποθετηθώ μετριοπαθώς στην πρόταση. Πιστεύω πως η πρόταση της Επιτροπής είναι πολύ καλή. Ζούμε σε μια εποχή κατά την οποία θα πρέπει να αναρωτηθούμε εάν η βιομηχανική πολιτική μπορεί να ρυθμίζεται αποκλειστικά μέσω ενισχύσεων. Παρά ταύτα ανακοίνωσα και στην ομάδα μου - σε αυτό θα αναφερθούν αναμφίβολα και οι ομιλητές μετά από μένα - ότι αντιμετωπίζω μερικές δυσκολίες όσον αφορά κάποιες τροπολογίες αυτού του Κοινοβουλίου και της επιτροπής.
<P>
Κατά κανόνα θα μπορούσε κανείς να πει ότι η παραγωγικότητα των ευρωπαϊκών ναυπηγείων αυξήθηκε το περασμένο έτος. Θα πρέπει βέβαια να προσθέσει κανείς ότι αυτό συνέβη συχνά λόγω των πολλών περιπτώσεων κλεισίματος, αναστολής λειτουργίας και μείωσης της δυναμικότητας. Δυστυχώς η συμφωνία του ΟΟΣΑ δεν υπεγράφη και δεν επικυρώθηκε, ενώ ορισμένα κράτη μέλη - αυτή την εντύπωση έχω - δεν έχουν καν δυσαρεστηθεί με αυτό.
<P>
Δεδομένης της κρίσης στην Ασία και της υποτίμησης των νομισμάτων εκεί, η ευρωπαϊκή ναυπηγική βιομηχανία θα δεχθεί αυξανόμενη πίεση. Έναντι αυτής της κατάστασης θα πρέπει να επιδείξουμε αντοχή, και η Επιτροπή υπέβαλε προτάσεις, με τις οποίες μειώνεται το ύψος και ο αριθμός των ενισχύσεων, αλλά με μετριοπαθή τρόπο. Υπ'αυτή την έννοια τούτο αποτελεί αντίδραση προς την πρόοδο της παραγωγικότητας που επετεύχθη.
<P>
Με ορισμένες τροπολογίες αντιμετωπίζω δυσκολίες. Συγκεκριμένα, με ενδιαφέρει τα ναυπηγεία που είναι εγκατεστημένα στις λεγόμενες περιοχές στόχου 1 να μην αντιμετωπίζονται μειονεκτικά σε σχέση με άλλους βιομηχανικούς τομείς. Κάνουμε εντατικές προσπάθειες για αυτό. Για καμία περιοχή στόχου 1 δεν αποτελεί τιμητική διάκριση ο χαρακτηρισμός της ως υπανάπτυκτη περιοχή, αλλά χρειάζονται ακόμα μερικές ενισχύσεις και ρυθμίσεις για να εξέλθουμε από αυτή την κατάσταση. Υπ'αυτή την έννοια θεωρώ καλή την υποβληθείσα πρόταση. Οι τροπολογίες που κατατέθηκαν από τις επιτροπές και τους συναδέλφους θα πρέπει να γίνουν αντικείμενο κριτικής εξέτασης από τους συναδέλφους. Παρακαλώ όμως να λαμβάνεται υπόψη ότι η ναυπηγική βιομηχανία της ανατολικής Γερμανίας αντιμετωπίζει ακόμη κάποιες δυσκολίες. Η συνάδελφος κυρία Garcia Arias θα αναφερθεί σίγουρα κι αυτή στην ισπανική βιομηχανία.

<SPEAKER ID=255 LANGUAGE="DE" NAME="Jarzembowski">
Κύριε Πρόεδρε, κύριε Επίτροπε, αγαπητές κυρίες και κύριοι συνάδελφοι, ευχόμαστε ακόμη ότι με εσάς, κύριε Επίτροπε, θα τεθεί παρόλα αυτά σε ισχύ η συμφωνία του ΟΟΣΑ του 1994. Απευθύνουμε έκκληση στην Επιτροπή και στα κράτη μέλη να προσπαθήσουν άλλη μια φορά να ασκήσουν πίεση στις ΗΠΑ προκειμένου να επικυρωθεί αυτή η συμφωνία. Ακόμα και στην περίπτωση που θα το επιτυγχάναμε αυτό, έχουμε όμως μια πρόσθετη δυσκολία. Πρέπει να πιέσουμε, ώστε και τα κράτη που διαθέτουν ναυπηγική βιομηχανία όπως η Λαϊκή Δημοκρατία της Κίνας ή η Πολωνία να προσχωρήσουν στη συμφωνία του ΟΟΣΑ, γιατί δεν έχει νόημα να έχουμε ένα μέρος μόνο των κρατών ως συμβαλλομένους στη συμφωνία του ΟΟΣΑ, ενώ η Λαϊκή Δημοκρατία της Κίνας και η Πολωνία θα συνεχίζουν τη δική τους ναυπηγική πολιτική.
<P>
Ίσως όμως πρέπει να δεχθούμε όλοι την κοινή διαπίστωση ότι οι προοπτικές για τη θέση σε ισχύ της συμφωνίας του ΟΟΣΑ είναι ελάχιστες, ενώ είναι αμφίβολο και το κατά πόσον τα νέα κράτη με ναυπηγική βιομηχανία θα δεχθούν παρόμοιες ρυθμίσεις. Γι'αυτό, χρειαζόμαστε, όπως προτείνει η Επιτροπή, μια νέα ναυπηγική βιομηχανική πολιτική. Χρειαζόμαστε όμως - και το τονίζω - μια ναυπηγική βιομηχανική πολιτική προς τα μέσα και προς τα έξω. Εγώ ο ίδιος προέρχομαι από μια πόλη ναυπηγείων. Είναι η τελευταία φορά, όπως λέει η Επιτροπή, που υπάρχει για πέντε χρόνια μια ειδική ρύθμιση για τη ναυπηγική βιομηχανία. Μετά δεν θα μπορεί πλέον η ναυπηγική βιομηχανία να ζητά άλλα πέντε χρόνια και άλλα πέντε χρόνια - αυτό δεν μπορεί να συνεχιστεί για πάντα.
<P>
Είναι σωστό που προτείνεται τώρα άλλη μια ειδική ρύθμιση. Εμείς προσωπικά συμμεριζόμαστε την άποψη ότι οι ενισχύσεις στην παραγωγή για την εκτέλεση συμβάσεων θα έπρεπε να καταργηθούν μετά την 31η Δεκεμβρίου του έτους 2000, ακόμα και αν μερικές τροπολογίες σε αυτό το Κοινοβούλιο προσπαθούν συνέχεια με νέες μελέτες να το αλλάξουν αυτό. Γνωρίζουμε πώς έχει η κατάσταση, κύριε Επίτροπε, δεν χρειαζόμαστε νέες μελέτες.
<P>
Εάν κοιτάξουμε το πρόγραμμα της ναυπηγικής βιομηχανίας, εξακολουθούν να υπάρχουν ενισχύσεις για αναστολές λειτουργίας και για αναδιοργανώσεις, για καινοτομίες και για την προστασία του περιβάλλοντος, δηλαδή ενισχύσεις που μπορούν να τεθούν σε ισχύτγια πέντε χρόνια. Και, αγαπητέ κύριε προηγούμενε ομιλητή, εσείς στο Μεκλεμβούργο, πραγματικά δεν μπορείτε να διαμαρτύρεστε με κανένα τρόπο ότι δεν έχετε αρκετές ενισχύσεις. Σας λέγω, όπως και στους Ισπανούς συναδέλφους μου - και το εννοώ απολύτως σοβαρά - πως είναι ώρα για αλλαγές. Γι'αυτό υποστηρίζουμε και την αρχική πρόταση του κυρίου Sindal - και ελπίζω πως ο Niels ακούει και δεν αποσπάται από θηλυκές υπάρξεις, Niels άκου! - εμείς, λοιπόν, οι Χριστιανοδημοκράτες υποστηρίζουμε την πρότασή του να διαγραφεί το άρθρο 7, κύριε Επίτροπε.
<P>
Δεν μπορεί να εξακολουθεί να υπάρχει ένα παραθυράκι για πρόσθετες επιδοτήσεις με την αιτιολογία των περιφερειακών δυσκολιών. Είναι μια τομεακή πολιτική που αποφασίζουμε και δεν επιτρέπεται να υπάρχουν νέες διαστρεβλώσεις ανταγωνισμού εντός της Ευρωπαϊκής Κοινότητας. Σε αυτό δίνουμε μεγάλη σημασία και εύχομαι αύριο να υπάρξει πλειοψηφία του Σώματος επ'αυτού.
<P>
Κύριε Επίτροπε, πιστεύω πως χρειαζόμαστε μια ξεκάθαρη ναυπηγική βιομηχανική πολιτική και προς τα έξω, γιατί δυστυχώς δεν είναι δυνατό να βασιστούμε στο ότι τα άλλα κράτη θα σταματήσουν τις επιδοτήσεις. Επί του παρόντος συμφωνούμε - και εύχομαι ο Επίτροπος να πει κάτι επ'αυτού -,όλο το Σώμα συμφωνεί πως εάν τα ευρωπαϊκά κράτη βοηθήσουν τώρα τα ασιατικά κράτη στην αντιμετώπιση της οικονομικής κρίσης δεν θα πρέπει τα τελευταία να το καταχραστούν αυτό για να απαλλάξουν τα ναυπηγεία τους από τα χρέη και να επιτύχουν με άλλα μέτρα προστατευτισμού νέα πλεονεκτήματα έναντι των ναυπηγείων μας, ενώ οι φορολογούμενοί μας θα έχουν συνεισφέρει ουσιαστικά με τη συνδρομή τους στην αντιμετώπιση της οικονομικής κρίσης εκεί. Αυτό δεν θα ήταν σωστό. Πρέπει όμως να αναλογιστούμε - κύριε Επίτροπε, θα με ενδιέφερε πολύ να ακούσω και από εσάς κάτι επ'αυτού - εάν μπορούμε μέσω του ΠΟΕ ή άλλων οργάνων εμπορικής πολιτικής της Ένωσης να ενισχύσουμε λίγο το στρατόπεδό μας, να κάνουμε έναν ανεφοδιασμό των πυρομαχικών μας, γιατί δεν μπορούμε να επιτρέψουμε μακροπρόθεσμα οι αθέμιτες πρακτικές ανταγωνισμού άλλων κρατών να καταστρέφουν τα ναυπηγεία μας. Πιστεύω πως σε αυτόν τον τομέα της εξωτερικής πολιτικής της Ένωσης, κύριε Πρόεδρε - και σε αυτό επιμένω - χρειαζόμαστε μια νέα στρατηγική, και ελπίζω πως ο Επίτροπος θα μας πει κάτι σχετικά.

<SPEAKER ID=256 LANGUAGE="IT" NAME="Parodi">
Κύριε Πρόεδρε, κύριοι Επίτροποι, αξιότιμοι συνάδελφοι, θα προβώ σε κάποιες παρατηρήσεις. Μετά τη δύσκολη κατάσταση και τις επίπονες αναδιαρθρώσεις της δεκαετίας του '70, έχω την εντύπωση ότι σήμερα είναι διάχυτη η γνώμη ότι η ευρωπαϊκή ναυπηγική βιομηχανία, που καλύπτει ποσοστό γύρω στο 21 % του παγκοσμίου κύκλου εργασιών, κατέχει εκ πρώτης όψης καλή θέση στο παγκόσμιο σκηνικό. Κατά τη γνώμη μου, η πραγματικότητα δεν είναι τόσο λαμπερή όσο μπορεί να φαίνεται επιφανειακά και το γεγονός αυτό είναι εμφανές για τους κατοίκους των πόλεων με έντονη δραστηριότητα στη ναυπηγική βιομηχνία.
<P>
Μετά την εμπεριστατωμένη ανάλυση των πραγματικών δεδομένων του τομέα και των μεσοπρόθεσμων στόχων, παρ' όλο που η ευρωπαϊκή ναυπηγική βιομηχανία διανύει φάση ανάκαμψης με έντονα ανοδική ζήτηση και τουλάχιστον δυό χρόνια εξασφαλισμένης δράσης, αντιλαμβανόμαστε ότι ο τομέας χαρακτηρίζεται από πλεονάζουσα προσφορά και πλεονάζον δυναμικό παραγωγής, που οφείλεται κυρίως στον αλόγιστο διπλασιασμό του δυναμικού των εγκαταστάσεων, που πραγματοποίησαν τα τελευταία τέσσερα ή πέντε χρόνια οι Κορεάτες, μέχρι που σήμερα η Κορέα είναι σε θέση να παράγει μόνη της περισσότερα πλοία απ' όσα όλα μαζί τα ναυπηγεία της Ευρώπης.
<P>
Η υπεροχή της προσφοράς σε σχέση με τη ζήτηση αποδεικνύεται αδιάψευστα από το γεγονός ότι οι τιμές των νέων ναυπηγήσεων σημείωσαν σε όλους τους τομείς πτώση ή, στην καλύτερη περίπτωση, στασιμότητα. Σε τρέχοντα δολάρια, η τιμή νέου πλοίου σήμερα είναι η ίδια που ίσχυε πριν από επτά ή οκτώ χρόνια.
<P>
Στην ανησυχητική αυτή κατάσταση διαρθρωτικής ανισορροπίας προστίθεται η συναλλαγματική καταιγίδα που έπληξε πολλές ασιατικές χώρες, κυρίως τη Νότια Κορέα. Η υποτίμηση κατά 50 % του κορεατικού βόνγκ διαμόρφωσε κατάσταση με ιδιαίτερα υψηλούς κινδύνους για τα κοινοτικά ναυπηγεία και για την απασχόληση στην Ευρώπη. Τέλος, υπολογίστηκε ότι οι Κορεάτες θα μπορούσαν να μειώσουν τις τιμές των πλοίων μέχρι 30 %, διατηρώντας στο ίδιο επίπεδο τα σημερινά εσωτερικά τους περιθώρια.
<P>
Στο πλαίσιο αυτό, θεωρώ απαραίτητο η Ευρωπαϊκή Ένωση να καταβάλει προσπάθειες για τη χάραξη της κατάλληλης πολιτικής που θα επιτρέψει στην ευρωπαϊκή ναυπηγική βιομηχανία, που εκτιμάται ανά τον κόσμο για την ψηλή τεχνολογία της, να συναγωνιστεί επί ίσοις όροις με τη βιομηχανία άλλων χωρών, σε σύστημα διάφανους και ισόρροπου ανταγωνισμού με ίσους για όλους κανόνες και χωρίς στρεβλωτικές παρεμβάσεις εκ μέρους των κρατών.
<P>
Συνεπώς, μέχρι που θα τεθεί εν ισχύ η συμφωνία ΟΟΣΑ, η Επιτροπή θα πρέπει να επαληθεύσει το 1999, πριν από τον τερματισμό των ενισχύσεων, την κατάσταση και τις προοπτικές του τομέα με τυχόν έγκαιρη υιοθέτηση των κατάλληλων μέτρων για την προάσπιση του τομέα, ώστε η ευρωπαϊκή ναυπηγική πολιτική να μπορέσει να αντιμετωπίσει τις απειλές που δύνανται να υπονομεύσουν την ίδια την ύπαρξή της.
<P>
Τέλος, οι διαπραγματεύσεις του δανείου που χορηγείται από το Διεθνές Νομισματικό Ταμείο θα πρέπει να διεξαχθούν υπό τον όρο οτι η Κορέα θα δεσμευτεί στην αυτοσυγκράτηση της ναυπηγικής της παραγωγής και ότι θα δράσει στο πλαίσιο θεμιτού και δίκαιου συστήματος ανταγωνισμού.

<SPEAKER ID=257 LANGUAGE="DA" NAME="Riis-Jψrgensen">
Κύριε Πρόεδρε, αξιότιμε επίτροπε και αξιότιμοι συνάδερφοι, συζητάμε για τη ναυπηγική πολιτική, κάτι που μάλλον μπορεί να οξύνει τα πνεύματα, διότι όλοι μας έχουμε μια γνώμη σχετικά. Είναι σχεδόν όπως και με την αγροτική πολιτική: μαζέψτε πέντε αγρότες και θα έχετε επτά γνώμες. Πιστεύω πως είναι σημαντικό να συνειδητοποιήσουμε ότι αυτό πάνω στο οποίο πρέπει να δουλέψουμε είναι να πετύχουμε να υπογραφεί μια συμφωνία του ΟΟΣΑ. Ξέρω επίσης ότι καταβάλλουμε μεγάλες προσπάθειες γιαυτό στην Ευρώπη. Όσο διάστημα δεν υπογράφεται, θεωρώ την πρόταση της Επιτροπής να θεσπίσει κάποιους κανόνες για μια μεταβατική περίοδο έως τη συμφωνία του ΟΟΣΑ, ευπρόσδεκτη. Αυτό που πρέπει να θυμόμαστε είναι ότι οι κρατικές ενισχύσεις στη ναυπηγική βιομηχανία είναι μια εξαίρεση, και αυτό που πρέπει να φροντίσουμε είναι να επιτρέψουμε οι κρατικές ενισχύσεις να είναι όσο το δυνατόν λιγότερες είναι αποδεκτό, αλλά να είναι και όσο το δυνατόν λιγότερες ώστε καταστήσουμε τα ναυπηγεία μας ικανά να ανταγωνιστούν επί ίσοις όροις τα ναυπηγεία εκτός Ευρώπης. Αυτή είναι η ισορροπία που πρέπει να επιδιώξουμε.
<P>
Στη συνέχεια, πρέπει να δούμε αν η πρόταση της Επιτροπής μπορεί να πετύχει κάτι τέτοιο. Μπορεί. Σε πολλά σημεία συμφωνώ με την Επιτροπή. Αυτό που είναι σημαντικό για την Ομάδα των Φιλελευθέρων είναι το σημείο 1, δηλαδή, ότι θα υπάρχει έλεγχος ότι οι κανόνες τηρούνται. Είναι αφάνταστα σημαντικό. Το σημείο 2 αναφέρεται στο ότι θα πρέπει να υπάρχει διαφάνεια ως προς για ποιο σκοπό δίνεται η ενίσχυση, και ξανά μπορούμε να παραπέμψουμε στην έκθεση που συζητήσαμε το απόγευμα - την έκθεση Berθs - όπου επίσης αναφερθήκαμε στο θέμα της διαφάνειας. Είναι ένα πολύ σημαντικό στοιχείο όσον αφορά τις κρατικές ενισχύσεις.
<P>
Υπάρχει ένα τρίτο στοιχείο που είναι επίσης σημαντικό για την Ομάδα των Φιλελευθέρων. Είναι το θέμα να γίνει δυνατό να συγκεντρώσουμε όλα τα διαφορετικά καθεστώτα ενισχύσεων μαζί, ώστε στην πραγματικότητα να πετύχουμε ένα πολύ υψηλό ανώτατο όριο ενίσχυσης. Αυτό που έχω εγώ στο μυαλό μου είναι ότι πρέπει να αποφύγουμε να δώσουμε τη δυνατότητα χορήγησης ενισχύσεων σε ναυπηγεία στην περιφέρεια. Γι' αυτό θα ήθελα πάρα πολύ να στηρίξουμε την τροπολογία αριθ. 29, ώστε να αποφύγουμε τον άνισο ανταγωνισμό εντός της Ευρώπης, ώστε τα ναυπηγεία εφεξής να μην τοποθετούνται μόνο σε περιοχές που μπορούν να λάβουν περιφερειακές ενισχύσεις.

<SPEAKER ID=258 NAME="Θεωνάς">
Κύριε Πρόεδρε, η νέα ναυπηγική βιομηχανική πολιτική της Επιτροπής δεν είναι και τόσο νέα. Κινείται στα μέχρι σήμερα γνωστά πλαίσια με τις δραματικές συνέπειες που είχαν στην ευρωπαϊκή ναυπηγοεπισκευαστική βιομηχανία.
<P>
Η Επιτροπή προτείνει τον παραπέρα περιορισμό της παραγωγικής ικανότητας των ευρωπαϊκών ναυπηγείων και την συνακόλουθη καταστροφή και άλλων θέσεων εργασίας, την πλήρη κατάργηση των ενισχύσεων λειτουργίας, το 2000, επιτρέποντας όμως ενισχύσεις για το κλείσιμο και διευκολύνοντας την παραπέρα συγκέντρωση της παραγωγής στα εναπομείνοντα ισχυρά ναυπηγεία. 'Ολα αυτά παραβλέποντας ότι τα προσεχή χρόνια προβλέπεται υψηλή ζήτηση και ότι οι διεθνείς ανταγωνιστές της Ευρωπαϊκής 'Ενωσης αυξάνουν συνεχώς την παραγωγική τους ικανότητα και λαμβάνουν μέτρα στήριξης.
<P>
Μια τέτοια πολιτική σημαίνει, για χώρες όπως π.χ. η Ελλάδα, εγκατάλειψη και ξεπούλημα ενός κλάδου στρατηγικής σημασίας που ήδη έχει υποστεί ανεπανόρθωτες ζημιές με ανυπολόγιστες συνέπειες στον κοινωνικό ιστό και στην οικονομία της χώρας.
<P>
Η Ευρωπαϊκή 'Ενωση δεν διδάσκεται τίποτα ούτε από τις δραματικές συνέπειες της πολιτικής της αλλά ούτε και από την στάση των Ηνωμένων Πολιτειών που επιφυλάσσουν στον εαυτό τους το δικαίωμα να χρησιμοποιούν μόνο πλοία εγχώριας κατασκευής στα εσωτερικά δρομολόγια. Δυστυχώς και ο εισηγητής προτείνει την κατεύθυνση του παραπέρα περιορισμού των ενισχύσεων, της έντασης στα άκρα του ανταγωνισμού και, ουσιαστικά, της παραπέρα συρρίκνωσης του κλάδου.
<P>
Τελικά, τί προηγείται για μας, ο ανταγωνισμός ή η ύπαρξη ναυπηγικής βιομηχανίας και απασχόλησης; Δεν μπορούμε να δεχθούμε αυτές τις προτάσεις που η εφαρμογή τους θα ολοκλήρωνε την καταστροφή που έχει αρχίσει προ πολλού. Ζητάμε αντίθετα από την Επιτροπή, να λάβει μέτρα στήριξης της ευρωπαϊκής βιομηχανίας, εν ανάγκη και αγνοώντας τη συμφωνία του ΟΟΣΑ, απέναντι στον εξοντωτικό και αθέμιτο ανταγωνισμό τρίτων χωρών, να αναλάβει συγκεκριμένες πρωτοβουλίες σε διεθνές επίπεδο για τη λήψη μέτρων που θα επιβάλλουν την ανανέωση του γερασμένου στόλου -απαραίτητη προϋπόθεση για την ενίσχυση της ασφάλειας της ναυσιπλοΐας και την ανάκαμψη της ναυπηγικής βιομηχανίας- για τον έλεγχο του πλοίου από το κράτος του λιμένα και την απαγόρευση της εισόδου πλοίου χαμηλών προδιαγραφών στους λιμένας της, σαν μέσο για την απόσυρσή τους, για την αντιμετώπιση του φορολογικού και κοινωνικού ντάμπινγκ στον κλάδο.

<SPEAKER ID=259 LANGUAGE="DE" NAME="Schroedter">
Κύριε Πρόεδρε, διαπιστώνουμε όλοι πως αυτά τα μέτρα επιδότησης είναι απαραίτητα για να εδραιωθεί μια εξισορρόπηση των όπλων στην παγκόσμια αγορά. Μπορούν να είναι όμως αποδεκτά μόνον όταν οι ενισχύσεις αυτές είναι διαφανείς. Γι'αυτό θα πρέπει η Επιτροπή, κατά τη γνώμη μας, να θεσπίσει ένα δικαίωμα ελέγχου από την ίδια. Διαπιστώνεται ότι στη ναυπηγική βιομηχανία σε όλο τον κόσμο υπάρχουν πλεονασματικές παραγωγικές ικανότητες. Ως εκ τούτου, θα ήταν παράλογο να εξακολουθούν να επιδοτούνται τέτοιες ήδη υπάρχουσες παραγωγικές ικανότητες. Θα ήταν πολύ πιο λογικό να επιδοτούνται προγράμματα καινοτομιών σε αυτόν τον τομέα, να ενισχυθεί περισσότερο η έρευνα και η ανάπτυξη και να δημιουργηθεί έτσι η δυνατότητα για πραγματικές αγορές του μέλλοντος στη ναυπηγική βιομηχανία.
<P>
Θέλω να αναφέρω ένα παράδειγμα από την πολύ φτωχή περιοχή της ΣαξονίαςΑνχαλτ, όπου ένα μικρό ναυπηγείο, το Rozlau στον Έλβα, δεν είχε πια καμία ελπίδα για νέες παραγγελίες. Από αυτό το ναυπηγείο ξεκίνησε μια καινοτόμος ώθηση με την κατασκευή πλοίων για αβαθή νερά, για τη χρήση των οποίων δεν χρειάζονται πλέον αντίστοιχα έργα στους ποταμούς. Αυτό που μπορώ να πω είναι ότι το περιβάλλον δημιουργεί θέσεις εργασίας, και εκεί αυτό πέτυχε! Πρόκειται για μια μελλοντική αγορά που χρειάζεται επειγόντως ολόκληρη η Ευρώπη, μια αγορά που πρέπει να υπηρετήσουμε, που θα έχει παγκόσμιο ενδιαφέρον και που μπορεί συγχρόνως να δημιουργήσει θέσεις εργασίας που έχουν ήδη διαγραφεί.

<SPEAKER ID=260 LANGUAGE="FR" NAME="Buffetaut">
Κύριε Πρόεδρε, αγαπητοί συνάδελφοι, σε ποιο πλαίσιο εξετάζουμε την έκθεση Sindal;
<P>
Όπως υπογραμμίζει ο συνάδελφος Andrι Sainjon στη γνωμοδότησή του, η συμφωνία του ΟΟΣΑ, η οποία στόχευε στην κατάργηση των άμεσων ενισχύσεων στην ναυπηγική βιομηχανία, είναι θνησιγενής. Πράγματι, έτσι είναι, διότι το Κογκρέσσο των Ηνωμένων Πολιτειών δεν την κύρωσε, και αυτό δεν είναι τυχαίο εφόσον οι αμερικανικές αρχές επιδοτούν χωρίς αναστολές τα ναυπηγεία.
<P>
Παράλληλα, η Νότια Κορέα, που διέρχεται μια περίοδο οικονομικών αναταραχών, τις οποίες γνωρίζουμε, προετοιμάζεται να γίνει ένας ακόμη πιο απειλητικός ανταγωνιστής. Το περιοδικό "Challenges» αυτού του μήνα υπογραμμίζει όμως ότι η χρηματοοικονομική κρίση είναι προσωρινή. Η χώρα αναμένεται σε λίγο να επαναλάβει τις δραστηριότητες χάρη στα κονδύλια του ΔΝΤ. Τα ναυπηγεία θα εργαστούν σκληρά για να καλύψουν την καθυστέρηση και οι εμπορικοί παράγοντες θα οργώσουν για άλλη μια φορά τον πλανήτη για να δημιουργήσουν προβλήματα σε Ιάπωνες και Ευρωπαίους.
<P>
Στο πλαίσιο αυτό, η Επιτροπή φαίνεται ότι εμμένει στην κατάργηση των άμεσων ενισχύσεων στην Ευρώπη, συνεχίζοντας να ακολουθεί παραδόξως αμυντική γραμμή στις διαπραγματεύσεις της συμφωνίας του ΟΟΣΑ, η οποία εντούτοις απέτυχε. Η θέση εξάλλου προκαλεί ακόμη μεγαλύτερη έκπληξη επειδή η ενίσχυση του ΔΝΤ μπορεί τελικώς να συρρικνωθεί σε μια επιδότηση την οποία θα καταβάλλουν η Ιαπωνία, οι Ηνωμένες Πολιτείες και η Ευρώπη για την αρχή μιας παρακινδυνευμένης οικονομικής πολιτικής. Συντασσόμαστε λοιπόν πλήρως με τις γενικές παρατηρήσεις του συναδέλφου Αndrι Sindal και τις τροπολογίες που προτείνει η Επιτροπή Εξωτερικών Οικονομικών Σχέσεων. Πιστεύουμε πράγματι ότι είναι πολύ επικίνδυνο να δεσμευτούμε με μια ημερομηνία κατάργησης των ενισχύσεων κατ'εντολή, χωρίς προηγούμενη ανάλυση της κατάστασης της αγοράς και της ύπαρξης ή όχι της αντιανταγωνιστικής πρακτικής. Επίσης, τασσόμαστε υπέρ της κατάργησης των περιφερειακών ενισχύσεων με τις οποίες υπάρχει κίνδυνος να εισαχθεί απαράδεκτη στρέβλωση του ανταγωνισμού.
<P>
Συμπερασματικά, για άλλη μια φορά, η Επιτροπή φαίνεται ότι επιδεικνύει είτε ένα πνεύμα ελευθέρων συναλλαγών με μια περίεργη αφέλεια, είτε μια επίφοβη ιδεολογική τύφλωση. Η βιομηχανική και η εμπορική πολιτική απαιτούν αντίθετα ρεαλισμό και πραγματισμό.

<SPEAKER ID=261 LANGUAGE="FI" NAME="Paasilinna">
Αξιότιμε κύριε Πρόεδρε, αξιότιμοι συνάδελφοι, ευχαριστώ τον συνάδελφο κ. Sindal για την εκπόνηση αυτής της αξιόλογης έκθεσης. Συμφωνώ με το κύριο μήνυμά της, ότι είναι φρόνιμο η ναυπηγική βιομηχανία να τα καταφέρει για ενα μεγάλο χρονικό διάστημα χωρίς την ενίσχυση του κράτους.
<P>
Η έκθεση Sindal εξελίσσεται σε ένα έγγραφο που διακρίνει με ενοχλητικό τρόπο τα νότια από τα βόρεια ευρωπαϊκά κράτη. Για παράδειγμα, πολλοί συνάδελφοι από την Ισπανία έχουν εκφράσει την ανησυχία τους για το ενδεχόμενο να περικοπούν οι ενισχύσεις, και μπορούμε να το κατανοήσουμε. Όμως εμείς στις Βόρειες Χώρες έχουμε ήδη προχωρήσει σε περικοπές των ενισχύσεων προς τη ναυπηγική βιομηχανία, και έχουμε διαπιστώσει πως τα ναυπηγεία τα καταφέρνουν ακόμα καλύτερα και από πριν, μετά τις περικοπές των κρατικών ενισχύσεων. Έχουμε χάσει ναυπηγεία, όμως έχουν παραμείνει τα βιώσιμα, τα οποία διαθέτουν ανταγωνιστική ικανότητα. Στην πραγματικότητα, η μέχρι τώρα εφαρμοσθείσα πολιτική των ενισχύσεων έχει στρεβλώσει τις συνθήκες ανταγωνισμού του κλάδου.
<P>
Συμφωνώ με την άποψη του κ. Sindal για το ότι η συμφωνία του ΟΟΣΑ πρέπει σύντομα να τεθεί σε ισχύ, επειδή θα συμβάλει σε σημαντικό βαθμό στην ομαλοποίηση της παγκόσμιας αγοράς πλοίων. Εντούτοις, οι εκτιμήσεις της Επιτροπής είναι υπέρ το δέον αισιόδοξες. Και τούτο διότι οι ΗΠΑ δεν φαίνονται πρόθυμες να επικυρώσουν τη συμφωνία. Ως εκ τούτου, η Επιτροπή θα έπρεπε να ασκήσει μεγαλύτερη πίεση προς τις ΗΠΑ, διότι σε περίπτωση που η συμφωνία δεν κυρωθεί, θα αναγκαστούμε να δημιουργήσουμε και πάλι μια νέα οδηγία, εφόσον η παλιά 7η Οδηγία θα λήξει τέλος του τρέχοντος έτους.
<P>
Το ισχύον πολύπλοκο σύστημα ενισχύσεων προς τη ναυπηγική βιομηχανία έχει προκαλέσει άνισους όρους ανταγωνισμού μεταξύ των ευρωπαϊκών ναυπηγείων. Συνεπώς, ο στόχος της ΕΕ επιβάλλεται να είναι η εξασφάλιση ίσων όρων στη ναυπηγική βιομηχανία, τόσο στις χώρες της ΕΕ, όσο και παγκόσμια. Θα πρέπει φυσικά να είμαστε προετοιμασμένοι να αντιμετωπίσουμε τον ανταγωνισμό των κρατών που διαθέτουν φθηνά μέσα παραγωγής.
<P>
Οι ενισχύσεις που διαφέρουν από περιοχή σε περοχή και από χώρα σε χώρα, όπως οι περιφερειακές και διαρθρωτικές ενισχύσεις, θέτουν σήμερα τα ευρωπαϊκά ναυπηγεία υπό καθεστώς ανισότητας. Προσωπικά, είχα προτείνει στη σχετική έκθεση, τροπολογία στην οποία εισηγήθηκα την πρόληψη των διαφόρων μορφών ενισχύσεων και υπερκάλυψης ενισχύσεων για τα έτη 1999-2000. Υπέβαλα την πρόταση αυτή, επειδή στο κείμενο της Επιτροπής δεν διαχωρίστηκαν επαρκώς τα έτη ενισχύσεων και αυτό μπορεί ενδεχομένως, να προκαλέσει υπερκαλύψεις στις ενισχύσεις, αντί περικοπές. Όμως, στην πρόταση τροπολογίας μου δεν υπήρχε ανταπόκριση ούτε από τη δική μου Ομάδα, οπότε δεν θεώρησα σκόπιμο να την εισηγηθώ στο Σώμα.
<P>
Ξεκινάω από την υπόθεση ότι τα σύγχρονα πλοία εμπεριέχουν πολλή σοφία. Συνεπώς, έχουν και μεγάλη ανάγκη από αναπτυξιακές διαδικασίες. Αποτελούν προϊόντα υψηλής τεχνολογίας, και σε αυτό το δεδομένο θα πρέπει εμείς οι Ευρωπαίοι να επενδύσουμε.
<P>
Κατά τη σύναψη συμφωνιών στον τομέα της ναυπηγικής βιομηχανίας, θα πρέπει πρωτίστως να μεριμνήσουμε για την εξασφάλιση εύλογων και ενιαίων ανταγωνιστικών όρων. Ο τελικός στόχος της πολιτικής της ΕΕ απαιτείται να είναι η βιωσιμότητα της ναυπηγικής βιομηχανίας για ενα μεγάλο χρονικό διάστημα, χωρίς την ενίσχυση του κράτους. Αυτό θα εναρμονίζονταν και με την συμφωνία του ΟΟΣΑ.

<SPEAKER ID=262 LANGUAGE="ES" NAME="Pomιs Ruiz">
Κύριε Πρόεδρε, η ναυπηγεία υπόκειται για πολύ καιρό σε μια δυνατή εμπορική πίεση εκ μέρους τρίτων χωρών -της Νότιας Κορέας, της Κίνας και άλλων χωρών-, οι οποίες δημιουργούν σοβαρές περιπλοκές σε μια αγορά χάρη, ανάμεσα σε άλλους παράγοντες, στις ανταγωνιστικές υποτιμήσεις των νομισμάτων του για τα οποία έδωσε την παθητική συγκατάθεσή του το Διεθνές Νομισματικό Ταμείο.
<P>
Από την άλλη, υπάρχει ήδη ένα πλαίσιο επανατακτοποίησης της αγοράς, με τη χορηγία του ΟΟΣΑ, το οποίο αποτελεί καρπό της συμφωνίας, και το οποίο είναι συμφέρον, παρότι θα έπρεπε, λογικά, να υπογραφεί από τα κράτη μέλη και την Κίνα. Αλλά, ως πλαίσιο, είναι καλό.
<P>
Στο πλαίσιο αυτό, οι ισπανοί βουλευτές του Λαϊκού Κόμματος κατανοούμε πως πρέπει να αντιτεθούμε σε οποιονδήποτε κανονισμό καθιστά δυνατή, άμεσα ή έμμεσα, τη μείωση του υφιστάμενου συστήματος ενισχύσεων που λαμβάνουν τα ναυπηγεία. Στην υπάρχουσα κατάσταση της αγοράς, δεν μας φαίνεται υπεύθυνη η δέσμευση για την ακύρωση των ενισχύσεων για τη λειτουργία των ναυπηγείων αρχής γενομένης το 2000.
<P>
Κρίνουμε, επίσης, τις αναφορές που κάνει η έκθεση Sindal κατά των ενισχύσεων περιφερειακού τύπου που μπορούν να λαμβάνουν σήμερα τα ναυπηγεία. Όλος ο κόσμος γνωρίζει πως, αν κλείσει ένα ναυπηγείο σε μια λιγότερο ευνοημένη περιοχή και με υψηλό ποσοστό ανεργίας, η αρνητική επίπτωση στους εργαζόμενους είναι μεγαλύτερη από το αν κλείσει ένα ναυπηγείο σε μια χώρα του Βορρά, ευήμερη και η οποία δεν αντιμετωπίζει πρόβλημα απασχόλησης. Επιπλέον, η Συνθήκη του Μάαστριχτ καθορίζει πως η αρχή της οικονομικής συνοχής πρέπει να αποτελεί την έμπνευση όλων των πολιτικών της Ένωσης.
<P>
Αυτά είναι τα επιχειρήματα, ανάμεσα σε άλλα, τα οποία μας οδηγούν στο να αντιτεθούμε στην έκθεση Sindal. Δεν μπορούμε να προσφέρουμε την υποστήριξή μας στην ανακοινωθείσα μείωση των ενισχύσεων προς τη ναυπηγία, και ιδιαίτερα σε ένα διεθνές πλαίσιο όπως αυτό που μόλις εξηγήσαμε. Η Σύμβαση του ΟΟΣΑ θα πρέπει να αποτελεί το πλαίσιο στο οποίο θα ρυθμίζονται οι ενισχύσεις στο μέλλον. Κάθε φορά, επιπλέον, που καταστρέφεται μια θέση εργασίας σε ένα ευρωπαϊκό ναυπηγείο, δημιουργείται μια άλλη στη Νότια Κορέα. Δεν είναι αυτή η στιγμή για να αναλάβουμε οποιαδήποτε δέσμευση μείωσης των ενισχύσεων αν αυτό δεν γίνεται εντός της Σύμβασης του ΟΟΣΑ, η οποία είναι καλή, καλή για την Ευρώπη και για όλα τα ναυπηγεία. Για αυτόν τον λόγο, δεν έχει νόημα να θέλουμε να είμαστε περισσότερο απαιτητικοί από το καθορισμένο πλαίσιο και θα καταψηφίσουμε την πιθανή αυστηρότητα της 7ης οδηγίας, και κατά την άποψή μας είναι θετική η ανανέωσή της.

<SPEAKER ID=263 LANGUAGE="PT" NAME="Girγo Pereira">
Κύριε Πρόεδρε, συνάδελφοι, κύριε Επίτροπε, αυτό το Κοινοβούλιο έχει κατ' επανάληψη υπογραμμίσει τη ζωτική σημασία της ομαλοποίησης της αγοράς στη ναυπηγική βιομηχανία, που, σε τελευταία ανάλυση, είναι και απώτερος στόχος της Συμφωνίας του ΟΟΣΑ.
<P>
Συμμεριζόμαστε αυτή τη θέση και φρονούμε ότι η Ευρωπαϊκή Ένωση δεν θα πρέπει να υποβάλει προτάσεις που θα μπορούσαν να διακυβεύσουν την κύρωση της συμφωνίας. Τουναντίον, οφείλει να καταβάλει προσπάθειες ώστε η εν λόγω συμφωνία να τεθεί σε ισχύ. Ωστόσο, ενώπιον της αδυναμίας επίτευξης του παραπάνω στόχου, κυρίως λόγω των προστατευτικών μέτρων των Ηνωμένων Πολιτειών, χαιρετίζουμε την πρόταση της Επιτροπής αναφορικά με την παράταση ισχύος της Έβδομης Οδηγίας και τη χάραξη μιας νέας πολιτικής στον τομέα της ναυπηγικής βιομηχανίας.
<P>
Σχετικά με αυτές τις προτάσεις θα επιθυμούσαμε, εντούτοις, να παραθέσουμε δύο σκέψεις. Η πρώτη αφορά τον καθορισμό της 31ης Δεκεμβρίου του 2000 ως τελικής προθεσμίας καταβολής λειτουργικών ενισχύσεων. Μια τέτοια απόφαση είναι ενδεχομένως ανάρμοστη και πρόωρη, ιδίως σε περίπτωση που επιδεινωθεί η στρέβλωση του ανταγωνισμού συνεπεία, λόγου χάρη, της προώθησης πρακτικών ντάμπινγκ ή της κρίσης στην Απω Ανατολή. Προτού ληφθεί η απόφαση σχετικά με την κατάργηση των ενισχύσεων, θα πρέπει να πραγματοποιηθεί μία όσο το δυνατόν πιο εμπεριστατωμένη μελέτη της κατάστασης των ναυπηγείων της Κοινότητας.
<P>
Και μια δεύτερη σκέψη, πολύ επιγραμματικά, σχετικά με την αυστηρή τήρηση του νέου νομοθετικού πλαισίου, την εφαρμογή του και τον έλεγχο της εφαρμογής του. Ο κανονισμός θα πρέπει να συμβάλει ώστε να μην επιδεινωθούν οι ήδη υφιστάμενοι στα ευρωπαϊκά ναυπηγεία άνισοι όροι ανταγωνισμού. Πολύ συχνά ακούγεται, εκ μέρους των επαγγελματικών αυτού του κλάδου, ότι οι κανόνες του παιχνιδιού είναι στρεβλωμένοι, πολλές φορές εξαιτίας της χορήγησης τοπικών ενισχύσεων οι οποίες αλλοιώνουν τους κανόνες του ανταγωνισμού. Πιστεύουμε ότι, επ' αυτού του θέματος, η Επιτροπή έχει κάτι σημαντικό να μας πει.

<SPEAKER ID=264 LANGUAGE="FR" NAME="Moreau">
Κύριε Πρόεδρε, μέσα σε διάστημα είκοσι χρόνων, το προσωπικό των ναυπηγείων στην Ευρωπαϊκή Ένωση μειώθηκε από 280.000 σε λιγότερους από 80.000 εργαζομένους.
<P>
Στη Γαλλία, μειώθηκε από 32.000 σε λιγότερο από 5.000, ενώ πολλά ναυπηγεία έκλεισαν. Η κατάσταση αυτή, η οποία είναι ήδη ολέθρια, θα είχε επιδεινωθεί αν η συμφωνία του ΟΟΣΑ του Ιουλίου 1994 είχε εφαρμοστεί εφόσον στόχευε στην κατάργηση των ενισχύσεων διατηρώντας παράλληλα την αμερικανική προστατευτική νομοθεσία του Νόμου Jοnes, και παραχωρόντας στους αμερικανικούς κατασκευαστές το μονοπώλιο των ακτοπλοϊκών πλοίων.
<P>
Η πρόταση κανονισμού της Επιτροπής η οποία στοχεύει στην απαγόρευση των ενισχύσεων λειτουργίας από την 31η Δεκεμβρίου 2000, προλαμβάνει την συμφωνία του ΟΟΣΑ την οποία ακόμη δεν έχουν κυρώσει οι Ηνωμένες Πολιτείες.
<P>
Η Ομάδα μας δεν τάσσεται υπέρ ούτε της πρόωρης εφαρμογής της συμφωνίας ΟΟΣΑ ούτε του καθορισμού ημερομηνίας παύσης των ενισχύσεων. Θα ήταν εξάλλου απαραίτητη η επαναδιαπραγμάτευση της συμφωνίας του ΟΟΣΑ, λαμβάνοντας υπόψη την εξέλιξη της παγκόσμιας αγοράς και ιδιαίτερα την ασιατική κρίση, η οποία υπάρχει κίνδυνος να εντείνει την πρακτική ντάμπινγκ από την πλευρά των κατασκευαστών από την Απω Ανατολή.
<P>
Αντίθετα με αυτά που προβλέπονται, ζητούμε τη λήψη μέτρων για την αναθέρμανση των ναυτικών δραστηριοτήτων και της ναυπηγικής βιομηχανίας των χωρών της Κοινότητας για να τις αναθερμάνει, εξυγιαίνοντας τις συνθήκες αθέμιτου ανταγωνισμού σε παγκόσμιο επίπεδο, διατηρώντας το σύστημα κρατικών ενισχύσεων, θεσπίζοντας την κοινοτική προτίμηση στη ναυπηγική βιομηχανία, προκειμένου να ευνοηθεί η απόκτηση πλοίων τα οποία κατασκευάζονται στα ευρωπαϊκά ναυπηγεία.

<SPEAKER ID=265 LANGUAGE="NL" NAME="Blokland">
Κύριε Πρόεδρε, η ναυπηγική είναι παγκόσμια βιομηχανία και ως τέτοια πρέπει να την προσεγγίσουμε, και όχι από περιφερειακή ή εθνική σκοπιά. Η αγορά που έχει σημασία είναι η παγκόσμια αγορά. Δυστυχώς, η πρόταση της Επιτροπής δεν το λαμβάνει δεόντως υπόψη. Έρχεται σε αντίφαση με τις προηγούμενες συμφωνίες για σταδιακή κατάργηση των επιδοτήσεων της ναυπηγικής σε συνδυασμό με μείωση του παραγωγικού δυναμικού.
<P>
Χρόνια τώρα γίνεται εξυγίανση του κλάδου. Η σημερινή πρόταση αυξάνει όμως τον κίνδυνο να αυξηθεί στα κρυφά το παραγωγικό δυναμικό με τη βοήθεια κρατικών επιδοτήσεων. Αυτό θα εξουδαιτέρωνε με μιάς όλες τις προσπάθειες εξυγίανσης.
<P>
Το έγγραφο της Επιτροπής δεν συμβαδίζει με την ευρωπαϊκή πολιτική ανταγωνισμού. Έρχεται μάλιστα σε κατάφορη σύγκρουση με όλες τις αρχές της εσωτερικής αγοράς, αφού το ένα ναυπηγείο μπορεί να λάβει από 3 % εώς 9 % επιδοτήσεις, ενώ το άλλο παίρνει 60-70 %. Για αυτόν τον λόγο πρέπει να διαγραφεί το άρθρο 7 σχετικά με την περιφερειακή ενίσχυση. Η επιδότηση της αναδόμησης είναι επίσης εντελώς περιττή. Με τις προτάσεις της, η Ευρωπαϊκή Επιτροπή σφαγιάζει τα καλύτερα ευρωπαϊκά ναυπηγεία, ενώ τα λιγότερο καλά διατηρούνται με τεχνητά μέσα. Μια πρόσφατη μελέτη των συμβούλων Ernst & Young επιβεβαιώνει αυτό το συμπέρασμα.
<P>
Η στρατηγική σημασία της ευρωπαϊκής ναυπηγικής βιομηχανίας είναι αυτονόητη. Θέλουμε να μπορούμε να ναυπηγούμε τα δικά μας πλοία. Ακόμα και εάν λόγω εξωτερικών παραγόντων είμαστε υποχρεωμένοι να βοηθήσουμε τον κλάδο. Να μην τα κάνουμε όμως όλα άνω-κάτω στην Ευρωπαϊκή Ένωση με ένα σωρό ασαφή μέτρα, πετώντας ανεύθυνα τα χρήματα των φορολογουμένων από το παράθυρο. Δεν θα ωφελήσει καθόλου τον κλάδο. Ο σκοπός μας πρέπει να είναι πάντα η κατάργηση κάθε είδους κρατικής βοήθειας, ώστε κάθε ναυπηγείο να πάρει τη θέση που του αντιστοιχεί.

<SPEAKER ID=266 LANGUAGE="ES" NAME="Pιrez Royo">
Κύριε Πρόεδρε, η έκθεση σχετικά με τις ενισχύσεις της ναυπηγίας που συζητούμε απόψε αναφέρει ορισμένα σημεία μεγάλης σπουδαιότητας για την Ευρωπαϊκή Ένωση και, κατά μοναδικό τρόπο, για κάποιες περιφέρειες, όπως συμβαίνει με την Ανδαλουσία, κυρίως τις περιφέρειες του Κάδιθ και της Σεβίλλης, στις οποίες η μόνη βαριά βιομηχανία που υπάρχει, και με μεγάλες δυσκολίες, είναι η ναυπηγία.
<P>
Ο τομέας των ναυπηγείων είναι ένας τομέας που αντιμετωπίζει κρίση, όπως πολύ καλά γνωρίζετε, και, επιπλέον, είναι ένας τομέας που έχει εκτεθεί σε πολύ μεγάλο βαθμό στον ανταγωνισμό, ιδιαίτερα τον ασιατικό ανταγωνισμό, όπως πολλές φορές τονίσθηκε εδώ απόψε. Μόνο η Νότια Κορέα έχει μια δυνατότητα παραγωγής και μια πραγματική παραγωγή μεγαλύτερη από τη συνολική παραγωγή της Κοινότητας. Δυνατότητα ανταγωνισμού η οποία, από την άλλη, ενισχύεται, όπως επίσης τονίσθηκε εδώ απόψε, λόγω της υποτίμησης του κορεάτικου won , λόγω των νομισματικών αναταραχών στην Ασία.
<P>
Για αυτόν τον λόγο, είναι σημαντικό να απαιτήσουμε από την Επιτροπή μέτρα πίεσης για να επιτύχουμε να κυρώσει τελικά το Κογκρέσο των Ηνωμένων Πολιτειών τη συμφωνία του ΟΟΣΑ σχετικά με τους όρους ανταγωνισμού σε αυτόν τον τομέα της ναυπηγίας. Και όχι μόνο στο πλαίσιο της συμφωνίας του ΟΟΣΑ. Υπάρχει επίσης ο Παγκόσμιος Οργανισμός Εμπορίου στον οποίο η Επιτροπή πρέπει να υψώσει τη φωνή της, ώστε να επιτευχθούν κάποιοι δίκαιοι όροι ανταγωνισμού στην παγκόσμια αγορά.
<P>
Η Επιτροπή προτείνει στον κανονισμό της να λήξουν οι ενισχύσεις για τη λειτουργία στις 31 Δεκεμβρίου 2000, αλλά στις αιτιολογικές σκέψεις του ίδιου αυτού κανονισμού εισάγεται μια ρήτρα διασφάλισης για αυτήν την πιθανή περίπτωση. Και λέγεται ρητώς: "Λαμβάνοντας υπόψη ότι έναν χρόνο πριν από αυτήν την ημερομηνία -την 31η Δεκεμβρίου 2000- η Επιτροπή θα επιβλέψει την κατάσταση της αγοράς και θα καθορίσει αν τα ευρωπαϊκά ναυπηγεία θα επηρρεαστούν από πρακτικές αντίθετες προς τον ανταγωνισμό. Αν εκείνη τη στιγμή, ή σε προγενέστερο στάδιο, διαπιστωθεί πως κάποιος τομέας βλάπτεται από την ύπαρξη τέτοιων πρακτικών αντιθέτων προς τον ανταγωνισμό, ανάμεσα στις οποίες συμπεριλαμβάνεται ο καθορισμός ιδιαίτερα χαμηλών τιμών, η Κοινότητα θα θέσει την πιθανότητα λήψης κατάλληλων μέτρων».
<P>
Λοιπόν, κύριε Επίτροπε, εμείς πολύ φοβούμαστε πως, αν διεξαχθεί αυτή η μελέτη, θα καταλήξουμε στο συμπέρασμα πως, όντως, συνεχίζουν να χρησιμοποιούνται στην παγκόσμια αγορά πρακτικές αθέμιτου ανταγωνισμού και, σε αυτήν την περίπτωση, ελπίζουμε πως η Επιτροπή θα αντιμετωπίσει την κατάσταση και θα λάβει τα κατάλληλα μέτρα για την επίλυση αυτού του πάρα πολύ σοβαρού προβλήματος. Για αυτόν τον λόγο, μας παραξένευσε το γεγονός ότι αυτή η αναφορά των αιτιολογικών σκέψεων δεν αντανακλάται, ωστόσο, στον κανονισμό. Για αυτό, υποστηρίζουμε ένθερμα την επίσημη ενσωμάτωση αυτής της ρήτρας διασφάλισης στην οποία αναφέρθηκα στον κανονισμό.
<P>
Υποστηρίζουμε επίσης τη διατήρηση του άρθρου 7 στον κανονισμό, στο οποίο διάφοροι ομιλητές αναφέρθηκαν απόψε ως άρθρο παραποίησης του ανταγωνισμού. Αλλά δεν πρόκειται καθόλου για κάτι τέτοιο. Πρόκειται για ένα άρθρο βασιζόμενο στις αρχές της περιφερειακής πολιτικής, για αυτόν τον λόγο θα μπορούσε να ειπωθεί πως, ακόμη χωρίς την συγκεκριμένη μνεία του στον κανονισμό, οι ενισχύσεις οι οποίες απορρέουν από την περιφερειακή πολιτική θα συνέχιζαν να ισχύουν.
<P>
Τελευταίο, κύριε Πρόεδρε, άκουσα με προσοχή τον συμπατριώτη μου, κ. Pomιs Ruiz του Λαϊκού Κόμματος, ο οποίος μίλησε σαφώς σχετικά με αυτόν τον κανονισμό. Μου παραμένει να πω μόνο ένα πράγμα: το Λαϊκό Κόμμα, στο οποίο ανήκει ο κ. Pomιs Ruiz, κάθεται αυτή τη στιγμή στο Συμβούλιο της Ένωσης. Ας ελπίσουμε εμείς οι Ισπανοί πως το ισπανικό Υπουργείο Βιομηχανίας θα έχει σχετικά με αυτό το ζήτημα, στο Συμβούλιο, μια θέση τόσο ισχυρή όσο αυτή που εκδηλώθηκε εδώ απόψε.

<SPEAKER ID=267 NAME="Αλαβάνος">
Κύριε Πρόεδρε, θέλω να πω ότι εάν συζητάμε αυτό το θέμα σήμερα, το συζητάμε πάλι κάτω από την σκέπη των Ηνωμένων Πολιτειών και από την κατάσταση που έχει δημιουργηθεί με την άρνηση κύρωσης από τις ΗΠΑ της συμφωνίας για την ναυπηγική βιομηχανική πολιτική.
<P>
Με αυτή την έννοια, νομίζω ότι υπάρχει ένα έλλειμμα πρωτοβουλίας από την πλευρά της Ευρωπαϊκής 'Ενωσης και αυτή η διατήρηση που γίνεται σ'αυτά τα επίπεδα των κρατικών ενισχύσεων δεν σχετίζεται με μια συνολική και μακροπρόθεσμη πολιτική αλλά με τη διεθνή συγκυρία η οποία υπάρχει.
<P>
Εγώ θέλω να τονίσω δύο σημεία:
<P>
Πρώτον, ότι η Ευρωπαϊκή 'Ενωση πρέπει σε διεθνές επίπεδο να επαναδιαπραγματευθεί τη συμφωνία, να αντιμετωπίσει το ντάμπινγκ που γίνεται με τις εξελίξεις που έχουμε στην Ανατολική Ασία, αλλά και τον προστατευτισμό των Ηνωμένων Πολιτειών.-Δεύτερον, να ενισχύσει την περιφερειακότητα των κριτηρίων της και των παρεμβάσεών της. Είναι λυπηρό να πεθαίνουν τα ναυπηγεία στην Ελλάδα και να συγκεντρώνονται μονάχα στο Βόρειο τμήμα της Ευρωπαϊκής 'Ενωσης, τη στιγμή που υπάρχουν δυνατότητες με την Ρωσία, την Ουκρανία και με άλλες χώρες να αποκτήσει μία βάση, όχι μόνο η Ελλάδα ή η Ιταλία αλλά η Ευρωπαϊκή 'Ενωση στην Ανατολική Μεσόγειο.
<SPEAKER ID=268 LANGUAGE="PT" NAME="Torres Couto">
Κύριε Πρόεδρε, κύριοι βουλευτές, συζητούμε σήμερα εδώ τη θέσπιση ενός νέου κοινοτικού νομοθετικού πλαισίου για τη χορήγηση ενισχύσεων στην ευρωπαϊκή ναυπηγική βιομηχανία.
<P>
Αυτό που τίθεται επί τάπητος, είναι η επιβεβαίωση των αρχών που διατρανώνονται στη Συνθήκη της Ένωσης, με στόχο την εξασφάλιση δίκαιων και ομοιόμορφων κανόνων ανταγωνισμού στον τομέα της ναυπηγικής βιομηχανίας στους κόλπους της Κοινότητας ώστε, στη συνέχεια, να υπάρξουν οι προϋποθέσεις για την επιβίωση του τομέα δίχως την ανάγκη κρατικών ενισχύσεων, στο πλαίσιο του σεβασμού των κανόνων και των όρων της οικονομίας της αγοράς.
<P>
Σχετικά με αυτό το θέμα, η συμφωνία που υπεγράφη στο πλαίσιο του ΟΟΣΑ, το 1994, μεταξύ της Ευρωπαϊκής Ένωσης, της Ιαπωνίας, της Νότιας Κορέας, της Νορβηγίας και των Ηνωμένων Πολιτειών, και που έπρεπε να τεθεί σε ισχύ την 1η Ιανουαρίου 1996, μπορούμε να πούμε ότι είναι σήμερα ένα νεκρό γράμμα, στο βαθμό που, λόγω της συνεχούς πίεσης των αμερικανικών ναυπηγείων, δεν έχει ακόμη κυρωθεί από το αμερικανικό Κογκρέσο.
<P>
Η παραπάνω θέση ερμηνεύεται εύκολα αν λάβουμε υπόψη το γεγονός ότι, στα πολλά εκατομμύρια δολάρια που ήδη παρέχουν ως ενίσχυση για να ανοίξει ένα ναυπηγείο στη Φιλαδέλφεια, οι αμερικανικές αρχές θέλουν να προσθέσουν μια νέα ενίσχυση, δια της οποίας το Πολεμικό Ναυτικό θα έχει την ευχέρεια να χρηματοδοτεί ελεύθερα την κατασκευή εμπορικών πλοίων.
<P>
Οφείλουμε σήμερα να παραδεχθούμε, κύριε Πρόεδρε και κύριοι Βουλευτές, το γεγονός ότι η ναυπηγική βιομηχανία είναι πράγματι μια βιομηχανική δραστηριότητα παγκόσμιας εμβέλειας. Η ευρωπαϊκή ναυπηγική βιομηχανία θα πρέπει επομένως να απολαμβάνει τους ίδιους όρους με τους ανταγωνιστές της σε διεθνές επίπεδο. Καθίσταται λοιπόν αναγκαίο να επιδιώξουμε ώστε να επεκταθούν σε διεθνή κλίμακα οι κανόνες που ισχύουν στο εσωτερικό της Ευρωπαϊκής Ένωσης, αποτρέποντας έτσι τη στρέβλωση του ανταγωνισμού. Είναι επιτακτική ανάγκη να εγγυηθούμε ότι τα ήδη υπάρχοντα μέσα παρέμβασης οικονομικής πολιτικής, όπως και αυτά που ενδεχομένως θα θεσπιστούν, θα ενσωματωθούν στο πλαίσιο μιας πολιτικής που θα αποβλέπει στη δημιουργία μιας διεθνούς ομοιόμορφης ναυπηγικής αγοράς, δίχως στρεβλώσεις ανταγωνισμού και χωρίς οποιασδήποτε μορφής ντάμπινγκ.
<P>
Η ύπαρξη των αμερικανικών προστατευτικών διατάξεων, η πλήρης ελευθερία που απολαμβάνει η Κίνα ώστε να μην αναλαμβάνει παρόμοιες δεσμεύσεις, όπως και οι μηχανισμοί διασταυρωνόμενων επιδοτήσεων που επιτρέπουν την κάθετη και οριζόντια ένωση των ιαπώνων και νοτιοκορεατών κατασκευαστών, αποτελούν παράγοντες που υπονομεύουν τους προσδοκώμενους στόχους επίτευξης ομοιομορφίας.
<P>
Η θέση της Νότιας Κορέας, η οποία, συγχρόνως με το 25 % μεριδίου της αγοράς που κατέχει, με έντονες επεκτατικές τάσεις, προχώρησε και σε υποτίμηση του won κατά περισσότερο από 50 %, προκάλεσε και συνεχίζει να προκαλεί καταστροφικές συνέπειες στην παγκόσμια αγορά. Η αύξηση του εργατικού δυναμικού των κορεατικών ναυπηγείων κατά την τελευταία δεκαετία, π.χ., ισοδυναμεί με αντίστοιχες απώλειες θέσεων εργασίας στον ναυπηγοεπισκευαστικό τομέα της χώρας μου.
<P>
Είναι λοιπόν επείγουσα ανάγκη να υποχρεώσουμε χώρες όπως τη Νότια Κορέα να μεταβάλουν την επιπόλαιη βιομηχανική πολιτική που έχουν ακολουθήσει μέχρι τώρα, εξαναγκάζοντάς τις να εξαλείψουν την πλεονάζουσα παραγωγική τους ικανότητα. Οπότε, θα πρέπει να παραταθεί η ισχύς της Έβδομης Οδηγίας. Η Επιτροπή πρέπει να εμμείνει στην τελική προθεσμία της 31ης Δεκεμβρίου 2000 για την κατάργηση των επιδοτήσεων, μόνον εφόσον διαπιστώσει ότι δεν εφαρμόζονται πρακτικές που αντίκεινται στον ανταγωνισμό. Σε αντίθετη περίπτωση, οφείλει να παρατείνει την προαναφερόμενη προθεσμία τουλάχιστον μέχρι τις 31 Δεκεμβρίου 2003, ημερομηνία κατά την οποία λήγει η ισχύς του παρόντος κανονισμού.

<SPEAKER ID=269 LANGUAGE="ES" NAME="Garcνa Arias">
Κύριε Πρόεδρε, χαίρομαι που βρίσκονται ανάμεσά μας οι δύο επίτροποι οι οποίοι, στο πλαίσιο της βιομηχανικής πολιτικής και της πολιτικής ανταγωνισμού, ασχολούνται με αυτό το ζήτημα. Θα ήταν ευχάριστο να παρευρισκόταν επίσης ο κ. Brittan, λόγω της διεθνούς σπουδαιότητας αυτού του θέματος.
<P>
Δεν θα επαναλάβω εδώ αυτό που όλοι δηλώνουν σχετικά με τη διεθνή κατάσταση. Αυτό που θέλω είναι να θέσω στους επιτρόπους την ακόλουθη ερώτηση: τι έχει αλλάξει, στη διεθνή κατάσταση, ώστε να υπάρχει αυτή η αλλαγή κατεύθυνσης στην κοινοτική στρατηγική υπεράσπισης του τομέα της ναυτιλίας; Μέχρι τώρα ανανεώναμε την οδηγία περιμένοντας να δούμε το τί συνέβαινε στη διεθνή συμφωνία· επιπλέον, δημιουργήθηκε η κρίση στην Ασία και καταγράφονται τα φαινόμενα που μόλις επισημάνθηκαν εδώ. Η Επιτροπή γνωρίζει ήδη, όπως όλοι γνωρίζουμε μέσω του τύπου, πως υπάρχουν ευρωπαϊκές επιχειρήσεις οι οποίες έχουν χάσει συμβάσεις ή διαγωνισμούς, σε διεθνές επίπεδο, γιατί είναι σαφές πως αυτές οι υποτιμήσεις, και αυτή η πλεονάζουσα δυνατότητα και, πιθανώς, αυτές οι έμμεσες ενισχύσεις οι οποίες αποκλίνουν από τις ενισχύσεις του Διεθνούς Νομισματικού Ταμείου, έχουν τον αντίκτυπό τους.
<P>
Πού οφείλεται, τότε, η αλλαγή στρατηγικής; Στην είσοδο των βορείων χωρών; Σε αυτό οδηγούν τα όσα ακούμε εδώ, εντός του Κοινοβουλίου. Είναι αυτή η διεθνής μεταβολή που προκλήθηκε; Στη συζήτηση αυτού του θέματος, η θέση του Κοινοβουλίου είναι να μην οριστεί ημερομηνία για την ανανέωση των οδηγιών γιατί, από τη στιγμή που ορίζουμε μια ημερομηνία, υιοθετούμε και ανακοινώνουμε ήδη μονομερείς πολιτικές. Και τώρα καταλήγουμε εδώ πως έχουμε ήδη τον κανονισμό που ανακοινώνει αυτόν τον μονομερή αφοπλισμό της Ευρωπαϊκής Ένωσης.
<P>
Κύριε Πρόεδρε, εν όψει των όσων ακούμε, θα ήθελα να πω δύο πράγματα. Εγώ πηγαίνω λίγο παραπέρα όσον αφορά αυτό που είπε ο συνάδελφός μου Pιrez Royo και αυτό που ανακοίνωσε το ισπανικό Λαϊκό Κόμμα. Εγώ θα ήθελα να δήλωνε δημοσίως ο υπουργός πως υποστηρίζει αυτήν την θέση στο Συμβούλιο Βιομηχανίας. Πιστεύω πως είναι πολύ ενδιαφέρον και πολύ σημαντικό για τα ναυπηγεία και τις ισπανικές περιφέρειες να γνωρίζουν πως υπάρχει υποστήριξη αυτής της θέσης γιατί, από ότι ακούμε, δεν φαίνεται να ισχύει κάτι τέτοιο. Αλλά, λαμβάνοντας υπόψη το προχωρημένο της νύκτας, δεν θέλω να εμβαθύνω άλλο. Θα προτιμούσα οι δύο παρευρισκόμενοι επίτροποι -και μακάρι να ήταν εδώ ο κ. Brittan- να μας έλεγαν τι έχει αλλάξει, ώστε να βρισκόμαστε τώρα με μια πρόταση η οποία μας αφοπλίζει μονομερώς.

<SPEAKER ID=270 LANGUAGE="FR" NAME="Caudron">
Κύριε Πρόεδρε, κύριοι Επίτροποι, αγαπητοί συνάδελφοι, αφού ευχαριστήσω, ως είθισται, και συγχαρώ τον συνάδελφο Sindal και τους εισηγητές για τη γνωμοδότηση, καθώς και τους δύο Επιτρόπους για την παρουσία τους, θα ήθελα να αρχίσω την ομιλία μου για το μέλλον των ενισχύσεων της ναυπηγικής βιομηχανίας με τρείς διαπιστώσεις.
<P>
Πρώτη διαπίστωση: τα τελευταία πέντε χρόνια, κάθε φορά που μια θέση απασχόλησης καταργείται στη ναυπηγική βιομηχανία της Ευρώπης, μια άλλη θέση δημιουργείται στη ναυπηγική βιομηχανία της Κορέας. Κατά συνέπεια, οι θυσίες μας ήταν πλήρως ανώφελες. Δεύτερη διαπίστωση: στην Κορέα ούτε οι χαμηλοί μισθοί, ούτε η βιομηχανική οργάνωση, αλλά οι διασταυρούμενες εγγυήσεις των συγκροτημάτων κατέστησαν τη χώρα κυρίαρχη με την στήριξη της κορεατικής κυβέρνησης, γεγονός που κατέστησε το κεφάλαιο άχρηστο. Τρίτη διαπίστωση: στην Ευρώπη κάθε ενίσχυση προς ένα προβληματικό ναυπηγείο οδηγεί την Ευρωπαϊκή Επιτροπή να επιβάλλει το κλείσιμο. Στην Κορέα ή την Ιαπωνία ή τις Ηνωμένες Πολιτείες, δεν ισχύει φυσικά κάτι τέτοιο.
<P>
Το αποτέλεσμα όλων αυτών συνοψίζεται σε τέσσερα σημεία. Πρώτον, η Ευρώπη υπόκειται σε κανόνες στους οποίους δεν υπόκεινται οι ανταγωνιστές της. Δεύτερον, δεκάδες χιλιάδες θέσεις εργασίας χάνονται και ακολουθούν κοινωνικές δυσκολίες και εξαθλίωση. Τρίτον, η Ευρώπη έχασε μεγάλα μερίδια της αγοράς, Τέταρτον, αντίθετα με ότι συνέβη σε άλλους τομείς της βιομηχανίας, ιδιαίτερα στη σιδηρουργία, δεν υπάρχει καμμία εγγύηση ότι το υπόλοιπο της παραγωγικής ικανότητας θα έχει διάρκεια.
<P>
Αγαπητοί συνάδελφοι, πριν από μερικούς μήνες, αγγίξαμε σχεδόν τον πυθμένα σε αυτόν τον τομέα, διότι οι ενισχύσεις που προέβλεπε η έβδομη οδηγία παρ' ολίγο να αφανιστούν, εξ ονόματος μιας συμφωνίας του ΟΟΣΑ την οποία δεν είχαν κυρώσει οι ανταγωνιστές μας. Επιτέλους, μια φορά καταφέραμε να πούμε όλοι μαζί όχι. Σήμερα μας προτείνεται η Ευρωπαϊκή Ένωση να εφαρμόσει μονομερώς τις αρχές που προβλέπει η συμφωνία του ΟΟΣΑ η οποία εντούτοις δεν κυρώθηκε. Και στο σημείο αυτό για άλλη μια φορά, δηλώνω ότι οφείλουμε να είμαστε πιο πραγματιστές. Αν το έτος 2000 διαπιστώσουμε ότι η αγορά έχει επαρκώς εξυγειανθεί για τη μετάβαση από τις ενισχύσεις στις συμβάσεις, θα ήμουν πιθανώς σύμφωνος για την κατάργησή τους. Όμως, ποιος μπορεί να το πει σήμερα; Η ίδια η Επιτροπή αναγνωρίζει την αναγκαιότητα των κατάλληλων μέτρων, χωρίς όμως να είναι σε θέση να μας πει ποια είναι αυτά. Ας μην κλείνουμε λοιπόν τις πόρτες, σας παρακαλώ. Αν όμως πρέπει να τις κλείσουμε, ας κρατήσουμε τα κλειδιά και μέχρι τότε ας μελετήσουμε επακριβώς την εξέλιξη των αγορών πριν ορίσουμε τις προθεσμίες και λάβουμε τα οριστικά μέτρα. Η ναυπηγική βιομηχανία δεν είναι σαν τις άλλες βιομηχανίες. Για το λόγο αυτό, καλώ το Κοινοβούλιο να επιδείξει σύνεση και ζητώ από την Επιτροπή να αποδεχθεί τις τροπολογίες, οι οποίες ελπίζω ότι θα ψηφιστούν και θα μας αφήσουν έως το τέλος του 2000 αρκετά περιθώρια ελιγμών. Σε αυτόν τον τομέα, όπως και σε πολλούς άλλους, μια για πάντα, ας μην είμαστε πια μαζοχιστές.

<SPEAKER ID=271 NAME="van Miert">
Κύριε Πρόεδρε, αφού ακούσαμε όλες τις ομιλίες, οι οποίες ήταν πολυάριθμες αυτή τη φορά, συνειδητοποιείτε, αν ακούσατε ο ένας τον άλλον, τις δυσκολίες τις οποίες αντιμετωπίζουμε, επειδή τα επιχειρήματα παρουσιάζουν μεγάλη ανομοιομορφία. Μερικοί θέλουν να σταματήσουν αμέσως οι ενισχύσεις, ιδιαίτερα λειτουργίας, και πολλές κυβερνήσεις υποστηρίζουν αυτήν την άποψη σήμερα ακόμη, ενώ άλλες επιθυμούν τη συνέχιση των ενισχύσεων, επικαλούμενες τα ίδια επιχειρήματα εδώ και δεκαπέντε χρόνια.
<P>
Όλοι φαίνεται ότι ξεχνούν ότι ο μοναδικός βιομηχανικός τομέας, ο μοναδικός τονίζω, ο οποίος επωφελείται εδώ και πολύ καιρό από τις ενισχύσεις λειτουργίας, είναι ο τομέας της ναυπηγικής βιομηχανίας. Αυτό δεν ισχύει πλέον για τη χαλυβουργία ούτε για άλλους τομείς. Είναι ο μοναδικός εναπομείνας τομέας. Για να επαναλάβουμε τα στοιχεία από το 1990 έως το 1995, γνωρίζετε ότι, στην Ευρωπαϊκή Ένωση, όσον αφορά τις κρατικές ενισχύσεις, πάνω από 5 δισεκατομμύρια Ecu δαπανήθηκαν σε ενισχύσεις λειτουργίας, και πάνω από 3 δισεκατομμύρια για αναδιαρθρώσεις, δηλαδή 8 δισεκατομμύρια συνολικά. Όσοι λοιπόν ισχυρίζονται ότι αφήσαμε αυτόν τον τομέα να πάρει την κατηφόρα, έχουν απόλυτο άδικο.
<P>
Παρά τις ενισχύσεις αυτές, οι οποίες ήταν μερικές φορές μαζικές, συνήντησα περιπτώσεις όπου οι δημόσιες αρχές κατέβαλαν το ένα τρίτο, ακόμη και περισσότερο για την ναυπήγηση πλοίων - λέγοτας δημόσιες αρχές, εννοώ φυσικά τον φορολογούμενο - συχνά για να ανταγωνιστούν ναυπηγεία εντός της Ευρωπαϊκής Ένωσης. Μερικές φορές η ενίσχυση ξεπερνούσε το ένα τρίτο. Αυτή ήταν η κατάσταση. Φυσικά λοιπόν το ερώτημα τίθεται εδώ και πολλά χρόνια και είναι το εξής: μπορούμε να συνεχίσουμε έτσι; Όλο και περισσότερες κυβερνήσεις απαντούν αρνητικά.
<P>
Προσπαθήσαμε να εξεύρουμε μια λύση μέσω της συμφωνίας του ΟΟΣΑ σε παγκόσμιο επίπεδο και δεν υποχωρήσαμε μονομερώς. Προσπαθήσαμε να καταλήξουμε σε μια συμφωνία την οποία όλοι θα τηρούσαν και εφόσον αυτή η συμφωνία κυρωνόταν, ήμασταν έτοιμοι να θέσουμε τέλος στην έβδομη οδηγία. Δυστυχώς, οι Ηνωμένες Πολιτείες, δεν την κύρωσαν. Όχι επειδή μας ανταγωνίζονται σκληρά, διότι δεν γνωρίζω αμερικανικά πλοία που να προκαλούν μεγάλους πονοκεφάλους στα ναυπηγεία μας. Οι Ηνωμένες Πολιτείες είναι οπαδοί του προστατευτισμού, είναι αλήθεια, όμως όσον αφορά τον παγκόσμιο ανταγωνισμό, το πρόβλημα δεν εντοπίζεται, στην πραγματικότητα, σε αυτό το σημείο. Το δικό μας πρόβλημα είναι ότι επειδή τα πλοία εξελίσσονται όλο και περισσότερο, πρέπει να μεριμνήσουμε ώστε να παραμείνουμε στην αιχμή της τεχνολογικής ανάπτυξης και της εξέλιξης των σύγχρονων πλοίων.
<P>
Θα επανέλθω στο θέμα της Κορέας σε λίγο, όμως πιστεύω ότι είναι χρήσιμο να επαναχαράξουμε το παγκόσμιο πλαίσιο. Για άλλη μια φορά, όλο και περισσότερες κυβερνήσεις δεν μπορούν ή δεν θέλουν πια να συνεχίσουν τις ενισχύσεις λειτουργίας. Σε κάποια σημεία των ομιλιών πίστεψα ότι δεν τίθεται πιο θέμα χορήγησης ενισχύσεων. Αυτό δεν αληθεύει, διότι ακόμα και στο πλαίσιο της συμφωνίας του ΟΟΣΑ, προβλέπονται ακόμη ενισχύσεις έρευνας, ανάπτυξης, προστασίας του περιβάλλοντος, μέτρα κοινωνικής προέκτασης και χρηματοδότηση των εξαγωγών. Η συμφωνία του ΟΟΣΑ επέτρεπε τη συνέχισή τους.
<P>
Η πρότασή μας προσφέρει επιπλέον εισχύσεις αναδιάρθρωσης των επιχειρήσεων και ενισχύσεις καινοτομίας. Είναι αλήθεια ότι πρόκειται για κάτι καινούργιο όμως για να παραμείνουμε ανταγωνιστικοί πρέπει να προσπαθήσουμε να προχωρούμε σε περισσότερες καινοτομίες. Ως εκ τούτου, δεν καταλαβαίνω γιατί μας επικρίνουν για τη συμπερίληψη αυτού του σημείου στην πρότασή μας. Εκεί βρίσκεται το μέλλον. Το πράξαμε για το αυτοκίνητο, γιατί όχι και για τη ναυπηγική βιομηχανία;
<P>
Ας εξετάσουμε ένα ιδιαίτερα αμφιλεγόμενο σημείο, ιδίως ανάμεσά μας. Πρόκειται για τις επενδυτικές ενισχύσεις στις επιλέξιμες περιφέρειες. Αυτή είναι η λογική του καθεστώτος μας. Ας εξετάσουμε το πλαίσιο της αυτοκινητοβιομηχανίας, κ. Jarzembowski. Μπορούμε να χορηγούμε ενισχύσεις στις επιλέξιμες περιφέρειες, για να αντισταθμίσουμε το μειονέκτημα αυτών των περιοχών σε σχέση με τις μη επιλέξιμες. Έτσι, στη Σαξονία, μπορούμε να χορηγήσουμε πολλές ενισχύσεις όπως γνωρίζετε. Όχι τόσες όσες θα επιθυμούσε ο κ. Biedenkopf, όμως αρκετές. Ενώ αντίθετα, σε άλλες περιοχές δεν μπορούμε να δώσουμε τίποτα, ούτε καν στο Vilworde, ούτε δραχμή. Αυτή είναι η λογική της περιφερειακής μας πολιτικής. Θέλετε να διατηρήσετε αυτή την πολιτική ή όχι; Η Επιτροπή πιστεύει πως ναι.
<P>
Το επιχείρημά σας ευσταθεί όταν θέλετε να μάθετε αν το ύψος της ενίσχυσης που μπορεί να εγκριθεί στις επιλέξιμες περιφέρειες, είτε πρόκειται για περιφέρειες Α ή Γ, μπορεί να εγκριθεί στη ναυπηγική βιομηχανία. Μόλις υπενθύμισα την περίπτωση του κλάδου της αυτοκινητοβιομηχανίας, όπου επιτρέπεται μόνο η χορήγηση επενδυτικών ενισχύσεων για να αντισταθμιστεί το μειονέκτημα. Όμως είμαι έτοιμος και το τονίζω, να εξετάσω με το Συμβούλιο Υπουργών τρόπους περιορισμού της περιφερειακής ενίσχυσης ίσως σε συνδυασμό με μερικά άλλα μέτρα. Παρόλα αυτά, πιστεύω ότι κανονικά οφείλουμε να διατηρήσουμε τη σφαιρική προσέγγιση, αναφορικά με την περιφερειακή πολιτική.
<P>
Φυσικά, δεν πρέπει αυτές οι επενδύσεις να αυξήσουν την παραγωγική ικανότητα. Μπορούν να συμβάλουν στον εκσυγχρονισμό, στην αύξηση της παραγωγικότητας, αλλά όχι στη διεύρυνση της παραγωγικής ικανότητας. Στα πλαίσια αυτής της λογικής νομίζω ότι πρέπει να υπερασπιστούμε τη διατήρηση αυτού του κανόνα. Θα δούμε τι θα αποφασίσει το Συμβούλο Υπουργών. Δεν είμαι βέβαιος ότι θα ακολουθήσει αυτή τη λογική, όμως υποστηρίζω ότι είναι ορθή. Βρίσκεται σε συμφωνία με τις ενέργειες της Επιτροπής στο πλαίσιο της περιφερειακής πολιτικής στην Ευρωπαϊκή Ένωση.
<P>
Τώρα το θέμα της Κορέας. Φυσικά, υπήρξαν πολλές άλλες παρατηρήσεις, όμως ο χρόνος είναι περιορισμένος και πρέπει οπωσδήποτε να μιλήσω για το θέμα της Κορέας. Εξάλλου, ο κ. Martin Bangemann είναι παρών, μπορεί να μιλήσει περισσότερο για την έκθεση, η εκπόνηση της οποίας έγινε υπ'ευθύνη του, για να προσπαθήσει να συμβάλει στον εκσυγχρονισμό της ναυπηγικής βιομηχανίας. Πράγματι, ποιός μπορεί να σκεφτεί μια στιγμή ότι το θέμα δεν απασχολεί την Επιτροπή; Μόνο που θα ήθελε ο τομέας να μπορεί να αμυνθεί όσο το δυνατόν με τα δικά του μέσα, λαμβάνοντας φυσικά ενισχύσεις έρευνας και ανάπτυξης, καθώς και για την προστασία του περιβάλλοντος. Όλα αυτά τα μέσα εξακολουθούν να είναι διαθέσιμα, όμως μετά από ένα ορισμένο διάστημα, δηλαδή στο τέλος του 2000 όπως είχαμε προτείνει, θα έπρεπε να φτάσουμε στην κατάργηση των ενισχύσεων λειτουργίας. Και σε αυτό το σημείο θα περιμένουμε την απόφαση του Συμβουλίου.
<P>
Παρόλ' αυτά, ο Martin και εγώ, πριν ακόμη από την κρίση της Κορέας, είχαμε συμπεριλάβει στην πρότασήμας μια ρήτρα, η οποία προέβλεπε ότι αν συμβεί κάτι, σε παγκόσμιο επίπεδο, σε ένα εκβιομηχανισμένο κράτος, το οποίο αναπτύσσει επιθετική πολιτική ντάμπινγκ απέναντι στα ναυπηγεία μας, η Επιτροπή διατηρεί το δικαίωμα αναθεώρησης. Αναλάβαμε αυτή τη δέσμευση, ένα χρόνο πριν από τη λήξη της προθεσμίας της ενίσχυσης λειτουργίας, να επανέλθουμε σε αυτό το θέμα, ενώπιόν σας, ενώπιον του Συμβουλίου Υπουργών, προκειμένου να εξετάσουμε αν πρέπει να λάβουμε νέα μέτρα ή να αναπτύξουμε άλλα στοιχεία της πολιτικής μας. Η πόρτα αυτή δεν είναι μισάνοιχτη μόνο μετά την εκδήλωση της κατάστασης στην Ασία, αλλά ήδη από πιο πρίν, διότι αυτό είχε συμφωνηθεί. Υπό αυτή την προοπτική, δεν αντιμετωπίζω καμμία δυσκολία να δεχτώ ορισμένες προτάσεις που έγιναν, εν όψει της επισταμένης εξέτασης, όπως το έπραξε ο Μartin, όπως θα το πράξει η Επιτροπή και το Συμβούλιο, των συνεπειών των γεγονότων της Νότιας Κορέας, η οποία είναι βεβαίως σημαντικός ανταγωνιστής.
<P>
Αντίθετα με όσα δήλωσαν πολλοί από εσάς, η κρίση μας δίνει μια δυνατότητα παρέμβασης. Στο παρελθόν αυτό δεν συνέβαινε. Οι Κορεάτες, πριν από την κρίση, δεν δέχονταν μειώσεις της παραγωγικής ικανότητας. Σήμερα, με την κρίση, με την ενίσχυση του ΔΝΤ, έχει βαρύτητα ο λόγος μας. Εφόσον λήφθηκαν προφυλάξεις, πρέπει να επιβάλουμε την τήρησή τους. Την επαύριο του Συμβουλίου Υπουργών Βιομηχανίας, το οποίο θα συγκληθεί στις 7 Μαΐου, θα πραγματοποιηθεί μια συνάντηση υψηλού επιπέδου ανάμεσα στην Κορέα και την Ευρωπαϊκή Ένωση, και πιστέψτε με θα σταθμίσουμε την κατάσταση. Πράγματι, πέρα από το πρόβλημα που τίθεται στο τομέα της ναυπηγικής βιομηχανίας, η Νότια Κορέα και μερικές άλλες χώρες αντιμετωπίζουν μια πολύ βαθύτερη κρίση, η οποία πλήττει τόσο τις βιομηχανικές δομές όσο και το σύστημα μαζικών ενισχύσεων. Έτσι, από τη στιγμή που αυτές οι χώρες αντιμετωπίζουν κρίση, δεν θα μας πουλήσουν μια πολιτική προς μίμηση, αντίγραφο του νοτιοκορεάτικου μοντέλου.
<P>
Ας εκμεταλλευτούμε την ευκαιρία για να προσπαθήσουμε να αλλάξουμε μέθοδο, εφόσον δεν καταφέραμε να το πράξουμε επ' ευκαιρία της συμφωνίας του ΟΟΣΑ, η οποία δεν προέβλεπε δεσμεύσεις από την πλευρά της Κορέας για τη μείωση της παραγωγικής ικανότητας. Αντίθετα, η Νότια Κορέα συνέχιζε να την επεκτείνει. Σήμερα έχουμε τουλάχιστον τη δυνατότητα να πούμε στους Κορεάτες ότι επιθυμούμε να συζητήσουμε σοβαρά αυτό το θέμα.
<P>
Εξάλλου, η Ευρωπαϊκή Ένωση δεν δρά μόνη, και τα κράτη μέλη, μέσω του ΔΝΤ έχουν δυνατότητες δράσης. Κατ'εμέ, είμαστε μάλλον τυχεροί που μπορούμε να συζητάμε τώρα σοβαρά με τους Κορεάτες και να σταθμίσουμε την κατάσταση ξανά, σε σχέση με την κατάσταση όπως επικρατούσε στο παρελθόν. Για άλλη μια φορά, αναλαμβάνω τη δέσμευση, εξ ονόματος της Επιτροπής να επανέλθω σε αυτό το σημείο όπως και σε άλλα, ένα έτος πριν τη λήξη του καθεστώτος, με άλλα λόγια πριν την παύση των ενισχύσεων λειτουργίας.
<P>
Συγκεκριμένα, αυτό σημαίνει ότι συνεχίζουμε τις μεταξύ μας συζητήσεις, όμως θα πρέπει να εξεύρουμε λύση για το μέλλον, διότι η έβδομη οδηγία λήγει στο τέλος του έτους.Την τελευταία φορά, καταφέραμε να πετύχουμε παράταση μόνο για ένα περιορισμένο χρονικό διάστημα και αποσπάσαμε με μικρή διαφορά την ειδική πλειοψηφία για να το καταφέρουμε. Όμως, σήμερα αυτό δεν είναι πλέον δυνατόν. Μια μειοψηφία θα παγώσει τη διαδικασία και θα υψωθεί ενάντια στη συνέχεια αυτού του καθεστώτος. Πρέπει λοιπόν να βρούμε μια άλλη οδό, μια άλλη πολιτική και συνεχίζω να πιστεύω ότι αν είναι δυνατή η συζήτηση για το ένα ή το άλλο στοιχείο, και αν η Επιτροπή είναι η ίδια έτοιμη να εξετάσει ορισμένες τροποποιήσεις, στο πλαίσιο αυτό, είναι πιθανή μια συμφωνία σε επίπεδο Συμβουλίου Υπουργών.
<P>
Κυρίες και κύριοι φτάνω στο τέλος. Μακρηγόρησα λίγο, όμως γνωρίζω το ενδιαφέρον που τρέφετε για αυτόν τον τομέα, ο οποίος εξακολουθεί να είναι ευαίσθητος και κοιτώντας μερικούς από εσάς, μπορώ να δω αμέσως πίσω από εσάς το ναυπηγείο ή την περιφέρεια για τα οποία γίνεται λόγος. Το καταλαβαίνω γιατί πολύ συχνά, αυτές οι περιφέρειες αντιμετωπίζουν ήδη δυσκολίες. Όταν μιλάμε για δυσκολίες στα ναυπηγεία, το θέμα αφορά χιλιάδες ανθρώπους και βλέπουμε το δράμα που κρύβεται πίσω από αυτό. Καταλαβαίνω λοιπόν πλήρως αυτά που είπατε, όμως από την άλλη πλευρά, πιστεύω ότι η πρότασή μας είναι ακρετά ισορροπημένη και στοχεύει στο να διατηρήσουμε και στο μέλλον τη ναυπηγική βιομηχανία ανταγωνιστική και σημαντική όχι μόνο σε ευρωπαϊκό επίπεδο αλλά και σε παγκόσμιο.

<SPEAKER ID=272 NAME="Sindal">
Κύριε Van Miert, να ακούσετε προσεκτικά τώρα. Σας ευχαριστώ για την απάντηση, σας ευχαριστώ και για την καλή παρέμβασή σας εδώ απόψε. Είναι μια διαδικασία διαβουλεύσεως και θεωρώ ακριβώς για αυτό ότι η εν λόγω διαδικασία συμβάλλει στο να εκθέσουμε τα προβλήματα που όχι μόνο η Επιτροπή αλλά και ο ευρωπαϊκός λαός αντιμετωπίζει, και νομίζω ότι όλοι μας κατανοούμε ο ένας τον άλλον. Αλλά, επίσης, προσμένουμε την Επιτροπή και το Συμβούλιο να πετύχουν κάτι το εφαρμόσιμο. Αυτό είναι το ένα.
<P>
Για την ακρίβεια, μιλάω εξαιτίας της κριτικής που ασκήθηκε από ορισμένα μέλη πριν από τη διακοπή, ότι η διαδικασία έχει ως αποτέλεσμα οι διάφορες γνωμοδοτήσεις των συνεργαζόμενων συμβουλευτικών επιτροπών να μη φθάνουν στην αντίστοιχη επιτροπή εγκαίρως και ότι, κατ' αυτόν τον τρόπο, δεν ακούγονται. Θέλω ως εισηγητής της συγκεκριμένης πρότασης να πω ότι έχω προσπαθήσει να ωθήσω λίγο τα πράγματα, αλλά τυχαίνει η βρετανική Προεδρία να επιθυμεί να λήξει το θέμα τον Μάιο και η Επιτροπή δεν επιθυμεί την αναβολή του. Το λέω αυτό για τα πρακτικά. Πρέπει κάποια στιγμή να μάθουμε να ασχολούμαστε με τα θέματα με τη σωστή σειρά τους. Αυτή είναι μια απάντηση στους δύο συναδέρφους που άσκησαν κριτική το απόγευμα.

<SPEAKER ID=273 NAME="Van Miert">
Κύριε Πρόεδρε, θέλω απλώς να επανορθώσω για μια ασυγχώρητη παράλειψη. Δεν έχω συγχαρεί τον κ. Sindal για την εξαίρετη έκθεσή του. Λυπάμαι πολύ γιατί ξέρω πόσο εργάστηκε και ελπίζω ότι τώρα επανόρθωσα.
<P>
Ήθελα τόσο να απαντήσω σύντομα στις ουσιώδεις παρατηρήσεις, ώστε ξέχασα να σας συγχαρώ όμως σας συγχαίρω τώρα, ειλικρινά, από καρδιάς και με θέρμη.

<SPEAKER ID=274 NAME="Πρόεδρος">
Κύριε Επίτροπε εκφράζουμε και εμείς τα συγχαρητήριά μας.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=11>
Επιβατηγά οχήματα
<SPEAKER ID=275 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0113/98) του κ. Murphy, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τις ειδικές διατάξεις για τα οχήματα που χρησιμοποιούνται για τη μεραφορά επιβατών και διαθέτουν άνω των οκτώ θέσεων εκτός της θέσεως του οδηγού και την τροποποίηση της οδηγίας 70/156/ΕΟΚ του Συμβουλίου (COM(97)0276C4-0545/97-97/0176(9COD))
<P>
Χαιρετώ τον κ.Bangemann ο οποίος ήταν κοντά μας στη προηγούμενη συζήτηση.

<SPEAKER ID=276 NAME="Murphy">
Κύριε Πρόεδρε, αρχικά θα ήθελα να ευχαριστήσω τις υπηρεσίες του Κοινοβουλίου για τη βοήθειά τους σε αυτό το ιδιαίτερα περίπλοκο θέμα, την Επιτροπή και, κυρίως, τους κατασκευαστές λεωφορείων, τους εργαζομένους σε αυτά, και το επιβατικό κοινό για τη βοήθειά τους στη σύνταξη αυτής της έκθεσης.
<P>
Όμως για άλλη μια φορά, το Κοινοβούλιο κάνει ένα από τα παραδοσιακά του λάθη. Αναλώσαμε όλο το πρωινό ατενίζοντας τον δικό μας δημοσιονομικό ομφαλό. Αυτό είναι πολύ σημαντικό για μας, αλλά απόψε ως Κοινοβούλιο συζητούμε για τη ναυπήγηση πλοίων και την κατασκευή αστικών και τουριστικών λεωφορείων, τα οποία αφορούν άμεσα τους πολίτες της Ευρώπης. Γνωρίζω ποιές εκθέσεις θα ήθελαν να συζητούμε οι κάτοικοι της περιφέρειάς μου σε πόλεις όπως το Wolverhampton και Dudley, ενώπιον των μέσων ενημέρωσης και όχι εδώ μπροστά σε μερικούς διερμηνείς και σε μερικές ρωμαλέες ψυχές σαν εμάς.
<P>
Καλωσορίζω τις προτάσεις της Επιτροπής. Αποτελούν ένα σημαντικό βήμα προς την ολοκλήρωση της ενιαίας αγοράς. Προστατεύουν τις εθνικές και περιφερειακές προτιμήσεις στα οχήματα και από την πλευρά του Ηνωμένου Βασιλείου, με χαροποιεί το γεγονός ότι τα παραδοσιακά διώροφα λεωφορεία μας - και στο Λονδίνο τα λεωφορεία Routemaster - δεν απειλούνται καθόλου από την Ευρώπη. Βρίσκομαι στην ευχάριστη θέση να το δηλώσω.
<P>
Είναι επίσης πολύ σημαντικό να χαιρετίσω την υποχρεωτική διάταξη για την πρόσβαση των ατόμων με ειδικές ανάγκες στα οχήματα πρώτης κλάσης. Αυτό είναι πολύ σημαντικό. Ως εισηγητής, μίλησα ευρέως σε διάφορες ομάδες συμφερόντων, όπως ανέφερα στην αρχή της ομιλίας μου. Δεν θα ικανοποιηθούν όλοι από τις προτάσεις μου, όμως μπορώ να σας διαβεβαιώσω ότι έκανα ό, τι μπορούσα για να ικανοποιήσω όλες τις κύριες προσδοκίες τους κατά τρόπο ρεαλιστικό, πρακτικό και οικονομικό.
<P>
Υπάρχουν ορισμένα σημεία κλειδιά στην έκθεσή μου στα οποία θα ήθελα να επιστήσω την προσοχή της Επιτροπής και να ζητήσω την υποστήριξή της. Πρώτον, διευρύνουμε την ενιαία αγορά. Όμως θα ζητούσα το εξής: αντί να υιοθετήσουμε μια προσέγγιση εξαίρεσης για τα οχήματα τα οποία δεν είναι χαρακτηριστικά σε όλη την Ευρωπαϊκή Ένωση - όπως τα διώροφα λεωφορεία και τα Midi-buses - πιστεύω ότι οφείλουμε να επιτρέψουμε την έγκριση τύπου για όλα, αρκεί να είναι ασφαλή και να μην παρουσιάζουν κινδύνους για τους πολίτες. Πρέπει να τους χορηγήσουμε έγκριση τύπου. Κανείς δεν οφείλει να τα χρησιμοποιήσει όμως γιατί να τα απομονώσουμε; Γιατί να μην υπάρχει μια ολοκληρωμένη αγορά στα αστικά και τουριστικά λεωφορεία; Στο πνεύμα αυτό θα παρακινούσα την Επιτροπή να εξετάσει τις τροπολογίες αριθ. 4, 5, 28, 29 και 41.
<P>
Δεύτερον, οφείλουμε να διευρύνουμε τις διατάξεις πρόσβασης, για να συμπεριληφθούν τα οχήματα δεύτερης κλάσης. Η Επιτροπή ασχολείται αυτόν τον καιρό με μια μελέτη εξετάζοντας πόσο εφικτή, από τεχνικής πλευράς, είναι η πρόσβαση για τα οχήματα δεύτερης κλάσης. Προβλέπω ότι η μελέτη της Επιτροπής θα ταχθεί υπέρ των υποχρεωτικών διατάξεων πρόσβασης για αυτά τα οχήματα πριν το Συμβούλιο εγκρίνει την πρώτη κοινή θέση. Εμείς ως Κοινοβούλιο, οφείλουμε να εξετάζουμε τα οχήματα πρώτης και δεύτερης κλάσης διότι αυτό είναι τεχνικώς εφικτό. Έχω δει τα οχήματα και έχω επιβιβαστεί σε αυτά. Επίσης, οφείλουμε να ξεκινήσουμε μια μελέτη για τα οχήματα τρίτης κλάσης, τα τουριστικά λεωφορεία, τα οχήματα Α κλάσης και τα μίνι-λεωφορεία.
<P>
Η βασική πρόκληση για αυτό το Σώμα είναι να αποδεχτεί ότι έχουμε ένα χρέος: να διευρύνουμε την πρόσβαση όσο είναι τεχνικώς και οικονομικώς δυνατό. Απευθύνομαι στους συναδέλφους στην ομάδα του Ευρωπαϊκού Λαϊκού Κόμματος: παρακαλώ δεχθείτε αυτήν την πρόκληση, αυτό που λέω είναι λογικό και μπορεί να γίνει. Δεν προωθώ μια άκρως φανταστική ιδέα. Θα έλεγα στις ομάδες του Ευρωπαϊκού Λαϊκού Κόμματος και της Ένωσης για την Ευρώπη: παρακαλώ αφήστε μας να την θέσουμε σε πρώτη ανάγνωση, ας κάνουμε μια δοκιμή. Πιστεύω ότι μέχρι να φτάσουμε στη δεύτερη ανάγνωση, η Επιτροπή θα μας υποστηρίζει για τα οχήματα δεύτερης κλάσης.
<P>
Δεν θα ήθελα να χάσω μια χρυσή ευκαιρία. Ο ίδιος γνωρίζω πόσο δύσκολη είναι η επιβίβαση και η αποβίβαση στα λεωφορεία για άτομα με ειδικές ανάγκες ελαφράς μορφής. Είχα στραμπουλήξει τον αστράγαλό μου πριν από μερικά χρόνια. Είναι αδύνατη η επιβίβαση και η αποβίβαση στα οχήματα με ψηλά σκαλοπάτια. Ένας φίλος μου μου μίλησε για μια γυναίκα σε ένα αμαξοστάσιο λεωφορείων στο Wolverhampton που είχε ένα παιδί στο καροτσάκι. Έπρεπε να περιμένει να περάσουν πολλά λεωφορεία μέχρι να περάσει το κατάλληλο, το χαμηλό, ώστε να επιβιβαστεί.
<P>
Λέω το εξής απόψε: ας εκμεταλλευτούμε την ευκαιρία για να διευρύνουμε την ενιαία αγορά, για να επεκτείνουμε τις διατάξεις πρόσβασης από την πρώτη στη δεύτερη κλάση, με τα διάφορα μέρη των πρακτικών τροπολογιών που απαιτούμε.
<P>
Η έκθεσή μου δημιούργησε μεγάλη ταραχή στην Επιτροπή Οικονομικής, Νομισματικής και Βιομηχανικής Πολιτικής. Αυτό οφειλόταν κυρίως σε μια σειρά παρεξηγήσεων. Αυτό αποτελεί για μένα ένα σημαντικό κομμάτι της νομοθεσίας της ενιαίας αγοράς. Είναι μια σημαντική έκθεση για τους πολίτες της Ευρώπης. Και κυρίως σας διαβεβαιώ ότι είναι τεχνικώς εφικτό, αναμφίβολα μέσα στις οικονομικές δυνατότητες και πραγματοποιήσιμο. Πιστεύω ότι είναι μια καλή απάντηση σε μια καλή πρόταση της Επιτροπής. Ζητώ από το Σώμα να την στηρίξει.

<SPEAKER ID=277 NAME="Schmidbauer">
Κύριε Πρόεδρε, κύριε Επίτροπε, η οδηγία σχετικά με τις ειδικές διατάξεις για τα οχήματα που διαθέτουν άνω των οκτώ θέσεων εκτός της θέσης του οδηγού - που είναι ως γνωστόν τα λεωφορεία - έχει ως σκοπό να εναρμονίσει το σύστημα έγκρισης των τύπων οχημάτων στο πλαίσιο της εσωτερικής αγοράς και συγχρόνως να βελτιώσει την ασφάλεια. Ολόκληρη η έκθεση είναι πολύ τεχνική, ωστόσο αυτές οι τεχνικές λεπτομέρειες έχουν σημαντικές επιπτώσεις για τους ανθρώπους. Η Επιτροπή ευτυχώς έλαβε υπόψη την προσβασιμότητα για άτομα με περιορισμένη κινητικότητα, αλλά οι μικρές λεπτομέρειες είναι αυτές που δημιουργούν προβλήματα. Γι'αυτόν τον λόγο αναφέρθηκα στη γνωμοδότηση που συνέταξα κατά κύριο λόγο σε αυτή την προβληματική. Ευχαριστώ τον κύριο εισηγητή που υιοθέτησε στην έκθεσή του σε μεγάλο βαθμό τη γνωμοδότηση της Επιτροπής Μεταφορών και Τουρισμού.
<P>
Η Επιτροπή αναφέρεται στις προτάσεις της σχετικά με την προσβασιμότητα μόνο σε πρόσωπα που κυκλοφορούν σε αναπηρικά καρότσια και έχουν δυνατούς μύες στα χέρια. Στον χαρακτηρισμό «άτομα με περιορισμένη κινητικότητα» δεν θέλουμε να περιλάβουμε μόνο τα άτομα με ειδικές ανάγκες, αλλά και ηλικιωμένα άτομα καθώς και άτομα που αντιμετωπίζουν δυσκολία κατά την επιβίβαση εξαιτίας μιας ιδιαίτερης κατάστασης, όπως για παράδειγμα επιβάτες με ογκώδεις αποσκευές, με παιδικά καρότσια, με ποδήλατα ή ακόμη έγκυες γυναίκες. Αυτός ο νέος ορισμός της έννοιας συνεπάγεται μια σειρά από τεχνικές αλλαγές που όμως θα καταστήσουν δυνατή ή και θα διευκολύνουν τη χρήση των δημόσιων μέσων μεταφοράς για τους πολίτες.
<P>
Η δεύτερη θεμελιώδης αλλαγή που προτείνω είναι να προβλέπεται υποχρεωτικά η προσβασιμότητα όλων των τύπων οχημάτων για άτομα με περιορισμένη κινητικότητα. Μια τέτοια προσβασιμότητα θέλουμε να υπάρχει όχι μόνο στα αστικά αλλά και στα υπεραστικά λεωφορεία. Τουλάχιστον σε μια πόρτα θα πρέπει να είναι διαθέσιμο ένα βοήθημα επιβίβασης. Δεν μας αρκεί η υπόσχεση της Επιτροπής ότι θα υποβάλει σύντομα μια νέα πρόταση για αυτό το θέμα, επειδή δεν θέλει να αποφασίσει τώρα ποιά είναι η καλύτερη τεχνική λύση.
<P>
Περιμέναμε επί χρόνια αυτή την οδηγία και είχαμε ζητήσει επανειλημμένα την υποχρεωτική κατασκευή οχημάτων χωρίς εμπόδια στην προσβασιμότητα. Δεν θέλουμε να επαναπαυθούμε άλλο σε υποσχέσεις.
<P>
Σε μη δεσμευτικές διακηρύξεις ζητείται ξανά και ξανά η ένταξη των ατόμων με ειδικές ανάγκες. Με την αποδοχή των τροπολογιών θα έχουμε την ευκαιρία να ξεκινήσουμε τουλάχιστον με την ένταξη στον τομέα των συγκοινωνιών. Ένα ποσοστό περίπου 10 % του πληθυσμού ζει με μια αναπηρία. Μια μεγάλη μερίδα αυτών των ανθρώπων αντιμετωπίζει δυσκολία να κινείται στον δρόμο και έχει ανάγκη τα δημόσια μέσα μεταφοράς. Λόγω της περιορισμένης κινητικότητάς τους είναι σημαντικό για αυτούς να μπορούν να κινούνται, να μπορούν να ζουν ανεξάρτητα. Τα δημόσια μέσα μεταφοράς πρέπει να είναι διαμορφωμένα χωρίς εμπόδια για αυτή την ομάδα ανθρώπων, ώστε να μπορούν να φθάσουν στον τόπο εργασίας τους, αλλά και να συμμετέχουν σε ψυχαγωγικές δραστηριότητες, να μεταφέρονται σε τόπους διακοπών ή και για τις οικογενειακές και κοινωνικές επαφές τους.
<P>
Παράλληλα με τα άτομα με ειδικές ανάγκες υπάρχουν περίπου 100 εκατομμύρια ηλικιωμένα άτομα στην ΕΕ, και αυτός ο αριθμός, όπως γνωρίζουμε από δημογραφικές στατιστικές, θα αυξηθεί ακόμα περισσότερο. Ειδικά οι ηλικιωμένοι έχουν ιδιαίτερη ανάγκη τα δημόσια μέσα μεταφοράς. Εκτιμάται ότι περίπου το 50 % αυτών των ατόμων δεν διαθέτει ιδιωτικό αυτοκίνητο. Για όλους αυτούς θα πρέπει να καταστεί δυνατή και να διευκολυνθεί η πρόσβαση στα δημόσια μέσα μεταφοράς. Αυτό σημαίνει ότι πρέπει να απαλλαγούν από την απομόνωση που διαφορετικά τους απειλεί. Αλλά και από οικονομικής πλευράς είναι σκόπιμο να επενδύσουμε στο πρόσθετο κόστος της απαλλαγής από τα εμπόδια. Ο ισχυρισμός ότι απαιτούνται μεγάλες δαπάνες απλά είναι εσφαλμένος. Σύμφωνα με τους νεότερους υπολογισμούς δεν φθάνουν ούτε το 10 % των επενδύσεων. Πέρα από αυτό έχουμε τον μεγάλο αριθμό πρόσθετων επιβατών, εφόσον η χωρίς εμπόδια διαμόρφωση θα επιτρέπει τη χρήση σε περισσότερους επιβάτες.
<P>
Απευθύνω έκκληση σε όλες τις κυρίες και τους κυρίους συναδέλφους να υπερψηφίσουν τις τροπολογίες της έκθεσης ώστε να γίνει για όλους η ένταξη ορατή και δυνατή.

<SPEAKER ID=278 LANGUAGE="EN" NAME="Billingham">
Κύριε Πρόεδρε, εκφράζω και εγώ τα συγχαρητήριά μου για την έκθεση, την οποία εγκρίνω, και εκφράζω τα συγχαρητήριά μου στον Simon Murphy για τον επιμελή και ευαίσθητο τρόπο με τον οποίο συνέταξε αυτήν την πρόταση. Ταυτόχρονα, αναγνωρίζω το έργο του Επιτρόπου σε αυτήν. Οι λεπτομέρειες που περιέχονται στην έκθεση, όπως έχει ήδη ειπωθεί, είναι το προϊόν εκτενών διαβουλεύσεων με όλους τους κομβικούς φορείς. Η έκθεση απέσπασε την έγκριση διαφόρων οργανισμών: από κατασκευαστές και βιομηχάνους, εκπροσώπους συνδικάτων, καθώς και ομάδες καταναλωτών και ατόμων με ειδικές ανάγκες.
<P>
Όταν η έκθεση πέρασε από την Επιτροπή Οικονομικής Πολιτικής το βάθος της λεπτομερούς έρευνας, την οποία ο Simon Murphy διεξήγαγε, ήταν εμφανές σε όλους μας. Είναι μια πρόταση για μια οδηγία του Συμβουλίου, η οποία αποτελεί ένα θετικό βήμα προς την ολοκλήρωση της ενιαίας αγοράς και ταυτόχρονα προσφέρει ένα πλαίσιο για την εναρμόνιση των προδιαγραφών κατασκευής ανάμεσα σε όλα τα κράτη μέλη το οποίο θα οδηγήσει στη δημιουργία και θα ενθαρρύνει το εμπόριο ανάμεσά τους.
<P>
Όσο σημαντικές και αν είναι αυτές οι πτυχές, ο κύριος λόγος για τον οποίο οι πολίτες της Ευρώπης θα υποστηρίξουν την έκθεση Murphy είναι η έμφαση που ορθώς δίνει στην ασφάλεια και στην πρόσβαση για όλους. Κατά την επιβίβαση και την αποβίβαση στα λεωφορεία συμβαίνουν τα περισσότερα ατυχήματα, ιδιαίτερα στον ευπαθή πληθυσμό. Παράλληλα με τις συστάσεις για τα χαμηλά λεωφορεία, τα λεωφορεία που στη πραγματικότητα "γονατίζουν» στη πλευρά του πεζοδρομίου για να διευκολύνουν την πρόσβαση, πολλά άλλα χαρακτηριστικά ασφάλειας περιλαμβάνονται σε αυτήν την έκθεση. Όλα αυτά θα καταστήσουν ασφαλέστερη και χωρίς κινδύνους την μετακίνησή μας με αστικά και τουριστικά λεωφορεία.
<P>
Επιτρέψτε μου να υπογραμμίσω για άλλη μια φορά ότι αυτή η οδηγία θα ισχύει μόνο για τα καινούργια λεωφορεία και δεν θα απειλήσει τα διώροφα λεωφορεία και τα Routemaster. Αύριο θα ψηφίσουμε σε αυτό το Σώμα και ελπίζω ότι θα διατηρήσουμε ακέραια την έκθεση Murphy, η οποία επικεντρώνεται στη παροχή βοήθειας προς τα άτομα με μειωμένη κινητικότητα, με ειδικές ανάγκες, τους ηλικιωμένους, τους μικρόσωμους, τους γονείς με παιδιά και καροτσάκια και, τολμώ να πω κύριε Επίτροπε, και τις ευκίνητες μελλοντικές γιαγιάδες, οι οποίες στο εγγύς μέλλον ίσως ωφεληθούν από αυτήν την έκθεση και αισθανθούν ευγνώμονες για αυτήν.
<P>
Τέλος, όπως αναμενόταν υπενθυμίζω στον Επίτροπο ότι παρόμοιοι τρόποι μεταφοράς ήδη υπάρχουν στην περιφέρειά μου στο Northamptonshire και στο Blaby, όπου έχουν εγκαινιαστεί λεωφορεία με μεγάλη επιτυχία, τα οποία συμμορφώνονται πλήρως με τις συστάσεις της έκθεσης Murphy. Χαμηλά λεωφορεία τα οποία "γονατίζουν» κατά την επιβίβαση και την αποβίβαση των επιβατών αποτελούν ήδη μέρος της τοπικής συγκοινωνίας και έχουν τύχει θερμής υποδοχής από τους επιβάτες. Η έκθεση Murphy είναι θαυμάσια και προετοιμάζει το έδαφος για καλύτερα και ασφαλέστερα μέσα μεταφοράς στο μέλλον. Θα συνιστούσα στο Κοινοβούλιο να την στηρίξει με δύναμη και λαμπρότητα και πιστεύω ότι θα το πράξει.

<SPEAKER ID=279 LANGUAGE="SV" NAME="Wibe">
Κύριε Πρόεδρε, θέλω κατ' αρχάς να πω ότι μου προκάλεσε βαθειά εντύπωση η εργασία του κ. Murphy. Η οδηγία στην οποία αναφέρεται είναι πολύ περίπλοκη, αλλά προφανώς την κατέχει πλήρως έως τελευταίας λεπτομερείας. Εκτιμώ επίσης τον σαφή βασικό προσανατολισμό του εισηγητή υπέρ των προτάσεων τροπολογίας, ο οποίος είναι βέβαια η διευκόλυνση των ατόμων με κινητικες δυσκολίες να επιβιβάζονται στα μέσα μαζικής μεταφοράς.
<P>
Θέλω όμως παρ' όλα αυτά να υποβάλω την ερώτηση αν θα πρέπει όντως να γίνεται ανάγνωση οδηγιών αυτού του είδους με έναν τόσο λεπτομερή τρόπο σ' αυτό το Κοινοβούλιο. Είναι, παρ' όλα αυτά, μια υπερβολικά περίπλοκη οδηγία, με πληθώρα σχημάτων και τύπων που είναι υπερβολικά δύσκολο να γίνουν κατανοητά από άλλους πέραν των εμπειρογνωμόνων. Διερωτώμαι αν δεν θα ήταν η καλύτερη λύση, σε ενδεχόμενες παρόμοιες εκθέσεις στο μέλλον, να γίνεται μια ανακοίνωση σε επίπεδο αρχών και μετά να αφήνεται η διαμόρφωση των λεπτομερειών στους εμπειρογνώμονες. Μπορεί να κάνω λάθος, αλλά επιτρέψτε μου, ως ερασιτέχνης μόνον σε αυτόν τον τομέα, να επισημάνω κάποια σημεία που με εκπλήσσουν λίγο. Π.χ. πρόκειται για την πρόταση τροπολογίας αριθ. 54 του κ. Murphy. Εκεί αναφέρεται ότι το κείμενο που υποδηλώνει τον προορισμό στα λεωφορεία θα πρέπει να είναι λευκό ή κίτρινο σε μαύρο φόντο και ύψους 12 εκ. τουλάχιστον. Είναι πιθανόν, ακριβώς τώρα, αυτός να είναι ο καλύτερος τρόπος να διαβάζεται, αλλά είναι πολύ πιθανόν να εξελιχθεί η τεχνολογία αύριο, ώστε για άτομα με προβληματική όραση το καλύτερο να είναι μαύρο κείμενο σε λευκό φόντο. Αναρωτιέμαι λοιπόν αν δεν ήταν καλύτερα να πούμε μόνον ότι θα χρησιμοποιηθεί η καλύτερη δυνατή τεχνολογία.
<P>
Στην ίδια πρόταση τροπολογίας αναφέρεται επίσης ότι ο προορισμός θα πρέπει να δηλώνεται εντός και εκτός του λεωφορείου με μαγνητοφωνημένη φωνή όταν το λεωφορείο σταματά στις στάσεις κ.λ.π. Εντός του λεωφορείου το καταλαβαίνω, αλλά πρέπει όντως να δηλώνεται ο προορισμός με ένα ηχείο και έξω από το λεωφορείο; Πιστεύω ότι αυτό θα οδηγούσε σε μια φοβερή φασαρία σε πολλές πόλεις όπου υπάρχουν πολλά λεωφορεία. Εκτός αυτού αναφέρεται ότι η φωνή θα είναι μαγνητοφωνημένη. Στη Σουηδία έχουμε λεωφορεία που ταξιδεύουν ίσως 30-40 μίλια και σταματούν δύο ή τρείς φορές, ίσως, σε αυτήν την διαδρομή, εφόσον οι αποστάσεις μεταξύ χωριών και πόλεων είναι τόσο μεγάλες. Τότε ίσως είναι απλούστερο να κάνει ο οδηγός ότι κάνει και σήμερα, δηλαδή να λέει ότι τώρα βρισκόμαστε στο τάδε μέρος ή όπου αλλού μπορεί να είναι.
<P>
Κάτι άλλο που δεν αφορά κάποια πρόταση τροπολογίας, αλλά που ανήκει στην οδηγία καθεαυτή και θίγεται στην πρόταση τροπολογίας αριθ. 87, αφορά το ότι όταν τα λεωφορεία έχουν ανελκυστήρα αναπηρικού αμαξιδίου θα πρέπει να έχουν τρία φωτεινά σήματα που αναβοσβήνουν και μία ηχητική συσκευή, που ακούγεται όταν αυτός ο ανελκυστήρας βρίσκεται σε λειτουργία. Με τη σημερινή τεχνολογία δεν μπορούμε να χειριστούμε εκ του μακρόθεν, από την θέση του οδηγού, τέτοιους ανελκυστήρες αναπηρικών αμαξιδίων, διότι είναι πολύ επικίνδυνο. Αυτό συνεπάγεται ότι ο οδηγός πρέπει να βγεί έξω και να σταθεί δίπλα στο αναπηρικό αμαξίδιο όταν ανεβαίνει ο ανελκυστήρας. Τότε διερωτώμαι ξανά αν είναι απαραίτητο να εφαρμοστεί η προδιαγραφή ενός ηχητικού σήματος όταν γίνεται αυτό. Φωτεινό σήμα ας υπάρχει, αλλά το ηχητικό σήμα είναι ίσως λίγο αμφισβητούμενο.
<P>
Όπως είπα νωρίτερα είμαι ερασιτέχνης όσον αφορά τέτοια τεχνικά θέματα· αυτές ήταν μόνο κάποιες δευτερεύουσες παρατηρήσεις. Θέλω να επιστρέψω στο βασικό μου σημείο που είναι ότι ο κ. Murphy, με δύσκολο αντικείμενο, εξεπόνησε μια απολύτως θαυμάσια έκθεση.

<SPEAKER ID=280 LANGUAGE="EN" NAME="Howitt">
Κύριε Πρόεδρε, έχουν περάσει δύο χρόνια από την ψήφιση της οδηγίας "ανελκυστήρες», η οποία δημιουργούσε προηγούμενο αναφορικά με τη νομοθεσία για την ενιαία αγορά της Ευρώπης, η οποία μπορούσε και έπρεπε να χρησιμοποιηθεί για να εξασφαλίζει την πρόσβαση στα άτομα με ειδικές ανάγκες. Αυτό το προηγούμενο εμπλουτίστηκε με συμφωνίες στα πλαίσια της Συνθήκης του Αμστερνταμ, δηλαδή του σχεδίου της Συνθήκης για την Ευρωπαϊκή Ένωση. Απόψε περνάμε τη δεύτερη δοκιμασία επειδή εξετάζουμε την οδηγία που αφορά τα αστικά και τουριστικά λεωφορεία καθώς και ένα θέμα το οποίο έχει διατυμπανιστεί κατ' εξοχήν στα 35 εκατομμύρια άτομα με ειδικές ανάγκες στην Ευρώπη: πρόκειται για το δικαίωμα στα προσπελάσιμα μέσα μαζικής μεταφοράς.
<P>
Συγχαίρω τον Simon Murphy για την έκθεσή του και τις τροπολογίες που κατέθεσε. Πρόκειται για σημαντικές τροπολογίες τις οποίες όλοι στο Κοινοβούλιο πρέπει να υποστηρίξουμε. Οι τροπολογίες εξασφαλίζουν ότι ο ορισμός των ειδικών αναγκών δεν αφορά μόνο όσους χρησιμοποιούν αναπηρικό αμαξίδιο, αλλά όλα τα άτομα με ειδικές ανάγκες, συμπεριλαμβάνοντας του τυφλούς και τους κωφούς και όπως είπε η συνάδελφος κ. Schmidbauer, τις εγκύους, τα άτομα που συνοδεύουν παιδιά, άτομα οι αγορές των οποίων είναι βαριές, τους ηλικιωμένους και άλλους. Πολλοί θα επωφεληθούν από αυτήν την οδηγία.
<P>
Απευθύνω έκκληση για υποστήριξη αυτών των τροπολογιών, οι οποίες αναγνωρίζουν σαφώς τις ανάγκες των τυφλών και των μερικώς τυφλών, και περιλαμβάνουν εσωτερικό φωτισμό και αντιθέσεις χρωμάτων στα λεωφορεία και για τους κωφούς, προβλέπουν συσκευές οπτικής παρουσίασης πληροφοριών για τις ανάγκες τους. Υποστηρίζω την τροπολογία του Simon Murphy για την επέκταση της διάταξης από τα λεωφορεία πρώτης στα λεωφορεία δεύτερης κλάσης, ώστε να έχουν πρόσβαση στα διώροφα και στα τουριστικά λεωφορεία τα άτομα με ειδικές ανάγκες. Ακόμη και αν απόψε η Επιτροπή αντιταχθεί στην επέκταση της οδηγίας στις ενδοαστικές υπηρεσίες, θα πρέπει να μας δώσει μια σαφή δέσμευση προκαταβολικά για την εφαρμογή της μελέτης που έχει προωθήσει. Ελπίζω ότι ο Επίτροπος θα απαντήσει ευθέως στο θέμα αυτό σήμερα.
<P>
Απευθύνω έκκληση στο Κοινοβούλιο να υποστηρίξει τις τροπολογίες μας, ώστε να μειωθεί το αρχικό ύψος του σκαλοπατιού στα 24 εκατοστά ή να εξασφαλισθεί μια ευρύτερη βοήθεια. Αυτές είναι οι μόνες προδιαγραφές που εξασφαλίζουν πλήρως την πρόσβαση για τα άτομα με ειδικές ανάγκες. Εξάλλου, αυτό συνάδει με τα αποτελέσματα της έρευνας για τα χαμηλά λεωφορεία την οποία δημοσίευσε η ίδια η Επιτροπή μόλις το 1995. Θα καλούσα τη δεξιά πτέρυγα του Κοινοβουλίου την Ομάδα του Ευρωπαϊκού Λαϊκού Κόμματος, να υποστηρίξει μαζί μας την τροπολογία, όμως μάταια αναζητώ την παρουσία τους απόψε εδώ και τη συμβολή τους σε αυτή τη συζήτηση.
<P>
Αντί για αυτό, στέλνω ένα απλό μήνυμα στα άτομα με ειδικές ανάγκες στην Ευρώπη. Αυτή η πρόταση καθυστέρησε στις Βρυξέλλες λόγω της μακράς διαμάχης που άρχισε προκειμένου να εξασφαλιστεί ότι όλα τα καινούργια λεωφορείαστις μικρές και μεγάλες πόλεις από το έτος 2001 θα διασφαλίζουν όλα τα δικαιώματα πρόσβασης στα άτομα με ειδικές ανάγκες. Είναι μια πολύ σημαντική νίκη, την τύχη της οποίας εμπιστεύομαι στο Κοινοβούλιο σήμερα.

<SPEAKER ID=281 LANGUAGE="DE" NAME="Rόbig">
Κύριε Πρόεδρε, πριν από πολλά χρόνια η Ευρωπαϊκή Κοινότητα είχε καθορίσει ενιαία πρότυπα σε όλη την επικράτειά της για τη θέση των ρυμουλκών και των ελκυστήρων. Ο δε ηλεκτρικός ρευματολήπτης βρίσκεται ακόμη σε αναμονή μιας λύσης. Με τον καθορισμό προτύπων συλλέξαμε πολλές εμπειρίες, ενώ για κάποια κοινά πρότυπα τιμωρηθήκαμε κιόλας, όπως για παράδειγμα για τον βαθμό καμπυλότητας της μπανάνας.
<P>
Σήμερα μιλούμε για την εναρμόνιση σε οχήματα μεταφοράς ατόμων. Αυτός ο τομέας είναι πολύ σημαντικός. Στο σημείο αυτό θέλω να ευχαριστήσω τον εισηγητή, τον κύριο Murphy, για το εντυπωσιακό ενδιαφέρον του και για την κατανόηση των αναφερόμενων λεπτομερών λύσεων. Η ομάδα του Ευρωπαϊκού Λαϊκού Κόμματος υποστηρίζει σε μεγάλο βαθμό το παρόν αποτέλεσμα, ιδιαίτερα στα σημεία όπου λαμβάνεται μέριμνα για τα άτομα με περιορισμένη κινητικότητα.
<P>
Εγώ, ο ίδιος, ζήτησα από την επιτροπή να συγκεκριμενοποιήσει και να επεκτείνει τον ορισμό των ατόμων με ειδικές ανάγκες. Υποστηρίζουμε την εφαρμογή βοηθημάτων για την επιβίβαση και στα οχήματα κατηγορίας ΙΙ, την ανάλογη διαμόρφωση χειρολαβών, εισόδων επιβίβασης, διχτυών για τις αποσκευές και ειδικής σήμανσης για τον προορισμό, προκειμένου η χρήση των λεωφορείων να καταστεί δυνατή και πρακτική και για τα άτομα με ειδικές ανάγκες.
<P>
Οι επιφυλάξεις μας όμως πηγαίνουν προς άλλη κατεύθυνση. Από σήμερα δεν θα ρυθμίζουμε μόνο τις θέσεις των τρακτέρ. Το Ευρωπαϊκό Κοινοβούλιο οδεύει προς την κατασκευή του τέλειου λεωφορείου. Περισσότερες από 100 τροπολογίες έχουν κατατεθεί επί των τεχνικών λεπτομερειών. Γίνεται λόγος αλλού για μια ακτίνα μεταξύ 5 και 2, 5 χιλιοστών για τις γωνίες, για ανακλεινόμενα σκαλοπάτια, για εμφανή σήμανση των γωνιών, ακόμα και για αυτόματα μηχανήματα με ζεστά ροφήματα και συσκευές βρασίματος.
<P>
Κατά τη γνώμη μας θα πρέπει όμως να κάνουμε διάκριση μεταξύ πολιτικών προσεγγίσεων και ζητημάτων τεχνικών προτύπων. Τα τελευταία θα πρέπει να απασχολούν τα ανάλογα ειδικά όργανα πραγματογνωμόνων όπως είναι τα ινστιτούτα τυποποίησης - για παράδειγμα το CEN - δηλαδή από τους ειδικούς που κατασκευάζουν ή χρησιμοποιούν λεωφορεία. Γι'αυτό έχουμε την πεποίθηση ότι πρέπει να αντιμετωπιστούν μερικά σημαντικά πολιτικά ζητήματα. Θα έπρεπε να εφαρμοστεί και για αυτόν τον τομέα μια πρωτοβουλία SLIM που θα επικεντρωνόταν στις κύριες πολιτικές πτυχές.
<P>
Πιστεύουμε πως πάνω από όλα είναι σωστές οι προτάσεις σχετικά με την ασφάλεια των οχημάτων και την προσβασιμότητα των οχημάτων για άτομα με ειδικές ανάγκες που αναφέρονται στο παράρτημα 7 και εκτείνονται πέρα από τα προτεινόμενα από την Επιτροπή. Η συζήτηση θα πρέπει όμως να διεξαχθεί κυρίως εκεί όπου είναι και πιο σκόπιμο, δηλαδή στο πλαίσιο μιας τεχνικής επιτροπής. Αυτός είναι και ο λόγος που η Ομάδα του Ευρωπαϊκού Λαϊκού Κόμματος θα ζητήσει την αναπομπή στην αρμόδια επιτροπή. Πιστεύουμε πως θα πρέπει να ανακοινώσουμε τις απόψεις μας με πολύ πιο συνοπτικό αλλά και συγεκριμένο τρόπο ώστε να συμβάλουν σε μια σωστή τυποποίηση αυτού του χώρου.

<SPEAKER ID=282 LANGUAGE="DE" NAME="Koch">
Κύριε Πρόεδρε, κυρίες και κύριοι, καθώς μιλάμε σήμερα σχετικά με μια νέα οδηγία για τα λεωφορεία που θα περιέχει ειδικές διατάξεις για τη μεταφορά ατόμων με περιορισμένη κινητικότητα και δεδομένης επίσης της πρόσφατης συζήτησης για περισσότερη ασφάλεια στις οδικές μεταφορές - άλλωστε 1, 6 εκατομμύρια άνθρωποι ετησίως είναι θύματα ατυχημάτων με συχνά διαρκείς βλάβες - θα πρέπει να συνειδητοποιήσουμε ότι αύριο μπορεί κι εμείς να ανήκουμε σε αυτούς και θα έπρεπε να μάθουμε να αντιμετωπίζουμε τη ζωή ως άτομα με ειδικές ανάγκες.
<P>
Προς το παρόν ζουν περίπου 37 εκατομμύρια άτομα με ειδικές ανάγκες στην Ευρωπαϊκή Ένωση. Δεν αντιμετωπίζουν όμως μόνο αυτά τα άτομα προβλήματα κατά τη χρήση των δημόσιων μέσων μεταφοράς. Ας σκεφθούμε όλοι τους ηλικιωμένους που έχουν πρόβλημα κινητικότητας, τα μικρά παιδιά ή τα άτομα που βρίσκονται σε ιδιαίτερη κατάσταση όπως είναι για παράδειγμα η εγκυμοσύνη, η μεταφορά αποσκευών και παιδικών καροτσιών. Γι'αυτό θεωρώ την ευρεία ερμηνεία της έννοιας «άτομα με περιορισμένη κινητικότητα» ως θεμιτή και καλοδεχούμενη.
<P>
Υπ' αυτή την έννοια υποστηρίζω τον κοινωνικό στόχο της οδηγίας. Ασχολείται με μια σωστή πλευρά, την πλευρά της ασφάλειας, αλλά πηγαίνει πολύ μακριά όσον αφορά ορισμένες λεπτομέρειες της ρύθμισης. Δεν μπορούμε να απαλλάξουμε τις επιχειρήσεις από τη δική τους ευθύνη να αναζητούν τις καλύτερες λύσεις. Αυτές οι λύσεις μπορεί να είναι τεχνικής φύσης ή να αφορούν τη διαχείριση υλικού. Οι κατασκευαστές λεωφορείων αποδεικνύουν ήδη σήμερα τη μεγάλη τους αποτελεσματικότητα στο θέμα της ασφάλειας.
<P>
Είμαι πάντα πρόθυμος να υποστηρίξω την απαίτηση για ισότητα ευκαιριών των ατόμων με περιορισμένη κινητικότητα. Τις ανόητες και υπερβολικές διατάξεις αναφορικά με λεπτομέρειες τις απορρίπτω όμως. Τα καθήκοντα της Ευρωπαϊκής Επιτροπής Τυποποίησης, της οικονομίας και ακόμα τα καθήκοντα των δήμων υπό την έννοια της επικουρικότητας δεν πρέπει να τα μεταφέρουμε στον τομέα των αρμοδιοτήτων της Ευρωπαϊκής Επιτροπής. Έτσι λοιπόν θεωρώ εντελώς ανώριμες τις απαιτήσεις που ζητούν ράμπες μήκους 4 μέτρων στις εισόδους και εξόδους λεωφορείων.
<P>
Οι πολιτικές επιταγές και οι στόχοι που ωθούν τόσο τους κατασκευαστές λεωφορείων όσο και εκείνους που τα λειτουργούν να αναζητήσουν καινοτόμες λύσεις μου φαίνονται πιο κατάλληλες να συμβάλουν υπέρ των μειονεκτούντων παρά τα άκαμπτα ευρωπαϊκά πρότυπα που θα ισχύουν από τη Φινλανδία μέχρι τη Σικελία. Παρόλο που τα προβλήματα των ατόμων με ειδικές ανάγκες στην Ευρωπαϊκή Ένωση είναι παρόμοια, τα κράτη μέλη θα πρέπει κατά τις προσπάθειές τους να έχουν τα περιθώρια να δώσουν πραγματικά μια θέση ανάμεσά μας στα άτομα με ειδικές ανάγκες και να λαμβάνουν υπόψη κλιματολογικές, τοπικές, παραδοσιακές και άλλες ειδικές προϋποθέσεις.

<SPEAKER ID=283 NAME="Bangemann">
Κύριε Πρόεδρε, δεν θέλω να υποπέσω στο σφάλμα του φίλου μου Karel van Miert και γι'αυτό θα ευχαριστήσω πρώτα θερμά τον κύριο Murphy για την εργασία του. Ήδη ειπώθηκε στη συζήτηση ότι αυτή η έκθεση είναι δύσκολη γιατί υπεισέρχεται σε μια σειρά απο τεχνικά ζητήματα και έπρεπε να καταβληθεί προσπάθεια για να γίνουν από πολλές απόψεις κάποιοι συμβιβασμοί. Γι'αυτό θέλω να ασχοληθώ ιδιαίτερα με τα ερωτήματα που τέθηκαν προς την Επιτροπή, από τα οποία γίνεται εμφανές ότι ζητείται το ένα ή το άλλο.
<P>
Κατ' αρχάς θέλω να επισημάνω ότι υπάρχουν δύο διαφορετικά σημεία εκκίνησης αυτής της οδηγίας. Η μία πρόταση είναι να δημιουργηθεί στην εσωτερική αγορά ένα σύστημα έγκρισης τύπων. Για αυτό χρειαζόμαστε ακριβείς διατάξεις, γιατί μόνο τέτοιες ακριβείς διατάξεις μπορούν να οδηγήσουν στην έγκριση ενός τύπου. Σε ένα τέτοιο σύστημα έγκρισης τύπων δεν μπορεί κανείς να αφήσει να υπάρχουν ασάφειες. Χρειαζόμαστε μια εναρμόνιση των τεχνικών διατάξεων σε κοινοτικό επίπεδο. Σε ένα τέτοιο εγχείρημα καμιά φορά είναι αναπόφευκτη μια κάποια πολυπλοκότητα. Είμαι βέβαιος πως η πρότασή μας θα παρουσιάζεται ήδη στον τύπο ως παράδειγμα υπερβολικής γραφειοκρατίας. Εάν υιοθετούσαμε όλες τις τροπολογίες - που, νομίζω, αριθμούν 120 - θα βρισκόμασταν ακόμα πιο κοντά σε αυτόν τον κίνδυνο. Σε αυτό το σημείο πρέπει να δώσω δίκιο σε μερικούς ομιλητές. Μπορεί κανείς να φθάσει σε μια τέτοια ειδίκευση και λεπτομέρεια και παρόλα αυτά να μην επιτύχει αυτό που ήθελε πραγματικά. Εδώ είναι ανάγκη να είναι πρόθυμος κανείς να κάνει κάποιους συμβιβασμούς.
<P>
Θέλουμε επίσης να επιλύσουμε και κάποια προβλήματα ασφάλειας. Δεν θέλουμε να έχουμε μόνο ένα κατά το δυνατό υψηλό επίπεδο ασφάλειας γενικά για το όχημα, αλλά θέλουμε να εξασφαλίσουμε και για άτομα με ειδικές ανάγκες - όπως και αν θέλει κανείς να ορίσει αυτή την έννοια - δηλαδή άτομα των οποίων η κινητικότητα είναι περιορισμένη, μια ασφαλή χρήση. Αυτοί είναι οι στόχοι.
<P>
Εάν τώρα κοιτάξει κανείς τις τροπολογίες, αυτές μπορούν χονδρικά να χωριστούν σε τρεις κατηγορίες. Κατά πρώτον πρόκειται για αλλαγές με τις οποίες διορθώνονται λάθη της Επιτροπής ή προτείνονται καλύτερες τεχνικές προδιαγραφές. Αυτό είναι όπως πάντα απόλυτα επιθυμητό και χαιρόμαστε που μπορούμε να δεχθούμε και τις 22 τροπολογίες χωρίς περιορισμούς. Δεν θέλω τώρα να διαβάσω τους αριθμούς των τροπολογιών. Τις έχουμε εδώ, εάν ενδιαφέρεστε μπορείτε αργότερα να τις δείτε. Έπειτα έχουμε μια ομάδα στην οποία γίνονται αλλαγές ή συμπληρώσεις στις προτεινόμενες τεχνικές απαιτήσεις και μια τρίτη ομάδα στην οποία προτείνονται ριζικές αλλαγές σε σχέση με ορισμένα ευαίσθητα σημεία. Ας αναφερθεί εδώ ως παράδειγμα η ειδική ρύθμιση που προβλέπεται από την Επιτροπή για την ιδιαίτερη περίπτωση του Ηνωμένου Βασιλείου και της Ιρλανδίας. Θέλω να ευχαριστήσω τους βρετανούς συναδέλφους που επικρότησαν το ότι λάβαμε υπόψη αυτή την ιδιαίτερη περίπτωση - και μάλιστα ενάντια στις προσδοκίες που είχαν έρθει στη δημοσιότητα στον γνωστό σοβαρό βρετανικό τύπο, όπου είχε ήδη δημοσιευθεί η είδηση ότι μετά την προσπάθειά μας να απαγορεύσουμε τα fish and chips θέλουμε τώρα να απαγορεύσουμε και τα διώροφα λεωφορεία. Δεν το κάναμε αυτό. Ελπίζω να τύχουμε ανάλογων επαίνων από τον τύπο.
<P>
Εφιστώ την προσοχή όμως στο ότι και αυτό είναι ένας συμβιβασμός μεταξύ της εθνικής παράδοσης και των απαιτήσεων ασφάλειας, αν και καταλαβαίνω βέβαια τη χαρά των βρετανών συναδέλφων. Καθένας θα παραδεχόταν ότι τα διώροφα λεωφορεία δεν είναι τα πιο ασφαλή, ενώ είναι σαφές ότι αυτός ο τύπος λεωφορείου είναι πολύ δύσκολα προσβάσιμος για άτομα με ειδικές ανάγκες.
<P>
Από αυτό γίνεται σαφές ότι σε όλα αυτά τα προβλήματα κινείται κανείς πάνω σε μια γραμμή που παρουσιάζεται ως συμβιβασμός. Αυτό κάναμε τουλάχιστον. Δεν προχωρήσαμε τόσο μακριά όπως ζήτησε ο κύριος Murphy ώστε να το αναγνωρίσουμε με κάποιο τρόπο ως τύπο. Γι'αυτό προβλέψαμε κιόλας να μην υπάρχει η δυνατότητα για άλλα κράτη μέλη να εισαγάγουν στην επικράτειά τους αυτόν τον τύπο λεωφορείων που επιτρέπεται μόνο σε ένα κράτος μέλος, γιατί σε αυτά δεν υπάρχει η συγκεκριμένη παράδοση. Θέλουμε να θεωρείται και στο εξής ως μια ειδική ρύθμιση.
<P>
Έχουμε ακόμα δύο άλλες τροπολογίες που μπορούμε να υιοθετήσουμε εν μέρει και δύο τροπολογίεςπου μπορούμε να υιοθετήσουμε σύμφωνα με το νόημά τους. Αυτό που δεν μπορούμε να υιοθετήσουμε - και θα το πω πολύ καθαρά - είναι άλλες τεχνικές προτάσεις ή η επέκταση σε άλλες κατηγορίες, γιατί πιστεύουμε ότι αυτό που εκπονήσαμε εδώ μπορεί - ελπίζω - να περάσει στο Συμβούλιο. Γι'αυτό δεν είμαστε εντελώς βέβαιοι, εξακολουθούμε δηλαδή να μιλάμε μεταξύ μας. Έχω πλήρη κατανόηση για την περίπτωση που το Κοινοβούλιο θελήσει να πει: Όχι, θέλουμε κατ'αρχάς να εξετάσουμε μια άλλη θέση, αλλά δεν θέλουμε να υιοθετήσουμε αυτή τη θέση. Κατά πόσον είναι σοφό να απορριφθεί η πρόταση το εναποθέτω στη σοφία αυτού του Σώματος να το κρίνει, στην οποία βεβαίως έχω απεριόριστη εμπιστοσύνη. Θέλω όμως να σημειώσω ότι έχουμε ήδη προχωρήσει πολύ, και μάλιστα μετά από πολύ καιρό. Αυτό ειπώθηκε επίσης. Εάν γίνει δεκτή η πρόταση της Επιτροπής, εκτός από τις αλλαγές που μπορούμε να υιοθετήσουμε, χωρίς πολλές πρόσθετες συμπληρώσεις, θα προχωρήσουμε ακόμα πιο πέρα.
<P>
Όσον αφορά τον τομέα της ασφάλειας: και εδώ κάναμε έναν συμβιβασμό, διότι πρέπει να γίνεται διάκριση μεταξύ των λεωφορείων που χρησιμοποιούνται κατά κύριο λόγο στις αστικές συγκοινωνίες, στα οποία είναι αναγκαία η γρήγορη επιβίβαση και αποβίβαση για να μπορούν να κινούνται με μια λογική ταχύτητα και μεταξύ των άλλων λεωφορείων. Αυτά τα λεωφορεία κάνουν πολύ συχνές στάσεις, γι'αυτό και η προσβασιμότητα αποτελεί πρωταρχικό παράγοντα, σε σύγκριση με ένα λεωφορείο που εξυπηρετεί για παράδειγμα, γραμμές μεγάλων αποστάσεων, το οποίο έχει κυρίως θέσεις καθημένων και δεν κάνει συχνές στάσεις. Η επιβίβαση σε αυτό το λεωφορείο μπορεί να διαρκέσει και περισσότερο.
<P>
Θέλουμε όμως να εξετάσουμε και αυτή την κατηγορία. Μπορώ να επιβεβαιώσω ότι διενεργήσαμε ήδη αυτή τη μελέτη και μπορούμε ενδεχομένως να υπεισέλθουμε και σε αυτές τις περαιτέρω απαιτήσεις. Ζητώ κατανόηση για το ότι έπαιξε ρόλο για μας η προσπάθεια να μην προκαλέσουμε μεγάλη οικονομική επιβάρυνση με υπερβολικές απαιτήσεις στους δημόσιους φορείς που διαχειρίζονται αυτά τα λεωφορεία. Δεν πρέπει κανείς να παραβλέψει το ότι εδώ δεν πρόκειται συνήθως για ιδιωτικές επιχειρήσεις, αλλά για δήμους ή περιφέρειες που πρέπει να τα χρηματοδοτήσουν με δημόσια κονδύλια και ως εκ τούτου δεν δύνανται να αντεπεξέλθουν στην πίεση του κόστους. Είμαστε πεπεισμένοι ότι με αυτό το πολυεπίπεδο σχέδιο προτείναμε μια λύση πουμπορεί να γίνει αποδεκτή.
<P>
Θεωρούμε πως είναι ρεαλιστική η επιβολή της προσβασιμότητας για άτομα με περιορισμένη κινητικότητα σε όλα τα οχήματα κατηγορίας Ι μετά τη θέση σε ισχύ της οδηγίας. Χωρίς εναρμονισμένες ρυθμίσεις υπάρχει άμεσος κίνδυνος για την εσωτερική αγορά, αφού μερικά κράτη μέλη άρχισαν ήδη να μελετούν δικές τους διατάξεις.
<P>
Όσον αφορά τις άλλες κατηγορίες οχημάτων, όπως αναφέρθηκε ήδη, θα υποβάλουμε στο Ευρωπαϊκό Κοινοβούλιο και το Συμβούλιο το συντομότερο μια πρόταση που θα βασίζεται στη μελέτη που πραγματοποιείται αυτή τη στιγμή και θα αφορά την τροποποίηση της οδηγίας με τις τεχνικές απαιτήσεις για οχήματα κατηγορίας ΙΙ που χρησιμοποιούνται στις αστικές και υπεραστικές συγκοινωνίες. Αυτή είναι η θέση μας. Ξέρω πως δεν ανταποκρίνεται σε όλες τις απαιτήσεις που εκφράστηκαν εδώ.
<P>
Δεν γνωρίζω τι θα αποφασίσει αύριο το Κοινοβούλιο. Βρισκόμαστε όμως εδώ στην πρώτη φάση και θα πρέπει να κάνουμε αυτό που κάνουμε πάντα. Εάν πιστεύετε ότι πρέπει να λάβετε κατά πλειοψηφία μια θέση που προχωρεί παραπέρα, μπορείτε να το κάνετε, αλλά μην πυροβολείτε τους πιανίστες. Αυτοί είμαστε εμείς. Πρέπει να παίξουμε αυτή τη μελωδία στο Συμβούλιο με την ελπίδα να μας χειροκροτήσουν. Εύχομαι όμως ότι αργότερα, στην περαιτέρω διαδικασία, θα φθάσουμε σε διορθώσεις που ίσως να κινούνται περισσότερο προς τη δική σας κατεύθυνση. Η Επιτροπή πάντως δεν θα είναι το εμπόδιο.+

<SPEAKER ID=284 NAME="Murphy">
Κύριε Πρόεδρε, ευχαριστώ τον Επίτροπο για τις παρατηρήσεις του και σημειώνω κυρίως τις παρατηρήσεις για τα διόροφα λεωφορεία τα οποία είναι λιγότερο ασφαλή και λιγότερο προσπελάσιμα. Αν μπορούσε να διαθέσει μερικές ώρες θα μπορούσε να έρθει μαζί μου στο Birmingham, όπου η κυκλοφορία των αστικών και τουριστικών λεωφορείων είναι η μεγαλύτερη στην Ευρώπη, και να επιβιβαστεί μαζί μου στα μοναδικά διώροφα λεωφορεία που κυκλοφορούν στην Ευρώπη, τα οποία θα πληρούσαν με το παραπάνω αυτές τις προδιαγραφές. Αν έχετε λίγες ώρες ελεύθερες θα σας πάω μια εκδρομή στα West Midlands.

<SPEAKER ID=285 NAME="Bangemann">
Βεβαίως δέχομαι την πρόσκλησή σας. Το μόνο που ήθελα να πω είναι ότι, αν η κατάσταση είναι όπως λέτε, τότε γιατί δεν ζητείτε να γίνει μια εξαίρεση για αυτά τα λεωφορεία; Γιατί δεν μπορούν να υπαχθούν στους γενικούς κανόνες;

<SPEAKER ID=286 NAME="Murphy">
Κύριε Πρόεδρε, πρέπει να κάνω μια διόρθωση στο σημείο αυτό. Στις προτάσεις μου η εξαίρεση θα είχε αφαιρεθεί και αυτά τα οχήματα θα τύγχαναν ίδιας μεταχείρισης με οποιαδήποτε άλλα, διότι πιστεύω ότι είναι εξίσου ασφαλή και σίγουρα με οποιοδήποτε άλλο είδος οχημάτων.

<SPEAKER ID=287 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12.00 το μεσημέρι.

<CHAPTER ID=12>
Ανταλλαγή αγαθών
<SPEAKER ID=288 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0102/98) της κ.Lulling, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τις προτάσεις κανονισμού του Ευρωπαϊκού Κοινοβουλίου και του Συμβουλίου που τροποποιείΙ - τον κανονισμό (ΕΟΚ) 3330/91 του Συμβουλίου σχετικά με τις στατιστικές συναλλαγών αγαθών μεταξύ των κρατών μελών (COM(97)0252-C4-0248/9797/1055(COD))II - τον κανονισμό (ΕΟΚ)3330/91 του Συμβουλίου σχετικά με τις στατιστικές συναλλαγών αγαθών μεταξύ των κρατών μελών σε ό, τι αφορά την ονοματολογία των προϊόντων, SLIM και Intrastat (COM(97)0275-C4-0257/97-97/0162(COD)).

<SPEAKER ID=289 NAME="Lulling">
Κύριε Πρόεδρε, όλοι εδώ γνωρίζουμε ότι οι στατιστικές δεν είναι ιδιαίτερα δημοφιλείς, κυρίως στους υπόχρεους παροχής των δεδομένων.
<P>
Το 1993, η θέση σε ισχύ της ενιαίας αγοράς και η κατάργηση των ελέγχων στα σύνορα, είχαν ως συνέπεια την κατάργηση των αντίστοιχων δηλώσεων ΦΠΑ και των στατιστικών δεδομένων, η αξιοπιστία των οποίων διασφαλιζόταν από τις τελωνιακές υπηρεσίες.
<P>
Δημιουργήθκε το Ιntrastat. Ο πρώτος στόχος ήταν να εξασφαλίσει με ελάχιστο κόστος για το σύνολο των φορέων, δηλαδή τις επιχειρήσεις δημόσιας διοίκησης και τις κοινοτικές επιχειρήσεις, την παροχή αξιόπιστων και επίκαιρων στατιστικών για τη διακοινοτική ανταλλαγή αγαθών. Οι επιχειρήσεις, κυρίως οι μικρές και μεσαίες, δεν ενθουσιάστηκαν. Η εφαρμογή του Intrastat προκάλεσε προβληματισμό σχετικά με τον τρόπο απλούστευσης του έργου των προμηθευτών αναφορικά με τη μείωση του κόστους για τους υπόχρεους παροχής στατιστικών πληροφοριών, διότι το σχετικό κόστος των διοικητικών δαπανών αυξάνει αντιστρόφως ανάλογα με το μέγεθος της επιχείρησης.
<P>
Αναφορικά με την αξιοπιστία, δυστυχώς πρέπει να διαπιστώσουμε, μετά πέντε χρόνια ύπαρξης, ότι η λειτουργία του Intrastat δεν είναι ικανοποιητική παρά το γεγονός ότι το συνολικό ετήσιο κόστος για τις 450.000 επιχειρήσεις που υποβάλλουν δηλώσεις υπολογίζεται σε 500 εκατομμύρια Ecu, στα οποία προστίθενται 100 εκατομμύρια για την εκμετάλλευση των εθνικών συλλεκτών. Αυτή η ανεπαρκής αξιοπιστία μπορεί να αποδειχθεί από αυτό που ονομάζουμε, στη γλώσσα των τεχνικών, "στατιστικέςκαθρέπτες», που αναδεικνύουν την μεγάλη έλλειψη συνοχής των αποτελεσμάτων.
<P>
Έτσι, αυτή η άσκηση προσομοίωσης, που συνίσταται στην αντικατάσταση των αφίξεων κάθε κράτους μέλους από το σύνολο των αποστολών των δεκατεσσάρων υπολοίπων, αποκάλυψε για παράδειγμα ότι για το 1996, πρέπει να αυξηθούν οι εισαγωγές για τη Γερμανία κατά 19 δισεκατομμύρια Ecu και για τη Γαλλία κατά 11 δισεκατομμύρια. Για τη Γερμανία, αυτό σημαίνει ότι το πλεόνασμα του εμπορικού ισοζυγίου μηδενίζεται και για τη Γαλλία ότι το έλλειμα αυξάνει από 7 σε 18 δισεκατομμύρια Ecu.
<P>
Κύριε Πρόεδρε, λάβαμε δύο προτάσεις, που προέρχονται από την πρωτοβουλία SLIM. Δυστυχώς, δεν αντιπροσωπεύουν όλες τις προτάσεις της ομάδας SLIM και προκαλεί μεγάλη έκπληξη η καλή υποδοχή που τους επιφύλαξε η Επιτροπή και το Συμβούλιο. Σαν να μην έφτανε αυτό, τα κράτη μέλη φαίνεται ότι δεν είναι έτοιμα να ακολουθήσουν αυτές τις απαλλαγμένες από το φόρτο προτάσεις σε σχέση με τα αποτελέσματα του SLIM. Σε όλη τη διάρκεια της εκπόνησης της έκθεσης με πλησίασαν οι ομάδες πίεσης μεγάλων ομίλων της βιομηχανίας που εκφράζουν φόβους ότι η προτεινόμενη μίνι απλούστευση στον τομέα της ονοματολογίας προκαλεί απώλεια πληροφοριών, τις οποίες κρίνουν απαραίτητες για την εμπορική πολιτική τους και ότι δεν θα μπορούν να προμηθεύονται παρά μόνο με τη βοήθεια δαπανηρών ερευνών.
<P>
Φρόντισα να καταδείξω αυτά τα αποκλίνοντα, ακόμη και ανταγωνιστικά συμφέροντα διαφόρων φορέων, δηλαδή των ενδιαφερομένων μικρών και μεσαίων επιχειρήσεων, οι οποίες θέλουν μια σημαντική ελάφρυνση του φόρτου των δηλώσεων από τη μία πλευρά και των ενδιαφερομένων χρηστών, οι οποίοι επιθυμούν τη διάθεση λεπτομερών και ποιοτικών πληροφοριών των διακοινοτικών ανταλλαγών από την άλλη πλευρά.
<P>
Όμως, ως έχει η κατάσταση, και αφού οργανώσαμε μια συνάντηση των ανταγωνιστών, πρότεινα τροπολογίες οι οποίες στοχεύουν στη σύγκλιση των συμφερόντων, τροπολογίες τις οποίες δέχτηκε η Επιτροπή Οικονομικής Πολιτικής, κ. Επίτροπε, αμέσως και ομόφωνα.
<P>
Θα θέλαμε πάση θυσία να αποφύγουμε αυτές οι ρυθμίσεις να οδηγήσουν σε μειωμένη επίδραση της απλούστευσης σε σχέση με την αρχική πρόταση της Επιτροπής. Έχουμε αντίθετα κατανόηση για τα ομοσπονδιακά κράτη και τη βιομηχανία που εκφράζουν φόβους ότι η απλούστευση της ονοματολογίας θα οδηγήσει σε αποδυνάμωση των στατιστικών, η οποία δεν θα καταστήσει πλέον δυνατή την ανάλυση των αγορών.
<P>
Γνωρίζετε ότι ενδιαφέρομαι ιδιαίτερα για την οινοκαλλιέργεια, κ. Martin. Μια μείωση των υποθέσεων από 8 σε 6 δεν θα έδινε φυσικά πλέον τις απαραίτητες λεπτομερείς πληροφορίες. Αναφέρομαι στη φύση του κρασιού, κόκκινου ή άσπρου, την περιοχή προέλευσης. Αυτό που είναι σημαντικό για αυτό το προϊόν, δεν είναι σημαντικό για άλλα. Έτσι για παράδειγμα όσον αφορά τις φυγόκεντρες αντλίες, δεν είναι απόλυτα αναγκαίο να ξέρουμε αν προορίζονται για αεροσκάφη, αν πρόκειται για υποβρύχιες αντλίες, μονοκυτταρικές ή πολυκυτταρικές.
<P>
Σας προτείνουμε, λοιπόν, να περιοριστεί ο φόρτος των δηλώσεων με την κατάργηση των μη αναγκαίων δεδομένων, όπως για παράδειγμα ο τρόπος μεταφοράς και τα προαιρετικά δεδομένα, να περιοριστεί ο αριθμός των μικρών και μεσαίων επιχειρήσεων που είναι υποχρεωμένες να παρέχουν λεπτομερή στατιστικά στοιχεία, να απλουστευτεί η χρήση της συνδυασμένης ονοματολογίας, διατηρώντας μια ενιαία ονοματολογία για τις διακοινοτικές ανταλλαγές και τις συναλλαγές με τρίτες χώρες, να θεσπιστεί μια εταιρική σχέση με τις εθνικές διοικήσεις και τους εκπροσώπους σε ευρωπαϊκό επίπεδο των προμηθευτών και των χρηστών των στατιστικών πληροφοριών και να ισχύσουν, στο πλαίσιο της εταιρικής σχέσης εύλογες προθεσμίες για την ικανοποίηση των συγκεκριμένων αναγκών ορισμένων τομέων, όπως ο τομέας του κρασιού, τον οποίον ανέφερα.
<P>
Αναγνωρίζουμε φυσικά ως εκ τούτου, την αναγκαιότητα διατήρησης του επιπέδου πληροφόρησης αναφορικά με τις διακοινοτικές ανταλλαγές και ικανοποιούμε την Επιτροπή Περιφερειακής Πολιτικής. Γνωρίζουμε ότι όλα αυτά δεν αποτελούν μια πραγματική μεταρρύθμιση του συστήματος. Είναι ένα πρώτο βήμα, κύριε Πρόεδρε, ένα πρώτο πακέτο μέτρων προς εφαρμογή εν αναμονή μιας πιο ριζικής απλούστευσης.

<SPEAKER ID=290 LANGUAGE="FR" NAME="Martin, Philippe-Armand">
Κύριε Πρόεδρε, αγαπητοί συνάδελφοι, για το σύνολο των επιχειρήσεων και των διοικήσεων των κρατών μελών της Ευρωπαϊκής Ένωσης, η θέση σε ισχύ της ενιαίας αγοράς προκάλεσε αναταραχή στις διοικητικές πρακτικές που αφορούν τις ανταλλαγές αγαθών ανάμεσα στα κράτη μέλη. Οι δηλώσεις ΦΠΑ και των στατιστικών, τις οποίες στο παρελθόν αναλάμβαναν οι τελωνειακές υπηρεσίες, τροποποιήθηκαν, Παρόλα αυτά οι ανάγκες για πληροφόρηση δεν έχουν εκλείψει όπως είναι φυσικό.
<P>
Σε αυτήν την έκθεση, η συνάδελφος Astrid Lulling, επισημαίνει ότι είναι αναγκαίο τα δεδομένα να είναι αξιόπιστα. Έστι, ο όγκος των εξαγωγών ενός κράτους μέλους θα έπρεπε κανονικά να ισοδυναμεί με το σύνολο των εξαγωγών των άλλων κρατών μελών προς το εν λόγω κράτος. Διαπιστώνεται ότι η συνολική απόκλιση είναι της τάξης του 4, 6 %. Αν χρησιμοποιούσαμε το ένα αριθμητικό στοιχείο αντί του άλλου, το εμπορικό έλλειμμα της Γαλλίας των 6, 4 δισεκατομμυρίων Ecu θα υπερδιπλασιαζόταν. Παρόλ' αυτά, δεδομένης της αναγκαιότητας απλούστευσης του διοικητικού φόρτου των επιχειρήσεων, η Επιτροπή μας υποβάλλει δύο προτάσεις που επιτρέπουν την απλούστευση αυτών των δηλώσεων.
<P>
Όσον αφορά αυτόν το στόχο, χαιρετίζουμε όπως είναι φυσικό την πρωτοβουλία της Επιτροπής. Οι τροπολογίες που πρότεινε ο εισηγητής πορεύονται όλες προς την ίδια κατεύθυνση και έχουν βεβαίως την έγκρισή μου. Παρόλ' αυτά, όπως και πολλοί συνάδελφοι, θέλησα να καταθέσω μια συμπληρωματική τροπολογία. Πράγματι, η τροποποίηση της ονοματολογίας δεν πρέπει να μειώσει την πληροφόρηση που είναι αναγκαία τόσο για τις επιχειρήσεις όσο και για τις επαγγελματικές οργανώσεις. Η μείωση του αριθμού των ψηφίων της ονοματολογίας από 8 σε 6 θα οδηγήσει σε κατάργηση ενός σημαντικού στοιχείου. Στην περίπτωση του κρασιού, την οποία μας υπενθύμισε πριν από λίγο η κ. Lulling, δεν θα ήταν πια δυνατό να διαχωριστούν οι διακοινοτικές ανταλλαγές ενός κράτους μέλους με ένα άλλο, σε Bordeaux, Bourgogne, χωριάτικο κρασί, Champagne κ.τ.λ. Καταθέτω λοιπόν την τροπολογία για να ζητήσω από την Επιτροπή να μεριμνήσει, ώστε αυτές οι τροποποιήσεις να μην προκαλέσουν απώλεια πληροφοριών.

<SPEAKER ID=291 LANGUAGE="ES" NAME="Gasςliba i Bφhm">
Κύριε Πρόεδρε, κυρίες και κύριοι, θα ήθελα κατ' αρχάς να εκφράσω, εξ ονόματος της Φιλελεύθερης Ομάδας, την ευχαρίστησή μας για το συνεχές έργο της κ. Lulling στον χώρο των στατιστικών το οποίο, όπως γνωρίζουμε, λαμβάνει ελάχιστα ευχαριστώ. Αλλά αυτοί που συνεχίζουμε τις προσπάθειές της πρέπει να τους αναγνωρίσουμε γιατί ανταποκρίνονται σε μια εμφανή ανάγκη της νέας οικονομικής και νομισματικής διάστασης που υιοθετεί η Ευρωπαϊκή Ένωση.
<P>
Για να κατευθυνθεί καλά η δραστηριότητα, η οικονομική πολιτική και η νομισματική πολιτική, πρέπει, προφανώς, όπως έχουμε συζητήσει σε άλλες εκθέσεις σχετικές με θέματα στατιστικών, να έχουμε στη διάθεσή μας αξιόπιστες πληροφορίες.
<P>
Η έκθεση της κ. Lulling, υποστηριζόμενη ομόφωνα από την Επιτροπή Οικονομικής Πολιτικής στις προτάσεις τροπολογίας που κάνει στις προτάσεις της Επιτροπής, απαντά σε μια κατάσταση, την οποία ξέρει πολύ καλά πως να ισορροπήσει, δηλαδή, τη μείωση του υπερβολικού φορτίου των μικρομεσαίων επιχειρήσεων, τη διατήρηση της αξιοπιστίας των απαραίτητων αριθμητικών στοιχείων, ώστε να μην χαθούν επαρκείς πληροφορίες και να διατηρηθούν άλλες πληροφορίες που υπάρχουν τώρα, στις οποίες επίσης αναφέρεται η έκθεσή της: η περιφερειακή διάσταση των στατιστικών. Όταν μιλούσαμε, δηλαδή, για παράδειγμα, για τον τομέα του κρασιού, πρέπει να λαμβάνονται υπόψη οι διάφορες οινοπαραγωγικές περιοχές στην Ευρωπαϊκή Ένωση -θα μπορούσα να προσθέσω αυτές που αναφέρθηκαν πριν, για παράδειγμα αυτές του Πενεδές- και πως σε αυτές τις περιοχές η επίγνωση των ανταλλαγών εντός των αγορών της Ευρωπαϊκής Ένωσης έχει εμφανώς τεράστια αξία, όχι μόνο για την εδραίωση των επαρκών εμπορικών πολιτικών της Ένωσης, αλλά επίσης για τον καθορισμό των εμπορικών στρατηγικών των επιχειρήσεων.
<P>
Επομένως, επαναλαμβάνω την υποστήριξή μας προς τις τροπολογίες που υπεβλήθησαν από την κ. Lulling και θέλω να την συγχαρώ εκ νέου για το έργο της.

<SPEAKER ID=292 NAME="de Silguy">
Kύριε Πρόεδρε, κυρίες και κύριοι, πρωτίστως χαιρετίζω την παρουσία των μελών παρά το προχωρημένο της ώρας και συγχαίρω την κ. Lulling για την εξαιρετική έκθεσή της, η οποία αποτελεί συνέχεια της πρωτοβουλίας SLIM, που στοχεύει στην απλούστευση της νομοθεσίας της εγχώριας αγοράς.
<P>
Στο πλαίσιο της εν λόγω πρωτοβουλίας, η Επιτροπή υπέβαλε τον Ιούνιο του 1997, δύο προτάσεις κανονισμού στο Ευρωπαϊκό Κοινοβούλιο και το Συμβούλιο, προκειμένου να απλουστεύσει τη βασική ρύθμιση για το σύστημα των στατιστικών διακοινοτικού εμπορίου, το Ιntrastat. Είμαι σύμφωνος με την κ. Lulling όταν εκθειάζει τη βελτίωση. Είμαι επίσης σύμφωνος με τον κ. Martin. Δυστυχώς, διαπιστώνουμε συχνά ότι δεν υπάρχει αντιστοιχία στις στατιστικές όταν τις συγκρίνουμε. Παρόλ' αυτά, ο στόχος αυτής της πρότασης δεν είναι να διορθώσουμε τη διαπιστωθείσα αδυναμία που επισημάνατε, πρέπει να διαθέτουμε απαντήσεις. Όμως, δεν απαντούν όλα τα κράτη μέλη. Επιπλέον, οι απαντήσεις πρέπει να είναι αξιόπιστες και όχι μόνο μεροληπτικές.
<P>
Ας μην συγχέουμε, λοιπόν, τις προσπάθειες. Πρόκειται για μια προσπάθεια απλούστευσης. Η άσκηση βελτίωσης που αρμόζει να γίνει, που προσπαθούμε να κάνουμε, δεν καλύπτεται από το παρόν σχέδιο κανονισμού. Αυτός εξάλλου χωρίζεται σε δύο μέρη. Μια πρώτη πρόταση με στόχο τη μείωση του αριθμού των στοιχείων που συλλέγονται και μια δεύτερη, που εισαγάγει μια απλουστευμένη εφαρμογή της ονοματολογίας των αγαθών που χρησιμοποιείται για την ταξινόμηση των ανταλλαγμένων προϊόντων. Σας υπενθυμίζω ότι αυτή η ονοματολογία αριθμεί σήμερα πάνω από δέκα χιλιάδες κωδικούς.
<P>
Η εφαρμογή του συστήματος Intrastat το 1993, ήδη είχε επιτρέψει την εξαίρεση του 60 % του συνόλου των διακοινοτικών φορέων του εμπορίου, χάρη στη χρήση κατώτατων στατιστικών ορίων. Σας υπενθυμίζω ότι πριν το 1993, δηλαδή πριν την ενιαία αγορά, κάθε διακοινοτική κίνηση υποβαλόταν σε διοικητικές διατυπώσεις, ιδιαίτερα στη δήλωση ΦΠΑ. Το στατιστικό σύστημα στηριζόταν στις δηλώσεις ΦΠΑ, γεγονός που σημαίνει ότι κυρίως οι μικρές και μεσαίες επιχειρήσεις και ακόμη οι πολύ μικρές επιχειρήσεις έχουν ιδιαίτερο φόρτο.
<P>
Ο στόχος των δύο προτάσεων που εξετάζετε σήμερα, είναι η εισαγωγή νέων ελαφρύνσεων των διοικητικών εμποδίων, ώστε να οδηγηθούμε σε επιπρόσθετη μείωση του φόρτου δηλώσεων για τις επιχειρήσεις. Αυτές οι απλουστεύσεις εγγράφονται στο πλαίσιο μιας βραχυπρόθεσμης διαδικασίας, στην οποία ισχύουν επίσης δύο άλλοι κανονισμοί της Επιτροπής που έχουν ήδη εγκριθεί και στοχεύουν στη θέσπιση μιας δήλωσης με ελαφρύνσεις του καθαρού όγκου των εμπορευμάτων και της στατιστικής τους αξίας.
<P>
Οι προτάσεις αποτελούν συνέχεια - για να απαντήσω σε μερικές ανησυχίες που εκφράσατε - της δέσμευσης της Επιτροπής στο πλαίσιο του σχεδίου SLIM και αποτελούν τα πρώτα συγκεκριμένα νομοθετικά μέτρα προκειμένου να απλουστευθεί η νομοθεσία σχετικά με την εγχώρια αγορά. Όμως, απαντούν επίσης και στα πολυάριθμα παράπονα των επιχειρήσεων αναφορικά με το υπερβολικό φορτίο των στατιστικών δηλώσεων και ιδιαίτερα στις δυσκολίες ταξινόμησης των προϊόντων σύμφωνα με την ονοματολογία των αγαθών.
<P>
Μπορώ να σας πληροφορήσω ότι, μόλις σήμερα το βράδυ, πριν έρθω στη συνεδρίαση και παρότι δεν έχει καμμία σχέση με το θέμα που συζητούμε, έλαβα ένα τηλεφώνημα από έναν βιομήχανο, ο οποίος με πικρία παραπονιόταν για αυτό το σύστημα στατιστικής, ισχυριζόμενος ότι συνεπαγόταν φορτίο, το οποίο θεωρούσε υπερβολικό. Η Επιτροπή, λοιπόν, με τις προτάσεις της αναγκάστηκε να βρει την ισορροπία ανάμεσα στα συμφέροντα των προμηθευτών εμπορικών στατιστικών και τα συμφέροντα των χρηστών. Όπως αναφέρει η κ. Lulling, είναι συχνά ανταγωνιστικά και ήρθαν στην επιφάνεια κατά τη διάρκεια διαβουλεύσεων που διεξάγαμε, ιδιαίτερα με τους αντιπροσώπους των ευρωπαϊκών ομοσπονδιακών κρατών και των εθνικών διοικήσεων.
<P>
Η Επιτροπή προσδίδει μεγάλη σημασία στην επίτευξη συγκεκριμένων νομοθετικών αποτελεσμάτων στο πλαίσιο της προσπάθειας SLIM. Για το λόγο αυτό, η υποστήριξη των προτάσεων από το Σώμα την χαροποιεί.
<P>
Μπορώ να πω ότι η Επιτροπή είναι σε θέση να δεχτεί το σύνολο των τροπολογιών της εισηγήτριας. Δεν είναι σε θέση να δεχτεί την τροπολογία αριθ. 9 του κ. Martin, όχι λόγω προβλήματος ουσίας, αλλά επειδή ξεπερνά το πρόβλημα της ονοματολογίας, το οποίο αποτελεί στόχο του σχεδίου κανονισμού. Εξάλλου, το πνεύμα της τροπολογίας επαναλαμβάνεται σε άλλες προηγούμενες τροπολογίες, τις οποίες η Επιτροπή μπορεί να δεχτεί. Εντούτοις, ανάμεσα στις τροπολογίες της εισηγήτριάς σας, υπάρχει μία την οποία η Επιτροπή δεν μπορεί να δεχτεί. Πρόκειται για την τροπολογία αριθ. 2 στην παράγραφο 4.β, του μέρους Α.1. Η Επιτροπή όπως και εσείς είναι υπέρ της κατάργησης του δεδομένου "συνθήκες παράδοσης», όμως αυτή η κατάργηση δεν μπορεί να γίνει αμέσως. Αυτό το δεδομένο χρησιμοποιείται τώρα από τα εθνικά ινστιτούτα στατιστικής για τον υπολογισμό της στατιστικής αξίας των ανταλλαγών, στις οποίες αναφερόταν πριν από λίγο η κ. Lulling. Πριν από την κατάργηση, πρέπει να εφαρμοστεί μια νέα μέθοδος υπολογισμού, προκειμένου να προληφθεί κάθε πρόβλημα αριθμών, ιδιαίτερα στο ισοζύγιο πληρωμών.
<P>
Πρόκειται, λοιπόν, για την αρχή μιας μεταβατικής περιόδου, ώστε να έχουμε τη δυνατότητα - εμείς και τα κράτη μέλη - να προσαρμόσουμε τα στατιστικά συστήματα.
<P>
Συμπερασματικά, κύριε Πρόεδρε, κυρία εισηγήτρια, κυρίες και κύριοι, σε κάθε περίπτωση, η Επιτροπή συμμερίζεται την άποψή σας. Αρμόζει να επικεντρώσουμε την προσοχή μας στις απλουστεύσεις για τις μικρές και μεσαίες επιχειρήσεις, εισάγοντας κατώτατα όρια για τη συλλογή ορισμένων δεδομένων.
<P>
Σας ευχαριστώ για την προσοχή σας.

<SPEAKER ID=293 NAME="Πρόεδρος">
Ευχαριστώ κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι .
<P>
(Η συνεδρίαση λήγει στις 23.00)

