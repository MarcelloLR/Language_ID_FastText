<CHAPTER ID=1>
Έγκριση των συνοπτικών πρακτικικών
<SPEAKER ID=1 NAME="Πρόεδρος">
Τα συνοπτικά πρακτικά έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="DE" NAME="Schierhuber">
Κύριε Πρόεδρε, θα ήθελα μόνο να αναφέρω ότι χτες υπέβαλα γραπτώς δύο αιτιολογήσεις ψήφου για την έκθεση Rothley, σχετικά με την τροπολογία αριθ. 74, τις οποίες δυστυχώς δεν βρήκα στα συνοπτικά πρακτικά, κι επίσης μια προφορική αιτιολόγηση ψήφου στην τροποποιημένη πρόταση της Επιτροπής. Θα ήθελα να σας παρακαλέσω να σημειωθεί αυτό στα συνοπτικά πρακτικά.

<SPEAKER ID=3 NAME="Ford">
Κύριε Πρόεδρε, αυτή είναι μια προσωπική δήλωση. Τα μέλη θα ενθυμούνται ότι τη Δευτέρα, κατά την τελευταία συνεδρίαση, απηύθυνα ορισμένες κατηγορίες προς την κυρία Angelilli, τις οποίες εκείνη αρνήθηκε την Τετάρτη. Της έδωσα ένα αντίγραφο του εγγράφου στο οποίο βασίζω τις κατηγορίες μου. Σήμερα το πρωί έλαβα γράμμα της στο οποίο δηλώνει, μεταξύ του συνήθους χειμάρρου ύβρεων, ότι δεν σκοπεύει να μηνύσει το περιοδικό, όπως είχα υποθέσει. Ελπίζω πως τα μέλη θα εξάγουν τα σωστά συμπεράσματα. Θα θέσω ένα αντίγραφο του γράμματος της στη διάθεση σας, κύριε Πρόεδρε.

<SPEAKER ID=4 NAME="Provan">
Κύριε Πρόεδρε, δεν συγχαίρουμε συχνά τις υπηρεσίες του Κοινοβουλίου, αλλά πάντα θεωρούσαμε ιδιαίτερα χρήσιμη την καθημερινή ενημέρωση. Όλοι όσοι παίρνουν την αγγλική έκδοση έψαχναν αχόρταγα να βρουν την περίληψη της χθεσινής μεγάλης δήλωσης της Επιτροπής, αλλά δεν υπήρχε καμία διαθέσιμη και αρκετά μέλη, απ' όσο γνωρίζω, θα ήθελαν τη συνοπτική ανακεφαλαίωση των προτάσεων της Επιτροπής που συνήθως παρέχει το Κοινοβούλιο. Αναρωτιέμαι αν μπορείτε να διασφαλίσετε το ότι οι υπηρεσίες, σε εξαιρετικές περιπτώσεις όπως η χθεσινή, θα διαθέτουν μεγάλες ποσότητες της αγγλικής έκδοσης;

<SPEAKER ID=5 LANGUAGE="IT" NAME="Santini">
Κύριε Πρόεδρε, έχω την τάση να κάνω τον εξ επαγγέλματος συνήγορο και συνεπώς για να τηρηθεί η δεοντολογία που πάντοτε τηρούμε στο Ευρωπαϊκό Κοινοβούλιο, θέλω να αποκρούσω την επίθεση του συναδέλφου Ford για τον απλούστατο λόγο ότι η συνάδελφος Angelini δεν είναι παρούσα και επομένως δεν είναι σε θέση να διευκρινίσει την άποψή της. Θα είχα κάνει την ίδια παρέμβαση υπέρ οποιουδήποτε άλλου συναδέλφου, οποιασδήποτε παράταξης.
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Αρση βουλευτικής ασυλίας
<SPEAKER ID=6 NAME="Τρακατέλλης">
Κύριε Πρόεδρε, κύριοι συνάδελφοι, έμεινα κατάπληκτος, η υπόθεση αφορά την εκλογή ενός καθηγητού του Πανεπιστημίου Θεσσαλονίκης, η οποία ακυρώθηκε το 1993 από το ανώτατο δικαστήριο της Ελλάδος. Χειρίσθηκα την υπόθεση αυτή ως πρύτανης μαζί με τη Νομική Επιτροπή του Πανεπιστημίου. Ο Υπουργός Παιδείας διόρισε ξανά τον υποψήφιο, ο υποψήφιος υπέβαλε εναντίον μου μήνυση το 1993, μαζί με τον Πρόεδρο της Νομικής Επιτροπής καταθέσαμε λεπτομερή υπομνήματα και η υπόθεση είχε τεθεί στο αρχείο. Μένω κατάπληκτος, διότι μετά 4 χρόνια επανέρχεται η υπόθεση. Δεν θα ήθελα να πιστέψω ότι υπάρχουν μόνο πολιτικές σκοπιμότητες στο θέμα, αλλά με την αιφνίδια ανάσυρση αυτής της υποθέσεως μετά την παρέλευση τετραετίας τα γεγονότα μιλούν από μόνα τους. Θα παρακαλούσα την αρμόδια επιτροπή του Κοινοβουλίου ταχύτατα να εκθέσει το πόρισμά της επί της υποθέσεως.

<SPEAKER ID=7 NAME="Πρόεδρος">
Σας ευχαριστώ, κύριε Τρακατέλλη, αλλά βάσει του άρθρου 6, σήμερα θα πρέπει μόνο να γνωστοποιήσουμε το γεγονός: δεν είναι αυτή η ευκαιρία για την αντιμετώπιση του θέματος.

<CHAPTER ID=3>
Προγράμματα MED
<SPEAKER ID=8 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Fabra Vallιs, εξ ονόματος της Επιτροπής Ελέγχου του Προϋπολογισμού (Α4-0236/96), σχετικά με την ειδική έκθεση αριθ. 1/96 του Ελεγκτικού Συνεδρίου για τα Μεσογειακά Προγράμματα, υποβληθείσα βάσει του άρθρου 188 C, παράγραφος 4, δεύτερο εδάφιο της Συνθήκης ΕΚ, συνοδευόμενη από τις απαντήσεις της Επιτροπής (RAP CC 1/96S - C4-0512/96).

<SPEAKER ID=9 NAME="Fabra Vallιs">
Κύριε Πρόεδρε, όπως πολύ σωστά είπατε και όπως προβλέπει η ημερήσια διάταξη, θα συζητήσουμε, εξ ονόματος της Επιτροπής Ελέγχου του Προϋπολογισμού, την έκθεση του Ελεγκτικού Συνεδρίου 1/96.
<P>
Η εν λόγω έκθεση είναι μια έκθεση εξαιρετικά σαφής, όπου παρατίθενται, στα πλαίσια της αποκεντρωμένης συνεργασίας, τα προβλήματα που προέκυψαν όσον αφορά την ανάμειξη συμφερόντων, τα κενά του Κανονισμού σε σχέση με τους μειοδοτικούς διαγωνισμούς και η έλλειψη νομικών βάσεων σε κάποιες από τις αποφάσεις.
<P>
Πιστεύω, κύριε Πρόεδρε, ότι θα πρέπει να εξετάσουμε αυτήν την περίπτωση σαν μια παραδειγματική περίπτωση, όχι μόνο λόγω της σημασίας της αποκεντρωμένης συνεργασίας, αλλά και σε ό, τι αφορά τη διαδικασία που θα πρέπει να ακολουθηθεί στο μέλλον εάν και εφόσον συναντήσουμε παρόμοια περίπτωση.
<P>
Ο χαρακτηρισμός παραδειγματική περίπτωση είναι ακριβώς εκείνος που αιτιολογεί το ότι οι τροπολογίες εξετάστηκαν με μεγάλη προσοχή. Αναφέρομαι τόσο στις 72 τροπολογίες που εξετάστηκαν στην επιτροπή όσο και στις 17 που πρόκειται να εξεταστούν σήμερα εδώ στην Ολομέλεια. Αποδεχόμενος τον μεγαλύτερο δυνατό αριθμό από αυτές τις τροπολογίες, αποσκοπώ στο να υπάρξει όσο το δυνατόν μεγαλύτερη σύμπτωση απόψεων σε αυτό που σήμερα θα ψηφίσουμε εδώ, εφόσον έτσι θα αποφύγουμε μια αδύναμη θέση του Κοινοβουλίου που δεν θα βοηθούσε σε τίποτε αυτήν την υπόθεση.
<P>
Εξάλλου, βρέθηκα υποχρεωμένος να απορρίψω κάποιες τροπολογίες, εφόσον, καμιά φορά, λησμονείται η υποχρέωσή μας ως Κοινοβουλίου και οι δυνατότητές μας. Ούτε το Ευρωπαϊκό Κοινοβούλιο ούτε η UCLAF είναι ανακριτές· ούτε το Ευρωπαϊκό Κοινοβούλιο ούτε η UCLAF είναι εισαγγελείς. Δεν είμαστε δημόσιοι κατήγοροι κανενός. Εμείς περιοριζόμαστε να παρουσιάσουμε εδώ την έκθεση 1/96 του Ελεγκτικού Συνεδρίου και να δώσουμε την πολιτική μας άποψη επ' αυτής. Συνεπώς, δεν μπορούμε να υπεισέλθουμε στο αν υπάρχουν ποινικές συνέπειες, και πολύ λιγότερο, να τις προσδιορίσουμε.
<P>
Θα ήθελα να τονίσω, κύριε Πρόεδρε, τη σωστή αντίδραση που είχε, κατά τη γνώμη μου, η Επιτροπή. Έθεσε σε λειτουργία μια διοικητική εξέταση και αναζήτησε την εμπλοκή που οι επιχειρήσεις οι οποίες αναφέρονται στην έκθεση μπορεί να είχαν σε άλλα προγράμματα, σε άλλες Γενικές Διευθύνσεις ή ακόμη και σε άλλες διοικήσεις. Αυτό δεν ήταν εύκολο, και δικαιολογεί την καθυστέρηση που δημιουργήθηκε. Θα πρέπει να ληφθεί υπόψη ότι πολλές φορές τα ίδια πρόσωπα βρίσκονταν πίσω από άλλα ονόματα σε άλλες εταιρείες. Χρειάστηκε να διασταυρωθούν διευθύνσεις, ονόματα εταιρειών και ονόματα προσώπων. Επαναλαμβάνω ότι δεν ήταν εύκολο έργο.
<P>
Θα ήθελα όμως επίσης, κύριε Πρόεδρε, να επιστήσω εδώ την προσοχή. Να επιστήσω την προσοχή, κάτι που, σε ιατρική γλώσσα, θα αντιστοιχούσε στην αναζήτηση μιας φόρμουλας πρώιμου εντοπισμού. Ή όπως λέμε εμείς στην Επιτροπή Εξωτερικών Υποθέσεων, Ασφάλειας και Αμυντικής Πολιτικής, πρόωρος συναγερμός. Οφείλουμε να βρούμε μια φόρμουλα ώστε να μην καταλήγουμε να ενημερωθούμε για καταστάσεις που προκύπτουν, μετά από τόσον καιρό.
<P>
Γνωρίζω ότι αυτό δεν μπορεί να γίνει μέσω του Ελεγκτικού Συνεδρίου, εφόσον αυτό έχει τα προγράμματά του και μελετά πάντοτε τις υποθέσεις a posteriori , πιστεύω όμως ότι πρέπει να υπάρχουν κάποια μέσα στους κόλπους της Επιτροπής -που εξάλλου υπάρχουν ήδη- ώστε να μπορούμε να διεξάγουμε αυτόν τον πρώιμο εντοπισμό, αυτόν τον πρόωρο συναγερμό στον οποίο προαναφέρθηκα.
<P>
Εξάλλου, ένα από τα σημεία που θα ήθελα να τονίσω σε αυτήν την παρέμβαση σχετικά με την έκθεση που παρουσιάζουμε, είναι και το να τοποθετηθώ σχετικά με το αν η UCLAF θα πρέπει να συνεχίσει όπως ακριβώς είναι σήμερα, εξαρτώμενη εντελώς και απολύτως από την Επιτροπή, ή αν θα έπρεπε να ενεργεί από μια θέση ανεξάρτητη από την Επιτροπή. Δεν έχω παρά να επαινέσω την UCLAF, εφόσον ήμουν στην εξεταστική Επιτροπή για την απάτη στην κοινοτική διαμετακόμιση και διαπίστωσα πόσο αποτελεσματική είναι και πόσο σωστή εργασία επιτελεί. Ωστόσο, με απασχολεί το ζήτημα του αν μπορεί να ενεργεί με την ίδια ελευθερία στους κόλπους της Επιτροπής.
<P>
Εν πάση περιπτώσει, υποστηρίζουμε τις προσπάθειες της Επιτροπής να καταλογίσει ευθύνες, να απαιτήσει την επιστροφή των ποσών που υπεξαιρέθηκαν και να ζητήσει την κατάρτιση μιας «μαύρης λίστας».
<P>
Ολοκληρώνω, κύριε Πρόεδρε, λέγοντας ότι απευθύνω μια έκκληση στην Επιτροπή: την παρακαλούμε να θεσπίσει τα μέτρα που περιγράφονται σε αυτήν την έκθεση, εφόσον αυτό θα αποτελέσει προϋπόθεση sine qua non για την έγκριση της διαχείρισης του 1996. Κύριε Επίτροπε, έχετε έξι μήνες για αυτό.

<SPEAKER ID=10 NAME="Malerba">
Κύριε Πρόεδρε, η Επιτροπή Εξωτερικών Οικονομικών Σχέσεων έμαθε με μεγάλη δυσαρέσκεια τα σοβαρά θέματα που ήγειρε το Ελεγκτικό Συνέδριο για τη διαχείριση των προγραμμάτων MED και ζητά με ιδιαίτερη ανησυχία από την Επιτροπή να δώσει συνέχεια και να ικανοποιήσει όλα τα αιτήματα του Ελεγκτικού Συνεδρίου, να ολοκληρώσει όλες τις έρευνες, να τιμωρήσει όλες τις καταχρήσεις και να ενημερώνει σχετικά, ταχέως και τακτικά, το Κοινοβούλιο.
<P>
Η Επιτροπή Εξωτερικών Οικονομικών Σχέσεων φοβάται επίσης, και θα έλεγα, εξαιτίας των αρμοδιοτήτων της στο θέμα, μήπως η μεσογειακή πολιτική, που αποτελεί μία ουσιαστική διάσταση της ταυτότητας της Ένωσης προς τα έξω, κινδυνεύσει από την παράνομη συμπεριφορά ορισμένων υπαλλήλων που ανήκουν στις εξωτερικές ή τις εσωτερικές υπηρεσίες των θεσμικών οργάνων. Δεν μας παρηγορεί ούτε μας ικανοποιεί το μέτρο αναστολής των προγραμμάτων που πλήττει και τα αξιόλογα προγράμματα, καταδικάζει σε θάνατο επιχειρήσεις και θέσεις εργασίας, θέτει σε κίνδυνο τη νεογέννητη αποκεντρωμένη συνεργασία.
<P>
Θα θέλαμε μάλλον η Επιτροπή να υιοθετήσει, το ταχύτερο δυνατό, μέτρα και την κατάλληλη πειθαρχία που χρειάζονται για μία αυστηρή και αποτελεσματική διαχείριση των προγραμμάτων MED και MEDA. Μεταξύ των στόχων για τη νέα κατεύθυνση που συστήνει η Επιτροπή Εξωτερικών Οικονομικών Σχέσεων υπενθυμίζω τέσσερα σημεία. Πρώτο: την καταβολή αποφασιστικής προσπάθειας όσον αφορά τη δημόσια προώθηση και την απόλυτη ορατότητα όλων των διαγωνισμών, των διαδικασιών επιλογής των προγραμμάτων, των εκθέσεων προόδου των εργασιών. Δεύτερο: να αναλάβει τον άμεσο έλεγχο η Επιτροπή και να μην αναθέτει σε εξωτερικές εταιρείες τις δημοπρασίες και την υλοποίηση των προγραμμάτων, με το δικό της προσωπικό, χρησιμοποιώντας αποτελεσματικά και σύγχρονα συστήματα, όπως εξάλλου γνωρίζει να κάνει η Επιτροπή. Τρίτο: τη μεταφορά του κέντρου βάρους των δαπανών σε προγράμματα με σημαντικότερη υποδομή, όπως ζητούν οι εκπρόσωποι των τρίτων μεσογειακών χωρών κάθε φορά που έχουμε την ευκαιρία να τους συναντήσουμε. Και αναφέρομαι περισσότερο σε προγράμματα υδροδότησης, τηλεπικοινωνίας και μεταφορών, παρά σε εκείνα τα προγράμματα που προβλέπουν την παροχή γνωματεύσεων και σεμινάρια. Τέταρτο: την επανάληψη και την ενίσχυση της αποκεντρωμένης συνεργασίας και μέσω των δικτύων που προσφέρει η κοινωνία των πολιτών. Θα υποδείκνυα ιδιαίτερα θερμά τη δημιουργία, όπως γίνεται για τις χώρες της Ανατολικής και Κεντρικής Ευρώπης, ενός δικτύου Fellow members'innovation relay centres για την ενίσχυση των δεσμών μεταξύ πανεπιστημίων, νοσοκομείων και αρμοδίων κέντρων μεταξύ των δύο πλευρών της Μεσογείου.
<P>
Καταλήγοντας, κύριε Πρόεδρε, κύριε επίτροπε, θεωρώ ότι η απάτη θα πρέπει να διωχθεί με τη μεγαλύτερη δυνατή αυστηρότητα, αλλά συγχρόνως ότι θα πρέπει να παραμείνει σταθερός ο πολιτικός στόχος της μεσογειακής συνεργασίας.

<SPEAKER ID=11 NAME="Azzolini">
Κύριε Πρόεδρε, δεν μπορώ παρά να συμφωνήσω με την ομιλία του κ. Malerba διότι η Επιτροπή Περιφερειακής Πολιτικής ήταν αντίθετη με την επέμβαση του Ελεγκτικού Συνεδρίου επί της ουσίας ενός θέματος που είναι απολύτως πολιτικού χαρακτήρα. Το Ελεγκτικό Συνέδριο πολύ σωστά επεσήμανε ανεπάρκειες και ασυνέπειες σε διαδικαστικό επίπεδο, αλλά θα ήταν προτιμότερο, όπως ήδη έχω τονίσει ενώπιον της Επιτροπής Περιφερειακής Πολιτικής, εάν είχε ευαισθητοποιήσει καταλλήλως την Επιτροπή πριν να καταλήξει στην επιβολή κυρώσεων για ασυνέπειες ή άλλες ανωμαλίες, και αυτό στο πνεύμα της Ευρωπαϊκής Ένωσης και συνεπώς σύμφωνα με τη θεωρία των συγκοινωνούντων δοχείων. Το Ελεγκτικό Συνέδριο έχει βεβαίως την υποχρέωση να προχωρεί προς αυτή την κατεύθυνση αλλά δεν ανήκει στις αρμοδιότητές του να υπεισέρχεται σε καθαρά πολιτικά θέματα.
<P>
Οι υποδείξεις που προβάλλονται και από τις άλλες επιτροπές, όπως μαρτυρεί η παρέμβαση του κ. Malerba που έγινε μόλις πριν από λίγο, μας αναγκάζουν προωθήσουμε το στοχασμό μας: χρειάζεται να επανεξετάσουμε και να αναδιαρθρώσουμε και το σύστημα ελέγχου και να λάβουμε τα κατάλληλα μέτρα ώστε ο ρόλος UCLA να μην υπόκειται σε εξαρτήσεις για να μπορεί να είναι πιο αποτελεσματικός και να μην επιδέχεται επιρροές. στο θέμα αυτό χρειάζεται να τονισθούν όσα πολύ σωστά είπε ο κ. Malerba, ότι δηλαδή η UCLA είχε πάντοτε ασκήσει μία πολύ ακριβή δραστηριότητα και με συγκεκριμένους στόχους.
<P>
Η δυσκολία μας έγκειται στο να βλέπουμε μακροπρόθεσμα και συνεπώς τη διαφοροποίηση του περιεχομένου μιας προσπάθειας που αντίθετα θα έπρεπε η Ευρωπαϊκή Ένωση να τονίσει και να βελτιώσει στο πλαίσιο της ευρωμεσογειακής πολιτικής. Είμαστε συνεπώς της γνώμης ότι είναι ανάγκη να ληφθούν όλα τα κατάλληλα μέτρα αλλά και συγχρόνως ότι θα πρέπει να εντατικοποιηθούν και να εφαρμοσθούν ταχέως τα προγράμματα MED.

<SPEAKER ID=12 LANGUAGE="DE" NAME="Wemheuer">
Κύριε Πρόεδρε, αγαπητοί συνάδελφοι, σήμερα συζητούμε και αύριο ψηφίζουμε για την έκθεση του συναδέλφου Fabra Valles. Αυτή η έκθεση έφερε μέχρι πριν από λίγο χρόνο την επιγραφή «προσωρινή έκθεση». Το τονίζω αυτό εδώ ρητά και από πλήρη πρόθεση. Όμως εμείς δεν μπορούμε να αποκαλούμε μια προσωρινή έκθεση «προσωρινή έκθεση», εξαιτίας διοικητικών λόγων, που βέβαια υπερισχύουν έναντι των πάντων. Και γι' αυτό το λέω από αυτή τη θέση: Είναι μια προσωρινή έκθεση! Και κανένας δεν μπορεί να παρηγορηθεί με τη σκέψη πως αύριο θα πάρουμε μια απόφαση και ύστερα δε θα είναι πια το ζήτημα στο τραπέζι. Δεν θα λείψει από το τραπέζι, ούτε θα είναι κάτω από το τραπέζι, ούτε βέβαια κάτω από το χαλί.
<P>
Αν κανείς διαβάσει προσεκτικά το ψήφισμα το οποίο θα εγκρίνουμε, θα βρει αρκετές αναφορές στο πώς και με ποιόν τρόπο θα καταπιαστεί με τα γεγονότα η επιτροπή, η Επιτροπή Ελέγχου του Προϋπολογισμού, και μαζί το Κοινοβούλιο. Θα το εγκρίνουμε σήμερα, πριν από τις θερινές διακοπές, απλώς για το λόγο ότι έτσι μπορούν να απελευθερωθούν τα προγράμματα MED, ώστε να βοηθηθούν επιτέλους αυτοί που λιγότερο από όλους ευθύνονται για ό, τι γκρεμίστηκε εξαιτίας ολιγωρίας, εξαιτίας κακής διαχείρισης ή ό, τι άλλο θα μπορούσε να ήταν - αυτό θα ήθελα να το πω ξεκάθαρα. Αυτούς θέλουμε να βοηθήσουμε, σ' αυτούς θέλουμε να έρθουμε κοντά. Και γι' αυτό αποδεχόμαστε αυτήν την έκθεση!
<P>
Αλλά ο τρόπος εργασίας, η έκθεση και όλα όσα διαδραματίστηκαν γύρω από αυτήν την έκθεση - χωρίς να θέλω εδώ να μπω σε λεπτομέρειες - θέτει για εμένα μερικά ερωτήματα, κι όχι μόνο για εμένα αλλά επίσης για την ομάδα μου.
<P>
Ας πούμε το ερώτημα: Γιατί κάνει η Επιτροπή πάντα το ίδιο σφάλμα; Γιατί τίθενται σε λειτουργία προγράμματα, όταν δεν είμαστε σε θέση να τα διαχειριστούμε οι ίδιοι; Πότε μαθαίνει η Επιτροπή και πώς το εκφράζει;
<P>
Τίθεται όμως και για μας το ερώτημα: Κάνουμε μια έκθεση για την έκθεση του ελεγκτικού συνεδρίου, σύμφωνοι. Αλλά το ελεγκτικό συνέδριο διατυπώνει κατηγορίες εναντίον της Επιτροπής και εναντίον ιδιωτικών οργανισμών. Η Επιτροπή έχει πολύ χρόνο για να δικαιολογηθεί σε μια επακριβώς καθορισμένη διαδικασία, το κάνει προφορικά, οι απαντήσεις της δημοσιεύονται γραπτώς στην επίσημη εφημερίδα, μπορεί να δικαιολογηθεί ενώπιον της Επιτροπής Ελέγχου του Προϋπολογισμού. Αλλά γιατί δεν ακούμε ποτέ τους άλλους; Καλά, ποτέ δεν εργαστήκαμε έτσι, το παραδέχομαι. Αλλά μπορεί αυτό να ήταν σωστό; Μπορεί να είναι σωστό; Έχουν μόνο οι μεν την ευκαιρία να εξηγήσουν τι συμβαίνει και οι δε όχι; Είναι ένα ζήτημα και δε θα το λύσουμε σήμερα, αλλά θα ήθελα να το θέσω.
<P>
Δε θα επιτρέψουμε να μας καθορίσουν πώς θα αντιμετωπίσουμε τα πράγματα, αυτό είναι το ένα. Θα σκεφτούμε ακριβώς τι κάνουμε, γιατί το κάνουμε και πώς το κάνουμε. Θα βγούμε από όλη αυτήν τη διαδικασία πολύ πιο προσεκτικοί και πιο κριτικοί. Έχουμε ευαισθητοποιηθεί, όχι μόνο σε ό, τι αφορά την εξάρτηση ή ανεξαρτησία της UCLAF. Αυτή η συζήτηση μας έδειξε πως πρέπει να αναλογιστούμε τον ίδιο μας το ρόλο. Χρειάζεται ίσως να αποκτήσουμε μεγαλύτερη αυτογνωσία, πρέπει να είμαστε πιο κριτικοί απέναντι στο δικό μας έργο. Αλλά ένα είναι σαφές, η συζήτηση δεν έχει τελειώσει, θα καταπιαστούμε μ' αυτήν κι όχι μόνο όσον αφορά τα προγράμματα MED, αυτό είναι μόνο ένα παράδειγμα. Πάρα πολλά θα έρθουν ακόμα. Το τίμημα που θα καταβληθεί για το ότι σήμερα ή αύριο θα ψηφίσουμε να απελευθερώσουμε τα προγράμματα θα είναι μια πολύ εντατική διερεύνηση του πώς η Επιτροπή χειρίζεται αυτά τα πράγματα.
<P>
Ακόμα κάτι τελευταίο: Η Επιτροπή ενήργησε πράγματι πολύ γρήγορα προς τα έξω. Θα χαιρόμουν αν η Επιτροπή ήταν τόσο γρήγορη στο να λάβει πειθαρχικά μέτρα εντός της Επιτροπής, αν δεν της αρκούσε το ότι οι άνθρωποι κάπου μετατίθενται ή κάποτε είναι δυνατό να συνταξιοδοτηθούν πρόωρα, αν πράγματι μπορούσε να δράσει τόσο γρήγορα και αποτελεσματικά σε περίπτωση ύποπτων περιστατικών στο ίδιο της το σπίτι! Αυτό θα ανύψωνε αποφασιστικά την αξιοπιστία της Επιτροπής.
<P>
(Χειροκροτήματα)

<SPEAKER ID=13 LANGUAGE="DE" NAME="Theato">
Κύριε Πρόεδρε, αγαπητοί συνάδελφοι, χρόνος ομιλίας δύο λεπτών είναι λίγος, γι' αυτό θα ήθελα μόνο να θίξω δύο σημεία αυτής της σημαντικής έκθεσης του κ. Fabra Valles, τον οποίο εξάλλου συγχαίρω πολύ εγκάρδια για την εντατική του εργασία. Θα ήθελα όμως να ευχαριστήσω και την κ. Wemheuer για τη συζήτηση που άρχισε και που πρέπει να συνεχιστεί στην επιτροπή μας πάνω σε ολόκληρο αυτό το σύμπλεγμα των προβλημάτων. Την υποστηρίζω σ' αυτήν την προσπάθεια.
<P>
Ως προς τα σημεία: Πρώτον πρέπει με αυτήν την έκθεση στη βάση της ειδικής έκθεσης του ελεγκτικού συνεδρίου να δοθεί εντολή στην Επιτροπή να εξετάσει προσεκτικά τις καταδειχθείσες σοβαρές παρατυπίες στην αποκεντρωμένη διοίκηση των προγραμμάτων MED και προ παντός να καταργήσει τις αποδεδειγμένες συγχύσεις συμφερόντων. Κοινοτικοί πόροι που κακώς δαπανήθηκαν πρέπει να επιστραφούν στο ταμείο της ΕΕ. Η σύστασή μας είναι όμως επίσης πως μπορεί να αρθεί, κάτω από καθορισμένες συνθήκες σύμφωνα με τον κανονισμό του προϋπολογισμού και τις σχετικές διατάξεις, η διακοπή των προγραμμάτων που επέβαλε προς το παρόν η Επιτροπή. Γι' αυτό είναι σημαντικό να εγκρίνουμε τώρα αυτήν την έκθεση του κ. Faber, γιατί εντός έξι μηνών πρέπει να μας ενημερώσει ξανά η Επιτροπή για τα ληφθέντα μέτρα - κι εδώ εννοούνται επίσης πειθαρχικά μέτρα - ας ελπίσουμε με καλά αποτελέσματα.
<P>
Ως δεύτερη πτυχή του θέματος θα ήθελα να υπογραμμίσω αυτό που ο κ. Faber λέει στο σημείο 10 της πρότασης ψηφίσματος, όπου η Επιτροπή Ελέγχου του Προϋπολογισμού ζητά να αποκτήσει η ΕΕ μια ανεξάρτητη μονάδα καταπολέμησης της απάτης. Η έμφαση εδώ είναι στη λέξη «ανεξάρτητη», γιατί ήδη έχουμε μια μονάδα καταπολέμησης της απάτης. Αυτή η μονάδα, η UCLAF, κάνει καλή και επιτυχημένη δουλειά. Υπενθυμίζω μόνο την ανακάλυψη της πρόσφατης απάτης με το κρέας και τη σπογγώδη εγκεφαλοπάθεια των βοοειδών. Αλλά σχεδόν αυτόματα βρίσκεται αντιμέτωπη με την κατηγορία της μεροληψίας, γιατί είναι ενσωματωμένη στην Επιτροπή. Βρίσκεται επίσης αντιμέτωπη με τον κίνδυνο να κατηγορηθεί είτε πως υποβαθμίζει το θέμα για να μειώσει όσο λιγότερο γίνεται την υπόληψη της Επιτροπής, είτε πως επιχειρηματολογεί και παίρνει μέτρα προ παντός εις βάρος των εξωτερικών συμβούλων.
<P>
Γι' αυτό χρειαζόμαστε εδώ ανεξαρτησία, καθώς και τη δυνατότητα να παίρνουμε ποινικά μέτρα τα οποία ύστερα να εκτελούνται από τα εθνικά δικαστήρια, ώστε να σταματήσουν η τρομακτικής κλίμακας κατάχρηση χρημάτων και οι απάτες σε βάρος της ΕΕ.
<P>
Ακόμα μια φορά ευχαριστώ εγκάρδια τον εισηγητή για την εντατική του εργασία στην επιτροπή, αλλά και τη γραμματεία της Επιτροπής Ελέγχου του Προϋπολογισμού.

<SPEAKER ID=14 LANGUAGE="FR" NAME="Giansily">
Κύριε Πρόεδρε, πάλι σήμερα θα μιλήσουμε για την απάτη εν αναμονή της σημαντικής συζήτησης τον προσεχή Σεπτέμβρη επί της ετήσιας έκθεσης και του προγράμματος εργασίας της Επιτροπής σχετικά με την καταπολέμησή της.
<P>
Τη φορά αυτή, μαζί με την έκθεση του συναδέλφου μας Fabra Vallιs σχετικά με τη διαχείριση ή μάλλον απουσία διαχείρισης των προγραμμάτων MED, εξετάζουμε μία κατάσταση η οποία λόγω των υπερβάσεών της αγγίζει από μία άποψη τα όρια του γελοίου. Αποδέχομαι φυσικά ότι η πολυπλοκότητα της κοινοτικής νομοθεσίας και η διάσπαση των αρμοδιοτήτων στο θέμα των δαπανών μεταξύ πολυάριθμων δημόσιων και ιδιωτικών οργανισμών επιφορτισμένων με τη θέση σε εφαρμογή των προγραμμάτων, διευκολύνουν τα μέγιστα την απάτη. Τούτο δυστυχώς συνέβη με ένα πρόγραμμα στο οποίο η ομάδα μας αποδίδει μεγάλη σημασία και που πραγματικά δεν ήταν ανάγκη να προκαλέσει θόρυβο για ένα τέτοιο λόγο. Διότι, υπάρχει το παραδεκτό και το απαράδεκτο.
<P>
Το απαράδεκτο, αγαπητοί μου συνάδελφοι, είναι ότι μετά τη δημοσίευση της συντριπτικής έκθεσης του Ελεγκτικού Συνεδρίου σχετικά με τη διαχείριση των προγραμμάτων MED στην οποία αποκαλύπτονται πολυάριθμες παρατυπίες και σοβαρές παραλείψεις, η Επιτροπή δεν έδωσε εντολή για τη διενέργεια άμεσης διοικητικής εξέτασης και οι δικαστικές αρχές των κρατών μελών δεν έχουν μέχρι στιγμής αναλάβει καμία πρωτοβουλία. Παρόλα αυτά, για τις δέκα από τις δεκαέξι συμβάσεις τεχνικής βοήθειας που υπεγράφησαν δεν προκηρύχθηκε διαγωνισμός, κάτι που είχε σαν συνέπεια να αυξηθεί το κόστος κατά 170.000 Ecu. Επίσης, η Επιτροπή μεταβίβασε αρμοδιότητες στην υπηρεσία διαμεσογειακών δικτύων χωρίς την ύπαρξη σαφούς νομικής βάσης και χωρίς προηγουμένως να ληφθεί σχετική απόφαση. Εξουσιοδότησε, δηλαδή, εν λευκώ εξωτερικούς συμβούλους οι οποίοι ήσαν ταυτοχρόνως κριτές και κρινόμενοι.
<P>
Η πρόθεσή μου δεν είναι να απαγγείλω κατηγορίες εναντίον της Επιτροπής, η οποία συχνά κατηγορείται αδίκως, ενίοτε δε, πρέπει να το παραδεχτούμε, με μεγάλη ευκολία, για κοινοτικές παρατυπίες για τις οποίες η ευθύνη βαρύνει και άλλους. Είναι γεγονός, ότι η Επιτροπή ουδέποτε είχε και εξακολουθεί να μη διαθέτει τα μέσα ορθής διαχείρισης της χρηματοδότησης των προγραμμάτων MED που ξεκίνησαν τον Ιούλιο του 1992. Η Επιτροπή όμως, κατά τη στιγμή της έγκρισης των προγραμμάτων MED είχε το δικαίωμα να ζητήσει, αν όχι να απαιτήσει, από το Συμβούλιο τα αναγκαία μέσα, σε ανθρώπινους και οικονομικούς πόρους, για την επιτυχή εφαρμογή των προγραμμάτων και, σε περίπτωση άρνησης του Συμβουλίου, είχε τη δυνατότητα να αρνηθεί την υψηλή ευθύνη μιας διαχείρισης αναπόφευκτα καταδικασμένης σε αποτυχία. Γιατί δεν επέδειξε το θάρρος και την καθαρότητα που δικαιολογημένα περιμέναμε απ'αυτήν τη στιγμή που, το υπενθυμίζουμε, επρόκειτο για δημόσιο χρήμα; Τι να κάνουμε τώρα;
<P>
Βεβαίως, πρέπει να εγκρίνουμε την έκθεση του συναδέλφου μας Fabra Vallιs η οποία, όπως και ο ίδιος είπε, αποτελεί υποδειγματική περίπτωση, εκτός όμως αυτού πρέπει, κατά τη γνώμη μου, να απαιτήσουμε πέραν των λόγων, μέτρα και κυρώσεις. Καθήκον της Επιτροπής είναι να προβεί στην άμεση διατύπωση προτάσεων αναμόρφωσης ώστε να εφαρμοστούν με επιτυχία τα προγράμματα MED και δικό μας καθήκον είναι να την κρίνουμε για τις πράξεις της.

<SPEAKER ID=15 LANGUAGE="NL" NAME="Mulder">
Κύριε Πρόεδρε, θα ήθελα κατ'αρχάς να συγχαρώ τον εισηγητή. Πιστεύω ότι η εργασία του είναι άριστη. Πρόκειται για άλλη μία φορά για μια κλασική περίπτωση η οποία μπορεί να οδηγήσει σε αύξηση του κύρους του Κοινοβουλίου, το οποίο είναι το αρμόδιο όργανο για να διερευνήσει σε βάθος αυτού του είδους τα θέματα.
<P>
Εξ ονόματος της Ομάδας των Φιλελευθέρων θα ήθελα να δηλώσω ότι αυτού του είδους τα περιστατικά δεν πρέπει να επισκιάζουν τα προγράμματα βοήθειας. Χρειαζόμαστε τα προγράμματα αυτά στην περιοχή της Μεσογείου και σε όλο τον κόσμο. Εφόσον γίνεται αναφορά στην αποκέντρωση, που καθεαυτή αποτελεί θετική πράξη, αυτό πρέπει να γίνει, τότε είναι πάντα σημαντικό να υπάρχει και εδώ μία διάκριση των εξουσιών. Ο έλεγχος δεν μπορεί να γίνει από τον ίδιο φορέα που εκτελεί το πρόγραμμα, αλλά από ένα ανεξάρτητο γραφείο.
<P>
Θα ήθελα επίσης να υποστηρίξω την ιδέα για την κατάρτιση της μαύρης λίστας γραφείων μελετών και να επικρίνω τις πολλές αλλαγές επωνυμιών που παρατηρούνται, η οποία έχει συχνά ως αποτέλεσμα γραφεία που διενεργούν τη μελέτη για τη δημοπράττηση του προγράμματος να μπορούν τα ίδια να εγγραφούν σ'αυτή. Πιστεύω ότι στο μέλλον όλες αυτές οι ασάφειες θα πρέπει να αποφεύγονται. Προσδοκώ δε με ανυπομονησία την έκθεση που θα εκδώσει η Επιτροπή σε έξι μήνες έτσι ώστε να μπορέσουμε επιτέλους να εγκρίνουμε την πολιτική της Επιτροπής.

<SPEAKER ID=16 LANGUAGE="DE" NAME="Mόller">
Κύριε Επίτροπε, πιστεύω πως εδώ συζητάμε όχι μόνο μια υποδειγματική αλλά και μια τραγική περίπτωση. Τραγική εξαιτίας του ότι αυτά τα σχέδια κατά κανόνα διεξήχθησαν ομαλά. Παράδειγμα: Στην Κολωνία υπάρχει ένας παραγωγός ταινιών, που φτιάχνει ένα σχέδιο για ένα τηλεοπτικό και κινηματογραφικό σταθμό στην Παλαιστίνη. Ένα υπερσχέδιο! Αυτό το σχέδιο απειλείται και γι' αυτό, πρέπει να ειπωθεί, φέρετε εσείς και φέρει ολόκληρη η Επιτροπή την ευθύνη.
<P>
Σας ρώτησα πολλές φορές στην επιτροπή πώς είναι δυνατό να αφήνει η Επιτροπή επί τρία χρόνια να διεξάγεται μια αυτοσύμβαση χωρίς να υπάρχει καμία δυνατότητα να αποκαλυφθεί αυτό. Σε αυτό το ερώτημα απαντήσατε: Δεν μπορώ να κάνω τίποτε, αν ένας υπάλληλος που κάνει ένα λάθος στη διοίκηση δεν έρθει από μόνος του σ' εμένα και δεν αποκαλύψει ο ίδιος το λάθος του. Πιστεύω πως σ' αυτό το σημείο έχετε δίκιο, αλλά βέβαια με προβληματίζει το γεγονός πως εσείς στην Επιτροπή δεν έχετε κατά τα φαινόμενα καμία ιδέα για το πώς μπορεί να δημιουργηθεί ένα σύστημα ελέγχου στην ίδια σας τη διοίκηση, που να αποκαλύπτει τέτοιους τρόπους ενέργειας. Πώς είναι λοιπόν δυνατό να διεξαχθεί έλεγχος για τη χρήση των πόρων, όταν εσείς στην Επιτροπή δεν έχετε μηχανισμούς για να βρίσκετε τέτοια τρομακτικά λάθη; Αυτό είναι για εμένα, όπως ήταν και προηγουμένως, το καθοριστικό ερώτημα, εντελώς ανεξάρτητα από το ποιος έχει σε ατομικό επίπεδο ποια ευθύνη. Εσείς έχετε την ευθύνη κι αυτό πρέπει να διορθωθεί!

<SPEAKER ID=17 NAME="Dell'Alba">
Κύριε Πρόεδρε, κύριε αντιπρόεδρε Martin, αγαπητοί συνάδελφοι, η παρούσα, αναμφίβολα σημαντική, έθεση βρίσκεται στην τελική φάση μετά από μία μακρά έρευνα που επιτέλους κατέδειξε τις ανεπάρκειες που διαπιστώθηκαν κατά την εκτέλεση των προγραμμάτων MEDA. Δεν θα ήθελα όμως σε αυτό το elan να ξεχασθεί ότι η ίδια αυστηρότητα και η ίδια ακρίβεια ανάλυσης είναι αναγκαίες για να κατανοήσουμε εάν είναι το ίδιο το σύστημα, στο σύνολό του, που λειτουργεί ή όχι. Είχα πάντοτε επιμείνει ότι η Επιτροπή δεν θα έπρεπε να προσλάβει ούτε έναν υπάλληλο επιπλέον από τις ανάγκες της, ότι θα έπρεπε να επιδεικνύεται αυστηρότητα, ότι είναι αναγκαίος ο έλεγχος πρόληψης ακόμη και των υπαλλήλων της κατηγορίας Γ. Αντίθετα, όλα αυτά τα προγράμματα, PHARE, TACIS κτλ., τη λειτουργία των οποίων ζητούμε να αντιμετωπίσει η Επιτροπή, ανατίθενται πάντοτε σε εξωτερικούς συμβούλους. Η ειδική περίπτωση που εξετάζουμε σήμερα δεν είναι συνεπώς μεμονωμένη. Αναρωτιέμαι συνεπώς εάν δεν έχει φτάσει η στιγμή να πούμε «φτάνει»! Ας θεωρήσουμε αυτό το παράδειγμα σαν το επιφαινόμενο μιας πρακτικής που διαρκώς επεκτείνεται με αποτέλεσμα η Επιτροπή να αναθέτει εργολαβικώς, υπεργολαβικώς, να εμπιστεύεται όλο και περισσότερο σε εξωτερικές επιχειρήσεις όχι μόνο την εκτέλεση, αλλά ακόμη και την επεξεργασία αυτής ή εκείνης της Λευκής ή Πράσινης Βίβλου.
<P>
Δεν υπάρχει αμφιβολία ότι θα πρέπει να διωχθούν οι υπάλληλοι που είναι υπεύθυνοι ανωμαλιών και ότι θα πρέπει να υπάρξουν κυρώσεις, αλλά εάν η βασική αρχή που καθοριζόταν από εθιμικές εσωτερικές και εξωτερικές ρυθμίσεις, σε επίπεδο δημοσιονομικού μάλιστα κανονισμού, ήταν εκείνη σύμφωνα με την οποία εάν ο υπάλληλος ή οι ύπάλληλοι που αναλάμβαναν την εκτέλεση των προγραμμάτων θεωρούσαν ότι ενεργούσαν σωστά όταν υλοποιούσαν όσα είχαν αποφασίσει οι υπεύθυνοι των μεγάλων συμβουλευτικών εταιρειών ή διαχείρισης εξωτερικών κεφαλαίων εντός του οργάνου που έπρεπε έπειτα να αποφασίσει για τα προγράμματα, θεωρώντας μάλιστα φυσιολογική αυτή την πρακτική στην περίπτωση προγραμμάτων με τρίτες χώρες, είναι προφανές ότι το πρόβλημα είναι βαθύτερο και ότι θα πρέπει να αντιμετωπισθεί. Μου φαίνεται όμως ότι αυτές οι σωστές κριτικές κατά προσώπων θα πρέπει κατά κάποιο τρόπο να λειτουργήσουν σαν έλεγχος συνείδησης. Κάνοντας αυτό τον έλεγχο συνείδησης θα καταλάβουμε εάν σε αυτό ή σε άλλα προγράμματα είναι σωστή η γραμμή που έχουμε ακολουθήσει, διότι, κατά την άποψή μου, δεν παρέχουμε επαρκείς ανθρώπινους πόρους στην Επιτροπή για να μπορεί να αντιμετωπίζει μόνη της αυτού του είδους προγράμματα.

<SPEAKER ID=18 LANGUAGE="FR" NAME="Fabre-Aubrespy">
Κύριε Πρόεδρε, έχουμε σήμερα μπροστά μας μία σημαντική έκθεση, σημαντική διότι τα γεγονότα στα οποία αναφέρεται και τα οποία συνδέονται με τη χρησιμοποίηση εκ μέρους της Επιτροπής των πιστώσεων του προϋπολογισμού που αφορούν τα προγράμματα MED, είναι ιδιαίτερα σοβαρά. Φοβούμε ότι ο εισηγητής κ. Fabra Vallιs στην προσπάθειά του να βρει με κάθε τρόπο ελαφρυντικά στην Επιτροπή, θα μας προτείνει τελικά να παραιτηθούμε εν μέρει από τον κυρίαρχο ρόλο του Κοινοβουλίου - ο οποίος, κατά τη γνώμη μου, θα έπρεπε αντιθέτως να ενισχυθεί, εννοώ τον έλεγχο της καλής διαχείρισης των χρημάτων της Κοινότητας.
<P>
Τα γεγονότα είναι σχετικά απλά. Το Ελεγκτικό Συνέδριο τα παραθέτει με ακρίβεια. Η Επιτροπή αποφάσισε να αναθέσει υπεργολαβικά τη διαχείριση των προγραμμάτων MED στην υπηρεσία για τα διαμεσογειακά δίκτυα, την ARTM, ένωση που συστάθηκε με πρωτοβουλία της. Δύο από τα τέσσερα διοικητικά στελέχη της ένωσης αυτής ήσαν ταυτόχρονα διευθυντές δύο γραφείων τεχνικής βοήθειας επιφορτισμένων με την παρακολούθηση των προγραμμάτων MED. Κατ'αυτό τον τρόπο τα εν λόγω γραφεία μπόρεσαν να συγκεντρώσουν περισσότερες από το 60 % των πιστώσεων τεχνικής βοήθειας. Λόγω της διπλής τους ιδιότητας, τα εν λόγω διοικητικά στελέχη μπόρεσαν επίσης να συμμετάσχουν στη διαπραγμάτευση των συμβάσεων που συνήφθησαν με τους ίδιους στην κατάρτιση των σχεδίων των οποίων την εκτέλεση τους ανέθεσε εν συνεχεία η Επιτροπή και να έχουν πρόσβαση σε έγγραφα που δεν θα μπορούσαν ποτέ να αποκτήσουν. Από τις δεκαέξι συμβάσεις τεχνικής βοήθειας, οι δέκα ανατέθηκαν χωρίς προηγούμενο διαγωνισμό και όσον αφορά τις έξι άλλες κατά τις διαδικασίες ανάθεσης σημειώθησαν σοβαρές παρατυπίες που ευνοούσαν τα δύο συγκεκριμένα γραφεία τεχνικής βοήθειας.
<P>
Βρισκόμαστε συνεπώς, προ μιας πραγματικής de facto εκχώρησης αρμοδιοτήτων της Επιτροπής προς έναν τρίτο οργανισμό και όχι απλά προ συμβάσεων παροχής υπηρεσιών, εκχώρησης που έγινε με ολοφάνερο τρόπο και είναι αυτό που προκαλεί ιδιαίτερες ανησυχίες, χωρίς κανείς να διατυπώνει κανενός είδους μομφή για την εξωφρενική συνέχιση των παρατυπιών.
<P>
Η Επιτροπή, που τελούσε εν γνώσει από τις 6 Οκτωβρίου 1995, ούτε καν προέβη σε συστηματική επανεξέταση όλων των συμβάσεων που συνήφθησαν με τα δύο αυτά γραφεία τεχνικής βοήθειας. Και ξεκινάει τώρα να το κάνει αυτό, ενάμισυ χρόνο μετά τη δημοσιοποίηση των επιλήψιμων πράξεων και ενώ δεν έχει λάβει πειθαρχικά μέτρα ούτε έχει προσφύγει στις αρμόδιες ποινικές αρχές.
<P>
Κατά συνέπεια, αγαπητέ μου συνάδελφε Fabra Vallιs, πρέπει με την ευκαιρία αυτή να καταγγελθούν οι μέθοδοι διαχείρισης της Επιτροπής στον τομέα της αποκεντρωμένης συνεργασίας. Πρέπει να θιγεί το θέμα του προσωπικού πλουτισμού υπαλλήλων της Επιτροπής που ενδεχομένως να επήρχετο είτε άμεσα είτε έμμεσα. Πρέπει να τονισθεί ότι δεν είναι μόνο η αξιοπιστία της Επιτροπής που αμφισβητείται, αλλά επίσης το σύνολο των μεθόδων εργασίας στον τομέα της εκχώρησης εξουσιών, της ανάθεσης έργων και της υπογραφής συμβάσεων. Αυτό που σήμερα αμφισβητείται είναι ο ρόλος του Κοινοβουλίου. Θα παραιτηθούμε άλλη μια φορά από την άσκηση του ρόλου μας, όπως κάναμε κατά την απαλλαγή της Επιτροπής το 1992, όπως κάναμε στην υπόθεση της ΣΕΒ ή θα συστήσουμε μία εξεταστική επιτροπή που θα διαφωτίσει την υπόθεση;

<SPEAKER ID=19 LANGUAGE="DE" NAME="Lukas">
Κύριε Πρόεδρε, η έκθεση του κ. Fabra Valles ρίχνει φως κατά εντυπωσιακό και μη επιδεχόμενο παρανόηση τρόπο στο πώς στο πλαίσιο των μεσογειακών προγραμμάτων έγινε διαχείριση ευρωπαϊκών φορολογικών εσόδων κατά τρόπο ανεύθυνο. Πρέπει κανείς να είναι ευγνώμων απέναντι στον εισηγητή για τα ξεκάθαρα λόγια του και για τη σαφή περιγραφή των παρατυπιών σε όλα τα επίπεδα. Ιδιαίτερα λυπηρό είναι το γεγονός ότι σε αυτήν την περίπτωση τα καθοριστικά λάθη έγιναν στις Βρυξέλλες. Είναι απολύτως αδύνατο να γίνει δεκτή η δικαιολογία ότι το αρμόδιο τμήμα της Επιτροπής βρισκόταν κάτω από μεγάλη πίεση προσδοκίας και χρόνου. Αν ήταν έτσι, οι ανωμαλίες στη λειτουργία όλων σχεδόν των ιδιωτικών και των δημόσιων διοικητικών μηχανισμών θα ήταν σήμερα εντελώς συγκαλυμμένες, γιατί στην παγκόσμια αγορά η πίεση χρόνου και η πίεση της προσδοκίας βρίσκονται στην ημερήσια διάταξη.
<P>
Το ότι κανείς ανακατεύτηκε με τόσο ερασιτεχνικό και μη σοβαρό τρόπο σε ένα τόσο πολύπλοκο πρόγραμμα, που στόχευε να αρχίσει μια εντατική συνεργασία από τις δυο πλευρές της Μεσογείου και που σε κάθε περίπτωση αφορά χρηματοδοτήσεις ύψους 78 εκατ. ECU, είναι απλώς ακατανόητο. Καθιερώθηκε ένα σύστημα, που προγραμμάτισε προκαταβολικά την ανάμιξη συμφερόντων με τις γνωστές βαριές συνέπειες. Εξαιτίας των συνταρακτικών παρατυπιών υποτιμάται στα μάτια των πολιτών αυτό το πρόγραμμα, το οποίο είναι καθεαυτό λογικό. Για πολλούς Ευρωπαίους μικροφορολογούμενους, για τους οποίους τα πακέτα λιτότητας είναι επώδυνα, τίθεται το ερώτημα, αν βρίσκεστε καν στο σωστό δρόμο.
<P>
Η επανάληψη των αποκεντρωμένων προγραμμάτων μπορεί κατά την άποψή μου να εγκριθεί μόνο αφού αρθούν πλήρως όλες οι παρατυπίες από την πρώτη δοκιμή και αφού επίσης έχουν κάνει τη δουλειά τους η εισαγγελία και τα δικαστήρια.

<SPEAKER ID=20 LANGUAGE="NL" NAME="Dankert">
Πρόεδρε, θα ήθελα να αρχίσω δηλώνοντας ότι πρέπει να αποστασιοποιηθώ από την παρατήρηση του συναδέλφου Azzolini, ως εισηγητή για την Επιτροπή Περιφερειακών Υποθέσεων, ότι το Ελεγκτικό Συνέδριο δεν πρέπει να δημοσιοποιεί αυτού του είδους τα θέματα, τα οποία θα πρέπει να ρυθμίζονται σε συνεννόηση με την Επιτροπή. Εάν ακολουθήσουμε αυτό το δρόμο, είναι φυσικό ότι τα προβλήματα αυτά δεν θα πάψουν ποτέ να υφίστανται. Η λύση μπορεί να βρεθεί μόνο με την προβολή τους στη δημοσιότητα και την πίεση που ασκείται ως αποτέλεσμα αυτής, ενώ δεν θα πρέπει να υποτιμάται και η προληπτική δράση που έχουν αυτού του είδους οι εκθέσεις του Ελεγκτικού Συνεδρίου.
<P>
Πρόεδρε, δεν θα ήθελα να υπεισέλθω σε βάθος στις συγκεκριμένες περιστάσεις που περιγράφονται στην έκθεση Fabra Wallιs. Πιστεύω ότι πρόκειται για μια άριστη έκθεση στην οποία, όπως δήλωσε και η κ. Wemheuer, πρέπει να δοθεί συνέχεια επειδή θα χρειασθεί να περάσει ακόμη πολύς καιρός έως ότου επιλυθούν τα προβλήματα. Ωστόσο θα ήθελα να αναφερθώ σε ένα σημείο το οποίο επέσυρε την προσοχή και άλλων και κυρίως του κ. Dell'Alba που αφορά το ερώτημα κατά πόσον η Επιτροπή είναι σε θέση να εκτελέσει τον προϋπολογισμό της. Πώς πρέπει να πράξει η Επιτροπή; Με ποια ενδιάμεσα μπορεί να κινηθεί η Επιτροπή; Μπορούμε να είμαστε βέβαιοι ότι αυτό θα συμβεί με τον ενδεδειγμένο τρόπο; Εν ολίγοις, υπάρχει το πρόβλημα που ξεκινάει από το PHARE, συνεχίζει με το TACIS, για να καταλήξει στα διαρθρωτικά ταμεία. Κοιτάζοντας την περίπτωση της Agenda 2000, διαπιστώνεται για άλλη μία φορά ότι η Επιτροπή αποδίδει ολοένα και περισσότερη σημασία στην αποκέντρωση. Αντιλαμβάνομαι το γιατί, ωστόσο το ερώτημα που προβάλλεται ολοένα και πιο έντονο είναι το κατά πόσον η Επιτροπή μπορεί να φέρει την ευθύνη για τις ίδιες τις ευθύνες της. Επ'αυτού έχω σοβαρές επιφυλάξεις.
<P>
Πρόεδρε, όπως ανέφερε ήδη και η κ. Mόller, φαίνεται ότι οι Επίτροποι δεν έχουν πλέον επίγνωση των πράξεων των υπαλλήλων των Γενικών Διευθύνσεων, παρ'όλο που αυτό θα έπρεπε. Συνεπώς, διαπιστώνουμε ήδη την ύπαρξη ενός σημείου στο οποίο οι Επίτροποι δεν ανταποκρίνονται στις απαιτήσεις. Φανταστείτε τι συμβαίνει όσον αφορά την επικοινωνία μεταξύ των Γενικών Διευθύνσεων στις Βρυξέλλες και του ενδιαφερόμενου τομέα. Είναι αδιάφορο αν αυτό συμβαίνει εντός ή εκτός Ευρωπαϊκής Ένωσης. Πιστεύω ότι το πρόβλημα είναι συγκρίσιμο με τα προβλήματα που αντιμετωπίζουν πάρα πολλά κράτη μέλη στον τομέα της αναπτυξιακής συνεργασίας όπου η εκτέλεση προγραμμάτων μπορεί σε γενικές γραμμές να χαρακτηρισθεί ως προβληματική απλώς και μόνο επειδή τα κράτη μέλη δεν διαθέτουν δικούς τους ανθρώπους στις χώρες με τις οποίες υπάρχει συνεργασία για την ανάπτυξη, αλλά εξαρτώνται από τη συνεργασία με άλλους. Η κατάσταση περιπλέκεται ακόμη περισσότερο σε περίπτωση που η συνεργασία αυτή ανατεθεί σε τρίτους. Πιστεύω ότι θα πρέπει να εξετασθεί περαιτέρω αυτή η προβληματική, πράγμα που στην ουσία δεν έγινε ποτέ στην Ευρωπαϊκή Ένωση, επειδή το μέγεθος της εξωτερικής βοήθειας και των διαρθρωτικών ταμείων αποκτά ολοένα και μεγαλύτερη σημασία. Στο παρελθόν, η Επιτροπή συστάθηκε ως όργανο με νομοθετικά και όχι διαχειριστικά καθήκοντα. Αυτό είναι το πρόβλημα που προσλαμβάνει διαρκώς μεγαλύτερες διαστάσεις στην Ευρωπαϊκή Ένωση. Για το λόγο αυτό πιστεύω ότι το Κοινοβούλιο θα πρέπει να μελετήσει με σοβαρότητα το θέμα.

<SPEAKER ID=21 NAME="Kellett-Bowman">
Κύριε Πρόεδρε, αυτή η συζήτηση θα μπορούσε να καταλήξει στην άσκηση κριτικής όσον αφορά την ίδια την ύπαρξη της πολιτικής MED. Είναι ευχάριστο που αυτό δεν συνέβη. Εκείνο που πράγματι συνέβη είναι ότι το Ελεγκτικό Συνέδριο προσκόμισε στον αντιπρόεδρο Marin πολύ σοβαρές κατηγορίες και εκείνος το θεώρησε ευκαιρία να απαντήσει και διέκοψε αμέσως τις πολιτικές. Αν ορισμένοι από τους αναλήπτες θεωρούν ότι έδρασε πολύ εσπευσμένα, έχουν κάθε δικαίωμα να προσφύγουν στο δικαστήριο.
<P>
Όλα αυτά μου θυμίζουν αυτά που είχε πει ο κύριος Santer όταν ανέλαβε υπηρεσία. Είπε ότι η Επιτροπή πρέπει να κάνει λιγότερα πράγματα αλλά να τα κάνει καλύτερα. Γνωρίζω καλά ότι το πρόγραμμα MED ξεκίνησε πριν αυτός αναλάβει υπηρεσία. Τι συνέβη όμως; Ψηφίστηκαν χρηματικά ποσά για ένα εκτεταμένο πρόγραμμα και θεωρήθηκε καλό να το χωρίσει η Επιτροπή σε πολλούς αναλήπτες. Αυτό θα μπορούσε να σημαίνει: »Είναι τόσο διαφανές που μπορούμε να δούμε που πηγαίνουν τα χρήματα». Όμως δεν υπήρχαν αρκετά προσόντα διαχείρισης και αρκετοί διαχειριστές στην Επιτροπή για να διεκπεραιώσουν αυτές τις συμβάσεις. Αναμίχθηκαν πάρα πολλές Γενικές Διευθύνσεις, οι ίδιες οι συμβάσεις ήταν παρά πολλές, και ο έλεγχος πήρε μια τρελή πορεία. Πράγματι, το πρόγραμμα MED κατέληξε να γίνει πρόγραμμα «MΑD».
<P>
Θα πρότεινα στην Επιτροπή να δείξει λίγη ταπεινοφροσύνη ο αντιπρόεδρος Marin και να δεχθεί τις συστάσεις που εμπεριέχονται στην εξαίρετη έκθεση του κυρίου Fabra Valles. Υπάρχουν απαντήσεις στα προβλήματα που παρουσιάστηκαν και πιστεύω ότι θα τις βρει μέσα σε αυτή την έκθεση. Το πρόβλημα είναι πως πρόκειται για μια προσωρινή έκθεση που θα επιτρέψει στα προγράμματα να λειτουργήσουν από τώρα και στο εξής. Πρέπει όμως να διενεργηθούν περαιτέρω έρευνες. Με ευχαριστεί το γεγονός ότι υπάρχει ένα κενό στην ημερήσια διάταξη του φθινοπώρου για μια περαιτέρω έκθεση του κυρίου Fabra Valles. Περιμένω και πάλι μια καλή εργασία από αυτόν.

<SPEAKER ID=22 LANGUAGE="IT" NAME="Viola">
Κύριε Πρόεδρε, κύριε επίτροπε, αγαπητοί συνάδελφοι, πριν από όλα να εκφράσω την εκτίμησή μου προς το συνάδελφο Fabra για την άριστη έκθεσή του και, θα πρέπει να το τονίσω, για την εξαιρετική εργασία ελέγχου του Ελεγκτικού Συνεδρίου, που εύχομαι να διεξάγεται με την ίδια αυστηρότητα και τον ίδιο τρόπο και στους άλλους τομείς και κυρίως σε όσους ανατίθενται σε εξωτερικούς φορείς: ειλικρινά, δύσκολα μπορώ να πιστέψω ότι οι απάτες, οι ανωμαλίες επισυμβαίνουν μόνο στα προγράμματα MED. Μετά από αυτή την παρατήρηση, επιθυμώ να υπογραμμίσω ότι οι αναλύσεις, οι κριτικές δεν μπορεί σε καμία περίπτωση να σημαίνουν την απόρριψη της αποκεντρωμένης συνεργασίας, που αποτελεί τη βάση της νέας ευρωμεσογειακής πολιτικής. Αυτή η ιδέα, όντως, δημιουργίας δικτύων σε θέση να δημιουργούν τις προϋποθέσεις επικοινωνίας μεταξύ των κοινωνιών των πολιτών και των μεμονωμένων παραγόντων, χωρίς να περνάμε από τους γραφειοκρατικούς φραγμούς της κάθετης συνεργασίας, αποτέλεσε μία βασική αλλαγή, και γι αυτό το λόγο θα πρέπει να προστατευθεί.
<P>
Θα ήθελα εξάλλου να ευχηθώ να αποτελέσει η όλη συζήτηση την ευκαιρία για να τονισθεί με αποφασιστικότητα, η ανάγκη μίας στροφής στην ευρωμεσογειακή πολιτική που, μετά από την απογοητευτική κατάληξη της Διάσκεψης της Μάλτας, τις δυσκολίες εκκίνησης των προγραμμάτων MEDΑ, την εμπλοκή για δύο σχεδόν χρόνια των προγραμμάτων MED, εισέρχεται κατά κάποιο τρόπο σε χειμέρια νάρκη. Πολύ καλά έκανε, επομένως, ο επίτροπος Martin και πάγωσε τα προγράμματα αλλά εύχομαι μετά από αυτό το μεγάλο διάστημα, να έχει λύσει τα οργανωτικά προγράμματα που εξασφαλίζουν διαφάνεια και αποτελεσματικότητα διαχείρισης. Είναι καιρός να ξεκινήσουμε εκ νέου διότι η κοινή γνώμη αρχίζει να υποψιάζεται ότι αυτή η ευρωμεσογειακή πολιτική είναι μία πολιτική που μόνο ανακοινώνεται χωρίς ποτέ να υλοποιείται.

<SPEAKER ID=23 NAME="Marνn">
Κύριε Πρόεδρε, λόγω της σημασίας αυτής της συζήτησης, και διότι η Επιτροπή φρονεί ότι συνεργάστηκε υποδειγματικά με το Ευρωπαϊκό Κοινοβούλιο και με την Επιτροπή Ελέγχου του Προυπολογισμού, θα χρειαστώ κάποιο χρόνο, διότι επιπλέον θα ήθελα να ανακοινώσω μερικές καινοτομίες σε αυτήν την Ολομέλεια.
<P>
Κατά πρώτον, επωφελούμενος από την τελευταία παρέμβαση του κ. Viola, θα ήθελα να κάνω την εξής διευκρίνιση. Την έχω κάνει επανειλημμένως, φαίνεται όμως ότι δεν καταφέρνει να γίνει κατανοητή. Συγχέονται -δεν ξέρω αν πρόκειται για σύγχυση σκόπιμη ή μη- τα προγράμματα αποκεντρωμένης συνεργασίας MED με το πρόγραμμα MEDA που ενέκρινε η Διάσκεψη της Βαρκελώνης. Μιλάμε για ένα ζήτημα που έχει σχέση με έναν κανονισμό, που εγκρίθηκε από το Συμβούλιο Υπουργών στις 29 Ιουνίου 1992, ενώ ο Κανονισμός MEDA εγκρίθηκε τον Ιούλιο του 1996. Κατά συνέπεια, δεν είναι δυνατόν το Κοινοβούλιο να εξακολουθήσει να συγχέει κάποιες περιστάσεις που σχετίζονται με μια πολιτική, τα προγράμματα MED των παλαιών πρωτοκόλλων, με το αποτέλεσμα της Διάσκεψης της Βαρκελώνης και το πρόγραμμα MEDA. Το πρόγραμμα MEDA δεν επηρεάζεται διόλου από αυτού του είδους τη συνεργασία.
<P>
Δεύτερον, κ. Fabra Vallιs, πιστεύω ότι η έκθεσή σας είναι πράγματι υποδειγματική για πολλούς λόγους. Πρώτον διότι φέρνει στο φως τις παρατυπίες στη διαχείριση των διαφόρων εταιρειών στις οποίες είχαμε εμπιστευτεί την εφαρμογή των προγραμμάτων αποκεντρωμένης συνεργασίας στη Μεσόγειο, καθώς και των ίδιων των Υπηρεσιών της Ευρωπαϊκής Επιτροπής. Δεύτερον, διότι αποκαλύπτει τα κενά του κοινοτικού νομικού μηχανισμού απέναντι στην ποινική προστασία των χρηματοοικονομικών συμφερόντων της Ευρωπαϊκής Κοινότητας. Τρίτον, διότι καταδεικνύει τις εσωτερικές προσπάθειες που θα πρέπει ακόμη να καταβάλει η Ευρωπαϊκή Επιτροπή για να σχεδιάσει και να τελειοποιήσει συστήματα συναγερμού και μηχανισμούς που να επιτρέπουν να αποφεύγεται οι παρατυπίες που διαπιστώνονται σε έναν από τους τομείς δαπανών -στην προκειμένη περίπτωση τα MED- να μπορούν να επαναλαμβάνονται σε άλλους τομείς δαπανών, όπως έγινε. Και τέλος, διότι αποδεικνύει ότι η συνεργασία και η συνδυασμένη προσπάθεια των θεσμικών οργάνων -Ελεγκτικού Συνεδρίου, Κοινοβουλίου, Επιτροπής και Συμβουλίου- μπορούν πράγματι να επιτρέψουν να προοδεύσουμε και να προσεγγίσουμε σημαντικά την επίλυση αυτών των προβλημάτων, διότι φαντάζομαι ότι αυτό που όλοι επιδιώκουμε είναι η επίλυση αυτών των προβλημάτων.
<P>
Σχετικά με το πρώτο σημείο -τις παρατυπίες που διαπιστώθηκαν από το Ελεγκτικό Συνέδριο- γνωρίζετε -διότι είχα την ευκαιρία να το εξηγήσω επανειλημμένως και λυπάμαι που δεν το τόνισαν οι ομιλητές- ότι από τη στιγμή που το Ελεγκτικό Συνέδριο μου κοινοποίησε, μέσω των ελεγκτών του, στις 6 Οκτωβρίου 1995, ότι είχαν εντοπιστεί ανωμαλίες, δύο εβδομάδες αργότερα, έλαβα την απόφαση να διακόψω και να ακυρώσω όλες τις συμβάσεις, ως μέτρο προφύλαξης.
<P>
Η πρώτη απόφαση που έλαβα, από τη στιγμή που είδα ότι τα πράγματα δεν ήταν ξεκάθαρα, ήταν να διακόψω τις συμβάσεις, με όλες τις πολιτικές συνέπειες, όπως θα εξηγήσω στη συνέχεια. Στην επιχείρηση αυτή πλήρωσαν οι δίκαιοι για τους αμαρτωλούς, διότι υπήρξε κάποια τεχνική υποστήριξη που καταχράστηκε, αλλά υπάρχει και κάποια άλλη τεχνική υποστήριξη -ΜΚΟ, φορείς, που πραγματοποιούσαν εξαίρετη εργασία, και το παράδειγμα που αναφέρατε είναι ένα από αυτά- που ενήργησε ορθώς. Και είχα επίγνωση για αυτό. Πριν από δύο χρόνια όμως -και λυπάμαι που ορισμένοι από εκείνους που παρενέβησαν έφυγαν από το ημικύκλιο χωρίς να ακούσουν αυτό το επιχείρημα- έλαβα την απόφαση να διακόψω τις συμβάσεις. Δεν είχα τίποτε να κρύψω. Θα σας πω και κάτι ακόμη: δεν είναι καθόλου βέβαιο, κ. KellettBowman, ότι το Ελεγκτικό Συνέδριο έλαβε την απόφαση να καταργήσει τα προγράμματα.
<P>
Το Ελεγκτικό Συνέδριο έλαβε την απόφασή του τον Μάιο του 96, και σχεδόν ένα χρόνο πριν είχαμε λάβει την απόφαση να διακόψουμε τα προγράμματα και να ακυρώσουμε όλες τις εν εξελίξει συμβάσεις με τις εμπλεκόμενες επιχειρήσεις. Την ίδια εποχή ζήτησα από την UCLAF και από τον δημοσιονομικό Έλεγχο, όπως γνωρίζετε, να ξεκινήσουν μια έρευνα σε όλο το δίκτυο, για να μάθουμε τι ακριβώς συνέβαινε.
<P>
Θα ήθελα να απαντήσω στον κ. Dankert που έκανε μερικές παρατηρήσεις επί της ουσίας. Είναι βέβαιο ότι, με τα σημερινά διοικητικά μέσα, η Επιτροπή ή οι Επίτροποι δεν είμαστε σε θέση να πραγματοποιούμε έναν ειδικό έλεγχο επί της αποκεντρωμένης συνεργασίας· αυτό δεν είναι μυστικό. Είπα ήδη ότι αυτή τη συγκεκριμένη στιγμή δεν είμαι σε θέση να σας πω τι συμβαίνει με τα petits projets που μπορεί να υλοποιούνται στο Περού, τη Γουατεμάλα, την Τυνησία, την Αίγυπτο, την Καμπότζη, τις Φιλιππίνες, την Ινδία ή το Πακιστάν. Δεν ξέρω αν κάποιος από εσάς θα ήταν ικανός γι' αυτό. Διευκρίνιση: δεν πρόκειται μόνο για το αν είναι δική μου αρμοδιότητα ή όχι. Αν επιθυμούμε να συνεργαζόμαστε, θα πρέπει να βρούμε τη σωστή λύση.
<P>
Υπάρχει και ένα άλλο στοιχείο, το οποίο θα πρέπει και πάλι να υπενθυμίσω στο ημικύκλιο. Δεδομένου αυτού που είχε συμβεί στις 17 Ιουλίου 1996, δηλαδή πριν από ένα χρόνο ακριβώς, παρουσίασα στην Επιτροπή τέσσερις νέους τύπους συμβάσεων που θωράκισαν τις συμβάσεις MEDA. Και αυτό το κάναμε πριν από ένα χρόνο, δηλαδή, κ. Mόller, κ. Wemheuer, θα φτάσουμε ως το τέλος· εγώ είμαι ο πρώτος που τον ενδιαφέρει αυτό. Δεν έχω τίποτε να μου προσάψω, διότι έρχομαι σε αυτήν την Ολομέλεια μπορώντας να αποδείξω ότι ένα μεγάλο ποσοστό των ζητημάτων που βάσιμα παρουσιάζει ο κ. Fabra Vallιs απλώς έχουν ήδη επιλυθεί.
<P>
Απομένουν άλλα, μπορώ όμως να σας πω ότι, σχετικά με το σύνολο της έκθεσης του κ. Fabra Vallιs, το 80 % αποτελεί αντικείμενο αποφάσεων που έχουν ήδη ληφθεί. Μας επομένει να ολοκληρωθεί η διοικητική εξέταση. Και αν εσείς ρωτάτε «Μα τι πρόβλημα έχει ο Επίτροπος, που έλαβε την απόφαση να διακόψει τα προγράμματα πριν από δύο χρόνια, να φτάσει ως το τέλος; » σας απαντώ ότι δεν έχω κανένα πρόβλημα, ότι θα φτάσουμε ως το τέλος, με όλες τις συνέπειες και σε όλα τα πεδία.
<P>
Τι έκανε η Επιτροπή;
<P>
Κατά πρώτον, δεν πρόκειται να χαθεί ούτε ένα Ecu. Η Επιτροπή, με δική μου πρωτοβουλία, έλαβε την απόφαση να διακόψει και να ακυρώσει όλα τα προγράμματα -τα 14 που ανακαλύψαμε- και ευχαριστώ τον κ. Fabra Vallιs που κατέστησε σαφές το τι κόστισε στην Επιτροπή να ανακαλύψει όλο το δίκτυο, όπου μερικές φορές υπήρχαν και διπλά ονόματα· το τι της κόστισε να εντοπίσει τελικά όλες τις Γενικές Διευθύνσεις που είχαν συμβάσεις χωρίς να το ξέρουν, διότι μερικά γραφεία τεχνικής υποστήριξης έχουν την ευχέρεια να αλλάζουν όνομα. Ωστόσο, τις εντοπίσαμε. Όλες αυτές λοιπόν διακόπηκαν, πάγωσαν. Όλες ανεξαιρέτως. Θα φτάσουμε ως το τέλος, και εδώ είμαι κάπως αμήχανος, κ. Theato. Με γνωρίζετε καλά, μου ζητήσατε κεκλεισμένων των θυρών να είμαι αταλάντευτος, να ενεργήσω με πλήρη πειθαρχία, να διακόψω τις συμβάσεις, να ζητήσω εντολές επιστροφής των χρημάτων. Ε λοιπόν, το έκανα. Και θα φτάσουμε ως το τέλος.
<P>
Γι' αυτό και δεν καταλαβαίνω τώρα, και σε αυτό οφείλεται η αμηχανία μου, πώς μπορείτε να κατηγορείτε την Επιτροπή για ολιγωρία, όταν έχουμε λάβει τις αποφάσεις.
<P>
Συγχρόνως, δώσαμε εντολή επιστροφής όλων των οφειλόμενων ποσών. Και θα σας δώσω έναν κατάλογο με τα θέματα που πράγματι εντοπίστηκαν, εταιρεία-εταιρεία.
<P>
Θα ήθελα σήμερα να αναλάβω τις ευθύνες μου· βεβαίως διότι έτσι θα έχω λόγους στο μέλλον να μου εξηγούν επίσης κάποιες συμπεριφορές.
<P>
Δόθηκαν εντολές επιστροφής των χρημάτων στα εξής γραφεία τεχνικής υποστήριξης:
<P>
»Citι Unie Dιveloppement», το οποίο κατέβαλε ήδη το οφειλόμενο ποσόν και το ζήτημα λύθηκε.
<P>
»Cσrdoba City Hall», αποδέκτη δύο σχεδίων. Ο οργανισμός αυτός έθεσε ένα πρόβλημα αριθμών και είναι διατεθειμένος να καταβάλει το 70 %. Η Επιτροπή, αυτήν τη στιγμή, διαπραγματεύεται προκειμένου να διαπιστώσει αν οι αριθμοί της, ή οι αριθμοί μας, είναι ακριβείς, και στην περίπτωση όμως αυτού του σχεδίου σχετικά με την Cσrdoba ζητήθηκε επίσης η επιστροφή των χρημάτων.
<P>
Όσον αφορά το «Conseil des Communes et des Rιgions de l'Europe», ζητήσαμε επίσης και από αυτόν τον οργανισμό την επιστροφή των χρημάτων. Η προθεσμία απάντησης λήγει αυτήν την εβδομάδα.
<P>
Τέλος, οι εταιρείες ARTM, ISMERI και FERE δεν απάντησαν μέσα στις καθορισμένες προθεσμίες ή απορρίπτουν τις αξιώσεις της Επιτροπής.
<P>
Και πράγματι, σας επιβεβαιώνω ότι την περασμένη εβδομάδα, σύμφωνα με τη Γενική Γραμματεία της Επιτροπής, ακολουθώντας τις συστάσεις του κ. Fabra Vallιs, υπαγορεύσαμε μια γενική εντολή «mise en demeure » σε σχέση με τις συμβάσεις αυτών των εταιρειών.
<P>
Στην περίπτωση που δεν πληρώσουν, αυτό που θα κάνει η Επιτροπή θα είναι να αποζημιωθεί αυτομάτως από τις άλλες δεκατέσσερις εν ισχύει συμβάσεις, κάτι που, σύμφωνα με τη Νομική μας Υπηρεσία, επιτρέπεται από τη σημερινή νομοθεσία.
<P>
Δεύτερον, μιλήσατε για ποινικές ευθύνες. Η Επιτροπή -το είπα επίσης κεκλεισμένων των θυρών και σήμερα το λέω δημόσια, με σκοπό να αποφευχθούν συγχύσεις στο μέλλον- έλαβε την απόφαση στο παρελθόν να οδηγήσει μια εταιρεία ενώπιον της δικαιοσύνης της χώρας της προκειμένου η δικαιοσύνη της χώρας της να αναλύσει αν υπάρχουν αξιόποινα στοιχεία.
<P>
Τέλος, και αναφέρομαι και πάλι στην κ. Mόller, η Επιτροπή αποφάσισε να ξεκινήσει μια διοικητική εξέταση, μετά την ολοκλήρωση της έκθεσης της UCLAF. Και η έκθεση της UCLAF -το είπα κεκλεισμένων των θυρών και το επαναλαμβάνω δημόσια- καθορίζει ότι δεν υπήρξε παράνομος πλουτισμός από πλευράς κανενός υπαλλήλου.
<P>
Μπορείτε να σκεφτείτε ότι είναι σωστό ή λάθος, εγώ όμως πρέπει να εργαστώ με αντικειμενικά στοιχεία, και με τον ίδιο τρόπο που έλαβα την απόφαση να οδηγήσω ορισμένες εταιρείες ενώπιον των δικαστηρίων, με αντικειμενικά στοιχεία, ως Επίτροπος, δεν μπορώ να επιτρέψω στον εαυτό μου την επιπολαιότητα να κατηγορήσω οποιονδήποτε για παράνομο πλουτισμό χωρίς να διαθέτω αξιόπιστα στοιχεία. Δεν μπορώ να το κάνω, το εξήγησα επανειλημμένως και δεν κρύβω τίποτε.
<P>
Η διοικητική εξέταση βρίσκεται σε εξέλιξη. Ο κοινοτικός μηχανισμός είναι πολύ σαφής. Υπήρχαν εσωτερικά κενά. Πώς αντιδράσαμε μπροστά σε αυτά, κ. Fabra Vallιs;
<P>
Κατ' αρχήν, ο Γενικός Γραμματέας καθοδήγησε όλους του Γενικούς Διευθυντές προκειμένου να ληφθούν μέτρα και προφυλάξεις οριζόντιου χαρακτήρα σε ολόκληρη την Επιτροπή με σκοπό να μην επαναληφθούν τέτοια ζητήματα.
<P>
Στην πράξη, αυτό που πρόκειται να κάνουμε είναι να επεκτείνουμε τη σύμβαση θωρακισμένου χαρακτήρα του προγράμματος MEDA της Βαρκελώνης -για να καταλαβαινόμαστε- σε όλες τις υπόλοιπες Γενικές Διευθύνσεις, έτσι ώστε αν γίνει κάποια κατάχρηση από πλευράς της τεχνικής υποστήριξης, να σταματήσουν αμέσως οι πληρωμές, να επιβληθούν κυρώσεις στην εταιρεία και να επιστραφούν τα χρήματα. Τουλάχιστον εδώ έχουμε εγγυήσεις ότι από τα παλαιά σχέδια MED δεν θα χαθεί ούτε ένα Ecu.
<P>
Δεύτερον, η Γενική Επιθεώρηση Υπηρεσιών της Επιτροπής προετοιμάζει τις απαντήσεις -και θα σας τις παρουσιάσουμε πριν τον Οκτώβριο- σχετικά με τους γενικούς μηχανισμούς, όπως ζητά η έκθεσή σας. Αυτό είναι ένα από τα πράγματα που απομένουν να γίνουν -το παραδέχομαι- από αυτό το 20 % εκείνων που δεν έχουν ακόμη γίνει.
<P>
Εξάλλου, η Επιτροπή ενέκρινε ήδη τη θέσπιση ενός συστήματος πρόωρου συναγερμού, ένα «Early Warning System», έτσι ώστε, στο εξής, όταν εντοπίζεται μια ανωμαλία σε οποιοδήποτε πρόγραμμα του εξωτερικού δικτύου, όλες οι Γενικές Διευθύνσεις να διακόπτουν τα προγραμματισμένα ως μέτρο προφύλαξης. Πρόκειται για ένα ριζικό μέτρο, ανταποκρινόμαστε όμως έτσι σε αυτό που δικαίως είπε ο κ. Dankert. Δεν έχουμε άλλο τρόπο να ενεργήσουμε: όταν φτάνει η πληροφόρηση στον πολιτικό αρμόδιο, θα πρέπει να λαμβάνεται η απόφαση διακοπής, ως μέτρο προφύλαξης. Και στη συνέχεια θα πρέπει να εξακριβώνουμε. Πρόκειται για ένα σκληρό σύστημα, οπωσδήποτε πολύ σκληρό, είναι όμως αναπόφευκτο.
<P>
Τέλος, θα ήθελα να σας πω το εξής. Η Επιτροπή, είναι βέβαιο, πάγωσε όλες τις πληρωμές σε σχέση με τις εν εξελίξει συμβάσεις που είχαν συναφθεί με άλλες Γενικές Διευθύνσεις για όλες τις εταιρείες που απορρίπτουν την επιστροφή των χρημάτων. Κατ' αυτόν τον τρόπο, σας επαναλαμβάνω και πάλι, δεν θα χαθεί ούτε ένα Ecu. Δόθηκαν οδηγίες να διακοπούν όλες οι συμβάσεις.
<P>
Κύριε Πρόεδρε, επιθυμώ να καταστήσω σαφές ότι η Επιτροπή θα φτάσει στη ρίζα του προβλήματος.
<P>
Και σας διαβεβαιώ ότι η Επιτροπή ακύρωσε όλες τις άμεσες συμβάσεις που ίσχυαν με τις εταιρείες FERE και ISMERI.
<P>
Μαζί με αυτές τις δύο συμβάσεις εντοπίσαμε και άλλες τρεις, που συνδέονται με άλλα γραφεία τεχνικής υποστήριξης και με άλλο όνομα. Με αυτό το όνομα υπήρχαν γραφεία τεχνικής υποστήριξης που εργάζονται σωστά και δεν θα μπορούσαμε να τα ζημιώσουμε, και συνεπώς, αυτό που έγινε, ήταν να διακοπούν οι συμβάσεις, με όλες τις συνέπειες.
<P>
Και τέλος, θα ήθελα να κάνω την εξής αξιολόγηση. Μπορείτε να είστε βέβαιοι, κ. Fabra Vallιs, κ. Theato, ότι θα διευθετήσουμε αυτό το ζήτημα. Ακόμη και πριν ζητήσει το ίδιο το Κοινοβούλιο να ενεργήσουμε, η Επιτροπή το έκανε. Ακόμη και πριν εκδώσει το Ελεγκτικό Συνέδριο την οριστική του απόφαση, η Επιτροπή ενήργησε. Διότι η Επιτροπή ενδιαφέρεται περισσότερο από τον καθένα να επιλυθεί αυτό το θέμα.
<P>
Έχω επίγνωση του εξής: δεν με απασχολεί να υπερασπιστώ τις αποφάσεις που λάβαμε. Αυτό που με ανησυχεί στ' αλήθεια είναι ότι δεν υπερασπιστήκαμε τις έντιμες ΜΚΟ, φορείς και γραφεία τεχνικής υποστήριξης που ζημιώθηκαν με την απόφασή μου.
<P>
Περίμενα παρεμβάσεις που να λένε: »Μα κ. Marνn, υπήρξατε πολύ σκληρός», »Κ. Marνn, λάβατε μια βεβιασμένη απόφαση, πολύ αυστηρή, διότι η τάδε ΜΚΟ, ο τάδε φορέας, το τάδε γραφείο τεχνικής υποστήριξης, που εργαζόταν σωστά, ζημιώθηκε».
<P>
Έλαβα επιστολές από πολλές ΜΚΟ και φορείς που έλεγαν: »Κ. Marνn, υπήρξατε άδικος απέναντί μας, διότι εμείς εργαζόμαστε σωστά, έντιμα, τηρούσαμε τους όρους και εσείς μας επιβάλατε κυρώσεις». Και η απάντησή μου ήταν: »Είναι βέβαιο, αλλά έπρεπε να μάθω τι συνέβαινε».
<P>
Και θα προτιμούσα να υπήρχε κάποια ανησυχία σχετικά με τους δίκαιους που υπέστησαν μια πολύ σκληρή απόφαση.
<P>
Εν πάση περιπτώσει, μην έχετε καμία αμφιβολία, κ. Fabra Vallιs, ότι πριν τον Οκτώβριο θα έχετε λάβει πλήρη απάντηση σε όλα όσα ζητάτε.

<SPEAKER ID=24 NAME="Kellet-Bowman">
Κύριε Πρόεδρε, λυπούμαι που ο Αντιπρόεδρος της Επιτροπής επανέλαβε λανθασμένα τα λόγια μου. Υπαινίχθηκε πως είπα ότι το Ελεγκτικό Συνέδριο σταμάτησε αυτές τις συμβάσεις. Στην καταγραφή θα φανεί ότι είπα πως ο αντιπρόεδρος της Επιτροπής, Manuel Marin, ακύρωσε τις συμβάσεις και στη συνέχεια είπα πως, αν έχει ενεργήσει εσπευσμένα, οι αναλήπτες και οι υπόλοιποι μπορούν να διεκδικήσουν τα δικαιώματα τους στα αστικά δικαστήρια.

<SPEAKER ID=25 LANGUAGE="DE" NAME="Theato">
Κύριε Πρόεδρε, αγαπητοί συνάδελφοι, θα ήθελα να ευχαριστήσω πολύ εγκάρδια τον αντιπρόεδρο κ. Marin. Φοβάμαι μόνο πως - ίσως λόγω της διερμηνείας - έχουν παρεισφρήσει μια-δυο παρεξηγήσεις. Δεν είναι σωστό ότι εμείς ζητήσαμε την αναστολή των συμβάσεων. Αυτό είναι βέβαια θέμα της Επιτροπής, που αφορά την εκτέλεση. Αντίθετα, εμείς διαπιστώσαμε - κι αυτό φαίνεται καθαρά στην έκθεση - ότι η Επιτροπή ενήργησε σωστά και ότι τώρα πρέπει να δείξουμε κοινό ενδιαφέρον να αποκαλυφθούν τα σφάλματα, να μάθουμε από αυτά και να σταματήσουμε τις παρατυπίες. Αλλά τα προγράμματα πρέπει και πάλι να δρομολογηθούν. Το είπα προηγουμένως ξεκάθαρα και στην παρέμβασή μου, ίσως υπήρξε εδώ παρεξήγηση. Σε κάθε περίπτωση είμαστε ευχαριστημένοι. Αυτή ήταν μια αναγκαία συζήτηση, αλλά δεν ήταν η τελική. Νομίζω, ότι σε αυτό συμφωνούμε και από τις δύο πλευρές.

<SPEAKER ID=26 NAME="Marνn">
Κύριε Πρόεδρε, ζητώ συγγνώμη διότι πρέπει να υπήρξε κάποια παρεξήγηση.

<SPEAKER ID=27 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=4>
ΚΟΑ στον τομέα του ακατέργαστου καπνού
<SPEAKER ID=28 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0214/97) του κ. Rosado Fernandes, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την έκθεση της Επιτροπής προς το Συμβούλιο για την κοινή οργάνωση αγοράς στον τομέα του ακατέργαστου καπνού (COM(96)0554 - C4-0057/97).

<SPEAKER ID=29 NAME="Rosado Fernandes">
Κύριε Πρόεδρε, καταρχή θα ήθελα να πω ότι θα μιλήσω λιγότερο από πέντε λεπτά, διότι ο καπνός που δημιούργησε ο Επίτροπος κ. Marνn έβλαψε ασφαλώς αυτή τη συζήτηση. Θα ήθελα, επιπλέον, να σας υπενθυμίσω, και να υπενθυμίσω στο προεδρείο, αυτό που συμφωνήθηκε στη διάσκεψη των Προέδρων στο Λουξεμβούργο - και αυτό δεν είναι ζήτημα διαφάνειας, είναι ζήτημα εντιμότητας, επειδή η διαφάνεια είναι ένας όρος για το κρύσταλο, ενώ εντιμότητα είναι ένας όρος για τους ανθρώπους: πρέπει να διατηρήσουμε την εντιμότητα και να ψηφίσουμε μετά τις 12 αυτή την έκθεση.
<P>
'Οταν την ανέλαβα, ήξερα ότι ήταν μία έκθεση που δεν έχει μόνο καπνό, όπως ορισμένοι λόγοι που εκφωνούνται εδώ, αλλά έχει επίσης φωτιά που μπορεί να μας κάψει. Και γι'αυτό την ανέλαβα, πιστεύοντας ότι έτσι υπερασπίζομαι τα συμφέροντα των 170 χιλιάδων καλλιεργητών καπνού - επειδή είναι 170 χιλιάδες, και όχι 135 χιλιάδες, οι καλλιεργητές καπνού που, σε όλη την Ευρώπη, εργάζονται σε εκμεταλλεύσεις από 1, 5 ως 2 εκτάρια, μεταξύ 1.000 και 2.000 ωρών το χρόνο. Θα ήθελα να ξέρω πόσα άτομα σε αυτή την Ευρώπη εργάζονται 1.000 ή 2.000 ώρες το χρόνο; Είναι ένα ηθικό παράδειγμα.
<P>
Η αλήθεια είναι ότι κοστίζει πράγματι, σύμφωνα με τις πληροφορίες που δόθηκαν από ορισμένους απεσταλμένους και αγιατολλάδες του Επιτρόπου στην Επιτροπή Προϋπολογισμών, ένα δισεκατομμύριο ECU, που είναι το ποσό το οποίο δαπανάται για τον καπνό. Είναι αλήθεια! Δεν πρέπει να το κρύβουμε, ούτε πρέπει να ντρεπόμαστε! Βαρέθηκα να βλέπω μία Ευρώπη γεμάτη ντροπή για όσα κάνει, γεμάτη ντροπή επειδή δαπανάει για ανθρώπους αυτά που δεν δαπανάει για την καταπολέμηση της διαφθοράς. Δεν βλέπω την ίδια ανησυχία για την καταπολέμηση της απάτης, δεν βλέπω την ίδια ανησυχία για τα δισεκατομμύρια ECU του ΦΠΑ που δεν καταβάλλεται, δεν βλέπω εναρμόνιση των φορολογικών συστημάτων ώστε να καταστούν ένα ποινικό σύστημα το οποίο θα τιμωρεί πράγματι τους παραβάτες. Αυτή τη στιγμή, στην Ευρώπη, η παράβαση πληρώνεται σε τιμή ευκαιρίας. Αυτά συμβαίνουν στην Ευρώπη, η πλήρης έλλειψη ηθικής, η συνεργασία και η συνενοχή μεταξύ της Επιτροπής και των κρατών μελών, πολλά από τα οποία ούτε καν πήραν μέρος σε μία συμφωνία για την εναρμόνιση των ποινικών νόμων.
<P>
Ωστόσο, όταν βλέπω να τίθεται το ζήτημα ενός δισεκατομμυρίου ECU για τον καπνό, εξοργίζομαι. Δεν έχουν εναλλακτική λύση οι 170 χιλιάδες αγρότες, συν τους 30 χιλιάδες στην πρώτη κατεργασία, συν 84 χιλιάδες στη μεταποίηση, συν όλους τους συγκυριακούς εργαζόμενους, τους μικρούς ιδιοκτήτες που προστατεύουν το περιβάλλον σε εξαιρετικά φτωχές περιοχές. Και, εάν είχαν εναλλακτική λύση, θα διατάρασσαν απλώς την οικονομία των τομέων όπου θα αναπροσανατολίζονταν. Είναι ντροπή το πρόσχημα που χρησιμοποιείται εδώ: το πρόσχημα της υγείας! Υπενθυμίζω στους αγαπητούς συναδέλφους ότι τη δική μου υγεία τη φροντίζω εγώ, και δεν τους ζητώ να «με καθαρίσουν», έκφραση που στα πορτογαλικά σημαίνει «να με βγάλουν απ'τη μέση»!
<P>
Η αλήθεια είναι ότι υπάρχει ένας αυξανόμενος μακαρθυσμός, υπάρχει ένας αυξανόμενος μακαρθυσμός που εισάγεται από την Αμερική, για την καταδίωξη των καπνιστών. Πρόκειται για τον Μακκάρθυ, για τις μάγισες του Σάλεμ, για την ιερά εξέταση!!! 'Οταν ο πρώτος ισπανός στρατιώτης, ο Rodrigo de Jerez, έφτασε στην πατρίδα του προερχόμενος από το Μεξικό και τον είδαν να τυλίγει ένα αρωματικό φύλλο που έμοιαζε με τουφέκι, ένας ιερέας, που τον είδε να βγάζει καπνό από τα ρουθούνια, είπε: »'Εχει συμμαχήσει με το διάβολο!» Και τον κατάγγειλε στην ιερά εξέταση. 'Eχουμε εδώ πολλούς απογόνους αυτής της σκέψης. 'Οποιος καπνίζει έχει συμμαχήσει με το διάβολο. Με το διάβολο έχει συμμαχήσει όποιος δαπανάει υπερβολικά χρήματα για να προστατεύσει την εργασία, αντί να πληρώνει για τους ανέργους. Αυτή είναι η άποψή μου, είναι μία ηθική άποψη, που ίσχυε στην Ευρώπη και που σήμερα δεν υπάρχει. Κατεβάζουμε τα πανταλόνια μπροστά στους Αμερικάνους. Και τώρα αποζημιώνεται κανείς αν δεν καπνιστής και κατηγορεί τους καπνιστές και τις επιχειρήσεις για το κακό που του έκαναν. Είναι μία καλή επιχείρηση αυτή τη στιγμή. Και έτσι, αγαπητοί φίλοι, ό, τι γράφτηκε γράφτηκε, αναλαμβάνω την ευθύνη για όλα και θα ήθελα να πω ότι αποτελεί μεγάλη τιμή για μένα να υπερασπίζομαι όλους εκείνους που εργάζονται στα χωράφια και καλλιεργούν, που προστατεύουν το περιβάλλον και που μπορούν ασφαλώς να συμβάλουν για να ανακαλυφθούν ποικιλίες καπνού λιγότερο επιβλαβείς για την υγεία και για να συνεχισθεί η βελτίωση της ποιότητας. Γι'αυτό υπάρχει μία αναδιαμόρφωση.

<SPEAKER ID=30 NAME="Hardstaff">
Κύριε Πρόεδρε, μιλώ αντί του συναδέλφου μου Terry Wynn εξ ονόματος της Επιτροπής Προϋπολογισμών, καθώς και εκ μέρους του ίδιου του εαυτού μου, για να υποστηρίξω τις τροπολογίες. Δυστυχώς αυτή η συζήτηση ξεκίνησε αργά και ο Terry Wynn έπρεπε να φύγει.
<P>
Αντίθετα από την πλειοψηφία των μελών της Επιτροπής Γεωργίας και Αγροτικής Ανάπτυξης, θα ήθελα να καλωσορίσω τις προτάσεις της Επιτροπής ως ένα χρήσιμο βήμα προς τη σωστή κατεύθυνση της μεταρρύθμισης στην ΚΟΑ για τον καπνό. Παρά ταύτα, δεν είναι αρκετό. Διαφωνώ βαθύτατα με τη δήλωση της πως η καλλιέργεια καπνού δεν διαφέρει σε τίποτα από οποιαδήποτε άλλη αγροτική δραστηριότητα. Ο καπνός είναι το μόνο γεωργικό προϊόν που επιδοτείται από την Ε.Ε. και σκοτώνει όσους το καταναλώνουν όταν χρησιμοποιείται έτσι όπως προορίζεται να χρησιμοποιείται.
<P>
Στις Η.Π.Α., οι κατασκευαστές τσιγάρων έχουν εξαναγκαστεί από τα δικαστήρια να δεχθούν την οικονομική ευθύνη για την καταστροφή της υγείας και την πρόκληση θανάτου των καταναλωτών των προϊόντων τους. Η Ε.Ε. θα πρέπει να είναι πολύ προσεκτική καθώς δεν δεσμεύεται να αποσύρει σταδιακά τις επιδοτήσεις στον καπνό, ενώ γνωρίζει πως όλες οι έρευνες τονίζουν τα επιβλαβή αποτελέσματα του για την υγεία των χρηστών, των παθητικών καπνιστών και των παιδιών των οποίων οι μητέρες καπνίζουν κατά τη διάρκεια της εγκυμοσύνης.
<P>
Η πρώτη συμβουλή που δίνουν οι ιατροί στους ασθενείς τους που τους επισκέπτονται με αναπνευστικά ή καρδιακά προβλήματα είναι να σταματήσουν το κάπνισμα. Είναι βέβαια απαράδεκτο να καταστρέψουμε τους οικονομικούς πόρους χιλιάδων καπνοκαλλιεργητών χωρίς να τους βοηθήσουμε στην αναδιάρθρωση. Οι τροπολογίες που κατέθεσα προτείνουν συνεχιζόμενη στήριξη των αγροτών των περιοχών των Στόχων 1 και 5β, καθώς θα μεταστρέφονται προς τύπους καπνού οι οποίοι πιθανότατα θα μπορούν να είναι ανταγωνιστικοί στην αγορά χωρίς επιδοτήσεις, και βοήθεια για νέους τύπους γεωργικών ή άλλων θέσεων απασχόλησης σε μια κλίμακα που ποτέ δεν είχαν την ευτυχία να γνωρίσουν οι εκατοντάδες χιλιάδες εργάτες ορυχείων και μεταλλωρύχοι, οι ναυπηγοί, οι αλιείς και άλλοι που έχασαν την εργασία τους λόγω της αναδιάρθρωσης τις δύο τελευταίες δεκαετίες. Δεν υπήρξε παρόμοια αλληλεγγύη για τους άλλους εργαζόμενους, στις κυβερνήσεις των οποίων απαγορευόταν και απαγορεύεται να επιδοτήσουν αυτές τις θέσεις απασχόλησης σύμφωνα με τους νόμους της Ε.Ε.
<P>
Τώρα θα αναφερθώ στα σημεία που τόνισε η Επιτροπή Προϋπολογισμών. Θεωρεί ότι το 1 δισεκατομμύριο ECU που είναι απαραίτητο για τη στήριξη των εργαζομένων σε καπνοπαραγωγικές περιοχές μπορεί να βρεθεί κάτω από ορισμένες γραμμές, συμπεριλαμβανομένων, για παράδειγμα, των διαρθρωτικών ταμείων, του τμήματος προσανατολισμού ΕΤΠΓΕ, των κονδυλίων Β1 5010 έως Β1 5012 του προϋπολογισμού και ενός αριθμού κονδυλίων του προϋπολογισμού στο Κεφάλαιο Β5 32, το οποίο σκοπό έχει να τονώσει τις μικρομεσαίες επιχειρήσεις. Σημειώνει επίσης πως η συνέχιση των επιδοτήσεων στον τομέα του καπνού θα είναι ένα ακόμα μεγαλύτερο βάρος για τον προϋπολογισμό της Ε.Ε. μετά τη διεύρυνση και πως πρέπει να γίνει σύντομα κάτι για να παύσει να υπάρχει αυτή η έλλειψη συμφωνίας μεταξύ των πολιτικών γεωργίας και υγείας στην Ε.Ε.
<P>
Είναι πολύ σημαντικό σε αυτό το σημείο να εκφράσει με σαφήνεια η Ε.Ε. την πρόθεση της να σταματήσει σταδιακά τελείως τις επιδοτήσεις για αυτό το καταστροφικό προϊόν ως μακροπρόθεσμο στόχο της μεταρρύθμισης της αγοράς καπνού. Πώς μπορούν τα παιδιά μας να πεισθούν για τους πραγματικούς κινδύνους του καπνίσματος όταν η Ε.Ε. αφιερώνει 1 δισεκατομμύριο ECU για να βοηθήσει την καλλιέργεια του ακατέργαστου καπνού; Σας ζητώ να υποστηρίξετε τις κατάλληλες τροπολογίες.

<SPEAKER ID=31 NAME="Needle">
Κύριε Πρόεδρε, όταν λέω πως τα μέλη της Επιτροπής Περιβάλλοντος, Δημόσιας Υγείας και Προστασίας του Καταναλωτή δεν έχουν στοχαστεί επί μακρόν την άποψη τους για αυτή την έκθεση, αυτό καταδεικνύει όχι την έλλειψη ενδιαφέροντος ή την απουσία τεκμηριωμένων, εμπεριστατωμένων και επιστημονικών απόψεων, αλλά μάλλον την αξιέπαινη αρετή της συνέπειας. Έτσι, μπορώ να εκφράσω χωρίς να απολογούμαι, για μια ακόμη φορά σήμερα, την προβλέψιμη, συχνά δεδηλωμένη και σθεναρή αντίθεση προς την στήριξη της Ε.Ε. στην παραγωγή καπνού, την οποία συμμερίζονται μέλη από όλες σχεδόν τις πολιτικές ομάδες και όλα τα κράτη. Είναι λυπηρό το ότι η Επιτροπή δεν συμμερίζεται αυτή την αξία όταν πρόκειται για τον καπνό. Ενώ η Γενική Διεύθυνση V τείνει να επικυρώσει το άρθρο 129 της Συνθήκης για την προστασία της υγείας και το πρόγραμμα της για τον καρκίνο είναι φοβερά εκτεταμένο, η Γενική Διεύθυνση VI αρνήθηκε την επιλογή της μετακίνησης πόρων από ένα προϊόν που σκοτώνει ανθρώπους και του οποίου οι διαφημίσεις ελπίζω να απαγορευθούν από το Συμβούλιο κατά το επόμενο έτος.
<P>
Αυτή είναι μια οφθαλμοφανέστατη αντίφαση, όταν μισό εκατομμύριο πολιτών της Ε.Ε., πεθαίνουν πρόωρα κάθε χρόνο από ασθένειες που σχετίζονται με το κάπνισμα. Αυτό μεταφράζεται σε πάνω από 1.000 ανθρώπους σήμερα και πάνω από 50 ενώ συζητούμε αυτή την έκθεση. Είναι ένας φόρος αίματος τον οποίο μπορούμε να αποφύγουμε εντελώς. Αυτή τη βδομάδα ξεκίνησε στο Λονδίνο μια μεγάλη εκστρατεία - σχεδόν σταυροφορία - με χρηματοδότηση της κυβέρνησης για να γίνει το κάπνισμα μία δραστηριότητα του παρελθόντος. Η Ε.Ε. θα έπρεπε να την στηρίζει και όχι να την υποσκάπτει. Θα υπάρξουν οπωσδήποτε πολυάριθμες στατιστικές που θα γίνουν για να στηρίξουν τις αντιφατικές προσεγγίσεις. Και μόνο οι αριθμοί των μαζικών θανάτων - που ισοδυναμούν με τον ετήσιο αφανισμό του πληθυσμού του Λουξεμβούργου - θα έπρεπε να επαρκούν για να διασφαλιστεί η ψήφος των μελών για τις τροπολογίες αριθ. 1 έως 10, τις οποίες έχουν υποβάλει τα μέλη της Επιτροπής Περιβάλλοντος.
<P>
Κάπου όμως μέσα στην έκθεση βρίσκεται κρυμμένη η ανατριχιαστική αναφορά στην Πολωνία, όπου παράγονται ετησίως 10.000 τόνοι καπνού. Αυτό είναι μια δυσοίωνη προοπτική σε σχήμα τσιγάρου του τι μέλει γενέσθαι. Γι' αυτό πρέπει να δράσουμε τώρα υπέρ της στήριξης των γεωργών με γρήγορη διαφοροποίηση και μετατροπή, όπως πρότεινε το Ελεγκτικό Συνέδριο το 1994. Το ταμείο έρευνας και πληροφόρησης για τον καπνό πρέπει να ενισχυθεί οικονομικά και τα όρια του να διευρυνθούν για να γίνει μεγαλύτερη προτεραιότητα η προστασία του περιβάλλοντος.
<P>
Καλωσορίζουμε τουλάχιστον τα μέτρα ενθάρρυνσης της εθελοντικής απόσυρσης από τον τομέα, όμως σε αυτή την έκθεση δεν υπάρχουν πολλά ακόμη που να αφορούν τις ανάγκες των πολλών και όχι των λίγων. Ήρθε ο καιρός να τακτοποιήσει η Ε.Ε. το σπίτι της και να αντιμετωπίσει καλύτερα τα κακά της κατανάλωσης του καπνού.

<SPEAKER ID=32 NAME="Fernαndez Martνn">
Κύριε Πρόεδρε, δεν είναι εύκολο να κάνουμε σε αυτό το ημικύκλιο μια αγόρευση υπέρ της καπνοπαραγωγής, εγώ όμως, εξ ονόματος της Επιτροπής Περιφερειακής Πολιτικής που με όρισε εισηγητή, οφείλω να υπενθυμίσω ορισμένα γεγονότα και να τονίσω κάποια άλλα.
<P>
Θα πρέπει κατ' αρχήν να πω ότι υποστηρίζουμε το έγγραφο της εκτελεστικής Επιτροπής και την έκθεση του κ. Rosado Fernandes. Θα πρέπει να υπενθυμίσω ότι δεν είναι τυχαίο πως οι καπνοπαραγωγοί ευρωπαϊκές περιφέρειες είναι στην πλειοψηφία τους περιφέρειες του Στόχου 1. Είναι περιφέρειες με εισοδήματα πολύ κατώτερα από τον μέσο όρο της Ένωσης: Θράκη και Μακεδονία στην Ελλάδα· Πούλια και Καμπανία στην Ιταλία· Ανδαλουσία, Εξτρεμαδούρα και Κανάρια Νησιά στην Ισπανία· και Αζόρες στην Πορτογαλία. Όλες αυτές συγκαταλέγονται μεταξύ των φτωχότερων ευρωπαϊκών περιφερειών και, σε πολλές από αυτές, ο καπνός δεν αποτελεί μόνο τη βασική πηγή εισοδημάτων, αλλά δεν υπάρχει και καμία άλλη εναλλακτική πηγή. Αυτή είναι η περίπτωση, για παράδειγμα, της Θράκης και της Μακεδονίας.
<P>
Περισσότερο από το 80 % της ευρωπαϊκής καπνοπαραγωγής συγκεντρώνεται σε αυτές τις περιφέρειες, και προσφέρει απασχόληση σε 180.000 άτομα στην άμεση γεωργική εργασία και σε άλλα 125.000 στη μεταποιητική βιομηχανία. Όλες οι καπνοπαραγωγοί ευρωπαϊκές περιφέρειες πλήττονται από υψηλά ποσοστά ανεργίας. Δεν μπορούν να εκφωνούνται λόγοι υπέρ της οικονομικής και κοινωνικής συνοχής -ωραία λόγια υπέρ των φτωχότερων περιφερειών της Ευρώπης- και συγχρόνως, τα ίδια πρόσωπα, να ασκούν μερικές φορές τομεακές πολιτικές που ζημιώνουν επιλεκτικά αυτές τις ίδιες περιφέρειες.
<P>
Γι' αυτούς και άλλους λόγους υποστηρίζουμε την έκθεση του κ. Rosado Fernandes και τη θέση της εκτελεστικής Επιτροπής.

<SPEAKER ID=33 NAME="Garriga Polledo">
Κύριε Πρόεδρε, από την άποψη του ελέγχου του προϋπολογισμού, η μεταρρύθμιση της ΚΟΑ είναι αποδεκτή τύποις και ουσία και τα συμπεράσματα αυτά ψηφίστηκαν και έγιναν αποδεκτά από την επιτροπή μας.
<P>
Συμφωνούμε με την ανάγκη της μεταρρύθμισης, διότι η καλύτερη εγγύηση για τη λειτουργία μιας ΚΟΑ είναι ο αποτελεσματικός έλεγχος των δαπανών. Γι' αυτό και επιμένουμε -και αυτή είναι η κύρια παρατήρηση που μπορεί να γίνει επί της πρότασης της Επιτροπής από την άποψη του ελέγχου του προϋπολογισμού- στην άμεση σύσταση των εθνικών υπηρεσιών ελέγχου. Αυτές, που προβλέπονταν σαφώς στον προηγούμενο Κανονισμό, δεν συστάθηκαν, και, λόγω της διοικητικής πολυπλοκότητας του ελέγχου, τα εναλλακτικά μέσα που χρησιμοποίησαν τα Κράτη μέλη δεν λειτούργησαν. Γι' αυτό και ζητάμε επίμονα από την Επιτροπή να πραγματοποιήσει τα απαραίτητα βήματα για την άμεση σύστασή τους.
<P>
Τέλος, κύριοι βουλευτές, στόχος της μεταρρύθμισης της ΚΟΑ και στόχος αυτού του Κοινοβουλίου θα πρέπει να είναι η εξασφάλιση της επιβίωσης της ευρωπαϊκής καπνοκαλλιέργειας, με τη βελτίωση της ποιότητάς της, την παραγωγή καπνού περισσότερο ανταγωνιστικού και λιγότερο βλαβερού για την υγεία, κάτι που οπωσδήποτε θα διασφαλίσει και την προστασία των συμφερόντων των κοινοτικών φορολογούμενων. Το πάγωμα αυτής της μεταρρύθμισης ή η απόρριψη αυτών των ενισχύσεων θα αποβεί εναντίον -κατ' αρχήντης ευημερίας και του μέλλοντος των Ευρωπαίων καλλιεργητών και θα ευνοήσει ενδεχομένως εξωκοινοτικά εμπορικά συμφέροντα.

<SPEAKER ID=34 LANGUAGE="IT" NAME="Fantuzzi">
Κύριε Πρόεδρε, η ομάδα μας υποστηρίζει στις κύριες γραμμές της την έκθεση του κ. Rosado Fernades, αλλά πριν από όλα συμμερίζεται το έγγραφο της Επιτροπής. Υπάρχουν διάφορες απόψεις στη σοσιαλιστική ομάδα αλλά όλοι συμφωνούμε ότι με αυτή την ανακοίνωση η Επιτροπή προσφέρει καλές κατευθύνσεις. Από τη μεταρρύθμιση του 1992 έχουν γίνει πολλά βήματα προς τα εμπρός και θα πρέπει να αναγνωρίσουμε ότι οι καπνοκαλλιεργητές μπόρεσαν να προσαρμοσθούν στη νέα συγκυρία και να κερδίσουν την πρόκληση που τους απευθύνθηκε. Θα ήταν λάθος να μην το αναγνωρίσουμε. Θα πρέπει επίσης να πούμε ότι σχετικά με τον καπνό, όπως ακούσθηκε αυτές τις ημέρες, εδώ και δέκα χρόνια οι συζητήσεις στην Ολομέλεια είναι πάντοτε οι ίδιες.
<P>
Τα προβλήματα για τους παραγωγούς δεν έχουν τελειώσει. Αλοίμονο εάν το σημερινό μήνυμα ήταν: »Αγαπητοί καπνοπαραγωγοί, τι καλοί που είσαστε, μείνετε ήσυχοι γιατί κανείς δεν θα σας ξαναενοχλήσει!» Πιστεύω ότι δεν θα ήταν μια υπεύθυνη στάση. Προβλήματα ποιότητας και αναδιάρθρωσης του τομέα υπάρχουν ακόμη. Το θέμα είναι εάν η ώθηση για ένα λιγότερο σταθερό μέλλον θα πρέπει να εξαρτάται από την ανησυχία για τις βλάβες που προκαλεί στην υγεία ο καπνός, πρόβλημα για το οποίο δεν θα πρέπει να πάψουμε να επαγρυπνούμε ή από ζητήματα διαρθρωτικού χαρακτήρα που αφορούν ολόκληρη την κοινή αγροτική πολιτική, κυρίως εκείνη των πιο μειονεκτικών περιοχών, όπου ακριβώς συγκεντρώνεται η καλλιέργεια του καπνού.
<P>
Πιστεύω ότι η πληγή της εξάρτησης από τον καπνό δεν αντιμετώπιζεται με μέτρα κατά της καπνοκαλλιέργειας. Μία τέτοια πολιτική θα σήμαινε ότι κινούμεθα προς εσφαλμένη κατεύθυνση και τα βάζουμε με τους πιο αδύνατους κάνοντας ένα ωραίο δώρο στους πιο δυνατούς, τις τέσσερις δηλαδή πολυεθνικές του καπνού που είναι κύριες της καταναλωτικής αγοράς στην Ευρώπη. Οι παραγωγοί θα πρέπει όμως να ξέρουν πως μόνο με έναν ισχυρό προσανατολισμό στην αγορά και με σταθερότερη οργανωτική ικανότητα μπορούν να έχουν προοπτικές όπως επίσης θα πρέπει να ξέρουν ότι θα μπορούν όλο και λιγότερο να υπολογίζουν στη βοήθεια της Κοινότητας κατά τα προσεχή έτη διότι αυτή είναι, μας αρέσει ή δεν μας αρέσει, η φυσιολογική εξέλιξη όλης της κοινής αγροτικής πολιτικής. Είναι ανάγκη να τους βοηθήσουμε να το καταλάβουν και να το κάνουν.
<P>
Πιστεύω όμως, κύριε επίτροπε, ότι σύντομα, εάν θα έχουμε μία νέα αγροτική πολιτική στην Κοινότητα, η κατάσταση για τον καπνό, για την απασχόληση και για την ποιότητα της ζωής μας θα βελτιωθεί. Εάν βεβαίως είχαμε ήδη σήμερα μία ισχυρή αγροτική πολιτική στην Κοινότητα, θα είχε ήδη διανυθεί ένα μεγάλο τμήμα του δρόμου και για τους καπνοκαλλιεργητές.
<P>
Γνωρίζουμε πόσο πιστεύετε, κύριε επίτροπε, στο μέλλον της αγροτικής πολιτικής. Ελπίζουμε το ότι την ενσωματήσατε στην ΕΓΤΠΕ-Εγγυήσεις, όπως μας είπατε εχθές, δεν αποτελεί σημάδι υπερβολικής υποταγής της αγροτικής πολιτικής σε εκείνη την παλιά ΚΑΠ που θέλουμε να αλλάξουμε. Στην αντίθετη περίπτωση, οι καιροί θα είναι πολύ δύσκολοι για τους καπνοκαλλιεργητές και τούτο παρά τη θέλησή μας.

<SPEAKER ID=35 LANGUAGE="ES" NAME="Redondo Jimιnez">
Κύριε Πρόεδρε, θα ήθελα να κάνω ορισμένες παρατηρήσεις πολύ προφανείς οι οποίες, ακριβώς επειδή είναι προφανείς, θα πρέπει να ληφθούν υπόψη από τους κυρίους βουλευτές κατά την ψηφοφορία.
<P>
Μιλάμε για μια καπνοπαραγωγή που αντιπροσωπεύει το 5 % της παγκόσμιας παραγωγής, που προσφέρει αυτήν τη στιγμή σε 170.000 άτομα άμεση απασχόληση και σε 135.000 άτομα στο στάδιο της μεταποίησης. Μιλάμε άρα για περισσότερες από 300.000 θέσεις απασχόλησης, κάτι που συνεπάγεται, όπως καθίσταται προφανές στο Σώμα, ένα δισεκατομμύριο Ecu.
<P>
Πρόκειται για μια από τις αποδοτικές πολιτικές της Κοινότητας· διότι δεν πρόκειται να εξαλείψουμε 300.000 θέσεις απασχόλησης που υπάρχουν ήδη για να δούμε αν μπορούμε να τις δημιουργήσουμε καταργώντας αυτήν την καλλιέργεια· και αυτή είναι μια εισαγωγή, όπως τόνισε μόλις προηγουμένως και ο κ. Fantuzzi, για τους κυρίους που χειρίζονται το θέμα της μετατροπής. Και αυτό χωρίς να διαθέτουμε άλλες σημαντικές εναλλακτικές λύσεις να προτείνουμε στους καλλιεργητές μας, κυρίως σε εκείνους των φτωχότερων περιφερειών, όπως επεσήμαναν και άλλοι βουλευτές. Συνεπώς, κύριοι βουλευτές, αν και δεν θέλω να εξαντλήσω το χρόνο μου για να διευκολύνω τη συζήτηση, πιστεύω ότι βρισκόμαστε μπροστά σε μια αποδεκτή πρόταση της Επιτροπής. Θα πρέπει να τη βελτιώσουμε και να τη διορθώσουμε σε ορισμένες πτυχές που αφορούν τον έλεγχο και τη διαμόρφωση. Επιθυμούμε επίσης η Επιτροπή να μας εξηγήσει πώς δαπανώνται οι πόροι του Ταμείου Έρευνας, εφόσον, παρόλο που δεν είμαστε αντίθετοι να αυξηθεί, επιθυμούμε να γνωρίζουμε πώς δαπανώνται, για να διαπιστώσουμε αν χρειάζεται περισσότερο από το 2 %, όπως μπορεί να προκύψει.
<P>
Δεν επιθυμούμε λοιπόν με την πρόταση αυτή να καταδικαστούμε να δημιουργήσουμε 300.000 θέσεις απασχόλησης που υπάρχουν ήδη και στοιχίζουν στην Κοινότητα ένα σεβαστό χρηματικό ποσόν, ποσόν που θεωρώ αρκετά αιτιολογημένο, προκειμένου να ευνοούνται, εξάλλου -όπως σωστά ειπώθηκε- και οι τέσσερις πολυεθνικές που διαχειρίζονται αυτό το εμπόριο.

<SPEAKER ID=36 LANGUAGE="IT" NAME="Santini">
Κύριε Πρόεδρε, θα παραιτηθώ από το μισό του χρόνου που διαθέτω για να διευκολύνω τη διεξαγωγή της ψηφοφορίας σήμερα το πρωϊ. Όπως είπα προηγουμένως, εάν δεν ψηφίσουμε σήμερα όλη η μεταρρύθμιση θα μετακινηθεί για μετά το 1998, και αυτό σε βάρος των καπνοπαραγωγών. Η έκθεση εξάλλου είναι πολύ σαφής και ο εισηγητής Fernades την ανέλυσε πολύ καλά.
<P>
Επιθυμώ μόνο να προσθέσω ότι η κατάργηση της καλλιέργειας του καπνού στην Ευρώπη θα αποτελούσε ένα αυθεντικό οικονομικό και κοινωνικό χαρακίρι, διότι δεν θα μείωνε ούτε κατά έναν τη στρατιά των καπνιστών οι οποίοι, κατά συνέπεια, θα αγόραζαν τα τσιγάρα των τρίτων χωρών προς μεγάλη χαρά, όπως υπογραμμίστηκε, των ξένων πολυεθνικών, κυρίως αμερικανικών.
<P>
Υπενθυμίζουμε το πρόβλημα απασχόληση: δεν είναι μόνο 300 000 οι απασχολούμενοι, αλλά 1 420 000 μεταξύ άμεσης και δευτερεύουσας απασχόλησης: το 11 % στην Ελλάδα, το 9 % στην Ιταλία. το 80 % είναι γυναίκες και σε μειονεκτικές περιοχές, ας το έχουμε υπόψη μας.
<P>
Η απαγόρευση της καλλιέργειας του καπνού για να εκλείψει το κάπνισμα θα ήταν σαν να απαγορεύαμε την καλλιέργεια του σταφυλιού για να καταπολεμήσουμε τον αλκοολισμό. δεν θα έπρεπε συνεπώς να εκτρέφουμε χοίρους γιατί περιέχουν χοληστερίνη που προκαλεί έμφραγμα και, εάν μου επιτρέπετε καταλήγοντας να κάνω ακόμη μία πιο σφοδρή σύγκριση, δεν θα πρέπει να κάνουμε παιδιά για να καταπολεμήσουμε την παιδεραστία!

<SPEAKER ID=37 LANGUAGE="NL" NAME="Mulder">
Κύριε Πρόεδρε, ειπώθηκαν πολλά πράγματα στα οποία θα ήθελα να αναφερθώ και ο ίδιος. Η Ομάδα των Φιλελευθέρων είναι της γνώμης ότι η παραγωγή καπνού αποτελεί μία πάρα πολύ σημαντική γεωργική δραστηριότητα σε ένα μεγάλο αριθμό χωρών της Ευρωπαϊκής Ένωσης. Για αυτή τη δραστηριότητα δεν υπάρχουν σήμερα πολλές εναλλακτικές λύσεις. Ο κλάδος δημιουργεί πάρα πολλές θέσεις εργασίας. Συνεπώς, δεν θα είχε νόημα να καταργηθεί σε σύντομο χρονικό διάστημα η παραγωγή καπνού, γιατί τότε το προϊόν θα εισαγόταν απλώς από άλλες χώρες, κατάσταση η οποία δεν ωφελεί σε καμία περίπτωση την Ευρώπη.
<P>
Η Ομάδα των Φιλελευθέρων υποστηρίζει σε γενικές γραμμές τις προτάσεις της Επιτροπής. Πάνω από όλα πιστεύουμε ότι πρέπει να δοθεί περισσότερη σημασία στην ποιότητα της παραγωγής και στην παραγωγικότητα. Αυτό ισχύει για όλους τους κλάδους της γεωργίας και θα πρέπει να ισχύει και για την παραγωγή καπνού. Καπνός υψηλής ποιότητας και όσο το δυνατόν λιγότερες ενισχύσεις. Όπως είναι φυσικό, η Ομάδα των Φιλελευθέρων διακατέχεται από σοβαρές ανησυχίες όσον αφορά τις επιπτώσεις του καπνίσματος επί της υγείας. Δεν υπάρχει αμφιβολία ότι το κάπνισμα είναι επικίνδυνο για την ανθρώπινη υγεία. Επαναλαμβάνω ότι πρόκειται για ένα θέμα το οποίο θα πρέπει να μελετήσει η Επιτροπή κατά την εφαρμογή της πολιτικής, ότι πρέπει να δοθεί προτεραιότητα στα είδη καπνού που έχουν χαμηλότερη περιεκτικότητα σε νικοτίνη, έτσι ώστε οι καλλιεργητές να παράγουν σύμφωνα με τις απαιτήσεις της αγοράς και να μην υπονομεύεται η δημόσια υγεία.

<SPEAKER ID=38 NAME="Εφραιμίδης">
Κύριε Πρόεδρε, και πάλι φαίνεται ότι υπάρχει συνέχεια στο αμόκ του κυνηγητού της καπνοκαλλιέργειας. Από αυτό το πνεύμα και από αυτήν τη νοοτροπία διέπεται η πρόταση της Επιτροπής για την αναδιοργάνωση της ΚΟΑ ακατέργαστου καπνού. Ατυχώς, η έκθεση του κ. Fernandes κάνει μόνο μερικές μικροβελτιώσεις και δεν προχωρεί όσο θα έπρεπε.
<P>
Κύριε Πρόεδρε, από το 1992, με τα πρώτα μέτρα κατά της καπνοπαραγωγής, αυτή μειώθηκε κατά 31 % και οι παραγωγοί μειώθηκαν κατά 7 %. Αυτές είναι απώλειες θέσεων εργασίας, είναι θέσεις εργασίας μη αντικατασταθείσες, διότι αυτός που τις καταργεί δεν επιμελείται του τί θα κάνουν αυτοί μετά; θα πέφτουν στην ανεργία, στην πείνα, στον κοινωνικό αποκλεισμό.
<P>
Από εκεί και ύστερα, κύριε Πρόεδρε, θέλω να πω ότι κάθε κιλό κατά το οποίο μειώνεται η καπνοπαραγωγή στην Ευρώπη αντικαθίσταται με πολλαπλάσια κιλά που εισάγονται από τρίτες χώρες από τα πολυεθνικά συγκροτήματα γύρω από την καπνοβιομηχανία και επομένως δεν καταπολεμάται έτσι το κάπνισμα. Αυτή η δήθεν αντικαπνιστική εκστρατεία, εάν δεν είναι αφελής, είναι ανόητη. Αλλά ούτε το ένα είναι ούτε το άλλο; είναι σκόπιμη. Γίνεται για να εξυπηρετήσει τα μεγάλα καπνεμπορικά πολυεθνικά μονοπώλια να εισάγουν φθηνό, κάκιστης ποιότητας καπνό από τρίτες χώρες, να μπουκώνουν τις αγορές, να φουσκώνουν τα κέρδη τους. Είναι ανοησία, λοιπόν, είναι έγκλημα που γίνεται γι'αυτή την κερδοσκοπία.
<P>
Από εκεί και ύστερα, έχει ορισμένα θετικά η έκθεση του κ. Fernandes και τα δέχομαι -άλλωστε υπαρχουν και οι σχετικές τροπολογίες μετά τη συζήτηση στην επιτροπή-, όπως είναι αυτή η δημιουργία ενός διεπαγγελματικού φορέα για να ελέγχει την ποιοτική κατάταξη του καπνού, κλπ. Νομίζω θα ήταν καλύτερα να ήταν κρατικός, θα ήταν πιο εγγυημένος, με πείρα και επιστημονική εμπειρία, όπως αποδείχθηκε από οργανισμό του είδους που υπάρχει στην Ελλάδα. Τέλος, αντί περιορισμών του προϋπολογισμού, χρειάζεται αύξηση για να υπάρχουν κονδύλια στη διάθεση της έρευνας του καπνού ώστε να είναι και ποιοτικά καλύτερος...
<P>
(Ο Πρόεδρος διακόπτει τον ομιλητή )

<SPEAKER ID=39 LANGUAGE="SV" NAME="Holm">
 Κύριε Πρόεδρε, η πολιτική της ΕΕ στον τομέα του καπνού είναι γεμάτη από μια διπλή ηθική και, να το πούμε έξω από τα δόντια, υποκρισία. Ενώ ταυτόχρονα γνωρίζουμε τι προκαλεί ο καπνός σε αριθμό περιπτώσεων καρκίνου - η ίδια η Επιτροπή λέει ότι περίπου μισό εκατομμύριο άνθρωποι στην ΕΕ πεθαίνουν ετησίως εξ&#x02BC;αιτίας του καπνού - συζητάμε πόσα χρήματα θα λάβει ως επιδότηση η καλλιέργεια του καπνού. Εκτός αυτού η ΕΕ έχει ταυτοχρόνως προγράμματα καταπολέμησης του καρκίνου λόγω καπνού. Αυτό είναι διπλή ηθική! Γιατί πρόκειται για μεγάλες ενισχύσεις, 1000 εκατομμύρια Εcu ετησίως, ενώ τα προγράμματα για τη παρεμπόδιση καρκίνου από τον καπνό παίρνουν 10 εκατομμύρια Εcu.
<P>
Μπορεί να οφείλεται σε έναν ορισμένο παράγοντα, ότι δηλαδή οι δαπάνες για την περίθαλψη ασθενείας στα κράτη μέλη της ΕΕ πληρώνονται από τα ίδια τα κράτη μέλη, ενώ η αγροτική πολιτική της ΕΕ και η ενίσχυση του καπνού προέρχονται από την ΕΕ; Χάνεται η συνολική οπτική: Οικονομική βοήθεια καταβάλλεται για την καλλιέργεια καπνού ενώ ταυτόχρονα τα νοσοκομεία πρέπει να φροντίσουν τις βλάβες που οφείλονται στον καπνό, με μεγάλες νοσοκομειακές δαπάνες ως επακόλουθο.
<P>
Τώρα ήρθε η ώρα να κάνουμε κάτι γι&#x02BC;αυτό. Αυτό που είναι περισσότερο ρεαλιστικό δεν είναι να σταματήσουμε τις επιδοτήσεις σήμερα. Αυτό για το οποίο πρόκειται είναι να τις εξαλείψουμε σταδιακά, και να έχουμε προγράμματα μετατροπής για να μπορούν να κάνουν άλλα πράγματα. Δεν πρόκειται για την απογύμνωση της υπαίθρου. Θέλουμε και θα έχουμ ε μία ζωντανή ύπαιθρο. Πρόκειται για το να έχουμε αντ&#x02BC;αυτού μία λογική και συνεπή πολιτική. Η οικονομική ενίσχυση του καπνού δεν ανήκει σ&#x02BC;αυτήν.
<P>
Η Επιτροπή Γεωργίας, κατά την άποψή μου, έλαβε υπόψη της μόνο τους καπνοκαλλιεργητές και την αγροτική βιομηχανία, ενώ οι πτυχές της υγείας, όπως ακριβώς σχολιάζει η Επιτροπή Περιβάλλοντος, λάμπουν διά της απουσίας τους. Γι&#x02BC;αυτό είναι καθήκον μας να υπερψηφίσουμε ένα μέρος των προτάσεων που οδηγούν σ&#x02BC;ένα πρόγραμμα μετατροπής, π.χ. τις τροπολογίες των Hardstaff, Wynn και Wibe.

<SPEAKER ID=40 LANGUAGE="FR" NAME="Barthet-Mayer">
Κύριε Πρόεδρε, προκειμένου να αποφύγω τον συνδυασμό ασυνδύαστων παραμέτρων σχετικά με το ζήτημα, θα ήθελα να διακρίνουμε τα επιχειρήματα που συνδέονται αφενός με την δημόσια υγεία και αφετέρου με την παραγωγή από την οποία ζουν 150.000 ευρωπαίοι παραγωγοί.
<P>
Οι καπνοβιομηχανίες εφοδιάζονται από τη διεθνή αγορά και ό, τι δεν παραχθεί στην Ευρώπη σε ποσότητα ή σε ποιότητα θα αγορασθεί εκτός της Ευρωπαϊκής Ένωσης. Συμφωνώ με την ιδέα προγραμματισμένης μείωσης της υπερκατανάλωσης καπνού, όμως μου φαίνεται υποκριτικό και αδικαιολόγητο να πιστεύουμε ότι η παύση της παραγωγής στην Ευρωπαϊκή Ένωση θα οδηγήσει στην παύση του καπνίσματος, ενώ αυτούς τους οποίους πρέπει να επηρεάσουμε είναι οι ελεύθεροι καταναλωτές.
<P>
Η καλλιέργεια καπνού έχει στοιχεία ειδικής καλλιέργειας όπως η καλλιέργεια κηπευτικών προϊόντων και οι βιαστικές μετατροπές θα ήταν καταστροφικές για τον τομέα. Εάν τελικά η καλλιέργεια καπνού αντικατασταθεί με εναλλακτικές καλλιέργειες θα πρέπει να υπάρξει σαφής επαναφορά του επιπέδου των εισοδημάτων και κυρίως της δραστηριότητας των παραγωγών. Είναι όμως δυνατό να γίνει αυτό με έναν αγροτικό προϋπολογισμό σε μόνιμη μείωση; Η πιο λογική λύση είναι σήμερα να αναδιοργανωθεί η ΚΟΑ, κατά την έννοια της της διατήρησης δραστηριότητας και των εισοδημάτων, με προσαρμογή των πριμοδοτήσεων, φροντίζοντας ωστόσο πάντοτε την ποιότητα.
<P>
Δεν είμαι καπνιστής, όμως αντιλαμβάνομαι ότι ένας καλός καπνός μπορεί να αρέσει όπως ένα καλό κρασί. Για όλους αυτούς τους λόγους υποστηρίζουμε την έκθεση του συναδέλφου μας κ. Rosado Fernandes του οποίου χαιρετίζω το ευρωπαϊκό πνεύμα διότι ενώ είναι πολίτης του Νότου σκέφθηκε τους παραγωγούς του Βορρά προκειμένου να επιτύχουν εκ νέου το επίπεδο των πριμοδοτήσεων που ελάμβαναν πριν το 1993.

<SPEAKER ID=41 LANGUAGE="FR" NAME="Souchet">
Κύριε Πρόεδρε, θέλω να συγχαρώ τον συνάδελφό μας Rosado Fernandes για την ποιότητα της έκθεσής του στην οποία παρουσιάζονται ξεκάθαρα τα προβλήματα της καλλιέργειας καπνού στην Ευρώπη και δίκαια καταγγέλλονται, παραθέτω επί λέξει «τα απατηλά επιχειρήματα του εγγράφου προβληματισμού» της Επιτροπής.
<P>
Θα υπερψηφίσουμε την πρόταση ψηφίσματος υπό τη μορφή που παρουσιάστηκε από τον εισηγητή και εγκρίθηκε από την Επιτροπή Γεωργίας και Ανάπτυξης της Υπαίθρου. Προσωπικά, δεν θα ψηφίσω καμία από τις τροπολογίες που αποσκοπούν στην τροποποίηση του ψηφίσματος αυτού, διότι, υπό το πρόσχημα της προστασίας της υγείας των καταναλωτών, οι περισσότερες απ'αυτές έχουν μοναδικό πραγματικό στόχο τη μείωση της ευρωπαϊκής παραγωγής καπνού προς όφελος του καπνού και των τσιγάρων που εισάγονται από τις Ηνωμένες Πολιτείες.
<P>
Η Ομάδα μας ζήτησε ψηφοφορία κατά τμήματα επί της αιτιολογικής σκέψης Α. Σύμφωνα με το αρχικό κείμενο, η καλλιέργεια καπνού θα πραγματοποιείτο, παραθέτω επί λέξει, »σε ιδιαίτερα μειονεκτικές περιοχές του στόχου 1». Επιθυμούμε να διαγραφούν οι λέξεις «ιδιαίτερα» και «του στόχου 1» της εν λόγω αιτιολογικής σκέψης, διότι υπάρχουν περιοχές παραγωγής καπνού που είναι μειονεκτικές και εμπίπτουν στις περιοχές του στόχου 5β. Ζητώ συνεπώς, κύριε εισηγητή, να υποστηρίξετε αυτή την πρόταση.
<P>
Στο έγγραφο της Επιτροπής στηρίζεται σε δύο επιχειρήματα που δεν έχουν στέρεες βάσεις. Καταρχήν, η Επιτροπή θεωρεί ότι η μείωση της ευρωπαϊκής παραγωγής καπνού θα μπορούσε να είναι ευεργετική για τη δημόσια υγεία. Θα ήθελα να υπενθυμίσω ότι η Ευρωπαϊκή Ένωση είναι εισαγωγέας καπνού καί ότι οποιαδήποτε μείωση της ευρωπαϊκής παραγωγής θα αντισταθμιστεί άμεσα με αύξηση των εισαγωγών από τρίτες χώρες.
<P>
Το δεύτερο επιχείρημα της Επιτροπής προτείνεται συνίσταται στην πρόταση τροποποίησης των μέσων στήριξης της ΚΟΑ «Καπνός» στους παραγωγούς που θα δικαιολογούσε, κατά τη γνώμη της, ένα ιδιαίτερα χαμηλό ποιοτικό επίπεδο του καπνού που παράγουν οι ευρωπαίοι αγρότες. Θα ήθελα να θυμίσω, ως προς αυτό, ότι, για παράδειγμα, τα αρωματικά καπνά που παράγονται στην Ελλάδα διατίθενται σε μεγάλο βαθμό στις διεθνείς αγορές. Στη Γαλλία, παράγονται σήμερα καπνά εξαιρετικής ποιότητας χάρη στην ανάπτυξη μιας δυναμικής διεπαγγελματικής δομής που συνενώνει παραγωγούς, μεταποιητές και διανομείς οι οποίοι μεριμνούν για την προώθηση ποιοτήτων με χαμηλή περιεκτικότητα σε νικοτίνη και τη δημιουργία ποιοτήτων προσαρμοσμένων στις εξελίξεις της αγοράς.
<P>
Προκειμένου να μπορέσει η ΚΟΑ «Καπνός» να λειτουργήσει σωστά, είναι πράγματι σημαντικό να αναπτυχθεί μία ισχυρή διεπαγγελματική δομή που θα επιτρέψει να αντισταθμιστεί η υπέρμετρη δύναμη ορισμένων μεγάλων πολυεθνικών, τόσο σε ό, τι αφορά την κατάρτιση των συγγραφών υποχρεώσεων που προσδιορίζουν τα κριτήρια ποιότητας, όσο και σε ό, τι αφορά τον καθορισμό των τιμών, προκειμένου να αποφευχθούν οι αρνητικές επιπτώσεις της υπερσυγκέντρωσης.
<P>
Είναι αναγκαίο να διαφυλαχθεί η απασχόληση, κύριε Πρόεδρε, σε έναν ελλειμματικό γεωργικό τομέα και δεν θα μπορούσαμε να δεχθούμε μείωση της στήριξης της ευρωπαϊκής παραγωγής καπνού παρά μόνο με την προϋπόθεση ότι θα έχουμε επιτύχει το δικό μας επίπεδο αυτάρκειας.

<SPEAKER ID=42 LANGUAGE="IT" NAME="Parigi">
Κύριε Πρόεδρε, επειδή δεν διαθέτω χρόνο θα περιορισθώ σε μία τηλεγραφική παρατήρηση όσον αφορά την υποκρισία των αμερικανικών πολυεθνικών, που παριστάνουν ότι θέλουν να προασπίσουν την υγεία των καταναλωτών. Οι Ηνωμένες Πολιτείες αντί να κάνουν αυτή την υποκριτική εκστρατεία ας σκεφθούν να καταργήσουν τις τόσες ηλεκτρικές καρέκλες που είναι διεσπαρμένες στο έδαφός τους!
<P>
Είμαι σύμφωνος με την έκθεση του κ. Rosado Fernades.

<SPEAKER ID=43 NAME="Λαμπράκη">
Κύριε Πρόεδρε, εντελώς τηλεγραφικά, συμφωνούμε με τις διαπιστώσεις της Επιτροπής για τη σημασία της καπνοκαλλιέργειας για ορισμένες περιοχές, διαφωνούμε όμως με τις προτάσεις της που βρίσκονται σε αναντιστοιχία με τις διαπιστώσεις της. Η πρόταση της Επιτροπής για εξαγορά των ποσοστώσεων θα έχει ως αποτέλεσμα τον οικονομικό μαρασμό μεγάλων περιοχών, την αύξηση της ανεργίας και την εγκατάλειψη της υπαίθρου. 'Οσον αφορά το Ταμείο 'Ερευνας και Ενημέρωσης, εμείς θα συμφωνήσουμε για τη χρηματοδότηση υπό τον όρο το Ταμείο 'Ερευνας και Ενημέρωσης να επεκταθεί και σε άλλα προϊόντα που έχουν δυσμενείς, επιβλαβείς επιπτώσεις, όπως είναι τα οινοπνευματώδη, τα λιπαρά, οι ορμόνες και το βοδινό κρέας, κυρίως τώρα που η εγκεφαλοπάθεια αποτελεί άμεσο κίνδυνο για τον καταναλωτή. Και βέβαια προτείνουμε να συμμετέχουν σ'αυτό και οι μεγάλες καπνοβιομηχανίες.
<P>
Γι'αυτούς που εδώ πιστεύουν ότι η κατάργηση της καπνοκαλλιέργειας στην 'Ενωση θα σημάνει και σταμάτημα του καπνίσματος, θέλουμε να πούμε ότι αυτό δεν θα συμβεί; θα συμβεί μόνον εάν υπάρξει απαγόρευση εισαγωγής καπνού από φθηνές χώρες και απαγόρευση της λειτουργίας βιομηχανιών τσιγάρου. Μόνο έτσι θα σταματήσουμε το κάπνισμα.

<SPEAKER ID=44 LANGUAGE="PT" NAME="Cuhna">
Κύριε Πρόεδρε, θα ήθελα να συμφωνήσω γενικά με τους στόχους της πρότασης της Επιτροπής για τη βελτίωση της ποιότητας και την ελαστικοποίηση της διαχείρισης των ποσοστώσεων. Αλλά θα ήθελα να πω τρία πράγματα στους συναδέλφους αυτού του Κοινοβουλίου που είναι επικριτικοί σε σχέση με τον καπνό. Πρώτο: ζητώ να κατανοήσουν πράγματι τη σημασία των 300.000 θέσεων εργασίας του τομέα, σε μία Ευρώπη που έχει ως κύριο δράμα την ανεργία. Δεύτερο: να κατανοήσουν ότι η κατανάλωση του καπνού δεν εξαρτάται από τη γεωργική πολιτική για τον τομέα. Εξάλλου, εάν μειώσουμε την ευρωπαϊκή παραγωγή, που επί του παρόντος αντιπροσωπεύει μόλις το ένα τρίτο της κατανάλωσης, αυτό θα σήμαινε αμέσως αντίστοιχες εισαγωγές, ενδεχομένως από τις Ηνωμένες Πολιτείες. Τρίτο: μία αναδιάρθρωση ενός γεωργικού τομέα, όπως αυτός του καπνού, δεν μπορεί να γίνει από τη μια στιγμή στην άλλη, είναι πολύ επίπονη, είναι πολύ δύσκολη και, επομένως, δεν είναι ρεαλιστικό να πιστεύουν ότι οι ενισχύσεις, εάν μειωθούν, θα οδηγήσουν σε επιτάχυνση αυτής της αναδιάρθρωσης.
<P>
Τέλος, θα ήθελα να ευχαριστήσω το συνάδελφο κ. Rosado Fernandez για την έξοχη εργασία που πραγματοποίησε.

<SPEAKER ID=45 NAME="Δασκαλάκη">
Κύριε Πρόεδρε, για πολύ λιγότερο από ένα λεπτό, τρία πράγματα. Η έκθεση Rosado Fernandes είναι στη σωστή κατεύθυνση, διότι καλύπτει όλο το φάσμα καπνού και δεν ξεχνά τους καπνοκαλλιεργητές. Η έκθεση της Επιτροπής, αυτό ειπώθηκε χιλιάδες φορές, απλώς με το πρόσχημα της προστασίας της δημόσιας υγείας καλύπτει και προστατεύει τα διεθνή τραστ καπνού. Και ένα τρίτο σημείο: όλοι αυτοί που και εδώ μέσα ακόμη ομιλούν για εναλλακτικές καλλιέργειες παντού πρώτον δεν έχουν το πρόβλημα στη χώρα τους και δεύτερον δεν έχουν δει ένα καπνοχώραφο στη ζωή τους. Δεν υπάρχει παντού η δυνατότητα εναλλακτικής καλλιέργειας. Πηγαίνετε στον Βορρά της Ελλάδας να δείτε τις πλαγιές και τους βράχους επάνω στους οποίους φυτρώνει ο καπνός.

<SPEAKER ID=46 LANGUAGE="ES" NAME="Vallvι">
Κύριε Πρόεδρε, θα ήθελα και εγώ επίσης να συγχαρώ τον κ. Rosado Fernandes για την έκθεσή του, και θα ήθελα να πω, σχετικά με την καπνοκαλλιέργεια που πραγματοποιείται στις περιφέρειες του Στόχου 1 -στις φτωχές περιφέρειες της Ευρωπαϊκής Ένωσης- ότι δεν πρέπει να μιλάμε δημαγωγικά για εναλλακτικές καλλιέργειες.
<P>
Το θέμα δεν είναι να αντικατασταθεί η καπνοκαλλιέργεια σε κάποιες εκτάσεις με άλλες καλλιέργειες, αλλά, εν πάση περιπτώσει, να αντικατασταθεί η καπνοκαλλιέργεια, όπου βρίσκει μια θέση εργασίας κάποιο εργατικό δυναμικό, από άλλου είδους οικονομική δραστηριότητα, που θα μπορεί να του προσφέρει επίσης κάποια εισοδήματα εκεί όπου βρίσκεται, και όχι στην περιφέρεια των αστικών περιοχών.

<SPEAKER ID=47 NAME="Κακλαμάνης">
Κύριε Πρόεδρε, θέλω να συγχαρώ τον συνάδελφο κ. Rosado Fernandez για την έκθεσή του. Είναι μία έκθεση που με ειλικρίνεια προσπαθεί να αντιμετωπίσει το πρόβλημα, από την πλευρά του ευρωπαίου πολίτη απέναντι σε ευρωπαίους καλλιεργητές. Δυστυχώς, η Επιτροπή και το Συμβούλιο προσπαθούν να δώσουν μια άλλη άποψη, ότι δήθεν υπάρχει αντίφαση από τη μια μεριά να δίνουμε λεφτά για αντικαπνιστική εκστρατεία και από την άλλη μεριά να επιδοτούμε τους καπνοπαραγωγούς οι οποίοι είναι γύρω στις 150.000 στην Ευρωπαϊκή 'Ενωση. Η αντίφαση όμως αυτή είναι ψευτοαντίφαση και εντάσσεται μέσα στην προσπάθεια, παρά τα όσα μας είπε χθές ο κ. Santer, να κοπούν πόροι από την Ευρωπαϊκή 'Ενωση και από τον προϋπολογισμό για τη γεωργία για να δοθούν αυτά τα χρήματα στη διεύρυνση. Διότι αν πράγματι θέλαμε να περιορίσουμε το κάπνισμα στην Ευρωπαϊκή 'Ενωση, πρώτα απ'όλα θα έπρεπε να κλείσουμε τα εργοστάσια που φτιάχνουν τα τσιγάρα. Τα εργοστάσια όμως που φτιάχνουν τα τσιγάρα θα συνεχίσουν να λειτουργούν και θα συνεχίσει να έρχεται στην Ευρωπαϊκή 'Ενωση καπνός τον οποίον θα αγοράζουμε από τρίτες χώρες. Επομένως, δεν είναι για την προστασία του ευρωπαίου πολίτη, είναι για την εξοικονόμηση χρημάτων τα οποία υπάρχει πρόθεση να δοθούν για τη διεύρυνση.

<SPEAKER ID=48 LANGUAGE="NL" NAME="Kestelijn-Sierens">
Κύριε Πρόεδρε, κύριε Επίτροπε, συνάδελφοι, συγκαταλέγομαι σε αυτούς που θέλουν να τερματιστεί η αντιπαράθεση της υγείας με τη γεωργική πολιτική. Για πόσο καιρό θα πρέπει να συνεχίσουμε τις άσκοπες προσπάθειές μας να εξηγήσουμε στους πολίτες ότι το κάπνισμα οδηγεί καθημερινά στην Ευρώπη στο θάνατο 1.400 ανθρώπων, ότι διατίθενται 30.000 ECU για την πρόληψη του καπνίσματος και ότι ταυτόχρονα διατίθενται ημερησίως περί τα 2, 5 εκατ. ECU για την καλλιέργεια καπνού στην Ευρώπη;
<P>
Κύριε Επίτροπε, Πρόεδρε, συνάδελφοι, πρέπει να δράσουμε με αποφασιστικότητα. Μακροπρόθεσμα πρέπει να καταργηθούν οι ενισχύσεις για τις καπνοκαλλιέργειες. Ο στόχος αυτός πρέπει να γνωστοποιηθεί ήδη στους καλλιεργητές οι οποίοι θα πρέπει να ενθαρρυνθούν να αναζητήσουν εναλλακτικές μεθόδους καλλιέργειας μέσω της χορήγησης άμεσων εισοδηματικών ενισχύσεων.
<P>
Δεν συμφωνώ με την απαισιοδοξία της Επιτροπής όσον αφορά τις δυνατότητες μετατροπής. Εκτός αυτού, σε περίπτωση που οι ενισχύσεις για τα καπνά χορηγούνται στο εξής για τη βελτίωση της ποιότητάς τους, φοβούμαι ότι μετά από δέκα χρόνια θα διεξάγουμε την ίδια συζήτηση. Δυστυχώς, η συμμετοχή μας στα θέματα αυτά είναι περιορισμένη. Ωστόσο, έχουμε καθήκον ως πολιτικοί να ταχθούμε υπέρ της ορθής αξιοποίησης του δημόσιου χρήματος.

<SPEAKER ID=49 LANGUAGE="SV" NAME="Virgin">
Κύριε Πρόεδρε, η Επιτροπή έχει υποβάλει μία πρόταση για ορισμένες τροποποιήσεις στις καπνοκαλλιέργειες. Κατά την άποψή μου δεν αναφέρονται οι προτάσεις αυτές εν τούτοις στην μακροπρόθεσμη πολιτική γι&#x02BC;αυτόν τον τομέα. Η Επιτροπή Περιβάλλοντος υπογραμμίζει στα γραπτά της προς την Επιτροπή Γεωργίας την ορθότητα της σταδιακής εξάλειψης της οικονομικής ενίσχυσης προς τις αγροτικές καλλιέργειες. Συμμερίζομαι αυτή την άποψη.
<P>
Νομίζω ότι είναι λάθος η, εντός των πλαισίων της αγροτικής πολιτικής, σθεναρή οικονομική ενίσχυση αυτής της καλλιέργειας. Η βάση της αγροτικής πολιτικής είναι παρ΄όλα αυτά ο εφοδιασμός σε τρόφιμα της ΕΕ. ο τομέας του καπνού βρίσκεται σαφώς εκτός αυτού του στόχου.
<P>
Οι περιοχές που καλλιεργούν καπνό βρίσκονται σε περιφέρειες που λαμβάνουν οικονομική ενίσχυση στα πλαίσια της περιφερεικής πολιτικής. Γι&#x02BC;αυτό είναι καλύτερο να δοθούν κίνητρα, με αυτού του είδους την οικονομική ενίσχυση, για το πέρασμα σε άλλες καλλιέργειες. Μία σταδιακή εξέλειψη θα ήταν επίσης σίγουρα θετική μακροπρόθεσμα για την εμποροβιομηχανική υποδομή στις περιοχές των καλλιεργειών. Θεωρώ ότι επίσης η άποψη της Επιτροπής Προϋπολογισμών αξίζει κάθε υποστήριξης.

<SPEAKER ID=50 NAME="Brittan, Sir Leon">
Κύριε Πρόεδρε, η Επιτροπή συμφωνεί ότι η σταδιακή αποδέσμευση θα ήταν σοβαρή για περιοχές που αντιμετωπίζουν μεγάλες οικονομικές δυσκολίες και δεν θα είχε αποτέλεσμα στην κατανάλωση καπνού. Για το λόγο αυτό, στόχος της μεταρρύθμισης είναι η αύξηση της αξίας αγοράς του καπνού που παράγεται στην Ένωση.
<P>
Για να επιτευχθεί αυτός ο στόχος, υπάρχουν τα τρία θέματα της ρύθμισης των πριμοδοτήσεων, της ευελιξίας των ποσοστώσεων και της απόσυρσης από τον τομέα. Για τη ρύθμιση, η λύση-κλειδί είναι η τιμή της αγοράς. Βέβαια αυτό δεν αντανακλά πάντοτε με ακρίβεια την ποιότητα, αλλά δεν υπάρχει καλύτερο εναλλακτικό μέσο επίτευξης αυτού του στόχου. Στο θέμα της ευελιξίας στη μεταφορά ποσοστώσεων και της απόσυρσης από τον τομέα, μπορεί να δοθεί κάθε δυνατότητα για την προώθηση μεταφορών ποσοστώσεων από ποικιλίες χαμηλής σε ποικιλίες υψηλής ποιότητας και οι μεμονωμένοι γεωργοί θα πρέπει να έχουν την ευκαιρία να μεταφέρουν τις ποσοστώσεις τους σε άλλους γεωργούς. Πρέπει επιπλέον να υιοθετηθεί μια εθνική κατώτατη τιμή πωλήσεως για να διευκολυνθεί η ρύθμιση και η πρόσβαση στις ποσοστώσεις παραγωγής.
<P>
Στόχος αυτών των μέτρων είναι η αύξηση της ποιότητας του καπνού που παράγεται. Παρά ταύτα, αναγνωρίζουμε ότι ορισμένοι αγρότες ίσως να μην είναι σε θέση να το επιτύχουν και για το λόγο αυτό, για τη συγκεκριμένη ομάδα στόχο του πληθυσμού, προτείνουμε ένα δίχτυ ασφάλειας με τη μορφή ποσοστώσεων εξαγοράς ή σχεδίων τοπικής αγροτικής ανάπτυξης. Θα μελετήσω τρόπους για να μην οδηγήσουν αυτά τα μέτρα σε μείωση της παραγωγής ποικιλιών υψηλής ποιότητας - κάτι το οποίο δεν είναι βέβαια ο στόχος μας - και για να διασφαλίσουμε ότι αυτή θα είναι η τελευταία λύση για όσους γεωργούς δεν μπορούν να ανταποκριθούν στο στόχο της βελτίωσης της ποιότητας.
<P>
Αυτά είναι τα κύρια σημεία του σκεπτικού της Επιτροπής πίσω από τις προτάσεις της, τις οποίες παρουσιάζω στο Κοινοβούλιο.

<SPEAKER ID=51 LANGUAGE="FR" NAME="Pasty">
Κύριε Πρόεδρε, θα είμαι πολύ σύντομος. Χαίρομαι που η συζήτηση αυτή μπόρεσε να ολοκληρωθεί. Δεδομένου ότι έχουμε να κάνουμε με μία σημαντική έκθεση, θα επιθυμούσα να μπορούσε να ψηφισθεί σήμερα το πρωί. Σας προτείνω λοιπόν, εξ ονόματος τη ομάδας μου, η ψηφοφορία επί της έκθεσης του κ. Paul Rosado Fernandes να διεξαχθεί μετά την ψηφοφορία των εκθέσεων νομοθετικού περιεχομένου, δηλαδή μετά την έκθεση του κ. Αργυρού και πριν από τις εκθέσεις πρωτοβουλίας.

<SPEAKER ID=52 NAME="Rosado Fernandez">
Κύριε Πρόεδρε, θα ήθελα απλώς να επαναλάβω αυτό που είπε ο Πρόεδρος κ. Pasty. δεδομένου ότι πρόκειται για ένα καυτό ζήτημα, για ένα ζήτημα που καθιστά υπεύθυνους τους βουλευτές αυτού του Σώματος, θα είναι λυπηρό, πράγματι, εάν η έκθεσή μου ψηφισθεί αργότερα σήμερα το απόγευμα, ή αύριο το πρωί, όταν δεν υπάρχει κανείς.
<P>
(Χειροκροτήματα)

<CHAPTER ID=5>
Ψηφοφορίες
<SPEAKER ID=53 LANGUAGE="FR" NAME="Pasty">
Κύριε Πρόεδρε, δεδομένου ότι μόλις αναλάβατε την προεδρία της συνεδρίασης, θα ήθελα να σας θυμίσω ότι στη συνέχεια της συζήτησης επί της έκθεσης του κ. Paul Rosado Fernandes, είχα ζητήσει η ψηφοφορία επί της έκθεσής του να διεξαχθεί, λόγω της σπουδαιότητάς της, μετά την ψηφοφορία της έκθεσης του κ. Αργυρού, δηλαδή μετά από όλες τις εκθέσεις νομοθετικού περιεχομένου και πριν από τις εκθέσεις πρωτοβουλίας. Αλλωστε πρόκειται επίσης για έκθεση νομοθετικού περιεχομένου.
<P>
Θα ήθελα να τεθεί σε ψηφοφορία η πρόταση αυτή.

<SPEAKER ID=54 NAME="Πρόεδρος">
Εφόσον δεν υπάρχουν αντιρρήσεις, θα μπορούσα να κάνω δεκτή την πρότασή σας.
<P>
Υπάρχουν αντιρρήσεις;
<P>
(Ο Πρόεδρος διαπιστώνει την μη ύπαρξη αντιρρήσεων στην εν λόγω πρόταση)

<SPEAKER ID=55 NAME="Wynn">
Κύριε Πρόεδρε, σε ένα σημείο της ημερήσιας διάταξης υπό τον κανονισμό 9 α που σχετίζεται με το παράρτημα 1, άρθρο 4, όπου λέει: »τα μέλη θα υπόκεινται στις υποχρεώσεις που τους επιβάλει η νομοθεσία του κράτους μέλους στο οποίο εκλέχθηκαν, όσον αφορά τη δήλωση ενδιαφέροντος». Καθώς πρόκειται να ψηφίσουμε την έκθεση Tillich, δεν θα έπρεπε τα μέλη που εισπράττουν χρήματα από το ΕΤΠΓΕ να το δηλώσουν και να απέχουν από την ψηφοφορία; Εάν υπάρχει σύγχυση ως προς αυτό, θα θέλαμε να διευκρινιστεί το θέμα στο μέλλον.

<SPEAKER ID=56 NAME="Πρόεδρος">
Είναι κάπως δύσκολη η ερώτηση. Η πρώτη μου εντύπωση είναι ότι ισχύει και επιφυλάσσομαι να το μελετήσουμε ξανά.
<P>
(Το Σώμα εγκρίνει την πρόταση ψηφίσματος)

<SPEAKER ID=57 LANGUAGE="EN" NAME="Read">
Κύριε Πρόεδρε, θα ήθελα να ρωτήσω εάν ο εισηγητές θα δεχόταν την προφορική τροπολογία στην τροπολογία αυτή. Η τελευταία πρόταση θα μπορούσε να διατυπωθεί ως εξής: »Καλεί την Επιτροπή να συμπεριλάβει αναφορές σε επικράτειες καθώς και σε χώρες του Παραρτήματος V». Εάν ο εισηγητής δεχθεί αυτή την τροπολογία, τότε η ομάδα μου θα μπορέσει να ψηφίσει υπέρ της έκθεσης.

<SPEAKER ID=58 NAME="Van Velzen, Wim">
Πρόεδρε, λυπούμαι αλλά δυστυχώς δεν μπορώ να το αποδεχτώ αυτό, επειδή δεν επιλύεται το πρόβλημα που υφίσταται. Συνεπώς, προτείνω, και ελπίζω ότι η Συνέλευση θα ακολουθήσει την πρότασή μου, να υπερψηφιστεί η τροπολογία που κατέθεσα.
<P>
(Το Σώμα εγκρίνει την πρόταση ψηφίσματος)

<SPEAKER ID=59 LANGUAGE="IT" NAME="Fantuzzi">
Κύριε Πρόεδρε, σχετικά με την παράγραφο 8 της τροπολογίας αριθ. 6 ερωτώ εάν ο εισηγητής συμφωνεί να τη θεωρήσει ως προσθετική και όχι σαν αντικατάσταση της παραγράφου 8.

<SPEAKER ID=60 NAME="Πρόεδρος">
Κύριε Fantuzzi, αυτό θα πρέπει να το ζητήσει ο κ. Collins.

<SPEAKER ID=61 NAME="Collins, Kenneth">
Θα ήμουν σχεδόν ευχαριστημένος εάν αυτό θεωρείτο προσθήκη. Θα ήταν πολύ ευγενικό εκ μέρους του εισηγητή να το δεχθεί.

<SPEAKER ID=62 NAME="Rosado Fernandes">
Είναι λίγο δύσκολο, γιατί έχουμε ήδη ψηφίσει και έτσι είναι πολύ αργά. Δεν συμφωνώ, αλλά θα αφήσω τους συναδέλφους μου να αποφασίσουν.
<P>
(Το Σώμα εγκρίνει την πρόταση ψηφίσματος)

<SPEAKER ID=63 NAME="Van der Waal">
Η διαδικασία ad hoc καταλαμβάνει μία ιδιαίτερα σημαντική θέση στα πλαίσια της δημοσιονομικής διαδικασίας για τις γεωργικές δαπάνες. Για το λόγο αυτό είναι ιδιαίτερα σημαντικό να συμπεριληφθούν οι επιθυμίες της Επιτροπής Γεωργίας στην εντολή της αντιπροσωπείας του Ευρωπαϊκού Κοινοβουλίου που θα διαπραγματευθεί με το Συμβούλιο. Από την άποψη αυτή κρίνεται θετικό ότι εγκρίθηκαν οι δύο τροπολογίες του κ. Mulder. Παρ'όλα αυτά, υπερψήφισα εντέλει την έκθεση Tillich και μάλιστα για τους ακόλουθους λόγους:
<P>
Κατά πρώτον, θεωρώ κρίμα που δεν έγινε αποδεκτή η πρόταση της Επιτροπής Γεωργίας για την ελάφρυνση του προϋπολογισμού του 1998 με τη μετάθεση των πληρωμών για τους ελαιούχους σπόρους. Προβλέπω δε ότι θα προκύψουν σημαντικά προβλήματα για τη χρηματοδότηση της απόφασης του Συμβουλίου σχετικά με τις γεωργικές τιμές η οποία παρουσιάστηκε από τον εισηγητή. Η υποεπένδυση που παρατηρείται στις επιμέρους θέσεις του προϋπολογισμού τα τελευταία τρία χρόνια δεν μπορεί κατά τη γνώμη μου σε καμία περίπτωση να χρησιμοποιηθεί ως βάση για τη μείωση των πιστώσεων για το προσεχές έτος. Απορρίπτω επίσης την πρόταση για τη δημιουργία αποθεματικού 329 εκατομμυρίων. Πρέπει να είναι σαφές ότι, λόγω των περιορισμένων περιθωρίων του προϋπολογισμού, δεν υπάρχει δυνατότητα για τη δημιουργία αποθεματικού στο γεωργικό προϋπολογισμό.
<P>
Εκτός αυτού, θεωρώ κάπως περίεργη τη διαρκή κριτική που ασκείται από το Ευρωπαϊκό Κοινοβούλιο όσον αφορά τις εκτιμήσεις της Επιτροπής για τις γεωργικές δαπάνες. Από την έκθεση Brinkhorst/Fabra Vallιs για τον τροποποιημένο προϋπολογισμό αριθ. 1 για το 1997 προκύπτει ότι, το 1996, το ποσοστό διάθεσης πιστώσεων στην κατηγορία των γεωργικών προϊόντων ήταν σημαντικά υψηλότερο από ότι στις κατηγορίες σχετικά με τις οποίες το Ευρωπαϊκό Κοινοβούλιο έχει τον τελευταίο λόγο, όπως είναι η εσωτερική και η εξωτερική πολιτική. Δεν θα ήταν λοιπόν περισσότερο ενδεδειγμένο να γίνει μια κριτική εξέταση των πιστώσεων σε αυτές τις τελευταίες κατηγορίες;
<P>
Κατά δεύτερον, είμαι αντίθετος προς την πρόταση του εισηγητή να τεθεί για άλλη μία φορά υπό συζήτηση η διάκριση μεταξύ των υποχρεωτικών και των μη υποχρεωτικών δαπανών. Συχνά προβάλλεται ο ισχυρισμός ότι οι γεωργικές δαπάνες δεν υπόκεινται σε κανένα είδος δημοκρατικού ελέγχου. Αμφιβάλλω αν αυτό αληθεύει. Παραπέμπω απλώς στη δυνατότητα που έχει το Ευρωπαϊκό Κοινοβούλιο να καταθέτει προτάσεις τροπολογίας επί του γεωργικού προϋπολογισμού. Σε περίπτωση που το αποτέλεσμα των προτάσεων αυτών δεν είναι η αύξηση του προϋπολογισμού, το Συμβούλιο χρειάζεται να αποφασίσει με ειδική πλειοψηφία για να τις απορρίψει. Πιέσεις επί του Συμβουλίου ασκούν και τα εθνικά κοινοβούλια, τα οποία απορρίπτουν κατηγορηματικά την αύξηση του ορίου για τους ιδίους πόρους. Αυτός είναι ένας από τους λόγους που η περίοδος της ανεξέλεγκτης αύξησης των γεωργικών δαπανών ανήκει πλέον οριστικά στο παρελθόν.
<P>
επί της έκθεσης Brinkhorst και Fabra Valles (A4-0232/97)
<SPEAKER ID=64 NAME="Eriksson, Sjφstedt και Svensson">
 γραπτώς. (SV) Οι υπογράφοντες απείχαν της ψηφοφορίας. Δεν οφείλεται στο ότι θεωρούμε ότι μας είναι αδιάφορες οι προσπάθειες στους τομείς που επεξεργάζεται η έκθεση. Θεωρούμε όμως ότι έπρεπε να είχαν γίνει μεγαλύτερες προσπάθειες για να διερευνηθεί αν οι ενισχύσεις σε προσωπικό δεν μπορούσαν να είχαν γίνει μέσω ανακατατάξεων στην υπάρχουσα δύναμη του προσωπικού της Επιτροπής.
<P>
Οι τρείς τομείς εντός των οποίων προτείνονται νέες θέσεις είναι ακριβώς τομείς όπου το ίδιο το σύστημα της ΕΕ συνέβαλε στην ανάδυση του προβλήματος. Οι 35 θέσεις για το ΓΔ XXIV για τον συντονισμό του έργου των επιστημονικών επιτροπών εξ&#x02BC;αφορμής της κρίσης ΣΕΒ, οφείλονται σε μία κατά βάση λαθεμένη αγροτική πολιτική, η οποία συνεπαγόταν ότι κατ&#x02BC;αρχάς τα ζώα εξισώνονταν με προϊόντα.
<P>
Όσον αφορά τις θέσεις για την καταπολέμηση της απάτης συνδέονται με, τα διά χειρός ΕΕ, δημιουργημένα προγράμματα, Phare, Tacis, Meda και Echo. Οι προτεινόμενες νέες θέσεις του Ελεγκτικού Συνεδρίου αφορούν εν μέρει το ίδιο πρόβλημα.
<P>
Οι ενδογενείς αντιθέσεις της ΕΕ θα οδηγήσουν και στο μέλλον σε προβλήματα που απαιτούν μέτρα για τη διόρθωση των λαθών της ίδιας της Ένωσης. Το να συστήνονται όμως μόνο νέες θέσεις ενέχει τον κίνδυνο να οδηγήσει σε μία αυτοαναπαραγωγή της γραφειοκρατίας της ΕΕ.
<P>
επί της έκθεσης Μούσχουρη (Α4-0237/97)
<SPEAKER ID=65 NAME="Caudron">
Είμαστε όλοι στρατευμένοι στον αγώνα υπέρ του βιβλίου και της ανάγνωσης, για το λόγο αυτό το πρόγραμμα Ariane είναι καλοδεχούμενο.
<P>
Οι συζητήσεις που είχαμε με την Επιτροπή και το Συμβούλιο ήταν πολλές, μερικές φορές δύσκολες, πάντοτε όμως εποικοδημητικές και θα ήθελα να ευχαριστήσω του εκπροσώπους μας, τον εισηγητή και την Επιτροπή Πολιτισμού, Νεότητας, Παιδείας και Μέσων Ενημέρωσης στη σύνολό της.
<P>
Φτάνουμε στο τέλος της διαδικασίας συνεννόησης και πρόκειται να εγκρίνουμε το κοινό σχέδιο. Ωστόσο, όπως και πολλοί ανάμεσά μας εκφράζω τη λύπη μου για την πενιχρή προικοδότηση που τελικά έλαβε το πρόγραμμα.
<P>
Είναι μια αρχή βέβαια, θα μπορούσε όμως, θα έρπεπε να είναι πιο εντυπωσιακή. Ας ελπίσουμε ότι οι ευρωπαίοι πολίτες θα κάνουν σωστή χρήση και θα πεισθεί το Συμβούλιο ότι τελικά 7 εκατ. Ecu είναι πολύ λίγα!

<SPEAKER ID=66 NAME="Kirsten Jensen, Sindal και Iversen">
Οι δανοί σοσιαλοδημοκράτες ψήφισαν σήμερα υπέρ της έκθεσης της κ. Μούσχουρη για το πρόγραμμα ARIANE. Το πρόγραμμα αυτό έχει ως κύριο στόχο την υποστήριξη της μετάφρασης έργων που έχουν γραφεί σε λιγότερο διαδεδομένες γλώσσες στην ΕΕ, όπως στα δανικά.
<P>
Οι δανοί σοσιαλοδημοκράτες είναι ικανοποιημένοι για το γεγονός ότι η Επιτροπή Συνδιαλλαγής κατέληξε τελικά σε συμφωνία μετά από μακρές διαπραγματεύσεις. Το πρόγραμμα ARIANE έχει μεγάλη σημασία για τη διάδοση των λογοτεχνικών έργων που έχουν γραφεί σε λιγότερο διαδεδομένες γλώσσες. Υπάρχουν πολλά λογοτεχνικά έργα που δεν φτάνουν ποτέ στο ευρύ κοινό, επειδή έχουν γραφεί σε γλώσσα την οποία κατέχουν ελάχιστοι.
<P>
Το πρόγραμμα ARIANE παρέχει τη δυνατότητα, π.χ. σε δανούς συγγραφείς, να λάβουν ενίσχυση για τη μετάφραση των βιβλίων τους σε άλλες γλώσσες της ΕΕ. Το ίδιο ισχύει και για άλλες λιγότερο διαδεδομένες γλώσσες στην ΕΕ. Συνεπώς, το πρόγραμμα ARIANE μπορεί να συμβάλει στην προώθηση της διαπολιτισμικής κατανόησης μεταξύ των λαών της ΕΕ.

<SPEAKER ID=67 NAME="Leperre-Verrier">
Η Ομάδα της Ευρωπαϊκής Ριζοσπαστικής Συμμαχίας ψήφισε χωρίς ενθουσιασμό την έκθεση της κ. Μούσχουρη σχετικά με το πρόγραμμα Ariane που στοχεύει στην υποστήριξη και την προώθηση της ανάγνωσης, κυρίως μέσω της μετάφρασης.
<P>
Πράγματι, τα αποτελέσματα της διαδικασίας συνεννόησης είναι απογοητευτικά σε σχέση με τους επιδιωκόμενους στόχους και εκφράζουμε τη λύπη μας για το ό, τι η ψηφοφορία με ομοφωνία που σύμφωνα με το άρθρο 128 κατά κανόνα εφαρμόζεται σε πολιτιστικά θέματα επέτρεψε για μία ακόμη φορά σε ορισμένα κράτη μέλη να μπλοκάρουν την πολιτιστική πολιτική της Ένωσης.
<P>
Είχαμε ελπίσει ότι η Συνθήκη του Αμστερνταμ θα επιφέρει ευμενέστερες τροποποιήσεις και θα επιβάλει την ειδική πλειοψηφία. Διαψευσμένη ελπίδα: ο προϋπολογισμός του προγράμματος Ariane το οποίο περιορίστηκε σε δύο χρόνια, θα περικοπεί κατά τα τέσσερα πέμπτα.
<P>
Βέβαια, η Επιτροπή μας υπόσχεται ένα νόμο πλαίσιο που θα επιτρέψει έναν καλύτερο προγραμματισμό στον πολιτιστικό τομέα. Εν αναμονή αυτού, η ανάγνωση είναι μεταξύ αυτών που θα υποστούν τις συνέπειες τόσων αναβολών...

<SPEAKER ID=68 NAME="Ryynδnen">
(FI ) Μετά από χρονοβόρες και σκληρές διαπραγματεύσεις, η Επιτροπή Συνδιαλλαγής κατέληξε σε μια σχετικά ικανοποιητική συμβιβαστική λύση εν σχέσει με το πρόγραμμα ΑΡΙΑΔΝΗ παρά το γεγονός ότι το Κοινοβούλιο αναγκάστηκε να υποχωρήσει ως προς τις αρχικές απαιτήσεις του για προϋπολογισμό μεγαλύτερο από τα 7 εκατ. Ecu που τελικά ενεκρίθησαν για το διετές πρόγραμμα. Επιτέλους το πρόγραμμα θα αποκτήσει νομική υπόσταση και θα ενεργοποιηθεί κανονικά.
<P>
Το πρόγραμμα ΑΡΙΑΔΝΗ αποβλέπει κυρίως στην ενίσχυση της μετάφρασης. Στόχος του είναι η προώθηση μιας ευρύτερης διανομής και γνωριμίας των έργων που αντιπροσωπεύουν τον ευρωπαϊκό πολιτισμό. Επιπλέον, με την εφαρμογή του προγράμματος αυτού αναμένεται να εμπλουτισθούν άμεσα οι γνώσεις των λαών της Ευρώπης σε ό, τι αφορά την ιστορία και τον πολιτισμό, και να ενισχυθεί η πολιτιστική πολυμορφία.
<P>
Τα έργα τα οποία θα πραγματοποιηθούν στο πλαίσιο του προγράμματος αυτού θα αποβλέπουν στην υποστήριξη και στη συμπλήρωση δράσεων τόσο σε εθνικό όσο και σε περιφερειακό επίπεδο μέσω της ανάπτυξης της συνεργασίας στα δίκτυα στο πλαίσιο εταιρικών σχέσεων. Σκοπός είναι να επεκταθεί η συνεργασία αυτή και σε τρίτες χώρες, κυρίως στην Κεντρική και Ανατολική Ευρώπη. Σημαντικοί εταίροι στη συνεργασία αυτή είναι οι διεθνείς πολιτιστικές οργανώσεις και ιδίως το Συμβούλιο της Ευρώπης.
<P>
Οι στόχοι του προγράμματος θα επιτευχθούν ευκολότερα εάν εκμεταλλευθούμε περισσότερο τα αποτελεσμάτα διεξαχθεισών στον τομέα αυτό ερευνών και στηριχθούμε στην υφιστάμενη κατάρτιση. Η αρτιότερη κατάρτιση των μεταφραστών, η οποία θεωρείται ιδιαίτερα σημαντική όσον αφορά τη βελτίωση της ποιότητας των μεταφράσεων, αποτελεί δίκαια έναν από τους βασικότερους στόχους του προγράμματος. Πρέπει να εκπονηθούν σαφείς διατάξεις σε ό, τι αφορά το επάγγελμα του μεταφραστή, και να καταρτισθούν ενημερωμένοι οδηγοί και να συγκεντρωθούν τράπεζες δεδομένων προκειμένου να διευκολύνονται οι μεταφραστές στο έργο τους.
<P>
Όσον αφορά το μέλλον του ευρωπαϊκού πολιτισμού, κατά τη γνώμη μου, πρέπει οπωσδήποτε να διαθέσουμε περισσότερους πόρους για την υποστήριξη της μετάφρασης έργων που έχουν γραφτεί σε μικρές γλωσσικές περιοχές και στις λιγότερο διαδεδομένες γλώσσες της Ένωσης.
<P>
Με ικανοποιεί ιδιαιτέρως το γεγονός ότι κατά τη διαδικασία συνδιαλλαγής ελήφθησαν υπόψη οι απόψεις αυτές της Επιτροπής Πολιτισμού και ολοκλήρου του Κοινοβουλίου. Ο ευρωπαϊκός πολιτισμός χαρακτηρίζεται από μια έντονη πολυμορφία η οποία αποτελεί, ακριβώς, τον πραγματικό του πλούτο. Λόγω, όμως, των εξομοιωτικών πιέσεων που ασκεί η κοινωνία της πληροφορίας, η πολυμορφία αυτή έχει τεθεί σε κίνδυνο. Γι' αυτό και οφείλουμε να πράξουμε παν το δυνατό προκειμένου να την προφυλάξουμε.
<P>
Τελειώνοντας, θα ήθελα να σας επισημάνω ότι οι δράσεις στο πλαίσιο του προγράμματος αυτού και οι πόροι δεν αρκούν για την κάλυψη όλων των αναγκών στον τομέα του βιβλίου και την προώθηση της ανάγνωσης. Ελπίζω ότι το πρόγραμμα ΑΡΙΑΔΝΗ θα στεφθεί με επιτυχία, και ότι θα αποτελέσει βάση για τις αναπτυξιακές προσπάθειες που αποβλέπουν στην ανανέωση του τομέα του βιβλίου στην Ευρώπη.
<P>
επί της έκθεσης Fontaine (A4-0246/97)
<SPEAKER ID=69 NAME="Caudron">
Η έκθεση της συναδέλφου μας Nicole Fontaine επί της ελεύθερης κυκλοφορίας των γιατρών πετυχαίνει το στόχο της.
<P>
Η διαδικασία συνεννόησης επέτρεψε να εγκριθούν οι βασικές προτάσεις του Σώματος και θα ήθελα να συγχαρώ την εισηγήτρια. Έτσι στο εξής θα διαπιστώνουμε μεγαλύτερη εναρμόνιση της εκπαίδευσης των γιατρών μας καθώς και βελτίωση της ελεύθερης κυκλοφορίας τους εντός της Ένωσης. Δεν μπορούμε παρά να εκφράσουμε την ικανοποίησή μας!
<P>
Ωστόσο, θα ήθελα να θυμίσω ότι ενώ το θέμα των γιατρών ξεκαθαρίζει, τούτο ουδόλως συμβαίνει με άλλες κατηγορίες επαγγελμάτων και διπλωμάτων. Έχουμε καθήκον να επιβεβαιώσουμε εδώ ότι η πραγματική αναγνώριση των διπλωμάτων, η πραγματική ελεύθερη κυκλοφορία των επαγγελμάτων, αποτελεί ζωτικό στοιχείο για την ευρωπαϊκή ολοκλήρωση και την ανάπτυξη της ιδιότητας του ευρωπαίου πολίτη.
<P>
Ας χαρούμε λοιπόν για τους γιατρούς, όμως να ασκήσουμε πίεση στις κυβερνήσεις μας να επιταχύνουν την αναγνώριση των διπλωμάτων προσδιορίζοντας έτσι ικανοποίηση στους σημερινούς νέους που έχουν χάσει την υπομονή τους περιμένοντας.

<SPEAKER ID=70 NAME="Porto">
Η αναγνώριση των διπλωμάτων των ιατρών στο σύνολο της Ευρωπαϊκής 'Ενωσης αποτελεί ένα σημαντικό βήμα στη δημιουργία μίας ενιαίας αγοράς πιο αποτελεσματικής και με πιο ευρείες δυνατότητες επαγγελματικής ολοκλήρωσης για τους επαγγελματίες μας.
<P>
Πρόκειται, ωστόσο, για στόχους που προϋποθέτουν φυσικά την προστασία των συμφερόντων των προσώπων, με την τήρηση κανόνων και την εναρμόνιση κριτηρίων.
<P>
Στην περίπτωση της άσκησης του ιατρικού επαγγέλματος, είναι απαραίτητη μία βαθειά γνώση της γλώσσας των ασθενών, διαφορετικά αυτοί - ιδίως οι πιο φτωχοί και οι πιο μειονεκτούντες - δεν θα μπορούν να εξηγούν με ακρίβεια την κατάστασή τους.
<P>
Πέρα από αυτό, η ελεύθερη άσκηση της επαγγελματικής πρακτικής συνεπάγεται την εναρμόνιση των κανόνων πρόσβασης στην εκπαίδευση, διαφορετικά δεν έχει νόημα μία χώρα, μεμονωμένα, να λαμβάνει μέριμνα για τον καθορισμό ενός συστήματος numerus clausus προκειμένου να προσαρμοσθεί η προσφορά στη ζήτηση των πτυχιούχων, ενώ η αγορά εργασίας θα είναι ανοιχτή για όποιον έρχεται από χώρες χωρίς την ίδια μέριμνα. Δεν θα είχε νόημα, για παράδειγμα, να υπάρχει numerus clausus στις Σχολές της Λισαβώνας και όχι στις Σχολές της χώρας, και να μπορούν έπειτα να έχουν πρόσβαση στην αγορά εργασίας της περιοχής της Λισαβώνας πτυχιούχοι από άλλες σχολές της χώρας. Για τον ίδιο λόγο, δεν είναι δυνατό να μην υπάρχει εναρμόνιση στους numerus clausus μεταξύ των διαφόρων χωρών σε έναν ενιαίο χώρο που, με την υπό εξέταση οδηγία, προσφέρει τους όρους εργασίας ενός εθνικού χώρου.
<P>
επί της σύστασης Dybkjaer (Α4-0235/97)
<SPEAKER ID=71 NAME="Bowe">
Καλωσορίζω τη έκθεση Dybkjaer για την αναθεώρηση του πέμπτου προγράμματος περιβαλλοντικής δράσης. Θα ήθελα, μαζί με τους συναδέλφους μου, να ευχαριστήσω την κυρία Dybkjaer για την εργασία που έκανε εκπονώντας μια έκθεση που βελτιώνει σημαντικά το αρχικό έγγραφο πλαίσιο της Επιτροπής.
<P>
Λόγω του ότι η έκθεση ασχολείται με πολύ σημαντικά θέματα, υπήρξαν αντιπροσωπείες από πολλά ενδιαφερόμενα μέρη, ιδιαίτερα από βιομηχανικούς φορείς. Η τροπολογία που προκάλεσε το μεγαλύτερο ενδιαφέρον ήταν η τροπολογία αριθ. 34 στο άρθρο 11.4, η οποία προτείνει την επεξεργασία της ιεραρχίας αποβλήτων.
<P>
Η ιεραρχία αποβλήτων υπάρχει από το 1989, όταν την πρότεινε για πρώτη φορά η Επιτροπή στη Βίβλο Στρατηγικής Διαχείρισης Αποβλήτων εκείνου του έτους. Εγώ ο ίδιος την παρουσίασα στο Κοινοβούλιο με την έκθεση μου του 1990 για την στρατηγική αυτή. Η κυρία Dybkjaer πρόσθεσε φυσικά μεθόδους, όπως η παραγωγή κομπόστ και η βιομεθανοποίηση, η χρήση των οποίων έχει αυξηθεί με τις νέες τεχνολογίες. Νομίζω πως αυτή είναι η σωστή προσέγγιση επί του παρόντος και καλώ το Κοινοβούλιο να την υποστηρίξει.
<P>
Η βιομηχανία προσπάθησε να εστιάσει την προσοχή μας σε διάφορες ανεξάρτητες εκθέσεις που είχε αναθέσει η Επιτροπή και οι οποίες υπαινίσσονται ότι η ιεραρχία που προτείνει η κυρία Dybkjaer είναι πολύ αυστηρή και άρα τους στερεί την ευελιξία που νομίζουν πως χρειάζονται. Χωρίς να επιθυμώ να αχρηστεύσω το περιεχόμενο αυτών των εκθέσεων, πιστεύω ότι υπάρχουν ερωτηματικά σχετικά με ορισμένα από τα συμπεράσματα που σχηματίζουν τη βάση αυτής της έκθεσης.
<P>
Θα ήθελα επίσης να σας υπενθυμίσω ότι βρισκόμαστε στο στάδιο της δεύτερης ανάγνωσης και ότι η διαδικασία διαβούλευσης θα ξεκινήσει σύντομα. Δεν είναι αυτή η σωστή στιγμή να αλλάξουμε μια παλιά μας πολιτική λόγω της άσκησης ισχυρών πιέσεων. Το φθινόπωρο θα οργανωθεί ακροαματική διαδικασία για τα απόβλητα από την επιτροπή για το Περιβάλλον, τη Δημόσια Υγεία και την Προστασία του Καταναλωτή. Τότε θα συζητηθούν με ιδιαίτερη έμφαση αυτό καθώς και άλλα θέματα. Θα είναι ένα πολύ καλύτερο πλαίσιο για συζήτηση, στο οποίο θα μελετήσουμε την καλύτερη διευθέτηση της ιεραρχίας των αποβλήτων.
<P>
Θα ήθελα και πάλι να παροτρύνω τους συναδέλφους μου να υποστηρίξουν ολόψυχα αυτή την έκθεση.

<SPEAKER ID=72 NAME="Holm">
 - (SV) Η ψηφοφορία στο Σώμα σήμερα δείχνει άλλη μια φορά ότι όταν το Ευρωκοινοβούλιο θα μετατρέψει όλα τα ωραία λόγια που λέγονται στο Σώμα για το περιβάλλον σε πραγματικές αποφάσεις, τότε δεν διενεργείται. Οι αποφάσεις του Ευρωκοινοβουλίου οδηγούν μόνο στο να γίνει ο δρόμος προς την αειφόρο ανάπτυξη τεθλασμένος και να απαιτεί περισσότερο χρόνο για να τον διαβούμε.
<P>
Όλες οι τροπολογίες που πραγματικά θα ήταν σαν ένας φανός θυέλλης πάνω στην Επιτροπή και το Συμβούλιογια να δράσουν και να πάρουν πραγματικά στα σοβαρά τα περιβαλλοντικά ζητήματα, δεν έλαβαν αρκετούς ψήφους. Αφορά κυρίως τις τροπολογίες για το ότι πρέπει να μειώσουμε την κατανάλωση ενέργειας, να ρίξουμε μεγάλο βάρος στις ανανεώσιμες πηγές ενέργειας και να μειώσουμς τον μέσο όρο της κατανάλωσης καυσίμων των ιδιωτικών αυτοκινήτων σε 0, 5 λίτ. /μίλι για τα βενζινοκίνητα αυτοκίνητα το αργότερο ως το έτος 2005 και σε 0, 3 λιτ. /μίλι ως το έτος 2010.

<SPEAKER ID=73 NAME="Vaz da Silva">
Υπάρχει μία σοβαρή αντίφαση ανάμεσα στην παγκόσμια ηγετική θέση που η Ευρωπαϊκή 'Ενωση δηλώνει ότι θέλει να διατηρήσει σε θέματα πολιτικής περιβάλλοντος και τον ασαφή χαρακτήρα των διατυπώσεων, τόσο της πρότασης της Επιτροπής όσο και της κοινής θέσης του Συμβουλίου, σχετικά με το πρόγραμμα «Προς μία αειφόρο ανάπτυξη».
<P>
Κατά την παρουσίαση του Προγράμματος 2000 - που καθορίζει τους πολιτικούς προσανατολισμούς για την αρχή του 21ου αιώνα - η Επιτροπή επιβεβαίωσε εχθές τη δέσμευσή της να ενσωματώσει το περιβάλλον στη συνολική στρατηγική της.
<P>
Αλλά πολιτικές δηλώσεις και διεθνείς διασκέψεις δεν φτάνουν για να καθορισθούν διαρκείς αλλαγές. Το Πρόγραμμα του Ρίο, η Σύμβαση για το Κλίμα και τόσες άλλες αναμένεται πάντα να αποδείξουν στην πράξη τί αξίζουν. Το ίδιο το Πρόγραμμα 2000 της Επιτροπής διατρέχει έναν παρόμοιο κίνδυνο, εάν η βούληση να ενταχθεί το Πρόγραμμα στις άλλες πολιτικές δεν εκφραστεί με μέτρα, με χρονοδιαγράμματα και κυρώσεις για τους παραβάτες.
<P>
Και αυτή είναι η αξία της έκθεσης Dijbkaer: ότι δίνει συγκεκριμένη μορφή στις ασαφείς «εκτιμήσεις περιβαλλοντικού χαρακτήρα» που επαναλαμβάνονται στο κείμενο της Επιτροπής. Παρόλο που είναι δυνατό να μη συμφωνεί κανείς με όλες τις προτάσεις, η εισηγήτρια περιλαμβάνει αναφορές σε πολιτικές μείωσης των κινδύνων, προστασίας της βιοποικιλίας, ενέργειας, φορολόγησης, εκτίμησης της ανθρώπινης υγείας, διαχείρισης αποβλήτων και αποκρούει μάλιστα την άρνηση του Συμβουλίου να υιοθετήσει ορισμένες προτάσεις που οδεύουν προς την κατεύθυνση της διασφάλισης των δικαιωμάτων των πολιτών. Γι'αυτό απέφυγα να καταψηφίσω ορισμένα μέτρα ακόμη κι όταν δεν συμφωνούσα, επιλέγοντας την αποχή. Δεσμεύσεις χωρίς προθεσμίες, χωρίς αριθμούς, χωρίς κυρώσεις, δεν ξεγελούν παρά μόνο τους αφελείς.
<P>
επί της έκθεσης Jarzembowski (Α4-0243/97)
<SPEAKER ID=74 NAME="Van Dijk">
Η πολιτική μου ομάδα είναι υποχρεωμένη να καταψηφίσει την έκθεση αυτή. Υπερψηφίσαμε τις τροπολογίες της Επιτροπής Περιβάλλοντος, ωστόσο αυτό δεν απέφερε αποτελέσματα. Στην ουσία, με την έκθεση αυτή μετατίθεται στο απώτερο μέλλον το θέμα του καταλογισμού του εξωτερικού κόστους στις οδικές μεταφορές. Πιστεύω ότι έχουν γίνει αρκετές μελέτες και έχουν διεξαχθεί αρκετές συζητήσεις για να προωθηθεί επιτέλους το θέμα αυτό.
<P>
Το κόστος του ευρωσήματος είναι τόσο χαμηλό ώστε δεν υπάρχει περίπτωση να οδηγήσει στη μείωση της μεταφοράς εμπορευμάτων ούτε κατά ένα τόνο. Κατ'αυτό τον τρόπο, η μετατόπιση στις σιδηροδρομικές μεταφορές παραμένει αυταπάτη, παρά το γεγονός ότι σχεδόν όλα τα μέλη του Κοινοβουλίου πιστεύουν ότι αυτό είναι απαραίτητο να συμβεί.
<P>
Τέλος, η Ευρωπαϊκή Ένωση φέρει σοβαρή ευθύνη για την ανεύρεση μιας λύσης για την περιοχή των Αλπεων. Ωστόσο, όσον αφορά το θέμα αυτό επιλέγη κατ'αρχάς να τηρήσει μια άκαμπτη στάση, υποστηριζόμενη από το Κοινοβούλιο. Στις διαπραγματεύσεις με την Ελβετία, το μόνο που μετράει είναι η κοντόφθαλμη προοπτική της ελεύθερης κυκλοφορίας των φορτηγών οχημάτων 40 τόνων ενώ η Αυστρία απόσπασε μία εξαίρεση για το πέρασμα Brenner. Ωστόσο, κατ'αυτό τον τρόπο δεν λύνονται πραγματικά τα προβλήματα που υφίστανται στην περιοχή των Αλπεων, τα οποία είναι αναμφισβήτητο ότι θα επανέλθουν στην ημερήσια διάταξη έως ότου ανευρεθεί μια πραγματική λύση.

<SPEAKER ID=75 NAME="Donnay">
Η έκθεση που παρουσίασε ο κ. Jarzembowski επιφέρει σημαντικές τροποποιήσεις στην πρόταση οδηγίας του Συμβουλίου σχετικά με την επιβολή τελών στα βαρέα φορτηγά οχήματα για τη χρήση ορισμένων έργων υποδομής.
<P>
Η εν λόγω πρόταση οδηγίας σκοπό έχει να αντικαταστήσει την οδηγία 93/89/ΕΟΚ, την οδηγία «Eurovignette», που ακυρώθηκε από το Δικαστήριο το 1995.
<P>
Δίνεται έτσι η ευκαιρία στο Ευρωπαϊκό Κοινοβούλιο να προσδώσει άλλη σημασία σε ένα πολύ σημαντικό κείμενο με σκοπό την αποτελεσματικότερη και περισσότερο συγκεκριμένη φορολόγηση των βαρέων φορτηγών οχημάτων στην Ευρωπαϊκή Ένωση. Είναι επίσης ευκαιρία να δοθούν λύσεις στα προβλήματα που δημιουργεί η ολοένα και αυξανόμενη κυκλοφορία των βαρέων οχημάτων: κυκλοφοριακή συμφόρηση, επιπτώσεις στο περιβάλλον, υποβάθμιση των υποδομών.
<P>
Στην πρόταση της Επιτροπής θα πρέπει να ενταχθούν ορισμένα στοιχεία εναρμόνισης που περιέχονται στο Πράσινο Βιβλίο «Προς μία δίκαιη και αποτελεσματική δασμολόγηση των οδικών μεταφορών», στο οποίο χαράσσονται μακροπρόθεσμοι στόχοι μιας πολιτικής καταλογισμού των δαπανών δημιουργίας υποδομών και κυκλοφοριακής συμφόρησης στον τομέα των οδικών μεταφορών.
<P>
Τίθεται εδώ σε εφαρμογή μία θεμελιώδης αρχή: αυτή της ολοκληρωτικής κάλυψης των δαπανών εξοπλισμού και εκμετάλλευσης που θα καταλογίζεται σε διάφορους χρήστες σύμφωνα με εναρμονισμένα κριτήρια.
<P>
Το ισχύον σύστημα βασίζεται σε κατ'αποκοπήν κρατήσεις. Προτείνεται η εισαγωγή διαφοροποίησης, ανάλογα με το επίπεδο φθοράς των έργων υποδομής που καταλογίζεται στα οχήματα και της μόλυνσης που προκαλείται απ'αυτά. Πρόκειται συνεπώς για μία συμπληρωματική διαφοροποίηση που βασίζεται σε περιβαλλοντικά κριτήρια και σε μία σωστή κατάταξη.
<P>
Η έκθεση του Ευρωπαϊκού Κοινοβουλίου επιφέρει δύο σημαντικές τροποποιήσεις στο κείμενο.
<P>
Καταρχήν, το Κοινοβούλιο καλεί την Επιτροπή να λάβει υπόψη της στο σχέδιο οδηγίας σχετικά με την επιβολή τελών στα βαρέα φορτηγά, τον προβληματισμό που αναπτύχθηκε στο πλαίσιο του Πράσινου Βιβλίου σχετικά «με την εσωτερίκευση των εξωτερικών στοιχείων του κόστους των μεταφορών» καθώς και τα συμπεράσματα του αντίστοιχου ψηφίσματος του Ευρωπαϊκού Κοινοβουλίου της 30ής Ιανουαρίου 1997.
<P>
Τέλος, το ύψος των διοδίων θα πρέπει να καθορίζεται έτσι ώστε τα έσοδα που προέρχονται απ'αυτά να μην υπερβαίνουν το κόστος κατασκευής, εκμετάλλευσης και ανάπτυξης των έργων υποδομής για τα οποία έχουν θεσπισθεί, με την προσθήκη ενός ποσοστού απόδοσης που αντιστοιχεί στην πιθανή απόδοση ανάλογων επενδυτικών σχεδίων.
<P>
Κατά συνέπεια, υπερψήφισα την έκθεση του κ. Jarzembowski, με την ελπίδα ότι όλα τα στοιχεία που περιέχονται σ'αυτήν θα ληφθούν υπόψη στη μελλοντική πρόταση οδηγίας.

<SPEAKER ID=76 NAME="Lindqvist">
Το περιβάλλον στις Αλπεις είναι υπερβολικά ευαίσθητο. Υπάρχουν στενά περάσματα που είναι πολύ εκτεθειμένα σε περιβαλλοντικούς ρύπους. Έτσι το μεγαλύτερο δυνατό μέρος της κυκλοφορίας πρέπει να γίνεται με σιδηρόδρομο. Οι μεταφορές με φορτηγά και τα φορτία των εμπορευματοκιβωτίων πρέπει να μπορούν να μεταφερθούν σιδηροδρομικά μέσω των Αλπεων.

<SPEAKER ID=77 NAME="Porto">
Τα μέτρα που ελήφθησαν προκειμένου τα βαρέα οχήματα να πληρώνουν διόδια ανάλογα με τη χρησιμοποίηση των οδών πρέπει να λάβουν τη μεγαλύτερη υποστήριξή μας, επειδή αποτελούν, αφενός, ένα ορθό μέσο συμμετοχής στη χρηματοδότησή τους και, αφετέρου, ένα κίνητρο για τη χρησιμοποίηση μέσων μεταφοράς - όπως είναι οι σιδηροδρομικές, οι θαλάσσιες και οι ποτάμιες μεταφορές - που προκαλούν λιγότερη συμφόρηση και ρυπαίνουν λιγότερο.
<P>
Για το λόγο αυτό, εξάλλου, δεν κατανοούμε το γεγονός ότι η ανησυχία που εκδηλώνεται τώρα δεν επεκτάθηκε στα ελαφρά οχήματα, σε σχέση με τα οποία, στο βαθμό που χρησιμοποιούν τους δρόμους, ισχύουν οι ίδιοι λόγοι.
<P>
Πρόκειται για μία λογική χρηματοδότησης που - αντίθετα από αυτό που συνέβη στην Πορτογαλία - επιβάλλεται να ακολουθηθεί με εντελώς ειδικό τρόπο στις μητροπολιτικές περιοχές, όπου είναι πολύ πιο επαχθές το κόστος των υποδομών, και επομένως είναι απαράδεκτο να πληρώνονται εξ ολοκλήρου από το σύνολο των πολιτών της χώρας, συμπεριλαμβανομένων και των φτωχότερων πολιτών των πιο μειονεκτικών περιοχών, και όπου, προς το συμφέρον όλων, πρέπει η ζήτηση να διοχετευθεί προς τα συλλογικά μέσα μεταφοράς που δεν προκαλούν συμφόρηση και δεν ρυπαίνουν.

<SPEAKER ID=78 NAME="Van der Waal">
Η έκθεση της Επιτροπής Μεταφορών τροποποιεί σε σημαντικό βαθμό το σύνολο της πρότασης της Επιτροπής.
<P>
Όσον αφορά το φόρο κυκλοφορίας οχημάτων, υποστήριξα τις προτάσεις της Επιτροπής Μεταφορών για την κατάργηση του ανώτατου συντελεστή και την απλοποίηση της πρότασης. Η καθιέρωση ενός μέγιστου συντελεστή η οποίος είναι 30 φορές υψηλότερος του κατώτατου δεν έχει νόημα. Η σημαντικότερη αντίρρηση που έχω κατά του συστήματος εισφορών που προτείνεται από την Επιτροπή Μεταφορών είναι ότι δεν γίνεται καμία διάκριση μεταξύ κινητήρων Euro I και Euro II. Από πρόσφατη μελέτη που διεξήχθη στις Κάτω Χώρες, προκύπτει ότι η χρήση καθαρότερων κινητήρων οδήγησε στη μείωση των εκπομπών ΝΟx και SO2. Και αυτό παρά την αύξηση του συνολικού αριθμού χιλιομέτρων που διανύθηκαν από τις οδικές μεταφορές.
<P>
Υποστήριξα την πρόταση της Επιτροπής Μεταφορών για την απλοποίηση των δικαιωμάτων χρήσης. Αυτό που είναι σημαντικό είναι ο διαχωρισμός των συντελεστών, ο οποίος επιτρέπει τη μείωση του κόστους του ευρωσήματος για τους κινητήρες που ρυπαίνουν λιγότερο.
<P>
Διαφωνώ με την πρόταση της Επιτροπής για τη διαγραφή του εξωτερικού κόστους καθώς και με άλλα επίμαχα θέματα. Αναγνωρίζω βεβαίως ότι ο καθορισμός του εξωτερικού κόστους είναι ιδιαίτερα προβληματικός. Γνωρίζω επίσης ότι η προτεινόμενη ρύθμιση θα ισχύσει προσωρινά και μάλιστα μόνο για μία τριετία. Παρόλα αυτά πιστεύω ότι πρέπει να γίνει μια προσεκτική αρχή με τον καταλογισμό του εξωτερικού κόστους. Γιατί, ακόμη και χωρίς τη μελέτη που πρόκειται και πρέπει να πραγματοποιήσει η Επιτροπή, είναι δεδομένο ότι οι οδικές μεταφορές δημιουργούν ένα ορισμένο κόστος ιδιαίτερα σε ευαίσθητες περιοχές το οποίο δεν συνεκτιμάται επαρκώς στις σημερινές τιμές. Η εξαίρεση που κάνει η Επιτροπή Μεταφορών για το πέρασμα Brenner δεν επαρκεί.
<P>
Για τους λόγους αυτούς ψήφισα υπέρ των περισσοτέρων τροπολογιών που κατατέθηκαν από την πολιτική παράταξη των Πρασίνων.
<P>
επί της έκθεσης Berger (A4-0238/97)
<SPEAKER ID=79 NAME="Wibe">
 - (SV) Απείχα της ψηφοφορίας γι&#x02BC;αυτήν την έκθεση. Θεωρώ ότι η φορολογία των οχημάτων και τα τέλη κυκλοφορίας είναι ζητήματα που θα πρέπει να αποφασίζονται από τα κράτη μέλη. Η πρόταση όμως της έκθεσης είναι καλύτερη από την πρόταση της Επιτροπής, διότι η έκθεση απορρίπτει την πρόταση να καθοριστούν μέγιστα ποσοστά στην φορολόγηση των οχημάτων. Παρ&#x02BC;όλα αυτά όμως δεν μπορώ να την υποστηρίξω.

<SPEAKER ID=80 NAME="Watson">
Δεν μπορώ να στηρίξω την προτεινόμενη αύξηση των ελάχιστων απαιτούμενων που θα δώσει το δικαίωμα στους μεταφορείς να παραμείνουν στο χώρο. Η Επιτροπή προτείνει την αύξηση του ελάχιστου ορίου, σε κεφάλαιο και αποθεματικό, από τα 3.000 ECU ανά όχημα στα 9.000 ECU για το πρώτο όχημα, και μία επιπλέον αύξηση 5.000 ECU για κάθε όχημα μεταφοράς αγαθών άνω των 6 τόνων και για κάθε όχημα που μεταφέρει άνω των 20 ατόμων.
<P>
Θα καταψηφίσω τις προτάσεις αυτές γιατί αναπόφευκτα θα δυσκολέψουν τους επαγγελματίες να ξεκινήσουν νέες επιχειρήσεις στον τομέα των μεταφορών. Κάτι τέτοιο θα έχει τις ακόλουθες επιπτώσεις: θα μειώσει τις ευκαιρίες για τις μικρομεσαίες επιχειρήσεις που έχουν στη διάθεσή τους περιορισμένους πόρους και οι οποίες δεν θα μπορούν να λειτουργήσουν στο χώρο των μεταφορών, θα ευνοήσει τους μεγαλύτερους, κατεστημένους μεταφορείς που διαθέτουν μεγαλύτερα αποθεματικά κεφαλαίων, περιορίζοντας με τον τρόπο αυτό τον ανταγωνισμό στον εν λόγω τομέα, και τέλος θα αποθαρρύνει την αύξηση των επιχειρήσεων και της πρωτοβουλίας στον τομέα των μεταφορών.
<P>
επί της έκθεσης Virgin (A4-0241/97)
<SPEAKER ID=81 NAME="Caudron">
Τί θα κάνουμε με τα απόβλητά μας; Το θέμα αυτό αποτελεί μέγιστο πρόβλημα του παρόντος και στο μέλλον θα βρίσκεται στο επίκεντρο της βιομηχανικής μας ανάπτυξης. Μέχρι σήμερα, οι σύγχρονες κοινωνίες μας το μόνο που έκαναν ήταν να παράγουν απόβλητα, χωρίς ποτέ να ενδιαφερθούν για την εξαφάνισή τους ή την επεξεργασία τους.
<P>
Πρέπει να τα εξάγουμε, να τα εμπορευθούμε; Πρέπει να απειλήσουμε, κατά κάποιο τρόπο, τις τρίτες χώρες που θα αρνηθούν τα απόβλητά μας; Η πρόταση της Επιτροπής δεν είναι αποδεκτή και η έκθεση που παρουσίασε ο συνάδελφός μας το διευκρινίζει με άριστο τρόπο. Η Ευρωπαϊκή Ένωση δεν δικαιούται να δίνει μαθήματα και θα αύξανε το κύρος της εγκρίνοντας μια θέση πιο εποικοδομητική. Πρέπει να θέσουμε σε ενέργεια τα μέσα, συμπεριλαμβανομένων των οικονομικών, μιας πραγματικής πολιτικής επεξεργασίας των πάσης φύσεως αποβλήτων. Δεν είναι δυνατόν να κλείνουμε άλλο τα μάτια και να αποφεύγουμε τις ευθύνες μας. Η προστασία του περιβάλλοντός μας έχει ένα κόστος! Δεν θάπρεπε να είναι ανθρώπινο!
<P>
Πρέπει η Επιτροπή να υιοθετήσει μία στάση στο ύψος των φιλοδοξιών της. Το Ευρωπαϊκό Κοινοβούλιο μπορεί να τη βοηθήσει σ'αυτό εξασκώντας την πίεσή του στις χώρες που τηρούν εγωιστική στάση.

<SPEAKER ID=82 NAME="Rovsing">
Κατά την εξαγωγή μη επικίνδυνων αποβλήτων για ανακλύκλωση σε χώρες μη μέλη του ΟΟΣΑ, η Επιτροπή είναι υποχρεωμένη να ζητεί από κάθε μεμονωμένη χώρα μη μέλος του ΟΟΣΑ κατά πόσο επιθυμεί να δεχθεί απόβλητα για ανακύκλωση, ποιά είδη αποβλήτων θα μπορούσε να δεχθεί και, τέλος, ποιές διαδικασίες ελέγχου πρέπει να τηρούνται.
<P>
Το 1993-94 η Επιτροπή απηύθυνε επιστολή σε πολλές χώρες μη μέλη του ΟΟΣΑ. Οι αρχές πολλών χωρών απάντησαν ότι δεν επιθυμούν καθόλου να δεχθούν επικίνδυνα απόβλητα ή ότι επιθυμούν να δεχθούν μόνο ορισμένες μορφές επικίνδυνων αποβλήτων, ενώ άλλες χώρες μη μέλη του ΟΟΣΑ προτίμησαν να μην απαντήσουν στην επιστολή της Επιτροπής. Και οι δύο αυτές μορφές απάντησης πρέπει να γίνουν πλήρως αποδεκτές, η δε Ευρωπαϊκή Ένωση οφείλει να απαγορεύσει την εξαγωγή επικίνδυνων αποβλήτων στις εν λόγω χώρες.
<P>
Σύμφωνα με την πρόταση της Επιτροπής, θα συνεχίσει να είναι δυνατή η εξαγωγή επικίνδυνων αποβλήτων στις ερωτηθείσες χώρες (τόσο στις χώρες που απάντησαν ότι δεν επιθυμούν καθόλου να δεχθούν επικίνδυνα απόβλητα ή ότι επιθυμούν να δεχθούν μόνο ορισμένες μορφές επικίνδυνων αποβλήτων για ανακύκλωση, όσο και στις χώρες που δεν απάντησαν) χωρίς την εφαρμογή μιας λεπτομερούς διαδικασίας έγκρισης. Ο λόγος που προβάλλει η Επιτροπή, δηλαδή ότι οι εν λόγω χώρες δεν έχουν πλήρη επίγνωση της σημασίας των απαντήσεών τους για το βιομηχανικό τους τομέα, δεν είναι βάσιμος. Συνεπώς, υποστηρίζω την έκθεση του εισηγητή να ενσωματωθεί η «αρχή της φρόνησης» στην πρόταση κανονισμού της Επιτροπής προς το Συμβούλιο.
<P>
Οι ερωτηθείσες χώρες πρέπει φυσικά να έχουν τη δυνατότητα να αλλάξουν γνώμη, οπότε θα είναι δυνατή η εξαγωγή επικίνδυνων αποβλήτων σε αυτές, σύμφωνα με τη διαδικασία επιτροπολογίας που ισχύει στο παράρτημα του κανονισμού.

<SPEAKER ID=83 NAME="Sandbζk">
Θα επιθυμούσα πάρα πολύ να απορριφθεί τελείως η πρόταση της Επιτροπής, διότι είναι σαφώς απαράδεκτο να μην αναγνωρίζονται οι εκτιμήσεις και δράσεις ανεξάρτητων κρατών. Ωστόσο, επειδή ο κ. Virgin διορθώνει στην έκθεσή του τα λάθη της Επιτροπής, θα ήθελα ευχαρίστως να ψηφίσω υπέρ της έκθεσής του και υπέρ των θαυμάσιων τροπολογιών της Επιτροπής Περιβάλλοντος.
<P>
Η ΕΕ είναι μεν ο μεγαλύτερος εμπορικός συνασπισμός του κόσμου, αλλά αυτό δεν δικαιολογεί καθόλου - μάλλον το αντίθετο - τον τρόπο δράσης που η Επιτροπή παρουσιάζει στην πρότασή της. Είναι σκανδαλώδες και λυπηρό να τηρεί η Επιτροπή μια τόσο αλλαζονική και κηδεμονική στάση. Σκεφτείτε ότι η Επιτροπή φτάνει στο σημείο να αναφέρει ότι οι χώρες που απήντησαν ότι δεν επιθυμούν να δεχθούν απόβλητα από τον πράσινο κατάλογο, δεν έχουν ίσως πλήρη επίγνωση της σημασίας της απόφασής τους για τους κλάδους του βιομηχανικού τους τομέα που μπορούν να χρησιμοποιήσουν απόβλητα από τον πράσινο κατάλογο για κατεργασία και περαιτέρω επεξεργασία.
<P>
Είναι τελείως απαράδεκτο ότι η Επιτροπή προσπαθεί να αναγκάσει τις χώρες που ρητά ή σιωπηρά δήλωσαν ότι δεν επιθυμούν να δεχθούν συγκεκριμένες μορφές αποβλήτων, να το πράξουν παρά τη θέλησή τους. Εάν μια χώρα έχει δηλώσει ότι δεν επιθυμεί να δεχθεί καμία ή ορισμένες μορφές από τον πράσινο κατάλογο των αποβλήτων, αυτό πρέπει να γίνεται σεβαστό. Η αποστολή αποβλήτων πρέπει να απαγορεύεται και όχι μόνο να θεωρείται ως αποστολή αποβλήτων από τον κόκκινο κατάλογο για την οποία ισχύουν αυστηρότερες διαδικασίες έγκρισης. Η αποστολή αποβλήτων δεν πρέπει να πραγματοποιείται σε καμία περίπτωση! Η αποστολή αποβλήτων σε χώρες που δεν έχουν απαντήσει στην επιστολή της Επιτροπής πρέπει επίσης να απαγορεύεται. Αυτό μπορεί να θεωρηθεί μόνο ως ένδειξη ότι δεν ενδιαφέρονται να δεχθούν παρόμοια απόβλητα. Η αποστολή αποβλήτων πρέπει να απαγορεύεται και όχι μόνο να θεωρείται ως αποστολή αποβλήτων από τον κόκκινο κατάλογο για τον οποίο ισχύουν αυστηρότερες διαδικασίες!
<P>
Ένας ακόμη λόγος για τον οποίο η αποστολή αποβλήτων πρέπει να απαγορεύεται είναι ότι υπάρχουν αμφιβολίες για τον πράσινο κατάλογο. Αν και το μεγαλύτερο μέρος των αποβλήτων που περιλαμβάνονται στον κατάλογο αυτό δεν είναι επικίνδυνα, υπάρχουν ωστόσο ορισμένες μορφές αποβλήτων στον εν λόγω κατάλογο που έχουν αποδεδειγμένα επικίνδυνες ιδιότητες. Είναι πράγματι επιθυμητό να επιβληθεί η αποστολή των αποβλήτων αυτών στις χώρες μη μέλη του ΟΟΣΑ, παρά τη θέλησή τους;
<P>
Η ΕΕ δεν μπορεί, σαν το μαστόδοντο που έχει γίνει, να ισοπεδώνει απλώς όλες τις ανεξάρτητες χώρες. Η Επιτροπή προσπαθεί να νομιμοποιήσει τον τρόπο αυτό δράσης με την πρότασή της, πράγμα που δείχνει έλλειψη σεβασμού και είναι ιδιαίτερα προκλητικό.
<P>
επί της έκθεσης W. G. van Velzen (A4-0215/97)
<SPEAKER ID=84 NAME="Caudron">
Μας έχει πολλές φορές δοθεί η ευκαιρία να τονίσουμε τη σημασία της έννοιας της καθολικής υπηρεσίας στο πλαίσιο του ανοίγματος των αγορών τηλεπικοινωνιών στον ανταγωνισμό.
<P>
Το Κοινοβούλιό μας έχει πολλές φορές διακηρύξει την πίστη του στην έννοια της καθολικής υπηρεσίας που εγγυάται στους ευρωπαίους πολίτες ίση και ελεύθερη πρόσβαση στις τηλεπικοινωνιακές υπηρεσίες.
<P>
Σήμερα, είμαι υποχρεωμένος να εκφράσω τη λύπη μου που η Επιτροπή πάλι αρνείται να θεωρήσει την καθολική υπηρεσία αρκούντως σημαντική ώστε να της αφιερώσει μία οδηγία.
<P>
Θα πρέπει επίσης να εκφράσω σήμερα την έκπληξή μου που σε μία απλή ανακοίνωση θίγεται το ευαίσθητο θέμα της αξιολόγησης του υπολογισμού του κόστους και των χρηματοδοτήσεων της εν λόγω καθολικής υπηρεσίας. Όλοι γνωρίζουμε, ότι ο αντίκτυπος των ανακοινώσεων είναι πάντοτε μειωμένος και η εν λόγω ανακοίνωση, όπως σωστά επεσήμαναν οι συνάδελφοι της αρμόδιας επιτροπής πάσχει από έλλειψη ιδιαίτερου νομικού βάρους.
<P>
Εκφράζω, συνεπώς, τη λύπη μου για την προχειρότητα με την οποία αντιμετωπίζει η Επιτροπή την καθολική υπηρεσία και την καλώ να καταρτίσει επιτέλους μία ολοκληρωμένη και ισχυρή οδηγία επί του τόσο σημαντικού για το μέλλον θέματος.
<P>
Η Ευρωπαϊκή Ένωση και τα κράτη μέλη στο σύνολό τους χρειάζονται ισχυρές ενδείξεις προσήλωσης των κοινοτικών οργάνων στην έννοια της καθολικής υπηρεσίας που μπορεί, αν πράγματι το θελήσουμε, να καταστρέψει την υπερφιλελεύθερη εικόνα της Ευρώπης, εικόνα απ'την οποία έχει υποφέρει πολύ.

<SPEAKER ID=85 NAME="Eriksson, Sjφstedt και Svensson">
 - (SV) Οι υπογράφοντες καταψήφισαν την έκθεση για τους κάτωθι κυρίως λόγους:
<P>
1.Η έκθεση χρησιμεύει μ&#x02BC;έναν σαφή τρόπο ως παράδειγμα για τα τεχνικά και γραφειοκρατικά προβλήματα που προκύπτουν όταν μία σημαντική δημόσια υποδομή αφήνεται σε εμπορικά συμφέροντα.2.Οι καταναλωτές πλήττονται από επιπλοκές όταν ένα κατακερματισμένο σύστημα όπως το προτεινόμενο τώρα στον τομέα των τηλεπικοινωνιών θα τεθεί σε ισχύ.3.Οι υποδομές του περί ου ο λόγος είδους θα πρέπει να είναι συγκεντρωμένες σε εθνικό επίπεδο. Τα εθνικά συστήματα θα πρέπει να είναι υπό δημόσιο ιδιοκτησιακό καθεστώς και να υπόκεινται σε επίβλεψη και έλεγχο. Γίνεται ευκολότερο να δημιουργηθούν διασυνδέσεις μεταξύ εθνικών συστημάτων.4.Με τους ιδιώτες επιχειρηματίες οι πολίτες χάνουν την συνταγματική προστασία του τηλεφωνικού απόρρητου που είναι κομβικής σημασίας πολιτικό και δημοκρατικό δικαίωμα.- επί της έκθεσης Αργυρού (Α4-0213/97)
<SPEAKER ID=86 NAME="Wolf">
Το ζητούμενο εδώ είναι κάτι το δυσεύρετο σε τόσο περιορισμένη θεματικά μορφή: ένα «αποτελεσματικό ρυθμιστικό πλαίσιο για το ευρωπαϊκό τηλεπικοινωνιακό πλαίσιο». Αυτό δεν πρόκειται να επιτευχτεί μέσω των ολοένα και περισσότερων λεπτομερών ρυθμίσεων, που γίνονται με τεχνική ή (όπως εδώ) μάλλον νομικοτεχνική αφορμή.
<P>
Η έκθεση του κ. Αργυρού, κυρίως μετά τη συναινετική συμπλήρωση από τον εισηγητή και την κ. Read, προβάλλει με συγκεκριμένο τρόπο αυτό που πρέπει να προβληθεί. Γι' αυτό την εγκρίνουμε.
<P>
Όμως θα ήταν αναγκαίος, και έχει πολύ καθυστερήσει, ένας ριζικός αναπροσανατολισμός της βασικής «φιλοσοφίας» καθώς και της εμβέλειας των ζητούμενων λύσεων: Πρέπει επιτέλους να μάθουμε να κάνουμε διάκριση ανάμεσα στην ευελιξία, το άνοιγμα για νέες ανάγκες των καταναλωτών, τη φιλελευθεροποίηση, την εξατομίκευση και την ιδιωτικοποίηση - και πρέπει προφανώς ως Κοινοβούλιο να παρακινήσουμε τα όργανα της ΕΕ να καταπιαστούν επιτέλους ξανά με το πρόβλημα της βιομηχανικής πολιτικής στην εσωτερική αγορά, που θέτει την πρόκληση της μετάβασης στην κοινωνία της πληροφορίας ως έργο διαμόρφωσης μέσω δημοκρατικών διαδικασιών.
<P>
επί των εκθέσεων W. G. van Velzen (A4-0215/97), Αργυρού (Α4-0213/97) και Herman (Α4-0240/97)
<SPEAKER ID=87 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες ψήφισαν σήμερα υπέρ των τριών προαναφερόμενων εκθέσεων.
<P>
Η νομοθεσία για τις Open Network Provisions κατανέμεται σήμερα σε διάφορες οδηγίες. Ως επιχείρημα για την ενοποίηση της νομοθεσίας αυτής σε μία μόνο οδηγία αναφέρεται στην έκθεση του κ. Αργυρού ότι η εν λόγω νομοθεσία, όπως έχει σήμερα, είναι ασαφής και αδιαφανής. Οι δανοί σοσιαλοδημοκράτες δεν κρίνουν ότι μια ενοποίηση της νομοθεσίας σε μία μόνο οδηγία θα διευκολύνει την πρόσβαση σε αυτή. Ένα συνολικό, ενοποιημένο έγγραφο θα δημιουργήσει μια άκαμπτη κατάσταση. Η οδηγία αυτή θα πρέπει να αναθεωρείται συχνά, οπότε υπάρχει κίνδυνος να προκύψει πολλές φορές μια κατάσταση όπου η ενιαία νομοθεσία θα είναι ήδη παρωχημένη πριν καν να τεθεί σε ισχύ.
<P>
Οι δανοί σοσιαλοδημοκράτες κρίνουν ότι η σύσταση μιας ευρωπαϊκής ρυθμιστικής αρχής στον τομέα των τηλεπικοινωνιών, όπως αναφέρεται στις εκθέσεις του κ. Herman και του κ. Van Velzen, είναι καλή ιδέα. Δεν είναι ασύμβατη η εναρμόνιση ενός νομικού τομέα και η ταυτόχρονη διατήρηση 15 ανεξάρτητων, εθνικών συστημάτων. Όμως, τα καθήκοντα της αρχής αυτής πρέπει να οριστούν σαφώς. Οι δανοί σοσιαλοδημοκράτες υποστηρίζουν ότι η αρχή αυτή θα μπορούσε να συμβάλει στην αποτελεσματική τυποποίηση και εναρμόνιση, και να επιληφθεί της ανάγκης κοινού συντονισμού μεταξύ των χωρών της ΕΕ έναντι των τρίτων χωρών. Από την άλλη πλευρά, οι δανοί σοσιαλοδημοκράτες δεν συμφωνούν να καταστεί η αρχή αυτή όργανο προσφυγής για διασυνοριακές προσφορές, και να έχει τη δυνατότητα έκδοσης εναρμονισμένων κωδίκων.
<P>
επί της έκθεσης Rosado Fernandes (A4-0214/97)
<SPEAKER ID=88 LANGUAGE="DE" NAME="Graefe zu Baringdorf">
Κύριε Πρόεδρε, σ' αυτήν την αιτιολόγηση ψήφου μιλώ όχι για την ομάδα μου αλλά για εμένα προσωπικά. Όπως φαίνεται ότι συμβαίνει και σε άλλες ομάδες, σ' εμάς δεν υπάρχουν πράγματι θεμελιωδώς διαφορετικές αντιλήψεις όσον αφορά τον καπνό, αλλά ανάλογα με την ευαισθησία του ψηφίζει κανείς διαφορετικά. Μια γραμμή ήταν η εξής: Αν είμαστε υπέρ ενός περιορισμού της καλλιέργειας του καπνού, πρέπει να δώσουμε μέσω αντισταθμιστικών πληρωμών και επιδοτήσεων εναλλακτικές λύσεις στις περιοχές και στις επιχειρήσεις που ζουν από τον καπνό, ώστε να διατηρηθούν οι θέσεις εργασίας σε αυτές τις γεωγραφικές περιοχές και να εξασφαλιστούν οι επιχειρήσεις. Μια πολιτική απλής περικοπής των δαπανών, που παρουσιάζεται σαν πολιτική που αφορά τον τομέα της υγείας, δεν επιτρέπεται να καταστρέψει αυτές τις οντότητες. Επομένως δεν μπορεί να γίνει με αυτόν τον τρόπο ένας άμεσος και ταχύς συνδυασμός της πολιτικής στον τομέα της υγείας και της προώθησης του καπνού. Αν κανείς θέλει να ζήσει υγιεινά, μπορεί να το κάνει ακόμα κι αν καλλιεργείται καπνός. Κι αν κανείς θέλει να ζήσει με τρόπο ανθυγιεινό, μπορεί να το κάνει ακόμα κι αν ο καπνός δεν καλλιεργείται πια. Αυτό είναι θέμα που αφορά το καθεστώς της αγοράς του καπνού και το πώς πρέπει να διαμορφωθεί, και η πολιτική της ΕΕ στον τομέα της υγείας είναι άλλο θέμα.

<SPEAKER ID=89 NAME="Ahlqvist, Andersson, Lφφw, Theorin και Wibe">
 - (SV) Θεωρούμε ότι είναι κατ&#x02BC;αρχήν λάθος να δίνει η ΕΕ βοήθεια για την καλλιέργεια ενός προϊόντος που έχει τόσο βλαβερές επιπτώσεις στην υγεία.
<P>
Είναι παράλογο να επιδοτείται ένα προϊόν με 80 %, ή και περισσότερο, για να δίνεται στους παραγωγούς ένα ελάχιστο εισόδημα. Εκτός αυτού το προϊόν έχει μια ασήμαντη αξία στην αγορά. Είναι μία ακριβή τιμή, αν υπολογιστεί το συνολικό ποσό κατά κεφαλή, να πληρώνεται 1 δις ecu / έτος για μία τέτοια σοδειά η οποία απασχολεί συνολικά περίπου 135.000 καπνοκαλλιεργητές. Πρόκειται για περίπου 75.0-100.000 σουηδικές κορώνες κατ&#x02BC;άτομο ως άμεση οικονομική ενίσχυση εισοδήματος. Η μελλοντική διεύρυνση της ΕΕ θα κάνει τον οργανισμό ακόμη πιο ακριβό, εάν π.χ. η Πολωνία γίνει μέλος της ΕΕ και της δoθεί δικαίωμα να επιδοτείται με τους ίδιους όρους.
<P>
Θεωρούμε ότι η άμεση οικονομική ενίσχυση εισοδήματος για την καλλιέργεια καπνού πρέπει να εξαλειφθεί σταδιακά το συντομότερο δυνατό. Μπορεί να γίνει επεξεργασία στρατηγικών τοπικών σχεδιασμών ανάπτυξης που αποτελούνται από μετατροπή σε άλλους σπόρους, δενδροφύτευση, δυνατότητες για εθελοντική παύση της καπνοκαλλιέργειας και χρονικά περιορισμένες εγγυήσεις εισοδήματος. Θεωρούμε ότι πρέπει να τεθεί ένα καθορισμένο έτος σαν στόχος για το πότε θα καταργηθεί πλήρως η οικονομική ενίσχυση. Είναι απολύτως λογικό να αποφασιστεί ότι κάθε κοινοτική οικονομική ενίσχυση της καλλιέργειας καπνού θα εξαλειφθεί σταδιακά κατά τη διάρκεια της επομένης προγραμματικής περιόδου και θα καταργηθεί τελείως ως το έτος 2005. Είναι σημαντικό να καθορίσουμε μια τελική ημερομηνία, αλλιώς ο σχεδιασμός μετατροπής δεν θα είναι καθόλου δεσμευτικός.

<SPEAKER ID=90 NAME="Amadeo">
Η καπνοκαλλιέργεια αν και αποτελεί το στόχο μιας ισχυρής κοινής γνώμης που ασκεί αντικαπνιστική εκστρατεία, έχει θετικά αποτελέσματα για την αντιμετώπιση της ερήμωσης ορισμένων ευρωπαϊκών περιοχών.
<P>
Η ανάλυση της Επιτροπής είναι θετική διότι αναγνωρίζει τον μη πλεονασματικό χαρακτήρα της καπνοκαλλιέργειας στην Ένωση και την κοινωνική της σημασία. Υπογραμμίζουμε έντονα και καταγγέλουμε ότι η εν λόγω ανάλυση δεν αναφέρεται στη σταθερότητα της τιμής του κοινοτικού προϊόντος, που έρχεται σε αντίθεση με τις μεταβολές των τιμών που καταγράφονται στην άγρια αγορά των ελευθέρων συναλλαγών και από τις οποίες επωφελούνται οι πολυεθνικές.
<P>
Δεν μπορούμε να μην υπογραμμίσουμε ότι η απαγόρευση της καπνοκαλλιέργειας, που υποστηρίζεται στο όνομα των προβλημάτων της δημόσιας υγείας και με τον εκβιασμό των ποσοστώσεων των αγροτών, θα μπορούσε να οδηγήσει στην οριστική εξαφάνιση της καπνοκαλλιέργειας στην Ευρώπη με δύο σοβαρές επιπτώσεις: την απώλεια μιας σειράς γνώσεων και ικανοτήτων που έχουν συσωρρευθεί στη διάρκεια αιώνων σε όλες τις μεσογειακές χώρες της Ένωσης και τη μετακίνηση των παραγωγικών μονάδων πρώτης μεταποίησης, με οικονομικό και πολιτικό κόστος που θα προκαλέσει η απώλεια δεκάδων χιλιάδων θέσεων εργασίας.
<P>
Δεν είναι πραγματική η σχέση μεταξύ της μείωσης της ευρωπαϊκής παραγωγής και των επιπτώσεων υπέρ της δημόσιας υγείας: η μείωση της παραγωγής είναι επωφελής μόνο για τις πολυεθνικές που παράγουν τσιγάρα και οι οποίες με αυτό τον τρόπο θα κυριαρχήσουν της παγκόσμιας αγοράς. Η Επιτροπή φέρει την ευθύνη του ότι δεν έχει ποτέ καθορίσει ποιοτικά κριτήρια, των οποίων ο προσδιορισμός αφέθηκε στις μεγάλες επιχειρήσεις μεταποίησης.
<P>
Σήμερα η Επιτροπή Γεωργίας προτείνει την υιοθέτηση μέτρων προώθησης της ποιότητας:
<P>
1.η διακύμανση της πριμοδότησης δεν θα πρέπει να ξεπερνά το 20-25 %.2.η παρακράτηση του περίπου 2 % επί των πριμοδοτήσεων θα πρέπει να χρηματοδοτήσει μία έρευνα με στόχο τη βελτίωση της ποιότητας των γνωστών ποικιλιών.3.θα χρειασθεί η λήψη συγκεκριμένων μέτρων προς την κατεύθυνση του ορισμού της έννοιας της ποιότητας με τη δημιουργία ενός ανεξάρτητου οργανισμού.Είναι σκόπιμο επίσης να απωθηθεί οποιαδήποτε προσπάθεια που στοχεύει στο να πείσει τους καπνοπαραγωγούς να εγκαταλείψουν τη δραστηριότητα, εφόσον δεν υπάρχουν πλεονάσματα, και χρειάζεται να διευκολυνθεί η μεταφορά των ατομικών ποσοστώσεων σε νέους γεωργούς, με την υποχρέωση να διατηρούνται στις λιγότερο ευνοημένες περιοχές.

<SPEAKER ID=91 NAME="Cars">
 - (SV) Απείχα της ψηφοφορίας, διότι αντιτίθεμαι σε κάθε συνέχιση κοινοτικής οικονομικής βοήθειας προς την καλλιέργεια καπνού. Ο κaπνός οδηγεί - πέραν των άλλων για πολλούς νέους - σε υπερβολικά μεγάλη βλάβη της υγείας για να μπορούν να αιτιολογηθούν κάποιας μορφής κρατικές επιδοτήσεις προς αυτήν την καλλιέργεια.
<P>
Οι συνέπειες μπορεί να είναι μεγάλες για τους αγρότες οι οποίοι τώρα ζούν από τις καπνοκαλλιέργειες. Γι&#x02BC;αυτό έχει σημασία να δoθεί οικονομική ενίσχυση σ&#x02BC;αυτούς τους αγρότες ώστε να μπορούν να περάσουν σε άλλου είδους παραγωγή. Αλλά δεν υλοποιείται μία αναγκαία αναδιάρθρωση μέσω συνεχιζόμενων επιδοτήσεων.

<SPEAKER ID=92 NAME="Guinebertiθre">
Η σταθμισμένη αυτή έκθεση παρέχει κάποια υποστήριξη στους καπνοπαραγωγούς των οποίων, υπενθυμίζω, οι τόποι παραγωγής βρίσκονται σε γενικές γραμμές στις πτωχότερες περιοχές της Νότιας Ευρώπης.
<P>
Είναι ουτοπία να πιστεύει κανείς ότι θα σταματήσει το κάπνισμα στην Ευρώπη με την παύση της ευρωπαϊκής παραγωγής. Είναι πολλές οι πολυεθνικές που έχουν συμφέροντα σ'αυτή τη μορφή κατανάλωσης. Θα εφοδιάζονται από αλλού τα καπνά τους και αν ασπαστούμε την άποψη των Πρασίνων του Κοινοβουλίου οι μόνες που θα ωφελούντο θα ήταν οι αμερικανικές εταιρείες.
<P>
Υποστηρίζω επίσης τη χρησιμοποίηση των κονδυλίων έρευνας για καλύτερη ποιότητα του προϊόντος και κυρίως την έρευνα για χαμηλότερη περιεκτικότητα σε νικοτίνη που αποτελεί βλαβερό συστατικό του καπνού.
<P>
Εκφράζω την ικανοποίησή μου που το Κοινοβούλιό μας υποστηρίζει την έκθεση αυτή της οποίας οι οικονομικές επιπτώσεις είναι τεράστιες.

<SPEAKER ID=93 NAME="Izquierdo Rojo">
Το πρώτο πρόβλημα των Ευρωπαίων είναι η απασχόληση. Δεν είναι άσκοπο ότι το Ευρωπαϊκό Συμβούλιο του Αμστερνταμ αποφάσισε να προωθήσει αποφασιστικά την απασχόληση, τοποθετώντας τη σε «πρώτιστη θέση» (για να αναφέρουμε αυτολεξί τα λόγια του). Δεν θα πρέπει λοιπόν να απαιτούμε η διατήρηση της απασχόλησης να αποτελεί τη βασική αρχή και την απαραβίαστη προϋπόθεση για όσες δράσεις και μέτρα περιλαμβάνουν οι νέες διατάξεις;
<P>
Ωστόσο, κύριε Επίτροπε, ορισμένα από τα μέτρα που περιλαμβάνονται στις προτάσεις σας καταργούν θέσεις απασχόλησης. Στη Γρανάδα, την Εξτρεμαδούρα, και σε άλλες ζώνες του Στόχου 1, χιλιάδες οικογένειες ζουν από αυτήν την παραγωγή. Αν αυτό που δηλώνει η Επιτροπή, ότι είναι υπέρ της προαγωγής της απασχόλησης της γυναίκας και υπέρ των καλλιεργητών, είναι αλήθεια, δεν πρέπει στη συνέχεια να ωραιοποιεί κυνικά τις προτάσεις της με λόγια για όλες τις περιστάσεις, όπως η ποιότητα , αόριστα, πίσω από τα οποία κρύβονται υποκριτικές πολιτικές που καταργούν θέσεις απασχόλησης.
<P>
Η εγκατάλειψη του τομέα θα αποτελούσε μια ακόμα καταστροφή που θα ερχόταν να προστεθεί στην εξάρθρωση της υπαίθρου. Πώς να μιλάμε ρητορικά για ανάπτυξη της υπαίθρου και να εξαρθρώνουμε κατ' αυτόν τον τρόπο τον τομέα ενός προϊόντος όπως ο καπνός, που έχει αγορά;
<P>
Η Επιτροπή δεν απάντησε στο αίτημά μου να υπολογιστούν οι κοινωνικές επιπτώσεις των προτάσεών της επί της απασχόλησης, θα πρέπει όμως να γνωρίζει ότι εμείς θα υπολογίσουμε όλες τις πτυχές αυτής της μεταρρύθμισης που συνεπάγονται πραγματική οπισθοδρόμηση.
<P>
Δεν θα υπερψηφίσουμε την τροπολογία 6, ούτε καν ως προσθήκη, διότι είναι ολέθρια. Συμβιβασμοί της τελευταίας στιγμής μεταξύ των φανατικών αντικαπνιστών δεν μπορούν να αποκρύψουν ότι η εγκατάλειψη του τομέα υπέρ εξωκοινοτικών συμφερόντων και αγορών δεν αποτελεί μια επιλογή για το μέλλον που βελτιώνει το παρόν: μια νέα ΚΟΑ του ακατέργαστου καπνού δικαιολογείται μόνο αν είναι ικανή να βελτιώσει τη σημερινή κατάσταση για τους Ευρωπαίους πολίτες.
<P>
Εφιστώ επίσης την προσοχή στη διαμόρφωση της πριμοδότησης σε σχέση με την ποιότητα, διότι αυτό θα μπορούσε να επιφέρει σε ορισμένα Κράτη μέλη αντίθετα αποτελέσματα που να βαίνουν έως και κατά του επιθυμητού στόχου της ποιότητας.

<SPEAKER ID=94 NAME="Lindqvist (ELDR), Sjφstedt και Svensson (GUE/NGL), Gahrton, Holm, Lindholm και Schφrling (V), Sandbζk (I- EDN)">
 - (SV) Η αγροτική πολιτική της ΕΕ θα πρέπει να είναι φιλική προς το περιβάλλον, την υγεία και τον καταναλωτή, με μία σταδιακή ελλάτωση των επιδοτήσεων προς τη γεωργία. Δεν μπορεί να αιτιολογηθεί κοινοτική οικονομική ενίσχυση προς τη καλλιέργεια καπνού ενώ ταυτόχρονα η ΕΕ υποστηρίζει προγράμματα μείωσης της χρήσης καπνού για λόγους υγείας.
<P>
Η άμεση κατάργηση των επιδοτήσεων από την μια μέρα στην άλλη θα δημιουργούσε υψηλή ανεργία μεταξύ των καλλιεργητών και των εργατών κατεργασίας και θα έχει μεγάλες αρνητικές επιπτώσεις για την ύπαιθρο. Γι&#x02BC;αυτό πρέπει, σύμφωνα με την άποψή μας, η κατάργηση να γίνει σταδιακά και να ολοκληρωθεί ως το έτος 2005.
<P>
Πρέπει να γίνει μια ισχυρή επένδυση στην έρευνα και την ενίσχυση για την ανάπτυξη εναλλακτικών σπόρων, μεταξύ άλλων μέσω των διαρθρωτικών ταμείων. Είναι και λαθεμένο και αντιφατικό το πρότυπο της ΕΕ να υποστηρίξει τη παραγωγή ενός βλαβερού προϊόντος, όπως είναι ο καπνός, με 9 δις σουηδικές κορώνες, ενώ ταυτόχρονα χρησιμοποιούνται 0, 1 δις σουηδικές κορώνες για μέτρα καταπολέμησης του καρκίνου.

<SPEAKER ID=95 NAME="Novo">
Η μεταρρύθμιση του τομέα του ακατέργαστου καπνού προκάλεσε διάφορες κινήσεις με στόχο την προστασία της δημόσιας υγείας, με καλές προθέσεις σε ορισμένες περιπτώσεις, ελάχιστα σαφείς όμως στην πλειοψηφία τους.
<P>
Εάν τεθούν σε ισχύ ορισμένες πτυχές της πρότασης της Επιτροπής και πολλές από τις τροποποιήσεις της παρούσας έκθεσης, η παραγωγή καπνού στην Ευρωπαϊκή 'Ενωση θα εξαφανιστεί και θα αντικατασταθεί από εισαγωγές, πιο φτηνές, από τρίτες χώρες. Αντίθετα από αυτό που πιστεύουν ορισμένοι, η κατανάλωση δεν θα μειωθεί, η δημόσια υγεία δεν θα προστατευθεί, θα αυξηθούν μόνο τα κέρδη των πολυεθνικών εταιρειών μεταποίησης. Είμαστε βέβαιοι ότι δεν είναι αυτό που επιδιώκουν πολλοί από τους συντάκτες και/ή από τους υποστηρικτές των τροποποιήσεων που απέρριψε το Ευρωπαϊκό Κοινοβούλιο.
<P>
Από την άλλη πλευρά, δεν πρέπει να ξεχνάμε ότι η παραγωγή ακατέργαστου καπνού πραγματοποιείται σε περιοχές του Νότου, του στόχου 1, ότι αυτός είναι ένας τομέας εντατικού εργατικού δυναμικού, ότι είναι μία παραγωγή χωρίς βιώσιμες εναλλακτικές λύσεις, αλλά ότι, ακόμη και επειδή βρίσκεται στην ημερήσια διάταξη της μελλοντικής ΚΓΠ, συμβάλλει κατά τρόπο αναντικατάστατο στην προστασία του περιβάλλοντος και τη διατήρη του πληθυσμού σε ορισμένες περιοχές, μερικές από τις οποίες είναι ορεινές.
<P>
'Οπως πρέπει επίσης να μην ξεχνάμε ότι χωρίς απασχόληση (αυτή η προτεραιότητα που, όπως φαίνεται, είναι τόσο ρητορική στο στόμα πολλών), χωρίς εισοδήματα, χωρίς εναλλακτικές λύσεις και χωρίς προοπτικές αξιοπρεπούς διαβίωσης, η υγεία, διανοητική και φυσική, πολύ περισσότερων από 150.000 ανθρώπων που απασχολεί αυτός ο τομέας θα είναι ασφαλώς πολύ χειρότερη από το κακό που προκαλεί ο καπνός ενός παραπάνω τσιγάρου που θα συνεχίσουμε ασφαλώς να αγοράζουμε και να καταναλώνουμε.
<P>
Πρέπει φυσικά να αυξηθούν οι επενδύσεις με προορισμό την αποφυγή της κατανάλωσης καπνού και την ενίσχυση της έρευνας και της θεραπείας ασθενειών που προκύπτουν από αυτό. Ωστόσο, είναι φανερό ότι η κατανάλωση καπνού δεν θα μειωθεί ούτε θα αποφευχθεί με αναγκαστικά μέτρα για την παραγωγή ακατέργαστου καπνού, που γίνεται σε φτωχές περιοχές, και με έντονες αντανακλάσεις στην αύξηση της ανεργίας. Για τη μείωση της κατανάλωσης καπνού μπορούν να επιτευχθούν αισθητές πρόοδοι μόνο με την εκπαίδευση, με την πρόληψη και με τον περιορισμό της τεράστιας εξουσίας και των κερδών των πολυεθνικών μεταποίησης, των οποίων η αυτή η εξουσία και τα υπερκέρδη θα μπορούσαν να ενισχυθούν σε περίπτωση που εγκρίνονταν οι προτεινόμενες τροπολογίες. Καθώς δεν έγινε αυτό, η έκθεση αποτελεί μία εναλλακτική βάση εργασίας σε σχέση με ορισμένες πτυχές της πρότασης της Επιτροπής για τη μεταρρύθμιση της ΚΟΑ του καπνού που αξίζει γενικά τη συμφωνία μας και που, επίσης, περιλαμβάνει τροπολογίες τις οποίες υποβάλαμε κατά τη συζήτηση που διεξήχθη στην Επιτροπή Γεωργίας.

<SPEAKER ID=96 NAME="Parigi">
Θα ήθελα πριν από όλα να συγχαρώ τον εισηγητή Fernades για την άριστη εργασία που επετέλεσε και την προσέγγιση της έκθεσης της οποίας το περιεχόμενο συμμεριζόμαστε πλήρως και θα υποστηρίξουμε κατά την ψηφοφορία.
<P>
Είναι προφανές ότι οι θέσεις όσων θα ήθελαν να καταργήσουν κάθε ενίσχυση στους καπνοπαραγωγούς αντανακλούν μία άποψη με ολοκληρωτική γεύση έναντι των καπνιστών, και μου δημιουργείται η υποψία ότι αγωνίζονται για να υπερασπισθούν μάλλον την υγεία των προϋπολογισμών των πολυεθνικών του καπνού παρά την υγεία των καταναλωτών.
<P>
Πράγματι, τι νόημα έχει να υποστηρίζουμε ότι η υγεία των ευρωπαίων καταναλωτών συνδέεται άμεσα με την παραγωγή καπνού στην Ευρώπη, όταν δεν προβλέπεται συγχρόνως ένας δραστικός περιορισμός των εισαγωγών από τρίτες χώρες; Ή μήπως αυτοί οι ιδεολόγοι της υγείας προβλέπουν την επιστροφή στις πολιτικές ante κοινής αγοράς ή ακόμη στα προπολεμικά αυτάρκη κράτη.
<P>
Η ομάδα της Εθνικής Συμμαχίας στο Ευρωπαϊκό Κοινοβούλιο θεωρεί συνεπώς απαραίτητο να μη μειωθούν οι πριμοδοτήσεις στην παραγωγή και να ενισχυθεί περαιτέρω η παραγωγή ποιότητας, και συμφωνεί με τον εισηγητή σχετικά με τη δημιουργία ενός ανεξάρτητου οργανισμού, στον οποίο να λαμβάνουν μέρος οι παραγωγοί, που γνωρίζοντας σε βάθος τα ζητήματα ποιότητας και αποφασίζοντας σχετικά με τις ταξινομήσεις, θα αποφεύγει το σημερινό κατακερματισμό μεταξύ ενώσεων παραγωγών και θα προωθεί την ποιότητα του καπνού, επιδιώκοντας όχι μόνο μία μεγαλύτερη ποικιλία αλλά και την ανάπτυξη της σχέσης ποιότητα/υγεία.

<SPEAKER ID=97 NAME="Souchet">
Χαίρομαι για τη μαζική υπερψήφιση στην ολομέλεια της έκθεσης Rosado Fernandes. Παρατήρησα, ωστόσο, με έκπληξη ότι οι σκληρότεροι αντίπαλοι των καπνοπαραγωγών μας συχνά ήταν αυτοί που δεν παύουν να συστήνουν με ζήλο την απελευθέρωση της πώλησης των ναρκωτικών στις χώρες μας.
<P>
Πέραν των θεολογικών διενέξεων που δεν έχουν καμία θέση στη συζήτηση αυτή, αυτό που θελήσαμε να ενισχύσουμε είναι ο οικονομικός και κοινωνικός ρόλος των 150.000 παραγωγών των κρατών μελών της Ένωσης. Επίσης θελήσαμε να ενθαρρύνουμε τις διεπαγγελματικές οργανώσεις στην προσπάθειά τους για την προώθηση της ευρωπαϊκής παραγωγής ποιότητας.
<P>
Σε έναν ελλειμματικό για την Ένωση τομέα παραγωγής, είναι καθήκον μας και προς το συμφέρον μας να ενθαρρύνουμε τις πρωτοβουλίες των παραγωγών μας. Η στρατηγική αυτή ακολουθήθηκε από την αρχή της δημιουργίας της Κοινής Αγροτικής Πολιτικής και πρέπει να συνεχισθεί. Πρέπει με κάθε τρόπο να αποφύγουμε ώστε η ευρωπαϊκή πολιτική να επιτρέψει στις μεγάλες πολυεθνικές να διοχετεύσουν στις χώρες μας τα πλεονάσματα καπνού που έχουν παραχθεί στην Φλώριδα, στη Βιργινία ή σε οποιαδήποτε άλλη τρίτη χώρα διαφορετικά η Κοινότητα θα λειτουργήσει ενάντια στα συμφέροντά της τα οποία υποτίθεται ότι υποστηρίζει και προστατεύει.
<P>
(Η συνεδρίαση, διακοπείσα στη 1.50 μ.μ., επαναλαμβάνεται στις 3.00 μ.μ.)

<CHAPTER ID=6>
Συζήτηση Επικαίρων και Επειγόντων Θεμάτων
<SPEAKER ID=98 NAME="Πρόεδρος">
Η ημερήσια διάταξη προβλέπει τη συζήτηση επικαίρων και κατεπειγόντων προβλημάτων ιδιαίτερης σημασίας.

<SPEAKER ID=99 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων προτάσεων ψηφίσματος:
<P>
(B4-0632/97) του κ. Hory, εξ ονόματος της Ομάδας ARE, για την κατάσταση στην Καμπότζη.-(Β4-0635/97) των κκ. Pasty και Azzolini, εξ ονόματος της Ομάδας UPE, για την κατάσταση στην Καμπότζη.-(Β4-0637/97) των κκ. Goerens και Bertens, εξ ονόματος της Ομάδας ELDR, για την κατάσταση στην Καμπότζη.-(Β4-0641/97) του κ. Pettinari, εξ ονόματος της Ομάδας GUE/NGL, για την πολιτική κατάσταση στην Καμπότζη.-(Β4-0666/97) των κκ. Schwaiger και Oomen-Ruijten, εξ ονόματος της Ομάδας PPE, για την κατάσταση στην Καμπότζη.-(Β4-0675/97) της κ. Junker και άλλων, εξ ονόματος της Ομάδας PSE, για την κατάσταση στην Καμπότζη.-(Β4-0676/97) του κ. Titley και άλλων, εξ ονόματος της Ομάδας PSE, για την κατάσταση στην Καμπότζη.-(Β4-0693/97) των κκ. Telkδmper και McKenna, εξ ονόματος της Ομάδας V, για την κατάσταση στην Καμπότζη.
<SPEAKER ID=100 LANGUAGE="FR" NAME="Pradier">
Κύριε Πρόεδρε, πάνε τέσσερα ή πέντε χρόνια που οι ευρωπαϊκές χώρες ανέπτυξαν γιγαντιαίες προσπάθειες προκειμένου να μπορέσει ο λαός της Καμπότζης στο σύνολό του να εγγραφεί στους εκλογικούς καταλόγους και να ψηφίσει ώστε να αποφασίσει για το μέλλον του. Πιστέψαμε τότε ότι είχε οριστικά γυρίσει η σελίδα της γενοκτονίας, των δολοφονιών, των δολοπλοκιών, των αυθαίρετων συλλήψεων και των εκτελέσεων έπειτα από συνοπτικές διαδικασίες.
<P>
Τούτο δεν συνέβη. Σήμερα, σημειώνονται πυροβολισμοί στους δρόμους της Πνομ-Πενχ και του Siem Reap. Γίνονται συλλήψεις, εκτελέσεις των μελών του Funcinpec, ή του PDLB και διώκεται οιοσδήποτε δεν δηλώνει πιστή υποταγή στον Hun Sen.
<P>
Τί πρέπει να γίνει λοιπόν; Καταρχήν, πρέπει να ασκηθεί πίεση για επιστροφή στο πνεύμα και στο γράμμα των συμφωνιών του Παρισιού. Στη συνέχεια, να υποστηριχθεί ανεπιφύλακτα η δράση των Ηνωμένων Εθνών και του CICR. Τέλος, να παγώσουν τα 450 εκατ. δολάρια που είχε υποσχεθεί η Διεθνής Τράπεζα και να αναβληθεί η έγκριση της έκθεσης σχετικά με τις συμφωνίες συνεργασίας.

<SPEAKER ID=101 LANGUAGE="NL" NAME="Van Bladel">
Πρόεδρε, το γεγονός ότι ένα κράτος στο οποίο έχει λάβει χώρα μία γενοκτονία, όπως συνέβη στην Καμπότζη, χρειάζεται αρκετό χρόνο για να επανακτήσει την ισορροπία της δεν εκπλήσσει κανέναν. Το στρατιωτικό πραξικόπημα απειλεί να προξενήσει χάος στη χώρα για άλλη μία φορά. Φαίνεται ότι η ηθική και υλική βοήθεια που προσφέραμε τα τελευταία χρόνια από το εξωτερικό δεν είχε κανένα απολύτως νόημα. Οι δημοκρατικές αρχές παραβιάζονται, δολοφονούνται ηγετικά στελέχη της αντιπολίτευσης, ενώ δημοσιογράφοι και δικηγόροι είναι υποχρεωμένοι να κρύβονται.
<P>
Μήπως έχει χαθεί για πάντα η προοπτική της σταθεροποίησης της Καμπότζης; Δεν νομίζω ότι αυτό είναι αλήθεια. Υπάρχουν ορισμένες θετικές ενδείξεις. Κατά πρώτον, η ομάδα του ASEAN άσκησε ιδιαίτερη κριτική για την αποδοχή της Καμπότζης στους κόλπους της. Αυτό σημαίνει ότι η κατάσταση αξιολογείται από τις χώρες της περιοχής αυτής. Εκτός αυτού, υπάρχει η υπόσχεση για τη διεξαγωγή εκλογών. Πρόκειται για μια δυνατότητα που πρέπει να αξιοποιήσουμε. Πρέπει να απαιτήσουμε την αποστολή παρατηρητών οι οποίοι θα μπορέσουν να εξασφαλίσουν την τήρηση των θεμελιωδών δικαιωμάτων του ανθρώπου. Το μήνυμα αυτό περιλαμβάνεται με σαφήνεια στο παρόν ψήφισμα το οποίο η πολιτική μου ομάδα υποστηρίζει χωρίς επιφύλαξη.

<SPEAKER ID=102 LANGUAGE="FR" NAME="Goerens">
Κύριε Πρόεδρε, τα γεγονότα που έλαβαν πρόσφατα χώρα στην Καμπότζη θέτουν και πάλι υπό αμφισβήτηση την ικανότητα της χώρας αυτής να συνεχίσει τη διαδικασία εκδημοκρατισμού και ανασυγκρότησης. Επιπλέον, η Καμπότζη απώλεσε την αξιοπιστία της στη διεθνή κοινότητα σε ό, τι αφορά την τήρηση των δεσμεύσεών της, ειδικότερα αυτών που ανέλαβε με τις συμφωνίες του Παρισιού.
<P>
Δεν είμαστε οι μόνοι που κρίνουμε αυστηρά την Καμπότζη, ακόμη και η ASEAN έφθασε στο σημείο να αναβάλει την προσχώρηση της Καμπότζης στον εν λόγω οργανισμό, κάτι που δεν συνηθίζεται. Είναι κρίμα να φτάνουμε σ'αυτό το σημείο καθότι η Καμπότζη κινδυνεύει να απωλέσει οιαδήποτε υποστήριξη, την οποία ωστόσο έχει μεγάλη ανάγκη, εκτός εάν υιοθετήσει νέα στάση που θα συμβαδίζει με τις διεθνείς συμφωνίες και ιδιαίτερα με τις συμφωνίες του Παρισιού.

<SPEAKER ID=103 LANGUAGE="IT" NAME="Pettinari">
Κύριε Πρόεδρε, νομίζω ότι θα πρέπει να μας απασχολήσει σε βάθος ο χθεσινός διορισμός του νέου πρωθυπουργού στην Καμπότζη. Ο Ung Huot άντικατέστησε το Norodom Ranariddh. Ο διορισμός αυτός μαρτυρεί πόσο πολυσύνθετη είναι η κατάσταση στη χώρα και αποδεικνύει ότι στην Καμπότζια δεν έχει ακόμη περατωθεί η διαδικασία πολιτικής σταθεροποίησης.
<P>
Νομίζω ότι η Ευρωπαϊκή Ένωση έχει καθήκον να βοηθήσει κάθε προσπάθεια για την αποτροπή του εμφυλίου πολέμου. Είναι απολύτως προφανές ότι θα πρέπει να εκφράσουμε τη δυσαρέσκειά μας για τη συνταγματική αλλαγή που επέφεραν οι δυνάμεις του Hun Sen και κυρίως να καταδικάσουμε το ότι υπήρξαν ανθρώπινες απώλειες. Δεν μομίζω ότι θα ήταν επίσης ευκταία η παρουσία των Κόκκινων Χμερ στην κυβέρνηση, υπεύθυνων της τραγικής γενοκτονίας.
<P>
Γι αυτό το λόγο πιστεύω ότι το Συμβούλιο θα πρέπει να ασκήσει όλες τις αναγκαίες πιέσεις στις αρχές της Καμπότζης για την εφαρμογή των συμφωνιών του Παρισιού του 1991 και είμαι επίσης πεπεισμένος ότι η Επιτροπή έχει καθήκον να κάνει κάθε δυνατή ενέργεια για να διεξαχθούν οι εκλογές του Μαίου 1998, που ελπίζουμε να θέσουν τέλος σε αυτή την τραγική κατάσταση, όπως όλοι ελπίζουμε.

<SPEAKER ID=104 LANGUAGE="DE" NAME="Junker">
Κύριε Πρόεδρε, αγαπητοί συνάδελφοι, η διαπραγμάτευση είναι κατ' αρχήν πάντοτε σωστή για να αναζητηθεί λύση σε μια σύγκρουση. Αλλά δε σπεύδει κανείς να καθίσει σε ένα τραπέζι με ένα δολοφόνο και δράστη βιαιοπραγιών, που μόλις έχει σφετεριστεί την εξουσία. Δεν αρκεί να προβάλει το Συμβούλιο των Υπουργών στην περίπτωση της Καμπότζης μια χλιαρή απαίτηση για κατάπαυση του πυρός και να ζητήσει το Συμβούλιο Ασφαλείας του ΟΗΕ να γίνουν διαπραγματεύσεις για τη διευθέτηση της κρίσης.
<P>
Ζητείται από τη διεθνή κοινότητα των κρατών να καταδικάσει κατηγορηματικά και έντονα τα αιματηρά γεγονότα στην Καμπότζη και να βάλει τον Hun Sen στη θέση του. Πρέπει να είναι σαφές πως ένα δικτατορικό καθεστώς δεν μπορεί να ενισχύσει μέσω της παροχής ξένης βοήθειας τη θέση του στην εξουσία την οποία κατέλαβε παράνομα και με τη βία των όπλων. Γι' αυτό η συμφωνία συνεργασίας που υπέγραψε ήδη η Ευρωπαϊκή Ένωση με την Καμπότζη πρέπει να ανασταλεί μέχρι να αποκατασταθούν οι δημοκρατικές συνθήκες. Η διεθνής κοινότητα των κρατών πρέπει να επιμείνει στο να μπορέσουν να γίνουν υπό την εποπτεία μας το Μάιο του 1998, όπως είχε προβλεφτεί, ελεύθερες και δημοκρατικές εκλογές.

<SPEAKER ID=105 NAME="Harrison">
Κύριε Πρόεδρε, πριν από δύο χρόνια είχα συμμετάσχει στην επιτροπή του Ευρωπαϊκού Κοινοβουλίου στην Καμπότζη. Αισιοδοξούσαμε τότε ότι, μετά τις εκλογές του 1993, θα μπορούσε να επιτευχθεί ένας πολιτικός συμβιβασμός μεταξύ του Funcinpec και του Καμποτζιανού Λαϊκού Κόμματος του Hun Sen. Ελπίζαμε ότι οι εκλογές θα έφερναν κάποια πολιτική σταθερότητα σε μια χώρα που πλήττεται από την ένδεια και η πρόσφατη ιστορία της οποίας ήταν τόσο τραγική. Όμως αυτή η αισιοδοξία ήταν αβάσιμη και το χάος επικράτησε και πάλι.
<P>
Η σκανδαλώδης και κυνική κατάληψη της εξουσίας από τον πρωθυπουργό Hun Sen αποτελεί κατάφωρη παραβίαση της Συμφωνίας του Παρισιού του 1991 και υποσκάπτει τις προσπάθειες της διεθνούς κοινότητας, η οποία υποστήριξε τις εκλογές του 1993 με τίμημα δισεκατομμύρια αμερικανικά δολάρια. Ο θάνατος 58 περίπου ατόμων και ο τραυματισμός άλλων 200 είναι το λυπηρό υστερόγραφο του πραξικοπήματος και προμηνύει μελλοντικές αναταραχές και αιματοκύλισμα. Ο μεγάλος χαμένος είναι βέβαια η δημοκρατία.
<P>
Μόλις χθες έμαθα τις προτάσεις του Hun Sen για να μειωθούν οι υποστηρικτές του Funcinpec με την απάλειψη των κοινοβουλευτικών υποψηφίων που έχουν διπλή εθνικότητα - δηλαδή τους καθ' εαυτό υποστηρικτές του Funcinpec. Είναι κατανοητό το γιατί η ASEAN αποφάσισε στις 10 Ιουλίου να αναβάλει την προσχώρηση της Καμπότζης στην οικογένεια των χωρών ASEAN, εν όψη των εσωτερικών της συγκρούσεων.
<P>
Τι θα συμβεί κατόπιν; Ποια θα πρέπει να είναι η προσέγγιση του Ευρωπαϊκού Κοινοβουλίου; Πρώτα πρέπει να ασκήσουμε όλες μας τις δυνάμεις και να επιμείνουμε να λάβει πέρας η βία. Κατά δεύτερον, πρέπει να διακόψουμε την χρηματοδοτική ενίσχυση, η οποία πηγαίνει κατευθείαν στα κυβερνητικά χρηματοκιβώτια και έπειτα χρησιμοποιείται για τη χρηματοδότηση των θησαυροφυλακίων του πολέμου. Κατά τρίτον, πρέπει να συνεχίσουμε την αποστολή ανθρωπιστικής βοήθειας: σύντομα θα έρθει η περίοδος των βροχών στην Καμπότζη και θύματα της δεν πρέπει να είναι οι φτωχοί και οι άποροι. Τέταρτον, πρέπει να βρούμε πολιτικές λύσεις. Πρέπει να δώσουμε και πάλι πνοή στη Συμφωνία του Παρισιού, με συμπροέδρους τη Γαλλία και την Ινδονησία, για να ασκήσουν πίεση στον Hun Sen να σεβαστεί τη Συμφωνία του Παρισιού και τέλος, δεν πρέπει φυσικά να επικυρώσουμε τη συμφωνία ΕΕ-Καμπότζης για την ανάπτυξη μέχρις ότου αποκατασταθεί η πολιτική σταθερότητα στην Καμπότζη. Αυτή είναι η άποψη της σοσιαλιστικής ομάδας του Ευρωπαϊκού Κοινοβουλίου.

<SPEAKER ID=106 LANGUAGE="DE" NAME="Telkδmper">
Κύριε Πρόεδρε, μετά το στρατιωτικό πραξικόπημα της 4ης Ιουλίου στην Καμπότζη συγκλονιστήκαμε όλοι μας πολύ. Είχαμε ελπίσει πως μετά από πολύ καιρό σφαγής θα ερχόταν επιτέλους με τη Συμφωνία του Παρισιού του 1991 η ειρήνη στην Καμπότζη. Ξέρουμε πως από τις εκλογές του 1993 αυξάνεται η διαφθορά στην Καμπότζη. Πολλές φορές επίσης συζητήσαμε για το ότι μια μεταπολεμική εποχή πάντα συνεπάγεται τη δυνατότητα εκδήλωσης βίας στον πληθυσμό ή την επιθετικότητα μεταξύ πληθυσμιακών ομάδων, μεταξύ διαφορετικών κοινωνικών ομάδων, και για το πώς ίσως μπορεί κανείς να τις περιορίσει με μια μη στρατιωτική εξωτερική πολιτική.
<P>
Πρέπει η περίσταση να μας παρακινήσει να αναπτύξουμε νέες έννοιες για χώρες που έχουν δοκιμάσει βία. Δεν πρέπει όμως σε καμία περίπτωση να αποδεχτούμε αυτό το στρατιωτικό πραξικόπημα. Το ερώτημα είναι: Τι μπορεί να κάνει κανείς; Έρχονται ολοένα καινούριες ειδήσεις, ότι για παράδειγμα συνεχίζεται η καταπίεση των μελών της FUNCINPEC. Έχουμε εκατοντάδες θύματα να θρηνήσουμε και νομίζω πως το σωστό βήμα είναι να παγώσουμε πρώτα το σύμφωνο συνεργασίας της ΕΕ, να υποστηρίξουμε τα κράτη της ASEAN που ζήτησαν να αναβληθεί η ένταξη. Νομίζω αυτή η στρατιωτική κυβέρνηση πρέπει να δει πως με ακόμα μεγαλύτερη βία δε θα πάει μπροστά στην Καμπότζη.

<SPEAKER ID=107 NAME="Brittan, Sir Leon">
Κύριε Πρόεδρε, η Επιτροπή υποστηρίζει ολόψυχα την καταγγελία των σεβαστών μελών για την παραβίαση του συνταγματικού δικαίου και την απομάκρυνση του πρώην πρωθυπουργού, πρίγκιπα Ranariddh. Θα επιστήσω την προσοχή σας στους όρους της δήλωσης που εξέδωσε η προεδρία της Ευρωπαϊκής Ένωσης ως απάντηση στις μάχες της 5ης και 6ης Ιουλίου, ζητώντας να γίνουν ορισμένα από όσα είπαν τα μέλη που πήραν το λόγο, και συγκεκριμένα άμεση και χωρίς όρους κατάπαυση του πυρός, επιστροφή της κανονικής κυβέρνησης και διεξαγωγή των εκλογών που έχουν υποσχεθεί και προγραμματιστεί για τον Μάιο του 1998.
<P>
Το Συμβούλιο Ασφαλείας του ΟΗΕ εξέδωσε δήλωση στις 11 Ιουλίου με την οποία καλεί ξανά τα ενεχόμενα μέρη να αρχίσουν το διάλογο και να σταματήσουν τις συγκρούσεις. Όπως ανέφεραν ορισμένα μέλη, όπως η κυρία Van Bladel και ο κύριος Harrison, είναι ιδιαίτερα σημαντικό το ότι κατέγραψε η ASEAN τη δυσαρέσκεια της απορρίπτοντας την αίτηση της Καμπότζης για να γίνει μέλος της, καθώς και ότι έστειλε διπλωματικές αντιπροσωπείες μέσω του βασιλιά Σιχανούκ, όπου καλούσε τους ενδιαφερόμενους να αναζητήσουν μια ειρηνική λύση, να υποστηρίξουν το νόμο και να μην καταδιώκουν τους πολιτικούς τους αντιπάλους.
<P>
Η Επιτροπή έστειλε μια ρηματική διακοίνωση στις αρχές, εκφράζοντας την ανησυχία της για την ασφάλεια των εργαζομένων στο πρόγραμμα βοήθειας, δεν διέταξε όμως την απομάκρυνση τους. Οποιοδήποτε σχέδιο μακροπρόθεσμων μέτρων ενίσχυσης θα συντονιστεί στενά με τους αντιπροσώπους των κρατών μελών, επί τόπου καθώς και στην Ευρώπη. Τα μέσα διευκόλυνσης των ΜΚΟ για τη διοχέτευση της κατεπείγουσας και της ανθρωπιστικής βοήθειας είναι ανέγγιχτα και έτοιμα να λειτουργήσουν σύμφωνα με τις απαιτήσεις. Η κατάσταση είναι μεταστρέψιμη και μπορεί να αλλάξει από μέρα σε μέρα, και εμείς πρέπει να την παρατηρούμε πολύ προσεκτικά και να είμαστε έτοιμοι να ανταποκριθούμε στις περαιτέρω εξελίξεις.

<SPEAKER ID=108 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=109 NAME="Πρόεδρος">
Η ημερήσια διάταξη προβλέπει τη συζήτηση του σχεδίου ψηφίσματος της κ. De Vries και άλλων, εξ ονόματος της Ομάδας ELDR (B4-0638/97) για τη σύλληψη των εγκληματιών πολέμου στην πρώην Γιουγκοσλαβία.

<SPEAKER ID=110 LANGUAGE="SV" NAME="Cars">
Κύριε Πρόεδρε, το Διεθνές Δικαστήριο για τα εγκλήματα πολέμου της Χάγης δεν μπόρεσε να εκπληρώσει το καθήκον του, αυτό της εκδίκασης της αγωγής κατά των υπόπτων εγκληματιών πολέμου. Η αποτυχία όμως δεν οφείλεται σε λάθος του Διεθνούς Δικαστηρίου. Η αιτία είναι ότι μόνο ένας μικρός αριθμός από τα 75 άτομα, που τους έχει ασκηθεί δίωξη για εγκλήματα πολέμου συναφή με τον πόλεμο της πρώην Γιουγκοσλαβίας, κατέστη δυνατόν να τεθεί ενώπιον της δικαιοσύνης. Ακόμη χειρότερο είναι ότι κάποιοι από τους κυρίως υπόπτους εξακολουθούν να είναι ελεύθεροι και συνεχίζουν έτσι να ασκούν πολιτική επιρροή στις χώρες τους.
<P>
Όσο αυτό συνεχίζεται ο πόλεμος δεν έχει τελειώσει. Ακόμη εξακολουθούν να διατηρούνται οι εντάσεις που μπορούν να βάλουν σε περιπέτειες την ασφάλεια σε πολλά μέρη στην πρώην Γιουγκοσλαβία. Η ασφάλεια στην πρώην Γιουγκοσλαβία απαιτεί συνεπώς να τιμωρηθούν οι εγκληματίες. Είναι επίσης η μόνη δυνατότητα των επιζώντων να προσφέρουν αναγνώριση σ&#x02BC;αυτούς που υπέστησαν τις πιο εμφανείς, φρικτές θηριωδίες του πολέμου.
<P>
Για κάθε μέρα που περνάει και οι ύποπτοι εξακολουθούν να είναι ελεύθεροι μειώνεται η εμπιστοσύνη προς το Διεθνές Δικαστήριο για τα εγκλήματα πολέμου της Χάγης. Γι&#x02BC;αυτό πρέπει ο υπόλοιπος κόσμος να φροντίσει τώρα ώστε να τεθούν ενώπιον της δικαιοσύνης οι ύποπτοι εγκληματίες. Πρέπει να δείξουμε ότι δεν υπάρχει ανοχή για τίποτα όσον αφορά τα εγκλήματα πολέμου και ότι ποτέ δεν παραγράφονται. Αν οι κυβερνήσεις της Ομοσπονδιακής Δημοκρατίας της Γιουγκοσλαβίας, της Κροατίας και της Βοσνίας - Ερζεγοβίνης συνεχίζουν να αγνοούν τις δεσμεύσεις τους από το Dayton, πρέπει να δωθεί εντολή στις δυνάμεις της Ifor, και οι εξ αυτού απαραίτητες αρμοδιότητες, να συλλάβουν, με βία αν χρειαστεί και να φέρουν τους ύποπτους ενώπιον της δικαιοσύνης. Τότε μόνο μπορούν να αρχίσουν να κλείνουν οι πληγές και το μέλλον να είναι πάλι φωτεινό για τους ανθρώπους της πρώην Γιουγκοσλαβίας.

<SPEAKER ID=111 LANGUAGE="DE" NAME="Swoboda">
Κύριε Πρόεδρε, κύριε Επίτροπε, αγαπητοί συνάδελφοι! Η πρόταση που έχουμε μπροστά μας είναι μια πρόταση την οποία μπορούμε πλήρως να υποστηρίξουμε. Έχει μια θετική και μια λυπηρή αφορμή. Η λυπηρή αφορμή είναι ότι πάρα πολλοί εγκληματίες πολέμου είναι ακόμα ελεύθεροι. Επίσης λυπηρό είναι ίσως το γεγονός ότι με τη σύλληψη συνδέθηκε ένας θάνατος. Όσο λυπηρό κι αν είναι, θεωρώ αναγκαίο να δείξει ξεκάθαρα η διεθνής κοινότητα με τους στρατιωτικούς της αντιπροσώπους στην πρώην Γιουγκοσλαβία, πως δεν είναι δυνατό και δεν επιτρέπεται να κυκλοφορούν ελεύθεροι οι εγκληματίες πολέμου, από όποια πλευρά κι αν έχουν πολεμήσει. Δεν υπάρχει κανένας λόγος που να μπορεί να δικαιολογήσει τις πράξεις που πρέπει να καταδικαστούν από το Δικαστήριο της Χάγης.
<P>
Αν έγινε πόλεμος, αν υπήρξαν αντιπαραθέσεις, προ παντός μεταξύ διαφορετικών εθνικών ομάδων, τότε χρειάζεται συμφιλίωση, χρειάζεται συνεργασία, χρειάζεται επίσης δικαιοσύνη. Αυτήν τη δικαιοσύνη προς όλες τις πλευρές την υποστηρίζουμε πλήρως. Αυτό δε σημαίνει πως δεν πρέπει παράλληλα να οικοδομήσουμε νέες δομές, να δώσουμε βοήθεια και υποστήριξη, να δημιουργήσουμε εμπιστοσύνη. Εκεί όπου έγιναν μικρά σφάλματα πρέπει να δοθεί συγχώρεση. Πρέπει να υπάρξει συνεργασία μεταξύ των διαφορετικών ομάδων, όπως την είδαμε πριν από όχι πολύ καιρό κατά τη διάρκεια μιας επίσκεψης στην Κροατία. Εκεί γίνονται βήματα, ατελή, διστακτικά, αλλά πάντως βήματα προς την κατεύθυνση μιας συμφιλίωσης, όπως επίσης συμβαίνει και στη Βοσνία. Ελπίζω πως αυτό θα γίνει σύντομα αυτονόητο και στη Σερβική Δημοκρατία.
<P>
Ως εδώ είναι σωστό το ότι η διεθνής κοινότητα αναλαμβάνει δράση, έστω και αργά. Τώρα πρέπει βέβαια να υποστηρίξουμε πλήρως αυτήν την ανάληψη δράσης, γιατί μόνο δύο πράγματα μπορούν να βοηθήσουν: Η δίωξη των εγκληματιών πολέμου και η βοήθεια και η υποστήριξη της κοινότητας που έχει πληγεί.

<SPEAKER ID=112 LANGUAGE="DE" NAME="von Habsburg">
Κύριε Πρόεδρε, θα ήθελα προ παντός να ευχαριστήσω την ομάδα των Φιλελευθέρων για το ότι κατέθεσε αυτό το ψήφισμα. Ήμουν στο παρελθόν επικριτής της ιδέας ενός τέτοιου δικαστηρίου, αλλά τώρα που το έχουμε πρέπει να το χρησιμοποιήσουμε για να μη χάσουμε την αξιοπιστία μας. Στο παρελθόν, αυτό πρέπει να ειπωθεί άλλη μια φορά, δεν ήταν τόσο οι διάφορες κυβερνήσεις της πρώην Γιουγκοσλαβίας - με εξαίρεση τους Σέρβους - που ήταν υπεύθυνες για το ότι δεν εκδόθηκαν οι εγκληματίες πολέμου, αλλά η αδυναμία της Δύσης. Θα μπορούσαν κάλλιστα να είχαν συλληφθεί ορισμένοι εγκληματίες πολέμου, αλλά αυτό δεν έγινε. Δε θα μπω τώρα σε λεπτομέρειες, δεν έχω άλλωστε αρκετό χρόνο. Είναι όμως γεγονός, που το ξέρει επί τόπου ο οποιοσδήποτε, ότι για παράδειγμα ο Karadzic και ο Μladic δε συνελήφθησαν κατόπιν άνωθεν υποδείξεων.
<P>
Ευχαριστώ πολύ τον κ. Swoboda που έλαβε θέση υπέρ της συμφιλίωσης, ταυτόχρονα όμως τόνισε πως υπάρχουν ευθύνες σε διάφορες πλευρές και ότι εδώ κάνουμε γενικά το λάθος να ρίχνουμε με τον ίδιο τρόπο την ευθύνη σε όλους. Όποιος έχει βρεθεί στην Κροατία και στη Σερβία ξέρει βέβαια ποιος ήταν ο επιτιθέμενος, γιατί στην Κροατία έχουν καταστραφεί τα σπίτια, οι εκκλησίες, ενώ στη Σερβία δεν έπεσε ούτε ένας πυροβολισμός. Εδώ υπάρχουν μεγάλες διαφορές, κι αν κανείς τα ρίχνει όλα στο ίδιο καζάνι δε φτιάχνει εκείνη τη δικαιοσύνη που είναι απολύτως αναγκαία!

<SPEAKER ID=113 NAME="Κακλαμάνης">
Κύριε Πρόεδρε, εγώ διερωτώμαι γιατί δεν ξεκινούμε από τον πρώτον ένοχο αυτής της θλιβερής ιστορίας. Και ο πρώτος ένοχος αυτής της θλιβερής ιστορίας είναι η ίδια η Ευρωπαϊκή 'Ενωση, η οποία επέβαλε τον διαμελισμό της Γιουγκοσλαβίας. Είναι η Ευρωπαϊκή 'Ενωση, η οποία μετά τον διαμελισμό της Γιουγκοσλαβίας έβλεπε τον πόλεμο να έρχεται και δεν έκανε τίποτε για να τον σταματήσει. Είναι η Ευρωπαϊκή 'Ενωση, είμαστε όλοι εμείς δηλαδή, οι οποίοι βλέπαμε τον πόλεμο να προχωρεί και εμείς απλώς συζητούσαμε και βγάζαμε ψηφίσματα μέσα στο Ευρωπαϊκό Κοινοβούλιο και περιμέναμε να έλθει η Αμερική για να δώσει την όποια λύση, που στην ουσία δεν είναι λύση ειρήνης, είναι απλώς σταμάτημα των όπλων. Και αυτό το ξέραμε όλοι, όταν υπογράφαμε και στηρίζαμε τη λύση του Dayton. Από εκεί και πέρα ένοχοι βεβαίως είναι όλοι όσοι ενέχονται σε εγκλήματα πολέμου. Και είμαι ο τελευταίος που δεν θα υποστηρίξω ότι όσοι ενέχονται θα πρέπει πράγματι να δικαστούν. Μόνο που δεν θα πρέπει να ψάχνουμε τους ενόχους μόνο προς τη μία πλευρά. Μπορεί να είναι περισσότεροι από τη μία πλευρά και λιγότεροι από την άλλη, αλλά πάντως υπάρχουν ένοχοι και από τις δύο πλευρές και μου κάνει εντύπωση πώς ψάχνουμε μόνο τη μία πλευρά και όχι και την άλλη; Και εφιστώ την προσοχή: ενέργειες όπως αυτές της προηγούμενης εβδομάδος, όπου άλλον άνθρωπο έψαχναν, άλλον άνθρωπο πήγαν να συλλάβουν και άλλον άνθρωπο τελικά δολοφόνησαν, γιατί περί δολοφονίας επρόκειτο, όχι μόνο δεν βοηθούν στη στερέωση της ειρήνης στην περιοχή, την οποία όλοι θέλουμε, αλλά πολύ φοβούμαι ότι ανάβουν και πάλι το φιτίλι της φωτιάς του πολέμου. Πρέπει να είμαστε πάρα πολύ προσεκτικοί.

<SPEAKER ID=114 LANGUAGE="NL" NAME="Van Dijk">
Πρόεδρε, η SFOR ανέλαβε επιτέλους δράση και άρχισε να συλλαμβάνει τους εγκληματίες πολέμου. Όμως, μετά από λίγο προέκυψε για άλλη μία φορά ότι μία χώρα όπως η Γαλλία δημιουργεί προβλήματα και στην περίπτωση αυτή πρέπει να διερωτηθούμε εάν η χώρα αυτή επιθυμεί πραγματικά τη σύλληψη των κακών , ή εάν το μόνο που θέλει είναι να αυξήσει το μεγαλείο της και να δείξει στον κόσμο ότι δεν ακολουθεί τις Ηνωμένες Πολιτείες.
<P>
Εάν θέλουμε να επικρατήσει ειρήνη στη Βοσνία και μετά την αναχώρηση της SFOR, πρέπει να γίνουν ακόμα πολλά. Υπάρχουν ακόμη πάρα πολλοί άνδρες που κυκλοφορούν ελεύθεροι και που πρέπει να προσαχθούν ενώπιον του Δικαστηρίου της Χάγης. Δεν χρειάζεται να αναφέρω τα ονόματά τους, τα γνωρίζουμε όλοι. Την ερχόμενη εβδομάδα θα συνεδριάσουν οι χορηγοί και έχω την εντύπωση ότι θα ήταν σωστό να απευθύνουμε έκκληση σε αυτούς να ακολουθήσουν το παράδειγμα της Ευρωπαϊκής Ένωσης και να διακόψουν τη χορήγηση βοήθειας στη Σερβική Δημοκρατία , επειδή για να είμαι ειλικρινής πιστεύω ότι αυτό είναι αδύνατο να συνεχιστεί.

<SPEAKER ID=115 LANGUAGE="IT" NAME="Dupuis">
Κύριε Πρόεδρε, και εγώ θα ήθελα να ευχαριστήσω τους φίλους της φιλελεύθερης ομάδας για την πρωτοβουλία τους. Πιστεύω ότι έχει μεγάλη σημασία να συνεχισθεί η πίεση στη διεθνή κοινότητα ώστε να μπορέσει να λειτουργήσει αυτό το δικαστήριο. Έχει σημασία για να επιτραπεί η προώθηση της διαδικασίας ειρήνευσης. έχει σημασία για την αξιοπιστία του ίδιου του ad hoc δικαστηρίου αλλά και για την ευόδωση ενός άλλου μεγάλου σχεδίου: τη θέσπιση ενός διαρκούς διεθνούς δικαστηρίου. Χωρίς αμφιβολία, η ενέργειά μας θα αποτελέσει ένα ακόμη βήμα προς αυτή την κατεύθυνση.
<P>
Στη συνάδελφο Van Dijk θα ήθελα να τονίσω ότι μέχρις ότου η Ευρωπαϊκή Ένωση δεν θα έχει στη διάθεσή της όργανα για την πραγματοποίηση ειρηνευτικών αποστολών, και συνεπώς -όπως σε αυτή την περίπτωσηκαι για τη σύλληψη των εγκληματιών πολέμου θα περιοριζόμαστε πάντοτε στην άσκηση κριτικής κατά του ενός ή άλλου κράτους: σήμερα ασκήσατε κριτική στη Γαλλία, αύριο θα μπορούσατε να το κάνετε στην Ιταλία ή στην Αγγλία. Είναι ιδιαίτερα σημαντικό, συνεπώς, να αποκτήσει η Ευρωπαϊκή Ένωση, ένα ευρωπαϊκό σώμα peace keeping και peace making .

<SPEAKER ID=116 LANGUAGE="NL" NAME="Oostlander">
Κύριε Πρόεδρε, συμπεριλαμβάνομαι σε εκείνους που αισθάνονται ιδιαίτερη ικανοποίηση με τη σύλληψη των εγκληματιών στη Βοσνία μετά την παρέμβαση της SFOR. Ήταν πλέον καιρός να ασχοληθούμε με σοβαρότητα με την εφαρμογή της συμφωνίας του Dayton. Στην ουσία, αυτό το σημαντικό θέμα, η σύλληψη των εγκληματιών πολέμου και η προσαγωγή τους στο Διεθνές Δικαστήριο, η συνεργασία με το Δικαστήριο, δεν είχε μέχρι στιγμής απασχολήσει σοβαρά ούτε εμάς ούτε την SFOR. Αυτό συμβαίνει επιτέλους και αισθάνομαι ιδιαίτερη ικανοποίηση με τη διαπίστωση ότι μπορούμε πάντοτε να υπολογίζουμε στη συμπαράσταση της Επιτροπής, η οποία ακολουθεί μια πραγματικά σφριγηλή πολιτική στο μέτρο των δυνατοτήτων της.
<P>
Συμφωνώ επίσης απόλυτα με την ιδιαίτερα σκληρή στάση που τηρεί η Ευρωπαϊκή Επιτροπή απέναντι στη Σερβική Δημοκρατία, όπου τα πράγματα είναι τόσο άσχημα αυτή τη στιγμή, όχι μόνο επειδή την εξουσία νέμονται καθάρματα, αλλά και για τις επιπτώσεις που γίνονται ορατές. Η κατάσταση του τοπικού πληθυσμού είναι κατά πολύ χειρότερη από ότι στην περιοχή της Ομοσπονδίας, πόσο μάλλον στη Σερβία και την Κροατία. Θα πρέπει ιδιαιτέρως να συνεχιστούν οι προσπάθειες της αποκατάστασης της έννομης τάξης, γιατί χωρίς αυτή οι πρόσφυγες δεν μπορούν ποτέ να επιστρέψουν με τρόπο αξιοπρεπή και ασφαλή, πράγμα που σημαίνει ότι δεν είναι εύκολο να αρχίσουν να λειτουργούν διάφορες βιομηχανίες και οι Σέρβοι δεν μπορούν να κάνουν χρήση σιδηροδρομικών γραμμών οι οποίες διασχίζουν περιοχές εκτός Σερβίας, όπως για παράδειγμα μέσω της Tuzla. Πρόκειται για διάφορα είδη εξαιρετικά σημαντικών περιορισμών που επιβάλλονται. Πιστεύω λοιπόν ότι είναι απολύτως σωστό που η Επιτροπή άντλησε τα σωστά συμπεράσματα.
<P>
Θα ήθελα επίσης τη βοήθεια της Επιτροπής όσον αφορά τη διασαφήνιση του βαθμού στον οποίο οι διάφορες πλευρές παρεμποδίζουν την προώθηση της συνεργασίας. Ακούω διαρκώς ότι από την πλευρά της κυβέρνησης της Βοσνίας προσφέρεται επαρκής συνεργασία στο Δικαστήριο, ενώ αυτό συμβαίνει λιγότερο στην περίπτωση της Κροατίας και σχεδόν καθόλου στην περίπτωση της Σερβικής Δημοκρατίας και της Σερβίας. Πρέπει να εξασφαλισθεί η συνεργασία αυτή ώστε να είμαστε σε θέση να αντικρούσουμε τις ανοησίες που ελέχθησαν πριν από λίγο από την πλευρά του SPΦ. Είναι σκανδαλώδες να ανεχόμαστε να κυκλοφορούν ελεύθερα διάφοροι εγκληματίες και να γίνεται διαρκώς παραπομπή σε άλλους.
<P>
Πρέπει να βοηθήσουμε τις προσπάθειες του Δικαστηρίου στη Σερβία, τη Σερβική Δημοκρατία και την Κροατία. Εκεί μπορούμε κάλλιστα να προσφέρουμε τη συνεργασία μας έτσι ώστε να αποκατασταθεί η έννομη τάξη στην περιοχή.

<SPEAKER ID=117 LANGUAGE="DE" NAME="Swoboda">
Κύριε Πρόεδρε, δε θα ήθελα να καθυστερήσω πολύ. Στα γερμανικά μεταφράστηκε πως εδώ συμμετέχει σε μια κυβέρνηση η τελευταία λέρα, αλλά με όλη την εκτίμηση προς τον κ. Oostlander δε θα έπρεπε κανείς σε αυτό το κοινοβούλιο να χαρακτηρίζει με τέτοια λόγια άλλους ανθρώπους, με την προϋπόθεση πως η μετάφραση ήταν σωστή. Δεν το γνωρίζω.

<SPEAKER ID=118 LANGUAGE="NL" NAME="Oostlander">
Κύριε Πρόεδρε, η μετάφραση δεν ήταν απόλυτα σωστή, όμως συνάντησα εκεί δημάρχους τους οποίους πρέπει να κατατάξουμε στην κατηγορία αυτών που στα ολλανδικά αποκαλούμε «καθάρματα». Πρόκειται για ένα είδος συνάντησης που προξενεί ιδιαίτερη έκπληξη και που σε άλλες περιοχές δεν συμβαίνει σχεδόν ποτέ.

<SPEAKER ID=119 NAME="Brittan, Sir Leon">
Η Επιτροπή αισθάνεται χαρά για την πρόσφατη σύλληψη από τη SFOR ενός ύποπτου για εγκλήματα πολέμου. Αυτό τονίζει τη σημασία της ετυμηγορίας του Διεθνούς Δικαστηρίου Εγκλημάτων Πολέμου στην περίπτωση του κυρίου Tadic. Από την αρχή υποστηρίζαμε πως δεν μπορεί να υπάρχει ειρήνη χωρίς δικαιοσύνη και κάθε δράση που στοχεύει στην εφαρμογή της δικαιοσύνης πρέπει να υποστηρίζεται σθεναρά. Η έλλειψη δικαιοσύνης συνεπάγεται συνεχιζόμενη απειλή για τη μακροχρόνια ειρήνη και σταθερότητα, και ως εκ τούτου υποσκάπτει την πολιτική και οικονομική ανάκαμψη της Βοσνίας- Ερζεγοβίνης και παρακωλύει την επιστροφή των προσφύγων. Η Επιτροπή θεωρεί ότι η σύλληψη των εγκληματιών πολέμου στην πρώην Γιουγκοσλαβία είναι ουσιαστικό στοιχείο των συνθηκών που συνδέονται με την ανάπτυξη των σχέσεων μεταξύ της Ευρωπαϊκής Κοινότητας και των προσυπογραφόντων μερών της συμφωνίας ειρήνης του Ντέυτον.
<P>
Την προηγούμενη εβδομάδα η Επιτροπή αποφάσισε να αναβάλει τη μη ανθρωπιστική βοήθεια στη δημοκρατία Srbska εφόσον εγκληματίες πολέμου, εναντίον των οποίων έχουν απαγγελθεί κατηγορίες, όπως ο κύριος Karadzic, δεν έχουν παρουσιαστεί ενώπιον του Διεθνούς Δικαστηρίου της Χάγης. Αναβλήθηκε η αποστολή προϊόντων μη ανθρωπιστικού χαρακτήρα, συνολικής αξίας 35 εκατ. ECU. Η αποτυχία σύλληψης του κυρίου Karadzic είναι σαφής παραβίαση της συμφωνίας ειρήνης του Ντευτον, η υλοποίηση των οποίων είναι προϋπόθεση της βοήθειας για την ανοικοδόμηση.
<P>
Επιπλέον, είναι σαφές ότι ο κύριος Karadzic επηρεάζει σημαντικά τις πολιτικές εξελίξεις στη δημοκρατία Srbska παρακωλύοντας τη διαδικασία ειρήνευσης, γεγονός το οποίο αποτελεί επίσης παραβίαση της συμφωνίας ειρήνης. Πέραν τούτου, οι ευρύτατα δημοσιοποιημένες αποκαλούμενες οικονομικές του δραστηριότητες είναι τέτοιου τύπου που δεν θα πρέπει να αποκλείσουμε το γεγονός να επωφελείται άμεσα ή έμμεσα από τη βοήθεια ανοικοδόμησης της δημοκρατίας Srbska.
<P>
Υπό αυτές τις συνθήκες, δεν μπορεί να δικαιολογηθεί η συνέχιση της βοήθειας ανοικοδόμησης.

<SPEAKER ID=120 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=121 NAME="Πρόεδρος">
Η ημερήσια διάταξη προβλέπει την κοινή συζήτηση, των ακολούθων σχεδίων ψηφίσματος:
<P>
Θανατική ποινή στις Ηνωμένες Πολιτείες
<P>
(Β4-0609/97) του κ. Imbeni και άλλων, εξ ονόματος της Ομάδας PSE, για τη θανατική καταδίκη του Joseph O'Dell στις Ηνωμένες Πολιτείες.-(B4-0630/97) του κ. DEPUIS και άλλων, εξ ονόματος της Ομάδας ARE, για τη θανατική καταδίκη του Joseph O'Dell στις Ηνωμένες Πολιτείες.-(Β4-0653/97) του κ. Manisco και άλλων, εξ ονόματος της Ομάδας GUE/NGL, για τη θανατική καταδίκη του Jοpseph O'Dell στις Ηνωμένες Πολιτείες.-(Β4-Ο6783/97) της κ. Aglietta και του κ. Orlando, εξ ονόματος της Ομάδας V, για τη θανατική καταδίκη του Joseph O'Dell στις Ηνωμένες Πολιτείες.Κένυα
<P>
(Β4-0599/97) του κ. Fassa και άλλων, εξ ονόματος της Ομάδας ELDR, για την κατάσταση στην Κένυα.-(Β4-0644/97) του κ. Pettinari και άλλων, εξ ονόματος της Ομάδας GUE/NGL, για τα ανθρώπινα δικαιώματα και την κατάσταση στην Κένυα.-(Β4-0650/97) των κκ. Hory και Macarthney, εξ ονόματος της Ομάδας ARE, για την παραβίαση των ανθρωπίνων δικαιωμάτων στην Κένυα.-(Β4-0667/97) των κκ. Oomen-Ruijten Schwaiger, εξ ονόματος της Ομάδας PPE, για τις παραβιάσεις των ανθρωπίνων δικαιωμάτων στην Κένυα.-(Β4-0692/97) του κ. Telkδmper και άλλων, εξ ονόματος της Ομάδας V, για την Κένυα.Περού
<P>
(Β4-0598/97) των κκ. Bertens και Andrι-Lιonard, εξ ονόματος της Ομάδας ELDR, για τις παραβιάσεις των ανθρωπίνων δικαιωμάτων στο Περού.-(Β4-0615/97) του κ. Howitt, εξ ονόματος της Ομάδας PSE, για τα ανθρώπινα δικαιώματα στο Περού.-(Β4-0656/97) του κ. Puerta και άλλων, εξ ονόματος της Ομάδας GUE/NGL, για την κατάσταση των ανθρωπίνων δικαιωμάτων στο Περού.-(Β4-0664/97) των κκ. Lenz Oomen-Ruijten, εξ ονόματος της Ομάδας PPE, για το Περού.-(Β4-0679/97) της κ. Kreissl-Dφrfler, εξ ονόματος της Ομάδας V, για την κατάσταση των ανθρωπίνων δικαιωμάτων στο Περού.Σεξουαλικοί ακρωτηριασμοί στην Αίγυπτο
<P>
(Β4-0655/97) της κ. Sornosa Martνnez και άλλων, εξ ονόματος της Ομάδας GUE/NGL, για τους σεξουαλικούς ακρωτηριασμούς στην Αίγυπτο.-(Β4-0672/97) της κ. Terr?n i Cusν και άλλων, εξ ονόματος της Ομάδας PSE, για τους σεξουαλικούς ακρωτηριασμούς στην Αίγυπτο.-(Β4-0673/97) της κ. Κοκκόλα, εξ ονόματος της Ομάδας PSE, για τη νομική έγκριση των σεξουαλικών ακρωτηριασμών των γυναικών στην Αίγυπτο.-(Β4-0689/97) των κκ. Hautala και Van Dijk, εξ ονόματος της Ομάδας V, για τους σεξουαλικούς ακρωτηριασμούς.Τυνησία
<P>
(Β4-0594/97) των κκ. Bertens και Fassa, εξ ονόματος της Ομάδας ELDR, για τα ανθρώπινα δικαιώματα στην Τυνησία.-(Β4-0618/97) του κ. Ρουμπάτη και άλλων, εξ ονόματος της Ομάδας PSE, για τα ανθρώπινα δικαιώματα στην Τυνησία.-(Β4-0626/97) του κ. Dupuis και άλλων, εξ ονόματος της Ομάδας ARE, για την κατάσταση στην Τυνησία και τις αντιδράσεις της τυνησιακής κυβέρνησης μετά το συμπόσιο του Στρασβούργου για την κατάσταση των ανθρωπίνων δικαιωμάτων.-(Β4-0688/97) της κ. Aglietta και άλλων, εκ μέρους της Ομάδας V, για τα ανθρώπινα δικαιώματα στην Τυνησία.Φιλιππίνες
<P>
(Β4-0601/97) του κ. Apolinario, εξ ονόματος της Ομάδας PSE, για τις διεξαγόμενες ειρηνευτικές διαπραγματεύσεις μεταξύ της κυβέρνησης της Δημοκρατίας των Φιλιππίνων (GRP) και του Εθνικού Δημοκρατικού Μετώπου των Φιλιππίνων (NDFP).-(Β4-0645/97) του κ. Vinci, εξ ονόματος της Ομάδας GUE/NGL, για την υποστήριξη των συνεχιζομένων διαπραγματεύσεων μεταξύ της κυβέρνησης της Δημοκρατίας των Φιλιππίνων (GRP) και του Εθνικού Δημοκρατικού Μετώπου των Φιλιππίνων (NDFP).-(Β4-0686/97) των κκ. Telkδmper και McKenna εξ ονόματος της Ομάδας V, για τη συμπερίληψη του σεβασμού των ανθρωπίνων δικαιωμάτων και του ανθρωπιστικού δικαίου στις ειρηνευτικές διαπραγματεύσεις μεταξύ της κυβέρνησης της Δημοκρατίας των Φιλιππίνων και του Εθνικού Δημοκρατικού Μετώπου των Φιλιππίνων.Θανατική ποινή στις Ηνωμένες Πολιτείες

<SPEAKER ID=122 LANGUAGE="IT" NAME="Dupuis">
Κύριε Πρόεδρε, νομίζω ότι η παρούσα πρόταση ψηφίσματος είναι σημαντική διότι στιγματίζει τις πολυάριθμες θανατικές εκτελέσεις που κάθε χρόνο ενδιαφέρουν εκατοντάδες και εκατοντάδες άτομα. Δεν νομίζω ότι τιμά μία χώρα που θεωρείται από πολλούς, μεταξύ τους και εγώ, σαν παράδειγμα δημοκρατίας. Είμαι πεπεισμένος ότι πρόκειται για πράξεις εκδίκησης του κράτους που συνεπάγονται, όπως στην περίπτωση του Joseph O'Dell, την επανάληψη μοιραίων δικαστικών πλανών για πολλά άτομα. Το Ευρωπαϊκό Κοινοβούλιο πολύ σωστά τονίζει στις Ηνωμένες Πολιτείες ότι αυτό είναι απαράδεκτο.

<SPEAKER ID=123 NAME="Manisco">
Κύριε Πρόεδρε, το Κοινοβούλιο δηλώνει πως είναι ένας φάρος λογικής και συμπόνιας μέσα στο βίαιο σημερινό κόσμο, αλλά εθελοτυφλεί όταν πρόκειται για παραβιάσεις των ανθρωπίνων δικαιωμάτων στις Ηνωμένες Πολιτείες της Αμερικής. Αντίστροφα, οι αμερικανοί εκλέγουν ηγέτες που πιστεύουν ότι τα αξιοσέβαστα μέλη του Κοινοβουλίου είναι πολύ ανόητα για να δουν την αλήθεια, ηθικά κωφά για να την ακούσουν, πολύ δειλά για να υψώσουν τη φωνή τους και να διαφωνήσουν.
<P>
Η περίπτωση του Joseph O'Dell, ενός υποτιθέμενου αθώου άντρα που καταδικάστηκε σε θάνατο δι' απαγχονισμού στην κυρίαρχη πολιτεία της Βιρτζίνια, μας δίνει την ευκαιρία να τους αποδείξουμε ότι κάνουν λάθος, την ελπίδα ότι θα εισακουστεί η φωνή μας για να σώσουμε τη ζωή του, το όνειρο ότι το κοινό μας ψήφισμα μπορεί να αποτελέσει την αρχή για την αντίστροφη πορεία αυτής της βάρβαρης τάσης δικαστικής δολοφονίας χιλιάδων ανθρώπων. Πρόκειται για μια ιδιαίτερα παράξενη πράξη καθημερινού τρόμου, ένα διαπεραστικό λήθαργο σχετικά με τα ανθρώπινα δικαιώματα. Ποτέ άλλοτε σε μια δυτική δημοκρατία δεν έχουμε δει τόση σιωπή, τόσο κενό. Η συζήτηση σχετικά με την θανατική ποινή - εάν κάτι τέτοιο συμβαίνει στις ΗΠΑ - επικεντρώνεται στο ποια είναι η πιο ανθρώπινη μορφή της: θανατηφόρα αέρια, απαγχονισμός, ένεση ή ηλεκτρική καρέκλα.
<P>
Αρκετά όμως πια. Πρέπει να προσπαθήσουμε να εντάξουμε και πάλι τους αμερικανούς φίλους μας στην οικογένεια των ανθρώπων με κάποια πρακτικά μέσα, ίσως καλώντας εκατομμύρια ευρωπαίους τουρίστες να επισκεφθούν μόνο τις ελάχιστες Πολιτείες στις οποίες δεν εφαρμόζεται η θανατική ποινή: τα χιόνια του Βέρμοντ αντί για τους κυματοειδείς λόφους της Βιρτζίνια, τις ακτές της Νέας Αγγλίας αντί για τα φοινικόδεντρα της Φλώριδα. Πρέπει να κάνουμε ότι μπορούμε για να θυμίσουμε στους αμερικανούς τα αθάνατα λόγια του ποιητή: »Ο θάνατος οποιουδήποτε ανθρώπου με μειώνει γιατί είμαι κι εγώ κομμάτι του ανθρώπινου είδους και γι' αυτό δεν ξέρω ποτέ για ποιόν χτυπάει η καμπάνα. Χτυπάει για σένα».

<SPEAKER ID=124 LANGUAGE="IT" NAME="Orlando">
Κυρία Πρόεδρε, τις τελευταίες ημέρες, τις τελευταίες ώρες στο Ρίτσμοντ, στο γραφείο του κυβερνήτη της Βιρτζίνια, ένας άνδρας πρέπει να αποφασίσει με μία κίνηση, με μία υπογραφή, για τη ζωή και το θάνατο ενός άλλου άνδρα. Αυτή είναι μία από τις δραματικές και βάρβαρες πλευρές της δραματικής και βάρβαρης τελετουργίας της θανατικής ποινής. Η όλη τελετουργία θυμίζει τη δραματική και βάρβαρη τελετουργία των τσίρκων της αρχαιότητας, όταν στο Κολοσσαίο ένας άνδρας, με μία κίνηση, με τον αντίχειρα σηκωμένο προς τα επάνω ή προς τα κάτω καθόριζε τη ζωή και το θάνατο άλλων ανθρώπων. Εχθές τα χειροκροτήματα του πλήθους αποφάσιζαν, σήμερα αποφασίζουν οι δημοσκοπήσεις, οι προβλέψεις της εκλογικής συναίνεσης.
<P>
Επιμένω να πιστεύω και να ζητώ το τέλος αυτών των βάρβαρων παιχνιδιών και την κατάργηση της θανατικής ποινής που είναι απάνθρωπη και εντελώς αναποτελεσματική για την πρόληψη των εγκλημάτων. Η ζωή είναι ιερή και κανείς, ούτε ένα κράτος, δεν έχει το δικαίωμα να σκοτώνει. Ούτε και ο Κάιν θα πρέπει να θανατώνεται, και αυτό ισχύει για όλους τους καταδικασμένους σε θάνατο.
<P>
Για να τιμήσει αυτή την αξία η πόλη μου, η πόλη του Παλέρμο, για πολλά χρόνια πόλη του θανάτου κηρύσσει επίτιμους δημότες, με την υπόδειξη της Διεθνούς Αμνηστείας, καταδικασμένους σε θάνατο, για να καταθέσει μία μαρτυρία υπέρ της ζωής. Στην περίπτωση, μάλιστα, του Joseph O'Dell, επίτιμου δημότη του Παλέρμο, οι συνθήκες είναι ακόμη πιο βάρβαρες. Παρά το ότι υπάρχουν αμφιβολίες για την ενοχή του, ο κυβερνήτης Allen αρνείται να διατάξει την επανεξέταση του DNA.
<P>
Περιμένοντας να καταργηθεί η θανατική ποινή και να σταματήσει το παιχνίδι με τη ζωή ή το θάνατο των ανθρώπων, ζητάμε να διεξαχθούν έρευνες ώστε τουλάχιστον η βέβαιη ενοχή και όχι τα σιωπηλά ουρλιαχτά των δημοσκοπήσεων της κοινής γνώμης να αποφασίσουν για τη ζωή του Joseph O'Dell. Εάν η έκκλησή μας δεν γίνει δεκτή, ο Joseph O'Dell θα θανατωθεί στις 23 Ιουλίου στην πτέρυγα του θανάτου μιας φυλακής της Βιρτζίνια, παίρνοντας μαζί του την αμφιβολία της ενοχής του και λεκιάζοντας όχι μόνο τη Βιρτζίνια αλλά και όλους μας με την ντροπή ενός εγκλήματος. Νομίζω ότι αυτά τα γεγονότα θα πρέπει να μας οδηγήσουν σε ένα συμπέρασμα: έχει φθάσει ο καιρός να συμπεριλάβουμε στις ρήτρες του σεβασμού των ανθρωπίνων δικαιωμάτων των οικονομικών συμφωνιών της Ευρωπαϊκής Ένωσης την κατάργηση της θανατικής ποινής.

<SPEAKER ID=125 LANGUAGE="IT" NAME="Imbeni">
Κυρία Πρόεδρε, πριν από όλα σας ευχαριστώ που μου δίνετε την ευκαιρία, αναλαμβάνοντας ενωρίτερα την προεδρία, να παρέμβω σχετικά με ένα ζήτημα που στη χώρα μας και σε ολόκληρη την Ευρωπαϊκή Ένωση έχει προκαλέσει έντονη συγκίνηση. Δεν είναι βεβαίως η πρώτη φορά. εμείς ευχόμαστε, εάν δεν είναι η τελευταία, να είναι μία από τις τελευταίες φορές που εμποδίζεται in extremis η επαλήθευση της πραγματικής νομικής κατάστασης ενός καταδικασμένου σε θάνατο. Σε αυτή την περίπτωση, έχουμε ένα άτομο που δηλώνει αθώος και ζητά να υποβληθεί στην εξέταση του DNA. Πιστεύω ότι ο κυβερνήτης της Πολιτείας της Βιρτζίνια και οι άλλες ενδιαφερόμενες αρχές δεν μπορούν, αν μη τι άλλο εξαιτίας των υψηλών εκκλήσεων που τους έχουν απευθυνθεί, να παραμένουν οχυρωμένοι στις βεβαιότητές τους. σε λιγότερο από μία εβδομάδα, ένα άτομο αν και αθώο θα μπορούσε να θανατωθεί. Στην Ευρωπαϊκή Ένωση πιστεύουμε ότι ακόμη και η θανάτωση ενός ενόχου εκ μέρους ενός κράτους αποτελεί έγκλημα. όταν μάλιστα θανατώνεται ένας αθώος το έγκλημα είναι ακόμη πιο σοβαρό.
<P>
Ευχόμαστε ο κυβερνήτης της Πολιτείας της Βιρτζίνια να λάβει τουλάχιστον υπόψη την έκληση του Πάπα, εάν μη τις εκκλήσεις των μεμονωμένων ατόμων, καθώς και τις εκκλήσεις βουλευτών, κυβερνήσεων καθώς και άλλων ηθικών αρχών. Γιατί να μην κάνει μία πολύ απλή κίνηση που θα αποτρέψει τον κίνδυνο να ανακαλύψουμε αύριο, μετά από δέκα ημέρες, πως θανατώθηκε ένας αθώος; Εμείς δεν ζητάμε να υποκαταστήσουμε τους δικαστές των Ηνωμένων Πολιτειών της Αμερικής, ζητάμε πολύ απλά μία πράξη φρόνησης, επιείκιας και σεβασμού προς τον άνθρωπο.

<SPEAKER ID=126 LANGUAGE="ES" NAME="Ferrer">
Κυρία Πρόεδρε, κυρίες και κύριοι βουλευτές, στις 23 Ιουλίου, όπως μας υπενθύμισαν, στην Πολιτεία της Βιρτζίνια, μπορεί να εκτελεστεί ένας αθώος, καταδικασμένος στην εσχάτη των ποινών. Διότι, με ακατανόητο τρόπο, αρνούνται στον κατάδικο τη δυνατότητα να υποβληθεί σε εξέταση DNA, μια εξέταση που ζητά εδώ και 12 χρόνια για να αποδείξει την αθωότητά του και που θα επέτρεπε να διαφωτιστεί η υπόθεσή του. Μια υπόθεση πολύ μπερδεμένη, σύμφωνα με τις αποδείξεις. Να υπενθυμίσουμε ότι ένας από τους βασικούς μάρτυρες ομολόγησε πως είχε επινοήσει την κατάθεσή του και ότι το Ανώτατο Δικαστήριο αποφάσισε την καταδίκη του Joseph O'Dell στην ποινή του θανάτου με διαφορά μίας μόνο ψήφου.
<P>
Γι' αυτό, με το παρόν ψήφισμα, δεν πρόκειται απλώς και μόνο για την απόρριψη της θανατικής ποινής, για το να αποφανθεί αυτό το Κοινοβούλιο, σε συνέχεια των επανειλημμένων δηλώσεών του, ζητώντας να μετατραπεί η θανατική ποινή του Joseph O'Dell και άλλων τεσσάρων πολιτών που έχουν καταδικαστεί σε θάνατο, αλλά πρόκειται, κυρίως, για το να ζητηθεί να δοθεί στον Joseph O'Dell η δυνατότητα να αποδείξει την αθωότητά του.
<P>
Η αξία που έχει για μας η ανθρώπινη ζωή, κάθε ανθρώπινη ζωή, μας ωθεί να ενώσουμε τις φωνές μας με όλες εκείνες που υψώθηκαν ζητώντας επιείκεια για τον Joseph O'Dell, και να διατυπώσουμε αυτήν την επίσημη έκκληση προς τον Κυβερνήτη της Πολιτείας της Βιρτζίνια ώστε να μη διαπραχθεί και πάλι, για μια ακόμα φορά, μια ανεπανόρθωτη πράξη.

<SPEAKER ID=127 NAME="Caccavale">
Κυρία Πρόεδρε, η περίπτωση του Josehp O'Dell προσφέρεται για μία διπλή ανάγνωση: πρώτο, όπως είπαν και οι συνάδελφι, ο Joseph O'Dell κινδυνεύει να πεθάνει αθώος διότι η αμερικανική δικαιοσύνη επιμένει να μη επιτρέπει την επανεξέταση του DNA που πιθανόν θα τον απενοχοποιούσε. δεύτερο, θεωρούμε την περίπτωση του O'Dell σαν μία συμβολική υπόθεση όσον αφορά τη θανατική ποινή στις Ηνωμένες Πολιτείες και στον κόσμο: τη θανατική ποινή που ερμηνεύεται σαν μία εκδίκηση του κράτους, ένα έγκλημα, σαν άσκηση της εξουσίας και μιας ιταμής συμπεριφοράς έναντι της ανθρώπινης ζωής. Θεωρούμε ότι αποτελεί όνειδος για το πρότυπο της δημοκρατίας και ελευθερίας που σήμερα αντιπροσωπεύουν οι Ηνωμένες Πολιτείες σε ολόκληρο τον κόσμο, αλλά κυρίως θεωρούμε την περίπτωση O'Dell -γι αυτό και θα πρέπει να τον σώσουμε- ένα σύμβολο για όλες τις θανατικές καταδίκες που καθημερινά αποφασίζονται μέσα στη σιωπή της κοινής γνώμης σε χώρες όπως η Κίνα, το Ιράν, το Σουδάν και τόσες άλλες χώρες του κόσμου. Γι αυτό το λόγο θα πρέπει να παρεμποδίσουμε αυτό το κρατικό έγκλημα: πρόκειται για ένα ζήτημα πολιτισμού!

<SPEAKER ID=128 LANGUAGE="SV" NAME="Cars">
Κυρία Πρόεδρε, οι ΗΠΑ είναι και ήταν επί μακρόν ένα πρότυπο δημοκρατίας για τον κόσμο. Αλλά στη μεγαλύτερη δημοκρατία του κόσμου εξακολουθεί να εφαρμόζεται μία φρικτή μορφή ποινής. Η ποινή του θανάτου είναι αμετάκλητη. Εν τούτοις όχι τόσο σπάνια συμβαίνει να αποδεικνύεται εκ των υστέρων ότι ο εκτελεσθείς ήταν αθώος. Η ποινή του θανάτου δεν μειώνει την εγκληματικότητα. Αντίθετα οδηγεί σε έναν εκβαρβαρισμότης κοινωνίας. Η ποινή του θανάτου ακολουθεί μια απηρχειωμένη αρχή: Οφθαλμόν αντί οφθαλμού, οδόντα αντί οδόντος. Αλλά δεν τιμωρούμε έναν βιαστή με βιασμό.
<P>
Εμείς στο Κοινοβούλιο εξοργιζόμαστε για τον αυξανόμενο αριθμό των εκτελέσεων στις ΗΠΑ. Διαπιστώνουμε ότι οι εκτελέσεις ρίχνουν την σκιά τους στον Πρόεδρο Κλίντον. Βρίσκουμε ιδιαίτερα εξοργιστική την υπόθεση O&#x02BC;Dell. Η αμερικανική δικαιοσύνη παρέλειψε να τον ενημερώσει για το δικαίωμα που όντως είχε. Το Κοινοβούλιο εύχεται να παραιτηθούν οι ΗΠΑ από την εκτέλεση του O&#x02BC;Dell - και όλων των άλλων.

<SPEAKER ID=129 LANGUAGE="IT" NAME="Dell'Alba">
Κυρία Πρόεδρε, αγαπητοί συνάδελφοι, εάν υπάρχει ένα πράγμα για το οποίο το Ευρωπαϊκό Κοινοβούλιο μπορεί να είναι υπερήφανο είναι αυτή η επίμονη, σταθερή πεποίθησή του ότι είναι αναγκαία η κατάργηση της θανατικής ποινής σε ολόκληρο τον κόσμο και ότι θα πρέπει να αγωνίζεται για να μην εφαρμόζεται εκεί που το προβλέπει η νομοθεσία. Η περίπτωση των Ηνωμένων Πολιτειών και του O'Dell, αυτή τη στιγμή μας απασχολεί ιδιαίτερα: πρόκειται για μία περίπτωση όπου, εκτός από τα κοινά αισθήματα που προκαλούνται σε όλες τις άλλες θανατικές εκτελέσεις που επιδιώκουμε να αποτρέψουμε, έχουμε τη θεμελιωμένη πεποίθηση ότι οι ενοχοποιητικές αποδείξεις δεν έχουν επαληθευθεί και ότι μία νέα ξέταση DNA είναι αναγκαία και ενδεχομένως θα αποδείξει την αθωότητα του κατηγορουμένου.
<P>
Για όλους αυτούς τους λόγους η βούληση του Κοινοβουλίου που εμείς εκφράζουμε είναι πολύ σημαντική. Εάν αυτό το μήνυμα, εκτός από εκείνο του Πάπα, εκτός από εκείνο τόσων ανδρών και γυναικών καλής θέλησης μπορέσει να φθάσει στον κυβερνήτη της Βιρτζίνια, ελπίζω ότι θα μπορέσει να ανάψει μια φλόγα ελπίδας για τη σωτηρία της ζωής, στις 23 Ιουλίου, του Joseph O'Dell και μαζί του των τόσων άλλων καταδικασμένων σε θάνατο που βρίσκονται στις πτέρυγες θανάτου των αμερικανικών φυλακών.

<SPEAKER ID=130 LANGUAGE="NL" NAME="Vanhecke">
Κυρία Πρόεδρε, στην παρούσα συζήτηση επικαίρων και επειγόντων θεμάτων επανέρχεται συστηματικά το θέμα της θανατικής ποινής που επιβάλλεται στην περίπτωση σοβαρών εγκλημάτων στις Ηνωμένες Πολιτείες. Αυτό συμβαίνει και σήμερα.
<P>
Οφείλω να αναγνωρίσω ότι στη συγκεκριμένη περίπτωση δεν γνωρίζω τι ακριβώς συμβαίνει - διερωτώμαι ωστόσο ποιος από το ημικύκλιο γνωρίζει πραγματικά τι συμβαίνει. Δεν γνωρίζω για ποια φρικτά εγκλήματα ευθύνεται ο O'Dell. Δεν θα ήθελα επίσης να αναφερθώ στους ισχυρισμούς που περιλαμβάνονται στο ψήφισμα που έχει κατατεθεί, με τους οποίους δημιουργείται η εντύπωση ότι υπήρξαν παρατυπίες στη δίκη του καταδικασθέντος. Πρέπει όμως να διαπιστώσω ότι οι ισχυρισμοί αυτοί προβάλλονται σε όλα τα ψηφίσματα που αφορούν τη θανατική ποινή στις Ηνωμένες Πολιτείες, πράγμα που με κάνει να αμφιβάλλω για την ορθότητά τους. Μπορεί να μην είμαι τυφλός θαυμαστής του πολιτικού ή του νομικού συστήματος των Ηνωμένων Πολιτειών, αρνούμαι ωστόσο να δεχθώ ότι τα Δικαστήρια και τα Εφετεία ακόμη και ο Αρειος Πάγος της χώρας αυτής αντιμετωπίζουν με τέτοια ελαφρότητα την ανθρώπινη ζωή επιβάλλοντας τη θανατική ποινή.
<P>
Δεν θέλω επίσης να αναφερθώ στον ανακριβή ισχυρισμό του ψηφίσματος ότι η θανατική ποινή είναι ακατάλληλη ως μέτρο αποτροπής, ως μέτρο πρόληψης του εγκλήματος. Γνωρίζω ότι οι εγκληματολόγοι εξακολουθούν να συζητούν επί του θέματος. Ωστόσο, θα μπορούσε κάλλιστα να προβληθεί ο ισχυρισμός ότι η επιβολή της θανατικής ποινής θα μπορούσε να είχε οδηγήσει στην προστασία της ζωής ένα σωρό αθώων ανθρώπων, που υπήρξαν θύματα εγκληματιών που υποτροπιάζουν, πολλοί από τους οποίους κυκλοφορούν ελεύθεροι.
<P>
Θα ήθελα να αναφέρω ότι προέρχομαι από μια χώρα όπου τον περασμένο χρόνο υποχρεωθήκαμε να διαπιστώσουμε με αποτροπιασμό ότι πολλοί καταδικασμένοι παιδεραστές σαδιστές, αρρωστημένοι βιαστές και δολοφόνοι παιδιών, αφήνονται ελεύθεροι να κυκλοφορούν στην κοινωνία - μετά από μερικούς μήνες - στην καλύτερη περίπτωση μετά από μερικά χρόνια. Και αυτό παρά το γεγονός ότι κάθε ψυχίατρος γνωρίζει ότι τα τέρατα αυτά δεν είναι δυνατό να θεραπευθούν και ότι θα αναζητήσουν νέα θύματα. Ακόμη περισσότερο μάλιστα, κατάγομαι από μία χώρα όπου ο καταδικασμένος και κατ'επανάληψη βιαστής παιδιών Dutroux όχι μόνο αφέθηκε ελεύθερος μετά από μερικά χρόνια, αλλά ελάμβανε και ένα κοινωνικό επίδομα 80.000 φράγκων το μήνα, το οποίο, όπως αναμενόταν, χρησιμοποίησε για να κατασκευάζει μπουντρούμια όπου βασάνιζε και δολοφονούσε τα νέα θύματά του.
<P>
Έχοντας όλα αυτά υπόψη μου δεν είναι δυνατό να εγκρίνω το ψήφισμα που έχει κατατεθεί παρά το γεγονός ότι δεν είμαι υπέρ της θανατικής ποινής. Όμως, θα δεχθώ να απευθύνω ηθικές νουθεσίες στην Αμερική την ημέρα που θα μπορέσουν να με πείσουν ότι στη χώρα μας και στην ήπειρό μας προστατεύονται επαρκώς οι ασθενείς από τους εγκληματίες, πράγμα που σήμερα δεν συμβαίνει.

<SPEAKER ID=131 LANGUAGE="IT" NAME="Castagnetti">
Κυρία Πρόεδρε, εμείς υπερψηφίζουμε την παρούσα πρόταση ψηφίσματος όχι μόνο για να επιβεβαιώσουμε -πράγμα που έχουμε πάντοτε κάνει- την αντίθεσή μας στην ποινή του θανάτου, μία επιλογή πολιτισμού που έχει κάνει τόσες φορές το Ευρωπαϊκό Κοινοβούλιο, και γιατί έχουμε τη μύχια ηθική πεποίθηση -ο Πάπας πρόσφατα, αναφερόμενος στο θέμα είπε ότι μόνο ο Θεός είναι κύριος της ζωής και του θανάτου των ανθρώπων-αλλά και επειδή, στην προκειμένη περίπτωση, αισθανόμαστε το καθήκον ως ευρωπαίοι βουλευτές να προσθέσουμε την πρωτοβουλία μας για να αποφευχθεί ο κίνδυνος μιας δικαστικής πλάνης. Έχουμε να κάνουμε με το συγκεκριμένο κίνδυνο μιας δικαστικής πλάνης που έχει προκαλέσει τόσες αντιδράσεις σε ολόκληρο τον κόσμο.
<P>
Γνωρίζουμε ότι και αυτές τις ώρες ένας αμερικανός δικαστής, ο δικαστής Spencer, πρέπει να λάβει την τελική απόφαση. Μόλις εχθές είπε ότι πολλές αποδείξεις σε βάρος του O'Dell είναι αμφισβητήσιμες και δεν επαληθεύθηκε εάν είναι αυθεντικές. Στην περίπτωση αυτή, εμπρός σε ένα τέτοιο ενδεχόμενο, αισθανόμαστε το καθήκον, ως ευρωπαίοι βουλευτές, να προσθέσουμε την πρωτοβουλία μας για να ζητήσουμε από τον κυβερνήτη της Βιρτζίνια να μην προχωρήσει στην εκτέλεση πριν να πραγματοποιηθεί μία περαιτέρω έρευνα των αποδείξεων, ειδικότερα της εξέτασης DNA. Κάθε τι που μπορεί να γίνει για να σωθεί ακόμη και ένα άτομο θα πρέπει να γίνει. Με αυτό το πνεύμα εμείς υπερψηφίζουμε την πρόταση ψηφίσματος.

<SPEAKER ID=132 LANGUAGE="IT" NAME="Amadeo">
Κυρία Πρόεδρε, η μακάβρια λειτουργία για την εκδίκηση του Κράτους ετοιμάζεται για τη μυριοστή επανάληψή της στις 23 Ιουλίου. Εκείνη την ημερομηνία ο O'Dell θα πάψει να είναι ένα πρόβλημα για τη δικαιοσύνη της χώρας του, αλλά θα καταστήσει σοβαρότερο ένα πρόβλημα που αφορά τη συνείδηση του ανθρώπου, το να έχει δηλαδή ό άνθρωπος τη «νόμιμη» δυνατότητα να σκοτώνει τον όμοιό του. Εγώ δεν θέλω να ξέρω εάν ο ο O'Dell είναι ένοχος ή αθώος, όπως δεν με ενδιαφέρει να ξέρω εάν ήσαν αθώοι ή ένοχοι όλοι όσοι φανερά, ημιπαράνομα ή παράνομα εκτελέστηκαν τις τελευταίες εικοσιτέρις ώρες: που εκτελέστηκαν χωρίς να υπάρξει παρέμβαση του Πάπα, χωρίς την παρέμβαση του Ευρωπαϊκού Κοινοβουλίου, χωρίς θόρυβο εκ μέρους της κοινής γνώμης. Ο O'Dell πρέπει να αποτελέσει ένα προηγούμενο, το νιοστό προηγούμενο που θα επηρεάσει την παιδεία, με βίαιο ακόμη προσανατολισμό, μιας μεγάλης χώρας όπως οι Ηνωμένες Πολιτείες. Οι Ηνωμένες Πολιτείες είχαν το πρώτο δημοκρατικό Σύνταγμα και αποτελούν στα μάτια πολλών ένα πρότυπο προς μίμηση σε πολλα πεδία. Ακριβώς διότι οι Ηνωμένες Πολιτείες, σε πολλές πολιτείες -σε πάρα πολλές- εφαρμόζουν την ποινή του θανάτου παρέχουν ένα ακόμη άλλοθι σε εκείνα τα πολύ λιγότερο δημοκρατικά κομμουνιστικά κράτη που δικαιολογούν, στις λίγο ή πολύ νομικές ρυθμίσεις τους, την ύπαρξη της θανατικής ποινής.
<P>
Κένυα

<SPEAKER ID=133 LANGUAGE="IT" NAME="Fassa">
Κυρία Πρόεδρε, πριν από μερικές ημέρες κάποιοι πολίτες που ειρηνικά ζητούσαν για την Κένυα τις ελάχιστες θεσμικές μεταρρυθμίσεις που είναι αναγκαίες για τη σωστή διεξαγωγή των προσεχών εκλογών, αντιμετωπίσθηκαν βίαια από την αστυνομία που προκάλεσε το θάνατο δεκαεπτά ατόμων. Η αποσταθεροποίηση της Κένυας θα σήμαινε ένα βαρύτατο πλήγμα για τα ανθρώπινα διακιώματα και θα μπορούσε να αποσταθεροποιήσει και ολόκληρη την περιοχή. Γι αυτό το λόγο είναι αναγκαία τουλάχιστον δύο πράγματα. Πρώτο, μία αποφασιστική καταδίκη εκ μέρους όλων, και ειδικότερα του Ευρωπαϊκού Κοινοβουλίου, της απάνθρωπης συμπεριφοράς των αστυνομικών δυνάμεων της Κένυας και, δεύτερο, η πιο κατάλληλη δυνατή παροχή βοήθειας προς την Κένυα από την πλευρά μας για την ομαλή διεξαγωγή ελεύθερων εκλογών σε αυτή τη χώρα.

<SPEAKER ID=134 LANGUAGE="IT" NAME="Pettinari">
Κυρία Πρόεδρε, πιστεύω και εγώ όπως ο συνάδελφος Fassa ότι η απαράδεκτη αστυνομική καταστολή των διαδηλώσεων της αντιπολίτευσης στη Ναϊρόμπι καθιστά σαφές πως το καθεστώς της Κένυας βασίζεται στη βία και την άρνηση των ανθρωπίνων και πολιτικών δικαιωμάτων. Πιστεύω επίσης ότι θα πρέπει να ζητήσουμε να γίνουν βαθειές συνταγματικές μεταρρυθμίσεις στην Κένυα πριν από τη διεξαγωγή των προαναγγελθεισών προεδρικών και δημοτικών εκλογών. Χωρίς αυτές τις μεταρρυθμίσεις οι εκλογές θα είναι μία φάρσα και ή πολλοστή προσπάθεια βίαιης νομιμοποίησης εκ μέρους της προσωπικής εξουσίας του Arap Moi. Ζητώ από το Συμβούλιο και την Επιτροπή να υπενθυμίσουν στην κυβέρνηση της Κένυας το άρθρο 5 της Σύμβασης της Λομέ, ανακοινώνοντάς της επίσης την πρόθεση της Ευρώπης να διακόψει την οικονομική συνεργασία με την Κένυα εάν το καθεστώς συνεχίσει να καταπνίγει στο αίμα κάθε αίτημα πολιτικού εκδημοκρατισμού. Είναι απολύτως προφανές ότι η Κένυα υποφέρει από την έλλειψη δημοκρατίας και ότι ο λαός της ζητά ριζοσπαστικές μεταρρυθμίσεις με τις διαδηλώσεις που οργανώνει αυτές τις εβδομάδες. Νομίζω ότι αποτελεί καθήκον της Ευρωπαϊκής Ένωσης να υποστηρίξει αυτή τη διαδικασία, διότι διαφορετικά υπάρχει κίνδυνος η συνεργασία μας με αυτή τη χώρα να μη χρησιμεύει σε τίποτε.

<SPEAKER ID=135 LANGUAGE="DE" NAME="Gόnther">
Κυρία Πρόεδρε, αγαπητοί μου συνάδελφοι, οι ανταποκρίσεις που μας έρχονται από την Κένυα είναι πράγματι κάθε άλλο παρά ικανοποιητικές. Θα ήθελα όμως να κάνω τρεις διαπιστώσεις και να απευθύνω τρία ερωτήματα προς την αντιπολίτευση: Πρώτον, έχω την εντύπωση πως κατά ένα μέρος μόλις τώρα συμβαίνουν στον Τρίτο Κόσμο οι αλλαγές που στην Κεντρική Ευρώπη έγιναν στην αρχή της δεκαετίας του ενενήντα, δηλαδή μια μετατόπιση των σχηματισμών και των καθεστώτων που τότε ήταν παγιωμένα και τη δημοκρατική νομιμότητα των οποίων κανείς δε σκεφτόταν να ταράξει - ή να διατυπώσει αμφιβολίες γι' αυτήν. Αυτές διατυπώνονται σήμερα.
<P>
Δεύτερον, μια αντιπολίτευση δεν είναι εκ προοιμίου φύλακας της δημοκρατίας. Ας ελπίσουμε πως εδώ τα πράγματα δε μοιάζουν τόσο στο Ζαϊρ. Τρίτον, πρέπει να προσέξουμε να μη γίνουν αυτοτροφοδοτούμενες οι οδομαχίες και οι διαδηλώσεις, ώστε να μην μπορούν πια να σταματήσουν αφού έχει πραγματοποιηθεί αυτό το οποίο διεκδίκησαν.
<P>
Τώρα τα τρία ερωτήματά μου. Πρώτον: η κυβέρνηση κατηγορεί την αντιπολίτευση πως δεν ανακοινώνει καμία συγκέντρωση που θα επιτρεπόταν σύμφωνα με το παλιό δίκαιο, που βέβαια προέρχεται από την εποχή της βρετανικής αποικιοκρατίας, για να δώσει στο εξωτερικό την εντύπωση πως ακόμα εμποδίζεται η ελευθερία των συναθροίσεων. Αληθεύει αυτό ή έχει η Επιτροπή κάποιες σχετικές πληροφορίες;
<P>
Δεύτερον: Πόσο έτοιμη είναι η αντιπολίτευση να εγκαταλείψει τη χρήση βίας, αν πραγματοποιηθούν οι τροποποιήσεις του συντάγματος που ανακοινώθηκαν; Τρίτον: Τι σχεδιάζει η Επιτροπή για να παρακινήσει τον πρόεδρο Moi να υλοποιήσει τάχιστα τις συνταγματικές τροποποιήσεις που ανακοινώθηκαν;

<SPEAKER ID=136 LANGUAGE="DE" NAME="Telkδmper">
Κυρία Πρόεδρε, αγαπητοί συνάδελφοι, τον τελευταίο καιρό ακούμε συνέχεια νέες ανταποκρίσεις από την Αφρική, για βία, για πολέμους ή για βίαιες συγκρούσεις σε διαδηλώσεις, τώρα και από την Κένυα. Μετά από μια μακροχρόνια ιστορία αποικιοκρατίας, μετά από το μεταβατικό διάστημα που ακολούθησε την αποικιοκρατία φαίνεται τώρα αναγκαίο να προσφέρουμε σε αυτές τις χώρες σχέδια ή ενίσχυση, είτε χρηματικής φύσης είτε στον τομέα της εκπαίδευσης, ώστε να μπορέσουν πραγματικά να βρουν το δρόμο προς τη δημοκρατία.
<P>
Τώρα βρίσκεται υπό αναδιαπραγμάτευση η Σύμβαση της Λομέ. Θα έπρεπε να είναι στόχος μας να καθιερώσουμε με τη νέα Σύμβαση της Λομέ την επιταγή της δημοκρατίας και να διαθέσουμε τα μέσα γι' αυτό. Θα μπορούσαν έτσι να εκπαιδευτούν άνθρωποι σε αυτές τις χώρες, ίσως θα μπορούσαν να έρθουν εδώ και να καταρτιστούν στα θέματα των διοικητικών μεταρρυθμίσεων ή του Συντάγματος.
<P>
Όσον αφορά την Κένυα, δεν είναι δυνατό να καταστέλλονται βίαια οι διαδηλώσεις, αδιάφορο αν έχουν ανακοινωθεί ή όχι. Νομίζω πως πρόκειται για ανθρώπινα δικαιώματα που πρέπει να διαφυλαχτούν. Θα έπρεπε μέσω ακριβώς της Σύμβασης ΑΚΕ, μέσω της συνεργασίας που υφίσταται με την ΕΕ, να υποδείξουμε στην Κένυα πως εδώ πρέπει να χρησιμοποιηθούν ειρηνικά μέσα.

<SPEAKER ID=137 LANGUAGE="IT" NAME="Vecchi">
Κυρία Πρόεδρε, το άρθρο 5 της Σύμβασης της Λομέ προσφέρει το γενικό πλαίσιο των χαρακτηριστικών που πρέπει να έχει κάθε χώρα για να ανήκει πλήρως στην ίδια τη Σύμβαση. Υπογράφοντάς την όλες οι χώρες ΑΚΕ ανέλαβαν την υποχρέωση του σεβασμού των ανθρωπίνων δικαιωμάτων και της προώθησης της διαδικασίας του εκδημοκρατισμού και της καλής διακυβέρνησης.
<P>
Όσα συνέβησαν τις τελευταίες ημέρες στην Κένυα αποδεικνύουν ότι αυτή χώρα και το καθεστώς της είναι ακόμη πολύ μακριά από τις ελάχιστες προδιαγραφές που είναι αναγκαίες για να χαρακτηρίσουν ως δημοκρατική οποιαδήποτε χώρα του κόσμου.
<P>
Η λαϊκή ώθηση για δημοκρατία και ελευθερία εκδηλώνεται με μεγάλη αποφασιστικότητα σε ολόκληρη την αφρικανική ήπειρο. Αντιπροσωπεύει, εδώ και πολλά χρόνια, την πιο σημαντική και θετική καινοτομία στην Αφρική, που μπορεί να επιτρέψει σε ολόκληρη την ήπειρο να στηρίξει σε γερές βάσεις και με λαϊκή συμμετοχή την ίδια την κοινωνική, πολιτική και οικονομική ανάπτυξη.
<P>
Αυτή τη βούληση θέλησe να τονίσει στην Κένυα η αντιπολίτευση του καθεστώτος του Arap Moi, οργανώνοντας μεγάλες διαδηλώσεις και ζητώντας νομοθετικές και συνταγματικές μεταρρυθμίσεις που θα επιτρέψουν την ελεύθερη και κανονική διεξαγωγή των προσεχών εκλογών.
<P>
Την ωμή καταστολή των διαδηλώσεων, που προκάλεσε πολυάριθμα θύματα, ακολούθησε ένα κύμα καταπίεσης και συλλήψεων και απέδειξε, για άλλη μία φορά, ότι το καθεστώς της Κένυας δεν φαίνεται να έχει την πρόθεση να δεχθεί ούτε την ελευθερία έκφρασης ούτε τον εκδημοκρατισμό της χώρας.
<P>
Είναι συνεπώς αναγκαία η αποφασιστική καταδίκη εκ μέρους του Κοινοβουλίου των αστυνομικών δυνάμεων της Κένυας ενώ θα πρέπει συγχρόνως να χρησιμοποιηθούν όλα τα μέσα πίεσης για να αρχίσει μία νέα σελίδα στην ιστορία αυτής της χώρας.
<P>
Για μία τουλάχιστον φορά μπορούμε να εκφράσουμε την υποστήριξή μας προς την πρωτοβουλία της διεθνούς κοινότητας, που μέσω των πρέσβεων 19 χωρών, καταδίκασε με αποφασιστικότητα τα τραγικά γεγονότα και ζήτησε έντονα τη δρομολόγηση μιας διαδικασίας δημοκρατικών μεταρρυθμίσεων.
<P>
Η εξέλιξη της κατάστασης στην Κένυα θα είναι θεμελιώδους σημασίας για ολόκληρη την περιοχή, την Ανατολική Αφρική και την περιοχή των Μεγάλων Λιμνών, όπου περισσότερο από κάθε άλλη φορά είναι αναγκαία η δημιουργία συνθηκών σταθερότητας, δημοκρατίας και ανάπτυξης.
<P>
Περού

<SPEAKER ID=138 LANGUAGE="NL" NAME="Bertens">
Σας ευχαριστώ κυρία Πρόεδρε. Το Περού προβλήθηκε στη δημοσιότητα λόγω της απαγωγής, υπάρχουν όμως σήμερα περισσότερο ανησυχητικές ειδήσεις. Στη χώρα αυτή παραβιάζονται η ελευθερία έκφρασης και το αδιάβλητο της δικαιοσύνης. Αναφέρομαι στην ύπαρξη μυστικών δικαστηρίων, στη νομοθεσία για τη χορήγηση αμνηστείας με την οποία αφήνονται ατιμώρητα πρόσωπα που παραβιάζουν τα ανθρώπινα δικαιώματα, σε απειλές κατά δημοσιογράφων και στη λήψη μέτρων ενάντια στα μέσα ενημέρωσης τα οποία ασκούν κριτική ενάντια στην κυβέρνηση, στην απομάκρυνση τριών δικαστών του συνταγματικού δικαστηρίου εκ μέρους του Κογκρέσου του Περού με την υποστήριξη του κυβερνητικού κόμματος λόγω της αντίθεσής τους προς ένα νόμο ο οποίος θα επέτρεπε την επανεκλογή του μεγάλου ήρωα που έλυσε το πρόβλημα των ομήρων, του κ. Fiujimori.
<P>
Αξιότιμη κυρία Πρόεδρε, όλα αυτά είναι σε αντίθεση με τις αρχές στις οποίες πρέπει να στηρίζεται το κράτος δικαίου εν έτη 1997. Κατά συνέπεια, πρέπει να καταστεί σαφές στην κυβέρνηση του Περού ότι, αν δεν αλλάξουν οι συνθήκες και αν δεν αποκατασταθεί ο κανονικός τρόπος διαβίωσης, η Ευρωπαϊκή Ένωση θα δυσκολευθεί να διατηρήσει τις σχέσεις της με τη χώρα αυτή.

<SPEAKER ID=139 NAME="Howitt">
Κυρία Πρόεδρε, αυτή είναι η εικοστή επέτειος της τελευταίας εθνικής απεργίας του Περού και σήμερα σε όλη τη χώρα απεργοί παίρνουν μέρος σε μαζικές πορείες για τα οικονομικά, κοινωνικά και νομικά δικαιώματα που τους αρνούνται. Μετά από την αντιπροσωπεία του Κοινοβουλίου μας που πήγε στο Περού τον προηγούμενο Σεπτέμβριο και τις πολύ σοβαρές αναφορές που έδωσε σε μας στις Βρυξέλλες ο εκπρόσωπος του Κογκρέσου Canseco στις αρχές του μήνα, είναι σωστό το Ευρωπαϊκό Κοινοβούλιο να ενωθεί σήμερα με τους διαμαρτυρόμενους, εκφράζοντας την ανησυχία μας για τις συνεχιζόμενες και συστηματικές παραβιάσεις των ανθρωπίνων δικαιωμάτων στο Περού.
<P>
Η μαρτυρία του κυρίου Canseco έγινε ακόμη πιο οδυνηρή με τις αναφορές της περουβιανής τηλεόρασης την τελευταία Κυριακή το πρωί για ένα εμπεριστατωμένο σύστημα υποκλοπής τηλεφωνικών συνδιαλέξεων των περουβιανών αρχών ασφαλείας ενάντια στους ηγέτες της αντιπολίτευσης και τους ανώτατους δημόσιους υπαλλήλους, συμπεριλαμβανομένου και του ίδιου του υπουργού Εξωτερικών της κυβέρνησης, ο οποίος, απ'ό, τι καταλαβαίνω, παραιτήθηκε.
<P>
Σε αυτό το πλαίσιο ζητούμε την επανατοποθέτηση των τριών δικαστών που απομακρύνθηκαν από το συνταγματικό δικαστήριο του Περού. Εάν αυτό δεν γίνει, θα είναι ξεκάθαρο σημάδι ότι οι επαναλαμβανόμενες διεθνείς εκκλήσεις για ανεξαρτησία της δικαιοσύνης και σεβασμό των δημοκρατικών κανόνων στο Περού αγνοήθηκαν για μια ακόμη φορά.
<P>
Σε αυτό το πλαίσιο επίσης πρέπει σήμερα να καταδικάσουμε τις απειλές και τις επιθέσεις ενάντια στα μέσα μαζικής ενημέρωσης στο Περού, που θέλουν μόνο να αναφέρουν ελεύθερα και με σωστή κρίση τις παραβιάσεις που συμβαίνουν. Η βομβιστική επίθεση στις εγκαταστάσεις του σταθμού της Global Television στο Puno τον προηγούμενο Οκτώβριο, οι επιθέσεις εναντίον τριών δημοσιογράφων από το τηλεοπτικό πρόγραμμα En Persona στο Nana στις 25 Ιουνίου, η βάναυση επίθεση εναντίον του πολιτικού συντάκτη της εφημερίδας «Ojo» στο San Miguel την 1η Ιουλίου και η αφαίρεση την τελευταία εβδομάδα της περουβιανής υπηκοότητας από τον Baruch Ivcher, ιδιοκτήτη του περουβιανού τηλεοπτικού Καναλιού 2, συνιστούν επίθεση κατά της ανεξάρτητης δημοσιογραφίας την οποία θα έπρεπε να αποτρέψουν οι συνταγματικές εγγυήσεις.
<P>
Σήμερα η Ευρώπη καταδικάζει και αυτή τη συστηματική χρήση βίαιων μεθόδων βασανιστηρίων από τις περουβιανές δυνάμεις ασφαλείας. Ενώ δέχεται με ευχαρίστηση την επέκταση των εργασιών της ad hoc επιτροπής, η οποία προτείνει την αμνηστεία κρατουμένων που έχουν λανθασμένα καταδικαστεί για τρομοκρατικές επιθέσεις, εμείς ζητούμε την πλήρη δικαστική αναθεώρηση αυτών των υποθέσεων και την καταβολή πλήρους αποζημίωσης σύμφωνα με τους διεθνείς νόμους για τα ανθρώπινα δικαιώματα. Εκφράζουμε σήμερα τη βαθιά μας ανησυχία γιατί το Περού για μεγάλο χρονικό διάστημα αδυνατεί να δώσει προσοχή στις διεθνείς διαμαρτυρίες ενάντια στα αποκαλούμενα απρόσωπα δικαστήρια, τα οποία σήμερα είναι τελείως απαράδεκτα για τη διεθνή κοινότητα.
<P>
Η Ευρώπη πρέπει να παίξει το ρόλο της και να συνεργαστεί με το Περού για να πάψει η διχόνοια που γέννησε η μεγάλη ένδεια από την οποία υπέφερε η χώρα, μαζί και με τη βοήθεια για την επανατοποθέτηση ατόμων που έχουν απομακρυνθεί στο εσωτερικό της χώρας και με τα οποία έχω προσωπικές σχέσεις. Θα το πράξουμε όμως αυτό μόνο με βάση εγγυήσεις για τα ανθρώπινα δικαιώματα που θα δώσει η κυβέρνηση, οι οποίες, όπως φαίνεται από τη σημερινή μας συζήτηση, λείπουν.

<SPEAKER ID=140 LANGUAGE="ES" NAME="Gonzαlez Αlvarez">
Κυρία Πρόεδρε, σε εύθετο χρόνο, αποφανθήκαμε σαφώς κατά της απαγωγής μιας πολύ μεγάλης ομάδας ατόμων στην Πρεσβεία της Ιαπωνίας. Ωστόσο, καταδικάσαμε επίσης -προτείναμε ένα ψήφισμα που δεν προχώρησε- τον τρόπο με τον οποίο ο Πρόεδρος Φουτζιμόρι μπήκε στην Πρεσβεία της Ιαπωνίας και δολοφόνησε -θα πρέπει να το πούμε έτσι- χωρίς κανένα δικαίωμα σε δίκη, τα άτομα που βρίσκονταν εκεί.
<P>
Νομίζω ότι αυτό ξεχάστηκε γρήγορα, δεν ξανάγινε λόγος γι' αυτό, δυστυχώς όμως, όποιος έχει αντιδημοκρατική κλίση, όπως ο Πρόεδρος Φουτζιμόρι, αποδεικνύει στη συνέχεια ότι αυτό που έκανε τότε έχει κάποιο συσχετισμό με τις απειλές κατά δημοσιογράφων -όπως είπε και ο συνάδελφος κ. Howitt-, κατά της εφημερίδας Diario de la Repϊblica, τηλεοπτικών καναλιών και ραδιοφωνικών σταθμών. Και όχι μόνον αυτό, αλλά διατυπώθηκαν σαφέστατες απειλές σε στελέχη της αντιπολίτευσης, όπως ο κ. Dνez Canseco, ο οποίος ήρθε πράγματι στις Βρυξέλλες και συνομίλησε με όλες τις Ομαδες.
<P>
Λησμονείται επίσης ο λόγος εκείνης της απαγωγής. Ο λόγος εκείνης της απαγωγής ήταν η απάνθρωπη κατάσταση στις φυλακές του Περού, όπου υπάρχουν πάνω από πέντε χιλιάδες πολιτικοί κρατούμενοι. Η Ευρωπαϊκή Ένωση θα πρέπει να επανεξετάσει, στο πλαίσιο των σχέσεών της -στην προκειμένη περίπτωση με το Περού, αλλά και με άλλες χώρες της Λατινικής Αμερικής- το πώς πρέπει να πιέσει ώστε αυτό να μην ξανασυμβεί.
<P>
Κύριε Επίτροπε, περιμένω ακόμη την απάντησή σας, παρευρίσκομαι όμως και σε άλλη συνεδρίαση και πρέπει να απουσιάσω και πάλι. Ελπίζω να διαβάσω την απάντησή σας στα πρακτικά της συνεδρίασης.

<SPEAKER ID=141 LANGUAGE="DE" NAME="Lenz">
Κυρία Πρόεδρε, το Περού ήταν πάντα ένα από τα δύσκολα παιδιά μας στη Λατινική Αμερική. Πρώτα ήταν η οικονομία, αλλά αυτή σήμερα πηγαίνει καλύτερα. Πάντα υπήρχε η τρομοκρατία και αυτή έδειξε καθαρά το απαίσιο πρόσωπό της. Όμως δεν μπορεί στον οποιονδήποτε επιτίθεται στην κυβέρνηση να αποδοθούν τρομοκρατικές συνωμοσίες.
<P>
Και τώρα το ενδιαφέρον μας στρέφεται στη δημοκρατία στο Περού. Το Μάιο στη διακοινοβουλευτική διάσκεψη του Καράκας είχαμε άφθονες ευκαιρίες να συζητήσουμε με συναδέλφους από το Περού.
<P>
Η ελευθερία της γνώμης απειλείται, η ανεξαρτησία της δικαιοσύνης απειλείται από την τωρινή κυβέρνηση και γι' αυτό θα θέλαμε να την καλέσουμε επειγόντως να σεβαστεί τουλάχιστο τους κανόνες που περιέχονται στο σύνταγμα του Περού. Γιατί, μόνο τότε μπορεί να αποκατασταθεί στη χώρα μια ισορροπία ανάμεσα στην οικονομική σταθεροποίηση, στον αγώνα εναντίον της τρομοκρατίας, αλλά και στην ελευθερία της γνώμης και στην αναγέννηση της πολιτικής ζωής. Δεν υπάρχει καμία απολύτως αμφιβολία πως ο τωρινός πρόεδρος δε θέλει να ακούει πολλά για πολιτικά κόμματα. Αυτά είναι επίσης πολύ αδύνατα. Αλλά πιστεύω πως ακριβώς επειδή όλα τα κόμματά μας έχουν σχέσεις με το Περού, πρέπει εμείς εδώ να βοηθήσουμε και να νουθετήσουμε. Με αυτήν την έννοια η ομάδα μου θα υποστηρίξει το ψήφισμα.

<SPEAKER ID=142 LANGUAGE="DE" NAME="Kreissl-Doerfler">
Κυρία Πρόεδρε, πριν από μερικές ημέρες αφαιρέθηκε από τον Baruch Ivcher η περουβιανή υπηκοότητα. Το παράπτωμά του: Είχε μεταδώσει από το τηλεοπτικό του κανάλι frequencia latina ρεπορτάζ για παρακολουθήσεις υπερασπιστών των ανθρωπίνων δικαιωμάτων και διανοουμένων. Στο Περού δεν υπάρχει τώρα ούτε ελευθερία του τύπου ούτε ελευθερία της γνώμης. Όποιος εκστομίζει κριτική εναντίον του προέδρου Fujimori θέτει σε κίνδυνο τη ζωή του. Μια πράκτορας της μυστικής υπηρεσίας διαμελίστηκε στα τέσσερα γιατί καταδίκασε τις κρατικές επιθέσεις εναντίον του τύπου. Οι δικηγόροι της φοβούνται για την ίδια τους τη ζωή. Η δικαιοσύνη στο Περού είναι φιμωμένη. Σε τρεις δικαστές, που έκριναν ότι μια τρίτη επανεκλογή του Fujimori δεν ήταν σύμφωνη με το σύνταγμα, απαγορεύτηκε αμέσως η άσκηση του επαγγέλματος. Το ανώτατο συνταγματικό δικαστήριο βρίσκεται στα πρόθυρα της διάλυσής του. Ολοένα και περισσότερο μοιάζει το σύστημα του Περού με στρατιωτική δικτατορία. Ο προεδρικός σύμβουλος Montesinos, διεθνώς γνωστός ως ναρκο-στρατηγός, κρατά γερά τα ηνία. Θαρραλέοι βουλευτές όπως ο Xavier Diez Canseco, που πριν από δύο εβδομάδες ήταν επισκέπτης μας στο Κοινοβούλιο, έπεσαν και πέφτουν θύματα επιθέσεων, που τις σχεδιάζουν άνθρωποι όπως ο Montesinos, κι αυτό είναι αποδεδειγμένο. Σε απάνθρωπες φυλακές φυτοζωούν χιλιάδες πολιτικοί κρατούμενοι χωρίς δίκη. Ούτε ο Ερυθρός Σταυρός δεν επιτρέπεται να τους επισκεφτεί. Ταυτόχρονα ένας νόμος περί αμνηστίας εξασφαλίζει ατιμωρησία στους στρατιωτικούς για τις βιαιοπραγίες και τις φρικαλεότητες που διαπράττουν.
<P>
Είχαμε την ευκαιρία όταν ήμαστε εκεί πέρυσι, να συζητήσουμε με τον πρόεδρο Fujimori. Μπορώ να πω μόνο ένα πράγμα: Λίγες φορές έχω δει έναν τόσο ψυχρό, άκαμπτο πολιτικό όσο αυτός. Ακόμα κι αν αυτός έχει να επιδείξει οικονομικά επιτεύγματα - ένα σύστημα που είναι τόσο αντιδημοκρατικό, που εξαναγκάζει τον πληθυσμό να σιωπά για να μη δολοφονηθεί δεν μπορούμε σε καμμία περίπτωση να το ανεχτούμε. Περιμένω από την Ευρωπαϊκή Ένωση να εξαρτηθεί η περαιτέρω συνεργασία με το Περού από σημαντικές βελτιώσεις στο ζήτημα των ανθρωπίνων δικαιωμάτων και του εκδημοκρατισμού, αλλιώς δε θα μπορέσουμε να διατηρήσουμε τις υψηλές μας αξιώσεις στο θέμα.

<SPEAKER ID=143 LANGUAGE="DE" NAME="Habsburg-Lothringen">
Κυρία Πρόεδρε, στενοχωριέμαι που δεν είμαι της ίδιας γνώμης με το φίλο μου Kreissl-Doerfler και με το φίλο μου Bertens, αλλά έχω διαφορετική άποψη.
<P>
Όταν μιλά κανείς σήμερα για το Περού, θα πρέπει να καταλάβει ποια όψη είχε το Περού πριν από 10 μόλις χρόνια, σε ποια κατάσταση βρισκόταν η χώρα, καθώς βιαιοπραγίες εγκληματικών, τρομοκρατικών οργανώσεων κόστισαν τη ζωή πάνω από 20.000 αθώων και στην κοινωνία όπως και στην οικονομία προξένησαν ανυπολόγιστες ζημίες. Όταν βλέπει κανείς σήμερα το Περού, βλέπει μια χώρα, η οποία πράγματι καταβάλλει προσπάθειες για να καθιερώσει ένα σύστημα που να βάζει φραγμό στην τρομοκρατία και η οποία προσπαθεί να δώσει ξανά σε μεγάλο βαθμό στους πολίτες εμπιστοσύνη στην ίδια τους τη χώρα.
<P>
Δε θα έπρεπε να ξεχάσουμε πως η κυβέρνηση του Περού έχει καθιερώσει, για παράδειγμα, μια επιτροπή, η οποία εξετάζει τις καταδίκες που εκδίδονται σε σχέση με την τρομοκρατία και τους τελευταίους μήνες έχει αναιρέσει 500 καταδίκες. Δε θα έπρεπε επίσης να ξεχάσουμε πως ένα στρατοδικείο καταδίκασε τέσσερις αξιωματικούς για κατάχρηση εξουσίας. Το Περού καταβάλλει τεράστιες προσπάθειες για να αποβάλει την άσχημη φήμη του παρελθόντος του, που επισκιαζόταν από τρομοκρατικές ενέργειες, και πιστεύω πως την παρούσα στιγμή θα κάναμε καλά όχι μόνο να επικρίνουμε - αυτό χρειάζεται καμιά φορά - αλλά και να ενθαρρύνουμε και να ενισχύουμε.
<P>
Ακρωτηριασμοί σεξουαλικού χαρακτήρα στην Αίγυπτο

<SPEAKER ID=144 LANGUAGE="ES" NAME="Mohamed Alν">
Κύριε Πρόεδρε, με ικανοποιεί ιδιαίτερα ότι τελικά, μετά από αρκετές προσπάθειες να φέρουμε αυτό το θέμα στο Κοινοβούλιο, έχουμε ένα κοινό ψήφισμα για τη σεξουαλική εκτομή στις γυναίκες.
<P>
Κατ' αρχήν, θα ήθελα να εκφράσω τη λύπη μου και να καταδικάσω έντονα την πρακτική της σεξουαλικής εκτομής στις γυναίκες, τόσο στην Αίγυπτο, όσο και οπουδήποτε αλλού λαμβάνει χώρα η απεχθής αυτή πρακτική.
<P>
Δεύτερον, θα ήθελα να καταστήσω σαφές ότι η εν λόγω πρακτική, αφρικανικής προέλευσης, που συνδέεται με πανάρχαιες παραδόσεις, διόλου δεν προστατεύεται από κάποια δοξασία ή θρησκευτικό δόγμα, γι' αυτό και είναι καταδικαστέες, με τη σειρά τους, και οι αδέξιες προσπάθειες να δικαιολογηθεί μια πρακτική που είναι σε κάθε περίπτωση απορριπτέα.
<P>
Και τρίτον, ζητώ επίμονα, το Ευρωπαική Κοινοβούλιο και η Ευρωπαϊκή Ένωση, μέσω των κατάλληλων μηχανισμών, να υποχρεώσουν τις χώρες που προστατεύουν αυτήν την πρακτική να σέβονται σχολαστικά τα ανθρώπινα δικαιώματα εν γένει και τα αδιαμφισβήτητα δικαιώματα της γυναίκας, αντιμετωπίζοντάς τες εντελώς ισότιμα.
<P>
Ο σεβασμός των δικαιωμάτων και της αξιοπρέπειας της γυναίκας πρέπει να αποτελέσει σταθερή και επείγουσα απαίτηση. Εγκρίνοντας αυτό το ψήφισμα, θα συμβάλλουμε στη βελτίωση της ποιότητας ζωής πολλών γυναικών και θα βοηθήσουμε την κοινωνία γενικότερα, και τους λαούς που ασκούν αυτήν την πρακτική, να συνειδητοποιήσουν αυτό που αντιπροσωπεύει στην πραγματικότητα.
<P>
Επιμένω, συνεπώς, να εγκριθούν όλα του τα σημεία.

<SPEAKER ID=145 NAME="Κοκκόλα">
Κυρία Πρόεδρε, αποτελούν κεκτημένα δικαιώματα μετά από πολλούς αγώνες τα όσα έχουν επιτευχθεί μέχρι σήμερα, εάν λάβουμε υπόψη μας τη Σύμβαση για τα Δικαιώματα του Παιδιού του Οργανισμού Ηνωμένων Εθνών του 1989, τη Διάσκεψη του Πεκίνου για τα Δικαιώματα των Γυναικών του 1995, το άρθρο 4 της Διακήρυξης για την Εξάλειψη της Βίας εναντίον των Γυναικών, τα αποτελέσματα της Διεθνούς Διάσκεψης του Καΐρου και άλλα. Και έρχεται σήμερα το Διοικητικό Δικαστήριο του Καΐρου να επιτρέψει στα δημόσια νοσοκομεία να προβαίνουν σε επεμβάσεις εκτομής σε γυναίκες, ακυρώνοντας έτσι απόφαση της Υπουργού Υγείας με την οποία απαγορευόταν η επέμβαση αυτή.
<P>
Προς τί λοιπόν οι διασκέψεις, οι διακηρύξεις, οι συμβάσεις, οι αποφάσεις όταν δεν υπάρχει και στοιχειώδης έστω παρέμβαση σε οριακές παραβιάσεις των ανθρωπίνων δικαιωμάτων; Θεωρούμε απαράδεκτο να χρησιμοποιείται η θρησκεία, τα ήθη και τα έθιμα ως προφάσεις για πράξεις βίας εναντίον των γυναικών και πολύ περισσότερο εναντίον των ανηλίκων κοριτσιών που δεν έχουν το δικαίωμα της επιλογής. Με ποιό δικαίωμα ένα Διοικητικό Δικαστήριο παραβιάζει την ανθρώπινη φύση και την ανθρώπινη αξιοπρέπεια; Η Ευρωπαϊκή 'Ενωση έχει υποχρέωση να αντισταθεί στην οπισθοδρόμηση αυτή, που επιχειρείται κυρίως από τους ισλαμιστές φονταμενταλιστές εις βάρος και πάλι των γυναικών, και να υψώσει τη δική της φωνή για την προάσπιση των γυναικείων δικαιωμάτων που είναι και ανθρώπινα δικαιώματα. Η επιβολή της σεξουαλικής εκτομής στις γυναίκες δήθεν για θρησκευτικούς λόγους είναι μια πράξη βάρβαρη, μια παρέμβαση ενάντια στους νόμους της φύσης, συνιστά στέρηση δικαιώματος το οποίο η φύση έχει παραχωρήσει στη γυναίκα. Εξ άλλου, ποιός μπορεί να προβλέψει τις συνέπειες, σωματικές και ψυχικές που ενδεχομένως θα έχει μια τέτοια βίαιη και αφύσικη επέμβαση στον οργανισμό της γυναίκας; Η Ευρωπαϊκή 'Ενωση έχει υποχρέωση να προχωρήσει σε εκστρατείες ενημέρωσης στις χώρες εκείνες με τις οποίες η Ευρωπαϊκή 'Ενωση συνδέεται με οποιονδήποτε τρόπο και έχει υποχρέωση να μεριμνήσει ώστε τα κράτη μέλη να απαγορεύσουν την επέμβαση εκτομής στην επικράτειά τους.

<SPEAKER ID=146 LANGUAGE="NL" NAME="Van Dijk">
Πρόεδρε, είναι θλιβερό που το Ευρωπαϊκό Κοινοβούλιο υποχρεώνεται να αναφερθεί για άλλη μία φορά κατά του ακρωτηριασμού των γεννητικών οργάνων που εξακολουθεί να συμβαίνει σε διάφορες χώρες του κόσμου. Αυτό δεν γίνεται, όπως πιστεύουμε καμιά φορά για λόγους ευκολίας, μόνο στην Αφρική, αλλά παρατηρείται και στην Ευρώπη. Πρόκειται πραγματικά για μία παραβίαση των κυριαρχικών δικαιωμάτων της γυναίκας πάνω στο ίδιο της το κορμί, η οποία δεν είναι δυνατό να γίνει ανεκτή. Συγκλονιστήκαμε δε με την απόφαση του διοικητικού δικαστηρίου στο Κάιρο, το οποίο ακύρωσε την απόφαση της αιγυπτιακής κυβέρνησης να απαγορεύσει τον ακρωτηριασμό των γενητικών οργάνων.
<P>
Θεωρώ ορθό που το Κοινοβούλιο αντιτάσσεται στην κατάσταση αυτή, δηλώνοντας ταυτόχρονα ότι πρέπει να καταβάλουμε κάθε δυνατή προσπάθεια για την κατάργηση και τη δίωξη αυτού του είδους των πρακτικών και στα κράτη μέλη της Ένωσης.

<SPEAKER ID=147 LANGUAGE="DE" NAME="Lenz">
Κυρία Πρόεδρε, μπορώ σε πολλά σημεία να συμφωνήσω με τους συναδέλφους που μίλησαν εδώ. Αυτό είναι για τις γυναίκες ένα από τα χειρότερα τραύματα που μπορεί να φανταστεί κανείς και δεν αιτιολογείται ούτε από θρησκευτική ούτε από ιατρική άποψη. Δυστυχώς όμως ακόμα αιτιολογείται στο όνομα του Θεού σε πολλά μέρη του κόσμου - όχι μόνο στην Ευρώπη, αλλά κατά ένα μέρος και στην Ασία - από παραδόσεις, τις οποίες μπορούμε να αντιμετωπίσουμε μόνο με την ενημέρωση. Είναι ένα από τα πιο λεπτά προβλήματα, όταν μιλά κανείς με γυναίκες από την Αφρική ή από αυτά τα κράτη, γιατί η αντίσταση πρέπει κατά βάση να προέλθει με δική μας βοήθεια από τις τάξεις τους για να διακόψει αυτές τις παραδόσεις.
<P>
Γι' αυτό θα πρέπει να κάνουμε πραγματικά τα πάντα για να συμβάλουμε στην ενημέρωση. Μπορούμε μόνο να κάνουμε έκκληση στην κυβέρνηση της Αιγύπτου. Θέλει να λογίζεται σύγχρονη χώρα, μεγάλη, εξέχουσα χώρα στην περιοχή. Βοηθά την ενημέρωση και την αντιμετώπιση αυτών των παραδόσεων, που δυστυχώς συχνά τηρούνται και από γυναίκες σε αυτές τις χώρες. Εδώ θα πρέπει επίσης να δούμε πώς εμείς μέσω των δικών μας διαύλων θα κάνουμε ακόμα περισσότερα από όσα ήδη γίνονται από τον ΟΗΕ και τη UNICEF.

<SPEAKER ID=148 LANGUAGE="NL" NAME="Van Bladel">
Καταδικάζω τον ακρωτηριασμό των γεννητικών οργάνων και για το λόγο αυτό, ως εισηγήτρια του θέματος της συμφωνίας σύνδεσης με την Αίγυπτο, διακατέχομαι από ανησυχίες λόγω της απόφασης του δικαστηρίου. Ωστόσο, το γεγονός ότι η κυβέρνηση προσέφυγε κατά της απόφασης αυτής αποτελεί θετική ένδειξη. Έχω την εντύπωση ότι η πράξη αυτή αποτελεί παράδειγμα του σκληρού αγώνα που διεξάγει ο πρόεδρος Moubarak προκειμένου να γλυτώσει τη χώρα του από τα νύχια μιας φανατικής θρησκευτικής ομάδας. Η διάδοση πληροφοριών που προκαλούν σύγχυση, όπως για παράδειγμα ότι εισάγονται από το Ισραήλ τσίχλες που περιέχουν ένα είδος αδρεναλίνης που τονώνει τη σεξουαλική δραστηριότητα ταιριάζουν στις διαρκείς προσπάθειες των φανατικών να ελέγξουν το διοικητικό σύστημα. Πρόσφατα, σε ένα άρθρο των Financial Times αναφερόταν ότι μια οργάνωση φανατικών ισλαμιστών κήρυξε την κατάπαυση του πυρός μετά από πέντε χρόνια. Στην Αίγυπτο υφίσταται πρόβλημα υπερπληθυσμού καθώς και όλα τα συνεπακόλουθα αναπτυξιακά προβλήματα. Παράλληλα, η Αίγυπτος ευρίσκεται στη Μέση Ανατολή και διαδραματίζει σημαντικό ρόλο στην ειρηνευτική προσπάθεια.
<P>
Γι'αυτό, Πρόεδρε, πρέπει να εξαχθεί το συμπέρασμα ότι η Ευρωπαϊκή Ένωση πρέπει το ταχύτερο δυνατό να προσαρμόσει και να ολοκληρώσει τη συμφωνία σύνδεσης, ούτως ώστε να μπορέσουμε κατά αυτό τον τρόπο να συμπεριλάβουμε την Αίγυπτο στις δραστηριότητες που έχουμε αναλάβει στην περιοχή της Μεσογείου.

<SPEAKER ID=149 LANGUAGE="IT" NAME="Fassa">
Κυρία Πρόεδρε, η εκτομή που εφαρμόζεται στην Αίγυπτο θέτει στι Ευρωπαϊκό Κοινοβούλιο ένα ενδιαφέρον νομικό ζήτημα. Στις χώρες δυτικής νομικής παράδοσης τα διοικητικά δικαστήρια και τα Συμβούλια Επικρατείας, όπου έχουν θεσπισθεί, έχουν ως βασική αποστολή να προστατεύουν τους πολίτες από τις αυθαιρεσίες της δημόσιας διοίκησης ή των κυβερνήσεων. Στην Αίγυπτο συνέβη το ακριβώς αντίθετο. Γι αυτό ακριβώς το λόγο είναι απολύτως αναγκαία η καταδίκη εκ μέρους του Ευρωπαϊκού Κοινοβουλίου αυτής της παράνομης καθαρά νομικής συμπεριφοράς. και αυτό για να προστατευθεί τόσο η νομική μη δυτική αλλά παγόσμια κληρονομιά όσο και όλοι οι κάτοικοι της Ευρωπαϊκής Ένωσης, διότι θα πρέπει να ληφθεί υπόψη -όπως ανέφεραν πολλοί συνάδελφοι- ότι η πρακτική της γυνακείας εκτομής δυστυχώς εφαρμόζεται και σε μερικές χώρες μέλη της Ένωσης.

<SPEAKER ID=150 LANGUAGE="FR" NAME="Pailler">
Καταδικάζουμε έντονα τις αποφάσεις του Διοικητικού Δικαστηρίου του Καΐρου και του Συμβουλίου Επικρατείας της Αιγύπτου που μαρτυρούν για μια ακόμη φορά την ανάπτυξη του ολοκληρωτισμού σε πολλές χώρες, στη συγκεκριμένη περίπτωση μέσω της εκτομής, και αλλού, με τον οικογενειακό κώδικα ή τις τρομοκρατικές ενέργειες. Καταδικάζοντας την εκτομή, ενίοτε θανατηφόρα, σίγουρα όμως βλαπτική δια βίου για σεξουαλική τέρψη, που επιτρέπει δηλαδή και εξυψώνει την ευχαρίστηση - γιατί να μην την αναγορεύσουμε σε δικαίωμα; - βοηθάμε την κυβέρνηση της Αιγύπτου και όλους τους Μουσουλμάνους που αντιτίθενται στον φανατισμό.
<P>
Πρέπει να καταδείξουμε με σαφήνεια ότι τα φυσικά αυτά βασανιστήρια συνεπάγονται συμβολική βία, όπως εξήγησε ο ανθρωπολόγος Maurice Godelier, που επιφέρει διαταραχές στις γυναίκες και τις οδηγεί στην επανάληψη των βάρβαρων αυτών πράξεων, δικαιολογώντας με τον τρόπο αυτό τις «πολιτιστικού χαρακτήρα πρακτικές», εφόσον γίνονται δεκτές και εφαρμόζονται από τις ίδιες τις γυναίκες.
<P>
Τέλος, ας αποβάλλουμε την υποκρισία, την ανανδρία, την ασυνειδησία και την ελαφρότητα αυτών που ακόμη και δω, με το πρόσχημα πολλές φορές της ψευδοανοχής, σεβόμενοι δήθεν τους πολιτισμούς και τις πρακτικές τους καταλήγουν να θέτουν υπό αμφισβήτηση την καθολικότητα των δικαιωμάτων του ανθρώπου και τον σεβασμό της φυσικής ακεραιότητας των ανθρώπων.

<SPEAKER ID=151 LANGUAGE="FR" NAME="Leperre-Verrier">
Η απόφαση του Διοικητικού Δικαστηρίου του Καΐρου, με την οποία ακυρώνεται η απόφαση του Υπουργού Υγείας της Αιγύπτου όσον αφορά την απαγόρευση της εκτομής στα δημόσια νοσοκομεία της εν λόγω χώρας, υποδηλώνει μία αποδυνάμωση της μάχης ενάντια στους σεξουαλικούς ακρωτηριασμούς θύματα των οποίων είναι γυναίκες στην Αίγυπτο και αλλού. Η αιγυπτιακή κυβέρνηση είχε λάβει μία σωστή απόφαση, σύμφωνη με τη Διεθνή Διακήρυξη των Δικαιωμάτων του Ανθρώπου και τα πορίσματα των διεθνών διασκέψεων για τις γυναίκες που έλαβαν χώρα - θα πρέπει να το θυμίσω; - στο Κάιρο και στο Πεκίνο. Πρέπει συνεπώς να την ενθαρρύνουμε να συνεχίσει την προσπάθειά της αποδοκιμόζοντας την εν λόγω απόφαση που αντιβαίνει την πλέον στοιχειώδη ανθρώπινη αξιοπρέπεια.
<P>
Πέρα όμως από το πρόβλημα που αντιμετωπίζουν σήμερα οι Αιγύπτιοι, πρέπει να ληφθεί υπόψη ότι η εκτομή της οποίας θύματα είναι γυναίκες, πόρρω απέχει από το να έχει εξαλειφθεί σε ολόκληρο τον κόσμο. Κατά τη διάρκεια της δεκαετίας του 1980, η UNICEF ξεκίνησε ενημερωτική εκστρατεία σχετικά με το θέμα αυτό, όμως ο αγώνας δυστυχώς ακόμη συνεχίζεται. Στα κράτη μέλη μας επίσης η εν λόγω πρακτική, παρότι απαγορεύεται, έχει πολλούς οπαδούς που πολύ συχνά ωφελούνται από μία ένοχη συγκατάβαση. Διότι, να το επαναλάβουμε αυτό, ο σεβασμός της σωματικής ακεραιότητας αποτελεί θεμελιώδες δικαίωμα της ανθρώπινης ύπαρξης και, αγαπητοί μου συνάδελφοι, κανενός είδους παράδοση και καμία θρησκεία δεν είναι δυνατόν να δικαιολογεί την προσβολή της.
<P>
Τυνησία

<SPEAKER ID=152 LANGUAGE="IT" NAME="Fassa">
Η Τυνησία αποτελεί μία τυπική αλλά όχι ψακόμη μία πραγματική δημοκρατία. Ο οικονομικός εκσυγχρονισμός αυτής της χώρας έχει βεβαίως βελτιώσει τις συνθήκες ζωής των κατοίκων της που δεν έχουν όμως τη δυνατότητα να ασκήσουν τα συγκεκριμένα πολιτικά και αστικά δικαιώματά τους. Έχει γεννηθεί σε αυτή τη χώρα μία περίεργη μορφή καταπίεσης: όποιος δεν ανήκει στο κυρίαρχο κόμμα, στην ουσία εμποδίζεται από τις διοικητικές αρχές, ακόμη και από ιδιώτες, να ασκήσει τα βασικά δικαιώματα όπως η ελευθερία κίνησης και η ελευθερία σκέψης, έστω κι αν αυτά θεωρητικά αναγνωρίζονται.
<P>
Το αποδεικνύει η περίπτωση του κ. Chamari του οποίου δεν μπορεί βεβαίως να εμποδίζεται η επιστροφή στη χώρα του μόνο και μόνο διότι έλαβε μέρος σε μία ακρόαση με μέλη του Ευρωπαϊκού Κοινοβουλίου. Διακυβεύεται συνεπώς όχι μόνο η άσκηση της δημοκρατίας στην Τυνησία, αλλά και, κυρίως, η αξιοπρέπεια του Ευρωπαϊκού Κοινοβουλίου και ολόκληρης της Ευρωπαϊκής Ένωσης.

<SPEAKER ID=153 LANGUAGE="DE" NAME="Swoboda">
Κυρία Πρόεδρε, αγαπητές μου κυρίες και κύριοι, κύριε Επίτροπε! Αν ασχολούμαστε σήμερα με αυτό το ψήφισμα για την Τυνησία, αυτό δεν είναι μόνο γιατί η κατάσταση στην Τυνησία είναι ιδιαίτερα άσχημη. Υπάρχουν πολλές χώρες στις οποίες οι παραβιάσεις των ανθρωπίνων δικαιωμάτων είναι πολύ πιο εκτεταμένες και φριχτές. Αλλά θεωρούμε την Τυνησία γείτονά μας, φίλο μας και είμαστε ιδιαίτερα επικριτικοί απέναντι σε γείτονες στο βόρειο μέρος της Αφρικής, που βρίσκονται σε λεπτή και επισφαλή θέση.
<P>
Είμαστε πεπεισμένοι πως η οικονομική ανάπτυξη, η κοινωνική ανάπτυξη κάθε χώρας, και της Τυνησίας, εξαρτάται αποφασιστικά από το πώς αναπτύσσονται παράλληλα τα ανθρώπινα δικαιώματα. Και θα ήθελα εδώ να πω ξεκάθαρα πως στο παρελθόν σημειώθηκαν σε αυτόν τον τομέα πολύ θετικές εξελίξεις. Θα ήθελα όμως να πω εξίσου ξεκάθαρα πως, τον τελευταίο καιρό, γίναμε μάρτυρες μερικών γεγονότων που δεν μας χαροποιούν πολύ. Μεταξύ άλλων, ένα μέλος μιας πολιτικής οργάνωσης, που είχε πάρει μέρος σε συνέδριο στις Βρυξέλλες, αντιμετώπισε μετά την επιστροφή πολύ τραχιά μεταχείριση, για να χρησιμοποιήσω ήπια έκφραση. Όπως σε κάθε τέτοιο περιστατικό υπάρχουν κι εδώ διάφορες εκδοχές.
<P>
Πιστεύουμε πως η Τυνησία θα έπρεπε να είναι ένα σύμβολο, μια περίπτωση-δοκιμή για μια ελεύθερη, δημοκρατική ανάπτυξη στο βόρειο τμήμα της Αφρικής. Αν υπάρχει ένα μέσο εναντίον του εξτρεμισμού, αν υπάρχει ένα μέσο εναντίον του ριζοσπαστικού φονταμενταλισμού, αν υπάρχει ένα μέσο εναντίον των τάσεων της απομόνωσης, της δικτατορίας, αυτό είναι η διαφύλαξη των ανθρωπίνων δικαιωμάτων, η θετική ανάπτυξη των ανθρωπίνων δικαιωμάτων και αυτό μας φαίνεται για την ίδια την περίπτωση της Τυνησίας δυνατό, εφικτό και πολύ αναγκαίο.

<SPEAKER ID=154 LANGUAGE="FR" NAME="Dupuis">
Κυρία Πρόεδρε, νομίζω πως τελικά το Κοινοβούλιό μας στέκεται στο ύψος των δηλώσεων φιλίας που έχει κάνει προς την Τυνησία. Για πρώτη φορά λέει τα πράγματα με το όνομά τους και πιστεύω πως αυτό είναι σημαντικό, θεωρώ δε ότι πρέπει να υπογραμμισθεί.
<P>
Είναι γεγονός, ότι συμβαίνει κάτι παράδοξο στην Τυνησία. Από τη μια μεριά, σημειώνεται μία πραγματική οικονομική και κοινωνική πρόοδος, υπάρχουν εξάλλου ιδιαίτερα συγκεκριμένες δηλώσεις του προέδρου Ben Ali, από την άλλη όμως, υπάρχει μία κατάσταση που χειροτερεύει σε ό, τι αφορά το σεβασμό των δικαιωμάτων του ανθρώπου και τον εκδημοκρατισμό όπου ουδεμία πρόοδος σημειώνεται. Πιστεύω λοιπόν, ότι είναι σημαντικό, σε ένδειξη πραγματικής φιλίας, το Κοινοβούλιό μας να αναφέρει τα θέματα αυτά στην κυβέρνηση και στις αρχές της Τυνησίας ώστε ο διάλογός μας να μπορέσει να βασιστεί σε πραγματικές καταστάσεις και όχι σε φανταστικές ή σε επιθυμητές.
<P>
Πιστεύω πως με βάση τη διαπίστωση αυτή θα μπορέσουμε να αναπτύξουμε εποικοδομητικότερες σχέσεις με την Τυνησία. Θα πρέπει να εργαστούμε σκληρά. Θα πρέπει να είμαστε πολύ αυστηροί με τους φίλους μας τους Τυνησίους, με τις αρχές, και δεν θα πρέπει να διστάζουμε κάθε φορά που είναι αυτό δυνατό να θυμίζουμε πως ό, τι συνέβη στον κ. Chamari και ό, τι συνέβη στον κ. Moada δεν αποτελούν βέβαια δείγματα θετικής προόδου που οδηγούν στην προσέγγιση με την Ευρωπαϊκή Ένωση.

<SPEAKER ID=155 LANGUAGE="IT" NAME="Tamino">
Κυρία Πρόεδρε, και εγώ εκφράζω την ικανοποίησή μου για όσα είπαν οι συνάδελφοι και με εκπλήσσει το ότι μία χώρα όπως η Τυνησία, όπου οπωσδήποτε υπήρξε μία οικονομική πρόοδος και μία βελτίωση των συνθηκών ζωής των κατοίκων, δεν έχει διαπιστωθεί συγχρόνως και μία ανάλογη εξέλιξη των συνθηκών εκδημοκρατισμού της χώρας. Αντίθετα, στα επεισόδια που υπενθύμισαν οι συνάδελφοι θα πρέπει να προστεθούν και ενέργειες εκφοβισμού όπως η επίμονη προσφυγή στη θανατική ποινή, οι διακρίσεις όσον αφορά τη δυνατότητα εξόδου από τη χώρα, η απειλή απαγόρευσης της επιστροφής ορισμένων στην ίδια τους τη χώρα, όπως στην περίπτωση του κ. Chamari, οι εκφοβισμοί και η καταπίεση που ήδη αναφέρθηκαν.
<P>
Για όλους αυτούς τους λόγους αλλά και επειδή θέλουμε η Τυνησία να αποτελεί ένα σημείο αναφοράς σε μία επαπειλουμένη περιοχή όπως είναι η Μεσόγειος, θεωρούμε ότι θα πρέπει να υπενθυμίζουμε συνεχώς ότι η συνεργασία μεταξύ της Ευρωπαϊκής Ένωσης και των χωρών αυτής της περιοχής εξαρτάται από το σεβασμό των ανθρωπίνων δικαιωμάτων και είναι αδύνατη εάν δεν υπάρχει η κατάλληλη πρόοδος στον εκδημοκρατισμό.

<SPEAKER ID=156 LANGUAGE="ES" NAME="Izquierdo Rojo">
Κυρία Πρόεδρε, ως μέλος της Ομάδας του Ευρωπαϊκού Σοσιαλιστικού Κόμματος, θα ήθελα να επισημάνω ότι η χρησιμοποίηση αυτής της κοινοβουλευτικής διαδικασίας κατεπείγοντος σχετικά με έναν εταίρο όπως η Τυνησία, χωρίς να έχει διεξαχθεί προηγούμενος κοινοβουλευτικός διάλογος, είναι ακατάλληλη και μπορεί να επιφέρει αντίθετα αποτελέσματα.
<P>
Με αυτόν τον τρόπο που ενεργούμε μπορεί να προξενήσουμε ακατανοησία, και γνωρίζουμε ότι η αμοιβαία ακατανοησία είναι ο χειρότερος εχθρός της εταιρικής σχέσης· διατρέχουμε τον κίνδυνο να προκαλέσουμε αντιπαράθεση μεταξύ θεσμικών οργάνων, μεταξύ Κοινοβουλίων, και αυτό είναι αντίθετο με το πνεύμα αμοιβαίας συμφωνίας της ευρωμεσογειακής εταιρικής σχέσης, και το ζημιώνει.
<P>
Η συμφωνία σύνδεσης μεταξύ ΕΕ και Τυνησίας πρέπει να εξελιχθεί μέσα σε ορισμένο χρόνο. Ακόμη δεν έχει επικυρωθεί. Δεν είναι άρα πρόωρο να θέλουμε ήδη να παρουσιάσουμε αποτελέσματα; Η συμφωνία προβλέπει έναν πραγματικό χρόνο δώδεκα ετών. Δεν μπορούμε να απαιτούμε πρόωρα, πριν ακόμη τεθεί σε ισχύ, όλα τα αποτελέσματα. Δηλαδή, όταν προβαίνουμε σε απολογισμό, θα πρέπει επίσης να κάνουμε τον απολογισμό των προόδων που σημειώνονται. Θα πρέπει να επισημάνουμε ότι, πριν από δύο μόλις μέρες, εγκρίθηκε ένας νόμος που ενισχύει τη λαϊκή κυριαρχία και προάγει την εκπροσώπηση των γυναικών και των νέων. Αυτό είναι επίσης σημαντικό, και συνεπώς επιμένω στο ότι αν επιθυμούμε ο διάλογος αυτός να αποδώσει τους καρπούς του, θα πρέπει να χρησιμοποιήσουμε την κατάλληλη κοινοβουλευτική διαδικασία. Προηγούμενος κοινοβουλευτικός διάλογος, πριν οποιοδήποτε από τα θεσμικά όργανα, είτε το Ευρωπαϊκό Κοινοβούλιο είτε η Εθνοσυνέλευση της Τυνησίας, να αποφανθεί μονομερώς.
<P>
Αυτή είναι η κανονική διαδικασία μεταξύ εταίρων.

<SPEAKER ID=157 LANGUAGE="FR" NAME="Soulier">
Κυρία Πρόεδρε, θα προσπαθήσω να μιλήσω σε άλλο τόνο. Το Ευρωπαϊκό Λαϊκό Κόμμα δεν θα ψηφίσει αυτό το ψήφισμα. Όχι διότι δεν πιστεύει στα ανθρώπινα δικαιώματα, όπως όλοι οι συνάδελφοι εδώ, για τα οποία παραδέχεται ότι η καταπάτηση είναι σοβαρό ζήτημα, δεν πρέπει όμως να εξανεμισθεί το σημαντικό μήνυμα που θέλουμε να διαδώσουμε στιγματίζοντας σε κάθε ευκαιρία όλες τις συμπεριφορές του κόσμου όταν είναι αμφισβητήσιμες.
<P>
Σε ό, τι αφορά την Τυνησία, οι λόγοι που προβάλλει το ψήφισμα είναι ασήμαντοι και οι αποδείξεις ανίσχυρες. Η κυβέρνηση της Τυνησίας θα ενοχληθεί, θα παρεμποδιστεί η ελευθερία της να πηγαινοέρχεται και να παρίσταται σε κάποια συνεδρίαση, μη θεσμική, στις Βρυξέλλες. Βέβαια, υπάρχει φόβος, ένας απ'αυτούς που ήρθαν - δεν εμποδίστηκαν όλοι - να μην μπορούσε να επιστρέψει πίσω. Θα έπρεπε να φέρει αποδείξεις! Και ένας Τυνήσιος θα φοβόταν να το κάνει.
<P>
Αυτός είναι επαρκής λόγος για μας ώστε να μην ψηφίσουμε το εν λόγω ψήφισμα, εκτός αυτού όμως και κυρίως η άρνησή μας να συνδεθούμε με την διαπίστωση κατηγοριών εναντίον της Τυνησίας εμπνέεται απ'το γεγονός ότι είναι βέβαιο πως θα μπορούσαν και άλλες μομφές και κατηγορίες να διατυπωθούν εναντίον άλλης γειτονικής χώρας του Μαγκρέμπ της οποίας η τραγική μοίρα μας αναστατώνει. Πράγματι, τι ανακολουθία, μεταξύ μιας πιθανής παρεμπόδισης της ελευθερίας κινήσεως ή ενός φόβου και χιλιάδων αγρίως ακρωτηριασμένων κορμιών που καλύπτουν το έδαφος της Αλγερίας! Ποιος μιλάει γι'αυτό; Γιατί παραμένουμε μουγκοί μπροστά σε ένα τέτοιο δράμα; Θα μπορούσαμε να περιμένουμε να μιλήσουμε πρώτα γι'αυτό και να που ασχολούμεθα με το άλλο, που με κανένα τρόπον δεν αποσταθεροποιεί ούτε απειλεί την ασφάλεια στην Ευρώπη ή στην αφρικανική ήπειρο, ούτε σήμερα ούτε αύριο! Για το λόγο αυτό καλούμε τη Συνέλευση να αρνηθεί να καταδικάσει σήμερα την Τυνησία.

<SPEAKER ID=158 LANGUAGE="NL" NAME="Van Bladel">
Πρόεδρε, η Τυνησία ήταν μία από τις πρώτες χώρες με τις οποίες συνάφθηκε μία συμφωνία σύνδεσης, η οποία επί σειρά ετών ασκούσε μία μετριοπαθή πολιτική. Η χώρα είναι εγκλωβισμένη μεταξύ της δικτατορικής Λιβύης και της Αλγερίας, μιας χώρας που πλήττεται από την τρομοκρατία. Ανησυχώ επίσης για τις αυξανόμενες περιπτώσεις παραβίασης του κράτους δικαίου. Ωστόσο, συμφωνώ με την κ. Izquierdo Rojo και τον κ. Soulier, ότι ακριβώς λόγω των καλών σχέσεων με την Τυνησία έπρεπε να έχουμε συζητήσει το θέμα με όλες τις αρχές της χώρας σε κοινοβουλευτικό επίπεδο. Για το λόγο αυτό, η πολιτική μου παράταξη αδυνατεί να υποστηρίξει το ψήφισμα με τη μορφή που έχει κατατεθεί.
<P>
Κατ'αυτό τον τρόπο στιγματίζεται η χώρα αυτή και αποκτά μία εικόνα που δεν της ταιριάζει και που εξυπηρετεί τις προθέσεις των ακεραιόφρονων ισλαμιστών, πράγμα που θέλουμε να αποφύγουμε. Δυστυχώς, Πρόεδρε, η πολιτική μου ομάδα δεν θα υποστηρίξει το ψήφισμα.

<SPEAKER ID=159 LANGUAGE="NL" NAME="Bertens">
Κυρία Πρόεδρε, θα ήθελα να αντιδράσω αμέσως στις δηλώσεις του κ. Soulier και της κ. Bladel. Έμεινα άναυδος. Το ψήφισμα που έχει κατατεθεί έχει την πρόθεση να επηρεάσει με θετικό τρόπο την κυβέρνηση της Τυνησίας και όχι μόνο να καταδικάσει. Μένω όμως άναυδος ακούγοντας τον κ. Soulier, ως πρόεδρο της υποεπιτροπής για τα ανθρώπινα δικαιώματα και ως εκπρόσωπο μιας μεγάλης ομάδας χριστιανοδημοκρατών που υποστήριζαν ότι θα έπρεπε επιτέλους να συζητήσουμε κάποια φορά στο Σώμα για την Αλγερία, να αναφέρει ότι δεν πρέπει να μιλάμε για την Τύνιδα αλλά για την Αλγερία. Μπορώ να φανταστώ ότι ορισμένοι Γάλλοι συνάδελφοί μου στο Σώμα τηρούν μια κάπως προσεκτική στάση στην περίπτωση της πρώην αποικίας τους.

<SPEAKER ID=160 LANGUAGE="FR" NAME="Pailler">
Κυρία Πρόεδρε, η έγκριση ενός ψηφίσματος από το Κοινοβούλιό μας στις 22 Μαΐου 1996 σχετικά με τις παραβιάσεις των δικαιωμάτων του ανθρώπου στην Τυνησία συνέτεινε σε ορισμένα θετικά αποτελέσματα. Οι δύο βουλευτές του MDS, κ.κ. Moada και Chamari, καθώς και ορισμένοι αντιφρονούντες και συνδικαλιστές, αφέθηκαν ελεύθεροι. Δυστυχώς, οι υποχωρήσεις αυτές ήσαν περιορισμένες και συγκεκριμένες και οι παραβιάσεις των δικαιωμάτων του ανθρώπου συνεχίστηκαν.
<P>
Στερούμενοι διαβατηρίου, δεν πρόκειται για υπόθεση, κύριε Soulier - ή υφιστάμενοι πιέσεις, τα πρόσωπα που οι διοργανωτές της συνάντησης της 11ης Ιουνίου στο Ευρωπαϊκό Κοινοβούλιο είχαν προσκαλέσει, δεν μπόρεσαν να παραστούν. Πέραν αυτού, αποτέλεσαν το στόχο μιας βίαιης επίθεσης του Τύπου που έφτασε μέχρι το σημείο να ζητηθεί η αφαίρεση της τυνησιακής εθνικότητας από τους προσκεκλημένους μας.
<P>
Ο κ. Moada, πρώην βουλευτής του MDS, που μετά την απελευθέρωσή του βρίσκεται σε κατ'οίκον περιορισμό - και δεν είναι υπόθεση - πριν λίγο καιρό κακοποιήθηκε από τα άτομα που είχαν επιφορτισθεί με την παρακολούθησή του. Αυτή τη στιγμή βρίσκεται στο νοσοκομείο και, σε ό, τι με αφορά δεν θα κάνω ιεράρχηση στο θέμα του σεβασμού των δικαιωμάτων του ανθρώπου.
<P>
Τα μέσα ενημέρωσης και επικοινωνίας τελούν υπό αυστηρό έλεγχο, γεγονός που οδήγησε τη Διεθνή Ένωση Ημερήσιου Τύπου στην απόφαση να αποκλείσει την αντίστοιχη ένωση της Τυνησίας για το λόγο ότι δεν υπηρετεί την ελευθερία του Τύπου.
<P>
Η συνέλευσή μας δεν προτίθεται ούτε να μετατραπεί σε δικαστήριο ούτε να δώσει μαθήματα, θέλουμε όμως να επιστήσουμε την προσοχή της κυβέρνησης της Τυνησίας σε ό, τι αφορά τη μη τήρηση των δεσμεύσεων τις οποίες ανέλαβε δυνάμει της συμφωνίας σύνδεσης με την Ευρωπαϊκή Ένωση, οι οποίες βασίζονται στον σεβασμό των δημοκρατικών αρχών και των δικαιωμάτων του ανθρώπου.
<P>
Αυτό είναι το κύριο θέμα της συζήτησής μας και του συμβιβαστικού ψηφίσματος το οποίο συνυπέγραψα με την ελπίδα ότι η κυβέρνηση της Τυνησίας θα θέσει τέλος στην πολιτική παρενοχλήσεων και απαγορεύσεων ενάντια σ'αυτούς που υπερασπίζονται τα δικαιώματα του ανθρώπου και θα σεβαστεί τις ελευθερίες διατύπωσης γνώμης, έκφρασης και συγκέντρωσης.

<SPEAKER ID=161 NAME="Brittan, Sir Leon">
Όσον αφορά κατ'αρχάς τη θανατική ποινή του Joseph O'Dell στις Ηνωμένες Πολιτείες, οποιοσδήποτε άκουσε τη συζήτηση δεν μπορεί παρά να σεβαστεί τη δύναμη των αισθημάτων που εξέφρασαν τόσα πολλά μέλη του Κοινοβουλίου και τη δύναμη των επιχειρημάτων που κατέθεσαν.
<P>
Το κείμενο του ψηφίσματος δεν θέτει ερωτήσεις στην Επιτροπή και, ως εκ τούτου, η Επιτροπή δεν θα λάβει θέση σχετικά με τους ακριβείς όρους του ψηφίσματος. Τακτική της είναι συνήθως να μην σχολιάζει συγκεκριμένες περιπτώσεις αυτού του είδους. Όμως η Επιτροπή θα ήθελε να τονίσει πως είναι πολύ ευαίσθητη στο θέμα της θανατικής ποινής και έχει την άποψη πως οι εγγυήσεις που έχουν κατατεθεί στο διεθνές σύμφωνο αστικών και πολιτικών δικαιωμάτων και σε άλλα διεθνή όργανα πρέπει να γίνονται απόλυτα σεβαστές. Αυτό το διεθνές σύμφωνο απαγορεύει την αυθαίρετη εφαρμογή της θανατικής ποινής.
<P>
Όσον αφορά την Κένυα, η Ευρωπαϊκή Επιτροπή συμμετείχε στο πλαίσιο της Ομάδας Χρηματοδοτών Δημοκρατικής Ανάπτυξης στην Κένυα κατά την εκπόνηση κοινής δήλωσης για ελεύθερες και ανόθευτες εκλογές φέτος στην Κένυα. Αυτή η δήλωση δίνει έμφαση στη σημασία πρόσβασης στην κάλπη, πρόσβασης στο εκλογικό σώμα, πρόσβασης στην πληροφόρηση και ελευθερίας του συναθροίζεσθαι. Αυτά τα τέσσερα σημεία καταλήγουν σε μια σειρά προϋποθέσεις για να οδηγηθεί η Κένυα σε ελεύθερες και ανόθευτες εκλογές.
<P>
Μας ρώτησαν τι κάναμε σχετικά με αυτό. Η δήλωση παραδόθηκε στον Πρόεδρο Moi στις 6 Μαϊου. Είχε συμφωνηθεί να συναντάται κατά τακτά χρονικά διαστήματα η Ομάδα Χρηματοδοτών Δημοκρατικής Ανάπτυξης με τις ανώτατες αρχές της Κένυας και να συζητούν για βασικά ζητήματα σχετικά με τις επερχόμενες εκλογές στην Κένυα. Αυτό κατέληξε σε μια ακόμη συνάντηση με τον Πρόεδρο την 1η Ιουλίου.
<P>
Αυτή τη στιγμή η ομάδα εκπονεί συστάσεις σχετικά με την παρακολούθηση των εκλογών και τη χρηματοδότηση εμπειρογνώμονα από την Ευρωπαϊκή Επιτροπή ως μέρος της τεχνικής ομάδας που θα βοηθήσει την Ομάδα Χρηματοδοτών Δημοκρατικής Ανάπτυξης. Τα γεγονότα που συνέβησαν την προηγούμενη εβδομάδα στην Κένυα, στα οποία αναφερθήκατε κατά τη διάρκεια της συζήτησης, αποδεικνύουν ότι η κατάσταση επιδεινώνεται και η ανάγκη διαλόγου μεταξύ της κυβέρνησης, της αντιπολίτευσης και της κοινότητας χρηματοδοτών είναι όλο και πιο σημαντική. Μέσα σε αυτό το πλαίσιο πρέπει να δούμε και τη δήλωση των κρατών μελών της Ευρωπαϊκής Ένωσης και της Επιτροπής, η οποία δημοσιεύθηκε στο Ναϊρόμπι την 9η Ιουλίου.
<P>
Η Ευρωπαϊκή Ένωση υπογράμμισε την ανησυχία της για την κλιμάκωση της πολιτικής βίας και επανέλαβε τις προηγούμενες δηλώσεις της, ότι οι Κενυάτες πρέπει να μπορούν να ασκήσουν τα δημοκρατικά τους δικαιώματα σε ειρηνικό περιβάλλον. Η Ευρωπαϊκή Ένωση επανέλαβε την έκκληση της προς όλα τα ενεχόμενα μέρη - την κυβέρνηση και τους συνηγόρους της μεταρρύθμισης - να απέχουν από τη βία και να καταφύγουν σε ειρηνικούς τρόπους διευθέτησης των πολιτικών θεμάτων.
<P>
Όσον αφορά τώρα το θέμα του Περού, η Επιτροπή συμμερίζεται τις ανησυχίες που σχετίζονται με την παραίτηση των τριών δικαστών του συνταγματικού δικαστηρίου και σημειώνει τα όσα αναφέρθηκαν σχετικά με την κατάσταση των ανθρωπίνων δικαιωμάτων και της ελευθερίας του τύπου στο Περού. Η κατάσταση στο Περού είναι αντικείμενο στενής παρακολούθησης από την Επιτροπή η οποία, σύμφωνα με τη θετική προσέγγιση που υιοθέτησε η Ευρωπαϊκή Ένωση, κάνει οτιδήποτε δυνατόν για να στηρίξει τις προσπάθειες προαγωγής και διασφάλισης των ανθρωπίνων δικαιωμάτων στη χώρα. Θα πρέπει να λάβουμε υπόψη τα όσα είπε ο κύριος Habsburg-Lothringen, ειδικά στο σημείο που λέει πως, οποιαδήποτε και αν είναι τα προβλήματα στο Περού, η κατάσταση είναι πολύ διαφορετική απ' ό, τι ήταν μερικά χρόνια πριν. Παρά ταύτα, η Επιτροπή ελπίζει πως η παρούσα κατάσταση των πραγμάτων δεν αποτελεί απειλή για την ανεξαρτησία του δικαστικού σώματος και συμμερίζεται την ανησυχία του Κοινοβουλίου για την ελευθερία της έκφρασης, καθώς και τις ελπίδες ότι η περουβιανή κυβέρνηση θα κάνει τα απαραίτητα βήματα για να διασφαλίσει την ελευθερία της έκφρασης και του τύπου. Το σημαντικό είναι να συνεχίσουμε να υποστηρίζουμε τη δράση, να παγιώσουμε τη θεσμική ανεξαρτησία και να διασφαλίσουμε την πραγματική δημοκρατία.
<P>
Όσον αφορά την κατάσταση στην Αίγυπτο, η Επιτροπή συμφωνεί πλήρως με την κατηγορηματική καταδίκη της πρακτικής του γυναικείου γεννητικού ακρωτηριασμού στην Αίγυπτο, αλλά και σε οποιαδήποτε άλλη χώρα. Η Επιτροπή, στην προσπάθεια της να βοηθήσει στην εκρίζωση αυτής της πρακτικής, μελετάει τρόπους άσκησης θετικής επίδρασης, όπως η πληροφόρηση και οι διαφημιστικές εκστρατείες, τα σεμινάρια, η κατάρτιση συμβούλων και ιατρικού προσωπικού και οι εκπαιδευτικές εκστρατείες, ειδικά στις αγροτικές περιοχές. Αυτό το θέμα θα μπορούσε να αντιμετωπιστεί μέσω μιας εκτεταμένης μακροπρόθεσμης εκστρατείας, για την αποτελεσματικότητα της οποίας είναι απαραίτητη η υποστήριξη των πολιτικών και θρησκευτικών ηγετών και των υγειονομικών αρχών. Η Επιτροπή θα ενθαρρύνει δράσεις που θα έχουν αυτό τον στόχο, συμπεριλαμβανομένης της πολύ σημαντικής εργασίας της UNICEF ενάντια σε αυτή την πρακτική.
<P>
Η συζήτηση για την Τυνησία ήταν κάπως διαφορετική από ορισμένες προηγούμενες συζητήσεις αυτού του τμήματος της απογευματινής συνεδρίασης υπό την ακόλουθη έννοια: όσον αφορά την Τυνησία, η άποψη του Κοινοβουλίου δεν ήταν ενιαία. Τρεις ομιλητές μίλησαν κατά της κριτικής που ασκήθηκε στην τυνησιακή κυβέρνηση. Η Επιτροπή παρατηρεί προσεκτικά τις δηλώσεις που αφορούν τα μέτρα που λαμβάνονται ενάντια στους βουλευτές της αντιπολίτευσης ή μέλη της κοινωνίας των πολιτών της Τυνησίας. Είναι της άποψης ότι πρέπει να χρησιμοποιηθούν όλα τα μέσα, συμπεριλαμβανομένης της διπλωματίας, για να διασφαλιστεί το ότι δεν γίνεται τίποτα που να βλάπτει την τήρηση των ανθρωπίνων δικαιωμάτων και των δημοκρατικών αρχών. Η Επιτροπή εκφράζει τη χαρά της για τη συναίνεση του Κοινοβουλίου για τη Συμφωνία Σύνδεσης Ευρωπαϊκής Ένωσης - Τυνησίας, την οποία διαπραγματεύτηκε η Επιτροπή με την Τυνησία και κατέληξε σε συμφωνία η οποία υπογράφηκε τον Ιούλιο του 1995 και θα τεθεί σε ισχύ μετά την επερχόμενη επικύρωση από τα εναπομείναντα τρία κράτη μέλη της Ευρωπαϊκής Ένωσης.
<P>
Αυτή η συμφωνία περιέχει δύο μείζονες καινοτομίες: αφενός, ο σεβασμός των ανθρώπινων δικαιωμάτων και των δημοκρατικών αρχών γίνεται κεντρικό στοιχείο της συμφωνίας, αφετέρου, θεσπίζεται πολιτικός διάλογος σε θέματα κοινού ενδιαφέροντος. Αυτή η συμφωνία θα μπορούσε να ειδωθεί υπό το πρίσμα των πολιτικών στοιχείων, καθώς και των στοιχείων ασφάλειας της Συνδιάσκεψης της Βαρκελώνης, η οποία και ήταν η αρχή της Ευρω/Μεσογειακής Σύμπραξης τον Νοέμβριο του 1995. Πρέπει επίσης να τονίσουμε ότι δεν είμαστε απλά παθητικοί θεατές των όσων συμβαίνουν. Το 1996, η Επιτροπή χρηματοδότησε εξήντα δύο έργα για την προώθηση της δημοκρατίας και των ανθρωπίνων δικαιωμάτων, από τα οποία επωφελήθηκαν όλοι οι εταίροι στην νότια και ανατολική Μεσόγειο, συμπεριλαμβανομένης της Τυνησίας.
<P>
Γνωρίζω ότι δεν υπήρξαν ομιλητές σχετικά με τις Φιλιππίνες, υπάρχει όμως ένα ψήφισμα. Θα ήθελα, ως απάντηση, να πω πως η Επιτροπή καλωσορίζει τις διαπραγματεύσεις μεταξύ του Εθνικού Δημοκρατικού Μετώπου και της κυβέρνησης των Φιλιππίνων για την διευθέτηση της μακροχρόνιας διαμάχης τους. Οι συζητήσεις αυτή τη στιγμή έχουν σταματήσει. Προσωπικά, καθώς και εκ μέρους της Επιτροπής, θα πρότεινα να συμπεριλάβουμε μια παράγραφο στο παρόν ψήφισμα, με την οποία θα ενθαρρύνονται τα ενεχόμενα μέρη να ξαναρχίσουν τις διαπραγματεύσεις το συντομότερο δυνατόν. Έχουμε παράσχει βοήθεια σε ορισμένες περιοχές όπου το NDF ήταν ενεργό. Όλα τα έργα μας αγροτικής ανάπτυξης στις Φιλιππίνες αφορούν τα πιο φτωχά μέρη της χώρας και προσπαθούν να βοηθήσουν ειδικά αυτούς που ζουν κάτω από τις χειρότερες συνθήκες.

<SPEAKER ID=162 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 5.30 μ.μ.

<SPEAKER ID=163 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων έξι προτάσεων ψηφίσματος των βουλευτών:
<P>
Bertens, Andre-Leonard, Fassa και Frischenschlager, εξ ονόματος της Ομάδας ELDR, σχετικά με τις νάρκες κατά προσωπικού (B4-0596/97).-Dupuis, Dell'Alba και Macartney, εξ ονόματος της Ομάδας ARE, σχετικά με τις νάρκες κατά προσωπικού (B4-0625/97).-Moreau, Αλαβάνου, Manisco και Puerta, εξ ονόματος της Ομάδας GUE/NGL, σχετικά με τις νάρκες κατά προσωπικού (B4-0648/97).-Guenther, Fabra Valles, Cushnahan, εξ ονόματος της Ομάδας PPE, σχετικά με μια συμφωνία παγκόσμιας απαγόρευσης των ναρκών κατά προσωπικού (B4-0660/97).-Swoboda και Vecchi, εξ ονόματος της Ομάδας PSE, σχετικά με της νάρκες που εκρήγνυνται κατά την επαφή (B4-0677/97).-Telkaemper, Hautala και McKenna, εξ ονόματος της Ομάδας V, σχετικά με τις νάρκες κατά προσωπικού (B4-0691/97).
<SPEAKER ID=164 LANGUAGE="NL" NAME="Bertens">
Κυρία Πρόεδρε, θα ήθελα κατ'αρχάς να αναφερθώ σε ένα διαδικαστικό σημείο. Λέτε ότι δεν υπήρχε ομιλητής για τις Φιλιππίνες, εξέτασα όμως το θέμα και ανακάλυψα ότι ήμουν όντως γραμμένος για να λάβω το λόγο για ένα λεπτό για να πω αυτά που ανάφερε παρεμπιπτόντως για τις Φιλιππίνες ο Sir Leon Brittan. Συνεπώς, από την άποψη αυτή η κατάσταση αυτή ευρίσκεται υπό έλεγχο.
<P>
Κατά τη διάρκεια της συζήτησης αυτής με αντικείμενο τις νάρκες κατά προσωπικού θα χάσουν τη ζωή τους από τις νάρκες αυτές 25 άνθρωποι. Εν τω μεταξύ, η απαίτηση που προβάλλουμε ως κοινωνία για την κατάργηση της παραγωγής και του εμπορίου ναρκών κατά προσωπικού έχει εξελιχθεί σε συζήτηση. Χαίρομαι ιδιαιτέρως για το γεγονός ότι η κυβέρνηση του Καναδά ανέλαβε την πρωτοβουλία της Οττάβα στην οποία δόθηκε συνέχει με τη δήλωση των Βρυξελλών. Αργότερα, στο Όσλο, θα γίνουν τα υπόλοιπα για τη σύναψη μιας ολοκληρωμένης σύμβασης, η οποία θα υπογραφεί αργότερα το Δεκέμβριο από περισσότερες από 100 χώρες. Χαίρομαι ιδιαιτέρως γι'αυτό, και ακόμη περισσότερο επειδή το Συμβούλιο και η Επιτροπή απέδειξαν ότι όσον αφορά το θέμα αυτό η καρδιά τους ευρίσκεται στη σωστή θέση.
<P>
Στο σύντομο χρόνο που έχω στη διάθεσή μου ως εισηγητής προκειμένου να αναφερθώ στο θέμα της κατάργησης των ναρκών κατά προσωπικού, θα ήθελα να εκμεταλλευθώ την ευκαιρία για να αναφέρω ότι η πολιτική μου παράταξη υποστηρίζει μαζικά την τροπολογία στο ψήφισμα στο οποίο αναφέρεται ότι εκφράζουμε τη λύπη μας για το γεγονός ότι δύο χώρες της Ένωσης, η Φινλανδία και η Ελλάδα, δεν υπέγραψαν τη δήλωση των Βρυξελλών για δικούς τους λόγους. Θεωρούμε ότι αυτό είναι λάθος και γι'αυτό θα υποστηρίξουμε την τροπολογία.

<SPEAKER ID=165 LANGUAGE="FR" NAME="Dupuis">
Κύριε Πρόεδρε, έχουμε όλοι επίγνωση της σημασίας της εν λόγω σύμβασης που πρόκειται να υπογραφεί στο τέλος του χρόνου στο Όσλο. Υπάρχει ένα σκοτεινό σημείο - ο συνάδελφος Bertens μίλησε πριν από λίγο γι'αυτό - υπάρχει μάλλον κάποια σύγχυση στους φίλους μας τους Φινλανδούς οι οποίοι φαίνεται να μπερδεύουν τις νάρκες κατά αρμάτων και τις νάρκες κατά προσωπικού. Θα ήταν ίσως καλό να αποστείλει η Επιτροπή ορισμένους εμπειρογνώμονες που θα τους εξηγήσουν ότι στα σύνορα με τη Ρωσία το πρόβλημα των ρωσικών αρμάτων δεν λύνεται με τις νάρκες κατά προσωπικού. Θα μπορούσαμε επίσης να εξηγήσουμε στους φίλους μας τους Έλληνες ότι υπάρχει διαφορά μεταξύ των ναρκών κατά προσωπικού και των ναρκών κατά πλοίων και θα μπορούσαμε και εκεί να στείλουμε ίσως ορισμένους εμπειρογνώμονες προκειμένου να γίνει εμβάθυνση στο θέμα.
<P>
Θεωρώ λοιπόν πως θα ήταν σημαντικό να γίνουμε 15, δηλαδή η Φινλανδία και η Ελλάδα να συνενωθούν με τα άλλα 13 κράτη μέλη της Ένωσης, έτσι ώστε η Ένωση να παρέχει ομόφωνα την υποστήριξή της σ'αυτή τη θέση για μία σύμβαση που πραγματικά είναι πολύ σημαντική.

<SPEAKER ID=166 LANGUAGE="DE" NAME="Gόnther">
Κυρία Πρόεδρε, η προαναφερθείσα διάσκεψη των Βρυξελλών για τις νάρκες εντυπωσίασε όλους αυτούς που μπόρεσαν να συμμετάσχουν σ' αυτήν. Καταφέραμε επίσης να σημειώσουμε μια μικρή επιτυχία ενόσω ακόμα διαρκούσε η διάσκεψη: την ίδια ακριβώς χρονική στιγμή η διάσκεψη για τη μείωση των συμβατικών όπλων στη Γενεύη συμφώνησε επιτέλους να ορίσει ένα συντονιστή στο ζήτημα της εκκαθάρισης των ναρκοπεδίων, θέμα που από καιρό ήταν στην ημερήσια διάταξη εκείνης της διάσκεψης.
<P>
Σχετικά με το ζήτημα Ελλάδα/Φινλανδία, που επίσης θίχτηκε, θα ήθελα να πω ένα πράγμα: Ό, τι λέμε πρέπει σίγουρα να είναι αληθινό, αλλά δεν πρέπει πάντα να λέμε όλα όσα είναι αληθινά. Υπό αυτήν την άποψη θα ήθελα να ζητήσω να μη δεχτούμε αυτήν την τροπολογία. Αντί γι' αυτό πρέπει να εργαστούμε για να ξεπεράσουν αυτές οι δύο χώρες τις επιφυλάξεις τους και να συνταχτούν με τις άλλες 13 χώρες της ΕΕ, ώστε να υπογράψουν κι αυτές τη Διακήρυξη των Βρυξελλών. Δε θεωρώ όμως απαραίτητο εξαιτίας αυτού του πράγματος να κάνουμε τώρα ειδική αναφορά σε αυτές στο ψήφισμα. Ο συνάδελφος Bertens ανέφερε σαφώς αυτό το θέμα στις συνεντεύξεις τύπου στις Βρυξέλλες.
<P>
Ένα δεύτερο σημείο, που είναι πολύ σημαντικό για μένα, είναι η εκκαθάριση των ναρκοπεδίων, γιατί το ένα συνδέεται με το άλλο. Εδώ πάνω απ' όλα πρόκειται για τις δυνατότητες που προσφέρει η μηχανική εκκαθάριση. Θα παρακαλούσα πολύ την Επιτροπή να διαθέσει ξανά, τουλάχιστο στο ίδιο ύψος με τον προϋπολογισμό του 1997, τα κονδύλια που είχαν προβλεφτεί στον κοινοτικό προϋπολογισμό για την εκκαθάριση των ναρκοπεδίων, ώστε να μπορέσουμε να συνεχίσουμε τη δουλειά μας. Δεν πρόκειται μόνο για νάρκες στην Αφρική και την Ασία, αλλά στο μεταξύ έφτασε αυτή τη μάστιγα προ των πυλών της Ένωσης, στην Ανατολική Σλαβονία, και δεν μπορούμε να στείλουμε τους πρόσφυγες πίσω σε μια ναρκοθετημένη περιοχή. Γι' αυτό παρακαλώ από την καρδιά μου την Επιτροπή να δώσει ώθηση σε αυτό το ζήτημα.

<SPEAKER ID=167 LANGUAGE="IT" NAME="Vecchi">
Κυρία Πρόεδρε, χάρη και στη σταθερή αλλά και θαρραλέα πρωτοβουλία του Ευρωπαϊκού Κοινοβουλίου ο αγώνας για την πλήρη απαγόρευση των ναρκών κατά προσώπων λαμβάνει όλο και περισσότερο έναν ευρύ χαρακτήρα και είναι δυνατόν να έχει σημαντικά αποτελέσματα.
<P>
Οι νάρκες κατά προσώπων, θέλουμε να το υπενθυμίσουμε, αποτελούν σήμερα τα πιο επικίνδυνα και θανατηφόρα όπλα που υπάρχουν, εφόσον δεν έχουν πλέον καμία πραγματική στρατιωτική λειτουργία, αλλά πλήττουν αδιάκριτα τον άμαχο πληθυσμό, προκαλώντας χιλιάδες νεκρούς και τραυματίες κάθε χρόνο, και καθιστώντας απρόσβατες πολλές χώρες για πολλές δεκαετίες.
<P>
Σε πολλές χώρες του κόσμου, ακόμη και όταν επιτυγχάνονται οι κατάλληλες πολιτικές συνθήκες για τον τερματισμό των συγκρούσεων, η παρουσία χιλιάδων ναρκών εμποδίζει την επιστροφή σε συνθήκες ασφάλειας και ανάπτυξης για εκατομμύρια άτομα.
<P>
Παρά την αντίθεση ορισμένων μεγάλων χωρών εκτός από την Ευρωπαϊκή Ένωση, οι διαπραγματευτικές διαδικασίες για την επίτευξη μιας διεθνούς συνθήκης με αντικείμενο την πλήρη απαγόρευση των ναρκών εδάφους έχουν ήδη δρομολογηθεί και θα πρέπει η Ευρωπαϊκή Ένωση και όλα τα κράτη μέλη της να τις υποστηρίξουν αποτελεσματικά και να αναλάβουν σχετικά έναν πρωταγωνιστικό ρόλο.
<P>
Η απόφαση του Συμβουλίου της 1ης Οκτωβρίου 1996, προσέφερε μία πρώτη πολιτική βάση για μια ευρωπαϊκή πρωτοβουλία σε αυτό το θέμα, αλλά σήμερα θα πρέπει να της δώσουμε ένα συγκεκριμένο περιεχόμενο, αναλαμβάνοντας δεσμεύσεις για την κατάργηση των ναρκών κατά προσώπων σε όλα τα ευρωπαϊκά κράτη, αλλά και να την ενημερώσουμε σε διεθνές επίπεδο, αναλαμβάνοντας μια σημαντική πολιτική πρωτοβουλία.
<P>
Ενενήντα εννέα χώρες έχουν ήδη υπογράψει τη Διακήρυξη των Βρυξελλών ενώ τον προσεχή Σεπτέμβριο, στο Όσλο θα διεξαχθούν σημαντικές διαπραγματεύσεις, στο πλαίσιο της διαδικασίας της Οττάβα.
<P>
Θα πρέπει τώρα όλα τα κράτη μέλη, χωρίς καμία εξαίρεση, να συμβάλουν στην υποστήριξη αυτής της διαδικασίας, υπογράφοντας τη Διακήρυξη των Βρυξελλών, και το Συμβούλιο να υιοθετήσει μία κοινή πρωτοβουλία προς αυτή την κατεύθυνση. Χρειάζεται να προωθηθεί μία ευρεία συμμετοχή κυβερνητικών και μη κυβερνητικών εκπροσώπων στο Όσλο και η υποστήριξη της πρότασης συνθήκης για την πλήρη απαγόρευση των ναρκών κατά προσώπων, διευρύνοντας τα τμήματα που αφορούν την παροχή βοήθειας στα θύματα των ναρκών.
<P>
Ζητάμε από την Επιτροπή και από το Συμβούλιο να εντείνουν τη δράση τους ώστε η απαγόρευση του εμπορίου των ναρκών να τηρείται σχολαστικά και να πολλαπλασιασθούν οι δράσεις για την εξουδετέρωση των ναρκών και τη στήριξη των πληθυσμών που έχουν υποστεί επιπτώσεις από τη χρήση ναρκών.

<SPEAKER ID=168 NAME="Hautala">
(FI ) Αξιότιμη κυρία Πρόεδρε, έχουμε ήδη πληροφορηθεί, στην αίθουσα αυτή, ότι η Φινλανδία και η Ελλάδα δεν έχουν υπογράψει τη συμφωνία ή την ανακοίνωση των Βρυξελλών σχετικά με την πλήρη απαγόρευση των ναρκών. Θα ήταν, κατά τη γνώμη μου, ιδιαίτερα εποικοδομητικό εάν το Ευρωπαϊκό Κοινβούλιο καταδίκαζε τη στάση αυτή. Η πολιτική μου ομάδα υποστηρίζει βεβαίως, αλλά και έχει προτείνει, να υπογραμμισθεί ιδιαιτέρως στην ανακοίνωση αυτή η αρνητική στάση της Φινλανδίας και της Ελλάδας. Δυστυχώς, κυρία Γκούντερ, ακόμη και στην αίθουσα αυτή υπάρχουν Φινλανδοί οι οποίοι πιστεύουν ότι αυτά που δεν θα ειπωθούν σήμερα δεν αποτελούν αλήθειες. Εσείς, όμως, είπατε ότι ό, τι είναι αλήθεια, δεν χρειάζεται να συζητείται. Πολλοί Φινλανδοί πιστεύουν ότι η προάσπιση των ανατολικών συνόρων της Φινλανδίας είναι αδύνατη χωρίς τη χρήση ναρκών.
<P>
Αξιότιμε κύριε Επίτροπε, θα ήθελα να σας ερωτήσω εάν πιστεύετε ότι η Ευρωπαϊκή Ένωση ενδιαφέρεται όντως για το θέμα της χρήσης ναρκών εδάφους για την προάσπιση των ανατολικών συνόρων της Φινλανδίας. Ως γνωστόν, εδώ πρόκειται και για τα εξωτερικά σύνορα της Ευρωπαϊκής Ένωσης. Γνωρίζω ότι το θέμα αυτό είναι εξαιρετικά ευαίσθητο. Εντούτοις, θα ήθελα να ακούσω τη γνώμη σας επ' αυτού.

<SPEAKER ID=169 NAME="Brittan, Sir Leon">
Η Επιτροπή χρησιμοποίησε την επιρροή και τους πόρους της σε πολύ σημαντική κλίμακα για να βοηθήσει στο να ξεπεραστεί η τραγωδία των ναρκών κατά του προσωπικού. Η επερχόμενη συνδιάσκεψη του Όσλο είναι μια ευκαιρία για τα κράτη να διαπραγματευθούν μια σύμβαση για την απαγόρευση της χρήσης, της συσσώρευσης, της παραγωγής και της μεταφοράς ναρκών κατά του προσωπικού.
<P>
Αυτή είναι η ευκαιρία να μετατρέψουμε την πολιτική υποστήριξη που εξέφρασαν 97 κράτη στη συνδιάσκεψη των Βρυξελών σε μια παγκόσμια δεσμευτική συνθήκη που θα υπογραφεί στην Οτάβα τον Δεκέμβριο.
<P>
Η Ευρωπαϊκή Ένωση δεσμεύεται πλήρως για την ολοκληρωτική απάλειψη των ναρκών κατά του προσωπικού και στο Όσλο θα εκπροσωπηθούν όλα τα κράτη μέλη, είτε ως συμμετέχοντες είτε ως παρατηρητές. Λυπούμεθα βέβαια που δύο μέλη της Ένωσης δεν αισθάνονται αυτή τη στιγμή ικανά να προσυπογράψουν για τη συνολική απαγόρευση. Όμως αυτό δεν πρέπει να επισκιάσει την τεράστια συμβολή της Ευρωπαϊκής Ένωσης σε αυτό το θέμα. Είμαστε αυτοί που συμβάλουν περισσότερο στο ταμείο εθελοντικής εποπτείας των Ηνωμένων Εθνών -περισσότερο από 10 εκατ. ECU τα τελευταία τρία χρόνια. Εκτός από τις προσπάθειες των Ηνωμένων Εθνών, είμαστε παγκοσμίως οι μεγαλύτεροι χορηγοί δράσεων κατά των ναρκών στις χώρες που πλήττονται περισσότερο - 75 εκατ. ECU τα τελευταία τρία χρόνια. Έχουμε προγράμματα για την ανάπτυξη των νέων τεχνολογιών σχετικά με τον εντοπισμό των ναρκών και ανταποκριθήκαμε στην έκκληση για περισσότερη βοήθεια στα θύματα των ναρκών με εγγύηση 1, 4 εκατ. ECU στην Διεθνή Επιτροπή του Ερυθρού Σταυρού.
<P>
Θα συνεχίσουμε τη μείζονα συμβολή μας στη χρηματοδότηση δράσεων που σχετίζονται με τις νάρκες κατά του προσωπικού, λαμβάνοντας υπόψη τους γενικούς περιορισμούς του κοινοτικού προϋπολογισμού.
<P>
Η σύναψη της συνθήκης απαγόρευσης στην Οτάβα θα είναι ένα μεγάλο επίτευγμα. Ελπίζω ότι συνυπογράφουσες θα είναι όλες οι χώρες που πλήττονται από τις νάρκες. Αυτό όμως δεν θα είναι το τέλος της διαδικασίας. Το έργο μας δεν θα ολοκληρωθεί παρά μόνο όταν θα υπάρξει μια αποτελεσματική συνολική απαγόρευση που θα εφαρμόζεται από όλα τα κράτη, όταν όλες οι κατοικημένες περιοχές και οι χώροι βιομηχανικής χρήσης καθαρίσουν από τις νάρκες, όταν θα ληφθεί μέριμνα για όλα τα θύματα των ναρκών.

<SPEAKER ID=170 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 5.30 μ.μ.

<SPEAKER ID=171 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων οκτώ προτάσεων ψηφίσματος των βουλευτών:
<P>
Παπακυριαζή και άλλων, εξ ονόματος της Ομάδας ΕΣΚ, σχετικά με τις πυρκαγιές των δασών και την καταστροφή του δάσους της Θεσσαλονίκης (B4-0611/97).-Παπακυριαζή, Θεωνά και Αλαβάνου, εξ ονόματος της Ομάδας ΣΕΕΑ/ΒΠΑ, σχετικά με τις πυρκαγιές στην Ελλάδα (B4-0647/97).-Τρακατέλλη και άλλων, εξ ονόματος της Ομάδας ΕΛΚ, σχετικά με τις καταστροφές και τις πυρκαγιές στην Ελλάδα (B4-0663/97).-Δασκαλάκη και Κακλαμάνη, εξ ονόματος της Ομάδας ΕγΕ, σχετικά με τις πυρκαγιές των δασών στην Ελλάδα (B4-0695/97).-Ewing και Macartney, εξ ονόματος της Ομάδας ΕΡΣ, σχετικά με τις πλημμύρες στη Σκωτία (B4-0623/97).-Habsburg-Lothringen και Oomen-Ruijten, εξ ονόματος της Ομάδας ΕΛΚ, σχετικά με τις τελευταίες περιβαλλοντικές καταστροφές στην Αυστρία (B4-0658/97).-Robles Piquer και άλλων, εξ ονόματος της Ομάδας ΕΛΚ, σχετικά με τις ζημίες από την κακοκαιρία στη Χιλή (B4-0659/97).-Kristoffersen, Habsburg-Lothringen και Oomen-Ruijten, εξ ονόματος της Ομάδας ΕΛΚ, σχετικά με τις καταστροφές εξ αιτίας των υδάτων στη Δημοκρατία της Τσεχίας (B4-0665/97).
<SPEAKER ID=172 NAME="Παπαγιαννάκης">
Κυρία Πρόεδρε, το ψήφισμα που έχουμε υποβάλει τα λέει όλα και δεν έχω να προσθέσω τίποτε. Το υποστηρίζουμε. Απλώς θα ήθελα να υποβάλω και στον κύριον Επίτροπο τρία ερωτήματα:
<P>
Πρώτον, δεν θεωρεί ότι είναι πια καιρός να προχωρήσουμε σε κάτι που το συζητούμε εδώ και πολύ καιρό και που είναι ο κοινοτικός συντονισμός της πρόληψης και της καταπολέμησης των πυρκαγιών των δασών; Ενδεχομένως, και με το περίφημο Κέντρο Πυροπροστασίας για το οποίο κουβεντιάζουμε εδώ και τόσο πολύ καιρό και το οποίο εμείς θα θέλαμε πολύ να το δούμε να γίνεται στην Ελλάδα.
<P>
Δεύτερον, μπορεί να εγγυηθεί η Επιτροπή ότι δεν θα χρηματοδοτήσει κανένα σχέδιο δήθεν ή όντως αναπτυξιακό το οποίο να βασίζεται σε εμμέσως ή αμέσως καταπατημένα εδάφη δασών που έχουν καεί προηγουμένως;
<P>
Τρίτον, γίνεται πολύς λόγος και στο ψήφισμά μας για τον Κανονισμό 308/97; κύριε Επίτροπε, σας έχει υποβάλει η ελληνική κυβέρνηση τα σχέδια πρόληψης των πυρκαγιών μέχρι τον Νοέμβριο, όπως θα έπρεπε, για να μπορέσει να βοηθηθεί από την Κοινότητα στην εφαρμογή τους;

<SPEAKER ID=173 NAME="Τρακατέλλης">
Κυρία Πρόεδρε, κάθε χρόνο στην Ελλάδα, αλλά και σε άλλες μεσογειακές χώρες της Κοινότητας καίγονται τεράστιες εκτάσεις δασών από πυρκαγιές. Οι πυρκαγιές των τελευταίων ημερών στην Ελλάδα ήταν ιδιαίτερα καταστροφικές; ειδικότερα αυτή της Θεσσαλονίκης, της πολιτιστικής πρωτεύουσας της Ευρώπης, κατέστρεψε σε ποσοστό άνω του 50 % τον ωραιότατο κέδρινο λόφο, τον μοναδικό πνεύμονα της πόλης. Για τον λόγον αυτόν ζητούμε από την Επιτροπή:
<P>
Πρώτον, να προβεί σε άμεση οικονομική ενίσχυση για την ανακούφιση των πληγέντων και για την αποκατάσταση των ζημιών.
<P>
Δεύτερον, να εξαντλήσει κάθε δυνατότητα που έχει στο πλαίσιο των σχετικών προγραμμάτων, όπως είναι το INTEREG II C και ο Κανονισμός 308/97, για δράσεις πρόληψης και καλύτερης αντιμετώπισης των πυρκαγιών σε περιοχές υψηλού κινδύνου της Κοινότητας.
<P>
Τρίτον, να υπάρξει στο μέλλον δυνατότητα χρηματοδότησης στα πλαίσια του Ταμείου Συνοχής για δράσεις και προγράμματα αναδάσωσης των καμένων δασικών εκτάσεων.
<P>
Τέταρτον, να αντιληφθεί ότι η προστασία του περιβάλλοντος και των δασών μας είναι εξαιρετικά σημαντική και ότι πρέπει επιτέλους η Κοινότητα να επιδιώξει μία συνολική πολιτική δασοπροστασίας και αναδάσωσης, δεδομένου ότι οι πυρκαγιές στα δάση μας αποτελούν καταστροφές με υψηλό οικονομικό και οικολογικό κόστος.
<P>
Πέμπτον και τελευταίο, να προχωρήσει στη δημιουργία ενός Ευρωπαϊκού Κέντρου Πυροπροστασίας για τη συστηματική μελέτη και εφαρμογή νέων τεχνικών μεθόδων πρόληψης και καταπολέμησης των πυρκαγιών των δασών, το οποίο ενδεχομένως να έχει την έδρα του στην Ελλάδα.

<SPEAKER ID=174 NAME="Δασκαλάκη">
Κυρία Πρόεδρε, τα τελευταία χρόνια -ελέχθη ήδη- ο Νότος της Ευρώπης καίγεται το καλοκαίρι και πνίγεται από τις πλημμύρες τον χειμώνα. Και εμείς επανερχόμαστε κάθε φορά εδώ και λέμε τα ίδια πράγματα.
<P>
Στην Ελλάδα, το ακούσαμε στις αρχές Ιουλίου, κάηκε το δάσος που περιβάλλει τη Θεσσαλονίκη, κάηκαν πάρα πολλές καλλιεργημένες εκτάσεις στην Πελοπόννησο και αλλού. Τί χρειάζεται λοιπόν; Πρώτα απ'όλα, χρειάζεται συμπαράσταση και οικονομική ενίσχυση σ'αυτούς τους ανθρώπους που υπέστησαν μεγάλες ζημιές, αλλά αυτό δεν φθάνει. Βεβαίως, πρέπει τα κράτη μέλη να λάβουν τα αναγκαία μέτρα, αλλά τί έχει γίνει έως τώρα με όσα σχετικά έχει προτείνει το Ευρωπαϊκό Κοινοβούλιο και υποτίθεται ότι έχει εγκρίνει η Επιτροπή; Τί έγινε με τα ψηφίσματά μας του Σεπτεμβρίου 1994 και του Σεπτεμβρίου 1995, στα οποία ζητούσαμε κοινή δράση, Ευρωπαϊκό Κέντρο Δασικής Πολιτικής, καθώς και μέσα για την εκπαίδευση των τοπικών υπευθύνων για την πυρόσβεση. Χρειάζεται εκστρατεία, ενημέρωση των πολιτών, αλλά και έλεγχος από μέρους της Επιτροπής της αποτελεσματικότητας των λαμβανόμενων μέτρων.
<P>
Ορισμένα πράγματα τα είπε ο κύριος Παπαγιαννάκης, δεν θα επανέλθω. Χρειάζεται η Επιτροπή, στα πλαίσια της προσπάθειάς της για την προστασία του ευρωπαϊκού περιβάλλοντος, να παρέμβει με κάθε μέσο ώστε να προλαμβάνεται και να απαγορεύεται η ανοικοδόμηση σε καμένες δασικές εκτάσεις και να προλαμβάνονται σχετικές κερδοσκοπικές εγκληματικές ενέργειες. Η Μεσόγειος είναι περιοχή υψηλού κινδύνου, ιδίως το καλοκαίρι, και στο ψήφισμα ζητούμε ολοκληρωμένα σχέδια πυροπροστασίας για τα δάση. Ζητούμε επίσης να αναπτύξει επιτέλους η Επιτροπή μια συνολική στρατηγική πρόληψης, συνεργαζόμενη με τα κράτη μέλη, αλλά και επιτηρώντας τα κράτη μέλη κατά κάποιον τρόπο. Ζητούμε να αναπτύξει επίσης και μηχανισμούς τέτοιους ώστε η στρατηγική αυτή να έχει αποτέλεσμα.

<SPEAKER ID=175 NAME="Macartney">
Κυρία Πρόεδρε, δεν έχει κλιματολογικά προβλήματα μόνο ο νότος της Ευρώπης, αλλά και εμείς στο βορρά. Συνήθως δεν φαντάζεται κανείς πως η Σκοτία είναι μια άνυδρη χώρα, αλλά η βορειοανατολική της πλευρά, εκεί που μεγάλωσα, είναι πολύ άνυδρη και οι συνέπειες του να συγκεντρώνεται το ένα δέκατο των ετήσιων βροχοπτώσεων σε δύο μέρες ήταν πολύ βαριές για να μπορέσουν να τις αντιμετωπίσουν οι κάτοικοι. Έτσι κάνω κι εγώ έκκληση για ευρωπαϊκή βοήθεια σε αυτή την περιοχή. Είναι πολύ σημαντικό να υπάρχει ένα ταμείο καταστροφών στην Ευρώπη, το οποίο θα μπορεί να ανταποκρίνεται στις περιστάσεις και να κάνει την Ένωση δημοφιλή στους πολίτες της. Στην κομητεία του Moray, οι ζημίες από την καταστροφή ανέρχονται στα 50 εκατ. λίρες σε πρώτη εκτίμηση. Δεν θέλουμε να μας πείτε: »σας δώσαμε βοήθεια για τους στόχους 1 και 5β, χρησιμοποιείστε μέρος αυτής». Αντισταθείτε στον πειρασμό: δώστε μας λίγο παραπάνω. Και τότε η Ευρωπαϊκή Ένωση θα είναι πιο δημοφιλής σε αυτές τις περιοχές απ' ό, τι τώρα. Βρίσκομαι στην ευχάριστη θέση να υποστηρίξω τους έλληνες συναδέλφους μου σε αυτή την έκκληση.

<SPEAKER ID=176 LANGUAGE="DE" NAME="Habsburg-Lothringen">
Κυρία Πρόεδρε, κύριε Επίτροπε, όπως ξέρετε, τις τελευταίες μέρες ένα κύμα κακοκαιρίας σάρωσε την Ευρώπη, αφήνοντας πίσω του σε πολλά μέρη πλημμύρες και καταστροφές και, όπως μαθαίνουμε από τις ειδήσεις, ακόμα τις αφήνει πίσω του σε μερικά μέρη, για παράδειγμα τώρα στα γερμανοπολωνικά σύνορα.
<P>
Μια από τις χώρες που τις χτύπησε περισσότερο αυτή η καταστροφή είναι η Αυστρία. Στην Κάτω Αυστρία και στη Στυρία ολόκληρες κοιλάδες και ολόκληρες περιοχές ήταν αποκομμένες για μέρες από το γύρω κόσμο. Οι εσοδείες καταστράφηκαν σε μεγάλη έκταση, τα σπίτια πλημμύρισαν κατά χιλιάδες, η υποδομή, για παράδειγμα οι τηλεφωνικές επικοινωνίες και τα παρόμοια, κατά ένα μέρος ακόμα δε λειτουργεί σήμερα. Οι ζημίες μόνο στην Κάτω Αυστρία υπολογίζονται τώρα με προσοχή σε λίγο παραπάνω από ένα δισεκατομμύριο σελίνια. Είναι πεποίθησή μου πως είναι τώρα καιρός να δείξουμε αλληλεγγύη σε όλους τους πληγέντες. Ελπίζω πολύ ότι ιδίως η Επιτροπή θα εξαντλήσει τώρα όλες πράγματι τις δυνατότητες για να βοηθήσει γρήγορα και χωρίς γραφειοκρατικά εμπόδια, όπου είναι δυνατό.

<SPEAKER ID=177 LANGUAGE="ES" NAME="Robles Piquer">
Κυρία Πρόεδρε, δεν έχουμε καταστροφές μόνο στη γηραιά μας ήπειρο. Πρέπει να σκεφτόμαστε και τους άλλους. Μετά τη μακρά περίοδο ξηρασίας στη Χιλή -τη χώρα που ένας από τους συγγραφείς της περιέγραψε ως τρελή γεωγραφία- ήρθαν τρομερές πλημμύρες, άνεμοι και χιόνια. Επλήγησαν επτά κεντρικές περιφέρειες, σχεδόν τα δύο τρίτα της χώρας· 60.000 άνθρωποι έμειναν άστεγοι· υπήρξαν κάπου τριάντα νεκροί και πολλές εκατοντάδες απομονωμένοι. Δημιουργήθηκε λογικά κατάσταση έκτακτης ανάγκης. Και πιστεύω ότι εμείς, που έχουμε μια ειδική συμφωνία συνεργασίας με τη Χιλή -μια χώρα που μας έχει δώσει τόσα καλά παραδείγματα στην πολιτική και οικονομική ζωή τον τελευταίο καιρόοφείλουμε να επιδείξουμε ευαισθησία απέναντι σε αυτήν την τραγωδία· και η Επιτροπή θα πρέπει -σίγουρα το έκανε ήδη ή θα το κάνει- να προσπαθήσει να συντονίσει τη βοήθεια των ευρωπαϊκών Κυβερνήσεων, να προσφέρει τη δική της βοήθεια και να συμβάλει έτσι στη βελτίωση μιας κατάστασης η οποία, ασφαλώς, αν κοιτάζουμε λίγο παραπέρα από τα δικά μας σύνορα, θα πρέπει να μας συγκινεί.

<SPEAKER ID=178 LANGUAGE="DE" NAME="von Habsburg">
Κυρία Πρόεδρε, κατά τη διάρκεια των διάφορων καταστροφών στην Αυστρία, που μόλις αναφέρθηκαν, επλήγησαν, ιδίως στην αρχή, η Τσεχική Δημοκρατία και η Πολωνία, οι οποίες ακόμη υποφέρουν. Λαμβάνουμε πολύ συχνά τέτοιες αποφάσεις αλληλεγγύης, θα έπρεπε όμως να θυμηθούμε πως πρώτα είμαστε υποχρεωμένοι απέναντι στις ευρωπαϊκές χώρες, που μοιράζονται με μας πολιτισμό και ιστορία, ιδίως αν αυτές οι χώρες υπέφεραν τόσο πολύ τις τελευταίες δεκαετίες. Γιατί ακριβώς οι λαοί που ήταν κάτω από σοβιετική κατοχή πλήρωσαν το πραγματικό τίμημα του δευτέρου παγκοσμίου πολέμου. Εδώ θα έπρεπε να εκφράσουμε σαφώς την αλληλεγγύη μας και μάλιστα κατά το δυνατόν χωρίς γραφειοκρατικά εμπόδια. Η γραφειοκρατική βοήθεια δεν είναι ποτέ τόσο καλή όσο μια αυθόρμητη και ζωηρή βοήθεια.

<SPEAKER ID=179 LANGUAGE="DE" NAME="Schroedter">
Κυρία Πρόεδρε, ενόψει της τεταμένης οικονομικής κατάστασης στην Πολωνία και την Τσεχία, η αντιμετώπιση των συνεπειών της περιβαλλοντικής καταστροφής είναι μια πολύ μεγάλη επιβάρυνση της κοινωνικής ισορροπίας. Αυτό αφορά κυρίως τους ανθρώπους που έχασαν αυτά που με κόπο απέκτησαν.
<P>
Οι περιβαλλοντικές καταστροφές δεν έχουν μόνο φυσικά αίτια. Εδώ δε βοηθά να παραπονιόμαστε μόνο, πρέπει επίσης εμείς, στη Δύση, να προλαμβάνουμε για λογαριασμό της Ανατολής και του Νότου. Εδώ υπενθυμίζω το Ρίο + 5 και την αποτυχία που συνιστούσε το ότι δε στάθηκε ούτε τότε δυνατό να συμφωνήσουμε στη χρήση του CO2 , που φυσικά έχει ανάγκη μείωσης και μάλιστα μιας ξεκάθαρης ποσόστωσης, που να εμποδίσει περιβαλλοντικές καταστροφές στο μέλλον. Εκτός από αυτό θα ήθελα να ρωτήσω τον κ. Επίτροπο, γιατί η Επιτροπή δεν έχει αναλάβει βήματα στο πλαίσιο του INTERREG, που για παράδειγμα χρησιμοποιείται κατά τη φυσική αποκατάσταση των ποταμών, για να επιδιώξει τη δημιουργία ενός κοινού ταμείου. Εξακολουθεί πάντα να υπάρχει η δυσκολία να χρηματοδοτηθούν με πραγματικά απλό τρόπο κοινά σχέδια. Θα ήθελα να παρακαλέσω να μας δώσετε εδώ μια απάντηση. Μπορώ μόνο να πω, το χέρι μακριά από κατασκευαστικές παρεμβάσεις στους ποταμούς! Αυτό δεν πρέπει να συμβεί, γιατί είναι η προϋπόθεση για τέτοιες καταστροφές, και γι' αυτό δεν πρέπει να πληρώσει μια δεκάρα η Επιτροπή στο πλαίσιο των διευρωπαϊκών δικτύων για να «χτιστούν» ποταμοί, όπως, για παράδειγμα, ο ποταμός Havel στο Βραδεμβούργο!

<SPEAKER ID=180 NAME="Brittan, Sir Leon">
Κυρία Πρόεδρε, θα ήθελα πρώτα εκ μέρους της Επιτροπής να εκφράσω τη συμπαράσταση μας στα θύματα των κατακλυσμών που έπληξαν περιοχές στο Ηνωμένο Βασίλειο, την Αυστρία, την Πολωνία, τη δημοκρατία της Τσεχίας, και των πυρκαγιών στα δάση της Ελλάδας, καθώς και τη συμπαράσταση μας σε όσους επλήγησαν από τις πρόσφατες πλημμύρες στη Χιλή.
<P>
Όσον αφορά κατ' αρχάς τα κράτη μέλη της Ευρωπαϊκής Ένωσης, ο προϋπολογισμός του 1997 δεν προβλέπει πιστώσεις για κατεπείγουσα βοήθεια για τα θύματα καταστροφών στην Κοινότητα, καθώς η θέση Β 43400 έλαβε μόνο μικρά κονδύλια για δεύτερο συνεχές έτος. Όσον αφορά τις καταστροφές που προκλήθηκαν στο δυναμικό της γεωργικής παραγωγής και στις οικονομικές και παραγωγικές διαρθρώσεις, σύμφωνα με τις υπάρχουσες διαδικασίες, μπορούμε να εξετάσουμε οποιαδήποτε πρόταση γίνει από τις αρχές του ενδιαφερόμενου κράτους μέλους για βοήθεια από διαρθρωτικό ταμείο εντός των χρηματοδοτικών κονδυλίων που έχουν οριστεί και με επαναδιάθεση αυτών των κονδυλίων.
<P>
Δεν είναι όμως στόχος των διαρθρωτικών ταμείων να αποζημιώνουν για τις ζημίες που προκλήθηκαν από φυσικές καταστροφές. Η υποστήριξη τους μπορεί να είναι μόνο έμμεση. Αυτό σημαίνει πως οι αρμόδιες αρχές του κράτους πρέπει να χρησιμοποιήσουν τη φαντασία τους και να καταθέσουν προτάσεις όπου θα δίνεται προτεραιότητα στις περιοχές που έχουν υποστεί καταστροφές στις πιστώσεις γενικής ενίσχυσης για την οικονομική ανάπτυξη. Αυτό είναι που μπορώ να προσφέρω πραγματικά σε χώρες όπως η Αυστρία. Πρέπει να πάρουν μια τέτοιου τύπου πρωτοβουλία.
<P>
Όσον αφορά πιο συγκεκριμένα την προστασία των δασών εναντίον των πυρκαγιών, το Συμβούλιο στις αρχές του έτους επέκτεινε την κοινοτική δράση πρόληψης των πυρκαγιών για πέντε έτη. Στόχος είναι να βοηθηθούν τα κράτη μέλη να βελτιώσουν το δικό τους σύστημα πυροπροστασίας με τη χρηματοδότηση μελετών για τις αιτίες των πυρκαγιών και την πρόληψη, την παρακολούθηση και τα μέτρα κατάρτισης του προσωπικού, δεδομένου ότι αυτά τα μέτρα είναι μέρος ενός συνολικού σχεδίου προστασίας των δασών ενάντια στις πυρκαγιές.
<P>
Σύμφωνα με αυτή την κοινοτική δράση, έχουν δοθεί 12, 8 εκατ. ECU σε μη επιστρεπτέες ενισχύσεις για 54 έργα που παρουσίασαν οι ελληνικές αρχές την περίοδο 1992 έως 1996 και, επιπλέον, στις 9 Ιουλίου, η Επιτροπή ενέκρινε βοήθεια ύψους 2, 35 εκατ. ECU για πέντε ελληνικά έργα, όλα εκ των οποίων υπάγονταν στο ελληνικό εθνικό σχέδιο προστασίας των δασών εναντίον των πυρκαγιών. Όλη η ελληνική επικράτεια ταξινομήθηκε ως περιοχή υψηλού κινδύνου πυρκαγιάς από την Επιτροπή το 1993.
<P>
Η Επιτροπή είναι υπεύθυνη για το συντονισμό αυτής της δράσης, σε στενή συνεργασία με τη Μόνιμη Επιτροπή Δασών. Αυτό συμπεριλαμβάνει την εφαρμογή του συστήματος πληροφοριών της Κοινότητας, το οποίο γίνεται ένα εξαίρετο εργαλείο διευθέτησης της αξιολόγησης της προστασίας και ανταλλαγής πληροφοριών. Θα πρέπει επίσης να προστεθεί ότι η περιφερειακή ανάπτυξη και τα λειτουργικά προγράμματα που εγκρίθηκαν για την Ελλάδα για την περίοδο 1994-1999 προβλέπουν επίσης μέτρα δασικής προστασίας και αναδάσωσης. Οι εθνικές αρχές είναι αυτές που θα πρέπει να αναδιατάξουν τις προτεραιότητες τους, εάν αυτό είναι απαραίτητο, υπό το πρίσμα των αναγκών που έχουν εκφραστεί.
<P>
Όσον αφορά τις καταρρακτώδεις βροχοπτώσεις στην περιοχή Moray της Σκοτίας, τα διαρθρωτικά ταμεία δεν διαθέτουν αποθεματικό που να επιτρέπει επιπρόσθετη χρηματοδοτική πίστωση στην πληγείσα περιοχή. Όμως η περιοχή είναι επιλέξιμη για βοήθεια από τα διαρθρωτικά ταμεία. Κανένα από τα προγράμματα που καλύπτουν την περιοχή Moray δεν αναφέρουν οποιαδήποτε τέτοιου τύπου βοήθεια για την οικοδόμηση των κατάλληλων υποδομών για προστασία από τις πλημμύρες. Και τα δύο όμως αυτά προγράμματα περιέχουν μια προτεραιότητα που έχει ως στόχο την αναβάθμιση και την προστασία του φυσικού περιβάλλοντος, το οποίο είναι και ένα από τα μεγαλύτερα περιουσιακά στοιχεία της περιοχής. Εάν οι αρχές της Σκοτίας θεωρήσουν ότι η βοήθεια προς την περιοχή είναι υψηλή προτεραιότητα, η Επιτροπή μαζί με τους τοπικούς εταίρους είναι έτοιμη να μελετήσει οποιοδήποτε σχέδιο περιβαλλοντικής διαχείρισης που θα ελαχιστοποιήσει τα δυσμενή αποτελέσματα αυτών των βροχοπτώσεων και θα διασφαλίζει την μακροπρόθεσμη αειφορία, ενώ θα υποστηρίζει την οικονομική ανάπτυξη.
<P>
Με χαρά μου βλέπω το ενδιαφέρον που δείχνει το Κοινοβούλιο και συμμερίζομαι την ανησυχία του όσον αφορά τις σοβαρές συνέπειες των πλημμύρων που έπληξαν κυρίως την Πολωνία και τη δημοκρατία της Τσεχίας. Εγώ, ως άτομο, συμμερίζομαι το συναίσθημα που εκφράστηκε ως προς το τι πρέπει να κάνουμε και γιατί. Με ιδιαίτερη χαρά ανακοινώνω στο Ευρωπαϊκό Κοινοβούλιο πως αντιδράσαμε σε αυτή την κρίση εγκρίνοντας στις 14 Ιουλίου, τρεις ημέρες πριν, μια απόφαση για την παροχή ανθρωπιστικής βοήθειας αξίας 500.000 ECU στις ομάδες που επλήγησαν περισσότερο από τις πλημμύρες στην Πολωνία, τη δημοκρατία της Τσεχίας, τη Σλοβακία και την Ουγγαρία. Η ενίσχυση, την οποία διαχειρίζεται το Ανθρωπιστικό Γραφείο της Ευρωπαϊκής Κοινότητας (ECHO), είναι διαθέσιμη μετά από έκκληση της Διεθνούς Ομοσπονδίας Συλλόγων του Ερυθρού Σταυρού και θα τους επιτρέψει να οργανώσουν επιχειρήσεις κατεπείγουσας βοήθειας άμεσα και χωρίς γραφειοκρατία.
<P>
Η μη επιστρεπτέα ενίσχυση της Επιτροπής θα παρέχει χρηματοδότηση για επισιτιστική βοήθεια, πόσιμο ύδωρ και βασικά εφόδια αρωγής, όπως κλινοστρωμνές και υγειονομικό υλικό. Αυτή η απόφαση καλύπτει χρηματοδότηση για μια επιχείρηση αρωγής που θα λάβει χώρα κατά τους επόμενους τρεις μήνες. Ελπίζω ότι θα είναι άμεση και πρακτικής φύσεως. Ετοιμαζόμαστε, σε στενή συνεργασία με τις αρχές των ενδιαφερόμενων χωρών, να μελετήσουμε αιτήσεις για παροχή περαιτέρω βοήθειας από άλλους κοινοτικούς πόρους, ειδικά μέσω του προγράμματος PHARE, και αυτή τη στιγμή διενεργούνται επαφές υψηλού επιπέδου σε αυτό το πλαίσιο.
<P>
Όσον αφορά τη Χιλή, την οποία ανέφερε ο κύριος Robles Piquer, παρακολουθούμε από κοντά την κατάσταση και είμαστε έτοιμοι να χρηματοδοτήσουμε μια επιχείρηση κατεπείγοντος χαρακτήρα αλλά, ελλείψει εκκλήσεων από τις χιλιανές αρχές, είτε από τους διεθνείς οργανισμούς ή τις ευρωπαϊκές μη κυβερνητικές οργανώσεις, και εφ'όσον οι χιλιανές αρχές μας έχουν διαβεβαιώσει πως ελέγχουν την κατάσταση, δεν έχουμε παρέμβει. Έχουμε όμως αποδεσμεύσει κονδύλια, τα οποία είναι διαθέσιμα στα πλαίσια ενός έργου που εκπονείται τώρα στη Χιλή και συγχρηματοδοτείται από την κυβέρνηση της Χιλής. Έχει διατεθεί ένα συνολικό ποσό 60 εκατ. Pesos Χιλής για να καλυφθούν οι άμεσες ανάγκες των θυμάτων από τις πλημμύρες. Αυτό έγινε κατόπιν αιτήσεως των χιλιανών αρχών και διαβουλεύσεων με τις πρεσβείες των κρατών μελών στο Santiago.

<SPEAKER ID=181 NAME="Πρόεδρος">
Ευχαριστώ πολύ, Sir Leon Brittan.
<P>
Η συζήτηση έληξε.
<P>
Η ψηφοφορία θα διεξαχθεί στις 5.30 μ.μ.

<SPEAKER ID=182 LANGUAGE="DE" NAME="Schroedter">
Κυρία Πρόεδρε, ο Επίτροπος δεν αναφέρθηκε στο INTERREG 2γ. Το ερώτημα ήταν αν είναι διατεθειμένη η Επιτροπή να επιτρέψει μελλοντικά να λειτουργεί το INTERREG 2γ ως ένα ταμείο και όχι χωριστά ως INTERREG και PHARE, ώστε αυτό να μπορεί να χρηματοδοτεί κοινά προγράμματα με απλούστερο τρόπο.

<SPEAKER ID=183 NAME="Brittan, Sir Leon">
Κυρία Πρόεδρε, αυτό συνεπάγεται αλλαγή πολιτικής. Δεν είμαι σε θέση να ανακοινώσω κάτι τέτοιο σήμερα, θα επιστήσω όμως την προσοχή των συναδέλφων μου που φέρουν την ευθύνη αυτών των έργων στις υποδείξεις σας.

<SPEAKER ID=184 LANGUAGE="IT" NAME="Orlando">
Κυρία Πρόεδρε, παρεμβαίνω μονάχα για μία σύντομη αναφορά στο θέμα των ανθρωπίνων δικαιωμάτων και της θανατικής ποινής στις Ηνωμένες Πολιτείες. Θεωρώ καθήκον μου να ανακοινώσω ότι, πριν από λίγα λεπτά, έλαβα ένα τηλεφώνημα από τον κ. O'Dell, καταδικασμένο σε θάνατο, που βρίσκεται στην πτέρυγα του θανάτου σε μία φυλακή της Πολιτείας της Βιρτζίνια. Ο κ. O'Dell, χρησιμοποιώντας τα λίγα λεπτά που έθεσαν στη διάθεσή του οι σωφρονιστικές αρχές, μου ζήτησε να μεταφέρω τη βαθειά ευγνωμοσύνη του στο Ευρωπαϊκό Κοινοβούλιο για την προσοχή που αφιέρωσε και αφιερώνει η Ολομέλεια στο δικαίωμά του να διεκδικήσει την αθωότητά του.
<P>
(Χειροκροτήματα)

<SPEAKER ID=185 NAME="Πρόεδρος">
Η συζήτηση των επειγόντων θεμάτων έληξε.
<P>
(Η συνεδρίαση διακοπείσα στις 17.23 επαναλαμβάνεται στις 17.30)

<SPEAKER ID=186 NAME="Πρόεδρος">
Τώρα θα διεξαχθεί η ψηφοφορία για τα επίκαιρα, επείγοντα και σημαντικά θέματα.

<CHAPTER ID=7>
Ψηφοφορίες (συνέχεια)
<SPEAKER ID=187 NAME="Howitt">
Κύριε Πρόεδρε, όσον αφορά την ψηφοφορία κατά τμήματα της παραγράφου 13, γνωρίζω ότι το Κοινοβούλιο ικανοποιήθηκε με την μεταφορά αυτής της έκθεσης από την προηγούμενη συνεδρίαση στη σημερινή, έτσι ώστε η εισηγήτρια να βρίσκεται εδώ και όχι στο Βρετανικό Κοινοβούλιο. Εάν βρίσκεται εδώ αυτή τη στιγμή, μπορεί να μας βεβαιώσει ότι είναι υπέρ σε όλα τα σημεία αυτής της ψηφοφορίας κατά τμήματα;

<SPEAKER ID=188 NAME="Πρόεδρος">
Δεν ψηφίζουμε αυτή τη στιγμή για την παράγραφο 13. Λόγω της έγκρισης της τροπολογίας αριθ. 1, δεν ψηφίζουμε για την παράγραφο 13: εκπίπτει.
<P>
(Το Σώμα εγκρίνει το ψήφισμα)

<SPEAKER ID=189 LANGUAGE="DE" NAME="Graenitz">
Κύριε Πρόεδρε, θα ήθελα να πληροφορήσω τους συναδέλφους, που ίσως δεν είδαν πολύ προσεκτικά τις προτάσεις αλλά ακολούθησαν τους καταλόγους με τις ψηφοφορίες, ότι εγκρίναμε μια πρόταση στην οποία ζητείται από την Επιτροπή να εναρμονίσει το αστικό δίκαιο με το ποινικό δίκαιο. Αυτό πολύ σπάνια θα συμβεί στον κάθε νομικό και θεωρώ ότι είναι λυπηρό να μην ακριβολογεί το Κοινοβούλιο σε νομικά ζητήματα.

<SPEAKER ID=190 LANGUAGE="NL" NAME="Oomen-Ruijten">
Πρόεδρε, όταν κάποιος εισηγητής λέει κάτι αυτό πρέπει να εναρμονίζεται με αυτά που αναφέρονται στην τροπολογία και στην περίπτωση αυτή οι δύο αυτές λέξεις δεν χρησιμοποιήθηκαν. Θα ήθελα να το επισημάνω αυτό.

<SPEAKER ID=191 NAME="Πρόεδρος">
Ας μην προχωρήσουμε σε θεολογικές συζητήσεις.

<SPEAKER ID=192 NAME="Fabra Vallιs">
Κύριε Πρόεδρε, έχοντας συμβουλευτεί την πλειοψηφία των μελών της Επιτροπής και της Επιτροπής Ελέγχου του Προϋπολογισμού, και εφόσον η απάντηση των εν λόγω μελών υπήρξε θετική, επιτρέψτε μου να καταθέσω μια προφορική τροπολογία στην αιτιολογική σκέψη ΛΒ, όπου οι τρεις λέξεις «η εταιρεία ISMERI» θα αντικατασταθούν από τις τέσσερις λέξεις «μία από τις εταιρείες».
<P>
(Το Σώμα εγκρίνει την προφορική τροπολογία)
<P>
(Το Σώμα εγκρίνει το ψήφισμα)

<SPEAKER ID=193 NAME="Πρόεδρος">
Η ψηφοφορία ολοκληρώθηκε.
<P>
(Χειροκροτήματα)

<SPEAKER ID=194 LANGUAGE="FR" NAME="Pasty">
Κύριε Πρόεδρε, θα ήθελα τα χειροκροτήματα να απευθυνθούν επίσης στους διερμηνείς που κατάφεραν να ακολουθήσουν τον φρενήρη ρυθμό που δώσατε σ'αυτές τις ψηφοφορίες.
<P>
(Χειροκροτήματα) .

<SPEAKER ID=195 NAME="Πρόεδρος">
Είμαι πάντα ευγνώμων προς τους διερμηνείς.

<SPEAKER ID=196 NAME="Caudron">
Η Ευρωπαϊκή Ένωση οφείλει να προστατευθεί από τις αεροπορικές εταιρείες των τρίτων κρατών που δεν τηρούν τις προδιαγραφές ασφαλείας οι οποίες έχουν θεσπισθεί σε επίπεδα Ευρωπαϊκής Ένωσης. Οφείλουμε με τον ένα ή τον άλλο τρόπο να επιβάλλουμε κυρώσεις.
<P>
Διατηρούμε όλοι στη μνήμη μας ορισμένα αεροπορικά δυστυχήματα στα οποία έχασαν τη ζωή τους πολλές εκατοντάδες άνθρωποι ελλείψει επαρκούς ασφάλειας. Η Ένωση οφείλει να αναπτύξει την καλύτερη δυνατή δράση ώστε να μειωθούν στο μέγιστο βαθμό οι πιθανοί κίνδυνοι. Θα ήθελα συνεπώς να συγχαρώ τον εισηγητή για τις προτάσεις του στο θέμα της ασφάλειας, τόσο σε επίπεδο οργάνων όσο και σε επίπεδο κατάρτισης του προσωπικού αέρος και του προσωπικού εδάφους.
<P>
Θα πρέπει να προσανατολιστούμε προς κοινούς κανόνες κατάρτισης που θα εγγυώνται σε όλους τους ευρωπαίους πολίτες ένα ισότιμο επίπεδο ασφάλειας. Πρέπει να προωθηθούν όλες οι ενέργειες που τείνουν προς αυτή την κατεύθυνση!

<SPEAKER ID=197 NAME="Donnay">
Η έκθεση που παρουσίασε η κ. McIntosh έχει μεγάλη σημασία διότι επεξεργάζεται σε βάθος τους παράγοντες που είναι ικανοί να βελτιώσουν την ασφάλεια των αεροπορικών μεταφορών. Εψήφισα υπέρ της εν λόγω έκθεσης.
<P>
Τα πρόσφατα δραματικά ατυχήματα που συνέβησαν στις Ηνωμένες Πολιτείες, αλλά και στην Ευρώπη, μας υποχρεώνουν να ενισχύσουμε όσο γίνεται περισσότερο την ασφάλεια του είδους αυτού μεταφοράς, πολλώ μάλλον που η ζήτηση στον τομέα των αεροπορικών μεταφορών παρουσιάζει σταθερή αύξηση.
<P>
Η πλειονότητα των αεροπορικών ατυχημάτων αποδίδεται στον ανθρώπινο παράγοντα. Η εν λόγω έκθεση επιμένει στην ανάγκη να ενισχυθεί η κατάρτιση των πιλότων.
<P>
Εξάλλου, η έκθεση επιμένει στην ανάγκη καλύτερης εναρμόνισης των ευρωπαϊκών αεροναυπηγικών προϊόντων, στο πλαίσιο της μέριμνας για την ασφάλεια, αλλά και για να επιτραπεί η μείωση ορισμένων δαπανών και πιέσεων που υφίσταται η ευρωπαϊκή βιομηχανία.
<P>
Πρέπει να υπογραμμισθεί ένα σημαντικό στοιχείο: η Ευρωπαϊκή Επιτροπή ξεκίνησε διαπραγματεύσεις με σκοπό τη σύσταση ευρωπαϊκού οργανισμού επιφορτισμένου με την ασφάλεια στον τομέα της πολιτικής αεροπορίας. Εκφράζουμε την ικανοποίησή μας για τη δημιουργία ενός τέτοιου οργανισμού που θα καθορίσει τεχνικούς κανόνες αναγκαστικού χαρακτήρα για κοινή εφαρμογή.
<P>
Ειδικότερα, θα ήθελα μία από τις προτάσεις μου, που περιλήφθηκε στην έκθεση, να εφαρμοστεί άμεσα από την Επιτροπή. Θα ήταν θετικό η Ευρωπαϊκή Ένωση να μετάσχει ενεργά σε προγράμματα εντοπισμού πιθανών ελλείψεων στον τρόπο με τον οποίο οι αρχές ορισμένων τρίτων χωρών εφαρμόζουν τους κανόνες του διεθνούς οργανισμού πολιτικής αεροπορίας, καθώς και σε προγράμματα τα οποία, σε συνέχεια των παραπάνω εντοπισμών, επιτρέπουν τη συνεργασία με τις εν λόγω αρχές προκειμένου να είναι σε θέση να τηρήσουν τους διεθνείς κανόνες στον τομέα της ασφάλειας.

<SPEAKER ID=198 NAME="Kestelijn-Sierens">
Με την παρούσα αιτιολόγηση της ψήφου μου θα ήθελα να υπογραμμίσω για άλλη μία φορά την υποστήριξή μου προς την έκθεση που κατατέθηκε. Η αύξηση της συχνότητας των αερομεταφορών απαιτεί ολοένα και περισσότερες εγγυήσεις όσον αφορά την ασφάλεια. Τα ανασφαλή αεροσκάφη ή οι ανασφαλείς πτήσεις δεν αποτελούν κίνδυνο αποκλειστικά και μόνο για τους επιβάτες αλλά και για τρίτους και συγκεκριμένα για τους περίοικους των αεροδρομίων, οι οποίοι κινδυνεύουν χωρίς να το θέλουν. Το θέμα της ασφάλειας προβάλλεται ακόμη πιο έντονο στην περίπτωση περιφερειακών αεροδρομίων που προσπαθούν να «επιβιώσουν» και για το λόγο αυτό τηρούν λιγότερο αυστηρές προδιαγραφές από ό, τι άλλα αεροδρόμια. Κατ'αυτό τον τρόπο καθίστανται το καταφύγιο αεροπλάνων από τρίτες χώρες που δεν πληρούν συνήθως τα ευρωπαϊκά πρότυπα. Πρέπει να αποφευχθεί αυτή η εξέλιξη προς τη δημιουργία αεροδρομίων δεύτερης κατηγορίας. Φημολογείται ότι το 92 % των αεροπορικών δυστηχημάτων αφορά αεροπλάνα από φτωχές χώρες.
<P>
Προκειμένου να βελτιωθεί η ασφάλεια των αερομεταφορών πρέπει να καταρτιστεί μία μαύρη λίστα όλων των αερομεταφορέων από τρίτες χώρες οι οποίοι δεν ανταποκρίνονται στα πρότυπα της Ευρωπαϊκής Ένωσης που αφορούν την ασφάλεια και τα συστήματα αναφοράς. Η κατάρτιση μιας τράπεζας δεδομένων για την καταγραφή αεροπορικών δυστηχημάτων μπορεί να ωθήσει τους αερομεταφορείς που δεν διαθέτουν και τόσο καλή φήμη να αντλήσουν τα κατάλληλα συμπεράσματα. Πρέπει να υπάρξει μέριμνα ώστε το προσωπικό θαλάμου διακυβέρνησης και το ιπτάμενο προσωπικό να ανταποκρίνεται στις απαιτήσεις που αφορούν την επαγγελματική ικανότητα και την εμπειρία. Φημολογείται ότι η επικοινωνία μεταξύ των πύργων ελέγχου και του προσωπικού του θαλάμου διακυβέρνησης ενός αεροπλάνου από τρίτες χώρες είναι σε πολλές περιπτώσεις ανεπαρκής. Η άγνοια της αγγλικής γλώσσας εκ μέρους ορισμένων πιλότων αποτελεί αιτία πολλών παρεξηγήσεων οι οποίες θα μπορούσαν να έχουν καταστροφικές συνέπειες. Όπως ορθώς τονίζεται στην έκθεση της εισηγήτριας, η ανάπτυξη ενός ασφαλούς συστήματος αερομεταφορών προϋποθέτει μια άνευ προηγουμένου συνεργασία των ενδιαφερομένων σε όλα τα επίπεδα.
<P>
Επίσης, ιδιαίτερη σημασία έχουν οι προτάσεις που διατυπώνει η εισηγήτρια στο συμπέρασμα αριθ. 13: όπως ανέφερα προηγουμένως, πρέπει να δοθεί ιδιαίτερη προσοχή στη λήψη μέτρων για τον περιορισμό των κινδύνων που διατρέχουν τρίτοι που κατοικούν στην περιοχή αεροδρομίων.
<P>
Τέλος, συμφωνώ με την πρόταση να χορηγούνται πληροφορίες στους επιβάτες σχετικά με τις επιδόσεις των διαφόρων αερομεταφορέων στον τομέα της ασφάλειας. Τα γραφεία ταξιδίων θα πρέπει να δηλώνουν ποιος αερομεταφορέας θα εκτελέσει μια πτήση έτσι ώστε οι επιβάτες να είναι σε θέση να επιλέξουν οι ίδιοι ποιους κινδύνους είναι διατεθειμένοι να διατρέξουν.

<SPEAKER ID=199 NAME="Θεωνάς">
Μας ανησυχεί βαθύτατα η αύξηση του αριθμού των αεροπορικών ατυχημάτων το τελευταίο διάστημα. Από την άποψη αυτή είναι αναγκαία η άμεση λήψη πρόσθετων μέτρων σε επίπεδο Ευρωπαϊκής 'Ενωσης, που να αποσκοπούν κατά κύριο λόγο στην πρόληψη των ατυχημάτων. Πρέπει ιδιαίτερα να ληφθεί υπόψη το γεγονός ότι σε μεγάλο βαθμό η αύξηση των κινδύνων οφείλεται στην εντεινόμενη προσπάθεια συμπίεσης του κόστους με τη χρήση μη ειδικευμένου εποχιακού προσωπικού και την υποβάθμιση της συντήρησης και των λειτουργικών δαπανών.
<P>
Κατά τη γνώμη μας, πρέπει να ενταθεί η συχνότητα και η έκταση των τεχνικών ελέγχων των αεροσκαφών. Η Ευρωπαϊκή 'Ενωση πρέπει να συμβάλει στην καθιέρωση διεθνών στάνταρ για τα αεροναυτικά προϊόντα. Να δοθεί ιδιαίτερη προσοχή στην απαγόρευση και την πάταξη του εμπορίου ανταλλακτικών που στηρίζεται στις απομιμήσεις. Να δοθούν κίνητρα για την αύξηση των κονδυλίων τεχνικής υποστήριξης με σκοπό τη μεγιστοποίηση της ασφάλειας των πτήσεων και την πρόληψη των ατυχημάτων. Να δοθεί προσοχή στην ενιαία ερμηνεία των προτύπων της Διεθνούς Οργάνωσης Πολιτικής Αεροπορίας (ICAO), έτσι ώστε να αποφεύγονται οι καταστρατηγήσεις.
<P>
Δεν νοείται κατά τη γνώμη μας κούρσα ανταγωνισμού στον τομέα της ασφάλειας. 'Ολοι οι κοινοτικοί αερομεταφορείς θα πρέπει να υπόκεινται σε ενιαία στάνταρ κόστους ασφάλειας. Παράλληλα, θα πρέπει να υπάρχουν αυστηρότατες κυρώσεις για τους παραβάτες, που να φτάνουν μέχρι και την αφαίρεση της άδειας λειτουργίας. Συμφωνούμε επίσης με την άποψη της εισηγήτριας για μη χορήγηση άδειας προσγείωσης ή απογείωσης για τα αεροσκάφη τρίτων χωρών που δεν πληρούν τα πρότυπα ασφάλειας.
<P>
Ο ανθρώπινος παράγοντας είναι πρωταρχικής σημασίας για την πρόληψη των ατυχημάτων. Επομένως, κάθε άποψη που διέπεται από τη λογική μείωσης του εργατικού κόστους στον τομέα είναι καταδικαστέα. Πρέπει να χρησιμοποιείται προσωπικό μόνιμο, εξειδικευμένο και συνεχώς εκπαιδευόμενο. Να απαγορευτεί η πρόσληψη εποχιακού ιπτάμενου προσωπικού. Επίσης να αναστραφεί η τάση μείωσης των μελών του πληρώματος. Να υπάρξουν ενιαία κριτήρια σύνθεσης του ιπτάμενου προσωπικού, θαλάμου διακυβέρνησης και θαλάμου επιβατών.
<P>
Συμφωνούμε με πολλές από τις παρατηρήσεις της εισηγήτριας. Περιμένουμε συγκεκριμένες πρωτοβουλίες από την Επιτροπή στα πλαίσια της Ευρωπαϊκής 'Ενωσης και της ICAO στην κατεύθυνση της υλοποίησης των παραπάνω κατευθύνσεων. Ζητάμε επίσης να καθιερωθεί ετήσια συνάντηση για την ασφάλεια των πτήσεων, με τη συμμετοχή αντιπροσώπων όλων των ευρωπαϊκών αερομεταφορικών εταιριών, της Ευρωπαϊκής 'Ενωσης και των εργαζόμενων. Η ασφάλεια των πτήσεων, των επιβατών και των εργαζόμενων είναι ζήτημα που δεν χωράει καμμιά καθυστέρηση.
<P>
Επί της έκθεσης Graenitz

<SPEAKER ID=200 NAME="Oomen-Ruijten">
Η ανακοίνωση της Επιτροπής σχετικά με τις συμφωνίες στον τομέα του περιβάλλοντος συνιστά μια σημαντική συμβολή στο πλαίσιο του πέμπτου περιβαλλοντικού προγράμματος δράσης. Γνωρίζουμε ότι η προαγωγή της αειφόρου ανάπτυξης προϋποθέτει την αποτελεσματική εφαρμογή της περιβαλλοντικής νομοθεσίας. Για να επιτευχθεί ο στόχος αυτός πρέπει να εξετασθεί κατά πόσον, παράλληλα με τη θέσπιση κανόνων, υπάρχουν και άλλα πολιτικά μέσα που προωθούν την εφαρμογή της νομοθεσίας.
<P>
Η αντικατάσταση των κανόνων από άλλα πολιτικά μέσα αποτελεί έναν από τους κύριους στόχους του πέμπτου προγράμματος δράσης. Είναι βέβαιο ότι η σύναψη συμφωνιών στον τομέα του περιβάλλοντος μεταξύ της βιομηχανίας και των κρατικών αρχών μπορεί οπωσδήποτε να αποτελέσει μια εναλλακτική λύση. Διάφορα κράτη μέλη χρησιμοποιούν εδώ και χρόνια το σύστημα αυτό με ιδιαίτερη επιτυχία. Η πρωτοβουλία που ανάλαβε η Ευρωπαϊκή Επιτροπή να εκδώσει την παρούσα ανακοίνωση πρέπει να υποστηριχθεί από το Ευρωπαϊκό Κοινοβούλιο, το οποίο δεν πρέπει να τηρεί επιφυλακτική στάση.
<P>
Με τη σύναψη μιας συμφωνίας θεσπίζονται αποτελεσματικά μέτρα, τα οποία μπορούν να οδηγήσουν στη μείωση των νομοθετικών και διοικητικών παρεμβάσεων. Κατ'αυτή την έννοια κατέθεσα μία τροπολογία επί της έκθεσης. Έτσι, θα μπορούσαμε να προτρέξουμε της νομοθεσίας. Οι συμφωνίες μπορούν επίσης να χρησιμοποιηθούν ως συμπλήρωμα της νομοθεσίας και ενδεχομένως ως μέσο για την εφαρμογή της.
<P>
Οι συμφωνίες προσφέρουν τρία σημαντικά πλεονεκτήματα:
<P>
την εκ των προτέρων ενεργοποίηση της βιομηχανίας;-την αύξηση της αποδοτικότητας του κόστους και τη δυνατότητα ανεύρεσης έτοιμων λύσεων;-την επιτάχυνση και τη διευκόλυνση της υλοποίησης των στόχων που έχουν τεθεί στον τομέα του περιβάλλοντος.Βεβαίως πρέπει να είμαστε προσεκτικοί ενώ υπάρχουν ακόμα διάφορα σημεία τα οποία πρέπει να τύχουν περαιτέρω επεξεργασίας. Δεν επιτρέπεται όμως να τηρούμε εκ των προτέρων αρνητική στάση. Για παράδειγμα, κατά τη σύναψη μιας συμφωνίας στον τομέα του περιβάλλοντος πρέπει να ορισθεί σαφώς ποιες είναι οι κυρώσεις της μη εφαρμογής της (επ'αυτού έχει κατατεθεί τροπολογία). Επίσης, η συμφωνία πρέπει να ανταποκρίνεται σε ορισμένα κριτήρια, τα οποία προσφέρουν συγκεκριμένες εγγυήσεις. Ο στόχος αυτός θα πρέπει να μπορεί να υλοποιηθεί εάν κάνουμε χρήση του καταλόγου ελέγχου που περιγράφεται διεξοδικά στην ανακοίνωση της Επιτροπής. Εφόσον δεν πληρούνται τα κριτήρια αυτά, οι αρμόδιες νομοθετικές αρχές θα πρέπει να έχουν τη δυνατότητα να θεσπίσουν αμέσως δεσμευτικούς κανόνες.
<P>
Καλώ την Επιτροπή να εξετάσει κατά πόσο θα ήταν δυνατό να προωθηθεί σε ευρωπαϊκό επίπεδο η σύναψη παρόμοιων συμφωνιών, δεδομένου ότι ήδη υπάρχουν μερικές και το μέσο αυτό θα μπορούσε να ενδεχομένως να χρησιμοποιηθεί σε περισσότερες περιπτώσεις.
<P>
Επί της έκθεσης Fabra Valles

<SPEAKER ID=201 LANGUAGE="FR" NAME="Fabre-Aubrespy">
Κύριε Πρόεδρε, θα ήθελα να εξηγήσω το λόγο για τον οποίο υπερψήφισα το ψήφισμα που αποτελεί συνέχεια της έκθεσης του κ. Fabra Vallιs, παρά την απόρριψη ορισμένων τροπολογιών.
<P>
Λυπάμαι, πραγματικά, που οι συνάδελφοί μας δεν χρησιμοποίησαν την ευκαρία που είχαν ώστε να ασκήσουν το ρόλο τους ο οποίος συνίσταται στην εκπροσώπηση των διαφορετικών λαών της Ευρώπης, των πολιτών των διαφόρων κρατών μελών που και αυτοί πληρώνουν φόρους.
<P>
Λυπάμαι που οι συνάδελφοί μου δεν θέλησαν να αναλάβουν τις ευθύνες τους. Το ίδιο έγινε και με την απαλλαγή της Επιτροπής το 1992 και πιο πρόσφατα με την υπόθεση της ΣΕΒ. Δεν θελήσαμε να φτάσουμε στα άκρα. Είναι γεγονός πως η αποδοκιμασία που διατυπώνεται στην έκθεση, έπειτα από την εξαιρετικά εμπεριστατωμέν έκθεση του Ελεγκτικού Συνεδρίου, είναι ξεκάθαρη. Παρόλα αυτά η συνέχεια που δόθηκε δεν ήταν πλήρης. Θα μπορούσαμε να είχαμε επιτύχει τη σύσταση μιας εξεταστικής επιτροπής.
<P>
Σήμερα το πρωί, ο Επίτροπος Marins μας είπε ότι η Επιτροπή έκανε πολλά πράγματα. Πολύ καλά: το μόνο πρόβλημα είναι ότι τα κάνει τώρα ενώ θα'πρεπε να τα είχε κάνει πριν από τρία χρόνια. Υπερψήφισα λοιπόν την πρόταση εκφράζοντας τη λύπη μου που δεν προχωρεί πιο μακριά.

<SPEAKER ID=202 NAME="Souchet">
Οι πρακτικές τις οποίες ακολουθεί η Επιτροπή και αποκαλύφθηκαν καταρχήν από το Ελεγκτικό Συνέδριο και στη συνέχεια από τον συνάδελφό μας Fabra Vallιs θέτουν υπό αμφισβήτηση όχι τη διαχείριση ενός συγκεκριμένου Επιτρόπου, αλλά τον απόλυτα απαράδεκτο γενικότερο τρόπο λειτουργίας της Επιτροπής, στον οποίο πρέπει να τεθεί τέλος.
<P>
Πράγματι, είναι τελείως γελοίο να καταγγέλλονται διαρκώς με ψηφίσματα, όπως συμβαίνει στο παρόν Κοινοβούλιο, περιπτώσεις διαφθοράς σε ολόκληρο τον κόσμο και ειδικότερα στα κράτη που ωφελούνται από τα προγράμματα MED, τη στιγμή που στο πλαίσιο της ίδιας της Επιτροπής εφαρμόζονται δόλιες πρακτικές.
<P>
Όλως αντιθέτως, η Επιτροπή όφειλε να δίνει το παράδειγμα για την καταπολέμηση της διαφθοράς στο εσωτερικό των ίδιων της των υπηρεσιών. Όμως, όπως η εμπειρία μας διδάσκει τη σχετική αποτελεσματικότητα του αυτοελέγχου των διοικητικών οργάνων, είναι απαραίτητο το Κοινοβούλιό μας να μην αρκεστεί στα ωραία λόγια των Επιτρόπων (»Να είστε βέβαιοι ότι κάνουμε ό, τι είναι αναγκαίο»), αλλά να διαδραματίσει τον πλήρη ρόλο του στον τομέα αυτό, τον ρόλο του σοβαρού και αυστηρού ελεγκτή των οικονομικών χειρισμών της Επιτροπής.
<P>
Εξετάζοντας με επαγγελματισμό, κύρος και ακρίβεια το φάκελο της ΣΕΒ, και στη συνέχεια το φάκελο της διάπραξης απατών στον ΦΠΑ, χάρη σε δύο εξεταστικές επιτροπές που διεκπεραίωσαν ένα αξιοσημείωτο έργο, το Ευρωπαϊκό Κοινοβούλιο βρίσκεται στο σωστό δρόμο. Εάν, πράγματι, το Κοινοβούλιό μας αντί να επιλαμβάνεται όλων των θεμάτων και να τα εξετάζει επιπόλαια και συχνά χωρίς να διαθέτει την αναγκαία ενημέρωση, κατηύθυνε κατά προτεραιότητα το έργο του προς τον έλεγχο του τρόπου λειτουργίας της Επιτροπής, είναι βέβαιο ότι θα διαδραμάτιζε ένα πολύ χρήσιμο ρόλο.
<P>
Για το λόγο αυτό η Ομάδα μας στηρίζει αποφασιστικά την πρόταση που διατύπωσε κατά τη διάρκεια της συζήτησης ο κ. Fabre-Aubrespy σε ό, τι αφορά τη σύσταση εξεταστικής επιτροπής σχετικά με τη χρήση των πόρων που διατίθενται στα προγράμματα MED.

<CHAPTER ID=8>
Κοινωνικός διάλογος
<SPEAKER ID=203 NAME="Πρόεδρος">
Το επόμενο θέμα είναι η έκθεση (Α4-0226/97) του κυρίου Peter, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής για την ανάπτυξη του κοινωνικού διαλόγου σε κοινοτικό επίπεδο (COM(96)0448 - C4-0526/96).

<SPEAKER ID=204 NAME="Peter">
Κύριε Πρόεδρε, αγαπητοί συνάδελφοι, η οικοδόμηση ενός θεσμικού κοινωνικού διαλόγου σε ευρωπαϊκό επίπεδο είναι συνέπεια της απόφασης της Κοινότητας να ολοκληρώσει την ενιαία αγορά. Στην οικονομία των κρατών-μελών οι κοινωνικοί εταίροι παίζουν ένα ρόλο, που διαφέρει ως προς τη βαρύτητα, αλλά είναι παντού καθοριστικός. Ήταν λογικό κατά την εκχώρηση στην Κοινότητα της ρυθμιστικής αρμοδιότητας για την ενιαία αγορά να συμμετάσχουν οι κοινωνικοί εταίροι. Αυτό συμφωνεί με το πρότυπο μιας κοινωνικής οικονομίας της αγοράς και, δεύτερον, η εγγύτητα των κοινωνικών εταίρων στην πραγματικότητα είναι πλεονέκτημα όσον αφορά την αναγκαιότητα των ρυθμίσεων που πρόκειται να αποφασιστούν, και επίσης την αποδοχή τους.
<P>
Αν ο κοινωνικός διάλογος πρόκειται να εκπληρώσει τους στόχους που έχουν τεθεί, πρέπει να πηγάζει από αυτόν αρκετή επιρροή στη διαδικασία της ανάπτυξης της ενιαίας αγοράς και στα συναφή κοινωνικά ζητήματα. Ο καθορισμός των καθηκόντων και η οργάνωση πρέπει να στραφούν προς τον κοινωνικό διάλογο. Απαιτείται κατ' αρχήν, αλλά και στην πράξη, να εξεταστούν οι μορφές διαλόγου που αναπτύχθηκαν μέχρι τώρα, να διαμορφωθούν νέες ρυθμίσεις στην ουσία καθώς και στον τύπο και να γίνουν αποτελεσματικά και κοινώς αποδεκτά τα κριτήρια συμμετοχής των οργανώσεων στο συλλογικό διάλογο.
<P>
Η ανακοίνωση που υπέβαλε η Επιτροπή σχετικά με την ανάπτυξη του κοινωνικού διαλόγου σε κοινοτικό επίπεδο είναι μια έκκληση για συζήτηση περί μεταρρυθμίσεων. Μέσω της περιγραφής καταστάσεων, της αναθέρμανσης προβλημάτων, της παρακίνησης σε απάντηση ερωτημάτων έχει η ανακοίνωση της Επιτροπής το χαρακτήρα πράσινης βίβλου. Η τοποθέτηση του Ευρωπαϊκού Κοινοβουλίου δεν μπορεί παρά να είναι ανάλογη. Η Επιτροπή ανακοίνωσε την πρόθεσή της να υποβάλει στο δεύτερο εξάμηνο του 1997 τις συγκεκριμένες προτάσεις της για τη βελτίωση του κοινωνικού διαλόγου. Το Ευρωπαϊκό Κοινοβούλιο θα πρέπει τότε με συγκεκριμένο τρόπο να λάβει θέση.
<P>
Αν κανείς ρίξει μια ματιά στο σύνολο των προβλημάτων, απαιτείται πληθώρα μέτρων, οργανωτικο-τεχνικών, δημοσιονομικών και σχετικών με το προσωπικό, των οποίων η σημασία για την πρακτική λειτουργία του κοινωνικού διαλόγου και την αύξηση της αποτελεσματικότητάς του σε όλα σχεδόν τα επίπεδα δεν επιτρέπεται σε καμιά περίπτωση να υποτιμηθεί.
<P>
Προκύπτουν όμως επίσης πολιτικές απόψεις, των οποίων τη σημασία θέλω να θίξω περιληπτικά. Η αντιπροσωπευτικότητα των οργανώσεων που συμμετέχουν στον κοινωνικό διάλογο είναι επιτακτική ανάγκη. Μόνο οργανώσεις που πληρούν τα κριτήρια της αντιπροσωπευτικότητας μπορούν να συμμετάσχουν στον κοινωνικό διάλογο. Τα ίδια τα κριτήρια πρέπει με τη σαφήνειά τους να μην αφήνουν περιθώριο για αμφιβολίες και πρέπει να αντέχουν σε δικαστική εξέταση. Ο καθορισμός τους και η εποπτεία της τήρησής τους είναι θέμα των κοινοτικών οργάνων. Η εκπλήρωσή τους είναι θέμα των οργανώσεων και ενώσεων που θέλουν να συμμετάσχουν στον κοινωνικό διάλογο.
<P>
Αν παρόλα τα διαφορετικά συμφέροντα πρέπει να επικρατεί εποικοδομητικό κλίμα προ παντός εκεί, όπου, μετά το στάδιο της ακρόασης, γίνονται διαπραγματεύσεις και γίνεται λόγος για αποτελέσματα που είναι δεσμευτικά για τρίτους, πρέπει να υπάρχει αμοιβαία αποδοχή των οργανώσεων που συμμετέχουν. Αυτό είναι απόρροια της αυτονομίας των ενώσεων και δεν μπορεί να επιβληθεί μέσα σε μια ελεύθερη, πλουραλιστική κοινωνία.
<P>
Ο κοινωνικός διάλογος σίγουρα δεν είναι θαυματουργό μέσο για την κοινωνικά δίκαιη λύση όλων των υπαρχόντων προβλημάτων, αλλά είναι οπωσδήποτε ένα αποτελεσματικό μέσο διαμόρφωσης, που θα έπρεπε να το χρησιμοποιεί όλο και περισσότερο η Κοινότητα. Η αναγνώριση της αρχής του κοινωνικού διαλόγου δεν επιτρέπεται επομένως να περιοριστεί στην κλασική, κοινωνικοπολιτική προβληματική, αλλά πρέπει να επεκταθεί σε κάθε πρόθεση ρύθμισης με εξέχουσα κοινωνική σημασία.
<P>
Αυτό για παράδειγμα σημαίνει για την Επιτροπή, πως όλοι οι επίτροποι θα αναπτύξουν μια ανάλογη διάθεση για συνεργασία και θα τη μεταδώσουν στις υπηρεσίες που έχουν υπό την εποπτεία τους. Η ανεργία που υπάρχει στην Κοινότητα επιτάσσει την απευθείας αξιοποίηση των δυνατοτήτων που υπάρχουν στον κοινωνικό διάλογο, ώστε να αναζητηθούν λύσεις. Η Επιτροπή πρέπει προ παντός να φέρει στο τραπέζι χωρίς καθυστέρηση συγκεκριμένες προτάσεις σ' αυτό το θέμα.
<P>
Μέσω της ενσωμάτωσης της κοινωνικής συμφωνίας στη Συνθήκη του Αμστερνταμ και της προσχώρησης της Βρετανίας στην κοινωνική συμφωνία θα ενισχυθεί από τη μια η αποτελεσματικότητα των ρυθμίσεων που προέρχονται από τον κοινωνικό διάλογο, αλλά από την άλλη θα εδραιωθεί ακόμα περισσότερο το κοινοβουλευτικό και δημοκρατικό έλλειμμα. Αν το Κοινοβούλιο παραμείνει και μελλοντικά τελείως έξω από μια διαδικασία καθορισμού των κανόνων δικαίου σε ευρωπαϊκό επίπεδο, ενώ το Συμβούλιο συνεχίσει να διατηρεί κι εδώ την τελευταία λέξη, τότε αυτό είναι και παραμένει ένα κεφαλαιώδες λάθος, που δεν μπορεί να επανορθωθεί με την επέκταση των δυνατοτήτων συναπόφασης σε άλλα σημεία.
<P>
Ζητώ επομένως από το Συμβούλιο και την Επιτροπή να έρθουν σε διαπραγματεύσεις με το Κοινοβούλιο για τη σύναψη διαθεσμικής συμφωνίας, ώστε να αποκατασταθούν βραχυπρόθεσμα αυτές οι ζημίες.

<SPEAKER ID=205 NAME="Θεωνάς">
Κύριε Πρόεδρε, η παρούσα ανακοίνωση της Επιτροπής θα μπορούσε υπό ορισμένες προϋποθέσεις να αποτελέσει μια σημαντική ευκαιρία για την ανάπτυξη ενός ουσιαστικού προβληματισμού γύρω από τους στόχους, το περιεχόμενο και τα αποτελέσματα του κοινωνικού διαλόγου σε κοινοτικό επίπεδο. Πολύ περισσότερο που η σημερινή πραγματικότητα επιβεβαιώνει όσους ισχυρίζονται ότι αποτελεί επιδίωξη ο κοινωνικός διάλογος τόσο σε κοινοτικό όσο και σε επίπεδο κρατών μελών να χρησιμοποιείται με τρόπο ώστε να λειτουργεί ως κοινωνικό αμορτισέρ για την απόσβεση των κραδασμών και αντιδράσεων που προκαλεί ανάμεσα στους εργαζόμενους η γενικότερη οικονομική και κοινωνική πολιτική της 'Ενωσης και των κρατών μελών.
<P>
Θα μπορούσε να ελπίσει κανείς ότι η πιο ουσιαστική μορφή κοινωνικού διαλόγου, οι συλλογικές διαπραγματεύσεις και η υπογραφή συλλογικών συμβάσεων εργασίας ανάμεσα στους φορείς των εργαζομένων και των εργοδοτών, θα αποτελούσε αντικείμενο ενίσχυσης στα πλαίσια της παρούσας συζήτησης, όπως επίσης θα έπρεπε να ενισχυθεί η αντιπροσωπευτικότητα με τη συμμετοχή εκπροσώπων των μικρομεσαίων επιχειρήσεων σε όλα τα επίπεδα κοινωνικού διαλόγου. Ωστόσο, οι σχετικές τροπολογίες που αφορούν στην ανάγκη ενίσχυσης των συλλογικών διαπραγματεύσεων και τη διευκόλυνση υπογραφής συλλογικών συμβάσεων εργασίας σε επίπεδο 'Ενωσης, σε επίπεδο πολυεθνικών επιχειρήσεων, καθώς και σε επίπεδο κλαδικό ή περιφερειακό, δεν έτυχαν της υποστήριξης του εισηγητή και της αρμόδιας Επιτροπής Απασχόλησης και Κοινωνικών Υποθέσεων. Την ίδια τύχη είχαν και οι τροπολογίες που αφορούν τη συμμετοχή των μικρομεσαίων επιχειρήσεων στον κοινωνικό διάλογο Val Duchesse και τα άλλα επίπεδα κοινωνικού διαλόγου. Το επιχείρημα ότι οι μικρομεσαίες επιχειρήσεις εκφράζονται μέσω της UNICE είναι τουλάχιστον κωμικό και δεν πείθει κανέναν, αφού αναθέτει στη μεγάλη ευρωπαϊκή βιομηχανία να εκπροσωπήσει τις μικρομεσαίες επιχειρήσεις. Θα ήθελα να καλέσω τους συναδέλφους να υπερψηφίσουν αυτές τις τροπολογίες.

<SPEAKER ID=206 LANGUAGE="NL" NAME="Van Lancker">
Συνάδελφοι, κύριε Επίτροπε, θα ήθελα να συγχαρώ τον εισηγητή με την έξοχη έκθεσή του και να ευχαριστήσω παρεμπιπτόντως την Επιτροπή για το γεγονός ότι με την ανακοίνωση αυτή μας προσκαλεί να προχωρήσουμε στη διεξαγωγή μιας ευρείας συζήτησης για τον κοινωνικό διάλογο. Και αυτό γιατί, παρά τη σύναψη της συνθήκης στο Αμστερνταμ και παρά την παρούσα ανακοίνωση, θα έλεγα ότι η θέση του κοινωνικού διαλόγου στην Ευρώπη είναι εντελώς ακαθόριστη τόσο σε διεπαγγελματικό, όσο και σε τομεακό επίπεδο. Συνάδελφοι, η κατάσταση πρέπει να διασαφηνιστεί.
<P>
Θα ήθελα να αναφερθώ σε τρία σημαντικά παραδείγματα: κατά πρώτον, το Νοέμβριο διοργανώνεται από τη λουξεμβουργιανή Προεδρία μια έκτακτη Σύνοδος Κορυφής για την απασχόληση, η οποία θα μπορούσε να αποτελέσει την έναρξη μιας ευρωπαϊκής στρατηγικής στον τομέα αυτό. Για μένα είναι σαφές ότι στο μέλλον θα πρέπει να αποφασίσουμε να χρησιμοποιήσουμε κατά προτεραιότητα την αύξηση της παραγωγικότητας για την εξασφάλιση εγγυήσεων για τη δημιουργία νέων θέσεων εργασίας με παράλληλη συγκράτηση των μισθών. Αυτό σημαίνει όμως ότι στην προσπάθεια αυτή πρέπει να συμμετέχουν και οι κοινωνικοί εταίροι. Είμαι πεπεισμένος ότι, στα πλαίσια της ΟΝΕ, θα πρέπει στο μέλλον να συναφθούν και σε ευρωπαϊκό επίπεδο συμφωνίες στους τομείς των μισθών και της απασχόλησης. Το ίδιο ισχύει παρεμπιπτόντως και για την οργάνωση της εργασίας και τη μείωση του ωραρίου. Μέχρι σήμερα είναι εντελώς ασαφές ποιος μπορεί να είναι ο ρόλος των κοινωνικών εταίρων στα πλαίσια μιας ευρωπαϊκής στρατηγικής για την απασχόληση. Είναι χαρακτηριστικό ότι η λουξεμβουργιανή Προεδρία δεν έχει καλέσει επισήμως τους κοινωνικούς εταίρους, να επεξεργαστούν για παράδειγμα μια ευρωπαϊκή συμφωνία πλαίσιο που να περιλαμβάνει και συγκεκριμένες δεσμεύσεις.
<P>
Κατά δεύτερον, είναι αλήθεια ότι η Συνθήκη του Αμστερνταμ αφήνει ανοικτά πολλά ερωτήματα που αφορούν την ισχύ και το εύρος των συμφωνιών που συνάπτονται στα πλαίσια του κοινωνικού διαλόγου. Είναι απαραίτητο να διασαφηνιστεί η σχέση με το Συμβούλιο. Τι πρέπει για παράδειγμα να συμβεί σε περίπτωση που το Συμβούλιο διαφωνεί με μία συμφωνία που έχει συναφθεί από τους κοινωνικούς εταίρους; Είναι λογικό να μπορεί το Συμβούλιο να απορρίπτει μία τέτοια συμφωνία χωρίς να υπάρχει μία διαδικασία η οποία να προβλέπει τι πρέπει να συμβεί στη συνέχεια; Υποστηρίζω το αίτημα του εισηγητή και συμφωνώ με τις ανησυχίες του για τη μη συμμετοχή του Ευρωπαϊκού Κοινοβουλίου.
<P>
Συνάδελφοι, θα ήθελα να πω κάτι ακόμα σχετικά με τις ελλείψεις που παρουσιάζονται στον τομεακό διάλογο, βλέπω όμως ότι δεν έχω το χρόνο. Με αφορμή την υπόθεση Renault, υποχρεώθηκα στην οδυνηρή διαπίστωση ότι πρέπει να συναφθούν ακόμη πολλές δεσμευτικές συμφωνίες και στα πλαίσια του τομεακού διαλόγου και ελπίζω ολόψυχα ότι η Επιτροπή θα εκμεταλλευθεί την ανακοίνωση αυτή για να υποβάλει τους προσεχείς μήνες συγκεκριμένες και δεσμευτικές προτάσεις.

<SPEAKER ID=207 LANGUAGE="DE" NAME="Menrad">
Κύριε Πρόεδρε, κύριε Επίτροπε, ο κ. Peter εκπόνησε μια έξοχη και αναλυτική έκθεση για την ανακοίνωση της Επιτροπής σχετικά με τον κοινωνικό διάλογο. Θερμά συγχαρητήρια!
<P>
Η συζήτηση και των δύο εγγράφων δείχνει πως η Συνθήκη του Μάαστριχτ ανοίγει ένα νέο κεφάλαιο ευρωπαϊκής κοινωνικής πολιτικής. Η προσχώρηση της Μεγάλης Βρετανίας στη συμφωνία για την κοινωνική πολιτική, που έγινε στο Αμστερνταμ, ενισχύει αυτήν την εξέλιξη. Πρώτα υπήρχαν στο προσκήνιο της ευρωπαϊκής κοινωνικής πολιτικής συντονιστικές ρυθμίσεις για την κοινωνική ασφάλιση μεταναστών εργαζομένων και κατώτατα όρια ασφαλείας για την προστασία εργασίας. Οι δύο αυτοί τομείς της πολιτικής, η προστασία εργασίας και οι κοινωνικές ασφαλίσεις, συνιστούν επίσης την αρχή της κοινωνικής πολιτικής σε εθνικό επίπεδο.
<P>
Μετά προστέθηκε η ιδέα πως ο εργαζόμενος θα έπρεπε να μπορεί να συμπράττει ως εταίρος και να συμμετέχει στη διαμόρφωση της κοινωνικής πολιτικής. Σε αυτό το εξελικτικό στάδιο βρίσκεται σήμερα η κοινωνική πολιτική της Ευρωπαϊκής Ένωσης. Αναφέρω την οδηγία σχετικά με τα Ευρωπαϊκά Συμβούλια Επιχειρήσεων, που άλλωστε θα είχε αποτύχει χωρίς τον κοινωνικό διάλογο μεταξύ της Ευρωπαϊκής Συνδικαλιστικής Ομοσπονδίας και της UNICE και την ακρόαση μετά τη συμφωνία για την κοινωνική πολιτική. Μετά από αυτήν τη συμφωνία είναι επίσης δυνατό να γίνουν συμφωνίες μεταξύ κοινωνικών εταίρων, οι οποίες σε ορισμένες περιστάσεις ενσωματώνονται με απόφαση του Συμβουλίου στο ευρωπαϊκό Κοινοτικό Δίκαιο, όπως έγινε για παράδειγμα με την άδεια απουσίας των γονιών.
<P>
Εδώ έχει φυσικά μεγάλη σημασία το ποιος μπορεί να λάβει μέρος στον κοινωνικό διάλογο. Το 1993 συνέταξε η Επιτροπή έναν κατάλογο αντιπροσωπευτικότητας για τις οργανώσεις που συμμετείχαν στη διαδικασία καθορισμού των κανόνων δικαίου. Αν δημιουργηθεί κατ' αυτόν τον τρόπο ευρωπαϊκό εργατικό δίκαιο, αυτό θα έχει επιπτώσεις κυρίως στις μικρομεσαίες επιχειρήσεις, που απασχολούν την πλειοψηφία των εργαζομένων στην Ευρώπη. Για χάρη τους είναι απαραίτητη μια ταχεία ενημέρωση του καταλόγου των αντιπροσωπευτικών οργανώσεων.
<P>
Περιμένουμε μια ανάλογη νέα ανακοίνωση της Επιτροπής το ταχύτερο δυνατό. Αυτό είναι το παρασκήνιο της απαίτησης από μέρους μας για μια χωριστή ψηφοφορία για το σημείο 16 της έκθεσης Peter και της επιθυμίας μας να διαγραφεί το τμήμα που αφήνει να εννοηθεί πως θα υπάρξει καθυστέρηση. Κατ' αρχήν είμαστε υπέρ του κριτηρίου της προαιρετικής συμμετοχής στις ενώσεις που θα επιτραπεί να συμμετάσχουν στον κοινωνικό διάλογο. Επίσης είμαστε βέβαια υπέρ μιας ειδικής ρύθμισης υπέρ της χώρας-υποδείγματος στον τομέα της κοινωνικής συνεργασίας, της Αυστρίας, δηλαδή υπέρ της πλήρους συμμετοχής του επίσημου οικονομικού επιμελητηρίου της Αυστριακής Δημοκρατίας. Αλλά γι' αυτό θα πει περισσότερα ο συνάδελφος Hubert Pirker.
<P>
Με σκοπό τη διευκρίνηση των θέσεών μας προτείνουμε με την τροπολογία 3 να επικαλεστεί ρητά το Κοινοβούλιο τη δική του έκθεση Reding του Μαϊου 1994. Εκεί όχι μόνο ορίζεται σαφώς η έννοια της αντιπροσωπευτικότητας, αλλά ζητείται επιτακτικά να οικοδομήσει η Επιτροπή συνεκτικές δομές μεταξύ όλων των αντιπροσωπευτικών οργανώσεων των κοινωνικών εταίρων.
<P>
Ο κοινωνικός διάλογος είναι έκφραση της αρχής της επικουρικότητας. Γι' αυτό προειδοποιώ, να μην επιχειρήσει κανείς να δώσει στους ειδικούς που συμμετέχουν εκεί πάρα πολλές επίσημες συμβουλές για το τι πρέπει να κάνουν. Τις περισσότερες φορές αυτοί ξέρουν καλύτερα. Αυτή η τάση εκφράζεται σε ορισμένες τροπολογίες, που εμείς θα τις απορρίψουμε.
<P>
Η επικουρικότητα σημαίνει πως σε περίπτωση αμφιβολίας έχει προτεραιότητα η μικρότερη μονάδα, αλλά επίσης πως σε περίπτωση αμφιβολίας έχουν προτεραιότητα οι ρυθμίσεις των κοινωνικών εταίρων απέναντι σε κρατικές λύσεις. Είναι σημαντικό να εκμεταλλευτούν οι κοινωνικοί εταίροι τις ευκαιρίες που τους παρέχει η συνθήκη της Ένωσης. Μπορούν να συνεισφέρουν στην αντιμετώπιση κοινωνικοπολιτικών προβλημάτων τη μεγαλύτερη εγγύτητα που έχουν απέναντι στα προβλήματα σε σύγκριση με τους κρατικούς θεσμούς και τα κοινοτικά όργανα. Εξίσου σημαντικό είναι να δραστηριοποιηθεί η Επιτροπή με μια νέα ανακοίνωση σχετικά με τον κοινωνικό διάλογο. Με αυτήν την έννοια, επιθυμούμε να εγκρίνουμε την έκθεση Peter.

<SPEAKER ID=208 LANGUAGE="FR" NAME="Guinebertiθre">
Κύριε Πρόεδρε, αγαπητοί συνάδελφοι, η Ευρώπη θα είναι των πολιτών μόνο εάν οι ίδιοι οι Ευρωπαίοι είναι πραγματικά σε θέση να ορίσουν το μέλλον τους. Κατά συνέπεια, η Επιτροπή έχει απόλυτο δίκαιο να αποδίδει τη μέγιστη προσοχή στην ανάπτυξη του κοινωνικού διαλόγου. Εντούτοις, οι συμφωνίες που θα προκύψουν θα πρέπει να αναγνωρισθούν από όλους και εκεί έγκειται το πρόβλημα. Θα πρέπει κυρίως να σας θυμίσω, αγαπητοί μου συνάδελφοι, ότι στο γαλλικό δίκαιο η αντιπροσωπευτικότητα είναι το μοναδικό κριτήριο που παρέχει σε μία επαγγελματική οργάνωση την ικανότητα να διαπραγματεύεται ισότιμες συμφωνίες. Η αμοιβαία αναγνώριση που υποστηρίζει ο εισηγητής Peter φανερώνει μία αντικειμενική θεώρηση των κοινωνικών εταίρων και για το λόγο αυτό οδηγεί σε αποκλεισμούς.
<P>
Ως εκ τούτο, πιστεύω ότι τα προβλήματα που τίθενται στην Επιτροπή σχετικά με την αντιπροσωπευτικότητα των συνομιλητών της στο διάλογο για την κοινωνική πολιτική της Ένωσης είναι δικαιολογημένα. Πρέπει ωστόσο να πω πως ορισμένοι από τους συνομιλητές αυτούς αμφισβητούν την επίδραση που μπορεί να έχει η άποψή τους στις αποφάσεις των κοινοτικών οργάνων. Πραγματικά, ποιός είναι ο ρόλος των μικρομεσαίων επιχειρήσεων ή των γεωργικών αντιπροσωπειών στη συμφωνία για την κοινωνική πολιτική; Ενώ οι αντιπροσωπείες που συμμετέχουν στον τομεακό διάλογο είναι πολλές, μόνο τρεις οργανώσεις παρεμβαίνουν στη συμφωνία σχετικά με την κοινωνική πολιτική.
<P>
Λαμβανομένων υπόψη όλων αυτών, ελπίζουμε πως η Επιτροπή θα παρουσιάσει το ταχύτερο δυνατό συγκεκριμένες προτάσεις για τη βελτίωση της αποτελεσματικότητας και των στόχων του κοινωνικού διαλόγου. Τα αποτελέσματα του Αμστερνταμ όσο ασήμαντα και αν ήσαν, επέτρεψαν την ενσωμάτωση του κοινωνικού πρωτοκόλλου στη Συνθήκη, την εφαρμογή της συναπόφασης στα κοινωνικά θέματα. Αυτό που απομένει τώρα είναι μία θέση για το Κοινοβούλιο στον κοινωνικό διάλογο. Η ιδέα να περιληφθούν οι κοινωνικοί εταίροι των χωρών που είναι υποψήφιες για ένταξη είναι ενδιαφέρουσα και ευχαριστώ τον εισηγητή Peter που την υπογράμμισε. Τον συγχαίρω για την ποιότητα της έκθεσής του.

<SPEAKER ID=209 LANGUAGE="NL" NAME="Boogerd-Quaak">
Πρόεδρε, στην ουσία ο κοινωνικός διάλογος είναι ένα θέμα συμμετοχής ορισμένων πλευρών. Στην περίπτωση αυτή πρόκειται για τις ευρωπαϊκές αρχές και τους κοινωνικούς εταίρους. Πιστεύω ότι θα πρέπει να αφήσουμε τους κοινωνικούς εταίρους να ρυθμίσουν οι ίδιοι τα θέματα που μπορούν. Για το λόγο αυτό, η παράταξη των Φιλελευθέρων δεν έχει την πρόθεση να υποστηρίξει ορισμένες τροπολογίες σύμφωνα με τις οποίες θα πρέπει να καθορίζουμε εμείς τα θέματα που μπορούν να ρυθμίζουν οι κοινωνικοί εταίροι στα πλαίσια των συλλογικών συμβάσεων εργασίας, πράγμα που σύμφωνα με την παράταξή μας δεν χρειάζεται να γίνεται πάντοτε σε ευρωπαϊκό επίπεδο. Αυτό δεν σημαίνει ότι δεν εμπιστευόμαστε τον κοινωνικό διάλογο. Αυτό που συμβαίνει είναι το αντίθετο και ιδιαιτέρως ενόψει της επικείμενης Συνόδου Κορυφής για την απασχόληση.
<P>
Έρχομαι τώρα σε ένα επίμαχο θέμα στο οποίο αναφέρθηκαν ήδη διάφοροι συνάδελφοι και που αφορά το γεγονός ότι στον κοινωνικό διάλογο εξακολουθούν να συμμετέχουν τρεις εταίροι, χωρίς να εκπροσωπούνται ακόμη οι μικρομεσαίες επιχειρήσεις. Είχα πάντα την εντύπωση ότι τα πράγματα θα μπορούσαν να τακτοποιηθούν σε περίπτωση που εξετάζαμε με τον ενδεδειγμένο τρόπο το θέμα ως Ευρωπαϊκό Κοινοβούλιο.
<P>
Στο μεσοδιάστημα έχουν περάσει τρία χρόνια από τότε που έγινα μέλος του Ευρωπαϊκού Κοινοβουλίου. Επί τρία χρόνια προσπαθώ να υπερασπιστώ τα συμφέροντα των μικρομεσαίων επιχειρήσεων οι οποίες εξακολουθούν να μην συμμετέχουν ισότιμα στον κοινωνικό διάλογο.
<P>
Συνάδελφοι, Επίτροπε, αυτό δεν μπορεί να συνεχιστεί, επειδή αποκλείονται από τον κοινωνικό διάλογο οι εργαζόμενοι και οι εργοδότες του τομέα αυτού. Στην ουσία πρέπει να διαπιστώσουμε ότι η UNICE αντιπροσωπεύει ολοένα και λιγότερους εργαζόμενους επειδή αυξάνεται διαρκώς η ομάδα των εργαζομένων που απασχολούνται στις μικρομεσαίες επιχειρήσεις. Θα πρέπει να το λάβουμε και αυτό υπόψη μας και όχι μόνο τους μεγάλους που συμμετέχουν στο διάλογο.

<SPEAKER ID=210 LANGUAGE="FR" NAME="Elmalan">
Κύριε Πρόεδρε, μετά το Αμστερνταμ και με την ώθηση της γαλλικής κυβέρνησης, η συζήτηση γύρω από τα κοινωνικά και τα σχετιζόμενα με την απασχόληση θέματα έχει ανοίξει και το θέμα είναι για μας πολύ σημαντικό. Το ενιαίο νόμισμα όμως και το σύμφωνο σταθερότητας ως προς τα οποία η Ομάδα μας εξακολουθεί να αντιτίθεται, έρχονται σε αντίφαση με το κοινωνικό πρωτόκολλο και το κεφάλαιο της Συνθήκης που αναφέρεται στην απασχόληση.
<P>
Ο κοινωνικός διάλογος αποτελεί σημαντικό στοιχείο της κοινωνικής και αλληλέγγυας Ευρώπης που θέλουμε να οικοδομήσουμε προς το συμφέρον των πολιτών των χωρών της Ευρώπης. Οπωσδήποτε, διακείμεθα ευνοϊκά στην ενίσχυσή της, στη διεύρυνσή της, διότι έχουν ήδη σημειωθεί θετικά αποτελέσματα σε πολλούς τομείς.
<P>
Ωστόσο, αυτό δεν θα πρέπει να επιφέρει διακρίσεις όσον αφορά ορισμένες συνδικαλιστικές οργανώσεις. Η αναφορά στο κριτήριο της αντιπροσωπευτικότητας σε επίπεδο Ευρωπαϊκής Ένωσης, όπως ανέφερε ο εισηγητής κ. Peter, επιτρέπει τον αποκλεισμό ορισμένων οργανώσεων από τις διαπραγματεύσεις και τις διαβουλεύσεις που προβλέπονται στο κοινωνικό πρωτόκολλο όπως επίσης και τον αποκλεισμό από συμβουλευτικά όργανα, διότι δεν τυγχάνουν μέλη των ευρωπαϊκών δομών, όπως συμβαίνει με ορισμένες συνδικαλιστικές οργανώσεις στη Γαλλία.
<P>
Η δικαιολογημένη επιθυμία επίσης σύστασης κοινωνικού δικαιώματος σε ευρωπαϊκό επίπεδο πρέπει να εκφράζεται μέσω μιας δημοκρατικής διαδικασίας που σέβεται τις διαφορές, τα θεμελειώδη δικαιώματα καθώς και τις σχετικές συμβάσεις της Διεθνούς Οργάνωσης Εργασίας. Οι συμβάσεις αυτές ορίζουν ότι η διαπραγμάτευση με τους εργοδότες είναι δικαίωμα των μισθωτών σε ό, τι αφορά τις συνθήκες απασχόλησης και τις κοινωνικές εγγυήσεις. Καθορίζουν επίσης με σαφήνεια ότι οι μισθωτοί έχουν απόλυτο δικαίωμα εκλογής των προσώπων στους οποίους εμπιστεύονται την άσκηση αυτού του δικαιώματος. Πράγματι, ποια είναι η νομιμότητα των συμφωνιών που συνάπτονται με την Ευρωπαϊκή Ένωση και η αποδοχή τους από τους ενδιαφερόμενους πολίτες, εάν οι αντιπροσωπευτικές εθνικές συνδικαλιστικές οργανώσεις στις οποίες οι πολίτες έχουν αναθέσει την υποστήριξη των συμφερόντων τους δεν συμμετέχουν κατά πλήρες δικαίωμα στις διαπραγματεύσεις;
<P>
Αυτή είναι η δημοκρατική μας αντίληψη για τον κοινωνικό διάλογο που πρέπει να διεξάγεται χωρίς διακρίσεις και αποκλεισμούς. Ταυτόχρονα, προκειμένου να συμβάλλουμε στην εξουδετέρωση της επίθεσης που εξαπολύει η εργοδοσία και ορισμένες κυβερνήσεις ενάντια στα κοινωνικά κεκτημένα και τα δικαιώματα των εργαζομένων, είναι αναγκαίο όλες οι κοινοτικές οδηγίες που αναφέρονται σε κοινωνικά θέματα να εγγυώνται τον σεβασμό των συμβάσεων της Διεθνούς Οργάνωσης Εργασίας, να προβλέπουν σαφώς τη διατήρηση των πλέον ευνοϊκών για τους εργαζόμενους διατάξεων που ισχύουν στα κράτη μέλη και να συμβάλουν στην προώθηση των κοινωνικών δικαιωμάτων σε όλα τα κράτη μέλη.

<SPEAKER ID=211 LANGUAGE="SV" NAME="Holm">
Κύριε Πρόεδρε, πολλά έχουν αλλάξει από την έναρξη του κοινωνικού διαλόγου το 1985. Οι προϋποθέσεις είναι τώρα εντελώς διαφορετικές σε σχέση με τότε. Στον τομέα της αγοράς εργασίας έχουμε τώρα περίπου 20 εκατομμύρια ανέργους και στον κοινωνικό τομέα, σύμφωνα με την Επιτροπή, πάνω από 50 εκατομμύρια φτωχούς στις χώρες της ΕΕ.
<P>
Μπορεί κανείς να πεί ότι η ΕΕ απέτυχε εντελώς στην οικονομική στρατηγική της, η οποία υπερβολικά στενά προσανατολίστηκε και εστιάστηκε στην καταπολέμηση του πληθωρισμού και την σταθερότητα των τιμών. Στην πραγματικότητα αυτή η πολιτική μάλλον αντιστρατεύτηκε την σταθερή ανάπτυξη στους τομείς εργασία, μισθοί, κοινωνική ασφάλεια και περιβαλλοντικές παρεμβάσεις. Αυτοί οι τομείς είναι εξίσου σημαντικές πτυχές της οικονομικής και κοινωνικής σταθερότητας. Γι&#x02BC;αυτό είναι τώρα σημαντικό να χρησιμοποιήσουμε τον κοινωνικό διάλογο, όπου ο κύριος προσανατολισμός πρέπει να είναι η πολιτική της απασχόλησης. Η απορρύθμιση και οι προϋποθέσεις ευελιξίας και προσαρμογής δεν πρέπει να οδηγήσουν στην απορρύθμιση των δικαιωμάτων των εργαζομένων και των συμφωνιών μέσω συναίνεσης και συλλογικών συμβάσεων.
<P>
Υπάρχουν καλές ιδέες, π.χ. για μείωση του χρόνου εργασίας που υλοποιήθηκαν, επί παραδείγματι, από την αυτοκινητοβιομηχανία στην Γερμανία, στην Volkswagen, και στον δημόσιο τομέα και επιχειρήσεις στην πατρίδα μου την Σουηδία. Οι κοινές συμφωνίες οδήγησαν τότε σε μείωση του χρόνου εργασίας χωρίς, ή με μικρή, μείωση του μισθού. Οι υπολογισμοί από, μεταξύ άλλων, την οργάνωση Εναλλακτικοί Ευρωπαίοι Οικονομολόγοι, δείχνουν ότι ο μειωμένος χρόνος εργασίας δημιουργεί νέες θέσεις εργασίας. Θα μπορούσε να δώσει, ανάλογα με το μέγεθος της μείωσης του χρόνου εργασίας, 5 με 10 εκατομμύρια νέες θέσεις εργασίας στις χώρες της ΕΕ.
<P>
Για να επιτευχθεί μια συσπείρωση δυνάμεων πιστεύω, σε αντίθεση με τον εισηγητή, ότι είναι απαραίτητο να διευρυνθεί ο κοινωνικός διάλογος. Δεν πρέπει να περιλαμβάνει μόνο μικρές και μεσαίες επιχειρήσεις, όπως επροτάθη αλλά επίσης και άλλες οργανώσεις όπως π.χ. το Ευρωπαϊκό Δίκτυο των ανέργων, κάτι που εμείς, της Ομάδας των Πρασίνων, προτείναμε στην τροπολογία 5. Γι&#x02BC;αυτό ζητώ από τους συναδέλφους να την υποστηρίξουν.

<SPEAKER ID=212 LANGUAGE="IT" NAME="Amadeo">
Κύριε Πρόεδρε, ο κοινωνικός διάλογος σε κοινοτικό επίπεδο δεν διεξάγεται πάντοτε με ομοιόμορφο τρόπο. Πολλές φορές, παράλληλα με τις θεμελιώδης αρχές και τα θεμελιώδη στοιχεία που τον χαρακτηρίζουν, ο διεπαγγελματικός διάλογος και ο κλαδικός διάλογος διεξάγονται από επιτροπές και ομάδες εργασίας. Σήμερα, στο πλαίσιο του κοινωνικού πρωτοκόλλου, βρίσκουμε, άλλες δομές και άλλες διαδικασίες που έχουν πρόσφατα θεσπισθεί και αποτελούν αναπόσπαστο τμήμα για τον προσδιορισμό των ευρωπαϊκών κανονισμών.
<P>
Η έκθεση που σήμερα εξετάζουμε, πολύ σωστά τονίζει την απασχόληση και τη δημιουργία νέων θέσεων εργασίας καθώς και την ανάγκη απάλειψης των φαινομένων αποσύνδεσης με την τοπική πραγματικότητα. Ο κοινωνικός διάλογος θα πρέπει, κατά τη γνώμη μας, να προωθείται και να γίνεται γνωστός στις οργανώσεις των κοινωνικών εταίρων με τη χρησιμοποίηση των θυρίδων πληροφόρησης της Επιτροπής, μέσω του Ευρωπαϊκού Ιδρύματος για τη Βελτίωση των Συνθηκών Ζωής και Εργασίας, αλλά κυρίως μέσω του Ευρωπαϊκού Κέντρου των Σχέσεων Εργασίας, του οποίου η έδρα βρίσκεται στη Φλωρεντία. Το άνοιγμα του κοινωνικού διαλόγου στις πιο αντιπροσωπευτικές οργανώσεις σε ευρωπαϊκό επίπεδο και η διεύρυνση του κλαδικού διαλόγου στο δημόσιο τομέα αποτελούν προτεραιότητες που η Επιτροπή έχει τονίσει με σαφήνεια.
<P>
Θεωρούμε θετική την ένταξη του κοινωνικού πρωτοκόλλου στη νέα συνθήκη και τη διεύρυνση των διαδικασιών συναπόφασης σε κοινωνικές θεματικές που εξαρτώνται από τη συνεργασία, αλλά ευχόμαστε και ο κοινωνικός διάλογος με την ευρύτερη έννοια να μπορέσει να επανεμφανισθεί στις διαδικασίες συναπόφασης που προβλέπει η συνθήκη.

<SPEAKER ID=213 LANGUAGE="ES" NAME="Cabezσn Alonso">
Κύριε Πρόεδρε, στο δρόμο για την οικοδόμηση μιας πραγματικής συλλογικής διαπραγμάτευσης σε ευρωπαϊκό επίπεδο, απομένει ακόμη να διανυθεί μεγάλη απόσταση. Είναι ακόμη αναγκαίο να προοδεύσουμε στην οργάνωση, και μάλιστα στον ίδιο τον καθορισμό αυτού που εννοούμε λέγοντας κοινωνικός διάλογος σε ευρωπαϊκό επίπεδο, προκειμένου η επιρροή του να φαίνεται στην ανάπτυξη της εσωτερικής αγοράς και στις κοινωνικές της επιπτώσεις, και γενικώς, να φαίνεται στην υλοποίηση όλων των κοινών πολιτικών. Η διαδικασία μεταφοράς μοιραζόμενων αρμοδιοτήτων στην Ευρωπαϊκή Ένωση δεν συνοδεύτηκε από μια ανάπτυξη του πρωταγωνιστικού ρόλου των κοινωνικών εταίρων.
<P>
Πρόκειται για ένα θέμα που δημιουργεί ουκ ολίγα ερωτήματα και ορισμένα από αυτά τα ακούσαμε. Δημιουργεί προβλήματα: αντιπροσωπευτικότητα αυτών που εννοούμε ως κοινωνικούς εταίρους, πεδίο του τομεακού διαλόγου, διαφοροποίηση μεταξύ διαβούλευσης και διαπραγμάτευσης, δεσμευτικός χαρακτήρας των συμφωνιών, συμβατότητα του διαλόγου και της διαπραγμάτευσης με την ίδια τη νομοθετική δραστηριότητα, κλπ.
<P>
Το 1985 ξεκίνησε ένα πείραμα κοινωνικού διαλόγου, το οποίο θα πρέπει να εξακολουθήσουμε να αναπτύσσουμε, διότι δεν προχώρησε αρκετά. Η Συνθήκη για την Ευρωπαϊκή Ένωση και η πρόσφατη αναθεώρηση του Αμστερνταμ αναφέρουν την ανάγκη να υποστηριχθεί αυτός ο κοινωνικός διάλογος. Είναι απαραίτητο -και ίσως επείγον- να οργανωθούν οι διαδικασίες ώστε τα αποτελέσματα να είναι βέλτιστα ει δυνατόν. Ο κοινωνικός διάλογος μπορεί να επιλύσει προβλήματα σε ορισμένες οδηγίες που μελετώνται ή συζητώνται· ο κοινωνικός διάλογος μπορεί και πρέπει να επιλύσει προβλήματα σχετικά με τη ρύθμιση διαφόρων οικονομικών τομέων· ο κοινωνικός διάλογος είναι το καλύτερο μέσον για τη ρύθμιση των εργασιακών σχέσεων και για τη ρύθμιση των συνθηκών εργασίας. Ο κοινωνικός διάλογος αποτελεί μια ενεργό πολιτική απασχόλησης. Γι' αυτό, επιχειρηματίες και εργαζόμενοι, μέσω των φορέων εκπροσώπησής τους, πρέπει να μεταφέρουν σε ευρωπαϊκό επίπεδο τον πρωταγωνιστικό ρόλο που έχουν σε εθνικό επίπεδο, και με βάση το ευρωπαϊκό επίπεδο, οι εν λόγω φορείς να είναι πολύ πιο δραστήριοι στην εφαρμογή κοινών μέτρων και δράσεων υπέρ της απασχόλησης.
<P>
Συγχαίρω τον εισηγητή και, λόγω του ότι πρόκειται για μια αυστηρή και ακριβή έκθεση, ζητώ την υποστήριξή σας, και ζητώ επίσης την υποστήριξή σας στη θέση που θα λάβει ο εισηγητής απέναντι στις τροπολογίες.

<SPEAKER ID=214 LANGUAGE="DE" NAME="Pirker">
Κύριε Πρόεδρε, πιστεύω πως όλοι όσοι συμμετέχουμε εδώ στη συζήτηση συμφωνούμε ότι ο κοινωνικός διάλογος λειτουργεί μόνο όταν είναι επίσης δεδομένη η αντιπροσωπευτικότητα, δηλαδή όταν όλοι όσοι συμμετέχουν σε εθνικό επίπεδο στον κοινωνικό διάλογο είναι παρόντες και σε ευρωπαϊκό επίπεδο. Αυτό είναι ιδιαίτερα σημαντικό, όταν η Ευρωπαϊκή Ένωση θέλει να εφαρμόσει κοινοτικά μέτρα και σε εθνικό επίπεδο. Εδώ χρειάζεται κατάλληλους εταίρους, που να έχουν δύναμη επιβολής. Κι αυτοί υπάρχουν μόνο όταν υπάρχει αντιπροσωπευτικότητα.
<P>
Θα ήθελα να σας δείξω με το παράδειγμα της Αυστρίας, πως αυτή η αντιπροσωπευτικότητα δεν είναι παντού δεδομένη. Ο συνάδελφος κ. Menrad το ανέφερε ευτυχώς στην ομιλία του. Στην Αυστρία είναι έτσι τα πράγματα, ώστε το Οικονομικό Επιμελητήριο, που εκεί αντιπροσωπεύει τις μικρομεσαίες επιχειρήσεις, το εμπόριο, τα επιτηδεύματα, δεν είναι παρόν σε ευρωπαϊκό επίπεδο. Εκεί, η ένωση των βιομηχάνων στο πλαίσιο της UNICE είναι ο αντίστοιχος εταίρος στον κοινωνικό διάλογο, δηλαδή ο εταίρος που στην Αυστρία συνάπτει συλλογικές συμβάσεις εργασίας, δεν αντιπροσωπεύεται σε ευρωπαϊκό επίπεδο. Κι αυτό είναι δίλημμα, γιατί εδώ δεν αντιπροσωπεύονται πολλοί επιχειρηματίες και αντίστροφα η Ένωση δεν έχει καμία ευκαιρία να εφαρμόσει με κατάλληλο τρόπο στην Αυστρία αυτά που την ενδιαφέρουν. Αυτό όμως μπορεί να αλλάξει. Κατέθεσα πρόταση τροποποίησης - αριθμός 2 στο σημείο 17 - και σας παρακαλώ να την υποστηρίξετε, γιατί ορίζει πως εδώ πρέπει να μπορούμε να αποφασίσουμε, πως ο συμβαλλόμενος εταίρος, το αυστριακό Οικονομικό Επιμελητήριο, θα συμμετάσχει στον κοινωνικό διάλογο στο πλαίσιο μιας εξαίρεσης.

<SPEAKER ID=215 LANGUAGE="SV" NAME="Lindqvist">
Κύριε Πρόεδρε, η ΕΕ έχει αφιερώσει υπερβολικά πολύ χρόνο στην οικονομία, την ΟΝΕ, τα κριτήρια σύγκλισης και την ικανοποίηση ενός σωρού κανόνων, αντί να αντιμετωπίσει το μεγαλύτερο ζήτημα που έχουμε να λύσουμε στην Ευρώπη, δηλ. την ανεργία. Γι&#x02BC;αυτό είναι σημαντικό να υπάρχει τώρα μεγαλύτερη πίεση στο να αποκτήσει υψηλότερη προτεραιότητα αυτό το ζήτημα σε όλα τα επίπεδα. Αυτή η έκθεση είναι ένα βήμα προς αυτή την κατεύθυνση.
<P>
Ο διάλογος πρέπει να γίνει πρωτίστως με τους εταίρους της αγοράς εργασίας, σε εθνικό επίπεδο και φυσικά σε ευρωπαϊκό επίπεδο επίσης. Ωστόσο οι μεγαλύτερες επιτυχίες μπορούν να γίνουν στην μικρή οπτική του τοπικού επιπέδου, μεταξύ των εταίρων χωρίς εμπλοκή ούτε της ΕΕ ούτε των κρατών. Αυτός ο δρόμος θα πρέπει να επιλεγεί.
<P>
Αυτή η έκθεση αναφέρεται επίσης στην συνεργασία μεταξύ των επιτροπών που υπάρχουν σε επίπεδο ΕΕ, και των νεοϊδρυθεισών επιτροπών που δημιουργήθηκαν από το Συμβούλιο. Αυτό είναι πολύ καλό. Ένας τρόπος να παραχθεί μεγάλος αριθμός καλών προτάσεων για την επίλυση του μεγαλύτερου προβλήματός μας θα μπορούσε να ήταν μία τράπεζα ιδεών, που θα δημιουργηθεί από τις χώρες, τους εταίρους της αγοράς εργασίας και επίσης από την ΕΕ, πριν την Διάσκεψη στο Λουξεμβούργου.

<SPEAKER ID=216 LANGUAGE="ES" NAME="Gonzαlez Αlvarez">
Κύριε Πρόεδρε, κύριε Επίτροπε, συμμερίζομαι τις ανησυχίες του εισηγητή, -όπως και του εισηγητή της γνωμοδότησης της Επιτροπής Οικονομικής, Νομισματικής και Βιομηχανικής Πολιτικής- όταν εκφράζει την αγωνία του προκειμένου ο κοινωνικός διάλογος να μη χρησιμεύσει στα κοινοτικά θεσμικά όργανα και στις Κυβερνήσεις ως ασπίδα, ως προσκρουστήρας, για τις σεισμικές δονήσεις που καμιά φορά προκαλεί η θέση σε λειτουργία ορισμένων οικονομικών πολιτικών.
<P>
Συμμερίζομαι επίσης την ανησυχία του -όπως και άλλων συναδέλφων- προκειμένου να εκπροσωπούνται επαρκώς οι μικρομεσαίες επιχειρήσεις στη διαπραγμάτευση, εφόσον αυτές δημιουργούν το 85 % ή και περισσότερο των κοινοτικών θέσεων απασχόλησης. Και σχετικά με το ότι οι διαπραγματεύσεις θα πρέπει να επικεντρώνονται όχι μόνο στη δημιουργία θέσεων απασχόλησης, αλλά και στη μη απώλεια θέσεων απασχόλησης. Όλοι θυμόμαστε την έλλειψη διαλόγου που υπήρξε σχετικά με την απόφαση της εταιρείας Renault-Vilvoorde και την απώλεια τριών χιλιάδων θέσεων εργασίας. Σήμερα μάλιστα, η βορειοαμερικανική πολυεθνική Electrolux απειλεί με την απώλεια είκοσι χιλιάδων θέσεων εργασίας στην Ευρώπη· μερικών από αυτές στην Ισπανία, στην Alcalα de Henares, μια περιοχή με 20 % ανεργία.
<P>
Συνεπώς, να επικεντρωθούμε στη διαπραγμάτευση για την απασχόληση και στη διαπραγμάτευση για να μη χαθεί απασχόληση. Το διάλογο αυτόν θα τον διευκόλυνε ίσως ένα κώδικας δεοντολογίας για τις πολυεθνικές που να τους απαγόρευε να στερήσουν από την Ευρώπη είκοσι χιλιάδες θέσεις απασχόλησης χωρίς καμιά συνέπεια για αυτές.
<P>
Θα ήταν επίσης απαραίτητη -και βεβαίως, εδώ δεν υπεισέρχεται μόνον ο βολονταρισμός του Ευρωπαϊκού Κοινοβουλίου- η παρουσία των γυναικών σε αυτόν τον κοινωνικό διάλογο. Διότι, όπως είδαμε με τον κώδικα δεοντολογίας για την ισότητα μισθολογικών ευκαιριών που εγκρίθηκε, η απουσία των γυναικών επηρεάζει το ότι αυτές δεν μπορούν να επιτύχουν ένα ίσο μισθολογικό επίπεδο, το οποίο σήμερα ακόμη παρουσιάζει μια διαφορά μεταξύ 20 και 30 % σε πολλές χώρες της Ευρωπαϊκής Ένωσης.
<P>
Θα πρέπει να ληφθεί επίσης υπόψη η πρόταση που καταθέτει η Επιτροπή Σοφών, υπό την προεδρία της κ. Pintassilgo, προκειμένου οι Κοινότητες να διεξαγάγουν διαβούλευση με τους κοινωνικούς εταίρους ενόψει της συγκεκριμένης εφαρμογής των θεμελιωδών κοινωνικών δικαιωμάτων. Πιστεύω ότι σήμερα βρισκόμαστε σε μια κρίσιμη στιγμή της ευρωπαϊκής οικοδόμησης. Για ορισμένους, η Σύνοδος Κορυφής του Αμστερνταμ υπήρξε απογοήτευση και αποτυχία, διότι δεν επικεντρώθηκε αρκετά στην πτυχή της κοινωνικής συνοχής, της δημιουργίας θέσεων απασχόλησης. Γνωρίζουμε ότι θα διεξαχθεί μια Σύνοδος Κορυφής στο Λουξεμβούργο, πολύ φοβόμαστε όμως ότι, όπως μας είπε και ο κ. Juncker τις προάλλες στην Επιτροπή Κοινωνικών Υποθέσεων και Απασχόλησης, αν δεν υπάρξει χρηματοδότηση της εν λόγω δημιουργίας θέσεων απασχόλησης, η Σύνοδος Κορυφής δεν θα είναι αρκετά αποτελεσματική για τη δημιουργία αυτών των θέσεων απασχόλησης που όλοι χρειαζόμαστε.

<SPEAKER ID=217 LANGUAGE="EN" NAME="Skinner">
Κύριε Πρόεδρε, ευχαριστώ τον κύριο Peter για τη σκληρή εργασία του σχετικά με αυτή την έκθεση, η οποία εμείς στην επιτροπή γνωρίζουμε ότι αντιμετώπισε προβλήματα. Παρά ταύτα, χειρίστηκε πολύ καλά το θέμα και έχουμε σημειώσει μεγάλη πρόοδο.
<P>
Ποτέ πριν δεν ήταν τόσο σημαντικός ο κοινωνικός διάλογος, τουλάχιστον όσον αφορά τη διατήρηση του, και μπορούμε να δούμε ότι απειλείται ποικιλοτρόπως από ανθρώπους οι οποίοι νομίζω πως προτιμούν τη βιομηχανική αναρχία. Αν δείτε το πρόβλημα της Renault, φαίνεται σαν να δίνονται εξετάσεις στον κοινωνικό διάλογο, έναν κοινωνικό διάλογο ο οποίος ποτέ πριν δεν εξετάστηκε τόσο σοβαρά. Φαίνεται όμως ότι, κατά τη διάρκεια των τελευταίων δεκαετιών, η μόνη πραγματική βιομηχανική, οικονομική και κοινωνική πρόοδος που έγινε βασίστηκε στο γεγονός ότι υπάρχει μια σχέση, μια ανθεκτική - και πραγματική - σχέση που βασίζεται στις σχέσεις που υπάρχουν στο χώρο εργασίας. Όχι τις φανταστικές, όχι αυτές που εμφανίζονται γιατί συναντoύνται τα συνδικάτα, αλλά αυτές που υπάρχουν επειδή οι συνδικαλιστές και οι πραγματικές εταιρείες που συνδιαλέγονται στους χώρους εργασίας είχαν μια σχέση και μπορούν να προσκομίσουν αυτή τους την εμπειρία στο τραπέζι των συζητήσεων. Είναι απόλυτα σωστό να διατηρήσουν αυτές οι οικονομικές ενότητες τη σχέση τους σε ευρωπαϊκό επίπεδο: όσον αφορά τουλάχιστον την αντιπροσωπευτικότητα, οι πιο σημαντικές οργανώσεις που συμμετέχουν στους χώρους εργασίας έχουν εμπλακεί σε ένα μακροπρόθεσμο ρόλο και στην σταθεροποίηση του κοινωνικού διαλόγου που υπάρχει.
<P>
Μόνο οι οργανώσεις που ανταποκρίνονται στα κριτήρια που έθεσε αρχικά η Επιτροπή μπορούν να αναμένουν να συμμετάσχουν. Οι οργανώσεις των μικρών επιχειρήσεων παίζουν οπωσδήποτε κάποιο ρόλο, και θα πρέπει σαφώς να έχουν μεγαλύτερη πρόσβαση και συμμετοχή, αλλά όχι αποκλειστικά και μόνο επειδή οι μικρές επιχειρήσεις επιθυμούν να απορρίψουν την κοινωνική νομοθεσία. Πρέπει και αυτοί να είναι πραγματικοί εταίροι στο τραπέζι των διαπραγματεύσεων.
<P>
Καθώς η κεντρική και ανατολική Ευρώπη κερδίζουν συνεχώς έδαφος, θα ήταν σωστό να τους επιτρέψουμε να συμμετέχουν στις συζητήσεις με το καθεστώς του παρατηρητή, έτσι ώστε να υπάρξει μια αποτελεσματική διαδικασία αλλαγής και προσαρμογής. Είναι σωστό επίσης να πούμε ότι το Ηνωμένο Βασίλειο συμμετείχε πολύ λίγο στον κοινωνικό διάλογο. Αυτό όμως έχει αλλάξει. Ο κύριος Macartney έγινε υπουργός για τον κοινωνικό διάλογο. Αυτό θα πρέπει να το αναφέρω.
<P>
Ο κύριος Ρeter με το δίκιο του ζητάει μεταρρυθμίσεις στην Μόνιμη Επιτροπή Απασχόλησης και αυξανόμενο ρόλο του Κοινοβουλίου. Όμως, Επίτροπε, έχω και μια ερώτηση για σας. Εφόσον έχουμε κοινωνικό διάλογο, πόσο γνωρίζουμε τις βιομηχανικές σχέσεις στην Ευρωπαϊκή Ένωση και ποιες συγκεκριμένες εγγυήσεις και θεσμικούς μηχανισμούς πρέπει να αποκτήσουμε για να διασφαλίσουμε την πρόοδο των βιομηχανικών σχέσεων σε όλη την Ευρωπαϊκή Κοινότητα;

<SPEAKER ID=218 LANGUAGE="NL" NAME="Thyssen">
Πρόεδρε, επικροτώ τη σαφή και ιδιαίτερη σημασία που αποδίδει η έκθεση στις μικρομεσαίες επιχειρήσεις. Ωστόσο, ούτε η έκθεση ούτε η ανακοίνωση της Επιτροπής προχωρούν στο σημείο που θα έπρεπε. Δεν χρειάζεται να αναφερθώ στη σημασία των μικρομεσαίων επιχειρήσεων για την κοινωνικοοικονομική ανάπτυξη της Ευρώπης. Υποθέτω ότι εσείς, συνάδελφοι, και εσείς Επίτροπε, έχετε εν τω μεταξύ πεισθεί ότι η διαφορά κλίμακας των μικρομεσαίων επιχειρήσεων έναντι των μεγάλων απαιτεί το διαχωρισμό της πολιτικής σε ορισμένους τομείς.
<P>
Τα συμφέροντα των μικρομεσαίων επιχειρήσεων δεν συμπίπτουν πάντοτε με τα συμφέροντα των μεγάλων και αυτός είναι ο λόγος για τον οποίο πολλές μικρομεσαίες επιχειρήσεις αποφασίζουν να συνενωθούν. Αυτός είναι και ο λόγος για τον οποίο πρέπει να απαιτήσουν τη συμμετοχή των ΜΜΕ στον κοινωνικό διάλογο, εφόσον τουλάχιστον επιθυμούμε να ενισχύσουμε στο μέτρο του δυνατού τη νομιμότητα του διαλόγου αυτού.
<P>
Στο πλαίσιο αυτό, αυτό που έχει σημασία δεν είναι μόνο η αντιπροσωπευτικότητα αλλά και το έρεισμα των πλευρών που συμμετέχουν στο διάλογο. Οι μικρομεσαίες επιχειρήσεις πρέπει να μπορούν αφ'εαυτές να συμμετέχουν στο διάλογο και όχι μόνο στις διαβουλεύσεις αλλά και στις συνεννοήσεις που οδηγούν στη σύναψη κοινωνικών συμφωνιών που μπορούν εκ των υστέρων να προσλάβουν δεσμευτικό χαρακτήρα. Δυστυχώς, η έκθεση δεν αναφέρεται στην αναγκαία συμμετοχή των μικρομεσαίων επιχειρήσεων στη διαδικασία συνεννόησης και στη σύναψη συλλογικών συμβάσεων. Πρόκειται για ένα λάθος το οποίο θα μπορούσε να διορθωθεί με την έγκριση της τροπολογίας αριθ. 4. Η πολιτική μου παράταξη ελπίζει ότι αυτό θα συμβεί και κυρίως ότι εσείς, κύριε Επίτροπε, θα αναλάβετε συγκεκριμένες πρωτοβουλίες επί του σημείου αυτού.

<SPEAKER ID=219 LANGUAGE="SV" NAME="Carlsson">
Κύριε Πρόεδρε, η Επιτροπή θέλει να κάνει μια αναθεώρηση του κοινωνικού διαλόγου. Ωραία! Αυτό χρειάζεται για πολλούς λόγους, μεταξύ άλλων γιατί έχουμε μία ταχέως μεταβαλλόμενη αγορά εργασίας, τα όρια μεταξύ εργαζομένων και εργοδοτών σβήνουν και όλο και περισσότεροι γίνονται αυτοαπασχολούμενοι. Πολλοί, πέραν των άλλων νέοι άνθρωποι, δεν αισθάνονται την ίδια συμμετοχή στις, πολλές φορές συλλογικές και ιεραρχικές, οργανώσεις της αγοράς εργασίας. Για να μπορεί να λυθεί το πρόβλημα της ανεργίας πρέπει να μεταρρυθμιστεί η αγορά εργασίας. Τότε χρειάζεται μια δομή που αποδέχεται την δύναμη της αλλαγής και που αφήνει χώρο για ατομικές και τοπικές λύσεις.
<P>
Κύριε Επίτροπε, αγαπητοί συνάδελφοι, στη συνεχιζόμενη συζήτησή μας, σχετικά με την αναθεώρηση του κοινωνικού διαλόγου, πρέπει οι εναρκτήριες αξίες να είναι αποτελεσματικότητα, περιορισμοί, επίβλεψη και διαφάνεια, αλλά επίσης αντιπροσωπευτικότητα και νομιμότητα. Θεωρώ ότι είναι σημαντικό να μην έχουν στις δημοκρατικές διαδικασίες λήξης αποφάσεων της ΕΕ οι εταίροι της αγοράς εργασίας μία ιδιαίτερη αντιμετώπιση. Εκτός αυτού είναι πάρα πολύ σημαντικό να μην παραιτούνται οι εκλεγμένοι πολιτικοί, πέραν των άλλων σε εθνικό επίπεδο, από το δύσκολο καθήκον να ξαναδημιουργήσουν τις προϋποθέσεις μιας αποτελεσματικής αγοράς εργασίας.

<SPEAKER ID=220 LANGUAGE="DE" NAME="Mann, Thomas">
Κύριε Πρόεδρε, ο κοινωνικός διάλογος, είτε ανεξάρτητα από τον κλάδο της οικονομίας είτε σε συμβουλευτικές επιτροπές και ανάλογα με τον τομέα, δηλαδή σε ξεχωριστές περιοχές της οικονομίας, προσφέρει σημαντική συμβολή στην προσπάθεια της εξεύρεσης λύσεων στην πολιτική της απασχόλησης, της δημιουργίας νέων θέσεων εργασίας και της συμμετοχής των γυναικών. Η κοινωνική συναίνεση είναι ένα σημαντικό πλεονέκτημα της Ευρώπης ως τόπου εγκατάστασης οικονομικής δραστηριότητας, πράγμα που αφορά και τις επενδύσεις, για τις οποίες υπάρχει άμεση ανάγκη.
<P>
Ενόψει της παγκοσμιοποίησης της οικονομίας, που πολλοί την φοβούνται όπως ο λαγός το φίδι, πρέπει οι εργασιακοί κανόνες να προσαρμοστούν, αλλά να μην πεταχτούν στη θάλασσα. Πρέπει από κοινού να συμφωνηθεί ένας κοινωνικός μετασχηματισμός και από κοινού να αποφευχθεί η κοινωνική κατεδάφιση. Η δράση που γίνεται με μορφή συνεργασίας είναι η μόνη σωστή απάντηση στη στρατηγική σύγκρουσης που τώρα κυριαρχεί. Ο κοινωνικός διάλογος πρέπει λοιπόν να ενισχυθεί, όπως υποστήριξε ως ειδικός ο Helwin Peter.
<P>
Βέβαια, κύριε Επίτροπε, η Επιτροπή πρέπει να φροντίσει για επιτροπές που να συμβουλεύουν αποτελεσματικά. Για το σκοπό αυτόν είναι αναγκαίες οι έγκαιρες, συστηματικές ακροάσεις και ο θεματικός συντονισμός. Οι κοινωνικοί εταίροι πρέπει να γίνουν ανοιχτοί. Ο κύκλος των τριών μεγάλων κεντρικών οργανώσεων πρέπει να διευρυνθεί με τους αντιπροσώπους των μικρομεσαίων επιχειρήσεων, είτε με διαβουλεύσεις είτε με διαπραγματεύσεις. Οι δομές των μελλοντικών κρατών-μελών της Ευρωπαϊκής Ένωσης πρέπει να συμπεριληφθούν. Ο κοινωνικός διάλογος πρέπει να εστιάσει στο μέλλον. Το κέντρο βάρους από άποψη περιεχομένου είναι η πολιτική στο θέμα της απασχόλησης. Θα συζητηθούν επίσης οι τομείς όπου υπάρχει κοινοτική αρμοδιότητα, ιδίως μετά την ενσωμάτωση στη Συνθήκη της Ευρωπαϊκής Ένωσης από τα δεκαπέντε κράτη-μέλη του κεφαλαίου για την απασχόληση, του κοινωνικού πρωτοκόλλου και του χάρτη των θεμελιωδών δικαιωμάτων των εργαζομένων. Όποιος θέλει την κοινωνική οικονομία της αγοράς, αυτός είναι υπέρ των συμμαχιών, αυτός είναι υπέρ των συμμαχιών για την εργασία στις περιφέρειες ή στους κλάδους και αυτός είναι υπέρ ενός μόνιμου διαλόγου με τους κοινωνικούς φορείς.

<SPEAKER ID=221 NAME="Flynn">
Κυρία Πρόεδρε, θα ήθελα να ευχαριστήσω όλους όσους συμμετείχαν σε αυτή τη συζήτηση. Ο κοινωνικός διάλογος έχει βέβαια ανθίσει κατά τα τελευταία έτη και τώρα βρίσκεται σε ένα κρίσιμο σημείο της ανάπτυξης του. Οι κοινωνικοί εταίροι παίζουν όλο και σημαντικότερο ρόλο στην ανάπτυξη της ευρωπαϊκής κοινωνικής πολιτικής και ο διάλογος θα γίνεται όλο και πιο σημαντικός καθώς οι κοινωνικοί εταίροι θα παίζουν σημαντικό ρόλο στην προώθηση των πολιτικών συμπερασμάτων που συμφωνήθηκαν στο Αμστερνταμ. Όμως το ανακοινωθέν για την ανάπτυξη του κοινωνικού διαλόγου σε ευρωπαϊκό επίπεδο, το οποίο εγκρίθηκε από την Επιτροπή το Σεπτέμβριο του προηγούμενου έτους, ζητούσε την ειλικρινή επανεκτίμηση όλων των πτυχών του κοινωνικού διαλόγου από όλα τα ενεχόμενα μέρη. Με βάση τη συζήτηση και τα σχόλια που προκάλεσε, εκ των οποίων η έκθεση σας αποτελεί μείζον στοιχείο, θα συνταχθεί ένα δεύτερο σχέδιο ανακοινωθέντος, το οποίο ελπίζω ότι θα εγκριθεί από την Επιτροπή πριν από το τέλος του έτους. Αυτό το έγγραφο θα καθορίσει το ρόλο και τους τρόπους του μελλοντικού κοινωνικού διαλόγου.
<P>
Θα αρχίσω με δύο εισαγωγικές δηλώσεις. Κατά πρώτον, θα ήθελα να σας ευχαριστήσω γιατί προσπαθήσατε να παρουσιάσετε τις απόψεις έγκαιρα, έτσι ώστε να ληφθούν πλήρως υπόψη όταν θα αρχίσει η εργασία επεξεργασίας του δεύτερου ανακοινωθέντος. Κατά δεύτερον, θα ήθελα να συγχαρώ τον εισηγητή, κύριο Peter, καθώς και ολόκληρη την Επιτροπή Απασχόλησης και Κοινωνικών Υποθέσεων, καθώς και τις άλλες επιτροπές που συμμετείχαν, για την εκ βαθέων ανάλυση ενός περίπλοκου θέματος, και να τους ευχαριστήσω για την υποστήριξη τους στις απόψεις της Επιτροπής επί του θέματος.
<P>
Η Διακυβερνητική Συνδιάσκεψη σηματοδότησε βέβαια περαιτέρω εξελίξεις όσον αφορά τον κοινωνικό διάλογο και, παρ' ότι θεωρώ ότι είναι ακόμα νωρίς για να συζητήσουμε εκ βαθέων για τα αποτελέσματα, θα ήθελα να κάνω μερικές σύντομες παρατηρήσεις.
<P>
Κατ' αρχάς, ο κοινωνικός διάλογος θα ενσωματωθεί στη Συνθήκη, κάτι που όλοι θέλαμε και καλωσορίζουμε τώρα θερμά. Το Ηνωμένο Βασίλειο εγκατέλειψε τη ρήτρα απόκλισης. Κατά δεύτερον, η συναπόφαση επεκτάθηκε σε αρκετούς σημαντικούς τομείς. Και τρίτον, θα εστιάσουμε και πάλι την προσοχή μας στην απασχόληση, με νέο κεφάλαιο αφιερωμένο σε αυτό το θέμα και ρητό ρόλο των κοινωνικών εταίρων. Εδώ θα υποστηρίξω τα όσα είπε η κυρία Van Lancker. Είναι βέβαια αναγκαίο να αυξηθεί η παραγωγικότητα στην Ευρωπαϊκή Ένωση, αλλά θα ήθελα να πω στην κυρία Van Lancker ότι αυτή η παραγωγικότητα θα πρέπει να προκύπτει από την ελαστικότητα, η οποία θα συνοδεύεται από την ασφάλεια των εργαζομένων, και νομίζω ότι η στρατηγική απασχόλησης που συζητήθηκε στη διάσκεψη κορυφής του Αμστερνταμ και θα είναι το θέμα και άλλης διάσκεψης κορυφής εντός του έτους δεν θα αποτελέσει απλά μια ακόμη διακήρυξη, αλλά θα θέτει σαφώς τη δέσμευση ανάληψης θετικής δράσης σε εθνικό επίπεδο και σε επίπεδο Ένωσης, όσον αφορά τη δημιουργία περισσότερων θέσεων εργασίας.
<P>
Θα ήθελα επίσης να πω επί τροχάδην στην κυρία Van Lancker ότι περιμένω να εξετάσει η Επιτροπή την συλλογική σύμβαση για τη μειωμένη απασχόληση που πρότειναν οι κοινωνικοί εταίροι πριν από την καλοκαιρινή παύση.
<P>
Ωστόσο, θα ήθελα επίσης να αναφέρω πως κατανοώ την απογοήτευση του Ευρωπαϊκού Κοινοβουλίου επειδή η νέα Συνθήκη δεν έδωσε σαφή απάντηση για την υιοθέτηση της νομοθεσίας σχετικά με τις συλλογικές συμβάσεις. Συμμερίζομαι την απογοήτευση σας, καθώς η Επιτροπή εργάσθηκε σχετικά με τη συμπερίληψη δικαιώματος του Κοινοβουλίου σε αυτό το θέμα κατά τη διάρκεια της διάσκεψης κορυφής. Παρά ταύτα, παρ' ότι πρέπει να εφαρμόσουμε τη Συνθήκη όπως αυτή ολοκληρώθηκε από τα κράτη μέλη, είμαι έτοιμος να συζητήσω πρακτικούς τρόπους για ενημέρωση και ανταλλαγή απόψεων μαζί σας σχετικά με το θέμα στο μέλλον. Νομίζω πως αυτό είναι το πιο σημαντικό σημείο της έκθεσης που υπέβαλε ο κύριος Peter. Ζήτησα ήδη από τις υπηρεσίες μου να αρχίσουν να διαλογίζονται ως προς αυτό και θα φροντίσω ούτως ώστε όλα τα σημεία που θίξατε, κύριε Peter, στην παρουσίαση της έκθεσης σας, να ληφθούν υπόψη κατά τη διάρκεια της διαδικασίας.
<P>
Τώρα θα ασχοληθώ με την έκθεση αυτή καθ' αυτή. Βρίσκω εντυπωσιακή την ισορροπία μεταξύ των διαφορετικών συμφερόντων που εμπλέκονται καθώς καλούνται οι κοινωνικοί εταίροι να μελετήσουν τη διεύρυνση του κοινωνικού διαλόγου, ενώ παράλληλα θα γίνεται ρητώς σεβαστή η αυτονομία τους. Πάρα πολλά μέλη σήμερα το απόγευμα τόνισαν το όλο θέμα της αντιπροσωπευτικότητας, και ειδικά την εκπροσώπηση των μικρομεσαίων επιχειρήσεων στον κοινωνικό διάλογο. Η Επιτροπή έκανε πάντα τη διάκριση μεταξύ διαβούλευσης και διαπραγμάτευσης και έδινε έμφαση στο ότι πρόκειται να γίνει όσο το δυνατόν περισσότερο διαβούλευση, ενώ ποτέ δεν παρέκκλινε από την αρχή ότι οι διαπραγματεύσεις πρέπει να βασίζονται σε αμοιβαία αναγνώριση των μερών που διαπραγματεύονται.
<P>
Υποστηρίζω πλήρως τα αιτήματα που εκφράστηκαν στην έκθεση, για ένα πιο αποτελεσματικό διάλογο σε όλα τα επίπεδα. Θεωρώ ιδιαίτερα ενδιαφέρουσες τις ακόλουθες εκκλήσεις για δράση για την επίτευξη αυτού του σκοπού. Την έκκληση για προώθηση της σημασίας του κοινωνικού διαλόγου πιο έντονα από όλη την Επιτροπή, ενώ ο συντονισμός θα βρίσκεται στα χέρια της Γενικής Διεύθυνσης V. Την ανάγκη να δοθεί μεγαλύτερη σημασία στον τομεακό διάλογο. Συμφωνώ απόλυτα μαζί σας ότι μέσα από αυτό μπορούν να λυθούν πολλά από τα προβλήματα που αντιμετωπίζει η Ευρώπη. Επίσης την ανάγκη μεταρρύθμισης της Μόνιμης Επιτροπής Απασχόλησης - το θεωρώ υψηλή προτεραιότητα. Είναι για μένα όλο και πιο σημαντικό, υπό το πρίσμα της αναβαθμισμένης θέσης που έχει η μάχη για την απασχόληση στη νέα Συνθήκη και στο νέο Κεφάλαιο.
<P>
Τέλος, θα ήθελα να σας ευχαριστήσω για μια ακόμη φορά για την έκθεση σας, η οποία θα μας επιτρέψει να βρούμε τους καλύτερους τρόπους ενδυνάμωσης του κοινωνικού διαλόγου και στενής του σύνδεσης με τις προσπάθειες να επιτευχθούν οι στόχοι της Ευρωπαϊκής Ένωσης, και συγκεκριμένα η απασχόληση και η οικονομική ανάπτυξη.
<P>
Ο κύριος Skinner ρώτησε κάτι συγκεκριμένο και θα ήθελα να του απαντήσω. Ζήτησε να μάθει το επίπεδο ενημέρωσης μας για τον κοινωνικό διάλογο στα κράτη μέλη όλης της Ένωσης. Πρέπει να σας πω πως έχουμε σημαντικές πληροφορίες για όλα τα θέματα του κοινωνικού διαλόγου, τις οποίες συγκεντρώνει και ενημερώνει για μας το Παρατηρητήριο Βιομηχανικών Σχέσεων, που εδρεύει στο Δουβλίνο. Το συντονίζει το Ίδρυμα για τις Συνθήκες Διαβίωσης και Εργασίας. Αν υπάρχει κάποια συγκεκριμένη πληροφορία που θα θέλατε από το Παρατηρητήριο Βιομηχανικών Σχέσεων και θα ήταν σημαντική για σας, θα την θέσω ευχαρίστως στη διάθεση σας.

<SPEAKER ID=222 LANGUAGE="DE" NAME="Rόbig">
Θα ήθελα να θέσω μια ερώτηση: Υπάρχει συγκεκριμένη ημερομηνία; Πότε θα είναι ξανά ο κοινωνικός διάλογος στην ημερήσια διάταξη, για παράδειγμα στη ΓΔV;

<SPEAKER ID=223 NAME="Πρόεδρος">
Πριν σας δώσω την ευκαιρία να απαντήσετε, δίνω άλλη μια φορά τον λόγο στην κ. BoogerdQuaak. Ίσως έτσι θα μπορέσετε μετά να απαντήσετε μαζί και στις δύο παρατηρήσεις.

<SPEAKER ID=224 LANGUAGE="NL" NAME="Boogerd-Quaak">
Πρόεδρε, ο Επίτροπος γνωστοποιεί την έκδοση μιας δεύτερης ανακοίνωσης, ωστόσο, εάν η δεύτερη ανακοίνωση είναι τόσο ασαφής όπως η πρώτη και όπως η απάντηση του Επιτρόπου σχετικά με τη συμμετοχή των μικρομεσαίων επιχειρήσεων, δεν κάνουμε τίποτα. Θα αισθανόμενουν ιδιαίτερη απογοήτευση σε περίπτωση που οι αρχές δεν είχαν την πρόθεση να σπάσουν ένα αδιέξοδο το οποίο προφανώς οι κοινωνικοί εταίροι δεν επιθυμούν να σπάσουν.

<SPEAKER ID=225 NAME="Flynn">
Κυρία Πρόεδρε, απαντώντας στην κυρία Boogerd-Quaak, θα ήθελα κατ' αρχάς να τονίσω ότι το πρώτο μας ανακοινωθέν ήταν ένα έγγραφο διαβούλευσης, και για το λόγο αυτό συγκεντρώσαμε όλες τις απόψεις για να μπορέσουμε μετά να αξιολογήσουμε ποιος είναι ο καλύτερος τρόπος για να συνεχίσουμε. Το δεύτερο ανακοινωθέν θα κινηθεί προς την κατεύθυνση που αναμένετε: συγκεκριμένη δράση ως προς το πως θα προχωρήσουμε με τον κοινωνικό διάλογο για να γίνουν όλα τα βήματα που είναι απαραίτητα για το μέλλον. Θα φροντίσουμε γι' αυτό στο δεύτερο ανακοινωθέν.

<SPEAKER ID=226 LANGUAGE="DE" NAME="Rόbig">
Ρώτησα αν υπάρχει ήδη συγκεκριμένη ημερομηνία, κατά την οποία ο κοινωνικός διάλογος θα είναι και πάλι στην ημερήσια διάταξη, για παράδειγμα στη ΓΔV.

<SPEAKER ID=227 NAME="Flynn">
Κυρία Πρόεδρε, ο κοινωνικός διάλογος είναι ζήτημα συνεχούς - στην κυριολεξία εβδομαδιαίας - μέριμνας της Γενικής Διεύθυνσης V, η οποία εμπλέκεται σε όλες τις προετοιμασίες για όλες τις συζητήσεις και αξιολογήσεις που αφορούν τον κοινωνικό διάλογο. Αν υπάρχει κάποιο συγκεκριμένο σημείο του κοινωνικού διαλόγου που θα ήθελε να συζητήσει μαζί μου ο κύριος Rubig, θα ήμουν ευτυχής να ασχοληθώ προσωπικά μαζί του. Πρέπει όμως να πω ότι η Γενική Διεύθυνση V αφιερώνει εξαιρετικά μεγάλο μέρος του χρόνου της στην προώθηση του διαλόγου.

<CHAPTER ID=9>
Τροποποίηση του δημοσιονομικού κανονισμού
<SPEAKER ID=228 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0217/97) του κ. Σαρλή, εξ ονόματος της Επιτροπής Ελέγχου του Προϋπολογισμού, σχετικά με πρόταση κανονισμού (ΕΥΡΑΤΟΜ, ΕΚΑΧ, ΕΚ) του Συμβουλίου όσον αφορά την τροποποίηση του δημοσιονομικού κανονισμού της 21ης Δεκεμβρίου 1977, που διέπει το γενικό προϋπολογισμό των Ευρωπαϊκών Κοινοτήτων (COM(96)0352 - C4-0497/96-96/0189 (CNS)).

<SPEAKER ID=229 NAME="Σαρλής">
Κυρία Πρόεδρε, η έκθεση η οποία είναι υπό την κρίσιν του Ευρωπαϊκού Κοινοβουλίου αφορά μια πρόταση της Επιτροπής για θέσπιση κανονισμού του Συμβουλίου που θα τροποποιεί ορισμένες διατάξεις του δημοσιονομικού κανονισμού που διέπει τον γενικό προϋπολογισμό των Ευρωπαϊκών Κοινοτήτων.
<P>
Οι τροποποιήσεις τις οποίες προτείνει η Επιτροπή με την άνω πρόταση συνθέτουν την αποκαλουμένη εβδόμη δέσμη τροποποιήσεων που αποβλέπει στη διαφάνεια και την αποτελεσματικότητα της δημοσιονομικής διαχείρισης των κοινοτικών πόρων εκ μέρους των κοινοτικών οργάνων, καθώς και στον καθορισμό της ευθύνης των οργάνων αυτών κατά τρόπο σαφή και μη επιδεχόμενο αμφισβήτηση. Πρέπει να πω ότι οι τροποποιήσεις της Επιτροπής κινούνται προς την ορθή κατεύθυνση και όντως έχουν αφετηρία και λειτουργούν μέσα στο πλαίσιο που θέτει το πρόγραμμα της Επιτροπής για τη βελτίωση της δημοσιονομικής διαχείρισης, το γνωστό ως SEM 2000, και που ως γνωστόν το Ευρωπαϊκό Κοινοβούλιο έχει ήδη επιδοκιμάσει και εγκρίνει. Πρέπει να πω ότι αφετηρία και της πρωτοβουλίας της Επιτροπής, αλλά κυρίως των τροπολογιών που το Ευρωπαϊκό Κοινοβούλιο επιφέρει στις προτάσεις της Επιτροπής, αποτέλεσαν τα προβλήματα που έχουν δημιουργηθεί κατά τη διαχείριση κοινοτικών κονδυλίων, συγκεκριμένα στον τομέα του τουρισμού, και το γεγονός ότι διαπιστώθηκε από την έρευνα η οποία έχει γίνει ότι υπήρχαν και υπάρχουν πολλά παράθυρα στις διατάξεις του δημοσιονομικού κανονισμού, πλαδαρότητα διατάξεων και ασαφής διαχωρισμός του τί μπορεί και τί δεν μπορεί να κάνει ένα όργανο.
<P>
Πρέπει να πω επίσης ότι για πρώτη φορά το Ευρωπαϊκό Κοινοβούλιο προτείνει με την έκθεση τροποποιήσεις διατάξεων για τις οποίες δεν υπάρχουν προτάσεις της Εκτελεστικής Επιτροπής. Είναι, νομίζω, η πρώτη φορά που το Ευρωπαϊκό Κοινοβούλιο προχωρεί πέραν των προτάσεων της Εκτελεστικής Επιτροπής και προτείνει, θα έλεγα, αυτεπάγγελτα τροποποιήσεις συγκεκριμένων διατάξεων του δημοσιονομικού κανονισμού, καθώς επίσης και ορισμένες νέες διατάξεις. Τέλος, προτού κάνω μια απαρίθμηση ορισμένων καινοτομιών οι οποίες εισάγονται με τις προτάσεις του Κοινοβουλίου, θα πρέπει να ευχαριστήσω και τους συναδέλφους στην Επιτροπή Ελέγχου του Προϋπολογισμού, που εργάστηκαν και αυτοί ανεξαρτήτως πολιτικής τοποθέτησης για να βελτιώσουν τις προτάσεις και τις απόψεις του Κοινοβουλίου, αλλά και την γραμματεία της Επιτροπής Ελέγχου του Προϋπολογισμού και, επίσης, την Εκτελεστική Επιτροπή, διότι ο εισηγητής σας είχε μια πάρα πολύ καλή, αρμονική συνεργασία και, κυρίως, διεπίστωσε ένα πνεύμα από πλευράς των οργάνων της Εκτελεστικής Επιτροπής πραγματικά να βελτιωθούν οι διατάξεις του δημοσιονομικού κανονισμού.
<P>
'Οσον αφορά τις συγκεκριμένες ρυθμίσεις, θα πρέπει να αναφερθώ στην τροπολογία που αφορά το άρθρο 22, παράγραφος 4 για τη ρύθμιση του θέματος της πληρεξουσιότητος. Εκεί ρυθμίζονται κατά τρόπον μη επιδεχόμενο αμφισβήτηση -διότι όλη αυτή η προσπάθεια είναι κυρίως προσπάθεια διατύπωσης ενός νομικού κειμένου- τα θέματα της πληρεξουσιότητος, καθώς και τα θέματα της μεταπληρεξουσιότητος ή περαιτέρω πληρεξουσιότητος. Στο θέμα αυτό η πλαδαρότης των διατάξεων που υπάρχουν ακόμη και σήμερα επέτρεψε να συμβούν τα όσα συνέβησαν στον τουρισμό. Μια άλλη τροπολογία αφορά το άρθρο 22, όπου τίθενται ρυθμίσεις για τις συμβάσεις εργολαβίας και τις συμβάσεις υπεργολαβίας. 'Αλλες τροπολογίες αφορούν το περίφημο δικαίωμα του «passer outre». Είναι γνωστό αυτό το δικαίωμα, δηλαδή υπάρχει για τα θεσμικά όργανα η δυνατότης, η άποψις ή άρνησις της θεώρησης από τον δημοσιονομικό ελεγκτή να παρακάμπεται, εκτός μιας περιπτώσεως, που είναι η μη διαθεσιμότης πόρων. Προσθέτουμε και μια δεύτερη περίπτωση σ'αυτήν τη διαδικασία, που είναι η ακρίβεια του καταλογισμού. Εάν ο δημοσιονομικός ελεγκτής διαπιστώσει ότι δεν είναι ακριβής ο καταλογισμός της δαπάνης σε συγκεκριμένο κονδύλιο, τότε η άρνησις θεώρησης του δημοσιονομικού ελεγκτή δεν μπορεί να παρακαμφθεί από τον επικεφαλής του θεσμικού οργάνου.
<P>
Τέλος, μια άλλη τροπολογία είναι μια καινούργια διάταξη, η οποία θέτει τη γενική αρχή μέσα στον δημοσιονομικό κανονισμό ότι όσες αρμοδιότητες και εξουσίες έχουν τα θεσμικά όργανα από τις Συνθήκες και το κοινοτικό κεκτημένο για την κατάρτιση συμβάσεων δεν παραχωρούνται ούτε μεταβιβάζονται σε τρίτα πρόσωπα εκτός των θεσμικών οργάνων της Ευρωπαϊκής Κοινότητας. Τί σημαίνει αυτό; 'Οτι δεν είναι δυνατόν να παρατηρείται το φαινόμενο θεσμικά όργανα και υπηρεσίες της Ευρωπαϊκής Κοινότητος, είτε μέσα στο Κοινοβούλιο είναι, είτε αφορούν την Εκτελεστική Επιτροπή ή ακόμη τις υπηρεσίες του Συμβουλίου, δια της μεθόδου της παραχωρήσεως μιας αρμοδιότητος να δίδουν την ευχέρεια καθορισμού των όρων μιας συμβάσεως σε τρίτα πρόσωπα εκτός των κοινοτικών οργάνων. Αυτά ήθελα να πω και κλείνω ευχαριστώντας και πάλι όλους αυτούς τους οποίους ήδη ανέφερα για τη συμβολή τους στο να είναι αυτή η πρόταση όσο το δυνατόν καλύτερη.

<SPEAKER ID=230 LANGUAGE="ES" NAME="Colom i Naval">
Κυρία Πρόεδρε, η προέλευση αυτής της τροποποίησης του Δημοσιονομικού Κανονισμού, όπως επεσήμανε και ο εισηγητής, απορρέει από τα συμπεράσματα του δεύτερου σταδίου του Προγράμματος SEM 2000 για τη βελτίωση της δημοσιονομικής διαχείρισης της Επιτροπής.
<P>
Το Κοινοβούλιο είχε ήδη αποφανθεί συνολικά σχετικά με αυτό το δεύτερο στάδιο τον Νοέμβριο του 1996 και, κατά κάποιον τρόπο, είχαμε υποδείξει τις γενικές γραμμές σχετικά με αυτό. Στην έκθεση εκείνη όμως, της οποίας υπήρξα εισηγητής, είχα την ευκαιρία να μελετήσω τα προβλήματα, και συνεπώς, αυτό μου επιτρέπει να εκτιμήσω ακόμη περισσότερο το τεράστιο έργο που πραγματοποίησε ο εισηγητής μας. Πιστεύω ότι, αν μιλήσουμε μια φορά με ειλικρίνεια, κανείς δεν ζηλεύει τον εισηγητή για το έργο που χρειάστηκε να αναπτύξει σε αυτό το θέμα. Πρόκειται για μια έκθεση καλοδουλεμένη αν και, θα πρέπει να πω, και κάπως άχαρη, πολύ σημαντική όμως, στη θετική και γενικώς ορθή βάση των προτάσεων της Επιτροπής. Πραγματικά όμως πρόκειται για μια εργασία ταξινόμησης τροπολογιών επί τροπολογιών, τροπολογιών που διορθώνουν το τροποποιημένο κείμενο, κλπ., η οποία απαιτεί πράγματι σημαντικές νομικές γνώσεις.
<P>
Πιστεύω ότι το συνολικό αποτέλεσμα είναι ισόρροπο και περιλαμβάνει την πλειοψηφία των τροπολογιών της Σοσιαλιστικής Ομάδας, κάτι για το οποίο εκφράζουμε την ικανοποίησή μας, όπως και το ανοιχτό πνεύμα του εισηγητή. Συνεπώς, θα ήθελα να του πω ότι δεν υπάρχουν προβλήματα ουσίας σχετικά με την τοποθέτησή του, αν και πρόκειται ίσως στην ψηφοφορία να διατηρήσουμε κάποια ελάσσονα διαφορά. Μερικές φορές, η αναζήτηση της τελειότητας μας οδήγησε σε κάποια σύνταξη ελαφρώς διαφορετική, επιμένω όμως ότι δεν έχουμε προβλήματα ουσίας.
<P>
Μεταξύ των συνεισφορών μας, που αποδέχεται ο εισηγητής, θα ήθελα να υπογραμμίσω τα κείμενα που αποσκοπούν στην αποφυγή των προβλημάτων σύγχυσης συμφερόντων, θέμα που επανέρχεται στη διαχείριση μερικών προγραμμάτων, και, ψηφίζοντας σχετικά με την έκθεση Fabra Vallιs, δεν είναι ούτε μια ώρα, είχαμε την ευκαιρία να διαπιστώσουμε τα προβλήματα που απορρέουν από μια ανεπαρκή ρύθμισή τους. Συνεπώς, πιστεύουμε ότι τα κείμενα που μπορέσαμε να συντάξουμε τελικά είναι πολύ εύστοχα.
<P>
Μια άλλη πτυχή που θα ήθελα να υπογραμμίσω -όσον αφορά τη συνεισφορά μας- είναι η σωστή θέση σε λειτουργία ενός συστήματος για τη δειγματοληψία στη χορήγηση θεωρήσεων. Θα πρέπει να πούμε εδώ ότι, κατά την άποψή μας, η Επιτροπή επέτρεψε στον εαυτό της υπερβολική ελευθερία. Κατανοούμε τις ανάγκες δειγματοληψίας ως στοιχείου που θα διευκολύνει τη διαχείριση, δεν μπορούμε όμως και να παραχωρήσουμε εξουσιοδότηση εν λευκώ.
<P>
Θα ήθελα τώρα να επιμείνω σε αυτό που επεσήμανε μόλις προηγουμένως ο εισηγητής. Το Κοινοβούλιο, στην πρόταση αυτή, πηγαίνει πιο μακριά ακόμη και από την Επιτροπή, και αυτό διότι η πρόταση της Επιτροπής είναι περιορισμένη. Και θα πρέπει να πω στον κ. Επίτροπο ότι πάντοτε λαμβάνουμε τις προτάσεις τροποποίησης του Δημοσιονομικού Κανονισμού σε συνέχειες, σε κομμάτια, και θα θέλαμε να γνωρίζουμε αν η Επιτροπή έχει, σε κάποιο εσωτερικό διάγραμμα εργασίας, ένα λεπτομερές πρόγραμμα των διαφόρων σταδίων, των διαφόρων πακέτων που σκέφτεται να μας στείλει. Γνωρίζουμε ήδη ότι δεν μπορούμε να φτιάξουμε έναν νέο κώδικα, αλλά, καθώς καταλαβαίνουμε ότι η βελτίωση απαιτεί να εξακολουθήσει να στέλνει πακέτα, θα θέλαμε να ξέρουμε αυτό το μελλοντικό πρόγραμμα εργασίας της Επιτροπής, αν το έχει ήδη καταρτίσει. Και αν όχι, ας το καταρτίσει και ας μας πει ποια θα είναι τα επόμενα κεφάλαια που θα λάβουμε.

<SPEAKER ID=231 NAME="Brittan, Sir Leon">
Κυρία Πρόεδρε, κατ' αρχάς, αν μπορώ να απαντήσω σε όσα είπε ο κύριος Colom I Naval, δεν έχω ένα συνολικό σχέδιο για το μέλλον αλλά θα μεταφέρω την υπόδειξη του στους συναδέλφους μου, οι οποίοι ασχολούνται με το θέμα αυτό. Θα ήθελα να εκφράσω την ικανοποίηση μου για την ενδελεχή ανάλυση και να συγχαρώ τον κύριο Σαρλή, αλλά επίσης και τον κύριο Dell'Alba, τον εισηγητή της Επιτροπής Προϋπολογισμών.
<P>
Η παρούσα προτεινόμενη τροποποίηση του Δημοσιονομικού Κανονισμού σκοπό έχει να παρέχει το νομικό πλαίσιο μερικών από τις κύριες μεταρρυθμίσεις στη δημοσιονομική διαχείριση που εισαγόμαστε στο πλαίσιο της πρωτοβουλίας 2000 SEM. Τα πιο σημαντικά θέματα με τα οποία ασχολείται αυτή η πρόταση είναι τα εξής: βελτιωμένη διαχείριση των υπαρχόντων δημοσιονομικών δεσμεύσεων και στενότερος έλεγχος της εργασίας για την υλοποίηση των δραστηριοτήτων της Κοινότητας, οι οποίες ανατίθενται σε εξωτερικούς φορείς. Αυτά τα σημεία τόνισε το Ελεγκτικό Συνέδριο τα τελευταία δύο έτη δηλώνοντας τη διασφάλιση των ετήσιων λογαριασμών της Κοινότητας.
<P>
Έχει επιτευχθεί στενή συμφωνία μεταξύ Επιτροπής και Κοινοβουλίου όσον αφορά το μεγαλύτερο μέρος αυτής της εκτεταμένης πρότασης, γι' αυτό δεν θέλω να δώσω μια παραπλανητική εντύπωση εστιάζοντας στα σημεία διαφωνίας, κάτι το οποίο αναπόφευκτα θα πρέπει να κάνω. Θα ήθελα να τονίσω ότι συμφωνούμε ευρέως στα περισσότερα σημεία. Είναι όμως καθήκον μου να πω ορισμένα πράγματα για τα σημεία για τα οποία δεν συμφωνούμε.
<P>
Στην τροπολογία αριθ. 7, άρθρο 22δ, σημείο 4, το πρώτο ουσιαστικό σημείο σχετίζεται με το δικαίωμα κάθε θεσμού να μεταβιβάζει εξουσίες για την υλοποίηση του προϋπολογισμού - και σε αυτό το σημείο αναφέρθηκαν οι ομιλητές - σύμφωνα με τους εσωτερικούς του κανόνες να μεταβιβάζει εξουσίες στους Γενικούς Διευθυντές και, σε ανάλογες περιστάσεις, σε άλλους αξιωματούχους.
<P>
Θα ήθελα να τονίσω ότι αυτή η συγκεκριμένη ρήτρα σχετίζεται αποκλειστικά με τη μεταβίβαση αρμοδιοτήτων εντός των θεσμών, και όχι σε εξωτερικούς οργανισμούς ή φορείς. Θα ήθελα επίσης να αναφέρω ότι οι υπομεταβιβάσεις στο προσωπικό δεν είναι κάτι που γίνεται άτυπα αλλά με επίσημα έγγραφα που υπογράφονται από τους εν λόγω Γενικούς Διευθυντές, οι οποίοι αναλαμβάνουν την πλήρη ευθύνη για κάθε υπο-μεταβίβαση αρμοδιοτήτων που μεταβιβάζονται σε αυτούς από τον θεσμό. Αντίγραφο κάθε υπομεταβίβασης αποστέλλεται στο Ελεγκτικό Συνέδριο, ως επιπρόσθετο στοιχείο της επισημότητας που θα πρέπει να χαρακτηρίζει μια παρόμοια κατάσταση.
<P>
Για λειτουργικούς λόγους και για να μπορέσει η Επιτροπή, η οποία εκτελεί το 98 % του προϋπολογισμού, να ολοκληρώσει το έργο της, είναι αναγκαία η δυνατότητα μεταβίβασης αρμοδιοτήτων σε 500 ή και περισσότερους αξιωματούχους, ορισμένοι εκ των οποίων αναπόφευκτα έχουν κάποια διακριτική ευχέρεια εξ ονόματος του θεσμού τους. Και δεν θα ήταν πράγματι πρακτικό ή αποδοτικό να διατηρηθούν όλες οι λεπτομερείς αποφάσεις σχετικά με την υλοποίηση του προϋπολογισμού στο ανώτατο επίπεδο των θεσμών. Γι' αυτό δυσκολευόμαστε να αποδεχτούμε το μέρος της πρότασης στην προτεινόμενη τροπολογία του άρθρου 22, στην οποία αναφέρεται: » Η μεταβίβαση αρμοδιοτήτων για την υλοποίηση του προϋπολογισμού δεν μπορεί ποτέ να χρησιμοποιηθεί για την άσκηση διακριτικής ευχέρειας όσον αφορά μια πολιτική της Κοινότητας». Η χρήση της διακριτικής ευχέρειας φαίνεται ως παραχώρηση πολύ μεγάλης εξουσίας στον αξιωματούχο, ενώ στην πραγματικότητα ορισμένα από τα πράγματα για τα οποία πρέπει να αποφασίσουν καλύπτονται πράγματι από τη λέξη διακριτική ενώ πρόκειται για καθαρά τεχνικά θέματα και για λεπτομέρειες. Κατανοούμε γιατί μια παρόμοια διάταξη είναι επιθυμητή όσον αφορά τις μεταβιβάσεις αρμοδιοτήτων σε εξωτερικούς φορείς, και αυτή η περίπτωση καλύπτεται από την τροπολογία αριθ. 20 στο άρθρο 55 (α), την οποία εγκρίνει η Επιτροπή.
<P>
Θα ήθελα τώρα να ασχοληθώ με την τροπολογία αριθ. 17, άρθρο 39, σημεία 2 και 3, που σχετίζονται με την εξουσία κάθε θεσμού να μη λαμβάνει υπόψη το δημοσιονομικό του ελεγκτή, κατόπιν άρνησης έγκρισης ή θεώρησης της διεκπεραίωσης του προϋπολογισμού. Αυτή τη στιγμή, το μόνο όριο της εξουσίας του θεσμού είναι η περίπτωση της μη διαθεσιμότητας πιστώσεων για την υλοποίηση της διεκπεραίωσης. Το Κοινοβούλιο πρότεινε να προστεθούν δύο ακόμη όρια: κατ' αρχάς, όταν, κατά την άποψη του δημοσιονομικού ελεγκτή, η θέση έχει καταλογιστεί σε λάθος κονδύλιο του προϋπολογισμού και, κατά δεύτερον, όταν αποτυγχάνει να συμμορφωθεί με τις οδηγίες στον τομέα της ανάθεσης δημοσίων έργων.
<P>
Η Επιτροπή αναγνωρίζει πλήρως τη σημασία της σωστής δημοσιονομικής πειθαρχίας σε αυτά τα επιπρόσθετα σημεία. Παρά ταύτα, άποψη της Επιτροπής είναι ότι σε αυτά τα σημεία ο δημοσιονομικός ελεγκτής πρέπει να έχει το δικαίωμα να εκφράσει αντικειμενικά την άποψη του μέσω της άρνησης θεώρησης. Υπό το πρίσμα της απόφασης του δημοσιονομικού ελεγκτή, ο θεσμός πρέπει να αναλάβει τις ευθύνες του για να αποκατασταθεί η κατάσταση, συμπεριλαμβανομένης της διευθέτησης οποιωνδήποτε νομίμων απαιτήσεων εκ μέρους τρίτων. Αυτές είναι θεσμικές αποφάσεις, οι οποίες πρέπει παρά ταύτα να λαμβάνονται στα πλαίσια των κατάλληλων πιστώσεων και, βέβαια, πρέπει να αναφερθούν στο Ελεγκτικό Συνέδριο. Πιστεύουμε λοιπόν ότι το κείμενο της αναθεώρησης πρέπει να μείνει ως έχει.
<P>
Τα λίγα εναπομείναντα σημεία είναι πιο τεχνικής φύσης. Η τροπολογία αριθ. 6 σχετίζεται με προηγούμενη πρόταση για την τροποποίηση του Δημοσιονομικού Κανονισμού του τμήματος Εγγυήσεων του ΕΓΤΠΕ, η οποία θα πρέπει τώρα να εγκριθεί από το Συμβούλιο σε σύντομο χρονικό διάστημα ως σημείο Α. Η τροπολογία αριθ. 12 περιλαμβάνει μια φράση που σχετίζεται με την επαναχρησιμοποίηση του ΦΠΑ που εισπράττουν τα κράτη μέλη, η οποία δεν συμβαδίζει με τη νέα, και όπως αντιλαμβάνομαι, συμφωνηθείσα προσέγγιση για την αντιμετώπιση του ΦΠΑ όπως προσδιορίζεται στην τροπολογία αριθ. 11 στο άρθρο 27.
<P>
Η τροπολογία αριθ. 21 σχετίζεται με τα δημόσια έργα και απαιτεί από τους μειοδότες να συμπεριλαμβάνουν άμεσα όλες τις προαπαιτήσεις που έχουν κατατεθεί στην πρόσκληση υποβολής προσφορών με την ποινή του αποκλεισμού. Εάν αυτή η διάταξη εφαρμοστεί αυστηρά, τότε πιθανότατα να αποκλείσει ευνοϊκά κείμενους μειοδότες, ίσως και για τεχνικούς λόγους ελάσσονος σημασίας.
<P>
Οι τροπολογίες αριθ. 13, 15 και 19: η Επιτροπή μπορεί να εγκρίνει την αρχή των τροπολογιών που παγιοποιούν το δικαίωμα του δημοσιονομικού ελεγκτή να δώσει θεώρηση για δαπάνες και πληρωμές με μεθόδους δειγματοληψίας στις κατάλληλες περιπτώσεις. Θεωρούμε όμως ότι ο υπάρχον κανονισμός είναι ήδη σύμφωνος με τη χρήση μεθόδων δειγματοληψίας και οι τροπολογίες επιβεβαιώνουν απλώς την υπάρχουσα πρακτική. Θα θέλαμε επίσης να προτείνουμε ορισμένους διακανονισμούς για το σχεδιασμό αυτής της τροπολογίας, συμπεριλαμβανομένων πιθανών τροπολογιών στις εμπεριστατωμένες διατάξεις για την έγκριση δαπανών στο άρθρο 38α.
<P>
Πρόκειται για μια μακροσκελή και σύνθετη πρόταση, που ενσωματώνει πολλές τροπολογίες, και είναι σημαντικό να μην είναι δυσανάλογη. Έχει επιτευχθεί συμφωνία σε όλα τα σημεία, εκτός από δύο σημαντικά σημεία, τρία τεχνικά και ένα σημείο διευκρίνησης.
<P>
Θα ήθελα και πάλι να εκφράσω την εκτίμηση της Επιτροπής για τη στενή και πρόθυμη συνεργασία των επιτροπών του Κοινοβουλίου σε αυτή την πρόταση. Στόχος μας είναι να παρουσιάσουμε μια αναθεωρημένη πρόταση μετά τις καλοκαιρινές διακοπές.

<SPEAKER ID=232 NAME="Σαρλής">
Κυρία Πρόεδρε, απλώς θέλω να ευχαριστήσω τον Επίτροπο για τα καλά λόγια, καθώς επίσης και τον συνάδελφο, τον κ. Colom i Naval και όλους τους συναδέλφους στην επιτροπή για τη συνεργασία την οποία είχαμε. Πρέπει, όμως, να πω -και το επαναλαμβάνω και πάλι, και θα το καταλάβει ο Επίτροπος- ότι το πρόβλημα το οποίο είχαμε τόσο στην περίπτωση του MED, όσο και στην περίπτωση του τουρισμού ήταν κυρίως πρόβλημα της πλαδαρότητας των διατάξεων. Υπήρχαν διατάξεις οι οποίες εάν ερμηνεύονταν σωστά δεν θα είχαν δημιουργήσει αυτά τα οποία δημιουργήθηκαν. Επομένως, όταν κάποιος έχει την ευθύνη να συντάξει διάταξη, κανόνα που αφορά δημοσιονομικά θέματα, είναι υποχρεωμένος να είναι πολύ ευκρινής στη διατύπωση και να μην παρέχει δυνατότητες υπεκφυγών. Και με βάση αυτή την αρχή συνετάγη και η τροπολογία όσον αφορά την μεταπληρεξουσιότητα, τροπολογία για την οποία η Επιτροπή έχει αμφιβολίες.
<P>
Πρέπει να πω ότι σ'αυτήν ειδικά την τροπολογία, κύριε Επίτροπε, δίδεται η ευκαιρία στην Επιτροπή βάσει του άρθρου 139 να διευκρινίσει το θέμα του discretionary power, όπως είπατε; αλλά μέσα στον κανονισμό πρέπει να τεθεί ως γενική αρχή στον δημοσιονομικό κανονισμό ότι κυρίως όταν δίδεται μεταπληρεξουσιότης δεν μπορεί ο υπάλληλος ο οποίος δέχεται την μεταπληρεξουσιότητα να την ασκεί κατά το δοκούν, δηλαδή κατά την κρίσην του, όποια και εάν είναι αυτή. Μπορεί όμως αυτό το θέμα να διευκρινισθεί, το λέει μέσα και αυτό το οποίο προτείνει το Κοινοβούλιο, για να μπορείτε να λύσετε τα προβλήματα πρακτικής.

<SPEAKER ID=233 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 9 το πρωί.

<CHAPTER ID=10>
Δημοσιονομικός έλεγχος των παρεμβάσεων των διαρθρωτικών ταμείων
<SPEAKER ID=234 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0230/97) του κ. Colom I Naval, εξ ονόματος της Επιτροπής Ελέγχου του Προϋπολογισμού, σχετικά με το έγγραφο της Επιτροπής που αφορά το δημοσιονομικό έλεγχο των διαρθρωτικών ταμείων - καθαρές δημοσιονομικές διορθώσεις (C4-0246/97).

<SPEAKER ID=235 NAME="Colom i Naval">
Κύριοι βουλευτές, φοβάμαι -και η ενατένιση αυτής της υπέροχης αίθουσας με κάνει να έχω ακόμη μεγαλύτερους φόβους- ότι η έκθεσή μου θα περάσει, αν μου επιτρέπετε να πω, εντελώς αθόρυβα. Και είναι περίεργο, διότι η έκθεση αυτή, όταν συγκεκριμενοποιηθεί τον επόμενο μήνα σε νέες ρυθμίσεις της Ευρωπαϊκής Επιτροπής, την πρώτη μέρα που θα τεθεί σε εφαρμογή, θα μπει με πηχυαίους τίτλους στον τύπο. Τη μέρα που κάποιο Κράτος μέλος θα πρέπει να επιστρέψει πόρους που χρησιμοποιήθηκαν όπως έπρεπε, από τα διαρθρωτικά Ταμεία, είμαι βέβαιος ότι τουλάχιστον ο τύπος εκείνης της χώρας, και πιθανώς και ο τύπος κάποιων άλλων κοινοτικών χωρών, θα το βάλουν με πηχυαίους τίτλους, τουλάχιστον στις σελίδες της οικονομίας. Συνεπώς, πρόκειται για μια από εκείνες τις αντιφάσεις αυτών των φαινομενικά τεχνικών εκθέσεων, που έχουν όμως ένα πρακτικό και πραγματικό περιεχόμενο επί της εκτέλεσης ενός σημαντικότατου τμήματος του προϋπολογισμού μας.
<P>
Η έκθεση που έχω την τιμή να παρουσιάζω σήμερα εξ ονόματος της Επιτροπής Ελέγχου του Προϋπολογισμού αποτελεί επίσης ένα παράδειγμα των σχέσεων που θα πρέπει να υπάρχουν μεταξύ Κοινοβουλίου και Επιτροπής. Το λέω αυτό διότι δεν υπάρχει -και θέλω να το υπογραμμίσω- νομική υποχρέωση από πλευράς της Επιτροπής να ζητήσει τη γνωμοδότησή μας σε αυτό το θέμα. Πρόκειται για μια πράξη πολιτικής αναγνώρισης απέναντι στη δραστηριότητα και την υπευθυνότητα του Κοινοβουλίου, και συγχρόνως θα πρέπει να πω ότι είχε υπογραφεί ένας κώδικας δεοντολογίας για τις σχέσεις μεταξύ Κοινοβουλίου και Επιτροπής που συνεπαγόταν αυτό να είναι αυτόματο, και αυτό είχε υπέρ και κατά.
<P>
Χρειάστηκε τελικά να αποσπάσουμε, που λέει ο λόγος, αυτήν τη συμφωνία. Γι' αυτό και δημιουργήθηκε μια μικρή αναστάστωση, όσον αφορά τις διμερείς μας σχέσεις, με τη θετική πτυχή για την Επιτροπή Ελέγχου του Προυπολογισμού και την αρνητική πτυχή για την Επιτροπή Περιφερειακής Πολιτικής.
<P>
Θα ήθελα λοιπόν να εξηγήσω έτσι το λόγο που μας οδήγησε, τον Πρόεδρο της Επιτροπής Περιφερειακής Πολιτικής και εμένα ως εισηγητή, να προσυπογράψουμε μια κοινή τροπολογία υπενθυμίζοντας ότι στον κώδικα δεοντολογίας περιλαμβανόταν αυτό το σημείο. Συνεπώς προβλέπω, κυρία Πρόεδρε, ότι προφανώς ο εισηγητής θα είναι υπέρ αυτής της τροπολογίας, αν και δεν εξετάστηκε την κατάλληλη στιγμή στην Επιτροπή Ελέγχου του Προϋπολογισμού.
<P>
Όσον αφορά την ουσία, κύριοι βουλευτές, πρόκειται για το να μετατεθεί η αρχή των δημοσιονομικών διορθώσεων των λογαριασμών του ΕΓΤΠΕ-Εγγυήσεων, που ισχύει εδώ και πολλά χρόνια, και σε άλλους τομείς του κοινοτικού προϋπολογισμού. Πρόκειται για ένα αίτημα που το Κοινοβούλιο έχει εκφράσει επανειλημμένως, τελευταία φορά και με τη μεγαλύτερη έμφαση με αφορμή την έκθεσή μου σχετικά με το SEM 2000, που ψηφίστηκε τον περασμένο Νοέμβριο. Ζητούσαμε η αρχή αυτή να επεκταθεί, κύριοι βουλευτές, και μας απάντησαν ότι ήταν πολύ δύσκολο. Ότι ήταν ίσως αδύνατον. Στη συνέχεια όμως, σε αυτόν τον καρποφόρο διάλογο που διεξήγαμε με την Επιτροπή και είχαμε την ευκαιρία να αναπτύξουμε σε αυτό που αποκαλείται Ομάδα μονίμων αντιπροσώπων των Υπουργών Οικονομικών υπό την προεδρία δύο Επιτρόπων, και όπου το Κοινοβούλιο εκπροσώπησε ο υποφαινόμενος εισηγητής, καταλήξαμε στο συμπέρασμα ότι ήταν ένα θέμα που μπορούσε να αναπτυχθεί και να τελειοποιηθεί· ότι τίποτε δεν εμπόδιζε κάτι τέτοιο. Γι' αυτό, η Επιτροπή αποφάσισε ότι αυτό έπρεπε να εγκριθεί πριν τα τέλη Ιουλίου. Γι' αυτό και επείγει αύριο να ψηφίσουμε οπωσδήποτε αυτήν την έκθεση, ώστε το Κοινοβούλιο να έχει καθορίσει τη θέση του πριν η Επιτροπή κλείσει οριστικά αυτό το κεφάλαιο.
<P>
Γνωρίζουμε εδώ και πολλά χρόνια πώς λειτουργούν οι δημοσιονομικές διορθώσεις στον τομέα του ΕΓΤΠΕΕγγυήσεων, επιλογή ενός οργανισμού σε κάθε Κράτος μέλος που είναι υπεύθυνος ενώπιον της Επιτροπής, πιστοποίηση οργανισμών εκκαθάρισης, κλπ. κλπ. Αντίθετα, στις διαρθρωτικές πολιτικές οι μηχανισμοί αυτοί ήταν ειλικρινά πολύ λίγο σαφείς. Ποιες βάσεις μπορούσαμε να έχουμε; Προφανώς τα άρθρα 23 και 24 του Κανονισμού συντονισμού των Ταμείων.
<P>
Ως τώρα όμως, αυτά τα άρθρα δεν χρησίμευσαν ποτέ σε μια συστηματική διαδικασία εκκαθάρισης των λογαριασμών, ούτε και σε περιστασιακές δημοσιονομικές διορθώσεις στο πεδίο των διαρθρωτικών Ταμείων, αν και συνδεδεμένες με λεπτομερείς προϋποθέσεις. Γιατί; Διότι υπήρχαν αναμφισβήτητα πολιτικοί λόγοι και τεχνικοί λόγοι. Θα τολμούσα να πω -και ξέρω ότι τα Κράτη μέλη θα διαμαρτυρηθούν- ότι δεν υπήρχε η παραμικρή πολιτική βούληση από πλευράς του Συμβουλίου· όσο και αν ύστερα το Συμβούλιο θα είναι το πρώτο που θα βροντοφωνάζει ότι επιθυμεί μια διοίκηση αποτελεσματική, δίκαιη, αυστηρή και λιτή. Όταν όμως του έρχονταν τα χρήματα των διαρθρωτικών Ταμείων, προτιμούσε να κοιτάζει αλλού.
<P>
Μπροστά σε αυτήν τη στάση του Συμβουλίου καταλαβαίνουμε ότι ούτε η Επιτροπή ήταν ενθουσιασμένη προσεγγίζοντας το θέμα. Αλλά το SEM 2000 επέδρασε ως καταλύτης, και συνεπώς, καταφέραμε να αλλάξει αυτή η πολιτική βούληση.
<P>
Εξάλλου, τα άρθρα 23 και 24 δεν ήταν ίσως πολύ σαφή και αυτό οδηγούσε σε δυσκολίες εφαρμογής. Τώρα η Επιτροπή υποστηρίζει ότι με τα άρθρα 23 και 24 μπορεί να γίνεται πράγματι η δημοσιονομική διόρθωση, κάτι που εμείς πάντοτε δηλώναμε. Και ακόμη περισσότερο, φρονεί ότι η υπάρχουσα νομολογία στο ΕΓΤΠΕΕγγυήσεων -διότι υπάρχουν υποθέσεις που έφτασαν ενώπιον του Δικαστηρίου- της δίνει μια επαρκή βάση και ότι, συνεπώς, μπορεί έτσι να φέρει σε πέρας μια πραγματιστική διαδικασία για τη διόρθωση των λογαριασμών των διαρθρωτικών Ταμείων χωρίς να υπάρχει ανάγκη αλλαγής της νομικής βάσης.
<P>
Κύριοι βουλευτές, μπορούμε να αποδεχτούμε δοκιμαστικά, πειραματικά, αυτήν την πραγματιστική βάση -και αυτό λέμε στην πρότασή μας- πιστεύουμε όμως ότι η νομική αρχιτεκτονική της πρότασης είναι κάπως αδύναμη και ότι, μεσοπρόθεσμα, ανάλογα με την εμπειρία, θα πρέπει να τη βελτιώσουμε και να τη συμπληρώσουμε.
<P>
Δεν πιστεύουμε ότι πρέπει να επιτύχουμε έναν Κανονισμό απολύτως λεπτομερή, αλλά κάπως πιο πλήρη από τον σημερινό. Θα πρέπει να προσφέρουμε στην Επιτροπή τα μέσα ελέγχου στις χώρες που εκτελούν τα διαρθρωτικά Ταμεία. Τα διαρθρωτικά Ταμεία τα εκτελούν βασικά οι εθνικές διοικήσεις, ή οι αποκεντρωμένες διοικήσεις, οι περιφερειακές και τοπικές διοικήσεις, οι διοικήσεις των lδnder, κλπ. και θα πρέπει να ενισχυθούν οι εξουσίες της Επιτροπής σε αυτό το θέμα. Κύριοι βουλευτές, δεν θέλω να καταχραστώ το χρόνο, θα ήθελα όμως να σας πω ότι δεν θεωρούμε σωστή την πρόταση της Επιτροπής ότι οι διορθώσεις μπορεί να είναι αναδρομικές. Δεν πρόκειται για κυρώσεις. Αν υπάρχουν κυρώσεις, οπωσδήποτε μπορούν να υπάρχουν και ελαφρυντικά ή κάποια διαπραγμάτευση για να διαπιστωθεί ποιο θα είναι ακριβώς το πρόστιμο. Δεν κάνουμε όμως αυτό· καθορίζουμε μια λογιστική διαδικασία φωτογράφησης της κατάστασης, και συνεπώς, πιστεύουμε ότι σε αυτό δεν πρέπει να αποδοθεί αναδρομικός χαρακτήρας.

<SPEAKER ID=236 LANGUAGE="DE" NAME="Berend">
Κυρία Πρόεδρε, θα ήθελα να κάνω και το ένα και το άλλο και επίσης να κάνω μερικές παρατηρήσεις για λογαριασμό της Επιτροπής Περιφερειακής Πολιτικής. Το 1995 πραγματοποιήθηκαν συνολικά πληρωμές ύψους περίπου 21 δισ. ECU από τα διαρθρωτικά ταμεία. Όπως προκύπτει από την 7η ετήσια έκθεση για τα διαρθρωτικά ταμεία, έγιναν από τις αρμόδιες γενικές διευθύνσεις, τις γενικές διευθύνσεις Περιφερειακής Πολιτικής και Ελέγχου του Προϋπολογισμού, συνολικά 220 έλεγχοι, 134 από τη Γενική Διεύθυνση Περιφερειακής Πολιτικής και 80 από τη Γενική Διεύθυνση Ελέγχου του Προϋπολογισμού.
<P>
Όχι αρκετοί, όπως θα μπορούσε να νομίσει κανείς. Βέβαια δεν μπορεί κάθε πρόγραμμα που υποστηρίζεται από τα κονδύλια της Ευρωπαϊκής Ένωσης να εξετάζεται από τις υπηρεσίες της Επιτροπής. Το κύριο καθήκον, η πρόληψη ή η αποκάλυψη παρατυπιών εναπόκειται στα κράτη-μέλη σύμφωνα με το πνεύμα της σύμπραξης. Ενόψει όμως του γεγονότος πως εκατοντάδες εκατ. ECU χάνονται κάθε χρόνο από τον προϋπολογισμό εξαιτίας της απάτης, πρέπει να αναγνωρίσουμε τα αδύνατα σημεία και να τα διορθώσουμε. Από τη σημερινή οπτική γωνία βλέπω τρία τέτοια αδύνατα σημεία.
<P>
Πρώτο αδύνατο σημείο: Οργανωτικά προβλήματα στην Επιτροπή. Μεταξύ των προαναφερθεισών γενικών διευθύνσεων υπάρχει το πρόβλημα ότι τα αποτελέσματα των δημοσιονομικών ελέγχων δεν ανακοινώνονται στα αρμόδια θεσμικά όργανα ή ανακοινώνονται πολύ αργά. Δεύτερο αδύνατο σημείο: Τα ίδια τα κράτημέλη. Όσο τα χρήματα από τις Βρυξέλλες δε χρησιμοποιούνται με την ίδια προσοχή όπως τα εθνικά φορολογικά έσοδα, κανείς έλεγχος δε θα είναι αποδοτικός. Η χρήση κονδυλίων των διαρθρωτικών ταμείων που είναι αντίθετη με το σκοπό για τον οποίο αυτά διατέθηκαν πρέπει να τιμωρείται στα κράτη μέλη με την ίδια αυστηρότητα όπως η απάτη στις επιδοτήσεις από εθνικά κονδύλια.
<P>
Τρίτο αδύνατο σημείο: Ανυπαρξία επαρκούς νομικής ρύθμισης για δημοσιονομικές διορθώσεις. Έχουμε μεν τα άρθρα 23 και 24 στο διάταγμα για το συντονισμό, όμως αυτά τα δύο δε χρησιμοποιήθηκαν ποτέ ως βάση για δημοσιονομικές διορθώσεις. Συμφωνώ με τον εισηγητή, ο οποίος ζητά ένα στέρεο νομικό πλαίσιο. Στην απόφαση απαλλαγής από την ευθύνη για το οικονομικό έτος 1995, στη στήλη «απαλλαγή των διαρθρωτικών ταμείων», το Ευρωπαϊκό Κοινοβούλιο ζήτησε σαφείς νομικές βάσεις. Ως μέλος της Επιτροπής Περιφερειακής Πολιτικής έχω συνείδηση του ότι φέρουμε μεγάλη ευθύνη για την κατάλληλη χρήση του ενός τρίτου των κονδυλίων του προϋπολογισμού της ΕΕ. Τα κονδύλια έχουν σκοπό να εξυπηρετήσουν την οικονομική και κοινωνική συνοχή και δεν πρέπει να εξαντληθούν ανώφελα εξαιτίας μιας μη αποδοτικής διαχείρισης ή εξαιτίας της απάτης. Είμαι σε θέση να υποστηρίξω τόσο το έγγραφο SEM 2000, Έγγραφο 3 της Επιτροπής, όσο και τα συμπεράσματα του εισηγητή.

<SPEAKER ID=237 NAME="Virrankoski">
(FI ) Αξιότιμη κυρία Πρόεδρε, ολοένα και περισσότερα χρήματα διατίθενται από τον κοινοτικό προϋπολογισμό για τα διαρθρωτικά ταμεία. Τη στιγμή αυτή το συνολικό ποσό για τα εν λόγω ταμεία είναι το δεύτερο μεγαλύτερο που διατίθεται από τον προϋπολογισμό της Ευρωπαϊκής Ένωσης. Το ποσό αυτό ανέρχεται ήδη σε σχεδόν 40 % του συνολικού προϋπολογισμού.Όπως διαπιστώσαμε και κατά την παρουσίαση της ανακοίνωσης Agenda 2000, το μερίδιο των διαρθρωτικών ταμείων αναμένεται να αυξηθεί και περαιτέρω στο μέλλον δεδομένου ότι από το ποσό που τους αναλογεί σήμερα περίπου 2 δισ. φινλανδικά μάρκα θα μεταφερθούν στο Τμήμα Εγγυήσεων του Ευρωπαϊκού Γεωργικού Ταμείου Προσανατολισμού και Εγγυήσεων προκειμένου να χρησιμοποιηθεί για τη χρηματοδότηση παρομοίων, κυρίως, δραστηριοτήτων. Επιπλέον, το προερχόμενο από τον κοινοτικό προϋπολογισμό και προοριζόμενο για τη χρηματοδότηση των διαρθρωτικών ταμείων ποσό θα παραμείνει ως έχει, δηλ. θα ανέρχεται σε 0, 46 % του Ακαθαριστού Εθνικού Προϊόντος. Τα κράτη μέλη έχουν την υποχρέωση να χρησιμοποιήσουν τα χρήματα αυτά όσο το δυνατόν πιο αποτελεσματικά.
<P>
Ο κύριος Κολόμ Ι Ναβάλ έχει εκπονήσει μια θαυμάσια έκθεση αναλύοντας διεξοδικά τα προβλήματα εν σχέσει με τη χρήση των πόρων στο πλαίσιο των διαρθρωτικών ταμείων. Το μεγαλύτερο μέρος των προοριζομένων για τα διαρθρωτικά ταμεία ποσών διατίθενται μέσω των προγραμμάτων στόχου την ευθύνη για τη διαχείρηση των οποίων φέρουν αρκετές για τις γενικές Διευθύνσεις στις Βρυξέλλες. Η κατακερματισμένη αυτή διαχείριση αποτελεί μια από τις βασικότερες αιτίες για την μη αποτελεσματική χρήση των πόρων. Ως γνωστόν και στα κράτη μέλη οι αρμοδιότητες σχετικά με τη χρήση των πόρων έχουν κατανεμηθεί σε πολλούς διαχειριστές οι οποίοι βρίσκονται διασκορπισμένοι σε διάφορες περιοχές. Γι' αυτό και ο έλεγχος της χρήσης των πόρων είναι ιδιαίτερα δυσχερής. Ως εκ τούτων, η ασάφεια εν σχέσει με τη χρήση των πόρων επιδεινώνεται. Επιπλέον, μικρά ποσά από τα διαρθρωτικά ταμεία χρησιμοποιούνται σε διαφόρους κοινωνικούς τομείς ξεχωριστά, γεγονός που δυσχαιρένει ακόμη περισσότερο τον έλεγχο σε ό, τι αφορά τη χρήση των πόρων.
<P>
Παρόλα αυτά, τα διαρθρωτικά ταμεία αποτελούν, κατά κάποιο τρόπο, θέμα γοήτρου τόσο για ολόκληρη την Ευρωπαϊκή Ένωση όσο και για τα κράτη μέλη αυτής. Τα ταμεία αυτά αποβλέπουν στην επίτευξη συνοχής και στην προαγωγή της ισότητας μεταξύ των διαφόρων περιοχών. Γι' αυτό και οι προτεινόμενες από την Επιτροπή καθαρές δημοσιονομικές διορθώσεις είναι ιδιαίτερα δύσκολες. Κατά συνέπεια, αυτές πρέπει να κατοχυρωθούν νομικά, όπως προτείνει και ο εισηγητής, και να είναι απόλυτα προβλέψιμες. Μόνο έτσι θα διασφαλισθεί η έννομη προστασία τόσο των κρατών μελών και των πολιτών όσο και της Ευρωπαϊκής Ένωσης.
<P>
Αξιότιμη κυρία Πρόεδρε, τάσσομαι υπέρ της έγκρισης της έκθεσης.

<SPEAKER ID=238 LANGUAGE="SV" NAME="Holm">
Κυρία Πρόεδρε, είναι φυσικά σημαντικό να υλοποιηθεί και να υπάρχει ο δημοσιονομικός έλεγχος των παρεμβάσεων των διαρθρωτικών ταμείων. Γι&#x02BC;αυτό έιναι καλό το ότι λάβαμε αυτό το έγγραφο από την Επιτροπή. Είμαι επίσης πολύ ικανοποιημένος με την έκθεση που εξεπόνησε ο κ. Colom i Naval.
<P>
Τα κράτη μέλη έχουν την ευθύνη του ελέγχου ώστε να μη γίνουν απάτες. Είναι επίσης σημαντικό να επισημάνουμε στα κράτη μέλη αυτήν την διαδικασία χειρισμών, ώστε να μη χρειαστεί να διαβάσουμε στις εφημερίδες για διάφορες απάτες.
<P>
Ίσως όμως δεν χρειάζεται μόνο ένας δημοσιονομικός έλεγχος των διαρθρωτικών ταμείων. Πολύ συχνά επίσης ακούει κανείς και διαβάζει στις εφημερίδες ότι προγράμματα, που έλαβαν οικονομική ενίσχυση από διαρθρωτικά ταμεία, είχαν αποτελέσματα τα οποία με κανέναν τρόπο δεν ήταν ο στόχος της οικονομικής ενίσχυσης. Πως επηρρεάζουν π.χ. τα διαρθρωτικά ταμεία τον περιβαλλοντικό στόχο που εμείς οι ίδιοι θέσαμε στην ΕΕ και καθορίσαμε στο Ευρωκοινοβούλιο;
<P>
Όμως ισχύει επίσης και η αντίστροφη σχέση. Υπάρχουν κράτη μέλη που δεν εκμεταλλεύονται το δικαίωμά τους ως προς τα διαρθρωτικά ταμεία και πόροι που παγώνουν εξ&#x02BC;αιτίας του ότι υπάρχει δυσκολία να βρούν την πληροφορία, πολλοί δεν την καταλαβαίνουν και ότι για όλα θα πρέπει να γίνει αίτηση στις Βρυξέλλες. Αυτό έχει ως αποτέλεσμα να τρομάζει η γραφειοκρατία και γι&#x02BC;αυτό θα έπρεπε να τροποποιηθεί λίγο αργότερα. Τέλος: ευχαριστώ τον κ. Colom i Naval γι&#x02BC;αυτήν την έκθεση!

<SPEAKER ID=239 NAME="Brittan, Sir Leon">
Θα ήθελα να ευχαριστήσω τον κύριο Colom I Naval για την εργασία που έκανε σχετικά με αυτό το θέμα.
<P>
Όσον αφορά τον δημοσιονομικό έλεγχο, η δράση που έχει αναλάβει η Επιτροπή και η οποία υποστηρίχθηκε από την έκθεση παίρνει δύο μορφές. Η πρώτη είναι η πρόταση από την Επιτροπή για κανονισμό σύμφωνα με το άρθρο 23 του κανονισμού των διαρθρωτικών ταμείων, για να διευκρινιστούν οι ελάχιστες απαιτήσεις για τους ελέγχους από τα κράτη μέλη στα διαρθρωτικά ταμεία. Η δεύτερη είναι μια σειρά κατευθυντήριων γραμμών προς τις υπηρεσίες της Επιτροπής σχετικά με τα κριτήρια για σαφείς δημοσιονομικές διορθώσεις σύμφωνα με το άρθρο 24 του κανονισμού των διαρθρωτικών ταμείων. Το σχέδιο του κανονισμού είναι λοιπόν διευκρίνιση των διευθετήσεων για τη διαχείριση και τον έλεγχο που ήδη προβλέπονται από τον κανονισμό των διαρθρωτικών ταμείων. Δεν τίθεται θέμα κατάθεσης νέων κανόνων ή απαίτησης δημιουργίας νέων δομών, αλλά διευκρίνισης της φύσης και του όγκου των ελέγχων που είναι απαραίτητοι για να μπορέσουν οι διορισμένες από τα κράτη μέλη αρχές να πιστοποιήσουν ότι οι δράσεις έχουν διαχειριστεί και ελεγχθεί και οι δαπάνες είναι δικαιολογημένες.
<P>
Για να γίνω πιο συγκεκριμένος, το σχέδιο κανονισμού διευκρινίζει τη φύση της πιστοποίησης που πρέπει να παρέχουν τα κράτη μέλη. Οι κατευθυντήριες γραμμές για την καθαρή κατάσταση των δημοσιονομικών διορθώσεων βρίσκονται, κατά την άποψη της Επιτροπής, στην υπάρχουσα διάταξη του βασικού κανονισμού των διαρθρωτικών ταμείων και δεν απαιτούν επιπρόσθετη νομική βάση. Η Επιτροπή όμως θα αναθεωρήσει τη λειτουργία των κατευθυντήριων γραμμών εντός του έτους και αναρωτιέται εάν απαιτούνται αλλαγές στον βασικό κανονισμό των διαρθρωτικών ταμείων για την περίοδο μετά το 2000.
<P>
Εν τω μεταξύ, θα ενημερώνουμε το Κοινοβούλιο για την εφαρμογή των διατάξεων του άρθρου 24 σε ειδικές περιπτώσεις, οι οποίες εφαρμόζονται μετά από πλήρη διαβούλευση με τα ενδιαφερόμενα κράτη μέλη.

<SPEAKER ID=240 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 9.00 το πρωί.
<P>
(Η συνεδρίαση λήγει στις 19.55)

