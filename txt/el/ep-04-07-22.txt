<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<P>
(1) 
<SPEAKER ID="2" LANGUAGE="" NAME="Πρόεδρος." AFFILIATION="">
<SPEAKER ID="3" LANGUAGE="DE" NAME="Nassauer (PPE-DE )." AFFILIATION="">
<SPEAKER ID="4" LANGUAGE="DA" NAME="Rasmussen, Poul Nyrup (PSE )." AFFILIATION="">
<P>
   – Κύριε Πρόεδρε, κυρίες και κύριοι, κύριε Barroso, ως πρόεδρος της Ομάδας του Κόμματος των Ευρωπαίων Σοσιαλιστών, οφείλω σήμερα να σας δηλώσω τα εξής. Για εμάς, τα μέλη της Ομάδας ΕΣΚ, η ψηφοφορία που θα πραγματοποιηθεί σε λίγες ώρες δεν είναι ένα τυχαίο γεγονός. Δεν είναι μια επιλογή που γίνεται αυθαίρετα. Είναι αποτέλεσμα μιας προσεκτικά σχεδιασμένης ακρόασης στην οποία, κύριε Barroso, σας θέσαμε μια σειρά πολύ πρακτικών ζητημάτων, τα οποία είναι μείζονος σημασίας για τους σοσιαλδημοκράτες πολίτες σε ολόκληρη την Ευρώπη.
<P>
Κύριε Barroso, παρακολουθήσαμε τις ομιλίες σας με μεγάλη προσοχή. Σημειώσαμε τις απαντήσεις σας, και οφείλω σήμερα να δηλώσω ότι συμφωνούμε με τις απόψεις που διατυπώσατε. Οι απόψεις που εκφράσατε ήταν αυτές που θέλαμε να ακούσουμε, αλλά, παρότι είναι μεν σημαντικό, δεν αρκεί απλώς να εκφράζει κανείς ορθές απόψεις για τα θέματα της αλληλεγγύης, της προόδου και της ασφάλειας. Τα λόγια πρέπει να έχουν πρακτικό και συγκεκριμένο πολιτικό περιεχόμενο και να συνοδεύονται από εστιασμένες δράσεις και προγράμματα τα οποία είναι πολιτικώς δεσμευτικά και τα οποία έχουν εφαρμογή στην καθημερινή ζωή των λαών όλων των ευρωπαϊκών χωρών.
<P>
Κύριε Barroso, εκείνο που μας απασχολεί εν προκειμένω είναι η αύξηση του αριθμού και η βελτίωση της ποιότητας των θέσεων εργασίας και η συνεργασία σε ευρωπαϊκό επίπεδο με σκοπό την ενίσχυση της κοινωνικής ασφάλειας, την οποία οι πολίτες βλέπουν να απειλείται. Σε διεθνές επίπεδο, ενδιαφερόμαστε για ένα είδος συνεργασίας το οποίο θα συνδυάζει την οικονομική επάρκεια με την κοινωνική ασφάλεια και την αύξηση του αριθμού των θέσεων εργασίας. Κανένας από τους δύο αυτούς στόχους δεν έχει προτεραιότητα έναντι του άλλου, αλλά πρέπει να επιδιωχθεί η επίτευξή τους στον ίδιο τόπο και χρόνο.
<P>
Ως πρωθυπουργός της Πορτογαλίας, κύριε Barroso, ακολουθήσατε στην πράξη πολιτική αντίθετη με αυτή που εμείς, στην Ομάδα ΕΣΚ, θεωρούμε απολύτως αναγκαία. Συνεπώς, σας ερωτούμε ξανά σήμερα, κύριε Barroso, εάν, πρώτον, είστε διατεθειμένος να δεσμευθείτε ότι θα προχωρήσετε στη μεταρρύθμιση –και τονίζω τη λέξη “μεταρρύθμιση”– του Συμφώνου Σταθερότητας και Ανάπτυξης προκειμένου να δημιουργήσουμε περισσότερες και καλύτερης ποιότητας θέσεις εργασίας. Δεύτερον, είστε διατεθειμένος να δεσμευθείτε πραγματικά σήμερα ότι θα καταβάλετε προσπάθειες για την επίτευξη των στόχων που έχουμε θέσει, και επί των οποίων είχαμε αποφασίσει στη Λισαβόνα προ τετραετίας, όσον αφορά την επίτευξη προόδου στην απασχόληση, την κοινωνική ασφάλιση, την εκπαίδευση και την ισότητα μεταξύ ανδρών και γυναικών; Τρίτον, θα διασφαλίσετε στην πράξη την υλοποίηση της ευρωπαϊκής διεύρυνσης κατά τρόπο που να έχει άμεσο αντίκτυπο στην καθημερινή ζωή των πολιτών;
<P>
Κύριε Barroso, διαθέτουμε την αγορά, αλλά δεν διαθέτουμε τις πολιτικές. Μέχρι στιγμής δεν μας έχετε δώσει σαφείς απαντήσεις. Ελπίζουμε ότι θα τις ακούσουμε σήμερα. 
<SPEAKER ID="5" LANGUAGE="ES" NAME="Ortuondo Larrea (ALDE )." AFFILIATION="">
<P>
   – Κύριε Πρόεδρε, κύριε Barroso, καταρχάς, επιτρέψτε μου να σας συγχαρώ για τον διορισμό σας στο αξίωμα του μελλοντικού Προέδρου της Ευρωπαϊκής Επιτροπής, και επιτρέψτε μου επίσης να κάνω ορισμένα σχόλια πάνω σε τρία θέματα που θεωρώ σημαντικά. Πρώτον, όσον αφορά το ρόλο της Επιτροπής και τον ορισμό του Προέδρου της. Δεύτερον, σχετικά με την εξωτερική πολιτική και την κοινή ασφάλεια και, τρίτον, σχετικά με την πολυμορφία, την επικουρικότητα και τις κοινές εθνικές κυριαρχίες της Ευρωπαϊκής Ένωσης.
<P>
Πρώτον, ο ρόλος της Επιτροπής και ο ορισμός του Προέδρου της. Μέχρι στιγμής, εσείς έχετε οριστεί από τους αρχηγούς κυβερνήσεων, από το Ευρωπαϊκό Συμβούλιο, και είναι αρμοδιότητα του παρόντος Κοινοβουλίου να εγκρίνει τον ορισμό σας, ο οποίος εν τέλει θα επικυρωθεί από τα υπόλοιπα μέλη της Επιτροπής, από τις κυβερνήσεις των κρατών μελών. Με την καινούρια Συνταγματική Συνθήκη, η οποία θα τεθεί σε ισχύ μέσα στην πενταετία της επερχόμενης θητείας σας, το εν λόγω θέμα πρόκειται να αλλάξει, και το Ευρωπαϊκό Συμβούλιο θα είναι αυτό το οποίο λαμβάνοντας υπόψη του τα αποτελέσματα των εκλογών θα προτείνει στο Κοινοβούλιο τον υποψήφιο για τη θέση του Προέδρου της Επιτροπής, ο οποίος στη συνέχεια θα εκλέγεται από το Ευρωπαϊκό Κοινοβούλιο. Πιστεύω ότι πρόκειται για ένα βήμα προόδου, παρόλο που δεν θεωρώ ακόμα ότι πρόκειται για ένα αποφασιστικό βήμα. Θα ήθελα να σας ρωτήσω, κύριε Barroso, αν πιστεύετε ότι με την καινούρια Συνταγματική Συνθήκη η Επιτροπή θα μετατραπεί όντως σε μια γνήσια εκτελεστική κυβέρνηση της Ευρωπαϊκής Ένωσης· αν πιστεύετε ότι όταν οι πολίτες ψηφίζουν στις εκλογές για το Ευρωπαϊκό Κοινοβούλιο θα αισθάνονται πραγματικά ότι η ψήφος τους είναι καθοριστική και ότι με αυτήν θα εκλέγουν τον πρόεδρο που θα κυβερνά την Ευρωπαϊκή Ένωση τα επόμενα χρόνια. Η εμπειρία μας ήταν απολύτως αρνητική, εξαιτίας της μεγάλης αποχής. Πιστεύω ότι αιτία της αποχής ήταν το γεγονός ότι οι πολίτες δεν αισθάνθηκαν ότι με την ψήφο τους θα κατόρθωναν κάτι τέτοιο.
<SPEAKER ID="6" LANGUAGE="IT" NAME="Frassoni (Verts/ALE )." AFFILIATION="(Οι βουλευτές της Ομάδας των Πρασίνων/Ευρωπαϊκής Ελεύθερης Συμμαχίας εγείρονται)">
<SPEAKER ID="7" LANGUAGE="" NAME="Πρόεδρος." AFFILIATION="">
<SPEAKER ID="8" LANGUAGE="IT" NAME="Frassoni (Verts/ALE )." AFFILIATION="(Χειροκροτήματα από την Ομάδα των Πρασίνων/Ευρωπαϊκή Ελεύθερη Συμμαχία)">
<P>
   – Κύριε Πρόεδρε, έρχομαι αμέσως στο σημείο που δικαιολογεί αυτή τη συμπεριφορά, το οποίο είναι πολύ σημαντικό για εμάς. Πιστεύω ότι οι συνάδελφοι βουλευτές έχουν το δικαίωμα να γνωρίζουν –αν και νομίζω ότι οι περισσότεροι τον γνωρίζουν ήδη– τον λόγο για τον οποίο επιλέξαμε να κάνουμε αισθητή την παρουσία μας με αυτό τον τρόπο στον κ. Barroso.
<P>
Κύριε Barroso, πιστεύουμε ότι αυτό είναι πολύ σοβαρό λάθος. Εκτός αυτού, ο σημερινός Επίτροπος για το περιβάλλον θεωρεί ότι δεν είναι απαραίτητη η τοποθέτηση ετικετών σε σπόρους που περιέχουν ΓΤΟ σε ποσοστό μικρότερο από 0,5 τοις εκατό, αντικρούοντας με αυτό τον τρόπο τη θέση του Ευρωπαϊκού Κοινοβουλίου, που εγκρίθηκε με πολύ μεγάλη πλειοψηφία στο τέλος της προηγούμενης νομοθετικής περιόδου. Έτσι, σε λίγα χρόνια όλες οι βιολογικές και μη βιολογικές καλλιέργειες θα έχουν μολυνθεί.
<P>
Αυτήν τη στιγμή εμείς, ως Ευρωπαϊκή Ένωση, έχουμε τη δική μας, ανεξάρτητη θέση σε μια σειρά από ζητήματα και θα ήθελα να ξέρω πώς σκοπεύετε να ενεργήσετε στην εξωτερική πολιτική, ιδιαίτερα σε ζητήματα στα οποία διαφοροποιούμαστε, όπως ο Κόλπος του Γκουαντανάμο, o Παγκόσμιος Οργανισμός Εμπορίου και το Κιότο, δεδομένου ότι οι απαντήσεις σας ήταν κάπως αόριστες και προέρχονται μάλλον από τον πρωθυπουργό της Πορτογαλίας παρά από τον μελλοντικό Πρόεδρο της Επιτροπής.
<SPEAKER ID="9" LANGUAGE="CS" NAME="Ransdorf (GUE/NGL )." AFFILIATION="">
<P>
Ο Karel Čapek έχει αναφέρει ότι στη σύγχρονη εποχή τα μέσα έχουν αντικαταστήσει τους σκοπούς. Ασχολούμαστε με διαδικασίες και διαξιφιζόμαστε για ανούσιες λεπτομέρειες, αλλά μας διαφεύγουν οι απώτεροι στόχοι. Θέλω να θέσω ένα ερώτημα στον υποψήφιο Πρόεδρο της Επιτροπής. Σε τι θα διαφέρει η νέα Ευρωπαϊκή Ένωση από την παλαιά Ευρωπαϊκή Ένωση; Ποιες είναι οι νέες μορφές διαβούλευσης με το κοινό που σκέπτεται να προτείνει η Επιτροπή και, τέλος, κύριε Barroso, ποια είναι η σπουδαία ιδέα σας για τη νέα Ευρώπη; 
<SPEAKER ID="10" LANGUAGE="FR" NAME="de Villiers (IND/DEM )." AFFILIATION="">
<P>
Για όλους αυτούς τους λόγους, οι οποίοι άπτονται του ιδίου του συστήματος, των αρχών και του προγράμματος της νέας Επιτροπής, η πολιτική μας ομάδα θα ψηφίσει κατά της εκλογής του κ. Barroso. 
<SPEAKER ID="11" LANGUAGE="PL" NAME="Libicki (UEN )." AFFILIATION="">
<P>
   – Κύριε Πρόεδρε, κυρίες και κύριοι, πριν από λίγους μόλις μήνες πραγματοποιήθηκε μια εκτεταμένη διεύρυνση της Ευρωπαϊκής Ένωσης. Για τους προσφάτως ενταχθέντες στην Ένωση, η θητεία του κ. Barroso θα είναι η πρώτη πλήρης θητεία ενός Προέδρου της Ευρωπαϊκής Επιτροπής. Το γεγονός είναι ιστορικής σημασίας. Η κ. Muscardini, η πρόεδρος της Ομάδας μας, έχει ήδη δηλώσει ότι ο κ. Barroso μπορεί να βασιστεί στην πλήρη στήριξή μας. Θέλω να διαβεβαιώσω τον κ. Barroso ότι μπορεί επίσης να βασίζεται στην πλήρη στήριξη του πολωνικού κόμματος στο οποίο ανήκω, του Κόμματος της Αλήθειας και της Δικαιοσύνης. Αυτό είναι το κόμμα χάρη στο οποίο βρίσκομαι σήμερα σε αυτή τη σεβαστή συνέλευση.
<P>
Η αρχική πρόκληση που έχει να αντιμετωπίσει ο κ. Barroso είναι η διασφάλιση της ολοκλήρωσης της νέας μορφής αυτής της Ευρώπης των είκοσι πέντε κρατών μελών. Αυτό είναι το πρώτο πρόβλημα που πρέπει να αντιμετωπίσει. Ασφαλώς, θα χρειαστεί επίσης να διασφαλίσει ότι θα είναι έτοιμη και η επόμενη ομάδα των υποψηφίων προς ένταξη κρατών. Ως εκ τούτου, πρέπει να δοθεί προτεραιότητα στην οικονομική ολοκλήρωση και την εξομάλυνση των διαφορών μεταξύ των χωρών της λεγόμενης παλαιάς Ένωσης και της νέας.
<SPEAKER ID="12" LANGUAGE="SK" NAME="Baco (NI )." AFFILIATION="">
<P>
   – Κύριε Πρόεδρε, εξ ονόματος των ανεξαρτήτων σλοβάκων βουλευτών του λαϊκού κόμματος, του HZDS, είμαι σε θέση να διαβεβαιώσω τον κ. Barroso ότι, ως ρεαλιστές, υποστηρίζουμε το αναπτυξιακό του πρόγραμμα, κυρίως δε στον τομέα των επιστημών, της έρευνας και της εκπαίδευσης. Ωστόσο, ένας παράγοντας που θέτει εμπόδια στην πρόοδο της Ευρωπαϊκής Ένωσης είναι ο εξορθολογισμός της κοινής γεωργικής πολιτικής, ο οποίος παρουσιάζει σημαντικές προκλήσεις όσον αφορά τον προϋπολογισμό του.
<P>
Η τρέχουσα κοινή γεωργική πολιτική και οι μεταρρυθμίσεις της, δυστυχώς, είναι κοινές μόνον κατ’ όνομα, καθόσον, παραδείγματος χάριν, η κοινή γεωργική πολιτική προσφέρει στα αρχικά κράτη μέλη της ΕΕ ενισχύσεις με τη μορφή άμεσων πληρωμών οι οποίες είναι πολλαπλάσιες αυτών που προσφέρονται στα νέα κράτη μέλη. Άμεση συνέπεια αυτής της πολιτικής είναι ότι έως και το ένα τρίτο της αγοράς προϊόντων τροφίμων στα νέα κράτη μέλη αφορά προϊόντα τα οποία προέρχονται από τα 15 αρχικά κράτη μέλη, παρά το γεγονός ότι τα νέα κράτη μέλη ήταν, μέχρι πρόσφατα, καθαροί εξαγωγείς προϊόντων διατροφής. Αυτή η κοινή γεωργική πολιτική, προωθώντας τα χαμηλότερα επίπεδα δραστηριότητας και παραγωγής, μειώνει σημαντικά τις προοπτικές όλων μας ως προς τη δυνατότητα να παραμείνουμε ανταγωνιστικοί έναντι τρίτων χωρών.
<P>
Η νέα γεωργική πολιτική των Ηνωμένων Πολιτειών ειδικότερα εστιάζεται επιθετικά στην ανάπτυξη και την επέκταση. Συγχρόνως, οι ΗΠΑ παράγουν ήδη τρόφιμα στο ήμισυ του κόστους. Μετά την επόμενη διάσκεψη του ΠΟΕ η θέση μας θα έχει επιδεινωθεί αισθητά. Συνεπώς, είμαστε διατεθειμένοι, κύριε Barroso, να υποστηρίξουμε μια γεωργική πολιτική η οποία, αντί να προκαλεί διοικητικές διαμάχες στο εσωτερικό της Ευρωπαϊκής Ένωσης, θα μας επιτρέψει να εστιάσουμε τις προσπάθειές μας στην καλλιέργεια τροφίμων σε ανταγωνιστικές τιμές, τροφίμων της δικής μας κοινής Ευρωπαϊκής Ένωσης. 
<SPEAKER ID="13" LANGUAGE="PL" NAME="Saryusz-Wolski (PPE-DE )." AFFILIATION="">
<P>
Θεωρητικά, η διεύρυνση έχει ήδη ολοκληρωθεί με επιτυχία. Στην πράξη, η επανένωση εξακολουθεί να μην έχει επιτευχθεί. Αυτή είναι, κατά τη γνώμη μου, η μεγαλύτερη πρόκληση για τη θητεία σας, κύριε Barroso. Η Ευρώπη χωρίστηκε στα δύο στη Γιάλτα. Θα αποτελέσει η επούλωση αυτών των πληγών προτεραιότητα της Προεδρίας σας; Αυτό είναι το πρώτο μας ερώτημα.
<P>
Βρίσκεστε αντιμέτωπος με δύο σημαντικές υποχρεώσεις, κύριε Barroso. Η μία είναι να προασπίσετε και να αναπτύξετε την ευρωπαϊκή αλληλεγγύη ως προς τις πολιτικές και οικονομικές πτυχές της. Η άλλη σχετίζεται με την ανατολική διάσταση, η οποία είναι μια νέα διάσταση για την Ευρωπαϊκή Ένωση. Τούτο με οδηγεί στην επόμενη ερώτησή μου. Είστε διατεθειμένος να καταβάλετε κάθε δυνατή προσπάθεια προκειμένου να πείσετε το Συμβούλιο να προσφέρει επαρκείς πόρους ώστε να καλυφθούν οι επιπλέον ανάγκες που δημιουργεί η πλήρης ένταξη των νέων κρατών μελών στο σώμα της Ένωσης μέσω της δέσμευσης πόρων στο πλαίσιο των δημοσιονομικών προοπτικών για την περίοδο 2007-2013; Πρέπει να δοθεί η δυνατότητα στα νέα κράτη μέλη να ανακτήσουν το χαμένο έδαφος. Πρέπει επίσης να ληφθεί μέριμνα για την πολιτική οικονομικής και κοινωνικής συνοχής.
<P>
Όπως ορθώς επισημάνατε εχθές, κύριε Barroso, δεν είναι δυνατόν να έχουμε περισσότερη Ευρώπη με λιγότερα χρήματα. Η τελευταία διεύρυνση έγινε φθηνά. Δεν μπορεί να τίθεται θέμα περαιτέρω εξοικονόμησης πόρων. Τυχόν περικοπές θα αφαιρούσαν από τις φτωχότερες χώρες της Ένωσης την ευκαιρία να καλύψουν το χαμένο έδαφος όσον αφορά την ανάπτυξη, μια ευκαιρία η οποία δόθηκε στην Ισπανία, την Ελλάδα, την Πορτογαλία, την Ιρλανδία, τη Νότια Ιταλία και τα ομόσπονδα κρατίδια της Ανατολικής Γερμανίας.
<P>
Δυστυχώς, η τροποποίηση του Συντάγματος που αποφασίστηκε στη σύνοδο κορυφής του Ιουνίου από την Ευρωπαϊκή Ένωση επιτρέπει στις πλουσιότερες χώρες να ματαιώνουν προϋπολογισμούς με τους οποίους διαφωνούν. Με αυτό σχετίζεται το επόμενο ερώτημά μου προς τον κ. Barroso. Θα εμμείνετε στην πρόταση της Επιτροπής Πρόντι για ορισμό του 1,24% του ΑΕγχΠ ως βάση υπολογισμού του προϋπολογισμού;
<P>
Μας προβληματίζει επίσης το γεγονός ότι η αρχή της αλληλεγγύης έχει συνδυαστεί με προτάσεις για την εναρμόνιση της εταιρικής φορολογίας στο σύνολο των κρατών μελών. Δεν μπορούμε να συμφωνήσουμε με μια τέτοια απόφαση εάν οδηγήσει στην άσκηση πιέσεων στα κράτη αποδέκτες, με την απειλή ότι θα χάσουν τους πόρους από τα διαρθρωτικά ταμεία εάν δεν αυξήσουν την ήδη υψηλή φορολογία τους. Σας απευθύνουμε έκκληση, κύριε Barroso, να υπερασπιστείτε τη θεμελιώδη αρχή της δημοσιονομικής ανταγωνιστικότητας μεταξύ των κρατών μελών. Θεωρούμε ότι αυτή θα ήταν η καλύτερη μέθοδος τήρησης των αρχών της στρατηγικής της Λισαβόνας.
<P>
Στρέφομαι τώρα στη δεύτερη υποχρέωση, συγκεκριμένα στην ανατολική διάσταση. Προσβλέπουμε σε εσάς, κύριε Barroso, προκειμένου να διασφαλίσετε την έγκριση κατευθυντηρίων γραμμών οι οποίες θα τηρούνται με συνέπεια, και να ενισχύσετε το αντίστοιχο χρηματοδοτικό μέσο γειτνίασης. Η εκπλήρωση των δεσμεύσεων της Ένωσης πρέπει να εξαρτάται από τον βαθμό στον οποίο οι αποδέκτριες χώρες σέβονται τα ανθρώπινα δικαιώματα και τις αρχές του κράτους δικαίου. Ελπίζουμε σε μια σημαντική ανάπτυξη της ανατολικής πολιτικής της Ένωσης. Παρ’ όλα αυτά, μια τέτοια πολιτική πρέπει να είναι απαιτητική και όχι ανεκτική. Εξάλλου, στόχος μας είναι η βελτίωση των συνθηκών διαβίωσης εκατομμυρίων ανθρώπων στη λεκάνη της Μεσογείου, την Ουκρανία, τη Λευκορωσία, τη Μολδαβία και τη Ρωσία.
<P>
Οι Πορτογάλοι έχουν παραδοσιακά τη φήμη εξαίρετων ναυτικών. Η Ευρωπαϊκή Ένωση σαλπάρει τώρα προς τα ανατολικά. Είμαστε βέβαιοι, κύριε Barroso, ότι θα υπάρχει ένα στιβαρό χέρι στο τιμόνι της Ευρωπαϊκής Ένωσης καθώς θα κατευθύνετε την πορεία της σε αυτές τις αχαρτογράφητες θάλασσες. Καλή επιτυχία στο έργο σας. 
<SPEAKER ID="14" LANGUAGE="" NAME="Ξενογιαννακοπούλου (PSE )" AFFILIATION="">
<P>
Κύριε Barroso, κύριε υποψήφιε Πρόεδρε της Ευρωπαϊκής Επιτροπής, η πολιτική που ασκήσατε ως Πρωθυπουργός, αλλά και οι χθεσινές δηλώσεις σας, ενώπιον του Ευρωπαϊκού Κοινοβουλίου, δεν μας έπεισαν ότι μπορείτε να ανταποκριθείτε σ’ αυτές τις προτεραιότητες. Όταν ήρθατε την προηγούμενη εβδομάδα στη Σοσιαλιστική Ομάδα, μας είπατε ότι δεν είστε τεχνοκράτης, αλλά πολιτικός που κάνει πολιτικές επιλογές. Και εμείς πολιτικά κρίνουμε σήμερα την οικονομική πολιτική της κυβέρνησής σας που οδήγησε σε δραματική μείωση των αναπτυξιακών και κοινωνικών δαπανών και σε δυσμενή οικονομικά αποτελέσματα στη χώρα σας. Πολιτικά κρίνουμε τη στάση σας στον πόλεμο του Ιράκ, την ταύτισή σας με τις επιλογές των Ηνωμένων Πολιτειών και την περίφημη συνάντηση των Αζορών. Πολιτικά κρίνουμε την επιλογή σας να στηρίξετε έναν πόλεμο, χωρίς την εντολή των Ηνωμένων Εθνών, και να προκαλέσετε διχασμό στο εσωτερικό της Ευρωπαϊκής Ένωσης. Πολιτικά κρίνουμε επίσης την απουσία αυτοκριτικής από τον λόγο σας σήμερα, που πλέον περίτρανα αποδείχθηκε, ότι δεν υπήρχαν όπλα μαζικής καταστροφής στο Ιράκ.
<SPEAKER ID="15" LANGUAGE="IT" NAME="Bonino (ALDE )." AFFILIATION="">
<P>
   – Κύριε υποψήφιε Πρόεδρε, o συνάδελφός μου Marco Pannella και εγώ θα στηρίξουμε τον διορισμό σας και θα το κάνουμε πρωτίστως για θεσμικούς λόγους.
<SPEAKER ID="16" LANGUAGE="FR" NAME="Isler Béguin (Verts/ALE )." AFFILIATION="">
<P>
   – Κύριε Πρόεδρε, κυρίες και κύριοι συνάδελφοι, άκουσα με μεγάλο ενδιαφέρον τον κ. Barroso, τόσο στην παρούσα συνεδρίαση όσο και στις ακροάσεις του στην πολιτική μου ομάδα, την Ομάδα των Πρασίνων/Ευρωπαϊκής Ελεύθερης Συμμαχίας, και η γνώμη μου δεν έχει αλλάξει. Εξακολουθώ να μην είμαι ικανοποιημένη, κύριε Barroso, διότι δεν απαντήσατε ούτε όσον αφορά το θέμα του συστήματος καταχώρησης, αξιολόγησης και έγκρισης χημικών ουσιών (REACH), για παράδειγμα, το οποίο εντάσσει στις πολιτικές μας μια τολμηρή πολιτική σχετικά με τα χημικά προϊόντα, ούτε όσον αφορά το θέμα της επιτροπολογίας, αυτού του βαρβαρισμού σύμφωνα με τον οποίο η πολιτική εξουσία εκχωρείται στην Επιτροπή και όχι σε εμάς τους βουλευτές, που είμαστε οι εκπρόσωποι του λαού.
<P>
Κύριε Barroso, εκτιμώ ασφαλώς τη μαχητικότητά σας υπέρ του ευρωπαϊκού οικοδομήματος, αλλά είναι προφανές ότι το παρόν Σώμα τάσσεται στην πλειονότητά του υπέρ της Ευρώπης. Οι απόψεις μας διαφέρουν όσον αφορά τον τρόπο οικοδόμησης αυτής της Ευρώπης, και το σχέδιό σας δεν με πείθει καθόλου. Υπήρξατε επικεφαλής της αντιπροσωπείας του Συμβουλίου στο Ρίο. Βρισκόμουν και εγώ εκεί, κύριε Barroso, και δεν έχω την αίσθηση ότι έκτοτε –έχουν ήδη περάσει δεκατέσσερα χρόνια– ενσωματώσατε τα βασικά στοιχεία που απαιτούνται προκειμένου να αλλάξουμε ριζικά πορεία όσον αφορά την ανάπτυξη.
<P>
Έχω την εντύπωση ότι δεν είστε πεπεισμένος ότι η αλλαγή των κλιματικών συνθηκών θέτει σε αμφισβήτηση το αναπτυξιακό πρότυπο που εφαρμόζουμε· ότι η όξυνση του φαινομένου του θερμοκηπίου σε πλανητικό επίπεδο θα έχει απερίγραπτες συνέπειες για την οικονομία της Ευρώπης και του κόσμου· ότι η ενεργειακή κρίση, όπως επιβεβαιώνει η θεωρία της καμπύλης του Hubert, ενδέχεται να μας οδηγήσει σε συγκρούσεις οι οποίες θα φτάσουν μέχρι τα ίδια τα σύνορά μας –τα οποία έως τώρα είναι ειρηνικά– εφόσον εξαντληθούν τα αποθέματα πετρελαίου· ή, τέλος, ότι ο αριθμός των πληγέντων και των θυμάτων περιβαλλοντικών καταστροφών υπερβαίνει σημαντικά –χωρίς, ασφαλώς, και να δικαιολογεί– τον αριθμό των θυμάτων της τρομοκρατίας.
<SPEAKER ID="17" LANGUAGE="PT" NAME="Portas (GUE/NGL )." AFFILIATION="">
<SPEAKER ID="18" LANGUAGE="" NAME="" AFFILIATION="Αντιπροέδρου">
<SPEAKER ID="19" LANGUAGE="EN" NAME="Kilroy-Silk (IND/DEM )." AFFILIATION="">
<P>
Για τους ίδιους λόγους εμείς –κι εκείνοι– δεν θέλουμε να δούμε την υιοθέτηση του Συντάγματος, γιατί βλέπουμε ότι βασίζεται σε απαρχαιωμένες οικονομικές και πολιτικές θεωρίες της δεκαετίας του 1950, του φόβου του πολέμου και μίας ξεπερασμένης απειλής του κομμουνισμού. Το αντιλαμβάνονται ως τη δημιουργία μίας Ευρώπης που είναι στραμμένη προς τον εαυτό της, που είναι γραφειοκρατική, που είναι περιοριστική, ενώ θα έπρεπε να δημιουργούμε μία Κοινότητα που είναι καινοτόμος και στραμμένη προς τα έξω, που προσεγγίζει τον υπόλοιπο κόσμο, που είναι ευέλικτη και δημοκρατική. Δεν είναι αυτός ο θεσμός που δημιουργούμε σήμερα εδώ στην Ευρώπη και δεν θέλουμε να έχουμε καμία συμμετοχή. Δεν θα δώσουμε τη στήριξή μας. Οι εκλογείς της περιφέρειάς μου δεν θέλουν να δημιουργηθεί ένα ομοσπονδιακό κράτος που ονομάζεται Ευρώπη. Θέλουν να κυβερνώνται από τους δικούς τους βουλευτές στο δικό τους Κοινοβούλιο. Δεν θέλουν να παραδώσουν το πεπρωμένο, την ανεξαρτησία και την κυριαρχία τους σε μία ομάδα στις Βρυξέλλες ή ακόμα και στο Στρασβούργο.
<P>
Πριν από 20 χρόνια περίπου, η κ. Θάτσερ μετέβη στο Fontainebleau και είπε: “Θέλω τα λεφτά μας πίσω” – και πήρε ένα μέρος. Θέλουμε πίσω τη χώρα μας και, πιστέψτε με, θα την πάρουμε. 
<SPEAKER ID="20" LANGUAGE="" NAME="Ó Neachtain (UEN )." AFFILIATION="(Ο ομιλητής μίλησε στα ιρλανδικά)">
<SPEAKER ID="21" LANGUAGE="" NAME="Πρόεδρος." AFFILIATION="">
<P>
   Έχετε φυσικά το δικαίωμα να χρησιμοποιήσετε τον διαθέσιμο χρόνο σας όπως επιθυμείτε. Γνωρίζετε, ωστόσο, όπως όλοι μας, ότι τα ιρλανδικά δεν είναι γλώσσα εργασίας της Ένωσης. Ως εκ τούτου, οι συνάδελφοί μας και ο κ. Barroso δεν μπόρεσαν να καταλάβουν όσα είπατε, παρόλο που ακούστηκαν πολύ ωραία.
<SPEAKER ID="22" LANGUAGE="EN" NAME="Ó Neachtain (UEN )." AFFILIATION="">
<SPEAKER ID="23" LANGUAGE="" NAME="Πρόεδρος." AFFILIATION="">
<SPEAKER ID="24" LANGUAGE="DE" NAME="Mölzer (NI )." AFFILIATION="">
<P>
Παρόλ’ αυτά θα ήθελα να ζητήσω επειγόντως από τον νέο Πρόεδρο της Επιτροπής, που προφανώς έχει ήδη εδραιώσει την θέση του, να μην αγνοήσει τις απόψεις της μεγάλης πλειοψηφίας των πολιτών της ΕΕ σχετικά με ένα από τα πιο σημαντικά θέματα της θητείας του, δηλαδή την ένταξη της Τουρκίας στην ΕΕ. Στην πατρίδα μου, την Αυστρία, πριν από τις ευρωεκλογές της 13ης Ιουνίου είχε δοθεί στους πολίτες σχεδόν ξεκάθαρα η υπόσχεση ότι η Τουρκία δεν θα εντασσόταν στην ΕΕ, καθώς δεν είναι ευρωπαϊκή χώρα και δεν είναι έτοιμη για προσχώρηση στην Ευρώπη. Τώρα πρόκειται να αρχίσουν διαπραγματεύσεις με την Άγκυρα και λέγεται ότι εσείς, κύριε Barroso, δηλώσατε προσωπικά πως είστε υπέρ της ένταξης της Τουρκίας. Οπωσδήποτε, στην Αυστρία οι άνθρωποι αισθάνονται ότι εξαπατήθηκαν ως προς το σημαντικό αυτό ζήτημα. Έχουν την αίσθηση ότι και η ένταξη της Τουρκίας στην ΕΕ είναι ήδη προαποφασισμένη και ότι δεν έχει καμία σημασία εάν οι ίδιοι συμφωνούν ή διαφωνούν με αυτό. Υπό αυτές τις συνθήκες, δεν μπορούμε να απορούμε εδώ στο Σώμα για την αυξανόμενη απογοήτευση από την Ευρώπη σε κάθε γωνιά της ΕΕ ενώ εσείς, κύριε Barroso, αναφέρετε ότι λίγοι άνθρωποι αντιμετωπίζουν την Ευρώπη με σκεπτικισμό και πολλοί με απάθεια, πράγμα πολύ πιο επικίνδυνο. Αυτή η απάθεια απέναντι στην Ευρώπη θα μετατραπεί σε απόρριψή της εάν αγνοούμε κατά τέτοιον τρόπο την κοινή γνώμη. Κύριε Barroso, σας καλώ να αγωνιστείτε στο μέλλον για μία Ευρώπη των πολιτών, να ακούτε την κοινή γνώμη, και αυτό αφορά και το ζήτημα της Τουρκίας. 
<SPEAKER ID="25" LANGUAGE="ES" NAME="Salafranca Sánchez-Neyra (PPE-DE )." AFFILIATION="grand médiateur.">
<P>
    Κυρία Πρόεδρε, στην χθεσινή ομιλία του ο πρόεδρος της Ομάδας Συμμαχία των Δημοκρατών και των Φιλελευθέρων για την Ευρώπη συνέκρινε το σχέδιο της ευρωπαϊκής ολοκλήρωσης με ένα αεροπλάνο δίχως πιλότο. Το επεισόδιο αυτό μου θύμισε ένα περιστατικό με τον σκακιστή Bobby Fischer, το οποίο μεταδόθηκε προσφάτως στις ειδήσεις, λόγω της σύλληψής του στην Ιαπωνία. Μια μέρα, ο δάσκαλος του σκακιστή ήθελε να διδάξει ένα μάθημα στον πρωταθλητή και με μια κίνηση του χεριού του πέταξε όλα τα πιόνια από τη σκακιέρα και είπε: “Τώρα που είναι άδεια η σκακιέρα θέλω να εφεύρεις την κορυφαία κίνηση”.
<P>
Κύριε Barroso, το να βλέπεις το τέλος πριν ξεκινήσεις, όπως και το να βλέπεις αυτό που δεν φαίνεται, συνιστά μία ικανότητα, την οποία στην πολιτική δεν την έχει ο οποιοσδήποτε. Πολλά μέλη του παρόντος Κοινοβουλίου ελπίζουμε ότι εσείς θα έχετε ένα πολιτικό όραμα για το ευρωπαϊκό σχέδιο και ότι θα θέσετε τις βάσεις για αυτό. Υπήρξαν στοιχεία που μου άρεσαν στη χθεσινή σας ομιλία, όπως όταν κάνατε λόγο για μία δυνατή, πολιτική και αξιόπιστη Επιτροπή, η οποία πρέπει να βασίζεται στο μεγάλο πλούτο πόρων που αποτελούν οι υπάλληλοι της Επιτροπής στους οποίους πρέπει να δοθούν κίνητρα και ενθουσιασμός.
<P>
Κύριε Barroso, η Ευρωπαϊκή Επιτροπή είναι κάτι παραπάνω από τον έντιμο διαμεσολαβητή, για τον οποίο κάνατε λόγο στη χθεσινή σας ομιλία ή τον Σε αντίθεση με ό,τι αναφέρθηκε σε αυτό το Κοινοβούλιο σήμερα, η Επιτροπή δεν είναι Άρειος Πάγος αποτελούμενος από απάτριδες γραφειοκράτες, αλλά ένα βασικό θεσμικό όργανο καίριας σημασίας για το σχέδιο της ευρωπαϊκής ολοκλήρωσης· η πολιτική κινητήριος δύναμη πίσω από το σχέδιο και κήρυκας των εξελίξεών του. Επομένως, κύριε Barroso, συμφωνώ σε πολύ μεγάλο βαθμό με το σχόλιό σας στο σημείο όπου η Επιτροπή πρέπει να αποκαταστήσει την θετική συνεργασία με αυτό το Κοινοβούλιο και την αρμονική σύμπραξη ανάμεσα στο Κοινοβούλιο και την Επιτροπή, η οποία έχει οδηγήσει σε τόσο μεγάλη πρόοδο όσον αφορά το σχέδιο της ευρωπαϊκής ολοκλήρωσης.
<P>
Κύριε Barroso, ελπίζουμε ότι στην παρούσα συγκυρία η μεγάλη πλειοψηφία του Κοινοβουλίου αυτού θα επικυρώσει την πρόταση του Ευρωπαϊκού Συμβουλίουδιότι το αξίζετε, γεγονός το οποίο αποδεικνύει η μέχρι σήμερα σταδιοδρομία σας να σας ορίσει Πρόεδρο της Ευρωπαϊκής Επιτροπής.
<SPEAKER ID="26" LANGUAGE="PL" NAME="Rosati (PSE )." AFFILIATION="">
<P>
   – Κυρία Πρόεδρε, υποψήφιε Πρόεδρε, επισημαίνω ότι ο κ. Barroso εξέφρασε τη στήριξή του για τη στρατηγική της Λισαβόνας. Δήλωσε ότι η εν λόγω στρατηγική στηρίζεται σε τρεις πυλώνες: την οικονομική, την κοινωνική και την περιβαλλοντική πολιτική. Επισημαίνω επίσης ότι ο κ. Barroso παρέλειψε να αναφέρει τους λόγους για τους οποίους η στρατηγική της Λισαβόνας δεν έχει εφαρμοστεί επαρκώς μέχρι στιγμής. Αρκετοί πολιτικοί και οικονομολόγοι πιστεύουν ότι μία από τις βασικές αιτίες αυτής της παράλειψης είναι το γεγονός ότι η υλοποίηση της στρατηγικής απαιτεί τη λήψη δυσάρεστων πολιτικών αποφάσεων.
<P>
Είστε διατεθειμένος να λάβετε αυτές τις δυσάρεστες πολιτικές αποφάσεις, κύριε Barroso; Θέλω επίσης να ρωτήσω πώς σχεδιάζετε να πείσετε τα κράτη μέλη να λάβουν παρόμοιες αποφάσεις. Ελπίζω σε μια λεπτομερή απάντησή σας, καθόσον ακούστηκαν πάρα πολλές γενικόλογες δηλώσεις σήμερα στο Σώμα.
<P>
Όσον αφορά ένα δεύτερο ζήτημα, αναφέρατε ότι δεν μπορούμε να έχουμε περισσότερη Ευρώπη με λιγότερα χρήματα, κύριε Barroso. Ως εκπρόσωπος της Πολωνίας, συμφωνώ πλήρως μαζί σας. Εντούτοις, όλοι γνωρίζουμε ότι αρκετά κράτη μέλη διαφωνούν εντόνως με την αύξηση του προϋπολογισμού της Ένωσης. Υποστηρίζουν μάλιστα τη μείωσή του. Θέλω να σας ρωτήσω με ποιον τρόπο προτίθεστε να κάνετε πράξη το σύνθημά σας “Περισσότερη Ευρώπη”, κύριε Barroso. Πώς σχεδιάζετε να επηρεάσετε τα συγκεκριμένα κράτη μέλη και να τα πείσετε να συμφωνήσουν στην αύξηση των πόρων της Επιτροπής; Μόνον έτσι θα καταστεί δυνατή η επίτευξη της οικονομικής και κοινωνικής συνοχής και η γεφύρωση του εισοδηματικού χάσματος μεταξύ των παλαιών και των νέων κρατών μελών.
<P>
Το τρίτο ζήτημα που με προβληματίζει είναι η πρόσφατη παραβίαση των κανόνων του Συμφώνου Σταθερότητας και Ανάπτυξης. Το γεγονός προξένησε ανησυχία σε ορισμένα κράτη μέλη. Θεώρησαν ότι υπάρχουν ορισμένοι οι οποίοι παραβιάζουν κανόνες που έχουν συμφωνηθεί από κοινού, προκειμένου να προωθήσουν τα δικά τους συμφέροντα. Επιπλέον, έχει υπονομεύσει την εμπιστοσύνη στα ευρωπαϊκά θεσμικά όργανα. Το ερώτημά μου προς εσάς, κύριε Barroso, είναι κατά πόσον είστε διατεθειμένος να επιμείνετε στην τήρηση της δημοσιονομικής πολιτικής στο εσωτερικό της Ευρωπαϊκής Ένωσης. Θέλω επίσης να μας αναφέρετε ποια μέσα σχεδιάζετε να χρησιμοποιήσετε για την επίτευξη αυτού του στόχου. Ειδικότερα, προτίθεστε να τροποποιήσετε το Σύμφωνο Σταθερότητας και Ανάπτυξης, κύριε Barroso, και, εάν ναι, με ποιον τρόπο; 
<SPEAKER ID="27" LANGUAGE="EN" NAME="Ludford (ALDE )." AFFILIATION="">
<P>
Κύριε Barroso, παραδέχομαι ότι ήμουν κάπως προκατειλημμένη πριν σας ακούσω. Oριστήκατε μέσω μιας διαδικασίας μάλλον άθλιου διακυβερνητικού παζαριού, κάτι που δεν ήταν πολύ εντυπωσιακό. Δεν μου άρεσε πολύ ο ενθουσιασμός που δείξατε για τον πόλεμο στο Ιράκ, τον οποίο θεωρώ άστοχο και παράνομο. Παρόλα αυτά, εντυπωσιάστηκα από τις ικανότητές σας στην παρουσίαση και τις επικοινωνιακές σας ικανότητες, καθώς και από τη σαφή σας αφοσίωση σε μία επιτυχημένη Ευρώπη και μία ισχυρή Ευρωπαϊκή Επιτροπή. Είμαι επίσης εντυπωσιασμένη από τη διαβεβαίωσή σας ότι δεν σκοπεύετε να είστε υπόχρεος στα κράτη μέλη και ιδίως ότι δεν θέλετε υπερ-Επιτρόπους. Ως εκ τούτου, θα σας υπερψηφίσω.
<P>
Διερωτώμαι, ωστόσο, πόσο συνεπής και πραγματικά αξιόπιστος θα αποδειχτείτε. Είπατε, για παράδειγμα, πως θα αγωνιστείτε για οκτώ ή εννέα γυναίκες Επιτρόπους, κάτι βέβαια που υποστηρίζω. Τι θα πράξετε, όμως, αν το Ηνωμένο Βασίλειο επιμείνει να ορίσει τον Peter Mandelson, η Γαλλία τον Jacques Barrot, η Γερμανία τον Günter Verheugen κι η Ιταλία τον Mario Monti; Τι θα πράξετε αν οι μικρότερες χώρες πουν ότι αφού δεν καταφέρατε να αλλάξετε το φύλο αυτών των μεγάλων αγοριών γιατί πρέπει να φέρουμε εμείς σε πέρας την επέμβαση αλλαγής φύλου; Όλοι θέλουν την ισόρροπη εκπροσώπηση ανδρών και γυναικών στη θεωρία, αλλά βρίσκουν ένα πρόσχημα για να μην το εφαρμόσουν στην πράξη. Εύχομαι να συγκεντρώσετε όλη σας την πίστη κι αποφασιστικότητα σε αυτό το θέμα, αλλά θα παρακολουθώ με ενδιαφέρον για να δω την κατάληξη.
<P>
Δεν μπορώ να συνδυάσω το ενδιαφέρον σας για τις γυναίκες με όσα συμβαίνουν στην Πορτογαλία, όπου ορισμένες γυναίκες διώκονται διότι πραγματοποιούν εκτρώσεις. Εν μέσω μιας κατάστασης που η κυβέρνηση Μπους απέσυρε τη χρηματοδότηση των διεθνών οργανισμών για την αναπαραγωγική υγεία των γυναικών αν περιλαμβάνουν συμβουλές για έκτρωση στις λειτουργίες τους, είναι κρίσιμο η νέα Επιτροπή να συνεχίσει το έργο –στο οποίο πρωτοστατεί ο Poul Nielson– της υποκατάστασης των αμερικανικών περικοπών με ευρωπαϊκή χρηματοδότηση. Αυτό σημαίνει ορθώνω το ανάστημα απέναντι στον Τζωρτζ Μπους. Ελπίζω ότι μπορούμε να βασιστούμε σε σας.
<P>
Τέλος, ελπίζω ότι μπορούμε να βασιστούμε σε σας στον τομέα των πολιτικών ελευθεριών και των ανθρώπινων δικαιωμάτων. Ο συμπατριώτης σας, κ. Vitorino, έκανε ένα σπουδαίο έργο και, γενικά, εξασφάλισε τη σωστή ισορροπία μεταξύ ελευθερίας κι ασφάλειας. Υπάρχουν, ωστόσο, συνεχώς αυξανόμενες πιέσεις να θυσιάσουμε την προσωπική ελευθερία στην επιδίωξη της ασφάλειας, να διακυβεύσουμε τις ανθρωπιστικές μας υποχρεώσεις προς τους πρόσφυγες και να μην καταφέρουμε να ενσωματώσουμε τους νόμιμους μετανάστες.
<SPEAKER ID="28" LANGUAGE="IT" NAME="Musacchio (GUE/NGL )." AFFILIATION="">
<P>
   – Κυρία Πρόεδρε, οι λόγοι για τους οποίους θα καταψηφίσουμε την υποψηφιότητα του κ. Barroso είναι πολύ απλοί.
<P>
Εμείς, αντιθέτως, πιστεύουμε ότι η Ευρώπη χρειάζεται μια αλλαγή εμπνευσμένη από τα κινήματα που απαιτούν απόρριψη του πολέμου, κοινωνικές πολιτικές, δημοκρατία και ιθαγένεια μέσω της διαμονής. Ειλικρινά, όλα αυτά τα πράγματα που δεν αντιπροσωπεύει ο κ. Barroso. 
<SPEAKER ID="29" LANGUAGE="NL" NAME="Belder (IND/DEM )." AFFILIATION="">
<P>
   – Κυρία Πρόεδρε, η ολλανδική αντιπροσωπεία της Ομάδας μας σκέπτεται να υποστηρίξει την υποψηφιότητα του κ. Barroso παρά τις θεσμικές μας επιφυλάξεις. Αυτό οφείλεται στο γεγονός ότι, κατά την επίσκεψή του στην Ομάδα μας, υπογράμμισε μια σειρά πολιτικών προτεραιοτήτων τις οποίες υποστηρίζουμε. Όπως και εμείς, ο κ. Barroso θεωρεί σημαντική τη διατήρηση θετικών και στενών σχέσεων με τις Ηνωμένες Πολιτείες. Στην τρέχουσα περίοδο παγκόσμιας ανασφάλειας και τρομοκρατίας, η στενή συνεργασία με την Ουάσινγκτον είναι πολύ προτιμότερη από μια ευρωπαϊκή πολιτική η οποία επιδιώκει τον ανταγωνισμό με τις Ηνωμένες Πολιτείες. Θεωρούμε ικανοποιητική επίσης την έμφαση που δίδει ο κ. Barroso στην οικογένεια ως θεμέλιο λίθο της κοινωνίας και τις έντονες προσπάθειές του για την εφαρμογή μιας συγκροτημένης χρηματοδοτικής και οικονομικής πολιτικής στο εσωτερικό της Ένωσης. Με το βλέμμα στραμμένο στο εγγύς μέλλον, θέλουμε να επιστήσουμε την προσοχή του κ. Barroso σε δύο σημαντικά θέματα.
<P>
Δεύτερον, καλούμε τον κ. Barroso να λάβει υπόψη τη σοβαρή απώλεια κύρους της Παλαιστινιακής Αρχής. Αναμένουμε από τον ίδιο, και από την Επιτροπή, να στηρίξει στον μέγιστο δυνατό βαθμό την επείγουσα μεταρρύθμιση αυτής της Παλαιστινιακής Αρχής, η οποία αποτελεί βασική προϋπόθεση για να υπάρξει η προοπτική μιας γνήσιας διαδικασίας ειρήνευσης στη Μέση Ανατολή. 
<SPEAKER ID="30" LANGUAGE="LV" NAME="Kristovskis (UEN )." AFFILIATION="">
<P>
   – Κυρίες και κύριοι συνάδελφοι, κύριε Barroso, ακούγοντας την ομιλία σας, με ικανοποίησε ιδιαιτέρως η αναφορά σας στη σπουδαιότητα της πολιτικής στους τομείς της δικαιοσύνης και της ασφάλειας. Θέλω, συνεπώς, να αναφερθώ σε ορισμένα τρέχοντα ζητήματα που άπτονται της ευρωπαϊκής ασφάλειας. Κύριε Barroso, πρέπει να λάβετε σοβαρά υπόψη το γεγονός ότι η ευρωπαϊκή πολιτική ασφάλειας παρουσιάζει, δυστυχώς, τεράστια καθυστέρηση όσον αφορά την επίτευξη των στόχων της. Οι πραγματικές στρατιωτικές ικανότητες και οι ικανότητες διαχείρισης κρίσεων της Ευρώπης εξακολουθούν να είναι ανεπαρκείς. Είναι σημαντικό να το αντιληφθείτε αυτό. Δεν χρειάζεται να σας πείσω ότι οι ασύμμετρες και υπερεθνικές απειλές του εικοστού πρώτου αιώνα αποτελούν απτή πραγματικότητα και όχι ψευδαίσθηση. Παρά τα όσα ακούγονται εδώ σχετικά με τις συμμαχικές δυνάμεις που επιχειρούν στο Ιράκ, δεν πρέπει να λησμονούμε ότι, χωρίς να επιτευχθεί το αναγκαίο επίπεδο αποτελεσματικότητας ως προς τις στρατιωτικές ικανότητες και τα μέσα που διαθέτει η Ευρώπη για την υπεράσπιση της ασφάλειάς της, είναι σημαντικό να διατηρήσουμε τις υφιστάμενες ευρωατλαντικές σχέσεις, ενισχύοντας τη συνεργασία της Ευρώπης με το ΝΑΤΟ. Οι χώρες της Ένωσης πρέπει να ενθαρρυνθούν να διαθέσουν επαρκείς πόρους για την κάλυψη των αναγκών της Ευρώπης στον τομέα της ασφάλειας. Επιπλέον, πρέπει να διασφαλιστεί η εμπιστοσύνη και η αποτελεσματική ανταλλαγή πληροφοριών μεταξύ των χωρών, κάτι που θα μπορούσε να εγγυηθεί την έγκαιρη αντίδραση των ευρωπαϊκών αντιτρομοκρατικών υπηρεσιών. Σας ευχαριστώ για την προσοχή σας. Σας εύχομαι κάθε επιτυχία. 
<SPEAKER ID="31" LANGUAGE="" NAME="Romagnoli (NI )." AFFILIATION="(ΙΤ)">
<SPEAKER ID="32" LANGUAGE="" NAME="Βαρβιτσιώτης (PPE-DE )." AFFILIATION="">
<P>
    Κύριε Πρόεδρε, αγαπητοί συνάδελφοι, καλωσορίζουμε τον κ. Barroso ως ένα δυναμικό εκπρόσωπο της Ευρώπης που οραματιζόμαστε όλοι μας για τον 21ο αιώνα. Μιας Ευρώπης που θα έχει σαν κύριο στόχο να καλύπτει τις προσδοκίες των λαών, συνθέτοντας διαφορετικές χώρες σε κοινό φιλόδοξο μέλλον, στο οποίο πρέπει να υπάρξει ομαλή συνεργασία των εικοσιπέντε χωρών σήμερα, και αργότερα, των περισσοτέρων μελών μετά την ένταξή τους στην Ευρωπαϊκή Ένωση.
<P>
Στη νέα αυτή εποχή, οι ευρωπαίοι πολίτες απαιτούν τη στήριξη της διαφορετικότητας και συγχρόνως τη συμμετοχή σε ένα μέλλον ακόμα πιο δημοκρατικό, που οφείλει να προσφέρει αίσθημα ασφάλειας και ευημερίας. Κοινή πεποίθηση όλων μας αποτελεί ότι η δημοκρατία ισχυροποιείται μέσα από την κριτική και είμαι σίγουρος ότι ο κ. Barroso θα δεχθεί, μαζί με τη στήριξή μας, και τη θέση αυτή. Η διαδικασία της Λισαβόνας περιλαμβάνει, μαζί με την ανάπτυξη, την ενίσχυση της γνώσης και της τεχνολογίας. Μαζί με την κοινωνική συνοχή, τη βιωσιμότητα του περιβάλλοντος και την ισχυροποίηση της Ευρώπης μέσα από τη δημιουργία συνθηκών εργασίας και ίσων ευκαιριών. Θα παρακολουθήσουμε πώς ακριβώς αυτά θα τηρηθούν. Θα παρακολουθούμε ακόμα την έμφαση, που είμαστε βέβαιοι ότι θα δίνεται, στον διάλογο ανάμεσα στους πολιτισμούς.
<P>
Πιστεύουμε ότι ο κ. Barroso θα είναι βεβαίως ο ηγέτης της Ευρωπαϊκής Επιτροπής. Όμως, αναμφισβήτητα η εξοικείωσή του με τα θέματα του ευρωπαϊκού Νότου τον ευαισθητοποιεί σε προβλήματα που οι χώρες αυτές βιώνουν. Θα συμβάλουμε ώστε να υπάρξει μια δημιουργική σχέση ανάμεσα στο Κοινοβούλιο και στον Πρόεδρο της Επιτροπής ώστε να διασφαλίζεται η εποικοδομητική συνεργασία ανάμεσα στα δύο όργανα. Είμαι πεπεισμένος και για τις ικανότητες του κ. Barroso, αλλά και για τη συναίσθηση της τεράστιας ευθύνης που αναλαμβάνει. Γι’ αυτό και του εύχομαι καλή επιτυχία. 
<SPEAKER ID="33" LANGUAGE="SV" NAME="Segelström (PSE )." AFFILIATION="">
<P>
   – Κυρία Πρόεδρε, κύριε Barroso, έρχομαι κατευθείαν από το σουηδικό Κοινοβούλιο στο οποίο, την τελευταία δεκαετία, ένας στους δύο πολιτικούς είναι γυναίκα. Εδώ, στο Ευρωπαϊκό Κοινοβούλιο, οι γυναίκες είναι ελάχιστες, λιγότερες από το ένα τρίτο των βουλευτών. Η Επιτροπή και άλλα όργανα της ΕΕ περιλαμβάνουν μέχρι στιγμής ελάχιστες γυναίκες. Το ήμισυ του εκλογικού σώματος είναι γυναίκες, οι οποίες, πολύ συχνά, έχουν επίσης αμφιβολίες όσον αφορά το τι μπορεί να τους προσφέρει η ΕΕ. Η Ομάδα του Κόμματος των Ευρωπαίων Σοσιαλιστών στο Ευρωπαϊκό Κοινοβούλιο μεριμνά πλέον σε τακτική βάση για τα ποσοστά συμμετοχής των γυναικών.
<P>
Έρχομαι τώρα στην ερώτησή μου. Εφόσον εκλεγείτε, κύριε Barroso, ποιος θα είναι ο αριθμός των γυναικών που θα συμμετάσχουν στην Επιτροπή; Ποια είναι η πολιτική που προτίθεστε να ακολουθήσετε στο θέμα της ισότητας των φύλων; Θα συμπεριλαμβάνονται οι γυναίκες στην εταιρική σχέση στην οποία αναφερθήκατε; Σε μία από τις ομιλίες σας, δηλώσατε ότι θέλετε “περισσότερες γυναίκες στην Επιτροπή”. Αυτό είναι πολύ γενικό και αόριστο. Πόσες γυναίκες σκοπεύετε να συμπεριλάβετε στην Επιτροπή; 
<SPEAKER ID="34" LANGUAGE="" NAME="Παπαδημούλης (GUE/NGL )." AFFILIATION="">
<P>
    Κύριε Πρόεδρε, κύριε Barroso, ως αριστερός ευρωβουλευτής θα σας καταψηφίσω! Διότι θέλω μια Ευρώπη που να μην διαδραματίζει τον ρόλο του "delivery" στον κ. Μπους, όπως κάνατε εσείς στις Αζόρες. Διότι είμαι αντίθετος με τη νεοφιλελεύθερη πολιτική σας στην Πορτογαλία και διότι ακόμη αρνούμαι το Ευρωκοινοβούλιο να επικυρώνει απλώς τις παραγγελίες του Συμβουλίου Κορυφής.
<P>
Ως Έλληνας αριστερός ευρωβουλευτής, θα ήθελα να σας καλέσω στην Αθήνα, στους Ολυμπιακούς και Παραολυμπιακούς Αγώνες. Η Ομάδα μου, στις 24 Σεπτεμβρίου, οργανώνει μια συνάντηση για τα άτομα με αναπηρίες. Σας περιμένουμε εκεί για να μας πείτε τι σκοπεύετε να κάνετε και αν θα εφαρμόσετε μια κοινοτική οδηγία. Θα είσαστε απολύτως ασφαλής, διότι θα σας παρακολουθούν χιλιάδες κάμερες, ακόμη και το ΝΑΤΟ.
<P>
Κύριε Barroso, σας καταψηφίζουμε και σας περιμένουμε στην Αθήνα! 
<SPEAKER ID="35" LANGUAGE="PT" NAME="Coelho (PPE-DE )." AFFILIATION="">
<P>
   – Κυρίες και κύριοι, υποψήφιε Πρόεδρε της Επιτροπής, Δρ Durão Barroso, σας εύχομαι καλή επιτυχία. Η επιτυχία σας θα είναι επιτυχία και για την Ευρώπη, καθόσον επιθυμούμε και χρειαζόμαστε να είναι επιτυχημένη η Ευρώπη στην οποία ανήκουμε. Ο Graham Watson χρησιμοποίησε εχθές πολύ εύστοχα μια μεταφορά από τον κόσμο της αεροπλοΐας, όταν είπε ότι δεν θέλουμε κοιτάζοντας στο πιλοτήριο να διαπιστώσουμε ότι δεν υπάρχει πιλότος, ή ότι ο πιλότος βρίσκεται σε σύγχυση, είναι αδύναμος ή είναι αποπροσανατολισμένος. Έχουμε προσδοκίες από εσάς, ακούσαμε το αίτημά σας να σας προσφέρει τη στήριξή του το παρόν Σώμα και είμαστε απολύτως πεπεισμένοι ότι, ως πιλότος, θα αναλάβετε το πηδάλιο με σταθερό χέρι.
<P>
Όσον αφορά την εφαρμογή του SIS II –της δεύτερης γενιάς του Συστήματος Πληροφοριών Σένγκεν– ως προς τους συνοριακούς ελέγχους και τους τομείς του ασύλου και της μετανάστευσης, αλλά και ως προς τη δικαστική και αστυνομική συνεργασία, πρέπει ακόμη να γίνουν πολλά παρά την τεράστια πρόοδο που συντελέστηκε την τελευταία πενταετία για τη δημιουργία ενός χώρου ελευθερίας, ασφάλειας και δικαιοσύνης.
<SPEAKER ID="36" LANGUAGE="" NAME="Gruber (PSE )." AFFILIATION="(ΙΤ)">
<P>
Το πρώτο αφορά την ενημέρωση. Όπως γνωρίζετε, η Συνταγματική Συνθήκη, που πρόκειται να υπογραφεί στη Ρώμη στις 29 Οκτωβρίου, διακηρύσσει με σαφήνεια την αξία του πλουραλισμού στην ενημέρωση. Επιπλέον, στις 22 Απριλίου του τρέχοντος έτους το Ευρωπαϊκό Κοινοβούλιο ενέκρινε ένα σημαντικό ψήφισμα για τους κινδύνους παραβίασης της ελευθερίας έκφρασης και της ενημέρωσης στην Ευρωπαϊκή Ένωση. Η παράγραφος 77 αυτού του ψηφίσματος καλεί την Επιτροπή να καταθέσει μια πρόταση οδηγίας για τη διασφάλιση του πλουραλισμού και των μέσων μαζικής ενημέρωσης στην Ευρώπη, ενώ η παράγραφος 78 καλεί την Επιτροπή να καταθέσει προτάσεις για να εξασφαλίσει το ότι τα μέλη των εθνικών κυβερνήσεων δεν θα μπορούν να χρησιμοποιήσουν τα μερίδιά τους σε ραδιοτηλεοπτικές επιχειρήσεις για πολιτικούς σκοπούς. Θα ήμουν ιδιαίτερα ευγνώμων εάν στην απάντησή σας προσδιορίζατε καταρχάς εάν συμφωνείτε με το περιεχόμενο αυτού του ψηφίσματος και, αν ναι, πόσο σύντομα προτίθεστε να εγκαινιάσετε τα μέτρα που έχουν ζητηθεί από αυτό το Κοινοβούλιο.
<P>
Το δεύτερο ζήτημα αφορά το Ιράκ, μια χώρα που γνωρίζω καλά από τον Πόλεμο του Κόλπου το 1991. Θα ήθελα να επισημάνω ότι ο διχασμός στην Ευρώπη για το ιρακινό ζήτημα ήταν μια σοβαρή αδυναμία για τους υποστηρικτές της πολυμέρειας και της ειρήνης, δύο λέξεις που χρησιμοποιήσατε χτες στην ομιλία σας. Πιστεύω ότι για άλλη μία φορά απαιτείται πολλή ενέργεια και αποφασιστικότητα από όλα τα ευρωπαϊκά θεσμικά όργανα, ώστε αυτή η αδυναμία να ξεπεραστεί όσο το δυνατόν πιο γρήγορα. Δεδομένου ότι αυτό το ζήτημα δεν αντιμετωπίστηκε με αρκετή σαφήνεια στην ομιλία σας, θα ήθελα να εξηγήσετε ποιες συγκεκριμένες πρωτοβουλίες σκοπεύετε να αναλάβετε προκειμένου να επιτευχθεί μια κοινή ευρωπαϊκή θέση υπέρ της ειρήνης, καθώς και να διασφαλιστεί ένας σημαντικός ρόλος και η διατήρηση μιας ενεργής παρουσίας για την Ευρώπη στη διαδικασία ανοικοδόμησης της κοινωνίας των πολιτών και της δημοκρατίας στο Ιράκ. Επέστρεψα από το Ιράκ πριν από δύο εβδομάδες και μπορώ να σας πω ότι οι Ιρακινοί έχουν μόνο ένα μήνυμα να δώσουν: θέλουμε περισσότερο την Ευρώπη και δεν θέλουμε να μείνουμε μόνοι με τους Αμερικανούς. 
<SPEAKER ID="37" LANGUAGE="SV" NAME="Hökmark (PPE-DE )." AFFILIATION="">
<P>
   – Κυρία Πρόεδρε, καταρχάς, εύχομαι στον κ. Barroso καλή επιτυχία για την επικείμενη ψηφοφορία και για το έργο της εκπόνησης ενός προγράμματος μεταρρύθμισης της Ευρώπης. Θεωρώ ότι είμαστε πλέον σε θέση να δηλώσουμε ότι η Ευρώπη είναι καλύτερη από ποτέ, χάρη στην Ευρωπαϊκή Ένωση. Αυτή η πορεία προς την ελευθερία, τη δημοκρατία και την κυριαρχία των αρχών του κράτους δικαίου την οποία διαπιστώνουμε σε τόσες πολλές χώρες τις τελευταίες δεκαετίες δεν θα είχε συμβεί χωρίς την Ευρωπαϊκή Ένωση. Αισθάνομαι την ανάγκη να προβώ σήμερα σε αυτή τη δήλωση, δεδομένου ότι πολλοί έχουν ισχυριστεί το αντίθετο όσον αφορά την ικανότητα της Ευρώπης να συμβάλλει στην ελευθερία και την ειρήνη.
<SPEAKER ID="38" LANGUAGE="FR" NAME="De Keyser (PSE )." AFFILIATION="">
<P>
   – Κύριε Barroso, δεν μας πείσατε. Στο θέμα του Ιράκ, επί παραδείγματι, δηλώνετε ότι επιθυμείτε να γυρίσετε σελίδα και να κοιτάξετε το μέλλον. Αυτό είναι εύκολο να το λέει κανείς. Εν τοιαύτη περιπτώσει, όμως, γιατί δεν αποσύρατε τα στρατεύματά σας από το Ιράκ; Γιατί δεν μας προτείνετε σήμερα ένα σαφές πρόγραμμα δράσης; Γνωρίζουμε πολύ καλά ότι ο λόγος για τον οποίο προτιμηθήκατε εσείς έναντι άλλων υποψηφίων οι οποίοι προέρχονταν από τον χώρο του κέντρου, όπως για παράδειγμα ο κ. Verhofstadt, ήταν ακριβώς οι στενές σας σχέσεις με την άλλη πλευρά του Ατλαντικού και το γεγονός ότι στηρίξατε αυτόν τον πόλεμο. Με ποιον τρόπο προτίθεστε να αλλάξετε την εικόνα σας;
<P>
Ο κ. Poettering, στην προσπάθειά του να σας στηρίξει, μας δήλωσε εχθές: “ο κ. Barroso δεν αλλάζει· παρέμεινε ο ίδιος και ως αρχηγός της αντιπολίτευσης και ως υπουργός”. Ως εκ τούτου, δεν πρόκειται, ασφαλώς, να αλλάξετε και ως Πρόεδρος της Επιτροπής, και αυτό ακριβώς μας φοβίζει. Είστε έξυπνος άνθρωπος και γνωρίζετε να χειρίζεστε τις καταστάσεις, αλλά, δυστυχώς, δεν σας χαρακτηρίζει η αποφασιστικότητα, την περίοδο ακριβώς κατά την οποία, προκειμένου να εμφυσήσουμε εκ νέου εμπιστοσύνη στους ευρωπαίους πολίτες για την Ευρώπη και για τα θεσμικά της όργανα, έχουμε ανάγκη αποφασιστικότητας και πράξεων. Οι πράξεις, όμως, σήμερα δεν συνηγορούν υπέρ της υποψηφιότητάς σας. 
<SPEAKER ID="39" LANGUAGE="SK" NAME="Záborská (PPE-DE )." AFFILIATION="">
<P>
   – Κυρία Πρόεδρε, κυρίες και κύριοι, κύριε Barroso, επιτρέψτε μου να επισημάνω τρία θέματα: τον σεβασμό των εθνικών πολιτιστικών θησαυρών, την ισότητα των φύλων και την καταπολέμηση της φτώχειας. Με χαροποίησε ιδιαιτέρως το γεγονός ότι επισημάνατε τη σπουδαιότητα της πολύπλευρης και πλούσιας εθνικής, περιφερειακής, πολιτιστικής, γλωσσικής και πολιτικής παράδοσης των κρατών μελών.
<P>
Η δημοκρατική διάρθρωση της νέας Ευρώπης έχει ανάγκη την εμπιστοσύνη των πολιτών της και τον σεβασμό της αρχής της επικουρικότητας. Όλοι γνωρίζουμε ότι οι πολίτες των κρατών μελών αντιμετωπίζουν σήμερα με καχυποψία την ευρωπαϊκή ολοκλήρωση, θεωρώντας την μια διαδικασία συγκέντρωσης εξουσιών με πρωτοστατούντα τα κοινοτικά όργανα. Κύριε Barroso, σας καλώ να εργαστείτε για την αποκέντρωση των εν λόγω οργάνων. Στο ίδιο θέμα, το κοινοβούλιο της Σλοβακίας, σε ψήφισμα το οποίο ενέκρινε ήδη από τον Ιανουάριο του 2002, τονίζει την κυριαρχία των κρατών μελών της Ευρωπαϊκής Ένωσης σε πολιτιστικά και ηθικά θέματα.
<P>
Κύριε Barroso, αν και στην ομιλία σας δεν αναφερθήκατε στο θέμα, είμαι βέβαιη ότι έχετε πλήρη επίγνωση της σημασίας που έχει η καταπολέμηση της φτώχειας, η οποία αποτελεί κεντρικό πρόβλημα για τα κράτη μέλη. Η φτώχεια αποτελεί παραβίαση των ανθρωπίνων δικαιωμάτων και έχει καταστροφικό αντίκτυπο στις οικογένειες. Σας καλώ να συμμετάσχετε ενεργά στον εορτασμό της διεθνούς ημέρας για την καταπολέμηση της φτώχειας, στις 17 Οκτωβρίου. Το σύνθημα αυτής της διεθνούς ημέρας, “Όταν οι άνθρωποι καταδικάζονται να ζουν στη φτώχεια, παραβιάζονται τα ανθρώπινα δικαιώματά τους”, έχει ακουστεί πολύ συχνά στο Ευρωπαϊκό Κοινοβούλιο. Ως εκ τούτου, η συνεργασία μας με στόχο να διασφαλιστεί ο σεβασμός αυτών των δικαιωμάτων αποτελεί ιερό καθήκον. Κύριε Barroso, έχετε προτείνει μια θετική συμμαχία μεταξύ της Επιτροπής και του Κοινοβουλίου, οπότε σας παρακαλώ να έρθετε και να συναντηθείτε με τους βουλευτές που είναι μέλη της Ευρωπαϊκής Επιτροπής “Τέταρτος Κόσμος”, της παλαιότερης διακομματικής ομάδας του Ευρωπαϊκού Κοινοβουλίου, η οποία προσφέρει βήμα έκφρασης στις ελπίδες των φτωχότερων οικογενειών της Ευρώπης από το 1979.
<P>
Κύριε Barroso, εξ ονόματος των βουλευτών της Σλοβακικής Δημοκρατίας, σας εύχομαι κάθε επιτυχία στο έργο σας ως επικεφαλής της Ευρωπαϊκής Επιτροπής. Σας ευχαριστώ. 
<SPEAKER ID="40" LANGUAGE="NL" NAME="De Vits (PSE )." AFFILIATION="">
<P>
   – Κύριε Barroso, ο πρόεδρος της Ομάδας μας, ο κ. Schulz, δήλωσε εχθές στο Σώμα ότι σας είχαμε θέσει ορισμένα ερωτήματα κατά την ακρόασή σας ενώπιον της Ομάδας μας, ότι μας έχετε απαντήσει σε ορισμένα, αλλά ότι υπάρχουν πολλά ερωτήματα τα οποία παραμένουν αναπάντητα. Ένα από αυτά είναι, ασφαλώς, το ερώτημα σχετικά με το Σύμφωνο Σταθερότητας και Ανάπτυξης. Τι προτίθεστε να πράξετε για να επιτύχετε την προώθηση της ανάπτυξης στην Ευρώπη; Υστερούμε σημαντικά όσον αφορά την ανάπτυξη, και χωρίς ανάπτυξη δεν υπάρχουν επαρκείς θέσεις εργασίας. Διαθέτουμε, ασφαλώς, το Σύμφωνο Σταθερότητας, το οποίο είναι σημαντικό μέσο για την άσκηση της οικονομικής πολιτικής της Ένωσης, αλλά αυτό το Σύμφωνο Σταθερότητας πρέπει να καταστεί και πραγματικό σύμφωνο ανάπτυξης, και ως εκ τούτου να συμπληρωθεί από ένα τέτοιο σύμφωνο. Δεν είναι δυνατόν να κινηθούμε προς ένα πραγματικό σύμφωνο ανάπτυξης απλώς και μόνο επειδή μας δηλώνετε ότι θα ερμηνεύσετε το ισχύον Σύμφωνο Σταθερότητας λαμβάνοντας υπόψη τις μελλοντικές προοπτικές. Συνεπώς, σας ερωτώ: είστε διατεθειμένος, κατά την αξιολόγηση των δαπανών των κρατών μελών, να δώσετε ιδιαίτερη προσοχή στις δαπάνες στους τομείς της ανάπτυξης και της προώθησης της απασχόλησης; 
<SPEAKER ID="41" LANGUAGE="FI" NAME="Kauppi (PPE-DE )." AFFILIATION="">
<P>
   – Κυρία Πρόεδρε, υποψήφιε Πρόεδρε της Επιτροπής, άκουσα με ιδιαίτερη ικανοποίηση την εναρκτήρια ομιλία σας: δύσκολα θα μπορούσαμε να βρούμε εξίσου ικανό και έμπειρο υποψήφιο. Η κ. De Keyser παρατήρησε ότι εκμεταλλεύεστε τις καταστάσεις με επιτηδειότητα. Έναν τέτοιο Πρόεδρο της Επιτροπής χρειαζόμαστε: κάποιον ο οποίος μπορεί να εκμεταλλευθεί καταστάσεις και να μην χάνει τις ευκαιρίες που παρουσιάζονται. Χρειαζόμαστε έναν ανεξάρτητο, αυτόνομο και δυναμικό Πρόεδρο της Επιτροπής. Θεωρώ ότι έχετε αυτά ακριβώς τα χαρακτηριστικά. Επιπλέον, χαίρομαι διότι προέρχεστε από ένα μικρό κράτος μέλος. Θέλω να διαβεβαιώσω όλες και όλους τους συναδέλφους ότι ο κ. Barroso θα είναι ένας ισχυρός Πρόεδρος της Επιτροπής, ενώ συγχρόνως θα ακούει με σεβασμό τις απόψεις του Κοινοβουλίου. Δώσατε ήδη δείγματα αυτής της προσέγγισης όταν, στις ακροάσεις της περασμένης εβδομάδας, μας διαβεβαιώσατε ότι θα είστε Πρόεδρος όλων των Ευρωπαίων.
<P>
Μία ακόμη από τις μείζονες προκλήσεις για την Ευρώπη είναι η ταχεία επικύρωση της Συνταγματικής Συνθήκης από τα κράτη μέλη. Αυτό πρέπει να αποτελέσει την κορυφαία κοινή προτεραιότητα όσων Ευρωπαίων αγαπούν την Ευρώπη και τις χώρες τους. Πρέπει να ενισχύσουμε την ανταγωνιστικότητά μας, προκειμένου να αυξήσουμε την απασχόληση και να βελτιώσουμε τις οικονομικές συνθήκες. Διαφορετικά, δεν μπορούμε να εγγυηθούμε μια ευημερούσα και ασφαλή Ευρώπη για όλους τους πολίτες της. Κεντρική θέση σε αυτό το πλαίσιο κατέχει η ύπαρξη μιας βιώσιμης και αποτελεσματικής εσωτερικής αγοράς. Μετά το 1993, χάρη στην ελευθέρωση της εσωτερικής αγοράς, έχουμε δημιουργήσει περισσότερες από 2,5 εκατομμύρια θέσεις εργασίας και περισσότερα από 800 δισεκατομμύρια ευρώ επιπλέον αποθεματικών για τους λαούς της Ευρώπης. Η ελευθέρωση της εσωτερικής αγοράς είναι μονόδρομος. Για παράδειγμα, το σχέδιο δράσης χρηματοπιστωτικών υπηρεσιών δημιούργησε μια εσωτερική ευρωπαϊκή αγορά χρηματοπιστωτικών υπηρεσιών η οποία θα ενισχύσει την αποτελεσματικότητα της αγοράς και θα δημιουργήσει περισσότερη ανάπτυξη.
<SPEAKER ID="42" LANGUAGE="FI" NAME="Paasilinna (PSE )." AFFILIATION="">
<P>
Θέλουμε μια κοινωνική Ευρώπη· διαφορετικά, οι πολίτες δεν πρόκειται να μας εμπιστευθούν ή να μας ακολουθήσουν. Θέλετε να ανταγωνιστείτε τις Ηνωμένες Πολιτείες της Αμερικής και την Κίνα, χρησιμοποιώντας τις μεθόδους που εφαρμόζουν αυτές οι χώρες, τη στιγμή που η Αμερική χρησιμοποιεί την ανταγωνιστικότητά της για τη δημιουργία όπλων, ενίοτε και για πολέμους, ξεχνώντας συχνά τους φτωχούς της, ενώ η ανταγωνιστικότητα της Κίνας οφείλεται εν μέρει σε παραβιάσεις των ανθρωπίνων δικαιωμάτων; Κύριε Barroso, το ερώτημα που θέλω να σας θέσω σήμερα είναι το εξής: προτίθεστε να αποστασιοποιηθείτε από αυτές τις μεθόδους και να θεμελιώσετε την προσέγγισή σας σε μια ευρωπαϊκή κοινωνική οικονομία της αγοράς, η οποία αποτελεί τον στόχο και την επιδίωξή μας; Για εμάς, το επίμαχο ζήτημα στην ψηφοφορία που ακολουθεί είναι το ζήτημα της αξιοπιστίας. Εάν δημιουργήσετε μια νέα Ευρώπη εφαρμόζοντας μια πολιτική διαφορετική από αυτή που εφαρμόσατε στη χώρα σας, τότε ίσως η προσπάθειά σας να είναι επιτυχημένη· σε διαφορετική περίπτωση, θα βρεθούμε πολλές φορές σε σύγκρουση σε αυτό το Σώμα. 
<SPEAKER ID="43" LANGUAGE="" NAME="" AFFILIATION="Προέδρου">
<SPEAKER ID="44" LANGUAGE="EN" NAME="Attard-Montalto (PSE )." AFFILIATION="">
<P>
    Κύριε Πρόεδρε, η ανάλυση της καταλληλότητας του κ. Barroso επικεντρώθηκε σε τρία θέματα. Οι βασικές επικρίσεις που στράφηκαν εναντίον σας, κύριε Barroso, σχετίζονται με τη στάση σας απέναντι στον πόλεμο στο Ιράκ, με το γεγονός ότι είστε υποψήφιος συμβιβασμού και, όσον αφορά τις πολιτικές σας, με αναφορές στο γεγονός ότι ανήκετε στη δεξιά παράταξη, παρόλο που λέτε ότι τοποθετείστε στο κέντρο. Υποβάλλεστε στην παρούσα διαδικασία σαν να θεωρείστε ένοχος, όχι αθώος. Υπάρχει μεγάλη προκατάληψη σε σχέση με τις πολιτικές που προωθείτε στην Πορτογαλία και λόγω των πολιτικών σας πεποιθήσεων.
<SPEAKER ID="45" LANGUAGE="CS" NAME="Rouček (PSE )." AFFILIATION="">
<P>
   – Κύριε Πρόεδρε, κύριε Barroso, κυρίες και κύριοι, στη μονόλεπτη παρέμβασή μου, θέλω να εστιάσω την προσοχή μου σε ένα μόνο ζήτημα, συγκεκριμένα στην κοινωνική συνοχή στη διευρυμένη Ευρώπη. Οι εκλογές για το Ευρωπαϊκό Κοινοβούλιο στα νέα κράτη μέλη και το σαφέστατα μειωμένο ποσοστό συμμετοχής των ψηφοφόρων κατέδειξαν την τεράστια δυσπιστία που επικρατεί σε αυτό το τμήμα της Ευρώπης έναντι της Ευρωπαϊκής Ένωσης, συχνά δε και έναντι της ίδιας της ευρωπαϊκής ιδέας. Αυτή η δυσπιστία οφείλεται σε ένα αίσθημα άνισης μεταχείρισης, στο αίσθημα ότι τα νέα κράτη μέλη είναι δεύτερης κατηγορίας μέλη της ΕΕ, το οποίο ενισχύεται από τις μακροχρόνιες μεταβατικές περιόδους για την ελεύθερη κυκλοφορία των προσώπων και από την υπόθεση των γεωργικών ενισχύσεων.
<P>
Κύριε Barroso, σας καλώ να μας διαβεβαιώσετε ρητώς ότι, όταν γίνετε Πρόεδρος της Ευρωπαϊκής Επιτροπής, θα προωθήσετε την αρχή της ίσης μεταχείρισης των παλαιών και των νέων κρατών μελών και θα αγωνιστείτε για τη σταδιακή κατάργηση όλων των ανισοτήτων, συμπεριλαμβανομένων των κοινωνικών ανισοτήτων, στη διευρυμένη Ευρώπη. 
<SPEAKER ID="46" LANGUAGE="SL" NAME="Pahor, Borut (PSE )." AFFILIATION="">
<P>
   – Κύριε Πρόεδρε, κύριε Barroso, θέλω να σας απευθύνω μια έκκληση και, καθώς είμαι ο τελευταίος ομιλητής, ευελπιστώ ότι δεν θα την λησμονήσετε.
<P>
Την 1η Μαΐου του τρέχοντος έτους, εντάχθηκαν στην Ευρωπαϊκή Ένωση δέκα νέα κράτη μέλη. Οι λαοί μας ψήφισαν υπέρ της Ευρώπης στα δημοψηφίσματα πρωτίστως επειδή επιθυμούν την ασφάλεια και μια καλύτερη ζωή σε ένα κοινό ευρωπαϊκό πλαίσιο. Προσδοκούν ότι θα χρησιμοποιήσουμε τις συλλογικές μας εξουσίες για να εξαλείψουμε τις ανισότητες στον τομέα της ανάπτυξης τις οποίες μας έχει κληροδοτήσει το παρελθόν.
<SPEAKER ID="47" LANGUAGE="PT" NAME="Barroso," AFFILIATION="ορισθείς Πρόεδρος της Επιτροπής">
<P>
   . – Θέλω να σας ευχαριστήσω για όλες τις ερωτήσεις που μου θέσατε, και θα προσπαθήσω να απαντήσω σε όλες, αν και σε ορισμένες από αυτές απάντησα ήδη εχθές. Θέλω, καταρχάς, να απευθυνθώ στους αξιότιμους βουλευτές από την Ελλάδα, οι οποίοι διαδραμάτισαν ιδιαιτέρως ενεργό ρόλο στη συζήτηση. Στο πνεύμα της ευγενούς άμιλλας, επιθυμώ να τους συγχαρώ για τη νίκη τους στο ευρωπαϊκό πρωτάθλημα ποδοσφαίρου το οποίο φιλοξένησε η Πορτογαλία. Γνωρίζω ότι η διοργάνωση ενός πρωταθλήματος αυτού του μεγέθους είναι πολύ δύσκολο έργο, και ως εκ τούτου θέλω να ευχηθώ στους έλληνες φίλους μας κάθε επιτυχία στη διοργάνωση των προσεχών Ολυμπιακών Αγώνων. Θέλω να διαβεβαιώσω όσους δεν πρόκειται να με ψηφίσουν ότι θα επιδείξω τον ίδιο σεβασμό που επέδειξα και ως προς τη νίκη της Ελλάδας στο EURO 2004.
<P>
Ερχόμενος τώρα στις συγκεκριμένες ερωτήσεις σας, έχω ταξινομήσει τις απαντήσεις μου σε θεματικές ενότητες, κάτι που συνήθως προτιμώ σε παρόμοιες περιπτώσεις. Η πρώτη ενότητα περιλαμβάνει τα διεθνή θέματα, ως προς τα οποία θα απαντήσω ειδικότερα στις ερωτήσεις του κ. Watson, της κ. De Sarnez, του κ. Schultz, του κ. Ortuondo Larrea και του κ. Kristovskis σχετικά με μια ισχυρή παρουσία της Ευρώπης στη διεθνή σκηνή. Θεωρώ ότι η Ευρώπη πρέπει να συνεχίσει να διαδραματίζει ηγετικό ρόλο στα περιβαλλοντικά θέματα, ειδικότερα όσον αφορά τα ζητήματα που άπτονται της αλλαγής του κλίματος και του πρωτοκόλλου του Κυότο. Θεωρώ ότι η Ευρώπη πρέπει να συνεχίσει να ηγείται της προσπάθειας για ελεύθερο και δίκαιο εμπόριο στο πλαίσιο των διαπραγματεύσεων της Ντόχα, προωθώντας συγχρόνως μια πολυμερή προσέγγιση τόσο στα πολιτικά όσο και στα εμπορικά θέματα. Θεωρώ ότι η Ευρώπη πρέπει να έχει ενεργό ρόλο στην ανάπτυξη, και ειδικότερα στις προσπάθειες καταπολέμησης της φτώχειας παγκοσμίως. Ως προς αυτό, βεβαίως, η Αφρική αποτελεί άμεση προτεραιότητα. Πρέπει όμως να καταπολεμήσουμε επίσης επιδημίες όπως του AIDS, της ελονοσίας και της φυματίωσης. Θεωρώ ότι σε αυτόν τον τομέα η Ευρώπη έχει ένα κοινωνικό καθήκον το οποίο δεν μπορεί να αρνηθεί. Γι’ αυτό, μεταξύ άλλων, στο πλαίσιο των νέων δημοσιονομικών προοπτικών χρειαζόμαστε πόρους οι οποίοι να ανταποκρίνονται στις φιλοδοξίες μας, ενώ πρέπει να επιδιώξουμε την τήρηση των δεσμεύσεών μας όσον αφορά τη δήλωση της Χιλιετίας του Οργανισμού Ηνωμένων Εθνών, παράλληλα με τις δεσμεύσεις που αναλάβαμε στο Μοντερέι στον τομέα της αναπτυξιακής βοήθειας.
<P>
Όσον αφορά ειδικότερα την εξωτερική πολιτική, και την πολιτική ασφάλειας και άμυνας, θέλω να απαντήσω σε μια σειρά ερωτήσεων, συγκεκριμένα στις ερωτήσεις του κ. Pinheiro και του κ. Wiersma, λέγοντας ότι θεωρώ ότι οφείλουμε να αναπτύξουμε μια ευρωπαϊκή ταυτότητα ασφάλειας. Το νέο Σύνταγμα –η νέα Συνταγματική Συνθήκη– θα μας βοηθήσει να εμπεδώσουμε αυτή την ταυτότητα ασφάλειας και άμυνας. Θεωρώ επίσης ότι μπορούμε να συνεργαστούμε με τον Ύπατο Εκπρόσωπο, τον μελλοντικό Υπουργό Εξωτερικών της Ευρωπαϊκής Ένωσης. Μάλιστα, προετοιμάζομαι ήδη για τη συνεργασία μου με τον Χαβιέ Σολάνα, διότι πιστεύω ότι έχουμε να επιτελέσουμε σημαντικό έργο.
<P>
Στρέφομαι τώρα στο ζήτημα του Ιράκ, στο οποίο αναφέρθηκα μεν εχθές, αλλά θέλω να προσθέσω κάτι ακόμη. Γεγονός είναι ότι το Ιράκ απέδειξε ότι δεν υφίσταται ακόμη μια κοινή ευρωπαϊκή πολιτική. Δεν ευθύνεται η χώρα μου για τη διάσπαση της ευρωπαϊκής ενότητας. Διάφορα κράτη μέλη της ΕΕ, συμπεριλαμβανομένων ορισμένων τα οποία συμμετέχουν στο Συμβούλιο Ασφαλείας του Οργανισμού Ηνωμένων Εθνών, υιοθέτησαν διαφορετικές μεταξύ τους θέσεις. Αυτή είναι η πραγματικότητα. Η διαμόρφωση της εξωτερικής πολιτικής της Ευρωπαϊκής Ένωσης δεν είναι αρμοδιότητα της Επιτροπής. Σύμφωνα με τον ισχύον σύστημα, το θέμα εξακολουθεί να αποτελεί αντικείμενο διακυβερνητικού ενδιαφέροντος. Εκείνο που μπορώ να σας δηλώσω είναι ότι, ως Πρόεδρος της Επιτροπής, θα επιδιώξω να εργαστώ, σε συνεργασία με τον νέο Υπουργό Εξωτερικών της ΕΕ, όπως προβλέπεται στη νέα συνθήκη, προς την κατεύθυνση της σταδιακής διαμόρφωσης μιας συνεκτικής πολιτικής της ΕΕ και να διασφαλίσω ότι η Ευρωπαϊκή Ένωση θα εκφράζεται με ενιαίο τρόπο. Επί του παρόντος, γεγονός παραμένει ότι το Ιράκ απέδειξε ότι κάτι τέτοιο ακόμη δεν ισχύει, και γι’ αυτόν τον λόγο δεν θεωρώ ότι είναι χρήσιμο να συζητήσουμε σήμερα ποιος είχε δίκιο και ποιος άδικο. Εκείνο που χρειαζόμαστε τώρα είναι να προσπαθήσουμε να εναρμονίσουμε κατά το δυνατόν περισσότερο τις θέσεις μας, και το πρόσφατο ψήφισμα το οποίο εγκρίθηκε ομοφώνως από το Συμβούλιο Ασφαλείας του ΟΗΕ προσφέρει ορισμένες από τις παραμέτρους μιας τέτοιας σύγκλισης απόψεων. Έχουμε συμφέρον να συνεργαστούμε στην περίπτωση του Ιράκ, και να προσπαθήσουμε να καταλήξουμε σε ένα κοινό όραμα, κυρίως όσον αφορά τη σταθεροποίηση του Ιράκ και της ευρύτερης περιοχής, σε ένα όραμα ενός ανεξάρτητου και κυρίαρχου Ιράκ, στο οποίο θα επικρατεί εσωτερική ειρήνη και το οποίο θα συνυπάρχει ειρηνικά με τους γείτονές του. Θα προσπαθήσω, συνεπώς, να απαντήσω στις ερωτήσεις που μου έθεσαν ο κ. Wurtz, ο κ. Swoboda, ο κ. António Costa, η κ. Napoletano, ο κ. Wiersma, η κ. Frassoni, η κ. Gruber, ο κ. Paasilina, και όλοι οι άλλοι βουλευτές, δηλώνοντας ότι στο μέλλον, ως Πρόεδρος της Επιτροπής –εφόσον εγκρίνετε την υποψηφιότητά μου– θα προσπαθήσω, στο μέτρο του δυνατού, και σε συνεργασία με τα κράτη μέλη, να διασφαλίσω την ύπαρξη ενός κοινού οράματος, κάτι που δεν φαίνεται να υπάρχει μεταξύ των κρατών μελών και, για να είμαστε ειλικρινείς, ούτε καν στο εσωτερικό των ίδιων των πολιτικών μας παρατάξεων. Πρόκειται για ένα ακανθώδες ζήτημα, το οποίο πρέπει να ξεπεράσουμε στο μέλλον. Όσον αφορά, όμως, το Ιράκ, καθώς και τις σχέσεις μας με τις Ηνωμένες Πολιτείες ειδικότερα, θέλω να επαναλάβω αυτό που είχα δηλώσει εχθές. Είμαι πολύ υπερήφανος που είμαι Ευρωπαίος. Εάν με ορίσετε Πρόεδρο της Επιτροπής, θα έχω το καθήκον να προασπίζω το γενικό συμφέρον και το κοινό καλό της Ευρώπης, και όχι την εξωτερική πολιτική της μιας ή της άλλης χώρας. Δεν θα δεσμεύομαι από την εξωτερική πολιτική καμίας επιμέρους κυβέρνησης, αλλά θα επιδιώξω τη διαμόρφωση μιας κοινής εξωτερικής πολιτικής για την Ευρωπαϊκή Ένωση συνολικά.
<P>
Όσον αφορά τις σχέσεις με τις Ηνωμένες Πολιτείες, ζήτημα το οποίο έθιξαν αρκετοί βουλευτές, όπως ο κ. Swoboda, η κ. Mussolini, ο κ. Schultz και ο κ. Evans, φρονώ ότι είναι σημαντικό η Ευρωπαϊκή Ένωση να μην καθορίζει την ταυτότητά της βάσει της αντίθεσής της με μια συγκεκριμένη χώρα ή περιοχή. Έχουμε τη δική μας ιδιαίτερη ταυτότητα. Δεν χρειάζεται να προσδιορίζουμε την ταυτότητά μας βάσει της αντίθεσής μας προς τις Ηνωμένες Πολιτείες, την Κίνα, τη Ρωσία ή οποιαδήποτε άλλη παγκόσμια δύναμη. Θεωρώ ότι έχουμε συμφέρον να διασφαλίσουμε την εποικοδομητική συμμετοχή των Ηνωμένων Πολιτειών σε μείζονα ζητήματα παγκοσμίου ενδιαφέροντος όπως το περιβάλλον, η καταπολέμηση της υπανάπτυξης και η αντιμετώπιση σοβαρών επιδημιών. Αυτό θα προσπαθήσω να επιτύχω εάν εκλεγώ Πρόεδρος της Επιτροπής.
<P>
Ένα άλλο ζήτημα που αναφέρθηκε στο ίδιο πλαίσιο είναι αυτό της Τουρκίας, και είναι ένα από τα πλέον ευαίσθητα ζητήματα της περιόδου. Η κ. Grossetête, η κ. De Sarnez, ο κ. Martinez, ο κ. Mulder και ο κ. Belder αναφέρθηκαν συγκεκριμένα στην Τουρκία. Πρόκειται για μια καίριας σημασίας απόφαση για την Ευρωπαϊκή Ένωση. Προτού ληφθεί οποιαδήποτε απόφαση τον Δεκέμβριο, τόσο η Επιτροπή όσο και το Συμβούλιο πρέπει να ακούσουν τις απόψεις του Κοινοβουλίου επί του θέματος. Δεν έχω τη δυνατότητα στο παρόν στάδιο να εικάσω ή να προκαταλάβω το τελικό αποτέλεσμα αυτής της διαδικασίας. Εξάλλου, δεν γνωρίζω ακόμη ποια θα είναι η γνώμη που θα εκφράσει η Επιτροπή στην έκθεση η οποία εξακολουθεί να βρίσκεται στο στάδιο της προετοιμασίας από την Επιτροπή Πρόντι, αλλά μπορώ να σας δηλώσω ότι συμφωνώ μαζί σας ως προς το ότι πρόκειται για ένα σημαντικό θέμα επί του οποίου πρέπει να υπάρξει διάλογος, ενώ, όποια απόφαση και αν ληφθεί εν τέλει, πρέπει να ανακοινωθεί με απόλυτη σαφήνεια σε όλους τους ενδιαφερόμενους, αρχής γενομένης από τα μέλη αυτού του Κοινοβουλίου. Επιπλέον, δεν είναι μια απόφαση η οποία μπορεί να ληφθεί στη βάση της θρησκείας: αναφερόμενος στα σχόλια ορισμένων αξιότιμων βουλευτών, θέλω να δηλώσω ότι έχω την πεποίθηση ότι η Ένωσή μας, η Κοινότητά μας, βασίζεται στον σεβασμό του κράτους δικαίου και των ανθρωπίνων δικαιωμάτων, και δεν μπορεί να είναι μια Ένωση η οποία βασίζεται σε οποιαδήποτε μορφή θρησκευτικής προκατάληψης. Αυτό πρέπει, κατά τη γνώμη μου, να καταστεί απολύτως σαφές. Θέλω επίσης να δηλώσω, ανεξάρτητα από το ζήτημα της Τουρκίας, ότι πρέπει να διαθέτουμε μια ιδιαίτερη πολιτική έναντι των γειτόνων μας, τόσο έναντι της Ανατολικής Ευρώπης όσο και στα Βαλκάνια και στην περιοχή της Μεσογείου. Γι’ αυτό ανέφερα εχθές ότι αυτό αποτελεί άμεση προτεραιότητα. Έχω την πεποίθηση ότι η εξωτερική πολιτική της Ευρωπαϊκής Ένωσης δεν μπορεί να κάνει τα πάντα συγχρόνως – δεν μπορούν να έχουν όλα τα θέματα τον ίδιο βαθμό προτεραιότητας. Όταν αντιμετωπίζει κανείς τα πάντα ως θέματα προτεραιότητας, καταλήγει να μην έχει καμία προτεραιότητα. Εκείνο που χρειαζόμαστε είναι μια εποικοδομητική πολιτική διάχυσης της ευημερίας και της σταθερότητας στους άμεσους γείτονές μας, στην Ανατολική Ευρώπη, στα Βαλκάνια και στην περιοχή της Μεσογείου, πέρα από την ενεργό συμβολή μας στην ενίσχυση πολυμερών διεθνών οργανισμών, και πρωτίστως του Οργανισμού Ηνωμένων Εθνών. Οφείλουμε, συνεπώς, να ενισχύσουμε τις σχέσεις μας με τους άμεσους γείτονές μας, διότι, σε μεγάλο βαθμό, από αυτό εξαρτάται και η δική μας ασφάλεια και σταθερότητα.
<P>
Όσον αφορά δε τα θεσμικά ζητήματα που θίξατε, και ειδικότερα τη διαδικασία του ορισμού μου ως υποψηφίου, αυτό είναι ένα ζήτημα που έθιξαν ο κ. Schultz, ο κ. Swoboda, ο κ. Martin, ο κ. Cohn-Bendit, ο κ. Ortuondo Larrea, καθώς και ο κ. Dehaene. Κατανοώ τις επιφυλάξεις που εκφράζονται όσον αφορά την τρέχουσα μέθοδο επιλογής του Προέδρου της Επιτροπής, αλλά ως προς αυτό έχουν τηρηθεί οι Συνθήκες. Εν πάση περιπτώσει, προκειμένου να δείξω και τη δική μου ευαισθησία ως προς το θέμα αυτό, προσφέρθηκα να παρουσιαστώ ενώπιον όλων των πολιτικών ομάδων του Ευρωπαϊκού Κοινοβουλίου, προχωρώντας έτσι πολύ περισσότερο από τις υποχρεώσεις μου βάσει της Συνθήκης, προκειμένου να δείξω τον σεβασμό μου προς το Κοινοβούλιο. Το νέο Ευρωπαϊκό Σύνταγμα, η νέα Συνταγματική Συνθήκη, προσθέτει μια πολιτική διάσταση στην επιλογή του Προέδρου της Επιτροπής. Πλέον, εξαρτάται εν πολλοίς από εσάς, τα μέλη του Ευρωπαϊκού Κοινοβουλίου, σε συνεργασία με το Συμβούλιο, να αναζητήσετε έναν πιο συγκεκριμένο τρόπο προκειμένου το Συμβούλιο να αιτιολογεί την επιλογή του ή τα πολιτικά κριτήρια που θα εφαρμόζει κατά την επιλογή του Προέδρου της Επιτροπής στο μέλλον, ή, για να είμαι πιο ακριβής, το 2009. Επιτρέψτε μου να δηλώσω με σαφήνεια ότι δεν επιθυμώ να είμαι απλώς ο υποψήφιος του Συμβουλίου, παρ’ όλο που με τιμά ασφαλώς η ομόφωνη στήριξη του Συμβουλίου, αλλά, εφόσον εκλεγώ, θα είμαι ο υποψήφιος τον οποίο εξέλεξαν τόσο το Συμβούλιο όσο και το Ευρωπαϊκό Κοινοβούλιο. Γι’ αυτό βρίσκομαι σήμερα ενώπιον αυτού του Σώματος για να παρουσιάσω τις απόψεις μου και να απαντήσω στις ερωτήσεις σας, και αυτό ακριβώς θα πράξω. Επαναλαμβάνω ότι, εφόσον εκλεγώ, θα προασπίζω το κοινό συμφέρον της Ευρώπης αντιτιθέμενος, εάν καταστεί αναγκαίο, στα ιδιαίτερα συμφέροντα των κρατών μελών, επιδιώκοντας την εξισορρόπηση των συμφερόντων όλων των κρατών μελών, μεγάλων, μεσαίων και μικρών, καθώς όλα τα κράτη είναι σημαντικά. Η αξία τους είναι η ίδια, ανεξαρτήτως της έκτασής τους. Όσον αφορά το ερώτημα που μου έθεσε ο κ. Swoboda, αυτό ακριβώς είναι το νόημα της παραίτησής μου από την πρωθυπουργία· η απόφαση αυτή ήταν δείγμα του σεβασμού μου προς αυτό το Κοινοβούλιο. Δεν θα ήταν σωστό βάσει του συστήματός μας, και αναφέρομαι στο σύστημα που ισχύει στην Πορτογαλία, όπου ο Πρόεδρος της Δημοκρατίας έχει ορισμένες εξουσίες, να περιμένει η Πορτογαλία επί έναν μήνα, προκειμένου να μάθει εάν ο πρωθυπουργός της έχει εκλεγεί Πρόεδρος της Επιτροπής. Γι’ αυτό δεν βρίσκομαι εδώ ως αρχηγός κυβερνήσεως: είμαι απλός βουλευτής του πορτογαλικού κοινοβουλίου. Βρίσκομαι εδώ ως ένας από εσάς, για να εκθέσω τις απόψεις μου και να θέσω την υποψηφιότητά μου υπό την έγκρισή σας. Θεωρώ ότι αυτό αποτελεί δείγμα σεβασμού έναντι του Κοινοβουλίου.
<P>
Ένα άλλο ερώτημα που μου έθεσαν πολλοί αξιότιμοι βουλευτές, συγκεκριμένα ο κ. de Villiers, η κ. Bonino και ο κ. Carlos Coelho, αφορούσε το ποια επιθυμώ να είναι η σχέση μεταξύ της Επιτροπής και του Κοινοβουλίου, και επ’ αυτού θα χρησιμοποιήσω μια φράση που χρησιμοποίησα στην προσφώνησή μου: επιθυμώ “μια στενή και θετική σχέση”. Η Ευρωπαϊκή Ένωση σημειώνει πρόοδο όταν τα δύο αυτά όργανα, η Επιτροπή και το Ευρωπαϊκό Κοινοβούλιο, συνεργάζονται αρμονικά, σεβόμενα, ασφαλώς, τις επιμέρους τους αρμοδιότητες, ούτως ώστε η Επιτροπή να μην προσπαθεί να σφετεριστεί τις αρμοδιότητες του Κοινοβουλίου, ούτε, βεβαίως, να προσπαθεί το Κοινοβούλιο να παρεμβαίνει στην Επιτροπή. Όταν, όμως, τα δύο αυτά θεσμικά όργανα συνεργάζονται αρμονικά, η Ευρώπη προχωρά προς τα εμπρός, και αυτή θα είναι η επιδίωξή μου.
<P>
Όσον αφορά τον διάλογο σχετικά με το μέλλον της Ευρώπης και την επικύρωση του Συντάγματος –θέμα στο οποίο αναφέρθηκαν ειδικότερα ο κ. Schultz, η κ. Grossetête και ο κ. Dehaene– θέλω να δηλώσω ότι πρόκειται για έναν διάλογο που πρέπει να αναπτύξουμε με επιτυχία σε εθνικό επίπεδο, και όλοι οι πολιτικοί, ανεξάρτητα από το εάν είναι μέλη του Ευρωπαϊκού Κοινοβουλίου, των εθνικών κοινοβουλίων ή άλλων οργάνων, μπορούν να συμμετάσχουν σε αυτόν τον διάλογο. Σε θεσμικό επίπεδο, είναι καθήκον της Επιτροπής να προσφέρει αξιόπιστη και σοβαρή ενημέρωση σχετικά με αυτή τη διαδικασία. Για τον λόγο αυτόν, το έργο της επικοινωνίας θα είναι καίριας σημασίας, αλλά φρονώ ότι το εν λόγω έργο απαιτεί να επιδείξουμε το πολιτικό θάρρος να αντιταχθούμε στην αδιαφορία στην οποία αναφέρθηκε η κ. Bonino και άλλοι βουλευτές αυτού του Σώματος. Προσωπικά, θα είμαι στη διάθεσή σας για να συμμετάσχω σε αυτόν τον διάλογο, όπου και όποτε επιθυμείτε, αλλά επαναλαμβάνω ότι ο διάλογος αυτός πρέπει πρωτίστως να αναπτυχθεί σε εθνικό επίπεδο.
<P>
Ένα άλλο ερώτημά σας αφορούσε την επιλογή των μελών της Επιτροπής, και ειδικότερα το εάν πρέπει να υπάρχουν ή όχι υπερεπίτροποι. Είναι ένα ερώτημα που μου έθεσαν πολλοί βουλευτές, και κυρίως η κ. Ludford. Δεν επιθυμώ να έχω μόνο έναν υπερεπίτροπο στην Επιτροπή μου – επιθυμώ να έχω 24 υπερεπιτρόπους, διότι θεωρώ ότι εν προκειμένω διακυβεύεται μια μείζονος σημασίας αρχή: η διατήρηση του συλλογικού χαρακτήρα της Επιτροπής. Η Επιτροπή οφείλει να διαφυλάξει αυτή την αρχή. Δεν έχω λάβει ακόμη κάποια τελική απόφαση –θα έχω αυτή τη δυνατότητα μόνον αφού λάβω την έγκρισή σας– σχετικά με τη διάρθρωση της Επιτροπής, αλλά αυτή είναι μία από τις αρμοδιότητες του Προέδρου της Επιτροπής, και όχι του Ευρωπαϊκού Συμβουλίου, και ως εκ τούτου θα ασκήσω πλήρως τις αρμοδιότητές μου όσον αφορά την κατανομή των επιμέρους χαρτοφυλακίων της Επιτροπής. Η αρχή του συλλογικού χαρακτήρα της Επιτροπής ισχύει και σε αυτή την περίπτωση· δεν θα παρέμβουμε στις αρμοδιότητες των άλλων οργάνων, αλλά δεν μπορεί ούτε το Συμβούλιο να παρέμβει στις αρμοδιότητες της Επιτροπής. Η αρμοδιότητα ανήκει στον Πρόεδρο της Επιτροπής και θα την ασκήσω δεόντως.
<P>
Πολλοί βουλευτές, συμπεριλαμβανομένου του κ. Evans, του κ. Bonde, του κ. Lundgren και της κ. Martens, μου έθεσαν το ζήτημα της διαφάνειας. Δεσμεύομαι για τη διαφάνεια, την αποτελεσματικότητα και τη λογοδοσία της Επιτροπής. Θεωρώ ότι το Ευρωπαϊκό Κοινοβούλιο οφείλει να διαδραματίσει σημαντικό ρόλο στον έλεγχο του έργου της Επιτροπής. Προκειμένου να ασκήσουν αυτόν τον ελεγκτικό ρόλο, τα μέλη του Ευρωπαϊκού Κοινοβουλίου χρειάζονται πληροφόρηση, την οποία είμαι διατεθειμένος να προσφέρω. Πρέπει, εξάλλου, να αναγνωριστεί το θετικό έργο που έχει ήδη εγκαινιαστεί από τον Πρόεδρο Πρόντι σε αυτόν τον τομέα. Ο κ. Bonde μου έθεσε μια σειρά ειδικότερων ερωτημάτων στα οποία θέλω να απαντήσω. Γνωρίζω ότι σας έχουν ήδη παρασχεθεί ανεπισήμως πληροφορίες σχετικά με τον συνολικό κατάλογο των επιτροπών εμπειρογνωμόνων και των ομάδων εργασίας. Ευελπιστώ ότι η Επιτροπή θα έχει τη δυνατότητα να προσφέρει στο Κοινοβούλιο, σε τακτική βάση, λεπτομερή πληροφόρηση σχετικά με αυτές τις επιτροπές εμπειρογνωμόνων και τις ομάδες εργασίας. Γνωρίζω ότι η Επιτροπή συνεργάζεται με το Ελεγκτικό Συνέδριο προκειμένου να προσφέρει στο εν λόγω όργανο όλα τα στοιχεία που χρειάζεται. Είμαι πρόθυμος να συνεργαστώ μαζί σας, και ειδικότερα με την Επιτροπή Ελέγχου του Προϋπολογισμού, όσον αφορά τον δημοσιονομικό έλεγχο της Επιτροπής.
<P>
Θέλω επίσης να αναφερθώ στο ζήτημα της ισότητας των φύλων και του αριθμού των γυναικών Επιτρόπων, ένα ερώτημα που μου έθεσε εχθές ο κ. Maaten και σήμερα η κ. Ludford, η κ. Segelström και η κ. Záborská, καθώς και μια σειρά άλλων βουλευτών και από τα δύο φύλα. Είμαι υποστηρικτής των ίσων ευκαιριών. Είμαι υποστηρικτής των ίσων δικαιωμάτων ανδρών και γυναικών. Θεωρώ ότι αυτό είναι ένα αυτονόητο στοιχείο του πολιτισμού μας, καθώς και ότι αποτελεί ένα ζήτημα που άπτεται των ανθρωπίνων δικαιωμάτων στο οποίο δεν υπάρχουν περιθώρια συμβιβασμών. Εχθές δήλωσα ότι είμαι αποφασισμένος να επιδιώξω την αύξηση της συμμετοχής των γυναικών στην Επιτροπή σε ποσοστό μεγαλύτερο από οποιαδήποτε άλλη Επιτροπή κατά το παρελθόν, αλλά μια σειρά γυναικών βουλευτών με ρώτησε σήμερα ποιος ακριβώς είναι ο στόχος μου. Θα σας ανακοινώσω τον στόχο μου, αλλά δεν μπορώ να αναλάβω εξολοκλήρου την ευθύνη για την επίτευξή του, διότι είναι ένα ζήτημα που εξαρτάται επίσης από τις εθνικές κυβερνήσεις. Σε αυτό το θέμα μπορείτε να με βοηθήσετε επηρεάζοντας ορισμένες από τις κυβερνήσεις σας, ειδικότερα όσες δεν έχουν αποφασίσει ακόμη το όνομα του Επιτρόπου που θέλουν να μου προτείνουν. Ο στόχος μου είναι το ένα τρίτο των μελών της Επιτροπής μου να είναι γυναίκες. Αυτός είναι ο στόχος μου, και θα προσπαθήσω να τον επιτύχω· θα κάνω ό,τι μπορώ για να τον υλοποιήσω. Δεν μπορώ να εγγυηθώ την επιτυχία της προσπάθειας αυτής, αλλά μπορώ να σας διαβεβαιώσω ότι είμαι αποφασισμένος να επιδιώξω την επίτευξη αυτού του αποτελέσματος.
<P>
Τα ερωτήματα που μου τέθηκαν με τη μεγαλύτερη συχνότητα αφορούσαν θέματα οικονομικής και κοινωνικής πολιτικής, και ειδικότερα το ζήτημα της κοινωνικής συνοχής και της στρατηγικής της Λισαβόνας. Μεταξύ των βουλευτών που μου έθεσαν παρόμοια ερωτήματα είναι ο κ. Schultz, ο κ. Poignon, ο κ. António Costa, ο κ. Itälä, η κ. Figueiredo, ο κ. Titley, ο κ. Rasmussen, ο κ. Rosati, ο κ. Paasilina και ο κ. Hökmark. Επιτρέψτε μου να επαναλάβω, κυρίες και κύριοι, ότι δεν πρέπει να πιστεύετε τις απλουστευτικές περιγραφές που ακούτε συχνά όσον αφορά τις πολιτικές μου θέσεις. Θεωρώ ότι είναι εφικτός ο συνδυασμός ενός πολιτικού οράματος με ένα πρόγραμμα μεταρρυθμίσεων σχετικά με τις αγορές, ο οποίος θα καταστήσει την Ευρώπη μία από τις πιο ανταγωνιστικές περιοχές παγκοσμίως – αν όχι την πλέον ανταγωνιστική. Δεν αρνούμαι ότι αυτό είναι πολύ δύσκολο, αλλά οφείλουμε να καταβάλουμε προσπάθειες προς αυτή την κατεύθυνση. Δεν μπορούμε να απορρίψουμε το ευρωπαϊκό κοινωνικό πρότυπο χάριν της ανταγωνιστικότητας. Γι’ αυτό αντιμετωπίζω τη στρατηγική της Λισαβόνας ως μια οικονομική στρατηγική η οποία αποσκοπεί στην ανταγωνιστικότητα, αλλά και ως μια κοινωνική στρατηγική και μια στρατηγική για την προστασία του περιβάλλοντος. Πρέπει να προσπαθήσουμε περισσότερο να ενισχύσουμε την ανταγωνιστικότητα και την εσωτερική αγορά, και να πραγματοποιήσουμε ένα τεχνολογικό άλμα προς τα εμπρός, αυξάνοντας την παραγωγικότητα, πρέπει να επενδύσουμε στην εκπαίδευση και στους ανθρώπινους πόρους και να προωθήσουμε τη χρήση καθαρών τεχνολογιών. Συγχρόνως, όμως, πρέπει να ορίσουμε μια προτεραιότητα, και αυτή η προτεραιότητα πρέπει να είναι η ανάπτυξη και η απασχόληση. Αυτή πρέπει οπωσδήποτε να είναι η προτεραιότητά μας, και θα έχουμε την ευκαιρία να καθορίσουμε τις παραμέτρους της κατά την ενδιάμεση αναθεώρηση της στρατηγικής της Λισαβόνας την οποία προετοιμάζει ο πρώην πρωθυπουργός κ. Wim Kok. Ευελπιστώ ότι θα προσπαθήσουμε να ορίσουμε ως προτεραιότητές μας την ανάπτυξη και τη δημιουργία θέσεων εργασίας, διότι αυτοί είναι οι παράγοντες που μπορούν να εγγυηθούν πραγματικά την επίτευξη των κοινωνικών μας στόχων. Χωρίς οικονομική ανάπτυξη, όμως, δεν μπορούμε να δημιουργήσουμε θέσεις εργασίας, και αυτό είναι το ζήτημα, οπότε οφείλουμε να αυξήσουμε την παραγωγικότητα και την ανταγωνιστικότητα της Ευρώπης με σκοπό τη δημιουργία θέσεων εργασίας, καθόσον αυτό απασχολεί περισσότερο τους συμπολίτες μας. Για τον ίδιο λόγο, όσον αφορά το Σύμφωνο Σταθερότητας και Ανάπτυξης, στο οποίο αναφέρθηκαν ήδη σήμερα ο κ. Rasmussen, ο κ. Rossati, η κ. De Vits και πολλοί άλλοι βουλευτές, έχω δηλώσει και μπορώ να επαναλάβω το εξής: θεωρώ ότι δεν είναι λογικό να εξετάσω το ενδεχόμενο αναθεώρησης της Συνθήκης βάσει της οποίας δημιουργήθηκε το Σύμφωνο Σταθερότητας και Ανάπτυξης· αυτό είναι κάτι που δεν πρόκειται να κάνουμε. Εκείνο που μπορούμε να κάνουμε, και έχουν ήδη ακουστεί ορισμένες ιδέες σχετικά, είναι να αναζητήσουμε ευέλικτες ερμηνείες, χωρίς να υπονομεύουμε τις θεμελιώδεις αρχές του Συμφώνου Σταθερότητας και Ανάπτυξης, έτσι ώστε να μην δημιουργεί προβλήματα όσον αφορά τους τρόπους με τους οποίους επιδιώκουμε την ανάπτυξη. Αυτή είναι η κατεύθυνση προς την οποία σκοπεύω να κινηθώ.
<P>
Όσον αφορά τις δημοσιονομικές προοπτικές, ειδικότερα σε σχέση με τα νέα κράτη μέλη, θέλω να απαντήσω στα ερωτήματα που μου έθεσαν οι αξιότιμοι βουλευτές, μεταξύ άλλων η κ. Vaidere, η κ. Kósáné Kovács, ο κ. Rouček και ο κ. Pahor. Θεωρώ ότι αυτό αποτελεί προτεραιότητα ειδικότερα όσον αφορά τα νέα κράτη μέλη, διότι έχουν ανάγκη τη συνοχή και την αλληλεγγύη της Ευρωπαϊκής Ένωσης, όπως ακριβώς ορισμένες από τις χώρες μας, συμπεριλαμβανομένης και της δικής μου, επωφελήθηκαν από αυτή την αλληλεγγύη. Δεν πρόκειται για κάτι στο οποίο ορισμένοι κερδίζουν και κάποιοι άλλοι χάνουν. Η ενίσχυση που μπορούμε να προσφέρουμε στα νέα κράτη μέλη είναι θετική για την Ευρώπη, ενώ οτιδήποτε είναι θετικό για την Πολωνία, την Τσεχική Δημοκρατία, την Ουγγαρία, τις χώρες της Βαλτικής, τη Σλοβακία ή τη Σλοβενία είναι θετικό και για την Ευρώπη συνολικά. Έχω την πεποίθηση ότι η ανάπτυξη σε αυτές τις χώρες θα συμβάλει σημαντικά στη συνολική ανάπτυξη της Ευρωπαϊκής Ένωσης και για τον λόγο αυτόν σκοπεύω να υποστηρίξω την έγκριση φιλόδοξων δημοσιονομικών προοπτικών. Στηριζόμενος στις βάσεις που έθεσε η Επιτροπή Πρόντι, θα προωθήσω αυτές τις δημοσιονομικές προοπτικές, και αυτός είναι ένας ακόμη τομέας στον οποίο θα χρειαστώ τη βοήθειά σας προκειμένου να πείσουμε τα μέλη εκείνα του Συμβουλίου που δεν έχουν ακόμη πεισθεί για τη σημασία της πολιτικής αλληλεγγύης και συνοχής.
<P>
Όσον αφορά το θέμα της πολυφωνίας των μέσων ενημέρωσης, ένα ζήτημα το οποίο έθιξε εχθές ο κ. Napoletano και σήμερα η κ. Gruber, πρόκειται για ένα πολύ σημαντικό ζήτημα το οποίο αφορά τα ίδια τα θεμέλια της δημοκρατίας μας και την πολιτισμική πολυμορφία της Ευρώπης. Η Επιτροπή έχει ήδη εξετάσει το θέμα, συγκεκριμένα στο Πράσινο Βιβλίο που εκπόνησε στα μέσα της δεκαετίας του ’90. Η πολυφωνία των μέσων ενημέρωσης είναι μια αρχή η οποία αναγνωρίζεται ρητώς στον Χάρτη των Θεμελιωδών Δικαιωμάτων, και η οποία κατοχυρώνεται πλέον και στο ίδιο το Σύνταγμα. Τα ερωτήματά σας αναφέρονται σε μια πρωτοβουλία της Επιτροπής. Πρέπει να είμαστε βέβαιοι ότι υπάρχει η αντίστοιχη νομική βάση της ΕΕ προκειμένου να νομοθετήσει η Επιτροπή σε αυτόν τον τομέα. Εξακολουθούν να υπάρχουν πτυχές οι οποίες δεν έχουν αποσαφηνιστεί. Δεν πρέπει να υποβαθμίζουμε τις δυσκολίες που δημιουργεί αυτό το θέμα, αν και θέλω να καταστήσω απολύτως σαφές ότι, σε προσωπικό επίπεδο, υποστηρίζω τον πλήρη σεβασμό των αρχών της πολυφωνίας και της ενημέρωσης.
<P>
Εν κατακλείδι, θέλω να αναφερθώ στα ερωτήματα που αφορούσαν την ίδια την ιδέα της Ευρωπαϊκής Ένωσης και τα οποία έθιξε μεγάλος αριθμός βουλευτών. Δεν μπορώ, ασφαλώς, να συμφωνήσω με όσους επιθυμούν την κατάργηση της Επιτροπής και της ίδιας της Ευρωπαϊκής Ένωσης. Θέλω, όμως, να ζητήσω τη στήριξη όλων όσοι επιθυμούν την προώθηση της ευρωπαϊκής ολοκλήρωσης, και εν προκειμένω θα αναφερθώ σε όσες και όσους βουλευτές δήλωσαν ότι, επειδή οι απόψεις μου εντάσσονται σε έναν συγκεκριμένο χώρο του πολιτικού φάσματος ενώ οι δικές τους σε έναν άλλο, σκοπεύουν να με καταψηφίσουν. Ειλικρινά, δεν θεωρώ ότι αυτό είναι λογικό, δεδομένου ότι, εάν ακολουθήσετε αυτή τη μέθοδο, δεν πρόκειται ποτέ να υπάρξει μια σταθερή πλειοψηφία σε αυτό το Κοινοβούλιο, ενώ θα ήταν πρακτικώς αδύνατον να εκλέξετε οποιονδήποτε Πρόεδρο της Επιτροπής. Κατά τον ίδιο τρόπο, δεν μπορώ να συμφωνήσω με όσες και όσους από τους αξιότιμους βουλευτές δηλώνουν ότι δεν με καταψηφίζουν προσωπικά, αλλά ως υποψήφιο του Συμβουλίου. Πολύ καλά· μόνο που τότε είναι σαν να υποστηρίζετε ότι δεν πρέπει να υπάρξει ποτέ Πρόεδρος της Επιτροπής με βάση τους ισχύοντες κανόνες. Είμαστε μια Ένωση κρατών και πολιτών. Δεν θεωρώ ασύμβατες τις δύο αυτές συνιστώσες, και αυτή είναι η απάντησή μου στην κ. Ludford, καθώς και στο αξιότιμο μέλος του Κοινοβουλίου που αναφέρθηκε προηγουμένως στις πεποιθήσεις μου: δεν είναι ασύμβατο να έχει κανείς, αφενός, ένα φιλόδοξο όραμα και σταθερές πεποιθήσεις και, αφετέρου, να αναλαμβάνει πρακτική δράση όσον αφορά τον τρόπο εφαρμογής τους, και αυτή ακριβώς είναι η άποψή μου. Έχω σταθερές και αδιαπραγμάτευτες πεποιθήσεις, ειδικότερα όσον αφορά την ελευθερία και τον σεβασμό του κράτους δικαίου. Φρονώ ότι ο πόλεμος κατά της τρομοκρατίας δεν πρέπει να συνοδεύεται από την παραβίαση των θεμελιωδών μας ελευθεριών. Ναι στην ασφάλεια, αλλά όχι στην εμμονή με την ασφάλεια. Υποστηρίζω την ελευθερία, την οποία θεωρώ απολύτως απαραίτητη. Έχω διατυπώσει με σαφήνεια τις αξίες μου: ελευθερία, σεβασμός των ανθρωπίνων δικαιωμάτων και του κράτους δικαίου, ισότητα ευκαιριών και αλληλεγγύη. Θεωρώ αδιαπραγμάτευτες αυτές τις αξίες και η στάση μου είναι απολύτως ξεκάθαρη. Ως Πρόεδρος, όμως, της Επιτροπής, ασφαλώς θα επιδιώξω την επίτευξη συμβιβασμών, διότι δεν βρίσκομαι εδώ απλώς ως εκπρόσωπος μιας πολιτικής παράταξης, καθόσον έχω την πεποίθηση ότι ο Πρόεδρος της Επιτροπής οφείλει να συνεργαστεί με την Ομάδα του Ευρωπαϊκού Λαϊκού Κόμματος, με τους Φιλελεύθερους και Δημοκράτες, με τους Σοσιαλιστές και με όσους από τους υπόλοιπους βουλευτές στις λοιπές Ομάδες συμφωνούν μαζί μου ως προς τη βασική αρχή της προώθησης της ευρωπαϊκής ολοκλήρωσης. Χωρίς συμβιβασμούς, η Ευρώπη δεν πρόκειται να κινηθεί προς τα εμπρός, κυρίες και κύριοι. Αυτό δεν μαρτυρεί απουσία σταθερών πεποιθήσεων· σημαίνει ότι πιστεύω βαθιά στις αξίες της πολυφωνίας, του πνεύματος συμβιβασμού και της κοινοτικής μεθόδου. Δεν πρέπει να υπάρχει η παραμικρή αμφιβολία ότι έχουμε ένα φιλόδοξο όραμα για την Ευρώπη. Έχουμε βαθιές πεποιθήσεις, αλλά σκοπεύουμε να τις εφαρμόσουμε με πραγματισμό. Γι’ αυτό, αναφερόμενος στον παραλληλισμό που χρησιμοποίησε εχθές ο κ. Watson, τον οποίο χρησιμοποιούσα πάντα και εγώ, στην εικόνα ενός αεροσκάφους χωρίς πιλότο, θεωρώ ότι η Ευρωπαϊκή Ένωση δεν μπορεί να λειτουργήσει με αυτόματο πιλότο. Κανένα σύγχρονο σύστημα αεροπλοΐας δεν κατέχει το μυστικό της πτήσης κατ’ αυτόν τον τρόπο. Προκειμένου να λειτουργήσει, η Ευρωπαϊκή Ένωση χρειάζεται πολιτική ηγεσία. Λειτουργεί στη βάση του πολιτικού θάρρους και μπορώ να σας υποσχεθώ ότι θα επιδιώξω να ασκήσω αυτόν τον ηγετικό ρόλο χωρίς να δεσμεύομαι καθόλου από κομματικές προτιμήσεις, αλλά μέσω δυναμικών συναινέσεων, διότι πιστεύω ότι η Επιτροπή μπορεί πραγματικά να είναι ο πιλότος της Ευρωπαϊκής Ένωσης, η οποία διέρχεται μια κρίσιμη περίοδο της ιστορίας της, μετά την ολοκλήρωση της διεύρυνσης της ΕΕ, επιδεικνύοντας έτσι την αλληλεγγύη μας και έχοντας ως στόχο την ειρήνη, την ευημερία, την ασφάλεια και την αλληλεγγύη, όχι μόνο στο εσωτερικό της ηπείρου μας αλλά και εκτός αυτής.
<P>
Καταλήγοντας, αυτοί είναι οι λόγοι για τους οποίους ζητώ τη στήριξή σας, διότι, εάν λάβω την έγκρισή σας, ως Πρόεδρος της Επιτροπής θα επιδιώξω την ενότητα ολόκληρης της Ευρώπης, από τη Μεσόγειο έως τη Βαλτική, από τα ιδρυτικά μέλη της Ευρωπαϊκής Ένωσης έως τα κράτη που έχουν μόλις ενταχθεί, από τις πλουσιότερες έως τις πιο φτωχές, από τις μεγαλύτερες έως τις πιο μικρές χώρες, ενώ θα προσπαθήσω να μην λειτουργήσω απλώς ως ο έντιμος διαμεσολαβητής που απαιτείται να υπάρχει μεταξύ των θεσμικών οργάνων, αλλά και ως μια ενοποιητική δύναμη για την προώθηση της ευρωπαϊκής ολοκλήρωσης. Γνωρίζω ότι πολλοί είναι απαισιόδοξοι σχετικά με την Ευρώπη· όμως, κυρίες και κύριοι, πρέπει να βλέπουμε τις καταστάσεις στην ιστορική τους προοπτική. Ποια ήταν η μορφή της Ευρώπης πριν από 50 χρόνια και ποια είναι η σημερινή της μορφή; Ποια ήταν η μορφή της Ευρώπης πριν από μερικά μόλις χρόνια, όταν την χώριζε το τείχος του Βερολίνου, ενώ οι χώρες της Βαλτικής βρίσκονταν υπό ξένη κατοχή, όταν δεν υπήρχε ελευθερία σε μεγάλο τμήμα της ηπείρου μας, και ποια είναι τώρα; Σήμερα βρισκόμαστε σε καλύτερη θέση σε σύγκριση με την κατάσταση που επικρατούσε πριν από 50 χρόνια. Η επιθυμία μου είναι σε 50 ακόμη χρόνια να βρισκόμαστε σε πολύ καλύτερη κατάσταση από ό,τι σήμερα. Αυτή ακριβώς θα είναι η επιδίωξή μου, με τη δική σας συνδρομή και αλληλεγγύη.
<SPEAKER ID="48" LANGUAGE="" NAME="Πρόεδρος." AFFILIATION="ΓΡΑΠΤΗ ΔΗΛΩΣΗ (ΆΡΘΡΟ 142)">
<P>
   Σας ευχαριστώ, κύριε Barroso.
<SPEAKER ID="49" LANGUAGE="" NAME="Μανωλάκου (GUE/NGL )" AFFILIATION=",">
<P>
    Η ομόφωνη επιλογή του συντηρητικού Πορτογάλου πρωθυπουργού κ. Barroso τόσο από τους συντηρητικούς όσο και τους “σοσιαλιστές” αρχηγούς των κρατών μελών της Ε.Ε., για το αξίωμα του Προέδρου της Ευρωπαϊκής Επιτροπής δεν ήρθε από το πουθενά, ούτε εξέπληξε το ΚΚΕ.
<P>
Για τους παραπάνω λόγους το ΚΚΕ θα καταψηφίσει τον κ. José Manuel Barroso. 
<SPEAKER ID="50" LANGUAGE="" NAME="" AFFILIATION="(Η συνεδρίαση, η οποία είχε διακοπεί στις 11.20., επαναλαμβάνεται στις 11.55">
<P>
)(2) 
<SPEAKER ID="51" LANGUAGE="" NAME="Mussolini (NI )." AFFILIATION="(ΙΤ)">
<P>
   – Κύριε Πρόεδρε, θα ήθελα να καταθέσω μια πρόταση επί διαδικαστικού ζητήματος. Το Ευρωπαϊκό Κοινοβούλιο έχει μια Επιτροπή Δικαιωμάτων των Γυναικών και Ισότητας των Φύλων. Μια πολύ γνωστή ιταλική εφημερίδα και οι βρετανικές εφημερίδες δημοσιεύουν σήμερα μια δήλωση του συναδέλφου βουλευτή κ. Godfrey Bloom, σύμφωνα με την οποία εμείς οι γυναίκες μπορεί να μαγειρεύουμε, αλλά δεν καθαρίζουμε πίσω από το ψυγείο. Πρέπει να επισημάνω ότι υπάρχουν γυναίκες που πολεμούν και σκοτώνονται για τα δικαιώματά τους, γυναίκες που κρύβονται πίσω από την μπούργκα και γυναίκες στην Ευρωπαϊκή Ένωση που εξακολουθούν να μην έχουν ίση μεταχείριση στην οικονομία.
<P>
Γνωρίζω ότι οι Βρετανοί έχουν την αίσθηση του αυτοσαρκασμού, αλλά εγώ κατάγομαι από τη Νάπολη και μπορώ να πω ότι εμείς οι γυναίκες ξέρουμε να μαγειρεύουμε, να καθαρίζουμε το ψυγείο, αλλά και να είμαστε πολιτικοί, ενώ ίσως ο κ. Godfrey Bloom δεν ξέρει ούτε να καθαρίζει το ψυγείο ούτε να είναι πολιτικός.
<SPEAKER ID="52" LANGUAGE="" NAME="Πρόεδρος." AFFILIATION="">
<P>
   Ευχαριστώ την κ. Mussoliniγια την υπεράσπιση των δικαιωμάτων των γυναικών, ωστόσο θα ήθελα να υπογραμμίσω ότι δεν επρόκειτο για θέμα της ημερήσιας διάταξης. 
<SPEAKER ID="53" LANGUAGE="EN" NAME="Bloom (IND/DEM )." AFFILIATION="">
<P>
    Κύριε Πρόεδρε, επιθυμώ να κάνω μία σύντομη δήλωση. Τα σχόλιά μου παρερμηνεύθηκαν στον Τύπο. Θα ήθελα ειδικότερα να πω ότι είναι η πρώτη μου επίσκεψη εδώ κι είναι επαίσχυντο που μπορεί να συμβεί κάτι τόσο αντιδημοκρατικό: κάποιος διαστρέβλωσε τα δημοσιευθέντα στον Τύπο χωρίς να προηγηθεί συνάντηση και χωρίς προηγούμενη ειδοποίηση. Η κ. Mussolini δεν είχε καν την ευγένεια να έρθει να με συναντήσει για όσα δήθεν γράφτηκαν στον αγγλικό Τύπο. 
<SPEAKER ID="54" LANGUAGE="" NAME="" AFFILIATION="Αιτήσεις υπεράσπισης βουλευτικής ασυλίας - Τροποποίηση της ημερήσιας διάταξης"/>
<SPEAKER ID="55" LANGUAGE="" NAME="" AFFILIATION="">
<SPEAKER ID="56" LANGUAGE="" NAME="Πρόεδρος." AFFILIATION="">
<SPEAKER ID="57" LANGUAGE="CS" NAME="Ouzký (PPE-DE )." AFFILIATION="">
<P>
   – Η επισήμανσή μου δεν σχετίζεται με τον Κανονισμό καθεαυτό, αλλά με μια κατάσταση που προέκυψε εχθές το απόγευμα. Μου ζητήθηκε από τον επικεφαλής της τσεχικής αντιπροσωπείας στην Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών (ΕΛΚ/ΕΔ) να επισημάνω ότι τρία μέλη της εν λόγω Ομάδας, τα δύο εκ των οποίων είναι γυναίκες, συνάδελφοί μου από την τσεχική αντιπροσωπεία, δεν εξελέγησαν σε καμία κοινοβουλευτική επιτροπή. Οι εν λόγω τρεις συνάδελφοι είναι: η κ. Jana Hybášková, η κ. Nina Škottová και ο κ. Rihards Piks.
<SPEAKER ID="58" LANGUAGE="" NAME="Πρόεδρος." AFFILIATION="">
<SPEAKER ID="59" LANGUAGE="DE" NAME="Poettering (PPE-DE )." AFFILIATION="(Χειροκροτήματα)">
<P>
    Κύριε Πρόεδρε, κυρίες και κύριοι, σήμερα αντιμετωπίζουμε τη μεγάλη ευθύνη να αποφασίσουμε ποιoς θα είναι ο Πρόεδρος της Ευρωπαϊκής Επιτροπής. Η Ομάδα μας, η Ομάδα του ΕΛΚ-ΕΔ, επιδοκιμάζει την ομόφωνη πρόταση του Συμβουλίου για τον ορισμό του José Manuel Durão Barroso ως Προέδρου της Ευρωπαϊκής Επιτροπής.
<P>
Η Ομάδα μας επικροτεί ακόμα την επίσης ομόφωνη απόφαση του Συμβουλίου να οριστεί και πάλι ο Χαβιέ Σολάνα στο αξίωμα του Υπάτου Εκπροσώπου, το οποίο άσκησε με επιτυχία, και να αναλάβει μετά από 2,5 χρόνια, όταν όπως ελπίζουμε θα έχει τεθεί σε ισχύ το Σύνταγμα, και το αξίωμα του Υπουργού Εξωτερικών της Ευρωπαϊκής Ένωσης. Τότε θα χρειαστεί την υποστήριξη και την εμπιστοσύνη μας και επικροτούμε και αυτήν την απόφαση.
<P>
Όσοι από εμάς –και εγώ ο ίδιος συγκαταλέγομαι σε αυτούς– είχαν το προνόμιο να συνεργαστούν στο παρελθόν με τον José Manuel Durão Barroso, μπορούν να πουν ανεπιφύλακτα ότι διαθέτει τα προσόντα για το αξίωμα του Προέδρου της Ευρωπαϊκής Επιτροπής. Ακόμη κι αν δεν έχετε καταλήξει σε ένα τέτοιο συμπέρασμα, πρέπει να σας πω από την πλευρά μου ότι ο τρόπος με τον οποίο παρουσιάστηκε χθες και σήμερα το πρωί ο κ. Barroso στις Ομάδες –σε όλες τις Ομάδες– εδώ στο Σώμα με έπεισε οριστικά ότι είναι το κατάλληλο πρόσωπο για το αξίωμα του Προέδρου της Ευρωπαϊκής Επιτροπής. Ούτε και άκουσα κανέναν εδώ στο Σώμα να εκφράζει αμφιβολίες για την καταλληλότητά του ως προσωπικότητας. Ξέρει τι λέει, είναι αρμόδιος και μπορεί να μεταδώσει τις πεποιθήσεις του, πράγμα σημαντικό για την Ευρωπαϊκή Ένωση. Ακόμη, με εντυπωσίασε η επιθυμία του για στενή συνεργασία με το Κοινοβούλιο και εάν εκφράσουμε σήμερα την εμπιστοσύνη μας σε αυτόν, τούτο σημαίνει ότι μετά την ανάληψη του αξιώματός του θα τον παρακολουθούμε με κριτικό πνεύμα –με θετικό, βέβαια, τρόπο– αλλά ως Κοινοβούλιο θα ασκούμε έλεγχο και στην Επιτροπή.
<P>
Ο υποψήφιος παρουσίασε τον εαυτό του ως γεφυροποιό και ως έντιμο διαμεσολαβητή, δείχνοντας έτσι την επιθυμία του να συμβάλει στη δημιουργία ομοφωνίας. Η ευρωπαϊκή ήπειρος είναι τόσο σύνθετη ώστε να μην μπορεί ούτε η μία ούτε η άλλη πλευρά να αποφασίζει και να κυβερνά μόνη ή να επιβάλλει την θέλησή της. Η Ευρώπη θα έχει μέλλον μόνον εάν ακολουθήσουμε όλοι μαζί την οδό της ομοφωνίας και του συμβιβασμού. Αυτό είναι διατεθειμένος να κάνει ο José Manuel Durão Barroso και η Ομάδα του ΕΛΚ-ΕΔ πιστεύει ομόφωνα ότι πρέπει να του αναθέσουμε το καθήκον και την ευθύνη που συνεπάγεται το αξίωμα του Προέδρου της Ευρωπαϊκής Επιτροπής.
<SPEAKER ID="60" LANGUAGE="DE" NAME="Schulz (PSE )." AFFILIATION="(Παρεμβάσεις)">
<P>
    Κύριε Πρόεδρε, κυρίες και κύριοι, θα ήθελα να αρχίσω τις παρατηρήσεις μου λέγοντας το εξής στον κ. Barroso: κάναμε διεξοδικές συζητήσεις μαζί σας και γνωρίζοντάς σας διαπιστώσαμε ότι είστε μια προσωπικότητα αναμφιβόλου ακεραιότητας.
<P>
Στην ακρόαση, στη χθεσινή μου αγόρευση, αλλά και σήμερα το πρωί, θέσαμε ξανά τέσσερις καθοριστικές ερωτήσεις και περιμένουμε να λάβουμε απαντήσεις. Τώρα πρέπει να δώσουμε τις δικές μας απαντήσεις σε αυτές. Είναι ο José Durão Barroso ο υποψήφιος που θα ενδυναμώσει την Επιτροπή ως θεσμικό όργανο, στη σχέση της με το Συμβούλιο, με τους αρχηγούς κρατών και κυβερνήσεων και με τα άλλα θεσμικά όργανα; Δεύτερον, είναι ο υποψήφιος που θα ασκήσει μια βιώσιμη περιβαλλοντική και οικονομική πολιτική βασισμένη στο δίκαιο παγκόσμιο εμπόριο; Και η τρίτη ερώτηση: είναι ο υποψήφιος που μπορούμε να ψηφίσουμε εμείς οι σοσιαλδημοκράτες επειδή ως Πρόεδρος της Επιτροπής θα αγωνιστεί για την κοινωνική συνοχή ως πρωταρχική ανάγκη της κοινωνίας μας; Αυτό είναι αποφασιστικής σημασίας στοιχείο της πολιτικής των σοσιαλιστών στην Ευρώπη.
<P>
Είναι ο José Manuel Durão Barroso ο υποψήφιος που μπορεί να επιβάλει τις αξίες της Ευρώπης, κυρίως τις αξίες της πολυμέρειας, έναντι μιας μονομέρειας που έχει ως κίνητρο την ιδιοτέλεια; Κύριε Barroso, θέλω να σας πω προσωπικά το εξής: αν είχα ακούσει από το στόμα σας, έστω και μόνο σαν νύξη: “Αν διέθετα πριν από έναν χρόνο τις πληροφορίες που έχω σήμερα, ίσως να είχα λάβει διαφορετική απόφαση σχετικά με τον πόλεμο στο Ιράκ”, ακόμα και αν το είχατε υπαινιχθεί...
<P>
Επιτρέψτε μου να σας διασαφηνίσω, κύριε Barroso, ότι ο τρόπος με τον οποίο πολιτικοποίησαν οι άνθρωποι αυτοί την εκλογή σας σάς έκανε περισσότερο κακό παρά καλό.
<SPEAKER ID="61" LANGUAGE="DE" NAME="Watson (ALDE )." AFFILIATION="(Ζωηρά γέλια)">
<P>
    Κύριε Πρόεδρε, εφόσον το νέο μας Σώμα υιοθέτησε ένα τευτονικό στυλ, θα πω λίγα λόγια στη γλώσσα του Goethe. Επιτρέψτε μου να ρωτήσω: για όνομα του Θεού, κύριε Poettering, τι κάνατε; Οι βουλευτές του ΕΛΚ ψήφισαν υπέρ του κ. Borrell και τώρα οι σοσιαλδημοκράτες καταψηφίζουν τον υποψήφιό σας για την Επιτροπή.
<SPEAKER ID="62" LANGUAGE="EN" NAME="" AFFILIATION="(Γέλια)">
<P>
 Ξέρετε, Hans-Gert, δεν θα ήταν τόσο άσχημα όσο ο Enrique Barón Crespo ήταν εδώ. Το πρόβλημα είναι ότι, με αυτόν τον θαυμάσιο ζεστό καιρό μετά τις 13 Ιουνίου, όταν ο Enrique κατέβηκε στην παραλία, βρήκε την πετσέτα του Martin Schulz πάνω στην ξαπλώστρα του!
<P>
Αν η Ομάδα μου υπερψηφίσει τον κ. Barroso σήμερα, δεν θα το κάνει για να σας βγάλει από τη δυστυχία σας. Όπως στρώσατε θα κοιμηθείτε. Όταν η Ομάδα μου αποφασίσει –υπέρ του κ. Geremek ή του κ. Barroso– ψηφίζουμε για την Ευρώπη.
<SPEAKER ID="63" LANGUAGE="FR" NAME="Cohn-Bendit (Verts/ALE )." AFFILIATION="Grândola vila morena">
<P>
   – Αγαπητέ κύριε Barroso, επιτρέψτε μου σήμερα να σας απευθυνθώ σε ύφος διαφορετικό από το χθεσινό. Το κοινό μας παρελθόν, όταν, προ τριακονταετίας, τραγουδούσαμε μαζί το , με υποχρεώνει να είμαι απολύτως ειλικρινής απέναντί σας και να σας μιλήσω ευθέως.
<P>
Κύριε Barroso, διακηρύσσετε ότι είστε κεντρώος και μεταρρυθμιστής. Το πρόβλημα, όμως, του κέντρου είναι ο καιροσκοπισμός. Για τον λόγο αυτόν, κύριε Barroso, η Ομάδα μου δεν πρόκειται να σας δώσει ψήφο εμπιστοσύνης. Το ζήτημα είναι πως, όταν συναντάτε τους μεν υποστηρίζετε τη βιώσιμη ανάπτυξη, όταν συναντάτε τους δε υποστηρίζετε την αγορά, όταν συναντάτε κάποιους τρίτους ενδιαφέρεστε για την κοινωνική πολιτική, όταν συναντάτε τον Θεό υποστηρίζετε τον Θεό, ενώ όταν συναντάτε τους υποστηρικτές του κοσμικού κράτους δηλώνετε ότι δεν επιθυμείτε να γίνεται αναφορά στον Θεό στο Ευρωπαϊκό Σύνταγμα.
<P>
Κύριε Barroso, είμαι βέβαιος ότι μπορείτε να γίνετε ένας καλός Πρόεδρος της Επιτροπής. Το πρόβλημα είναι αυτό ακριβώς που ο Martin Schulz ανέφερε, για πρώτη φορά, με μεγάλη σαφήνεια. Εάν, για μια στιγμή, σε κάποια από τις ομιλίες σας, μας είχατε αποδείξει ότι μπορείτε πραγματικά να αλλάξετε γραμμή πλεύσης, αν είχατε πει: “Πράγματι, έλαβα αυτή την απόφαση, αλλά την έλαβα με δυσκολία! Δύο χρόνια μετά, και ενόψει της κατάστασης στο Ιράκ, ντρέπομαι για τη συνάντηση και τη σύμπλευσή μου με τον Μπους στις Αζόρες”. Εάν, κάποια στιγμή, μας είχατε πει, ενόψει της κοινωνικής κατάστασης που επικρατεί σήμερα στη χώρα σας μετά τις μεταρρυθμίσεις που εφαρμόσατε, ότι έχετε αμφιβολίες για τον τρόπο με τον οποίο εφαρμόσατε αυτές τις μεταρρυθμίσεις· εάν, κάποια στιγμή, μας είχε δημιουργηθεί η αίσθηση ότι αντιλαμβάνεστε πραγματικά τους προβληματισμούς μας, θα μπορούσαμε να πούμε: “Εύγε, γνωρίζει πραγματικά να επικοινωνεί και να αλλάζει όταν το επιβάλλουν οι περιστάσεις· πρέπει να του δώσουμε μια ευκαιρία”.
<P>
Επειδή, όμως, κύριε Barroso, σε καμία στιγμή δεν αποδείξατε ότι έχετε αυτή την ικανότητα να αμφιβάλλετε –και η αμφιβολία αποτελεί ένα από τα ευφυέστερα στοιχεία της ευρωπαϊκής φιλοσοφίας– η Ομάδα των Πρασίνων, με ειλικρίνεια, εντιμότητα και σαφήνεια, δεν θα σας δώσει σήμερα ψήφο εμπιστοσύνης.
<SPEAKER ID="64" LANGUAGE="FR" NAME="Wurtz (GUE/NGL )." AFFILIATION="(Χειροκροτήματα από την Ομάδα ΕΕΑ/ΑρΠρΒΧ)">
<P>
   – Κύριε Πρόεδρε, κυρίες και κύριοι συνάδελφοι, υιοθετώντας έναν κάπως πιο σοβαρό τόνο, θέλω απλώς να επιβεβαιώσω ότι η Ομάδα μου, η Συνομοσπονδιακή Ομάδα της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, δεν πρόκειται να ψηφίσει υπέρ του κ. Barroso. Η αντίθεσή μας δεν στρέφεται κατά ενός προσώπου αλλά κατά συγκεκριμένων πολιτικών προσανατολισμών, συγκεκριμένα των θέσεων του κ. Barroso και του Ευρωπαϊκού Συμβουλίου, καθώς και αυτών της Επιτροπής και της πλειονότητας του παρόντος Κοινοβουλίου. Η στάση μας αυτή αποτελεί ψήφο διαμαρτυρίας της Αριστεράς έναντι του φιλελεύθερου προτύπου, καθώς και, στην τρέχουσα συγκυρία, αυτού που θα ονομάσω “πρότυπο των Αζορών”.
<SPEAKER ID="65" LANGUAGE="EN" NAME="Farage (IND/DEM )." AFFILIATION="(Χειροκροτήματα από την Ομάδα της Ανεξαρτησίας και της Δημοκρατίας)">
<P>
Ας θυμηθούμε για τι κάνουμε λόγο σ’ αυτή την αίθουσα. Κάνουμε λόγο για μία Ευρωπαϊκή Επιτροπή και έναν Πρόεδρο της Ευρωπαϊκής Επιτροπής. Θα έλεγα ότι ο υπερ-γραφειοκράτης Jean Monnet αναπαύεται πολύ ήσυχος στον τάφο του, διότι το μοντέλο Επιτροπής που ήθελε είναι πραγματικότητα. Αν επικυρωθεί το Σύνταγμα, το μοντέλο αυτό θα καθιερωθεί. Βλέπετε, ο κ. Monnet μισούσε την κοινοβουλευτική δημοκρατία. Την θεωρούσε ενοχλητική· στεκόταν εμπόδιο στο σχέδιο ενός ασκούντα την εξουσία για τα επόμενα πέντε, δέκα ή δεκαπέντε χρόνια, ενώ εκείνος ήθελε να διαθέτει μία ισχυρή Ευρωπαϊκή Επιτροπή. Σήμερα έχουμε μία Ευρωπαϊκή Ένωση που κυβερνάται αποτελεσματικά από μη εκλεγμένους γραφειοκράτες εγκατεστημένους στις Βρυξέλλες, εκδίδοντας οδηγίες και κανονισμούς, στους οποίους αυτό το Σώμα δεν μπορεί παρά μόνο να επιφέρει αλλαγές.
<P>
Δείτε απλώς την Επιτροπή! Έχει γίνει οίκος ευγηρίας για αποτυχημένους εγχώριους πολιτικούς. Όταν κάποιος πρέπει να παραιτηθεί από την κυβέρνηση ή αν, όπως ο Chris Patten, χάσει την έδρα του σε μία εκλογική αναμέτρηση, ξαποστέλνεται για πέντε-δέκα χρόνια στην Ευρωπαϊκή Επιτροπή –μία Επιτροπή που η ίδια αποδείχτηκε μη αναδιαρθρώσιμη. Θυμάστε ότι παραιτήθηκαν όλοι ντροπιασμένοι το 1999; Μας είπαν πως όλα θα άλλαζαν, όλα θα γίνονταν καλύτερα. Ο κ. Πρόντι ανέλαβε για πέντε χρόνια με τον κ. Kinnock στο πλευρό του και τι είδαμε; Είδαμε το σκάνδαλο της Eurostat. Είδαμε πραγματικά αύξηση της διαφάνειας; Η απάντηση είναι “όχι”, ενώ τώρα η κατάσταση είναι τόσο γραφειοκρατική και κακή που έχουμε 3 000 και πλέον ομάδες εργασίας κι επιτροπές μέσα σε αυτό το γραφειοκρατικό τέρας.
<P>
Ο κ. Barroso ήρθε και συνάντησε την πολιτική μας ομάδα – το οποίο ήταν πολύ θαρραλέο εκ μέρους του από πολλές απόψεις. Είναι πολιτικά επιδέξιος, είναι καλός χειριστής των υποθέσεων και καλός στην επικοινωνία. Είναι σίγουρα πολύ καλύτερος σε όλα αυτά από τον κ. Πρόντι. Έννοια σας, κάτι τέτοιο δεν θα ήταν και πολύ δύσκολο, έτσι δεν είναι; Πιστεύει, όμως, σε μία πολιτική Ευρώπη. Υποστηρίζει το Ευρωπαϊκό Σύνταγμα: ένα Σύνταγμα που είναι κακό για τη δημοκρατία· ένα Σύνταγμα που εγκαθιδρύει αυτόν τον χώρο ως μία νέα νομική οντότητα· ένα Σύνταγμα, οι όροι αποχώρησης του οποίου είναι τόσο απαράδεκτοι, ώστε καθιστούν την Ευρωπαϊκή Ένωση μία φυλακή εθνών.
<P>
Η ομάδα μου θα καταψηφίσει συντριπτικά τον κ. Barroso και καλούμε όποιον μέσα σ’ αυτό το Σώμα θέλει να σταματήσει το Ευρωπαϊκό Σύνταγμα να κάνει χρήση αυτής της ευκαιρίας, προκειμένου να στείλει ένα μήνυμα.
<SPEAKER ID="66" LANGUAGE="EN" NAME="Crowley (UEN )." AFFILIATION="(Χειροκροτήματα από τη δεξιά πτέρυγα)">
<P>
    Κύριε Πρόεδρε, θέλω κι εγώ να συμμετάσχω σ’ αυτή τη συζήτηση για την υποψηφιότητα του ορισθέντος Προέδρου, κ. Barroso. Όταν ακούω τους λόγους σε αυτό το Σώμα, πάντα με καταπλήσσουν οι διαφορές που υπάρχουν ως προς τις ιδεολογίες και το προσωπικό παρελθόν. Ωστόσο, ακριβώς σε κρίσιμες περιόδους σαν τη τωρινή αναγνωρίζω πόσο προσκολλημένοι είμαστε όλοι σε ιδεολογίες και σε συναισθήματα που ταιριάζουν περισσότερο στον 19ο αιώνα και στις αρχές του 20ού, παρά στον 21ο αιώνα.
<P>
Σ’ αυτό το Σώμα έχουμε το μεγάλο προνόμιο να είμαστε οι αντιπρόσωποι του λαού της Ευρώπης. Έχουμε χρέος να λάβουμε πραγματικές αποφάσεις εξ ονόματός του, όχι στον βωμό οποιασδήποτε ιδεολογίας, αλλά σύμφωνα με ό,τι πιστεύουμε ότι είναι προς το συμφέρον του λαού της Ευρώπης. Έχουμε χρέος να εξασφαλίσουμε ότι συνεργαζόμαστε και συντονιζόμαστε με τους υπόλοιπους αντιπροσώπους των λαών της Ευρώπης. Το εγγύτερο που μπορούμε να προσεγγίσουμε αυτό το χρέος είναι οι κυβερνήσεις. Οι 25 κυρίαρχες κυβερνήσεις εν σοφία παρείχαν τη στήριξή τους στον κ. Barroso και, αν όχι για άλλον λόγο, είναι αρκετό για να του προσφέρω τη στήριξή μου.
<P>
Επιπλέον, είναι γεγονός ότι ο κ. Barroso παρουσιάστηκε ενώπιόν εμάς ως τους άμεσα εκλεγμένους αντιπροσώπους του λαού της Ευρώπης για να παρουσιάσει την υποψηφιότητά του σε καθεμία από τις πολιτικές μας ομάδες. Παρόλο που ορισμένοι βουλευτές ίσως επικρίνουν τις πολιτικές του ικανότητες ή την απροθυμία του να τους δώσει τις απαντήσεις που ήθελαν, αναγνωρίστε του τουλάχιστον την ευγένεια να παρουσιαστεί ενώπιόν μας. Εξέθεσε πολιτικές θέσεις όπου μπορούσε· δεν απάντησε τις ερωτήσεις που δεν μπορούσε να απαντήσει. Ξέρω ότι βουλευτές στη δική μου Ομάδα έθεσαν ερωτήσεις όπως: θα αναλάβει το τάδε άτομο τη δείνα θέση στην Επιτροπή; Απάντησε ότι δεν μπορεί να το συζητήσει, γιατί δεν είναι ακόμη ο Πρόεδρος και δεν γνώριζε ποιοι θα είναι οι υπόλοιποι υποψήφιοι. Θαυμάζω έναν άνθρωπο που είναι πρόθυμος να πει ότι μπορεί να έχει κάνει λάθη στο παρελθόν, τώρα, όμως, προχωράμε προς τα εμπρός.
<P>
Θα ήθελα πάρα πολύ να τεθεί επικεφαλής της Ένωσης κάποιος που είναι και ήταν πολιτικός, που μετείχε διαφορετικών ιδεολογιών, που αναγνώρισε τα λάθη στις νεανικές του συνήθειες, που βγήκε μπροστά και άλλαξε αυτές τις συνήθειες ώστε να αντανακλούν ό,τι χρειαζόταν περισσότερο. Δεν είναι μία αριστερή ή δεξιά διαίρεση, το θέμα δεν είναι αν η αριστερά έχει άδικο και η δεξιά έχει δίκιο ή αντιστρόφως, το θέμα είναι να πάρουμε τα καλύτερα στοιχεία από όλες τις ιδεολογίες, προκειμένου να διασφαλίσουμε ότι μπορούμε να μεριμνήσουμε για όλους. Το θέμα δεν είναι η Βοστώνη εναντίον του Βερολίνου, είναι να εξασφαλίσουμε ότι πράττουμε το σωστό για ολόκληρο τον λαό της Ευρώπης στον 21ο αιώνα.
<P>
Στεκόμαστε σήμερα σε ένα νέο σύνορο, στην αυγή μίας νέας εποχής, στην οποία τα παλιά οράματα της Ευρώπης κατεδαφίστηκαν, στην οποία χώρες που στερούνταν τις ευκαιρίες να έχουν δημοκρατία και αντιπροσώπευση έχουν πάλι τώρα αυτή την ευκαιρία. Το να αδράξουμε αυτή την ευκαιρία για να παίξουμε πολιτικό παιχνίδι σε αυτό το σταυροδρόμι δεν προμηνύει θετικές εξελίξεις. Η πολιτική μου ομάδα, η Ομάδα Ένωση για την Ευρώπη των Εθνών, κι εγώ θα παράσχουμε την πλήρη στήριξή μας στην υποψηφιότητα του κ. Barroso κι ελπίζουμε ότι κι άλλοι βουλευτές θα πράξουν το ίδιο.
<SPEAKER ID="67" LANGUAGE="FR" NAME="Gollnisch (NI )." AFFILIATION="">
<P>
   – Κύριε Πρόεδρε, κύριε Barroso, εξ ονόματος των μη εγγεγραμμένων βουλευτών της ευρωπαϊκής δεξιάς, επιτρέψτε μου να δηλώσω ότι δεν σας μέμφομαι για το επαναστατικό παρελθόν που μοιράζεστε με τον συνάδελφό μας κ. Cohn-Bendit, καθόσον το παράδειγμά του αποδεικνύει ότι μπορεί κανείς να έχει ένα τέτοιο επαναστατικό παρελθόν και, παρ’ όλα αυτά, να είναι σήμερα εξέχων υποστηρικτής του συστήματος. Θα περιοριστώ απλώς στο να εξετάσω κατά πόσον είστε το κατάλληλο πρόσωπο, στην κατάλληλη θέση, την κατάλληλη στιγμή.
<P>
Σε ένα ευρωπαϊκό σύστημα το οποίο της προσφέρει σημαντικές εξουσίες νομοθετικής πρωτοβουλίας και εφαρμογής των πολιτικών, η Επιτροπή των Βρυξελλών έχει αποκτήσει, μέσω των Συνθηκών, το δικαίωμα να κυβερνά σε όλο και μεγαλύτερο βαθμό τη ζωή 400 εκατομμυρίων Ευρωπαίων, εξέλιξη με την οποία διαφωνούμε. Το πρόβλημα που τίθεται για την Ομάδα μας είναι κατά πόσον πρέπει να εκφράσουμε αυτή τη διαφωνία μας μέσω της εκλογής σας.
<SPEAKER ID="68" LANGUAGE="PT" NAME="" AFFILIATION="">
<SPEAKER ID="69" LANGUAGE="" NAME="" AFFILIATION="(Η συνεδρίαση, η οποία είχε διακοπεί στις 12.50, προκειμένου να διεξαχθεί η καταμέτρηση των ψήφων, επαναλαμβάνεται στις 13.15)">
<SPEAKER ID="70" LANGUAGE="" NAME="Πρόεδρος." AFFILIATION="">
<P>
   Πριν από την ανακοίνωση του αποτελέσματος της εκλογής του ορισθέντος Προέδρου της Επιτροπής, θα περιμένουμε για λίγο τον κ. Barroso. 
<SPEAKER ID="71" LANGUAGE="FR" NAME="Pannella (ALDE )." AFFILIATION="">
<P>
   – Κύριε Πρόεδρε, όλοι γνωρίζουμε ότι ο κ. Barroso γνωρίζει προ πολλού τα θεσμικά όργανα και τους κανόνες λειτουργίας τους. Γνωρίζουμε επίσης ότι δεν είναι αλαζόνας. Ως εκ τούτου, οφείλουμε, ασφαλώς, να του δείξουμε εμπιστοσύνη. Καθόσον δεν είναι δυνατόν να πρόκειται για έλλειψη ευγένειας, πρόκειται μάλλον για παρεξήγηση. Αν και φρονώ ότι εξακολουθούμε να μπορούμε να του δείξουμε εμπιστοσύνη, μου φαίνεται ότι είναι απίθανο να μην μπορούμε να τον βρούμε μέσα σε τρία λεπτά, προκειμένου να ξεκαθαριστεί αυτή η παρεξήγηση. Αυτό μόνο ήθελα να προσθέσω. 
<SPEAKER ID="72" LANGUAGE="" NAME="Πρόεδρος." AFFILIATION="(Συνεχή Χειροκροτήματα)">
<P>
711 ψηφίσαντες, 3 άκυρα ψηφοδέλτια, 44 αποχές και λευκά ψηφοδέλτια, 664 έγκυρα ψηφοδέλτια, 413 ψήφοι υπέρ και 251 ψήφοι κατά.
<P>
Σύμφωνα με τα παρόντα αποτελέσματα, το Ευρωπαϊκό Κοινοβούλιο εξέλεξε τον υποψήφιο για την Προεδρία της Επιτροπής τον οποίο πρότεινε το Συμβούλιο. Συγχαίρω τον κ. Barroso και, σύμφωνα με το άρθρο 98, παράγραφος 3 του Κανονισμού, θα ενημερώσω το Συμβούλιο και θα το καλέσω να προτείνει, κατόπιν κοινής συμφωνίας με τον εκλεγέντα Πρόεδρο της Επιτροπής, τους υποψηφίους για τις διάφορες θέσεις των Επιτρόπων και τα μέλη της Επιτροπής. 
<SPEAKER ID="73" LANGUAGE="PT" NAME="Barroso," AFFILIATION="Πρόεδρος της Επιτροπής">
<SPEAKER ID="74" LANGUAGE="EN" NAME="" AFFILIATION="">
<SPEAKER ID="75" LANGUAGE="FR" NAME="" AFFILIATION="">
<SPEAKER ID="76" LANGUAGE="" NAME="Πρόεδρος." AFFILIATION="(Η συνεδρίαση λήγει στις 13.30)">
<P>
   Κηρύσσω τη διακοπή της συνόδου του Ευρωπαϊκού Κοινοβουλίου.(1)
<SPEAKER ID="77" LANGUAGE="" NAME="" AFFILIATION="Ημερήσια διάταξη της επόμενης συνεδρίασης: βλ. συνοπτικά πρακτικά"/>
