<CHAPTER ID=1>
Απόφαση κατεπείγovτoς
<SPEAKER ID=1 NAME="Westendorp y Cabeza">
 Κύριε Πρόεδρε, στην Επιτροπή Βιομηχανίας θεωρούμε ότι αυτή η υπόθεση έχει μεγάλη σημασία και επίσης κατεπείγοντα χαρακτήρα.
<P>
Όλοι γνωρίζουμε τους λόγους για τους οποίους το Μαυροβούνιο αντιμετωπίζει μια δύσκολη κατάσταση και δεν θα πρέπει, για ορθούς λόγους έρευνας, να καθυστερήσουμε περισσότερο το θέμα.
<P>
Κατά συνέπεια, προτείνω να εκπονηθεί μια απλή έκθεση προκειμένου να ψηφιστεί με τη διαδικασία του κατεπείγοντος.

<SPEAKER ID=2 NAME="Πρόεδρος">
Τον λόγο έχει ο κ. Wynn, Πρόεδρος της αρμόδιας για γνωμοδότηση Επιτροπής Προϋπολογισμών.

<SPEAKER ID=3 NAME="Wynn">
 Κύριε Πρόεδρε, βρισκόμαστε σε περίεργη θέση επειδή είχε ληφθεί μια απόφαση από τις πολιτικές ομάδες πριν η Επιτροπή Προϋπολογισμών αποφανθεί όσον αφορά το θέμα του Μαυροβουνίου. Επίσης, δεν μου έχει δοθεί η ευκαιρία να μιλήσω με τον καλό μου φίλο κ. Westendorp. Πιστεύω ότι ο Πρόεδρος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής είναι υπέρ της θέσης της Επιτροπής Προϋπολογισμών, την οποία ετοιμάζομαι να παρουσιάσω. Ωστόσο, εφόσον δεν έχω μιλήσει με τον ίδιο, δεν έχω ιδία γνώση παρά πληροφορίες από δεύτερο χέρι.
<P>
Πρώτον, θα ήθελα να καταστήσω σαφές ότι η Επιτροπή Προϋπολογισμών είναι υπέρ κάθε χορήγησης βοήθειας προς το Μαυροβούνιο. Είχε γίνει στο παρελθόν και θα γίνει και στο μέλλον. Σε αυτή την περίπτωση δεν υπάρχει κανένας λόγος να βιαστούμε και να εξετάσουμε το ζήτημα τώρα. Η πρώτη δόση των χρημάτων δεν θα διατεθεί πριν τον Αύγουστο, ενώ η δεύτερη δόση θα καταβληθεί στο τέλος του χρόνου.
<P>
Είμαστε της γνώμης ότι οι αρμόδιες επιτροπές θα πρέπει να μελετήσουν τις λεπτομέρειες αυτής της πρότασης. Ανεξάρτητα από την επικεφαλής επιτροπή - Εξωτερικών Υποθέσεων ή Βιομηχανίας - απλά θα γνωμοδοτήσουμε, αλλά οι εν λόγω επιτροπές και το Κοινοβούλιο χρειάζεται να αξιολογήσουν αυτές τις προτάσεις. Δεν θα πρέπει να αναγκαστούμε να λάβουμε μια απόφαση επειδή το θεωρεί απαραίτητο το Συμβούλιο.
<P>
Όσον αφορά τους προϋπολογισμούς, το κύριο μέλημά μας είναι από πού προέρχονται τα χρήματα. Είναι σημαντική η υποβολή προτάσεων, αλλά πιστεύουμε ότι δεν θα πρέπει να συμφωνήσουμε για το επείγον του χαρακτήρα τους προτού μάθουμε από πού προέρχονται τα χρήματα. Θα πρέπει να περιμένουμε μέχρι τον επόμενο μήνα. Οι επιτροπές μπορούν να συζητήσουν το θέμα και μπορούμε να διεξάγουμε σχετική ψηφοφορία στα πλαίσια της συνόδου του Ιουνίου.

<SPEAKER ID=4 NAME="Πρόεδρος">
Ευχαριστώ , κύριε Wynn. Είναι μια πολύ λογική άποψη.
<P>
Τον λόγο έχει ο κ. Newton Dunn, Αντιπρόεδρος της Επιτροπής Εξωτερικών Υποθέσεων, για να εκθέσει τη γνώμη της επιτροπής του.

<SPEAKER ID=5 NAME="Newton Dunn">
Κύριε Πρόεδρε, δεν έχουμε συζητήσει το θέμα στην Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, αλλά η προσωπική μου άποψη είναι πως δεν θα πρέπει τώρα να δεχτούμε το επείγον.

<SPEAKER ID=6 LANGUAGE="NL" NAME="Oostlander">
Κύριε Πρόεδρε, πιστεύω πως ακολουθήθηκε μια περίεργη διαδικασία κατά την υποβολή αυτής της πρότασης. Ωστόσο, εκφράζοντας την άποψη της Ομάδας του Ευρωπαϊκού Λαϊκού Κόμματος, θεωρώ πως η πρόταση αυτή είναι τόσο επείγουσα ώστε οφείλουμε να τη λάβουμε υπόψη ιδιαίτερα σοβαρά. Για τον λόγο αυτό, και παρά τα λάθη στη διαδικασία, θα ήθελα να δηλώσω ότι η Ομάδα μου υποστηρίζει αυτή την επείγουσα πρόταση. Έχω επίσης την εντύπωση ότι και άλλες πολιτικές ομάδες στην Επιτροπή Εξωτερικών Υποθέσεων είναι της ίδιας άποψης. Ίσως θα έπρεπε να το δηλώσουν και οι ίδιες.

<SPEAKER ID=7 LANGUAGE="DE" NAME="Pack">
- (DE) Κύριε Πρόεδρε, συμφωνώ, μολονότι κατά τη γνώμη μου δεν είναι τόσο επείγον όσο το παρουσιάζει το Συμβούλιο. Ωστόσο, δεν θα ήταν σωστό απέναντι στους πολίτες του Μαυροβουνίου να απορρίψουμε σήμερα αυτό το κατεπείγον. Το Μαυροβούνιο βρίσκεται σε μεγάλο κίνδυνο, που προέρχεται ειδικά και από το Βελιγράδι, και πιστεύω ότι θα έπρεπε να στείλουμε το μήνυμα αυτό. Θα πρέπει όμως να περιμένουμε να μας πει επιτέλους η Επιτροπή πού θα βρει τα χρήματα. Δεν μπορεί να τα αφαιρέσει από τη Βοσνία. Δεν μπορεί να τα αφαιρέσει από το Κοσσυφοπέδιο. Ας μας πει από πού θα πάρει τα χρήματα αυτά, και, αφού αποφασίσουμε γι' αυτό απόψε, πρέπει μετά την πάροδο του μισού χρόνου να προβούμε σε αξιολόγηση και να πούμε τι απέγιναν τα χρήματα αυτά και από πού θα ληφθεί η δεύτερη δόση.

<SPEAKER ID=8 LANGUAGE="ES" NAME="Dόhrkop Dόhrkop">
Κύριε Πρόεδρε, κατ' αρχάς διαφωνώ επί του κατεπείγοντος για τους λόγους που επικαλέστηκε ο Πρόεδρος της Επιτροπής Προϋπολογισμών. Πράγματι, δεν υπάρχει καμία επείγουσα ανάγκη, δεδομένου ότι τα χρήματα θα αποδεσμευτούν τον Αύγουστο.
<P>
Δεύτερον, εάν προσέξετε, θα δείτε πως στην ως σήμερα ισχύουσα θέση μένουν ακόμα 20 εκατομμύρια που δεν έχουν χρησιμοποιηθεί. Κατά συνέπεια, δεν υπάρχει καμία επισφαλής θέση, δεν υπάρχει καμία επείγουσα ανάγκη, και μπορούμε με την ησυχία μας να επανεξετάσουμε το θέμα αργότερα.
<P>
(Το Σώμα εγκρίνει το κατεπείγον)

<CHAPTER ID=2>
Προϋπολογισμός 2001 - Κατάσταση προβλέψεων του ΕΚ
<SPEAKER ID=9 NAME="Πρόεδρος">
Η ημερήσια διάταξη προέβλεπε κανονικά την υποβολή από την Επιτροπή του προσχεδίου γενικού προϋπολογισμού για το οικονομικό έτος 2001. Δυστυχώς, η Επίτροπος είναι καθ' οδόν, αλλά δεν έχει φθάσει ακόμα. Κατά συνέπεια, σας προτείνω να περάσουμε στο επόμενο θέμα της ημερήσιας διάταξης.
<P>
Προχωρούμε στη συζήτηση της έκθεσης (A5-0121/2000) του κυρίου Ferber, εξ ονόματος της Επιτροπής Προϋπολογισμών, σχετικά με την κατάσταση των προβλεπόμενων εσόδων και δαπανών του Ευρωπαϊκού Κοινοβουλίου για το οικονομικό έτος 2001.

<SPEAKER ID=10 LANGUAGE="DE" NAME="Ferber">
- (DE) Κύριε Πρόεδρε, αγαπητοί συνάδελφοι, βασικά θα είχα την τιμή να μιλήσω αμέσως μετά από την παρουσίαση του προϋπολογισμού της Επιτροπής για το 2001 από την κυρία Επίτροπο. Τώρα έχω την τιμή να παρουσιάσω πρώτα τον προϋπολογισμό του Κοινοβουλίου, πριν ακούσουμε εν συνεχεία την παρουσίαση του γενικότερου προϋπολογισμού από την κυρία Επίτροπο.
<P>
Ως εισηγητής για τον προϋπολογισμό του Κοινοβουλίου είμαι σε θέση να σας παρουσιάσω μια πρόταση που πιστεύω ότι διακρίνεται από τρία χαρακτηριστικά: πρώτον - και αυτό το θεωρώ ιδιαίτερα σημαντικό - σας υποβάλλουμε έναν εξαιρετικά λιτό προϋπολογισμό. Δεύτερον, συνάγουμε τα αναγκαία συμπεράσματα από τη δικαιολογημένη κριτική του Ελεγκτικού Συνεδρίου και της Επιτροπής Ελέγχου του Προϋπολογισμού, κάτι που χρωστάμε σε όλους. Τρίτον - αυτό αποτελεί επίσης ιδιαίτερο μέλημά μου - ενισχύουμε το Ευρωπαϊκό Κοινοβούλιο ως εκπρόσωπο των συμφερόντων των πολιτών της Ευρώπης.
<P>
Ποια είναι λοιπόν τα κεντρικά σημεία του προϋπολογισμού του Κοινοβουλίου για το 2001; Θα τα σκιαγραφήσω εν συντομία βάσει πέντε σημείων. Πρώτον, στον τομέα της κτηριακής πολιτικής - αυτό είναι ένα πολύ σημαντικό θέμα - πρέπει να συναγάγουμε τα σωστά συμπεράσματα από την κριτική του Ελεγκτικού Συνεδρίου. Αυτό από τη μια σημαίνει ότι θα καταβάλουμε στις Βρυξέλλες το συντομότερο δυνατόν τα ποσά που εκκρεμούν - και δημιουργούμε τις απαραίτητες προϋποθέσεις γι' αυτό - προκειμένου να επιτύχουμε μια ευνοϊκή λύση, πράγμα που είναι ιδιαίτερα σημαντικό για τον φορολογούμενο. Από την άλλη όμως αυτό σημαίνει επίσης ότι πρέπει να βρεθεί και για το Στρασβούργο, γι' αυτό εδώ το κτήριο, μια λύση που να μην επισύρει επικρίσεις. Και για τα δύο αυτά υπάρχουν οι κατάλληλες προβλέψεις στο πλαίσιο των αριθμητικών στοιχείων που περιλαμβάνει το προσχέδιο του προϋπολογισμού.
<P>
Δεύτερον, το επόμενο έτος πρέπει να δείξουμε ιδιαίτερη αυτοσυγκράτηση και στον τομέα της πολιτικής προσωπικού. Δεν πρέπει να αφήσουμε να αυξηθεί υπερβολικά η πυραμίδα των θέσεων μόνο και μόνο επειδή έχουμε ακόμα ορισμένα οικονομικά περιθώρια. Αλλά και αναφορικά με τις προαγωγές πρέπει να βρούμε το φθινόπωρο μια λύση που να είναι αποδεκτή από όλα τα θεσμικά όργανα.
<P>
Τρίτον, πρέπει να προετοιμαστούμε για τη διεύρυνση της Ευρωπαϊκής Ένωσης, ασφαλώς δε εμείς ως Κοινοβούλιο χρειαζόμαστε μεγαλύτερη προετοιμασία από τα άλλα θεσμικά όργανα. Τούτο όμως δεν μπορεί να σημαίνει - το συγκεκριμένο σημείο είναι ιδιαίτερα σημαντικό - ότι, αποφασίζοντας από τον επόμενο κιόλας χρόνο ποιες θα είναι οι νέες γλώσσες για τις οποίες θα μπορέσουμε να παρέχουμε διερμηνεία, θα αποφασίσουμε ποιες χώρες θα μπορέσουν να γίνουν μέλη της Ευρωπαϊκής Ένωσης στον πρώτο γύρο και ποιες όχι. Αυτός ο δρόμος λήψης απόφασης είναι εσφαλμένος. Δεν είναι αρμοδιότητα του Κοινοβουλίου να λαμβάνει παρόμοιες θεμελιώδεις πολιτικές αποφάσεις. Τούτες πρέπει να λαμβάνονται από αλλού, πράγμα που σημαίνει ότι φυσικά και πρέπει να κάνουμε διάλογο με σχολές εκμάθησης ξένων γλωσσών στις χώρες που επιθυμούν την ένταξη, καθώς και να δημιουργούμε και να επεκτείνουμε προγράμματα, αλλά πρέπει παράλληλα να βλέπουμε βέβαια καθαρά ότι δεν μπορούμε να προκαταλαμβάνουμε αποφάσεις που πρέπει να ληφθούν πρωτίστως σε πολιτικό επίπεδο.
<P>
Χαίρομαι που έφθασε η Επίτροπος. Είχα αναλάβει τον ρόλο της έτσι ώστε να συζητήσουμε πρώτα για τον προϋπολογισμό του Κοινοβουλίου και να περάσουμε εν συνεχεία στον προϋπολογισμό της Επιτροπής. Όχι, δεν θέλω να αναλάβω τη δουλειά σας, αυτή πρέπει να την κάνετε η ίδια. Η ανταλλαγή ρόλων δεν φτάνει πια και τόσο μακριά!
<P>
Τέταρτον, πρέπει να λάβουμε υπόψη τις αυξημένες ευθύνες που έχει το Ευρωπαϊκό Κοινοβούλιο από τότε που τέθηκε σε ισχύ η Συνθήκη του Αμστερνταμ. Οι σημερινοί βουλευτές του Ευρωπαϊκού Κοινοβουλίου έχουν, σε σύγκριση με όλους τους προκατόχους τους, μεγαλύτερη ευθύνη και φόρτο εργασίας παρά ποτέ άλλοτε, και αυτό ασφαλώς γίνεται αισθητό και στις προπαρασκευαστικές εργασίες και στον τεχνικό εξοπλισμό. Θα ήθελα να ευχαριστήσω όλους εκείνους που υποστήριξαν το συγκεκριμένο αίτημά μου.
<P>
Πέμπτον, αυτή η αύξηση των ευθυνών πρέπει να έχει αντανάκλαση και στον τομέα των Ομάδων του Ευρωπαϊκού Κοινοβουλίου. Θα ήθελα να υπάρξει ένα Ευρωπαϊκό Κοινοβούλιο που ερίζει για τον σωστό δρόμο και γι' αυτό χρειαζόμαστε διεύρυνση της βάσης της εργασίας των Ομάδων και έναν περιορισμό των επίσημων υπηρεσιών του Ευρωπαϊκού Κοινοβουλίου - αυτό σας το λέω με κάθε ειλικρίνεια. Μόνον έτσι θα αποκτήσουμε σε μόνιμη βάση ένα Κοινοβούλιο που θα έχει εμφανή παρουσία στην κοινή γνώμη. Με χαρά πληροφορήθηκα ότι το Προεδρείο του Ευρωπαϊκού Κοινοβουλίου σκέφτεται με παρόμοιο τρόπο και ότι προετοιμάζεται επίσης μια αντίστοιχη έκθεση από έναν Αντιπρόεδρο που ανήκει στην Ομάδα μου. Αυτός είναι ο σωστός δρόμος στον οποίο πρέπει να συνεχίσουμε να βαδίζουμε.
<P>
Αντιμετώπισα με μεγάλο ενδιαφέρον τις επιθυμίες που εξέφρασαν οι συνάδελφοί μου ως προς τις αλλαγές στην έκθεση. Ζητώ την κατανόησή σας που δεν μπορώ να υποστηρίξω παρά μόνο πολύ λίγες από αυτές, αφού οι υπόλοιπες δεν ακολουθούν πια τη γραμμή που είχα παρουσιάσει στην Επιτροπή Προϋπολογισμών και που είχε γίνει εκεί δεκτή με πλειοψηφία, παρά αποκλίνουν από αυτή. Πρέπει βέβαια να προετοιμαστούμε για τη διεύρυνση, ωστόσο δεν πρέπει να αρχίσουμε από τον επόμενο χρόνο να προσλαμβάνουμε διερμηνείς από τις χώρες που θέλουν να ενταχθούν στην Ένωση.
<P>
Η διεύρυνση πρέπει επίσης να ληφθεί υπόψη στην κτηριακή πολιτική. Ωστόσο, δεν βλέπω αναγκαίο να εφαρμοσθεί αυτό ήδη στον προϋπολογισμό 2001. Θα πρέπει ασφαλώς να προσεγγίσουμε το σημαντικό αυτό ζήτημα της διεύρυνσης λίγο πιο ρεαλιστικά. Βρισκόμαστε ήδη εδώ και τρία χρόνια σε καινούργιο κτήριο στις Βρυξέλλες, και από πέρυσι και εδώ στο Στρασβούργο, και αν τώρα πάμε ξανά και πούμε στους φορολογούμενους ότι χρειαζόμαστε ακόμη περισσότερα κτήρια και χώρους γραφείων, δεν θα το δεχθούν και τόσο καλά. Τούτο θα πρέπει να το λάβουμε επίσης υπόψη στους προβληματισμούς μας. Ένας προϋπολογισμός 987 εκατ. ευρώ δεν είναι μεγάλος συγκριτικά με τα περισσότερα από 90 δις που θα προτείνει αργότερα η κυρία Επίτροπος, όμως πρόκειται για αποφάσεις που πρέπει να λάβουμε ως θεματοφύλακες των χρημάτων των φορολογουμένων. Ο φορολογούμενος περιμένει από εμάς προσεκτικούς χειρισμούς όχι μόνο κατά την εκπόνηση ενός προϋπολογισμού, αλλά και κατά την εκτέλεση και υλοποίησή του. Για το ζήτημα αυτό θα πρέπει να συζητήσουμε ξανά τον Σεπτέμβριο, κατά την πρώτη ανάγνωση αυτού του προϋπολογισμού, όταν θα υπάρχουν όλα τα έγγραφα της διαδικασίας χορήγησης απαλλαγής για τον προϋπολογισμό.
<P>
Θέλω να ευχαριστήσω σήμερα το Προεδρείο του Ευρωπαϊκού Κοινοβουλίου, και ιδίως τον αρμόδιο για τα ζητήματα του προϋπολογισμού Αντιπρόεδρο Gerhard Schmid για την εποικοδομητική συνεργασία, κυρίως κατά τη διαβούλευση μεταξύ Προεδρείου και Επιτροπής Προϋπολογισμών. Ευχαριστώ επίσης τα ανάλογα τμήματα της διοίκησης του Κοινοβουλίου για την άμεση και ευσυνείδητη εργασία τους, χωρίς την οποία δεν θα ήταν δυνατή η εκπόνηση ενός τέτοιου οικοδομήματος αριθμητικών μεγεθών. Ευχαριστώ όμως επίσης θερμά τους συναδέλφους μου της Επιτροπής Προϋπολογισμών για την ειλικρινή συνεργασία τους. Δεν είναι πάντα απλό να συνδυάσει κανείς σε μια διαδικασία προϋπολογισμού απόψεις διαφορετικών αποχρώσεων δημιουργώντας ένα ενιαίο όλο, ακόμη περισσότερο δε αφού αυτό σχεδόν πάντα γίνεται υπό πίεση χρόνου. Γι' αυτό συγχαίρω όλους εκείνους που αγωνίστηκαν μαζί μου, και φυσικά απευθύνω τελειώνοντας τις θερμές ευχαριστίες μου σε όλους τους συνεργάτες από τη γραμματεία της Επιτροπής Προϋπολογισμών, που προετοίμασαν τα πάντα γρήγορα και υπεύθυνα στο δύσκολο αυτό χρονικό διάστημα. Θεωρώ ότι είμαι σε θέση να σας υποβάλω έναν προϋπολογισμό που είναι αντάξιος της εμπιστοσύνης του Κοινοβουλίου.
<P>
(Χειροκροτήματα)

<SPEAKER ID=11 NAME="Elles">
Κύριε Πρόεδρε, θα ήθελα να συγχαρώ τον εισηγητή για το εξαιρετικό έργο του σε αυτό το Κοινοβούλιο, όσον αφορά τη σωστή αξιοποίηση των δημοσιονομικών πόρων που δαπανώνται. Δεν είναι σωστό να περιμένουμε από την Επιτροπή να κάνει τα πάντα για να τακτοποιήσει τα του οίκου της και τον προϋπολογισμό της αν δεν λάβουμε και εμείς τα ίδια αυστηρά μέτρα. Η προσέγγιση που ακολουθείται είναι απολύτως σωστή, όχι μόνο ως προς το γεγονός ότι διασφαλίζει πως δεν σπαταλάμε άσκοπα χρήματα αν υπάρχει ένα μικρό περίσσευμα στον προϋπολογισμό, αλλά και από την άποψη ότι ζητήσαμε από τον Γενικό Γραμματέα του Κοινοβουλίου να υποβάλει κάποιες εκθέσεις: π.χ. στην παράγραφο 6 του ψηφίσματος ζητάμε από τον Γενικό Γραμματέα να εξετάσει και να εντοπίσει τις εργασιακές ανάγκες, όπως ακριβώς και η Επιτροπή, έτσι ώστε να μπορέσουμε να συνδυάσουμε αυτές τις ανάγκες με το διαθέσιμο προσωπικό μας μακροπρόθεσμα. Αυτός είναι σαφώς ένας τρόπος μακροπρόθεσμου σχεδιασμού πολύ συνετός στο παρόν στάδιο του βίου του Ευρωπαϊκού Κοινοβουλίου .
<P>
Υπάρχουν τρία σημεία που θα ήθελα να τονίσω ιδιαίτερα στον προϋπολογισμό του Κοινοβουλίου για το έτος 2001. Το πρώτο είναι η έκκληση ενός βουλευτή να διασφαλιστεί ότι θα οριστεί συγκεκριμένη ημερομηνία κατά την οποία θα είναι διαθέσιμος ο δεύτερος υπολογιστής δικτύου στα γραφεία μας. Προκαλεί απογοήτευση σε πολλούς από εμάς το γεγονός ότι το προσωπικό μας μπορεί να έχει πρόσβαση στο δίκτυο μέσω των υπολογιστών του - των υπολογιστών του Κοινοβουλίου, ασφαλώς - ενώ αν εμείς οι βουλευτές φέρουμε τους δικούς μας υπολογιστές, δεν υπάρχει χώρος να τους συνδέσουμε και να εργαστούμε αποτελεσματικά. Είναι σημαντικό να καθοριστεί μια ημερομηνία κατά την οποία θα έχουμε αυτή τη δυνατότητα.
<P>
Δεύτερον, πάνω σε ένα ζήτημα επικοινωνίας, δυνάμει της παραγράφου 21 αυτού του ψηφίσματος θα ήθελα να επιστήσω την προσοχή του Κοινοβουλίου στο γεγονός ότι έχουμε ζητήσει επανειλημμένως κατά τη διάρκεια αυτών των συζητήσεων να εργάζονται όλα μαζί τα γραφεία της Επιτροπής και του Κοινοβουλίου στα κράτη μέλη στα πλαίσια ενός "ευρωπαϊκού σπιτιού" από την 1η Ιανουαρίου 2000. Καθώς έχει παρέλθει αυτή η ημερομηνία και υπάρχουν ακόμη ένα ή δύο κράτη μέλη, και συγκεκριμένα το δικό μου, όπου το Κοινοβούλιο και η Επιτροπή έχουν διαφορετικά γραφεία και όπου, όσον αφορά τη χρηματοδότηση του γραφείου του Κοινοβουλίου, ποσοστό πολύ μεγαλύτερο του 70% των δαπανών διατίθεται για κτήριο και μισθούς, δεν υπάρχουν πολλά περιθώρια επικοινωνίας. Όσο πιο σύντομα μπορέσουμε να διασφαλίσουμε ότι η εικόνα της Ευρωπαϊκής Ένωσης εκφράζεται από ένα "ευρωπαϊκό σπίτι" τόσο το καλύτερο.
<P>
Το τελευταίο σημείο αφορά το ζήτημα των συνεπειών της διεύρυνσης. Θα ήθελα να υποστηρίξω αυτό που είπε ο εισηγητής μας, ότι δηλαδή δεν μπορούμε ξαφνικά να αρχίσουμε να εγκρίνουμε θέσεις προετοιμαζόμενοι για τη διεύρυνση χωρίς να έχει ακόμη ληφθεί κάποια πολιτική απόφαση. Πολύ περισσότερο μάλιστα, επειδή σύμφωνα με εκτιμήσεις του Κοινοβουλίου, όπως έχω αντιληφθεί, αντιμετωπίζουμε το ενδεχόμενο να έχουμε περισσότερες γλώσσες ως αποτέλεσμα της διεύρυνσης. Ωστόσο, δεν έχει γίνει καμία συζήτηση στο Ευρωπαϊκό Κοινοβούλιο για να ξέρουμε πως πρόκειται να χειριστούμε όχι μια περιορισμένη, αλλά μια εκτεταμένη διεύρυνση, σύμφωνα με τα πορίσματα της Συνόδου Κορυφής του Ελσίνκι στα τέλη του περασμένου χρόνου, με ενδεχομένως 12 ή 13 νέες χώρες, που σημαίνει 27-28 χώρες με περισσότερες από 20 διαφορετικές γλώσσες. Πώς, κύριε Γενικέ Γραμματέα, πρόκειται να το αντιμετωπίσουμε αυτό αν δεν έχει εξετάσει η διοίκηση πού θα χωρέσουν όλοι αυτοί; Πρόκειται άραγε να έχουμε αίθουσες τις οποίες θα χρειαστεί να αναπροσαρμόσουμε για περισσότερες από 20 γλώσσες, έτσι ώστε σε κάθε αίθουσα αυτού του Κοινοβουλίου όπου διεξάγεται συζήτηση να έχει το δικαίωμα ο καθένας να χρησιμοποιεί τη δική του γλώσσα;
<P>
Γνωρίζουμε ότι στο προηγούμενο Κοινοβούλιο είχε γίνει πολλή δουλειά πάνω σε αυτό από τον Αντιπρόεδρο Cot. Η έκθεσή του δεν παρουσιάστηκε ποτέ στους βουλευτές. Ποτέ δεν την είδαμε ως μια έκθεση που υποδεικνύει πώς θα πρέπει να λειτουργεί το σύστημα ακτινωτού τύπου - το σύστημα διερμηνείας μέσω ενδιάμεσης γλώσσας (ρελέ) - αλλά ούτε μελετήσαμε πραγματικά τις δυνατότητες ανάθεσης της μετάφρασης σε ανεξάρτητους συνεργάτες, χρησιμοποιώντας τα σύγχρονα συστήματα επικοινωνίας που μας επιτρέπουν να στέλνουμε ένα μεγάλο μέρος του προς μετάφραση υλικού σε ανθρώπους που βρίσκονται στα κράτη μέλη αντί να προσλαμβάνουμε ένα σύνολο ατόμων που έρχονται και εργάζονται στο Λουξεμβούργο ως μόνιμοι υπάλληλοι του Κοινοβουλίου.
<P>
Ως εκ τούτου, υποστηρίζω ανεπιφύλακτα τον συμβιβασμό που προτάθηκε από τον εισηγητή μας, ο οποίος ζήτησε κατά την πρώτη ανάγνωση να προτείνει ο Γενικός Γραμματέας μια στρατηγική χειρισμού του όλου ζητήματος των γλωσσών στο Κοινοβούλιο και της διεύρυνσης. Υποψιάζομαι ότι και η Επιτροπή θα επιθυμεί ίσως να κάνει το ίδιο, επειδή είναι ένα πρόβλημα που πολύ σωστά, σε αυτή την τροπολογία, συνδέεται με διοργανικά θέματα. Θέλω να ελπίζω ότι η Ομάδα των Σοσιαλιστών θα αλλάξει γνώμη, θα πάψει να στρουθοκαμηλίζει και θα συνειδητοποιήσει ότι αυτό είναι το πρόβλημα που πρέπει να αντιμετωπίσουμε, καθώς επίσης ότι είναι καλύτερα να γίνει αυτό τώρα παρά αργότερα.

<SPEAKER ID=12 NAME="Gill">
Κύριε Πρόεδρε, επιτρέψτε μου να αρχίσω και εγώ συγχαίροντας τον κύριο Ferber για την περιεκτική παρουσίαση της κατάστασης των προβλεπόμενων εσόδων και δαπανών του Κοινοβουλίου. Υποστηρίζω κατ' ουσία την έκθεση αυτή, η οποία συνάδει με την πολιτική της δημοσιονομικής λιτότητας, επειδή οι κύριες προκλήσεις στις οποίες πρέπει να ανταποκριθεί το Κοινοβούλιο είναι η ενίσχυση της λογοδοσίας και της διαφάνειας, που προϋποθέτουν μια δυναμική θεσμική μεταρρύθμιση, δεύτερον, η επικείμενη διεύρυνση της Ένωσης και, τρίτον, μια ώθηση προς την ενίσχυση της αποτελεσματικότητας μέσω αποτελεσματικού δημοσιονομικού ελέγχου και καλύτερης χρήσης των πόρων.
<P>
Βασική προτεραιότητά μας θα πρέπει να είναι να εξηγήσουμε στους Ευρωπαίους πολίτες τι κάνουμε, γιατί το κάνουμε και πώς το κάνουμε. Θα πρέπει να κερδίσουμε την εμπιστοσύνη του Ευρωπαίου φορολογούμενου, κάτι που μπορούμε να επιτύχουμε μόνο μέσω καλύτερης λογοδοσίας, απλοποιώντας - και όχι περιπλέκοντας - το έργο του Κοινοβουλίου, περιορίζοντας τη χρήση ξύλινης γλώσσας, βελτιώνοντας τη διαδικασία έγκρισης της νομοθεσίας και τον νομοθετικό μηχανισμό και δημιουργώντας μια σαφή σχέση ανάμεσα σε αυτά που κάνουμε εδώ και στα οφέλη που αποφέρουν στον καθένα μας. Έχουμε προχωρήσει πολύ ως προς την επίτευξη αυτής της διαφάνειας, εισάγοντας μια διαδικασία κατάρτισης του προϋπολογισμού βάσει δραστηριοτήτων, ενώ παράλληλα η πρόταση αυτής της έκθεσης να εγγραφούν οι πιστώσεις για τα πολιτικά κόμματα σε ξεχωριστές θέσεις του προϋπολογισμού θα συμβάλει σημαντικά στην επίτευξη αυτού του στόχου.
<P>
Αυτές οι αξίες αποκτούν όλο και μεγαλύτερη σημασία καθώς πλησιάζουμε στην πρόκληση που θα αντιμετωπίσει η Ευρωπαϊκή Ένωση τη στιγμή της διεύρυνσης. Εμείς στην Ομάδα των Σοσιαλιστών πιστεύουμε ακράδαντα ότι το Ευρωπαϊκό Κοινοβούλιο θα πρέπει να ενθαρρύνει με κάθε τρόπο τις υποψήφιες χώρες κατά την προετοιμασία τους για την ένταξή τους στην ΕΕ. Έχω την εντύπωση ότι υπάρχουν κάποιοι σε αυτό το Κοινοβούλιο που φαίνεται να αντιστρατεύονται στην επιτυχία της διαδικασίας της διεύρυνσης θέτοντας περιττά εμπόδια στην πορεία και χρησιμοποιώντας συχνά ψευδή επιχειρήματα για να περιορίσουν την προετοιμασία για τη διεύρυνση: η απόρριψη π.χ. της πρότασης για πλήρωση των 35 κενών θέσεων στον τομέα των γλωσσών μεταξύ 2001 και 2002. Ο λόγος που προβλήθηκε, στην οποία αναφέρθηκε σε γενικές γραμμές και ο συνάδελφος κ. Elles, είναι η πεποίθησή μας πως αυτό θα αποτρέψει τις συζητήσεις με τα υποψήφια προς ένταξη κράτη. Πιστεύουμε άραγε σοβαρά ότι αυτό το μικρό βήμα θα επηρεάσει όλα τα θεσμικά όργανα όσον αφορά το ποιες χώρες θα είναι στην πρώτη φάση και ποιες στη δεύτερη; Πιστεύουμε πραγματικά ότι δεσμεύοντας λιγότερο από μισό τοις εκατό του προϋπολογισμού του Κοινοβουλίου για τις γλώσσες θα ληφθεί η πολιτική απόφαση εκτός των ορίων ελέγχου μας; Είμαι κάπως μπερδεμένη και, αν θυμάμαι καλά, ο εισηγητής συμφώνησε προηγουμένως και τάχθηκε στην τελευταία του έκθεση σθεναρά υπέρ της σύστασης μιας διοργανικής υπηρεσίας πρόσληψης προσωπικού.
<P>
Ποιος ο λόγος να εγκρίνουμε μια κοινή λειτουργία αν την ίδια στιγμή εμποδίζουμε οποιεσδήποτε προσλήψεις; Υποστηρίζω ανεπιφύλακτα τον κατάλληλο σχεδιασμό για τη διεύρυνση, επειδή η πείρα έχει δείξει ότι χρειάζεται πολύς χρόνος για την κατάρτιση των διερμηνέων και των μεταφραστών. Αυτό είναι απαραίτητο προκειμένου να γίνει ομαλά από πλευράς γλώσσας η ένταξη των νέων κρατών μελών στο Κοινοβούλιο.
<P>
Ασφαλώς συμφωνώ πως δεν θα πρέπει να προκαταλάβουμε σε κανένα στάδιο τις πολιτικές αποφάσεις που πρέπει να ληφθούν αργότερα. Από την άλλη, θα πρέπει να αποφύγουμε να μεταφέρουμε αποθαρρυντικά μηνύματα στις υποψήφιες χώρες, που καταβάλλουν αυτή τη στιγμή μεγάλες προσπάθειες να ανταποκριθούν στους όρους ώστε να μπορέσουν να γίνουν μέλη της Ευρωπαϊκής Ένωσης. Επαναλαμβάνω πως δεν θα πρέπει να προκαταλάβουμε καμία πολιτική απόφαση ως προς τη διεύρυνση. Χρειάζεται να καταρτίσουμε πρόγραμμα και να είμαστε επινοητικοί και δημιουργικοί όσον αφορά τον τρόπο προετοιμασίας μας για τη διεύρυνση, επειδή τη μεγαλύτερη ζημιά στην Ευρωπαϊκή Ένωση θα προκαλέσει μια ενδεχόμενη αποτυχία στο θέμα της διεύρυνσης.
<P>
Αυτό που απαιτείται επίσης είναι η δυναμική υλοποίηση της μεταρρύθμισης για να προετοιμαστούμε για τη διεύρυνση. Πολύ πρόσφατα ο Πρόεδρος του Ευρωπαϊκού Δικαστηρίου προειδοποίησε πως το Δικαστήριο δεν θα είναι σε θέση να ανταπεξέλθει στη διεύρυνση της Ευρωπαϊκής Ένωσης. Ο χρόνος που χρειάζεται κατά μέσον όρο για την εκδίκαση μιας υπόθεσης αυξήθηκε από 17 μήνες το 1988 σε 23 μήνες πέρυσι. Πρόκειται για πολύ μεγάλη αναμονή. Αυτό που χρειαζόμαστε, εκτός από τις μεταρρυθμίσεις στους τομείς της πολιτικής προσωπικού και των διαδικασιών, είναι και μια νέα προσέγγιση από πλευράς κτηριακής πολιτικής. Είναι αποφασιστικής σημασίας να γίνουν οι προετοιμασίες κατά το επόμενο οικονομικό έτος για να διασφαλιστεί η δυνατότητα να στεγαστούν στα κτήρια του Κοινοβουλίου τα νέα κράτη μέλη μιας διευρυμένης Ευρωπαϊκής Ένωσης. Είναι επίσης σημαντικό να ληφθούν τα κατάλληλα μέτρα για τη σύσταση γραφείων πληροφοριών στις χώρες που έχουν υποβάλει αίτηση ένταξης στην Ευρωπαϊκή Ένωση.
<P>
Είναι ευρέως γνωστό ότι τα συστήματα που έχουμε αυτή τη στιγμή δημιουργήθηκαν για την Ευρωπαϊκή Ένωση όταν είχαμε μόνο 6 μέλη, και σήμερα που η Ένωση αριθμεί 15 μέλη δεν επαρκούν παρά οριακά. Πώς είναι δυνατόν να λειτουργήσουν αποτελεσματικά με 25 μέλη; Είναι σημαντικό να καταρτίσουμε ένα πρόγραμμα και να προετοιμαστούμε.
<P>
Είμαι μια σχετικά νέα βουλευτής του Κοινοβουλίου και, ενώ βλέπω ότι γίνεται πολλή καλή δουλειά στις επιτροπές, γνωρίζω πολύ καλά ότι ως αποτέλεσμα των νέων αρμοδιοτήτων που συνεπάγεται η Συνθήκη του Αμστερνταμ χρειάζεται όχι μόνο ατομική υποστήριξη των βουλευτών, αλλά και επιστημονική υποστήριξη των επιτροπών. Αφότου τέθηκε σε ισχύ η Συνθήκη του Αμστερνταμ ο φόρτος εργασίας του Κοινοβουλίου έχει αυξηθεί πάρα πολύ, γεγονός που είναι σημαντικό να ληφθεί υπόψη στον προϋπολογισμό.
<P>
Το πρόγραμμα εργασίας της Επιτροπής περιλαμβάνει τώρα έναν πολύ μεγάλο αριθμό διαδικασιών συναπόφασης και αυτές οι διαδικασίες έχουν αυξήσει σημαντικά το φόρτο εργασίας μας. Προκειμένου να πείσουμε τους πολίτες της Ευρωπαϊκής Ένωσης για τη σπουδαιότητα του έργου του Ευρωπαϊκού Κοινοβουλίου και να τους κάνουμε να το αντιμετωπίζουν πιο σοβαρά, πρέπει να βελτιώσουμε τα συστήματα εργασίας που εφαρμόζουμε. Γι' αυτό ακριβώς χαιρετίζω την έμφαση που δίνει η έκθεση σε ένα κοινό καθεστώς για βουλευτές και βοηθούς και ελπίζω ότι θα μπορέσουμε να το εγκρίνουμε το συντομότερο δυνατόν.
<P>
Έχω απογοητευτεί από κάποια σημεία στα οποία εστιάζεται η έκθεση. Δίνει πολύ μεγάλη έμφαση στις μικρολεπτομέρειες όσον αφορά το γεγονός ότι μερικές φορές αποτρέπονται οι διοικητικές αλλαγές στην πολιτική προσωπικού και αποδυναμώνεται το στρατηγικό όραμα. Ανησυχώ για το αν είναι συνετό να εγγραφεί σε αποθεματικό το 30% των πιστώσεων για υπηρεσίες ασφάλειας, όπως προτείνει ο εισηγητής. Υπάρχει μια αντίφαση στο επιχείρημα του εισηγητή. Ενώ δίνει ανέκαθεν έμφαση στη χρησιμοποίηση εξωτερικών συνεργατών στις υπηρεσίες του Κοινοβουλίου, έχουμε εδώ ένα μη επιτυχές παράδειγμα χρησιμοποίησης εξωτερικών συνεργατών. Αντί να μειώσουμε τον προϋπολογισμό θα πρέπει να εξετάσουμε πώς θα βελτιώσουμε τις υπηρεσίες ασφάλειας, και το ερώτημα που θα πρέπει να θέσουμε είναι: θα πρέπει να έχουμε τις δικές μας υπηρεσίες ασφάλειας ή θα πρέπει να τις αναθέσουμε εκ νέου σε εξωτερικούς συνεργάτες αντί να μειώσουμε απλά τον προϋπολογισμό;
<P>
Εκφράζω επίσης την απογοήτευσή μου επειδή η έκθεση παραβλέπει μία από τις κυριότερες αδυναμίες μας. Οι βουλευτές του Ευρωπαϊκού Κοινοβουλίου είναι οι μόνοι κοινοβουλευτικοί που δεν έχουν λόγο όσον αφορά την τοποθεσία της έδρας τους. Μια έδρα σε τρία διαφορετικά μέρη αποτελεί την πιο απίστευτη σπατάλη χρόνου, χρήματος, ταξιδιών και μεταφορών. Ασφαλώς, κατά την εξέταση της δημοσιονομικής λιτότητας έχουμε το δικαίωμα να ασχοληθούμε με αυτό το ζήτημα, επειδή έως ότου γίνει αυτό οι πολίτες δεν θα μπορούν να εξηγήσουν τι κάνουμε σε τόσα πολλά μέρη. Το εν λόγω γεγονός επιφέρει επίσης σύγχυση στους ρόλους.

<SPEAKER ID=13 NAME="Virrankoski">
Αξιότιμε κύριε Πρόεδρε, ο κ. Markus Ferber εκπόνησε μια θαυμάσια έκθεση και γι' αυτό τον συγχαίρω θερμά. Ο προϋπολογισμός του Κοινοβουλίου είναι πρωτίστως διοικητικός προϋπολογισμός, διότι οι μεγαλύτερες δαπάνες του είναι οι μισθολογικές. Αυτή τη στιγμή βρισκόμαστε από διοικητική άποψη σε μια σημαντική περίοδο αλλαγών, αφού επιχειρούμε να μεταβούμε στον προϋπολογισμό βάσει δραστηριοτήτων, να δώσουμε έμφαση στην αύξηση της προσωπικής ευθύνης και να βελτιώσουμε την αναδιάταξη των πόρων. Για τον λόγο αυτό το Κοινοβούλιο ενέκρινε πέρυσι το κονδύλιο των 300.000 ευρώ για τον προϋπολογισμό του τρέχοντος έτους, με το οποίο θα αντιμετωπίζαμε το ζήτημα της αποτελεσματικότητας της διοίκησης του Κοινοβουλίου και τις ανάγκες βελτίωσης.
<P>
Αξιότιμε κύριε Πρόεδρε, για τον λόγο αυτό προκαλεί μέχρι ενός σημείου κατάπληξη το γεγονός ότι ήδη στη φάση αυτή, πριν καν αρχίσει αυτή η μελέτη, λαμβάνουμε σημαντικές αποφάσεις για την εξέλιξη της διοίκησης. Προσθέτουμε στον προϋπολογισμό μισθολογικές πιστώσεις ενός τεράστιου 12,2 τοις εκατό. Αυτή η αύξηση είναι τόσο μεγάλη ώστε κανένα άλλο θεσμικό όργανο δεν θα μπορούσε καν να διανοηθεί να αυξήσει τόσο τις διοικητικές δαπάνες. Η αύξηση αποσκοπεί, ήδη από αυτή τη φάση, στη δημιουργία 33 νέων θέσεων και επιπλέον, προφανώς με τροπολογία των Προέδρων, στη δημιουργία άλλων 12. Χάριν σύγκρισης ας αναφερθεί ότι κατά τα έτη 1995-1999 το Κοινοβούλιο δημιούργησε συνολικά μόνον 11 νέες θέσεις. Ας αναφερθεί ως αξιοπερίεργο ότι στην εισήγηση αυτή δημιουργούμε νέα θέση ακόμη και για τη μονάδα δημοσιονομικού ελέγχου, παρ' όλο που σκοπεύουμε να καταργήσουμε τελείως τον προκαταρκτικό έλεγχο. Επιπλέον, ο προϋπολογισμός περιλαμβάνει αρκετές νέες αναβαθμίσεις θέσεων. Ούτως εχόντων των πραγμάτων, δεν μπορώ να συμφωνήσω με εκείνους που υποστηρίζουν ότι τηρήθηκε αυστηρή δημοσιονομική πειθαρχία στον προϋπολογισμό. Αντιθέτως, ο προϋπολογισμός είναι εξαιρετικά χαλαρός, και για τον λόγο αυτό είναι δύσκολο ο προϋπολογισμός του Κοινοβουλίου να κερδίσει την επιδοκιμασία των πολιτών.
<P>
Αξιότιμε κύριε Πρόεδρε, στο σημείο αυτό πρέπει να παρέμβω στην πολιτική προσωπικού του Ευρωπαϊκού Κοινοβουλίου. Η διοικητική μεταρρύθμιση, η κατάρτιση προϋπολογισμού βάσει δραστηριοτήτων και η αύξηση της ευθύνης των υπαλλήλων για το αποτέλεσμα απαιτούν διαβουλεύσεις με το προσωπικό. Απαιτούμε την αναδιάταξη των πόρων και κατά συνέπεια τη μεταρρύθμιση του καθεστώτος του προσωπικού. Έτσι λοιπόν, θα ήταν ενδεδειγμένο να κρατήσουμε για το μέλλον εκείνες τις δυνατότητες διαβουλεύσεων και τα μέσα με τα οποία σκοπεύουμε να προωθήσουμε αυτές τις μεταρρυθμίσεις και να μην παράσχουμε νέα προνόμια πριν ακόμη προλάβουμε να διαβουλευθούμε, τουλάχιστον με το προσωπικό, για τις σχετικές διοικητικές μεταρρυθμίσεις.

<SPEAKER ID=14 LANGUAGE="NL" NAME="Buitenweg">
Κύριε Πρόεδρε, θα ήθελα και εγώ να ευχαριστήσω θερμά τον εισηγητή για την έκθεσή του και για την ανοιχτή επικοινωνία που είχε μαζί μας. Η έκθεση του κ. Ferber δεν περιέχει μόνο πολιτικές αλλά κυρίως διοικητικές πτυχές. Θα ήθελα κατ' αρχάς να σχολιάσω ορισμένες από τις πολιτικές πτυχές της έκθεσης.
<P>
Η πολιτική μου ομάδα συμφωνεί απολύτως με την έκκληση της έκθεσης προς το Συμβούλιο και το Κοινοβούλιο να συνεργαστούν επειγόντως για να καταλήξουν σε ένα καθεστώς τόσο για τους βουλευτές όσο και για τους βοηθούς τους. Υποστηρίζουμε λοιπόν την έκκληση αυτή και ελπίζουμε να ευοδωθεί το ζήτημα εφέτος κιόλας.
<P>
Περιλαμβάνεται επίσης μια πολιτικής φύσης παρατήρηση σχετικά με τη διάκριση που θα πρέπει να γίνεται μεταξύ των κονδυλίων για τις πολιτικές ομάδες του Κοινοβουλίου αφενός και για τα ευρωπαϊκά πολιτικά κόμματα αφετέρου. Κατά κανέναν τρόπο δεν θα πρέπει να υπάρξει συγκαλυμμένη επιδότηση των ευρωπαϊκών πολιτικών κομμάτων. Γνωρίζουμε όλοι μας ότι θα περάσουν αρκετά χρόνια πριν διαμορφωθεί ένα καταστατικό για τα ευρωπαϊκά πολιτικά κόμματα, εγώ δε προσωπικά εκφράζω την ικανοποίησή μου που ο Γενικός Γραμματέας καλείται μέχρις ότου επιτευχθεί κάτι τέτοιο να εξασφαλίσει με τρόπο διαφανή τη διάκριση μεταξύ των χρημάτων προς τις πολιτικές ομάδες του Κοινοβουλίου αφενός και προς τα πολιτικά κόμματα αφετέρου.
<P>
Πέρα από αυτά τα πολιτικά ζητήματα ωστόσο, η έκθεση περιλαμβάνει και πολλά άλλα, διοικητικής φύσης. Έτσι, χρειάζεται να λάβουμε θέση σχετικά με το γεγονός ότι η Διεύθυνση Επιτροπών και Αντιπροσωπειών οφείλει να περιλαμβάνει πέντε θέσεις Α, δύο Β και μία Γ, ενώ η Γενική Διεύθυνση Προσωπικού πρέπει να περιλαμβάνει μία επιπλέον θέση Α και δύο θέσεις Β. Το γεγονός ότι μου είναι τόσο δύσκολο να λάβω θέση σχετικά δεν νομίζω ότι οφείλεται στη μικρή μου βουλευτική πείρα. Πιστεύω ότι αποτελεί κυρίως το καθήκον ενός διαχειριστή να αναλάβει την ευθύνη για την ακριβή διαμόρφωση της πολιτικής προσωπικού. Θεωρώ ότι είναι ιδιαίτερα δύσκολο και για τις πολιτικές ομάδες να αποφασίζει η Ολομέλεια πόσες επιπλέον θέσεις θα πρέπει να δημιουργηθούν σε αυτές. Αυτό εξαρτάται σε μεγάλο βαθμό από τις κατευθύνσεις της κάθε πολιτικής ομάδας και ίσως δεν θέλουν όλες να εργάζονται με τον ίδιο ακριβώς τρόπο. Πραγματικά πιστεύω ότι χρειαζόμαστε ένα διαφορετικό σύστημα. Έμαθα ότι κατά τη μεταρρύθμιση του Κοινοβουλίου θα δοθεί ευθύνη σε κάθε πολιτική ομάδα να αποφασίζει σχετικά, γεγονός που υποστηρίζω απολύτως.
<P>
Θέλω να διατυπώσω στη συνέχεια και ορισμένα σχόλια σχετικά με την υποστήριξη που ζητά η έκθεση να δίνεται στους βουλευτές. Συμφωνήσαμε να πραγματοποιηθεί μια μελέτη, η οποία μάλιστα θα συνδυαστεί και με τη μελέτη του κ. Rothley σχετικά με την ακριβή υποστήριξη την οποία χρειάζονται οι βουλευτές προκειμένου να επιτελούν το έργο τους. Δύσκολα μπορώ να καταλάβω γιατί προκαταλαμβάνουμε τα συμπεράσματα αυτής της έκθεσης, καθώς αυτή δεν κάνει καμία αναφορά σε αυτό που αποφάσισε το Προεδρείο, την αύξηση δηλαδή των αποζημιώσεων για τους βοηθούς κατά 20%. Καθώς η έκθεση δεν κάνει καμία αναφορά στην απόφαση, φαίνεται ότι αυτή γίνεται δεκτή. Δεν είμαι κατ' αρχήν εναντίον μιας αύξησης, αλλά είμαι κατά του να προκαταλαμβάνουμε τα συμπεράσματα της έκθεσης, όταν μάλιστα τον Σεπτέμβριο θα καταστεί προφανές ότι για πολλούς και διάφορους λόγους οφείλουμε να επιλέξουμε τις προτεραιότητές μας. Για παράδειγμα, μπορεί να αυξηθεί το ενοίκιο των κτηρίων. Θα χρειαστεί να επιλέξουμε εάν θα εγκρίνουμε την αύξηση των κονδυλίων για άλλα όργανα της Ένωσης στα πλαίσια της προετοιμασίας για τη διεύρυνση. Σε όλα αυτά τα σημεία στα οποία άσκησα κριτική θα επανέλθουμε σίγουρα τον Σεπτέμβριο, όταν θα έρθει η ώρα των λεπτομερών αριθμητικών υπολογισμών. Δεν άσκησα δηλαδή κριτική επί της ουσίας, αλλά κατέκρινα το γεγονός ότι προκαταλαμβάνουμε μια απόφαση.

<SPEAKER ID=15 NAME="Dell'Alba">
FR) Κύριε Πρόεδρε, αγαπητοί συνάδελφοι, πρόκειται εδώ για μια έκθεση σχετικά με το Ευρωπαϊκό Κοινοβούλιο. Κατ' αρχάς με εκπλήσσει το γεγονός ότι δεν βλέπω να επισυνάπτεται στο έγγραφο αυτό επιστολή της κ. Stauner, η οποία, όπως γνωρίζετε, ασχολείται πολύ με τις δικές μας υποθέσεις στα πλαίσια των αρμοδιοτήτων της, που αφορούν όμως κάτι εντελώς διαφορετικό. Ίσως εξηγείται από το γεγονός ότι ο εισηγητής είναι μέλος της δικής της Ομάδας, οπότε λοιπόν περιορίζεται, για μια φορά, στο να παρατηρεί και δεν συντάσσει επιστολή. Αυτό μου φαίνεται περίεργο. Ίσως όμως να μην έχει πει ακόμα την τελευταία της λέξη. Ο χρόνος θα δείξει.
<P>
Θέλω απλά να πω ότι η κατάσταση είναι, όπως και να το κάνουμε, κάπως περίεργη: από τη μια πλευρά έχουμε αρχίσει μια πολιτική λιτότητας με αποτέλεσμα να έχουν παγώσει όλοι οι προϋπολογισμοί και όλες οι απαλλαγές μας από ένα άκαμπτο Κοινοβούλιο, φθάνοντας στο σημείο να έχει παγώσει και η χορήγηση απαλλαγής στην Επιτροπή, να έχει παγώσει ακόμα και η χορήγηση απαλλαγής στο ίδιο το Κοινοβούλιο από φόβο μήπως υπάρξουν προβλήματα, άρνηση χορήγησης θεώρησης διαβατηρίων ή σπατάλες που θα χρεωθούν στις αποστολές των υπαλλήλων που αναγκάζονται να πηγαινοέρχονται μεταξύ Λουξεμβούργου και Βρυξελλών, πράγμα το οποίο κοστίζει μια περιουσία στους φορολογούμενους.
<P>
Από την άλλη δε πλευρά, στην έκθεση Ferber οι ευρωβουλευτές χαρίζουν περιουσίες στον εαυτό τους. Προσφέρουμε στον εαυτό μας έναν καινούργιο υπολογιστή με τη δικαιολογία ότι δεν αρκεί μόνο ένας. Προσφέρουμε στον εαυτό μας αύξηση 20% έχοντας προϋπολογισμό μηδενικής αύξησης. Προσφέρουμε στον εαυτό μας αύξηση 20% για το δημοσιονομικό κονδύλιο από το οποίο πληρώνονται οι βοηθοί μας διότι φοβόμαστε πάνω απ' όλα μήπως αποτελέσει κανόνα η σύμβαση αυτή να συνοδεύεται από ένα καθεστώς, που θα προβλέπει ειδικά κοινωνικές εισφορές. Για να αποφύγουμε τα χειρότερα αυξάνουμε τη θέση αυτή κατά 20%.
<P>
Βάσει του ελέγχου που έχω κάνει δεν υπάρχει ούτε μία θέση στον προϋπολογισμό της Κοινότητας, είτε στον τομέα της ανθρωπιστικής βοήθειας, είτε της έρευνας ή των γεωργικών δαπανών, για την οποία να προβλέπεται αύξηση. Σκοπός μάλιστα είναι γενικά να μειωθεί ο προϋπολογισμός. Και όμως, όχι! Στο Ευρωπαϊκό Κοινοβούλιο προσφέρουμε στους εαυτούς μας έναν δεύτερο υπολογιστή, 20% επιπλέον δαπάνες και, επειδή το Ελεγκτικό Συνέδριο υπήρξε ιδιαίτερα αυστηρό με τις πολιτικές ομάδες, προτείνουμε μια παράγραφο όπου τονίζουμε - και μάλιστα "με έμφαση" - τον αυξανόμενο φόρτο εργασίας και τις ιδιαίτερες ευθύνες των πολιτικών ομάδων.
<P>
Αυτή η παράγραφος δεν τιμά το Κοινοβούλιό μας. Αν υιοθετούμε μια στάση δεν μπορούμε να διατρανώνουμε την αγανάκτηση που μας προκαλεί η σπατάλη και συγχρόνως να προτείνουμε έναν τέτοιο προϋπολογισμό. Εξ ονόματος των ριζοσπαστών βουλευτών αυτού του Κοινοβουλίου δηλώνω ότι θα καταψηφίσω την έκθεση του κ. Ferber.

<SPEAKER ID=16 LANGUAGE="ES" NAME="Garriga Polledo">
Κύριε Πρόεδρε, κυρία Επίτροπε, κυρίες και κύριοι συνάδελφοι, λυπούμαι που ο καλός μου φίλος Dell'Alba δεν είναι σύμφωνος με το σχέδιο προϋπολογισμού του κυρίου Ferber. Εμείς όμως είμαστε και εκφράζουμε τη μεγάλη μας ικανοποίηση.
<P>
Θεωρώ ότι ο εισηγητής επέδειξε σε αυτό το σχέδιο προϋπολογισμού για το οικονομικό έτος 2001 αυστηρότητα, βελτιστοποίηση των πόρων και ταυτόχρονα φαντασία και όραμα για το μέλλον. Του εκφράζουμε τα πιο θερμά μας συγχαρητήρια.
<P>
Εν τέλει μιλάμε για το Ευρωπαϊκό Κοινοβούλιο του 21ου αιώνα, που θα έλθουμε αντιμέτωποι κατά τη γνώμη μου με τρεις βασικές προκλήσεις: να ανταποκριθούμε στις νέες υποχρεώσεις των ευρωβουλευτών, όπως απορρέουν από τη Συνθήκη του Αμστερνταμ, να ενσωματώσουμε τις νέες τεχνολογίες στην εργασία μας και να ανταποκριθούμε άμεσα στις τεράστιες διοικητικές, οργανωτικές και πολιτικές υποχρεώσεις που συνεπάγεται η διεύρυνση της Ευρωπαϊκής Ένωσης. Και αυτές οι τρεις προκλήσεις που αντιμετωπίζει το Ευρωπαϊκό Κοινοβούλιο οριοθετούνται από ένα πολύ αυστηρό δημοσιονομικό πλαίσιο και πλήρη διαφάνεια στη χρήση των δημόσιων πόρων.
<P>
Πρέπει να σκεφτούμε - και ο εισηγητής το έπραξε - τι είδους Κοινοβούλιο θέλουμε στο μέλλον: εάν θέλουμε ένα Κοινοβούλιο με περισσότερο διοικητικό και γραφειοκρατικό χαρακτήρα ή εάν θέλουμε ένα Κοινοβούλιο με περισσότερο πολιτικό χαρακτήρα· εάν θέλουμε ένα συγκεντρωτικό Ευρωπαϊκό Κοινοβούλιο ή εάν θέλουμε ένα Ευρωπαϊκό Κοινοβούλιο συμβατό με μια Ευρωπαϊκή Ένωση που θα αποκτά καθημερινά όλο και εντονότερο ομοσπονδιακό χαρακτήρα και στην οποία θα ενισχύεται παράλληλα η επικουρικότητα και η αποκέντρωση.
<P>
Προσωπικά θεωρώ ότι - και συμμερίζομαι αυτή την άποψη - ο εισηγητής θέλει ένα Κοινοβούλιο όπου προτεραιότητα θα έχει το πολιτικό έργο των ευρωβουλευτών, τόσο στο Στρασβούργο όσο και στις Βρυξέλλες και σε καθεμία από τις επιμέρους πολιτικές περιφέρειες. Σε αυτό το μοντέλο είναι απαραίτητο, όπως λέει ο εισηγητής, να υπάρχουν νέα σημεία ενημέρωσης καθώς και νέα μέσα πληροφορικής και νέο προσωπικό - εάν χρειάζεται - υπό την ευθύνη του ευρωβουλευτή, προκειμένου να εκπληρώνει τα γραφειοκρατικά του καθήκοντα. Και ελπίζω πως τον Σεπτέμβριο θα μπορούμε να υπολογίζουμε σε νέες πιστώσεις σε αυτές τις δημοσιονομικές θέσεις.
<P>
Πολύ σωστά ο κύριος Ferber αντιδρά στην έκθεση του Ελεγκτικού Συνεδρίου σχετικά με τη χρηματοδότηση των πολιτικών ομάδων. Μια ανεξάρτητη θέση προϋπολογισμού θα μας επιτρέψει να δώσουμε μια πιο σαφή και διαφανή δημόσια εικόνα έως ότου δημιουργηθεί επιτέλους το καθεστώς των ευρωπαϊκών πολιτικών κομμάτων. Αυτά, ας μην το λησμονούμε, αποτελούν τη λυδία λίθο της ευρωπαϊκής δημοκρατίας, και δεν χωρεί αμφιβολία για την ορθότητα της χρηματοδότησής τους.
<P>
Συμφωνούμε ακράδαντα με το κριτήριο του εισηγητή σχετικά με τη γλωσσική επιχορήγηση για τη διεύρυνση. Είναι ανάγκη να λάβουμε τα προπαρασκευαστικά μέτρα διοικητικού χαρακτήρα. Έξι νέες χώρες - με τουλάχιστον πέντε νέες γλώσσες - το έτος 2004 συνιστούν μια μεγάλη προσπάθεια προσαρμογής. Προκειμένου να καλυφθούν αυτά τα κενά απαιτείται απόλυτα σαφής ένδειξη για τη σειρά με την οποία θα ενταχθούν οι υποψήφιες χώρες στην Ένωση, και αυτό είναι κάτι που δεν αρμόζει να γίνει αυτή τη στιγμή και σε αυτόν τον προϋπολογισμό.
<P>
Για τον λόγο αυτό στηρίζουμε όλες τις τροπολογίες του κυρίου Ferber.

<SPEAKER ID=17 LANGUAGE="DE" NAME="Walter">
Κύριε Πρόεδρε, κυρία Επίτροπε, αξιότιμοι κυρίες και κύριοι, αρχικά επιτρέψτε μου να επικροτήσω σαφώς σε γενικές γραμμές την έκθεση του κ. Ferber. Τις τελευταίες εβδομάδες και τους τελευταίους μήνες είχαμε μια πολύ θετική συνεργασία που χαρακτηριστικό της ήταν πως στα σημεία όπου οι απόψεις μας απέκλιναν υπήρξαν σαφείς αντιπαραθέσεις, όταν όμως μπορεί κανείς να καταλήξει σε κοινές γραμμές είναι καλό να ακολουθήσει τον δρόμο αυτό.
<P>
Περιγράφηκε ήδη η πρόκληση που αντιμετωπίζουμε. Ουσιαστικά, δεν μπορεί κανείς παρά να την επαναλαμβάνει διαρκώς. Συνεπεία της Συνθήκης του Αμστερνταμ - το λέω εκ των προτέρων ενόψει όσων θα προκύψουν ακόμη σχετικά με αυτό το Κοινοβούλιο - πρέπει να επιτύχουμε την εναρμόνιση των αρμοδιοτήτων και των δυνατοτήτων του Κοινοβουλίου, γιατί αυτόν τον καιρό η σχέση τους δεν είναι ισορροπημένη. Πρέπει να φροντίσουμε ώστε να μπορούμε να παράγουμε ισάξια όπλα με το άλλο νομοθετικό τμήμα, δηλαδή με το Συμβούλιο, τόσο ως προς τις επιστημονικές υπηρεσίες όσο και ως προς την επιστημονική υποστήριξη. Δεν επιτρέπεται να υπολείπεται αυτό το δημοκρατικά και άμεσα εκλεγμένο Κοινοβούλιο ως προς τις δυνατότητές του συγκριτικά με όσα μπορεί να κάνει το Συμβούλιο. Αν παίρνουμε στα σοβαρά την εργασία μας και εμάς τους ίδιους, πρέπει να διαθέτουμε τις ίδιες προϋποθέσεις για να μπορούμε πραγματικά να το αντιμετωπίσουμε. Δεν ωφελεί το γεγονός ότι τελικά υπογράφει η Πρόεδρος του Κοινοβουλίου μας. Δεν αρκεί αυτό, το σημαντικό είναι η εργασία που προηγείται, και αυτή πρέπει να γίνεται καλά και με σοβαρότητα. Επομένως, είναι σωστό και σημαντικό - και στο σημείο αυτό είμαι απόλυτα αντίθετος με τον κ. Dell' Alba - να είμαστε καλά προετοιμασμένοι.
<P>
Επίσης, δεν μπορεί να πει κανείς ότι αυξάνουμε υπερβολικά τις δαπάνες. Ο κ. Dell' Alba γνωρίζει πολύ καλά ότι τα περασμένα έτη μπορέσαμε με μια έξυπνη κτηριακή πολιτική - κάτι που πρέπει να επισημάνουμε στο σημείο αυτό - να αποδεσμεύσουμε σημαντικούς πόρους.
<P>
Αφού λοιπόν εμείς οι ίδιοι εξοικονομήσαμε τους πόρους αυτούς, θα πρέπει και να τους χρησιμοποιήσουμε με συστηματικό τρόπο. Τούτο σημαίνει να βελτιώσουμε τις δυνατότητες και τις ικανότητες του Κοινοβουλίου. Βρισκόμαστε ακόμη κάτω από το όριο του 20% που είχαμε ορίσει οι ίδιοι. Το τηρούμε, δεν το ξεπερνάμε καθόλου ως αναλογία συμμετοχής του Κοινοβουλίου στις διοικητικές δαπάνες. Θεωρώ ότι τούτο δείχνει πως χειριζόμαστε με μεγάλη σοβαρότητα το θέμα και δεν θέλουμε να υποσχεθούμε ουτοπικά πράγματα.
<P>
Μια επιπλέον πρόκληση που αντιμετωπίζουμε είναι ότι και εμείς - παραδέχομαι ότι την ώθηση γι' αυτό έδωσαν διάφορες δημόσιες συζητήσεις - πρέπει να φέρουμε διαφάνεια στο παρόν Κοινοβούλιο. Αναλαμβάνουμε αυτή την ευθύνη, αυτή την επιταγή, όχι επειδή φοβόμαστε ότι τώρα θα έρθουμε σε δύσκολη θέση, αλλά επειδή θέλουμε να γνωρίζει η κοινή γνώμη πως εδώ δεν έχουμε τίποτα να κρύψουμε! Προσπαθούμε να αποκτήσουμε μια σοβαρή βάση για όσα κάνουμε, δηλαδή για τη χρηματοδότηση των Ομάδων, καθώς και μια ρύθμιση για να λαμβάνουν χρήματα τα ευρωπαϊκά πολιτικά κόμματα και οι κομματικές οργανώσεις. Δεν μπορεί κανείς να πει ότι πρέπει μεν να υπάρξει μια ανάλογη εξέλιξη σε ευρωπαϊκό επίπεδο, αλλά δεν πρέπει να χρηματοδοτηθεί αντίστοιχα η βάση, πράγμα που φυσικά είναι σωστό να γίνει. Τούτο πρέπει να εμφανίζεται με σαφήνεια, ώστε ο πολίτης να ξέρει πραγματικά πού πηγαίνουν τα διάφορα κονδύλια. Θα κάνουμε τα πάντα για να σημειωθεί πρόοδος στο σημείο αυτό και να επιτευχθεί περισσότερη διαφάνεια, προκειμένου να μπορεί ο καθένας να διαπιστώσει πού πηγαίνουν οι διάφοροι πόροι και να κρίνει αν αυτό είναι σωστό ή όχι, ώστε να μπορεί εν συνεχεία να ασκηθεί κριτική, όταν είναι αναγκαίο. Γιατί τότε η κριτική πρέπει να ασκείται! Ωστόσο, πρέπει να αποφύγουμε να δεχόμαστε επικρίσεις για κάποια διαδικαστικά θέματα τεχνικού χαρακτήρα ή για την εγγραφή σε διάφορες θέσεις του προϋπολογισμού. Εδώ πρέπει να υπάρξει διαφάνεια και εδώ πρέπει να σημειώσουμε προόδους, όπως ήδη είχαμε πει και τον περασμένο χρόνο στο πλαίσιο των διαβουλεύσεων για τον προϋπολογισμό.
<P>
Επιτρέψτε μου να πω επίσης κάτι για το θέμα της διεύρυνσης, γιατί είναι το μοναδικό σημείο όπου έχουμε μια διαφωνία με τον συνάδελφό μας Ferber και προπάντων με τους συναδέλφους της Ομάδας του Ευρωπαϊκού Λαϊκού Κόμματος. Φοβάμαι ότι η επίσκεψη του κ. Stoiber την περασμένη εβδομάδα άσκησε στην Ομάδα σας μεγαλύτερη επιρροή από ό,τι φοβόμασταν. Τώρα απευθύνομαι στον συνάδελφο Pφttering: Σε μια διάσκεψη της Europa-Union, εσείς ήσασταν εκείνος που είπε πως πρέπει να προχωρήσουμε, πως η διεύρυνση πρέπει να γίνει ενωρίτερα για πολιτικούς λόγους, επειδή δεν έχουμε τη δυνατότητα να την αφήσουμε για αργότερα! Όταν όμως καλούμαστε εντελώς συγκεκριμένα να προχωρήσουμε, δεν επιτρέπεται να έχουμε αμφιβολίες. Ξέρω ότι ο χρόνος και ο τρόπος υλοποίησης της διεύρυνσης μπορεί να αποτελέσει ένα θαυμάσιο θέμα πολιτικής αντιπαράθεσης, που θα μπορούσε να χτυπήσει το κακό στη ρίζα του. Σας παρακαλώ να είσαστε κατ' αρχήν πραγματικά προσεκτικοί ως προς το συγκεκριμένο ζήτημα.
<P>
Αναφορικά με τις συγκεκριμένες προετοιμασίες, πρέπει π.χ. να κάνουμε προετοιμασίες ως προς τα κτήρια. Όποιος αρχίσει την αναζήτηση κτηρίων, π.χ. στις υπό ένταξη χώρες, όταν έχει έρθει πια η στιγμή της ένταξης, θα βρει μπροστά του τιμές που θα κάνουν τα μαλλιά του να ασπρίσουν. Πρέπει συνεπώς να προσπαθήσει κανείς να προετοιμαστεί έγκαιρα στο ζήτημα αυτό σύμφωνα με το πνεύμα μιας σωστής δημοσιονομικής διαχείρισης. Σχετικά με το ζήτημα της προετοιμασίας για τη γλωσσική ποικιλομορφία, όποιος διαβάσει την έκθεση Cot, που ζητήθηκε άλλωστε από τον συνάδελφό σας Elles, γνωρίζει ότι θα έχουμε μελλοντικά 460 επιπλέον γλωσσικές δυνατότητες. Σύμφωνα με μια εκτίμηση, αυτό θα καταστήσει απαραίτητους άλλους 500 διερμηνείς και μεταφραστές. Θέλετε στα σοβαρά να υποστηρίξετε ότι τότε ξαφνικά θα πεταχτείτε σαν το τζίνι και θα βρείτε αυτούς τους ανθρώπους, που θα είναι πραγματικά εξειδικευμένοι στα εσθονικά, στα λεττονικά, στα τσέχικα, σε όλες αυτές τις γλώσσες που θα προστεθούν; Όχι, αυτά πρέπει να προετοιμαστούν τώρα. Για να μην πέσουμε πραγματικά στην παγίδα που δικαίως περιέγραψε ο κ. Ferber, δηλαδή να προεξοφλούμε μέσω διοικητικών προκαταρκτικών αποφάσεων πολιτικά πράγματα, πρέπει φυσικά να φροντίσουμε να συζητήσουμε πολύ διεξοδικά στη διάρκεια αυτού του χρόνου την κατανομή αυτών των θέσεων στις διάφορες γλώσσες. Θα υποστηρίξουμε - αυτό είναι άλλωστε μέρος του αιτήματος του κ. Elles - να διανεμηθεί η έκθεση Cot. Θεωρούμε σωστό να συζητήσουμε γι' αυτό στη διάρκεια του χρόνου, όμως διαφωνούμε ρητά με το να πούμε από τώρα ότι αρνούμαστε να καλύψουμε αυτές τις 35 θέσεις. Κάτι τέτοιο δεν θα ήταν σοβαρό και θα αποτελούσε ένα εντελώς εσφαλμένο μήνυμα προς τα κράτη μέλη και προς τους ανθρώπους που ελπίζουν να μπορέσουν να ενταχθούν οργανικά στην Ένωση.

<SPEAKER ID=18 LANGUAGE="SV" NAME="Stenmarck">
Κύριε Πρόεδρε, επιτρέψτε μου κατ' αρχάς να απευθύνω ένα ευχαριστώ στον εισηγητή, κύριο Ferber, για μια πολύ καλά επεξεργασμένη εργασία. Πολλά θέματα αυτής της έκθεσης έχουν μελετηθεί συστηματικά και ήταν πολύ εύκολο να συμφωνήσει κανείς. Θέλω να αναφερθώ σε ένα θέμα το οποίο θα έχει μακροπρόθεσμα πολύ μεγάλη σημασία για το Κοινοβούλιο και για ολόκληρη την ΕΕ. Πρόκειται για ένα θέμα στο οποίο έχουν ήδη αναφερθεί πολλοί εδώ σήμερα, δηλαδή το θέμα της γλώσσας.
<P>
Είναι λίγες οι φορές που βιώνει κανείς την Ευρώπη της γλωσσικής πολυμορφίας με τόση σαφήνεια όπως σε μια συζήτηση σε αυτό ακριβώς το Κοινοβούλιο, όπου αυτά που λέμε μεταφράζονται διαρκώς σε έντεκα γλώσσες. Φυσικά, πρόκειται για μια δαπανηρή και δύσκολη διαδικασία. Σε ολόκληρη την ιστορία της ΕΕ ήταν ωστόσο κάτι αυτονόητο ότι όποιοι συμμετέχουν θα μπορούν, στον βαθμό που αυτό είναι γενικά δυνατόν, να ομιλούν τη δική τους γλώσσα.
<P>
Πολλά από τα θέματα που εξετάζουμε τώρα σε αυτή την έκθεση βασίζονται στην προϋπόθεση ότι έως το έτος 2004 η ΕΕ θα διευρυνθεί με έξι νέα κράτη μέλη, και αυτός μπορεί να είναι ένας πολύ μετριοπαθής υπολογισμός. Πριν μερικές ημέρες η Επιτροπή διατύπωσε ως δικό της στόχο τη δυνατότητα ένταξης έως το έτος 2005 δέκα νέων κρατών μελών. Ανήκω σε αυτούς που βλέπουν τη διεύρυνση εκείνη που ως τελικό στόχο θα έχει την επανένωση της εσαεί διαιρεμένης με τεχνητά σύνορα Ευρώπης ως τη μεγαλύτερη πρόκληση της ΕΕ. Πιστεύω όμως πως ο λίγο μικρότερος αριθμός, ο οποίος αναφέρεται στην έκθεση της Επιτροπής Προϋπολογισμών, συνιστά μια πιο ρεαλιστική εκτίμηση. Ωστόσο, και αυτός ο αριθμός είναι πολύ μεγάλος αν σκεφτούμε τον αριθμό των γλωσσών που προστίθενται.
<P>
Αν θεωρήσουμε δεδομένο ότι στον πρώτο γύρο των διαπραγματεύσεων έχουμε "5+1 χώρες" - φυσικά πολλά μπορούν να συμβούν τα επόμενα χρόνια, ωστόσο αυτές οι έξι χώρες έχουν ένα προβάδισμα από πλευράς διαπραγματεύσεων δύο ετών - τότε αυτό συνεπάγεται ότι προστίθενται πέντε νέες επίσημες γλώσσες στις έντεκα που ήδη έχουμε σήμερα. Δεν υπάρχει καμία δυνατότητα διαφορετικής αντιμετώπισης αυτών των νέων χωρών και των γλωσσών τους από αυτή που ισχύει για εμάς τους ιδίους. Πρέπει να είναι εξίσου αυτονόητο πως οι Ούγγροι, οι Πολωνοί ή οι Εσθονοί βουλευτές αυτού του Κοινοβουλίου θα πρέπει να έχουν το δικαίωμα να ομιλούν τη δική τους γλώσσα, όπως ακριβώς εμείς οι άλλοι έχουμε το δικαίωμα να ομιλούμε τη δική μας· ούτε μπορούμε βέβαια να βρεθούμε σε μια κατάσταση η οποία συνεπάγεται ότι μέλος της ΕΕ μπορεί να γίνει μια χώρα που διαθέτει εκπαιδευμένους διερμηνείς και μεταφραστές, ενώ δεν μπορεί να γίνει μια άλλη χώρα από την οποία απουσιάζουν αυτές οι κατηγορίες επαγγελμάτων. Γι' αυτόν ακριβώς τον λόγο είναι τόσο σημαντικό να προβληθεί τώρα αυτό το θέμα, κάτι που κάνει ο εισηγητής και θεωρώ πολύ καλό. Δεν πρέπει σε μερικά χρόνια να βρεθούμε σε μια κατάσταση όπου θα εξακολουθεί αυτό το θέμα να μην έχει επιλυθεί.
<P>
Πρέπει επίσης να γνωρίζουμε σαφώς ότι ακριβώς τώρα τα πράγματα μεταβάλλονται πολύ γρήγορα. Έχουμε να κάνουμε με χώρες οι οποίες αναπτύσσονται ταχύτατα, κάτι που συνεπάγεται πως πρέπει και εμείς να ενεργήσουμε ταχέως ώστε την ημέρα που αυτές οι χώρες θα ενταχθούν να έχει επιλυθεί το θέμα της γλώσσας.

<SPEAKER ID=19 NAME="Wynn">
Κύριε Πρόεδρε, συγχαίρω τον κύριο Ferber για την έκθεσή του. Αυτού του είδους οι εκθέσεις δεν είναι ποτέ εύκολες και έχει κάνει καλή δουλειά. Το μόνο δυσμενές σχόλιο που έχω να κάνω είναι ότι οι τροπολογίες αριθ. 4 και 5 θα έπρεπε να είχαν κατατεθεί στο όνομα κάποιου άλλου για λογαριασμό της Ομάδας του Ευρωπαϊκού Λαϊκού Κόμματος. Υπάρχει συνέπεια στα λόγια μου: το ίδιο είπα στην κυρία Mόller της Ομάδας των Πρασίνων όταν έκανε το ίδιο. Θα εξηγήσω εν συντομία γιατί.
<P>
Το Κοινοβούλιο ζητεί από την Επιτροπή και τα άλλα θεσμικά όργανα να επιδεικνύουν σύνεση όσον αφορά τα χρήματα των φορολογουμένων, και νομίζουμε ότι το ίδιο θα πρέπει να ισχύει και για το Ευρωπαϊκό Κοινοβούλιο. Ως πρόεδρος αυτής της επιτροπής έχω διαπιστώσει πως η αφοσίωσή σας καλύπτει πολύ μεγάλο φάσμα. Είμαι αφοσιωμένος στην επιτροπή, οπότε όταν η επιτροπή λαμβάνει μια απόφαση αισθάνομαι ότι έχω καθήκον να την υποστηρίξω. Είμαι αφοσιωμένος στον εισηγητή, και γι' αυτό ακριβώς διατύπωσα τα προηγούμενα σχόλια, επειδή ο εισηγητής θα πρέπει να εκφράζει τις απόψεις της επιτροπής. Είμαι επίσης αφοσιωμένος στην πολιτική μου ομάδα, που μου έχει παραχωρήσει αυτόν τον χρόνο ομιλίας. Αυτό μου στερεί μερικές φορές την αφοσίωση στον εαυτό μου και σε όσα θέλω να πω. Συμφωνώ κατά κάποιον τρόπο με όσα έλεγε ο κύριος Dell'Alba, επειδή θα πρέπει να είμαστε προσεκτικοί όταν ασκούμε κριτική σε οποιονδήποτε άλλο αν συγχρόνως δίνουμε την εντύπωση ότι δεν επιδεικνύουμε αυτή τη σύνεση και κάνουμε απλά αυτό που θέλουμε. Δεν υποστηρίζω ότι έχουμε κάνει κάτι τέτοιο. Ωστόσο, αν αυτή είναι η εντύπωση που πρόκειται να δώσουμε, πρέπει να είμαστε πολύ προσεκτικοί και να συνειδητοποιήσουμε τις συνέπειες.
<P>
Τούτου ρηθέντος, η έκθεση Ferber προσπάθησε να εξισορροπήσει τις ανάγκες του Κοινοβουλίου που εισέρχεται σε μια νέα χιλιετία - νέες ανάγκες εν όψει της διεύρυνσης - και να το κάνει να λειτουργήσει πιο αποτελεσματικά. Δεν θα ληφθούν όλες οι αποφάσεις όταν ψηφιστεί η παρούσα έκθεση. Η πρώτη ανάγνωση θα είναι η στιγμή που θα ληφθούν οι τελικές αποφάσεις, γεγονός που έχει αναγνωριστεί επίσημα.
<P>
Βλέποντας έναν προϋπολογισμό ύψους 965 εκατομμυρίων ευρώ οι εφημερίδες θα καταλήξουν εύκολα στο συμπέρασμα πως αναλογούν πάνω από 1,5 εκατομμύρια ευρώ σε κάθε βουλευτή. Οι βρετανικές εφημερίδες θα αναγράφουν παντού ένα εκατομμύριο λίρες ανά ευρωβουλευτή - τόσο κοστίζουν!
<P>
Ωστόσο, προσπαθούμε να μειώσουμε αυτό το κόστος, ειδικά για τα κτήρια. Μακάρι να έβλεπε ο κόσμος τι γίνεται με τα κτήρια: προσπαθούμε να μειώσουμε τις πληρωμές όσο το δυνατόν πιο σύντομα, για να μειώσουμε έτσι το σύνολο των επιβαρύνσεων επί του προϋπολογισμού του Κοινοβουλίου. Αρκεί να κοιτάξει κανείς τις παραγράφους 15 ως 18 για να διαπιστώσει πόσο σοβαρά αντιμετωπίζουμε την κτηριακή πολιτική. Η πολιτική εξοικονόμησης χρημάτων αποτελεί μεγάλη επιτυχία για το παρόν Κοινοβούλιο. Αυτό που κάναμε με το κτήριο Belliard μπορεί να μην είναι το ιδανικό, αλλά τουλάχιστον αποτελεί ένα βήμα προς τη σωστή κατεύθυνση και έχει φύγει τώρα αυτό το βάρος από πάνω μας.
<P>
Τέλος, ένα από τα μεγάλα προβλήματα του θεσμικού μας οργάνου είναι ότι δεν υπάρχει καθεστώς για τους βουλευτές, τους βοηθούς ή τις πολιτικές ομάδες. Αυτό που προτείνεται είναι να προσπαθήσουμε να σημειώσουμε κάποια πρόοδο προς τη διευθέτηση αυτών των παραγόντων.

<SPEAKER ID=20 LANGUAGE="PT" NAME="Costa Neves">
- (PT) Κύριε Πρόεδρε, οι προτάσεις που περιλαμβάνονται στην υπό εξέταση έκθεση αντικατοπτρίζουν - ή μάλλον οφείλουν να αντικατοπτρίζουν - τη βούληση του Ευρωπαϊκού Κοινοβουλίου να προετοιμαστεί ώστε να ανταποκριθεί στις προκλήσεις που ορθώνονται μπροστά στην Ευρωπαϊκή Ένωση. Και δεν θα μπορούσε να γίνει διαφορετικά: διανύουμε σήμερα μια λεπτή περίοδο, όπου οι εντάσεις είναι μόνιμες και οι αντιφάσεις πασιφανείς. Έχουμε την εντύπωση ότι ζητάμε τα πάντα, αλλά ταυτόχρονα δεν θέλουμε τίποτα, όπως διαφαίνεται σε επίπεδο δημοσιονομικής έκφρασης - ή απουσίας δημοσιονομικής έκφρασης - των προτεραιοτήτων της Ευρωπαϊκής Ένωσης. Η ικανότητα που θα επιδείξουμε για να αξιοποιήσουμε τη δύναμη αλλαγής που ενέχουν οι εντάσεις και για να αμβλύνουμε τις εντάσεις θα καθορίσει τη διαφορά ανάμεσα στην αποτελμάτωση και τη συνεπακόλουθη οπισθοχώρηση του εγχειρήματος, αφενός, και στον δυναμισμό που προϋποθέτει και απαιτεί η πραγμάτωσή του, αφετέρου.
<P>
Διαπιστώνουμε π.χ. ότι με την έναρξη ισχύος της Συνθήκης του Αμστερνταμ και τη συνεπαγόμενη επέκταση της διαδικασίας συναπόφασης σε περισσότερους τομείς άσκησης πολιτικής οι αρμοδιότητες του Ευρωπαϊκού Κοινοβουλίου αυξήθηκαν σε σημαντικό βαθμό; Θα πρέπει τότε να εξασφαλίσουμε επιπλέον δυνατότητες στους βουλευτές ώστε να ανταποκριθούν στην εντολή τους, να διασφαλίσουμε περισσότερη και καλύτερη πληροφόρηση, μεγαλύτερη ανταπόκριση εκ μέρους των πολιτικών ομάδων, περισσότερη αποδοτικότητα των υπηρεσιών του Ευρωπαϊκού Κοινοβουλίου. Θεωρούμε ότι η διεύρυνση προϋποθέτει αισθητές αλλαγές στη σύνθεση και τη λειτουργία του θεσμικού μας οργάνου; Είναι λοιπόν αναγκαίο να προετοιμαστούμε γι' αυτές τις αλλαγές, να προλάβουμε τις επικείμενες προκλήσεις και να είμαστε έτοιμοι να τις αντιμετωπίσουμε, αποφεύγοντας μια στάση αναμονής των εξελίξεων, μια στάση που θα μας οδηγήσει στη θέση του ουραγού κάποιων γεγονότων τα οποία δεν μπορέσαμε να προβλέψουμε ούτε να καθορίσουμε.
<P>
Όλα όσα προανέφερα ισχύουν γενικότερα για την Ευρωπαϊκή Ένωση. Διανύουμε μια περίοδο καμπής. Αφού φθάσαμε μέχρι εδώ τίποτα πλέον δεν θα είναι όπως παλιά. Τίποτα πια δεν θα παραμείνει ως έχει. Εφόσον υλοποιηθεί η Οικονομική και Νομισματική Ένωση το ευρώ δεν θα πρέπει να εκληφθεί σαν την κατάληξη μιας πορείας, αλλά σαν μια αφετηρία η οποία κάποτε θα παρακινήσει και θα επιβάλει νέες αλλαγές. Η διαδικασία της διεύρυνσης, από τη στιγμή που δρομολογηθεί, προϋποθέτει εκ βάθρων αλλαγές και δικαιολογεί νέες φιλοδοξίες. Όλο και πιο ξεκάθαρα προβάλλει η αναγκαιότητα να δημιουργήσουμε έναν πολιτικό πόλο αντίστοιχο του υφιστάμενου οικονομικού πόλου. Ταλαντευόμαστε διαρκώς ανάμεσα στην περαιτέρω εμβάθυνση και στην αποσύνθεση, στην αλληλεγγύη και στον εγωισμό, στη λήψη αποφάσεων και στην αναβλητικότητα, στη συνεκτικότητα και στην αντιφατικότητα, στη σύγκλιση και στην απόκλιση. Ας σταθούμε ικανοί να ανοίξουμε νέα μονοπάτια και να οδεύσουμε προς νέες πορείες ενισχύοντας την επιρροή θεμελιωδών αρχών, εκ των οποίων υπογραμμίζω την αρχή της επικουρικότητας και αυτή της οικονομικής και κοινωνικής συνοχής. Θέλω να συγχαρώ τον συνάδελφο Ferber για τη μέριμνα που επέδειξε κατά την εκπόνηση της εργασίας του.

<SPEAKER ID=21 NAME="Martin, David">
Κύριε Πρόεδρε, όπως έχουν πει και άλλοι συνάδελφοι, οι μείζονες προκλήσεις που αντιμετωπίζει το θεσμικό αυτό όργανο είναι η αντιμετώπιση όσων απορρέουν από το Αμστερνταμ και η προετοιμασία για τη διεύρυνση.
<P>
Για μένα - και θα πρέπει να είμαστε σαφέστατοι πάνω σε αυτό - νέες προκλήσεις απαιτούν νέους πόρους. Όπως επεσήμανε ο εισηγητής, ξεκινάς βάσει των υφιστάμενων πόρων και εξετάζεις που μπορεί να μεταφερθεί το προσωπικό και οι πόροι που δεν αξιοποιούνται ή δεν είναι πλέον κατάλληλοι.
<P>
Μόλις γίνει αυτό, στη νέα κατάσταση στην οποία θα βρεθεί το Ευρωπαϊκό Κοινοβούλιο δεν θα υπάρχει άλλη λύση παρά να επεκταθεί ο προϋπολογισμός μας. Ακουσα όσα είπε ο κύριος Wynn, πρόεδρος της επιτροπής, περί σύνεσης. Υπάρχει κίνδυνος να γίνει η σύνεση μια ψεύτικη θεά: αν δώσουμε πολύ μεγάλη έμφαση στη σύνεση, αυτό θα γίνει εις βάρος της αποδοτικότητας και αποτελεσματικότητας αυτού του θεσμικού οργάνου. Πρέπει να πετύχουμε μια πολύ λεπτή ισορροπία, και γνωρίζω ότι στην έκθεσή του ο εισηγητής έχει αγωνιστεί προς αυτή την κατεύθυνση.
<P>
Χαιρετίζω κατά βάση την έκθεση του κυρίου Ferber. Ωστόσο, υπάρχουν τρία μέτωπα στα οποία θα πρέπει να δώσει μεγαλύτερη προσοχή το Κοινοβούλιο από τώρα μέχρι τον Σεπτέμβριο. Το πρώτο, όπως έχουν αναφέρει και άλλοι συνάδελφοι, είναι το θέμα των γλωσσών. Είχα την τιμή να συμμετάσχω στην ομάδα εργασίας του κυρίου Cot για την πολυγλωσσία. Ειλικρινά, αν αυτό το θεσμικό όργανο επιθυμεί να συνεχίσει να ασκεί την πολυγλωσσία - και αυτό είναι ένα θέμα που θα πρέπει ίσως να συζητήσουμε - δεν υπάρχει καμία λύση παρά να αρχίσουμε τώρα τις προσλήψεις. Αν καθυστερήσουμε περισσότερο όταν ξεκινήσει η διεύρυνση δεν θα είμαστε σε θέση να συνεχίσουμε την πολυγλωσσία. Η απόφαση θα ληφθεί για μας. Βρεθήκαμε σχεδόν στην ίδια θέση με τα φινλανδικά κατά την τελευταία διεύρυνση. Όπως θα παρατηρήσουν οι βουλευτές, οι Φινλανδοί διερμηνείς κάνουν καλή δουλειά μιλώντας αγγλικά και άλλες γλώσσες, επειδή δεν μπορούσαμε να προσλάβουμε Αγγλους διερμηνείς που να μιλάνε φινλανδικά. Θα βρεθούμε ξανά στην ίδια θέση κατά την επόμενη διεύρυνση αν δεν λάβουμε τώρα σκληρές αποφάσεις. Συνεπώς, θέλω να ξανασκεφτεί το Κοινοβούλιο τις 35 θέσεις στη γλωσσική υπηρεσία.
<P>
Ο δεύτερος τομέας όπου έχουμε ακόμη πολλά να κάνουμε ως θεσμικό όργανο είναι ο τομέας της πληροφορικής. Έχουμε προχωρήσει πολύ, αλλά έχουμε να αποκομίσουμε και άλλα οφέλη από την πληροφορική. Συγκεκριμένα, ο Πρόεδρος του Προεδρείου εξετάζει πως θα φθάσουμε στο σημείο κάθε βουλευτής να έχει έναν φορητό υπολογιστή με πρόσβαση στο δίκτυο υπολογιστών του Ευρωπαϊκού Κοινοβουλίου, έτσι ώστε σε όποια χώρα του κόσμου και να βρεθεί να μπορεί να πάρει τις εκθέσεις της επιτροπής του, τις ημερήσιες διατάξεις και ούτω καθεξής. Αυτό δεν απαιτεί μεγάλη αύξηση των επενδύσεων, αλλά προϋποθέτει νέους πόρους - μια αύξηση των πόρων του Κοινοβουλίου.
<P>
Τέλος, και πάλι κάτι για το οποίο σας έχω ακούσει να μιλάτε, κύριε Πρόεδρε: το θέμα των νομικών συμβουλών. Η νέα κατάσταση του Αμστερνταμ σημαίνει ότι όταν ψηφίζουμε τροπολογίες και ψηφίσματα σε αυτή την αίθουσα συνεδριάσεων θα πρέπει να είμαστε πιο ενήμεροι τόσο για τις νομικές όσο και για τις πολιτικές συνέπειες όσων αποφασίζουμε. Πρέπει να ενισχύσουμε τον ρόλο της νομικής υπηρεσίας του Κοινοβουλίου, η οποία μας παρέχει υποστήριξη στη διαδικασία συνδιαλλαγής και σε άλλες διαδικασίες.
<P>
Τέλος, θα ήθελα να ξεκαθαρίσω ότι δεν ζητάω από το Κοινοβούλιο να δαπανήσει μεγάλα ποσά νέων πόρων. Ωστόσο, αξίζει τον κόπο να δαπανήσει ένα ή δύο τοις εκατό περισσότερο προκειμένου να διασφαλίσει τη διατήρηση της αποτελεσματικότητάς μας, ενώ παράλληλα θα πρέπει να εξετάσουμε τη σύνεση στα πλαίσια των γενικότερων απαιτήσεων αυτού του Κοινοβουλίου.

<SPEAKER ID=22 LANGUAGE="DE" NAME="Schreyer">
Κύριε Πρόεδρε, αξιότιμοι κυρίες και κύριοι, κύριε βουλευτή Ferber, θέλω να σας συγχαρώ θερμά για την έκθεσή σας. Φυσικά, δεν είναι αρμόδια η Επιτροπή να αξιολογήσει επιμέρους προτάσεις. Παρ' όλα αυτά θέλω να επικροτήσω θερμά το γεγονός ότι το Κοινοβούλιο καταβάλλει προσπάθειες προκειμένου να μειώσει μελλοντικά μέσω καταβολής τόκων τις επιβαρύνσεις του προϋπολογισμού στον τομέα της κτηριακής πολιτικής. Φυσικά, επιδοκιμάζω επίσης σύμφωνα με το πνεύμα των διοργανικών σχέσεων το γεγονός ότι η πρότασή σας παραμένει, τρόπος του λέγειν, εντός των ορίων της κατηγορίας 5 της συμφωνίας. Εδώ, ως γνωστόν, η συμφωνία προβλέπει ότι αυτή η κοινή προσέγγιση των διοικητικών δαπανών και των δαπανών για το προσωπικό θα κατανεμηθεί βάσει συγκεκριμένων ποσοστώσεων στα θεσμικά όργανα, και εσείς βασίσατε τις προτάσεις σας στη συγκεκριμένη κατανομή. Θεωρώ ότι αυτό δείχνει για άλλη μια φορά ότι πολλές πτυχές των δημοσιονομικών προοπτικών διευκολύνουν επίσης την εργασία και τον προγραμματισμό, ιδίως όταν συνάπτονται σταθερές συμφωνίες μεταξύ των θεσμικών οργάνων.
<P>
Όμως, είναι πρώτα απ' όλα επίσης σημαντικό ότι στην έκθεσή σας δώσατε μεγάλη έμφαση στο θέμα "διεύρυνση και πολιτική προσωπικού" αναφορικά με τους μεταφραστές και τους διερμηνείς. Φυσικά, τα μέτρα που θα ληφθούν σχετικά είναι θέμα μεγάλης πολιτικής σημασίας. Είναι ασφαλώς εξαιρετικά αναγκαίο να γίνουν οι προετοιμασίες και επισημάνατε ότι - μολονότι το ζήτημα διαφέρει ελαφρά ανάλογα με το κάθε θεσμικό όργανο - πρέπει παρ' όλα αυτά να είναι μέλημα όλων των θεσμικών οργάνων να ασχοληθούν με το συγκεκριμένο ζήτημα και να καταλήξουν σε μια λύση. Ως εκ τούτου, σας συγχαίρω για άλλη μια φορά για την έκθεσή σας, ειδικά επειδή η έκθεση για το οικονομικό έτος 2001 πηγαίνει μακρύτερα από το έτος αυτό.

<SPEAKER ID=23 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 12.00.

<CHAPTER ID=3>
Παρουσίαση από την Επιτροπή του προσχεδίου Γενικού Προϋπολογισμού για το οικονομικό έτος 2001
<SPEAKER ID=24 NAME="Πρόεδρος">
Η ημερήσια διάταξη προβλέπει την παρουσίαση από την Επιτροπή του προσχεδίου γενικού προϋπολογισμού για το οικονομικό έτος 2001.

<SPEAKER ID=25 NAME="Schreyer">
Κύριε Πρόεδρε, αξιότιμοι κυρίες και κύριοι βουλευτές, τον Φεβρουάριο η Επιτροπή συζήτησε τις προτεραιότητες του ευρωπαϊκού προϋπολογισμού του επομένου έτους και είχε επίσης την ευκαιρία να αναλύσει διεξοδικά τις προτεραιότητες μαζί με το Ευρωπαϊκό Κοινοβούλιο εδώ στην Ολομέλεια, κυρίως όμως στην Επιτροπή Προϋπολογισμών και στις διάφορους τριμερείς συζητήσεις που διεξήχθησαν στο μεσοδιάστημα μεταξύ Επιτροπής, Ευρωπαϊκού Κοινοβουλίου και Συμβουλίου. Βάσει αυτών των συζητήσεων η Επιτροπή εκπόνησε το προσχέδιο του γενικού προϋπολογισμού για το έτος 2001 που έχετε τώρα ανά χείρας αφού εγκρίθηκε από την Επιτροπή.
<P>
Εφόσον αυτό είναι το πρώτο προσχέδιο προϋπολογισμού που έχω την τιμή να σας υποβάλω, επιτρέψτε μου να κάνω μια παρατήρηση για τη διαδικασία και τον χρόνο υποβολής του. Θεωρώ εξαιρετικά εύλογο πριν αρχίσει η επεξεργασία των συγκεκριμένων αριθμητικών στοιχείων να γίνονται προκαταρκτικά εντατικές συζητήσεις για τις προτεραιότητες. Θεωρώ πρωτίστως μεγάλη βοήθεια να υποβάλλεται τόσο ενωρίς το προσχέδιο, ώστε να μπορεί να διεξαχθεί μια εντατική συζήτηση επ' αυτού.
<P>
Ως προς τη δομή του προϋπολογισμού: όπως συμβαίνει με κάθε εθνικό προϋπολογισμό, έτσι και στον κοινοτικό προϋπολογισμό ισχύει ότι το μεγαλύτερο μέρος των μεγεθών του προϋπολογισμού καθορίζεται από συμβάσεις, από αποφάσεις που ελήφθησαν τα προηγούμενα έτη και από νομικές βάσεις των προηγουμένων ετών. Αυτό ισχύει ιδιαίτερα για τις γεωργικές δαπάνες στον τομέα της οργάνωσης αγοράς, που είναι η μεγαλύτερη θέση δαπανών στον προϋπολογισμό, και σε εκείνον για το 2001, καθώς και για τα διαρθρωτικά ταμεία, επίσης όμως για πολυετή προγράμματα για την έρευνα, για την ενίσχυση της νεολαίας και για την εξωτερική πολιτική. Όμως, παρά τον προκαθορισμό από τα περασμένα έτη, ο προϋπολογισμός του 2001 θέτει επίσης σαφείς πολιτικές προτεραιότητες, και μετά από τις συζητήσεις των περασμένων μηνών νομίζω ότι μπορώ επίσης να πω ότι υπάρχει πολύ μεγάλη συμφωνία ανάμεσα στις προτεραιότητες του προσχεδίου προϋπολογισμού της Επιτροπής και σε εκείνες του Κοινοβουλίου. Πρόκειται κατ' αρχάς για την προτεραιότητα του δεύτερου πυλώνα της γεωργικής πολιτικής. Για την ενίσχυση της ανάπτυξης της υπαίθρου προβλέπεται σύμφωνα με το προσχέδιο της Επιτροπής η μεγαλύτερη αναλογία αύξησης, και πιστεύω ότι αυτό πραγματικά υπογραμμίζει πως ο δεύτερος πυλώνας της γεωργικής πολιτικής πρέπει κατά την άποψη της Επιτροπής να αποτελεί τομέα ιδιαίτερης βαρύτητας.
<P>
Δεύτερη είναι η προτεραιότητα της οικονομικής πολιτικής, όπου είναι αναγκαίο να επεκταθεί και να αναπτυχθεί η Ευρώπη ως κοινωνία της γνώσης. Γι' αυτό στο προσχέδιο της Επιτροπής περιλαμβάνεται πολύ μεγάλη αύξηση των δαπανών για τον τομέα της έρευνας και μια νέα έκδοση του προγράμματος για την ενίσχυση των ΜΜΕ. Επίσης, και αυτό είναι πολύ σημαντικό, υπάρχει και μια πρόταση που τα συνδυάζει αυτά με την προώθηση της τεχνολογίας, πράγμα που άλλωστε ήταν και αίτημα της εισηγήτριας κ. Haug. Οι ΜΜΕ δεν έχουν ακόμα ευρεία πρόσβαση σε νέες τεχνολογίες. Φυσικά, εφόσον θέλουμε μια οικονομία που κύριος φορέας της δομής της είναι οι ΜΜΕ, ενώ από την άλλη θέλουμε επίσης να δοθεί μια ώθηση στην Ευρώπη, στην ανάπτυξη της Ευρώπης ως προς την τεχνολογία της πληροφορίας και της επικοινωνίας, είναι εύλογο και αναγκαίο να συνδυάσουμε τις δύο αυτές πτυχές.
<P>
Στο προσχέδιο του προϋπολογισμού τέθηκε όμως και ένα νέο κέντρο βάρους στην εξωτερική πολιτική. Είχαμε ήδη την ευκαιρία να συζητήσουμε πολύ διεξοδικά γι' αυτό, συγκεκριμένα για τη βοήθεια προς τα Βαλκάνια. Θα ήθελα να αναφέρω επίσης ως προτεραιότητα την ανάγκη να επιβληθεί δημοσιονομική πειθαρχία και στον ευρωπαϊκό προϋπολογισμό. Αυτόν τον στόχο επιδιώκει το προσχέδιο της Επιτροπής. Γι' αυτό παραθέτω ορισμένα αριθμητικά στοιχεία του γενικού προϋπολογισμού. Χωρίς να λάβει κανείς υπόψη τις γεωργικές δαπάνες, το σχέδιο του γενικού προϋπολογισμού προβλέπει αύξηση των πιστώσεων ανάληψης υποχρεώσεων, δηλαδή των οικονομικών υποχρεώσεων που μπορούν να αναληφθούν, κατά 1% συγκριτικά με το περασμένο έτος. Θεωρώ ότι αυτό το ποσοστό καθιστά εξαιρετικά σαφές πως το προσχέδιο του προϋπολογισμού συμφωνεί με το γενικό πολιτικό πλαίσιο της δημοσιονομικής πειθαρχίας και πως για τις πληρωμές στο σύνολό τους, χωρίς τις γεωργικές δαπάνες, προκύπτει ποσοστό αύξησης 3%. Επιτρέψτε μου να επισημάνω ότι η μέση προβλεπόμενη αύξηση των προϋπολογισμών των κρατών μελών θα ανέλθει εφέτος στο 3,1%. Αυτό το υπογραμμίζω επειδή ασφαλώς θα παίξει μεγάλο ρόλο στη συζήτηση με το Συμβούλιο. Όμως, προβλέπουμε επίσης στο προσχέδιο του προϋπολογισμού μια πολύ σημαντική αύξηση στις γεωργικές δαπάνες, δηλαδή 7,6% ή, αν το εκφράσουμε με απόλυτους αριθμούς, συνολικά 3,12 δις ευρώ. Τούτο είναι βασικά απόρροια των αποφάσεων που ελήφθησαν πέρυσι από τους αρχηγούς κρατών και κυβερνήσεων στη Σύνοδο Κορυφής του Βερολίνου και οι δημοσιονομικές προοπτικές που συμφωνήθηκαν εντάσσονται στη διοργανική συμφωνία μεταξύ Κοινοβουλίου, Συμβουλίου και Επιτροπής που συνήφθη τον περασμένο χρόνο. Επιτρέψτε μου να επισημάνω ότι ο αριθμός αυτός για την γεωργική πολιτική ασφαλώς προϋποθέτει ότι το προσχέδιο του προϋπολογισμού για τη γεωργική πολιτική θα παραμείνει κάτω από το ανώτατο όριο που αποφασίστηκε στο Βερολίνο. Δηλαδή η πρόταση της Επιτροπής περιλαμβάνει τη μεταφορά 300 εκατομμυρίων από τον γεωργικό προϋπολογισμό στον τομέα της εξωτερικής πολιτικής, και παρ' όλα αυτά προκύπτει αυτός ο υψηλός βαθμός ανάπτυξης για τη γεωργική πολιτική.
<P>
Σε τελευταία ανάλυση, αυτό σημαίνει ότι το προσχέδιο του συνόλου των αριθμητικών μεγεθών παρουσιάζει αύξηση κατά 3,9% στις πιστώσεις ανάληψης υποχρεώσεων και κατά 5% στις πιστώσεις πληρωμών. Το ποσοστό αύξησης των πιστώσεων πληρωμών είναι μεγαλύτερο, κάτι που απορρέει βέβαια από τις μεγάλες παλαιότερες πιστώσεις υποχρεώσεων που έχουμε ακόμη, και την παρούσα στιγμή η Επιτροπή είναι της γνώμης ότι δεν θα πρέπει να αυξηθούν περαιτέρω παρά μάλλον να μειωθούν, και κατά συνέπεια πρέπει βέβαια να είναι μεγαλύτερο το ποσοστό αύξησης των πιστώσεων πληρωμών.
<P>
Τι σημαίνει αυτό για το ποσοστό της Ευρώπης; Εννοώ δηλαδή τι ποσοστό του συνολικού κοινοτικού ΑΕΠ θα απορροφηθεί από τον προϋπολογισμό της Ευρωπαϊκής Ένωσης; Τι ύψος έχει λοιπόν το κοινοτικό ποσοστό του προϋπολογισμού της Ευρώπης βάσει της μεγάλης αύξησης του ΑΕΠ, την οποία πρέπει να αναμένουμε και το επόμενο έτος στα κράτη μέλη της Ευρωπαϊκής Κοινότητας; Εδώ οι προοπτικές αύξησης είναι πολύ θετικές. Σημαίνει άραγε υποχώρηση το ποσοστό αυτό του προϋπολογισμού επί του ΑΕΠ, από 1,11% το 2000 σε 1,07% το 2001; Ένας λόγος που το τονίζω αυτό ιδιαίτερα είναι και για να καταστήσω σαφές - άλλωστε και στα κράτη μέλη γίνονται πολύ έντονες συζητήσεις για τα εθνικά ποσοστά, που κυμαίνονται μεταξύ 40% και 50% - ότι ο ευρωπαϊκός προϋπολογισμός συνιστά το 1,07 του κοινοτικού ΑΕΠ. Τούτο δείχνει πολύ καθαρά ότι - ας το πω έτσι - ο προϋπολογισμός της Ευρωπαϊκής Ένωσης αξίζει τα λεφτά του.
<P>
Με τον πόλεμο στο Κοσσυφοπέδιο και τις αποφάσεις για το Σύμφωνο Σταθερότητας στα Βαλκάνια δημιουργήθηκε για την Ευρωπαϊκή Ένωση μια νέα αποστολή. Το Συμβούλιο τόνισε εκ νέου στη Λισαβόνα τη σημασία της αποστολής αυτής. Τώρα πρέπει να διασφαλιστεί η χρηματοδότησή της και γι' αυτό η Επιτροπή περιέλαβε στο προσχέδιο του προϋπολογισμού της μια πρόταση ανάλογη με τη σημασία της συγκεκριμένης αποστολής. Προβλέπονται 815 εκατ. ευρώ για την ενίσχυση των Δυτικών Βαλκανίων το 2001, μετά τα 540 εκατ. ευρώ της φετινής χρονιάς. Αυτή είναι η ενίσχυση που προβλέπεται για την ανασυγκρότηση της κοινωνίας των πολιτών. Δεν περιλαμβάνει συνεπώς π.χ. τις δαπάνες των κρατών μελών για τις δυνάμεις της KFOR. Μήπως είναι υπερβολικά μεγάλες οι προβλεπόμενες δαπάνες ύψους 815 εκατ. ευρώ για τη συνολική περιοχή; Το θέμα αυτό το συζητήσαμε ήδη και στις τριμερείς διαπραγματεύσεις με το Συμβούλιο. Μπορούν άραγε τα εν λόγω κράτη να απορροφήσουν το ποσό αυτό; Βασικά πιστεύω ότι η συγκεκριμένη συζήτηση έχει εν μέρει ελαφρά κυνική χροιά, γιατί είναι αυτονόητο ότι οι ανάγκες είναι πολύ μεγάλες. Όμως, το ύψος της ενίσχυσης που θα διατεθεί από τον ευρωπαϊκό προϋπολογισμό αποτελεί φυσικά πολιτική απόφαση της αρμοδίας επί του προϋπολογισμού αρχής. Θα ήθελα να επισημάνω ότι η πρόταση για το 2001 προβλέπει για τη Σερβία ένα σταθερό ποσό 40 εκατ. ευρώ. Η Επιτροπή πρότεινε να διατεθούν και άλλα κονδύλια από το αποθεματικό ευελιξίας στην περίπτωση που θα υπάρξει αλλαγή του πολιτικού σκηνικού στη Σερβία. Θέλω ωστόσο επίσης να υπογραμμίσω και πάλι ότι η Επιτροπή προβλέπει στην πρότασή της για την τροποποίηση του δημοσιονομικού σχεδιασμού μέχρι το 2006 ένα πολύ μεγάλο ποσό για τη Σερβία και θεωρώ ότι θα έπρεπε πραγματικά να απευθύνουμε προς τη Σερβία, προς την αντιπολίτευση της χώρας, το μήνυμα ότι η Ευρωπαϊκή Ένωση είναι διατεθειμένη να παράσχει επί τόπου μεγάλη χρηματοδοτική συνδρομή αν επικρατήσουν επιτέλους εκεί δημοκρατικές πολιτικές συνθήκες.
<P>
Η Επιτροπή κατέθεσε για πρώτη φορά προϋπολογισμό που καταρτίστηκε βάσει δραστηριοτήτων (activity based budgeting), δηλαδή όλες οι δαπάνες του προϋπολογισμού εντάχθηκαν σε τομείς της πολιτικής. Τώρα λοιπόν καθίσταται φανερό με μία μόνο ματιά ποια ποσά δαπανώνται και για ποιους τομείς της πολιτικής. Πιστεύω ότι αυτό είναι ένα ουσιαστικό βήμα προς μεγαλύτερη διαφάνεια και ασφαλώς προς μια ενίσχυση του πολιτικού χαρακτήρα της δημόσιας συζήτησης, ότι δηλαδή δεν θα γίνεται πλέον λόγος για κατηγορίες. Γιατί ποιος εκτός από εμάς εδώ, λίγους δημοσίους υπαλλήλους στα κράτη μέλη και κάποιους ενημερωμένους δημοσιογράφους γνωρίζει π.χ. τι είναι οι εσωτερικές πολιτικές; Θεωρώ ότι ο προϋπολογισμός βάσει δραστηριοτήτων, δηλαδή αυτή η πρόταση, αυτή η νέα δομή, πραγματικά διευκολύνει και τον δημόσιο πολιτικό διάλογο. Για ποια πράγματα δαπανώνται τα χρήματα της Ευρωπαϊκής Ένωσης; Πρόκειται λοιπόν για ένα πολύ σημαντικό πολιτικό βήμα, που σε καμία περίπτωση δεν αφορά τεχνικά ζητήματα.
<P>
Επιτρέψτε μου επίσης να αναφέρω εν συντομία ότι η πρόταση της Επιτροπής συνοδεύεται με την πρόταση για μια συμπληρωματική και διορθωτική επιστολή για τον προϋπολογισμό 2000.
<P>
Εκεί περιλαμβάνονται επίσης ιδίως πολλές προσαρμογές τεχνικής φύσεως, κυρίως όμως και τα επακόλουθα του ετήσιου λογαριασμού του 1999 για τον προϋπολογισμό της Ευρωπαϊκής Ένωσης. Ο κοινοτικός προϋπολογισμός του 1999 έκλεισε με ένα μεγάλο πλεόνασμα 3,2 δις ευρώ. Επομένως, 3,2 ευρώ θα επιστραφούν στα κράτη μέλη. Θα συμψηφιστούν με τα ποσά που αφορούν το τρέχον έτος. Φυσικά, δεν εξαιρείται από αυτό κανένα κράτος μέλος, παρά η επιστροφή θα γίνει σύμφωνα με την αναλογία συμμετοχής των κρατών μελών στη χρηματοδότηση του κοινοτικού προϋπολογισμού. Σχετικά με αυτό υπήρξε μια κάποια σύγχυση αναφορικά με τη Μεγάλη Βρετανία.
<P>
Θα ήθελα επιπλέον να επισημάνω ότι έγινε και εδώ συμψηφισμός και προέκυψε ένας διαφορετικός αριθμός, ως συνέπεια και της ισοτιμίας ευρώ-λίρας Αγγλίας. Το ποσό που αναλογεί στη Βρετανία, υπολογισμένο σε ευρώ, παρουσιάζεται βέβαια μεγαλύτερο από το προβλεπόμενο στον σχεδιασμό, αν όμως το υπολογίσει κανείς σε λίρες τα πράγματα αλλάζουν. Στον ευρωπαϊκό προϋπολογισμό λοιπόν μας απασχολούν επίσης πολύ τα ζητήματα των ισοτιμιών.
<P>
Έδωσα για άλλη μια φορά έμφαση στο υπόλοιπο του λογαριασμού προκειμένου να καταστήσω σαφές - και βασικά αυτό εκφράσθηκε επίσης στη συζήτησή σας για τον προϋπολογισμό του Ευρωπαϊκού Κοινοβουλίου - ότι η έκφραση "δημοσιονομική πειθαρχία" στην ουσία δεν είναι άγνωστη, αλλά αντίθετα τηρείται και στον κοινοτικό προϋπολογισμό.
<P>
Τώρα, το επόμενο βήμα θα είναι να εξετάσει το Συμβούλιο το προσχέδιο της Επιτροπής και να εκπονήσει σχέδιο του γενικού προϋπολογισμού για το 2001. Ασφαλώς τότε θα γίνουν και άλλες έντονες συζητήσεις. Εύχομαι να υπάρξει στη συνέχεια της διαδικασίας λιγότερη εμμονή σε αρχές και περισσότερη κοινή προσπάθεια χρησιμοποίησης των πόρων του ευρωπαϊκού προϋπολογισμού με αποτελεσματικό τρόπο και για το καλό και την υποστήριξη των στόχων της Ευρωπαϊκής Ένωσης.
<P>
(Χειροκροτήματα)

<SPEAKER ID=26 NAME="Haug">
Κύριε Πρόεδρε, κυρία Επίτροπε, ευχαριστώ πολύ για την εισαγωγή και θέλω να αναφερθώ αμέσως στα τελευταία λόγια σας. Προσωπικά δεν πιστεύω ότι πρέπει κατά τη συζήτηση για τον προϋπολογισμό του 2001 να εμμένουμε σε ζητήματα αρχής. Πιστεύω όμως επίσης ότι η προτροπή να αξιολογήσουμε παρ' όλα αυτά το τμήμα του προσχεδίου του προϋπολογισμού που έχει υποβληθεί σε εμάς τους βουλευτές είναι μάλλον μια προτροπή που πρέπει να απευθυνθεί στο Συμβούλιο. Τότε καταλήγει κανείς να πει: η Επιτροπή ανταποκρίθηκε πρωτίστως στην επιθυμία του Συμβουλίου να υποβληθεί ένας κατά το δυνατόν λιτός προϋπολογισμός. Μόλις τώρα είπατε η ίδια ότι ο προϋπολογισμός του 2001 αυξάνεται μόνο κατά 1% σε σχέση με εκείνον του 2000, αν αφαιρέσει κανείς τις γεωργικές δαπάνες, και όλοι γνωρίζουμε ότι οι γεωργικές δαπάνες συνιστούν μια πολύ μεγάλη θέση του προϋπολογισμού. Φυσικά, είναι απόλυτα εσφαλμένο να απευθύνεστε μόνο σε εμάς μιλώντας για λιτή δημοσιονομική διαχείριση, μολονότι ως βουλευτές είμαστε υπέρ της λιτής δημοσιονομικής διαχείρισης. Τούτο φάνηκε από τη συζήτηση και από τους προϋπολογισμούς που ψηφίσαμε στο παρελθόν και έτσι θα παραμείνουν τα πράγματα.
<P>
Θέλω να υπενθυμίσω στους συναδέλφους άλλη μια φορά το εξής: οι γεωργικές δαπάνες για την οργάνωση αγοράς θα αυξηθούν κατά 7,6%. Οι δαπάνες για την ανάπτυξη της υπαίθρου - και αυτό το τονίσατε ιδιαίτερα, επιπλέον, φυσικά και ενδιαφερόμαστε πολύ για την ανάπτυξη της υπαίθρου - θα αυξηθούν κατά 10,1%. Κοιτάζοντας μόνον αυτούς τους σχετικούς αριθμούς, δηλαδή τα ποσοστά, μπορούμε να είμαστε πολύ ευχαριστημένοι. Ωστόσο, όλοι γνωρίζουμε επίσης ότι στον τρέχοντα προϋπολογισμό οι δαπάνες για την οργάνωση αγοράς είναι περισσότερο από οκταπλάσιες και στον προσεχή προϋπολογισμό θα είναι περισσότερο από εννεαπλάσιες από εκείνες για την ανάπτυξη της υπαίθρου. Αρα υπήρξε ανταπόκριση στην επιθυμία και στις αποφάσεις του Συμβουλίου και όχι τόσο στην επιθυμία του Κοινοβουλίου.
<P>
Στην κατηγορία 3, που περιλαμβάνει όλες μας τις προτεραιότητες - εκτός από την κατηγορία 3 φυσικά και η κατηγορία 4 - και κυρίως στις εσωτερικές πολιτικές είναι που η Ευρωπαϊκή Ένωση γίνεται απτή για όλους τους πολίτες. Αν παρατηρήσει κανείς ότι ο προϋπολογισμός θα φθάνει περίπου τα 6,13 δις ευρώ και συγκρίνει το ποσό αυτό με τις δαπάνες για την οργάνωση αγοράς, καταλαβαίνει ότι οι τελευταίες είναι εξαπλάσιες από ολόκληρη την κατηγορία 3. Αν γνωρίζει κανείς επιπλέον ότι 4/5 όλων των δαπανών δεσμεύονται από πολυετή προγράμματα, όπου φυσικά το 80% όλων αυτών των πολυετών προγραμμάτων αποφασίστηκε με διαδικασία συναπόφασης, τότε βλέπει ότι η προτεινόμενη από την Επιτροπή αύξηση κατά 1,4% οφείλεται αποκλειστικά και μόνο στην αύξηση των δαπανών για την έρευνα. Αυτές όμως θέλετε να τις αυξήσετε κατά 8%, ενώ συνιστούν περισσότερο από το 60% της κατηγορίας 3.
<P>
Γνωρίζω ότι η Επιτροπή θέλει με αυτό να ανταποκριθεί από δημοσιονομική άποψη στις προτεραιότητες που η ίδια έχει αποδεχθεί, δηλαδή τη δημιουργία μιας κοινωνίας βασισμένης στη γνώση και τη βελτίωση των συνθηκών ζωής των πολιτών. Καλά ως εδώ. Αυτό μπορούμε να το υποστηρίξουμε και εμείς. Όμως, τι γίνεται βασικά με τις προτεραιότητες του Κοινοβουλίου; Συζητήσαμε αρκετά ενωρίς μεταξύ μας και με την Επιτροπή για τις προτεραιότητές μας και ψηφίσαμε επίσης έγκαιρα τις κατευθυντήριες γραμμές μας, και για την κατηγορία 3. Μόλις πριν λίγο αναφέρατε επιλεκτικά ορισμένα σημεία, βλέποντας όμως εν συνεχεία ότι η αύξηση για την παιδεία και την πολιτική για τη νεολαία θα είναι 1,2% αισθάνεται κανείς αναγκασμένος να πει - κοιτάζοντας ολόκληρο το κεφάλαιο - ότι στην πραγματικότητα αυτό συμβαίνει επειδή του χρόνου έχουμε το Ευρωπαϊκό Έτος των Γλωσσών και οι δαπάνες θα αυξηθούν γι' αυτό κατά 275%. Αυτό είναι απόλυτα φυσικό και το υποστηρίξαμε και εμείς.
<P>
Παρατηρώντας την κατηγορία του πολιτισμού και των οπτικοακουστικών μέσων, διαπιστώνουμε αύξηση κατά 2,7%. Θα μπορούσε κατά τη γνώμη μου να είναι μεγαλύτερη. Στην πληροφόρηση και την επικοινωνία η αύξηση ανέρχεται σε 4%. Τι γίνεται όμως με τον κοινωνικό διάλογο και την απασχόληση; Μείωση κατά 4,7%. Τι γίνεται με την ενεργειακή πολιτική για την οποία όλοι μας διαφωνήσαμε έντονα και επανειλημμένα; Την μειώνετε κατά 8,2%, τη δε περιβαλλοντική πολιτική μάλιστα κατά 28,2%. Θεωρώ ότι στο σημερινό προσχέδιο του προϋπολογισμού δεν ελήφθησαν υπ' όψιν οι προτεραιότητες του Κοινοβουλίου. Κυρία Schreyer, γι' αυτό που είχαμε συζητήσει περισσότερο και που ενδιαφέρει και εμένα πάρα πολύ, συγκεκριμένα την καινοτομία και την ενίσχυση των ΜΜΕ, εγγράψατε μεν δημοσιονομικά μεγέθη, αλλά μειώσατε εκείνα που είχαμε στον προηγούμενο προϋπολογισμό σχεδόν κατά 70%. Και γι' αυτό πρέπει να ξανασυζητήσουμε επειγόντως και να καταστήσουμε μετά σαφείς τις προτεραιότητές μας και στον προϋπολογισμό.
<P>
Για την κατηγορία 4 θα πω μόνο τα εξής: θεωρώ πολύ προβληματικό το γεγονός ότι η ενίσχυση στη Σερβία είναι για το 2001 τόσο μικρή, ενώ παράλληλα λέμε ότι όταν θα έχει πραγματοποιηθεί εκεί η διαδικασία εκδημοκρατισμού, θα μπορέσουμε να χρησιμοποιήσουμε και πάλι το μέσο ευελιξίας.
<P>
Μια τελευταία παρατήρηση που αφορά και την κατηγορία 3 και την κατηγορία 4: Τι απέγινε το χρονοδιάγραμμα που μας είχατε υποσχεθεί εσείς και ο Επίτροπος Kinnock για το νομικό πλαίσιο σχετικά με τα γραφεία τεχνικής και διοικητικής βοήθειας ή αντίστοιχα του μετασχηματισμού; Τον περασμένο Δεκέμβριο μας γράψατε ότι θα υποβαλλόταν σχετική πρόταση στα μέσα Απριλίου. Είναι ήδη μέσα Μαΐου και ελπίζουμε ότι τώρα αυτό θα γίνει επιτέλους γρήγορα, επειδή είναι σημαντικό και για την πορεία της διαδικασίας εκτέλεσης του προϋπολογισμού.

<SPEAKER ID=27 NAME="Πρόεδρος">
Ευχαριστώ, κυρία Haug. Αναλογιστείτε ότι θα έχετε αρκετούς μήνες μπροστά σας για να συζητήσετε επ' αυτού του θέματος και για να επεκταθείτε. Συν τοις άλλοις, αυτό είναι μόνο το όνειρο της Επιτροπής. Η σοβαρή συζήτηση θα αρχίσει τον Ιούλιο με το σχέδιο του Συμβουλίου.

<SPEAKER ID=28 NAME="Wynn">
Κύριε Πρόεδρε, η κυρία Haug μαθήτευσε στη σχολή του Detlev Samland όσον αφορά την τήρηση του χρόνου, τον οποίο υπερέβη, όπως έκανε πάντα ο Detlev.
<P>
Αν και μιλάμε για ένα προσχέδιο γενικού προϋπολογισμού για το έτος 2001, είναι κάπως δύσκολο να μην το συσχετίσουμε με την αναθεώρηση των δημοσιονομικών προοπτικών. Ξέρω ότι δεν θα πρέπει να κάνουμε κάτι τέτοιο, αλλά υπάρχει αυτή η σχέση μεταξύ τους που με κάνει να θέλω να σχολιάσω και τα δύο.
<P>
Προκειμένου να έχουν επιτυχία οι προτάσεις της Επιτροπής τρεις παράγοντες είναι σημαντικοί. Ο πρώτος είναι η αξιολόγηση των αναγκών των Δυτικών Βαλκανίων. Σε μερικές εβδομάδες το Κοινοβούλιο θα αποστείλει μια αντιπροσωπεία ad hoc στο Κοσσυφοπέδιο για να προσπαθήσει να προβεί σε μια αξιολόγηση. Θα χρειαστεί είτε να αποφασίσουμε υπέρ της πρότασης της Επιτροπής για 5,5 δισεκατομμύρια ευρώ συνολικά ή να κινηθούμε προς το Συμβούλιο, που προτείνει ένα κάπως χαμηλότερο ποσό.
<P>
Ο δεύτερος παράγοντας θα είναι η στάση του Κοινοβουλίου όσον αφορά την ανακατανομή, ειδικά στην κατηγορία 4, όχι μόνο για το έτος 2001, αλλά και για το σύνολο των δημοσιονομικών προοπτικών. Γι' αυτό ακριβώς υποστηρίζω ότι πρέπει να γίνει αυτός ο συσχετισμός. Θα σας δώσω ένα παράδειγμα. Μια περιοχή που με ενδιαφέρει ιδιαίτερα - δεν το κρατάω μυστικό - είναι η Νότιος Αφρική. Η πρόταση να στερούμε 2 εκατομμύρια ευρώ κάθε χρόνο από τη Νότιο Αφρική για έξι χρόνια μπορεί να μη φαίνεται υπερβολική. Αλλά 12 εκατομμύρια ευρώ είναι πολλά χρήματα για τα προγράμματα στη Νότιο Αφρική. Δεν θα ήμουν ευχαριστημένος με αυτό και είμαι βέβαιος ότι και άλλοι που ενδιαφέρονται για άλλες περιοχές της κατηγορίας 4 θα υιοθετήσουν ανάλογη στάση. Έπειτα έχουμε τη στάση του Κοινοβουλίου όσον αφορά την ανακατανομή στην κατηγορία 1. Κατ' αναλογία, πρέπει να σκεφτούμε τη στάση μας ως προς τη χρήση του μέσου ευελιξίας, αν εφαρμόστηκε για τη Σερβία, όπως υπαινίσσεστε. Θα πρέπει να έχουμε υπόψη μας αυτό που ορίζει η διοργανική συμφωνία, ότι δηλαδή ένας κανόνας δεν εφαρμόζεται επί διαδοχικά έτη για τα ίδια πράγματα. Για μια ακόμη φορά αυτό θα ήταν μια πρόκληση για το Κοινοβούλιο.
<P>
Ο τρίτος παράγοντας, και ίσως ο πιο σημαντικός, είναι η στάση του Συμβουλίου. Αν απορρίψουν αυτό που προτείνετε, ειδικά όσον αφορά την αναθεώρηση, παραμένει το ερώτημα τι θα κάνετε στη συνέχεια. Γνωρίζω ότι θα έχουμε τριμερείς συζητήσεις και διαβουλεύσεις πριν από την πρώτη τους ανάγνωση, αλλά πρόκειται για πρόβλημα που πρέπει να επιλύσουμε πριν από την πρώτη ανάγνωση του Συμβουλίου. Τι θα συμβεί αν το Συμβούλιο είναι ανυποχώρητο και απορρίψει τις προτάσεις της Επιτροπής;
<P>
Κυρία Schreyer, με τις προτάσεις που έχουν υποβληθεί μοιάζετε κάπως με ταχυδακτυλουργό και θαυματοποιό συνάμα. Πρέπει να κρατάτε πολλές μπάλες στον αέρα και συγχρόνως, λόγω όσων προτείνονται για μετά το 2003, πρέπει να καταφέρετε να εμφανίσετε περισσότερες. Ένα από τα μεγαλύτερα μυστήρια στις προτάσεις σας όσον αφορά την αναθεώρηση είναι πού θα βρεθούν τα χρήματα μετά το 2003. Αλλά αυτό δεν αφορά τον επόμενο χρόνο παρά το μέλλον. Εν τω μεταξύ περιμένουμε εξελίξεις όσον αφορά τους τρεις αυτούς παράγοντες. Ελπίζουμε ότι στο τέλος αυτής της διαδικασίας θα έχουμε μια επιτυχή έκβαση.

<CHAPTER ID=4>
Προστασία των οικονομικών συμφερόντων των Κοινοτήτων και καταπολέμηση της απάτης
<SPEAKER ID=29 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0116/2000) του κ. Bφsch, εξ ονόματος της Επιτροπής Ελέγχου του Προϋπολογισμού, σχετικά με την ετήσια έκθεση 1998 της Ευρωπαϊκής Επιτροπής που αφορά την προστασία των οικονομικών συμφερόντων της Κοινότητας και την καταπολέμηση της απάτης.
<P>
Τον λόγο έχει ο κ. Dell'Alba επί διαδικαστικού θέματος.

<SPEAKER ID=30 LANGUAGE="FR" NAME="Dell'Alba">
Κύριε Πρόεδρε, σύμφωνα με το άρθρο 143 θα ήθελα να ζητήσω απόρριψη του συζητούμενου θέματος λόγω απαραδέκτου. Πραγματικά θεωρώ ότι η ανοχή έχει όρια και ότι είναι πλέον απαράδεκτο μια επιτροπή του Κοινοβουλίου μας να αυτοαναγορεύεται επιτροπή δημόσιας υγείας και να καταπιάνεται σε κάθε έκθεση με τα πάντα και να διατυπώνει όποτε θέλει επιχειρήματα εντελώς άσχετα με το εκάστοτε θέμα συζήτησης.
<P>
Η παρούσα έκθεση, η οποία φέρει τον τίτλο "έκθεση σχετικά με την ετήσια έκθεση 1998 της Ευρωπαϊκής Επιτροπής που αφορά την προστασία των οικονομικών συμφερόντων των Κοινοτήτων" και έχει ως νομική βάση το άρθρο 47 του Κανονισμού, αναφέρεται κατά το 80% στην Ευρωπαϊκή Υπηρεσία Καταπολέμησης της Απάτης (OLAF), στη Λευκή Βίβλο, στη μεταρρύθμιση, σε κάθε είδους θέματα που αφορούν άλλες εκθέσεις, και δη άλλες επιτροπές, χωρίς να έχουν όμως ουδεμία σχέση με το θέμα με το οποίο υποτίθεται ότι έπρεπε να ασχοληθεί ο κ. Bφsch.
<P>
Αφού μου το επιτρέπει ο Κανονισμός, θα ήθελα να τεθεί σε ψηφοφορία το απαράδεκτο που ζήτησα και το οποίο είναι θέμα αρχής. Η Επιτροπή Ελέγχου του Προϋπολογισμού πρέπει να πάψει να ασχολείται ανά πάσα στιγμή, όπως έγινε πρόσφατα, με τα θέματα των άλλων επιτροπών. Έχουμε δει εισηγητές, και κυρίως την κ. Theato, να μπλοκάρουν για εβδομάδες έγγραφα που δεν ήταν της δικής τους αρμοδιότητας. Ορισμένοι από εμάς φτάνουμε στο σημείο να αγανακτούμε. Στην συγκεκριμένη περίπτωση αιτούμαι την αναπομπή της έκθεσης και ζητώ να προχωρήσουμε στην έκθεση που έχει εγγραφεί ως επόμενο θέμα της ημερήσιας διάταξης. Ζητώ να γίνει ψηφοφορία.

<SPEAKER ID=31 NAME="Πρόεδρος">
Ευχαριστώ για την παρέμβασή σας, κύριε Dell'Alba. Προς ενημέρωση των συναδέλφων διαβάζω δυο λεπτά την παράγραφο 1 του άρθρου 143: "Κατά την έναρξη της συζητήσεως επί συγκεκριμένου θέματος της ημερησίας διατάξεως μπορεί να υποβληθεί αίτηση απορρίψεως του σχετικού θέματος συζητήσεως ως απαραδέκτου. Η ψηφοφορία επί της αιτήσεως αυτής διεξάγεται αμέσως." . Σύμφωνα με τον Κανονισμό μπορούν να μιλήσουν ένας ομιλητής υπέρ και ένας κατά της αίτησης και μετά διεξάγεται αμέσως ψηφοφορία χωρίς περαιτέρω συζήτηση. Κυρία Theato, θα μιλήσετε κατά της αίτησης του κ. Dell'Alba;

<SPEAKER ID=32 LANGUAGE="DE" NAME="Theato">
Κύριε Πρόεδρε, αισθάνομαι κάποια έκπληξη γιατί η έκθεση αυτή εγκρίθηκε κανονικά στην Επιτροπή Ελέγχου του Προϋπολογισμού, και μάλιστα ομόφωνα. Περίμενα ότι θα διευκρινίζαμε τα πράγματα αυτά στην επιτροπή και όχι τώρα στην Ολομέλεια. Η έκθεση έχει υποβληθεί, ως γνωστό, εδώ και αρκετόν καιρό. Γι' αυτό δεν βλέπω κανένα λόγο να μη συζητηθεί η έκθεση και να μη γίνει η ψηφοφορία.
<P>
Από την άλλη, θα ήθελα να μου πει ο κ. Dell'Alba τι εννοεί λέγοντας ότι εγώ μπλόκαρα τάχα για εβδομάδες τις διαδικασίες. Η διατύπωση αυτή, αλλά και ο ισχυρισμός του κ. Dell'Alba, μου φαίνονται πολύ ασαφή. Παρακαλώ να γίνει διευκρίνιση.

<SPEAKER ID=33 NAME="Πρόεδρος">
Αφού κανείς δεν θέλει να μιλήσει υπέρ της αίτησης, θα διεξαχθεί τώρα η σχετική ψηφοφορία.
<P>
(Το Σώμα απορρίπτει την αίτηση)
<P>

<SPEAKER ID=34 NAME="Bφsch">
Κύριε Πρόεδρε, επιτρέψτε μου να αρχίσω με μερικές παρατηρήσεις για την απόφαση του Πρωτοδικείου στις 2 Μαΐου σχετικά με τα δικαιώματα και τις υποχρεώσεις των μελών του Σώματος απέναντι στην Ευρωπαϊκή Υπηρεσία για την Καταπολέμηση της Απάτης (OLAF). Επικροτώ την απόφαση αυτή γιατί διασαφηνίζει ότι εμείς ως εκλεγμένοι εκπρόσωποι του λαού μπορούμε δικαιολογημένα να απαιτήσουμε ένα ειδικό καθεστώς και ότι σε περίπτωση αμφιβολίας προτεραιότητα έχει η προστασία της ανεξαρτησίας μας. Αυτή άλλωστε ήταν από την αρχή και η δική μου θέση. Για τον λόγο αυτό θέσαμε κατά τις διαπραγματεύσεις με την Επιτροπή και το Συμβούλιο όλα τα ευαίσθητα σημεία του κανονισμού της OLAF υπό την επιφύλαξη του πρωτοκόλλου περί προνομίων και ασυλιών. Γι' αυτό προτείναμε το περασμένο φθινόπωρο στην Επιτροπή Ελέγχου του Προϋπολογισμού να διαχωριστούν οι διατάξεις για τους βουλευτές από εκείνες που αφορούν τους υπαλλήλους. Η Επιτροπή Συνταγματικών Υποθέσεων δυστυχώς τότε δεν συμφώνησε. Εγώ είχα πει από την αρχή ότι τα γραφεία των βουλευτών είναι ταμπού για την OLAF!
<P>
(Χειροκροτήματα)
<P>
Η Νομική Υπηρεσία της Επιτροπής προφανώς είδε αλλιώς το ζήτημα. Τώρα το Δικαστήριο τής έδωσε ένα μάθημα. Μετά από την απόφαση του Δικαστηρίου όμως βρισκόμαστε τώρα σε μια κατάσταση ανισότητας, διότι μόνον οι ενάγοντες μπορούν να επικαλεστούν τη συγκεκριμένη απόφαση. Δεν μπορεί να συνεχιστεί η κατάσταση αυτή μέχρι να βγει δικαστική απόφαση, πράγμα που ενδεχομένως να μη γίνει πριν την παρέλευση δύο ετών. Γι' αυτό επικαλέστηκα το άρθρο 181 του Κανονισμού και πρότεινα τροποποίηση του Κανονισμού.
<P>
Το κείμενο που προτείνω συμβαδίζει με την αρχική σύσταση της Επιτροπής Ελέγχου του Προϋπολογισμού. Ακολουθεί πιστά τη διοργανική συμφωνία με την Επιτροπή και το Συμβούλιο και ανταποκρίνεται πλήρως στις υπαγορεύσεις του Πρωτοδικείου. Σας παρακαλώ να υποστηρίξετε αυτή την πρωτοβουλία για τροποποίηση του Κανονισμού. Έτσι, θα μπορούσε να υπάρξει σαφήνεια το συντομότερο δυνατόν, και νομίζω ότι κατ' αυτόν τον τρόπο θα δημιουργούνταν μάλιστα και οι προϋποθέσεις για να αποσύρουν την προσφυγή τους οι συνάδελφοι που κατέφυγαν στο Δικαστήριο. Αν πραγματοποιηθεί η προτεινόμενη τροποποίηση του Κανονισμού, τότε έτσι κι αλλιώς η προσφυγή δεν θα έχει πια αντικείμενο. Γιατί μετά την ανακοίνωση της δικαστικής απόφασης είναι επίσης σαφές πως η εσωτερική απόφαση του Κοινοβουλίου δεν ήταν εντάξει, αλλά ο κανονισμός του Κοινοβουλίου και του Συμβουλίου της 25ης Μαΐου 1999 για την εργασία της OLAF ισχύει και δεν αμφισβητείται.
<P>
Για τον λόγο αυτό δεν μπορώ να καταλάβω γιατί σε μερικές τροπολογίες επί της έκθεσής μου προβάλλεται ο ισχυρισμός ότι η απόφαση του Δικαστηρίου ενίσχυσε τη θέση της Ευρωπαϊκής Τράπεζας Επενδύσεων και της Ευρωπαϊκής Κεντρικής Τράπεζας στην αντίθεσή τους προς τον κανονισμό. Ως γνωστόν, οι δύο αυτές τράπεζες υποστηρίζουν ότι ο κανονισμός του Κοινοβουλίου και του Συμβουλίου δεν μπορεί να εφαρμοστεί γι' αυτές επειδή αυτό θα έθιγε την ανεξαρτησία τους. Αυτό μου είναι εντελώς ακατανόητο, αφού το ζητούμενο δεν είναι βέβαια η ανάμειξη στις εργασίες των τραπεζών παρά να διασφαλιστεί και γι' αυτές μια ελαχίστη προστασία από την απάτη! Ή μήπως τελικά θέλουν να αναθέσουν την εργασία αυτή σε γραφεία ιδιωτικών ντετέκτιβ;
<P>
Το Ευρωπαϊκό Δικαστήριο και το Ελεγκτικό Συνέδριο μετέφεραν κανονικά τις διατάξεις του κανονισμού OLAF σε ανάλογες εσωτερικές αποφάσεις. Ασφαλώς δεν θα το είχαν πράξει αν έβλεπαν να διακυβεύεται η ανεξαρτησία τους. Οι δύο τράπεζες δεν έχουν λοιπόν καμία εύλογη εξήγηση για την άρνησή τους να αποδεχτούν αυτό που αποδέχτηκαν οι ανεξάρτητοι δικαστές του Ευρωπαϊκού Δικαστηρίου.
<P>
Αναφέρω τρία σημεία που αφορούν το περιεχόμενο της έκθεσής μου. Το πρώτο είναι η OLAF ως ερευνητική αρχή που θα ερευνά γρήγορα και αποτελεσματικά και θα διαλευκαίνει τις περιπτώσεις όπου υπάρχουν υποψίες. Οι σχετικές νομικές προϋποθέσεις έχουν δημιουργηθεί. Μαζί με το Συμβούλιο κάναμε ό,τι ήταν δυνατόν. Η σύσταση της OLAF είναι σε πλήρη εξέλιξη.
<P>
Το δεύτερο στοιχείο είναι η δημιουργία ευρωπαϊκής δημοσιονομικής εισαγγελικής αρχής, που σε πρώτη φάση έχει το δικαίωμα να υποστηρίζει τα εθνικά δικαστήρια κατά τη δίωξη αξιόποινων πράξεων που διαπράχθηκαν από υπαλλήλους και λοιπό προσωπικό της Ένωσης.
<P>
Το τρίτο στοιχείο είναι οι πραγματικά αποτελεσματικές πειθαρχικές διαδικασίες. Το καταστατικό και ο δημοσιονομικός κανονισμός προβλέπουν εδώ και καιρό ότι σε περίπτωση σοβαρής αμέλειας ή πρόθεσης οι υπεύθυνοι φορείς λήψης αποφάσεων πρέπει να πληρώνουν από την τσέπη τους τις ζημιές που προκαλούνται. Η διάταξη αυτή δεν έχει εφαρμοστεί ποτέ. Η Επιτροπή μάλιστα σχεδιάζει τώρα τη διαγραφή της από τον δημοσιονομικό κανονισμό. Αυτό όμως θα ήταν ακριβώς το λάθος μήνυμα. Καλούμε επειγόντως την Επιτροπή να ξανασκεφτεί το βήμα αυτό.
<P>
Το σημείο όπου πάσχουν σήμερα οι πειθαρχικές διαδικασίες είναι ότι αναγκαστικά προκύπτουν τεράστιες συγκρούσεις συμφερόντων. Όταν πρόκειται για ανώτερους υπαλλήλους οι Επίτροποι αποφασίζουν για την έναρξη τέτοιων διαδικασιών, ενώ στο τέλος η Επιτροπή είναι εκείνη που αποφασίζει, και μάλιστα μετά από πρόταση ενός πειθαρχικού συμβουλίου στο οποίο ανώτεροι υπάλληλοι αποφασίζουν για τη μοίρα άλλων ανώτερων υπαλλήλων, δηλαδή συνάδελφοι δικάζουν συναδέλφους. Αυτό ούτε μπορεί να λειτουργήσει, ούτε και λειτουργεί! Εφόσον διατηρείται αυτό το σύστημα πάντα θα εκφράζεται δικαίως ή αδίκως η κατηγορία για χειραγώγηση των πειθαρχικών διαδικασιών. Αυτό δεν μπορεί να αλλάξει ούτε αν μελλοντικά τα πειθαρχικά συμβούλια έχουν διοργανική σύνθεση, αποτελούνται δηλαδή από υπαλλήλους από διάφορα θεσμικά όργανα. Μπορεί να αλλάξει μόνον αν η Επιτροπή συνταχθεί με την πρόταση μιας πραγματικής μεταφοράς σε ένα εξωτερικό τμήμα, που αποφασίστηκε ήδη στην έκθεση του συναδέλφου van Hulten στις 19 Ιανουαρίου. Τότε το Κοινοβούλιο είχε ζητήσει να ανατεθούν οι πειθαρχικές διαδικασίες - όταν πρόκειται για παρατυπίες που αφορούν τον δημοσιονομικό κανονισμό - σε ένα εξωτερικό τμήμα του Ευρωπαϊκού Δικαστηρίου ή του Ελεγκτικού Συνεδρίου προκειμένου να είναι υπεράνω πάσης υποψίας η αντικειμενικότητα και η δικαιοσύνη των διαδικασιών.
<P>
Στην έκθεση αυτή το καταστήσαμε ακόμη πιο σαφές προτείνοντας να συστήσουμε τμήμα δημοσιονομικής πειθαρχίας στο Ελεγκτικό Συνέδριο με δευτεροβάθμια αρχή το Ευρωπαϊκό Δικαστήριο. Στην έκθεση αναφερόμαστε επίσης σχετικά με την OLAF σε ορισμένα σημεία από τη Λευκή Βίβλο για τη μεταρρύθμιση της Επιτροπής. Ακούω όμως τώρα να λέγεται ότι θα έπρεπε να αναβάλουμε την απόφαση για τα σημεία αυτά γι' αργότερα και να μη λάβουμε τώρα θέση. Όμως, η Επιτροπή θέλει να υλοποιήσει όλα τα σημεία που θίχθηκαν εδώ πριν ακόμη από τις θερινές διακοπές. Αν δεν λάβουμε τώρα θέση, τότε δεν θα χρειαστεί να το κάνουμε καθόλου!
<P>
Δυο τελευταία λόγια προς την Επίτροπο Schreyer: γνωρίζω από συνομιλίες που είχα την περασμένη εβδομάδα με μέλη της επιτροπής εποπτείας της OLAF ότι οι διαδικασίες επιλογής και διορισμού προσωπικού για την OLAF προχωρούν πολύ αργά. Ένας λόγος ασφαλώς είναι ότι ούτε η Επιτροπή δείχνει προφανώς την απαιτούμενη ευελιξία, μολονότι τυπικά έχει μεταβιβάσει με κανονική απόφαση όλες τις αρμοδιότητες στον διευθυντή της OLAF. Σας παρακαλώ θερμά να σεβαστείτε τις δικές σας αποφάσεις και να μη δημιουργείτε δυσκολίες εκεί που δεν πρέπει!
<P>
(Χειροκροτήματα)

<SPEAKER ID=35 NAME="Hautala">
Αξιότιμε κύριε Πρόεδρε, μιλώ εξ ονόματος της Επιτροπής Νομικών Θεμάτων και Εσωτερικής Αγοράς και αντικαθιστώ τον συντάκτη γνωμοδότησης της επιτροπής, συνάδελφο κ. MacCormick, ο οποίος δεν μπορεί να παραστεί σήμερα. Στην Κοινότητά μας δεν υπάρχει σχεδόν κανένα άλλο ζήτημα όπως οι απάτες, το οποίο να υποσκάπτει σε τόσο μεγάλο βαθμό την εμπιστοσύνη του κοινού απέναντι στη λειτουργία της Ένωσης· κατά συνέπεια, πρέπει να υποστηρίξουμε πλήρως τις σκέψεις του εισηγητή. Οι απάτες αφορούν βέβαια μόνο ένα μικρό τμήμα, ένα συγκεκριμένο ποσοστό του συνολικού προϋπολογισμού της Ένωσης, όμως αποτελούν εξαιρετικά σοβαρό πρόβλημα και φαίνεται ότι επεκτείνονται σε όλους τους τομείς πολιτικής.
<P>
Εντούτοις, ο προϋπολογισμός της Ευρωπαϊκής Ένωσης εκτελείται ως επί το πλείστον στα κράτη μέλη, και εκεί υπάρχουν τεράστια περιθώρια για απάτες. Πρέπει να θυμόμαστε επίσης ότι οι υποψήφιες χώρες, οι χώρες της Κεντρικής και Ανατολικής Ευρώπης, θα έπρεπε να συμμετάσχουν σε αυτή τη διαδικασία καταπολέμησης της απάτης γι' αυτόν ακριβώς τον λόγο, επειδή δηλαδή τόσο μεγάλο μέρος του κοινοτικού προϋπολογισμού εκτελείται στα κράτη μέλη. Μόνον σχεδόν τα μισά από τα κράτη μέλη έχουν προς το παρόν επικυρώσει το πρωτόκολλο για την προστασία των οικονομικών συμφερόντων της Ένωσης, και αυτή η διαδικασία θα έπρεπε να επισπευσθεί σημαντικά. Επιπλέον, ορισμένα κράτη μέλη είναι εντελώς απρόθυμα να ανταλλάσσουν μεταξύ τους πληροφορίες για τις απάτες, και θα ήταν σημαντικό να καταστεί σαφής υποχρέωση των κρατών μελών να καταγγέλλουν στην Επιτροπή, επί παραδείγματι, τις απάτες που σχετίζονται με τον φόρο προστιθέμενης αξίας.
<P>
Ενδείκνυται να εξετάσουμε την καθιέρωση μιας ευρωπαϊκής εισαγγελικής αρχής, ιδιαιτέρως από την άποψη της καταπολέμησης της απάτης, και αυτό βεβαίως θα συμβεί, όμως ούτε αυτό θα βοηθήσει, εάν τα κράτη μέλη δεν έχουν την πολιτική βούληση να προστατεύσουν τα οικονομικά συμφέροντα της Κοινότητας. Όσον αφορά τη θέση της Ευρωπαϊκής Υπηρεσίας Καταπολέμησης της Απάτης (OLAF) είναι σημαντικό να προστατεύσουμε την ανεξαρτησία της, όπως επίσης είναι σημαντικό το Ευρωπαϊκό Κοινοβούλιο να συνάψει συμφωνία με την OLAF σχετικά με τους όρους υπό τους οποίους θα μπορεί να λαμβάνει πληροφορίες για τη δράση της εν λόγω υπηρεσίας.

<SPEAKER ID=36 NAME="Evans, Jonathan">
Κύριε Πρόεδρε, στον χρόνο που έχω στη διάθεσή μου επιθυμώ εξ ονόματος της Επιτροπής Οικονομικής Πολιτικής να τονίσω τρία ζητήματα που θεωρήσαμε καίριας σημασίας όταν εξετάσαμε την ετήσια έκθεση για τα οικονομικά συμφέροντα της Κοινότητας και την καταπολέμηση της απάτης.
<P>
Το πρώτο είναι το ζήτημα του ορισμού. Είναι γεγονός ότι τα τελευταία χρόνια η Επιτροπή βρέθηκε στο επίκεντρο της προσοχής του Κοινοβουλίου και των Ευρωπαίων γενικότερα αντιμετωπίζοντας κατηγορίες για απάτη, αλλά είναι εξίσου σημαντικό να γνωρίζουμε τι εννοούμε όταν μιλάμε για απάτη. Η ετήσια έκθεση αυτή καθεαυτή δείχνει ότι για πρώτη φορά καταβάλλεται προσπάθεια να εκτιμηθεί τι ισοδυναμεί με απάτη και τι αποτελεί γενική παρατυπία, και είμαι της άποψης ότι δεν είναι καλό για τη φήμη των ευρωπαϊκών θεσμικών μας οργάνων να είμαστε επιεικείς στο θέμα του ορισμού. Είναι σημαντικό να επεκταθεί το έργο που έχει αναλάβει η Επιτροπή, επειδή σε μια κατάσταση στην οποία το 20% των παρατυπιών ισοδυναμεί με απάτη είναι γεγονός ότι μιλώντας για απάτη και παρατυπία οι Ευρωπαίοι πολίτες μπορεί συχνά να μένουν με την εντύπωση ότι όλες οι απαιτήσεις ενέχουν δόλο.
<P>
Το δεύτερο σημείο που θέλω να επισημάνω αφορά τη δέσμευση των κρατών μελών να ασχοληθούν με την καταπολέμηση της απάτης. Είναι γεγονός ότι τα κράτη μέλη φέρουν εδώ μεγάλη ευθύνη. Είναι υπεύθυνα για τη διαχείριση του 80% περίπου του προϋπολογισμού της Ευρωπαϊκής Ένωσης και πρέπει να αναγνωρίσουν ότι είναι τουλάχιστον εταίροι, αν όχι οι κύριοι πρωταγωνιστές, στην προσπάθεια διευθέτησης αυτού του σημαντικού ζητήματος, ενώ η έκθεση δείχνει πως οι επιδόσεις των κρατών μελών ήταν, τουλάχιστον, ανάμεικτες.
<P>
Το τελευταίο σημείο αφορά τις υποψήφιες για προσχώρηση χώρες. Πρέπει να ζητήσουμε και από τις χώρες αυτές να προσπαθήσουν να εργαστούν σε συνεργασία με την Ευρωπαϊκή Ένωση και σύμφωνα με τα υψηλότερα πρότυπα.

<SPEAKER ID=37 NAME="Langenhagen">
Κύριε Πρόεδρε, κυρία Επίτροπε, κατά τη διαδικασία χορήγησης ή μη της απαλλαγής στην Επιτροπή από εμάς ως Κοινοβούλιο εξετάζουμε τη νομιμότητα των διοικητικών δαπανών. Όλοι γνωρίζουμε στο μεταξύ ότι κατά το παρελθόν παρουσιάστηκαν παρατυπίες στους κόλπους της Επιτροπής. Επίσης, σε όλες τις εκθέσεις του Ελεγκτικού Συνεδρίου επισημαίνεται ο αποφασιστικός ρόλος των κρατών μελών κατά την κατανομή των δημοσιονομικών πόρων της Κοινότητας. Κατά την κατανομή δημιουργείται ένα ποσοστό λαθών για το οποίο ευθύνονται τα κράτη μέλη και το οποίο μας βάζει σε σκέψεις, εφόσον μάλιστα μεγάλο μέρος του οφείλεται σε απάτες. Συνέπεια τούτου δεν είναι να προτάξουμε μόνο στην Επιτροπή ένα μέσο καταπολέμησης της απάτης που το ονομάζουμε OLAF. Η OLAF είναι ένα επακόλουθο του τρόπου εργασίας των κρατών μελών και της Επιτροπής και πρέπει να αναλάβει έναν αντικειμενικό ρόλο, ακριβώς για να πάψουν να υπάρχουν αυτές οι πηγές σφαλμάτων.
<P>
Η ΕΕ είναι υποχρεωμένη εξαιτίας ευρωπαϊκών δράσεων, όπως είναι η καθιέρωση του ευρώ, να αποδείξει και την ικανότητά της να αντιμετωπίζει εξωτερικής προέλευσης θέματα, διότι π.χ. η εγκληματικότητα που σχετίζεται με το πλαστό χρήμα είναι μια υπόθεση εξωτερική. Ωστόσο, τα βαθύτερα αίτια για τα ποσοστά σφαλμάτων οφείλονται σαφώς στα διαφορετικά συστήματα χειρισμού των επιμέρους κρατών μελών. Συχνά τα νομικά κείμενα διαφέρουν ήδη ως προς την αρχική προσέγγισή τους και επιτρέπουν να δοθούν με τρόπο απόλυτα νόμιμο διαφορετικοί ορισμοί στην απάτη. Τούτο ανοίγει τις πύλες στην απάτη. Σκεφτείτε μόνο το παράδειγμα της είσπραξης φόρων προστιθέμενης αξίας. Η OLAF σε καμία περίπτωση δεν πρέπει να γίνει απλώς ένα επονομαζόμενο help desk. Η OLAF δεν είναι εκπομπή για εκείνους που έχουν ως χόμπυ τον μοντελισμό του τύπου "πώς να κατασκευάσετε έναν σιδηρόδρομο" .
<P>
Δεν πρέπει να πάρουμε το ζήτημα ελαφρά. Η προστασία των οικονομικών συμφερόντων της Ένωσης, άρα και η καταπολέμηση της απάτης, είναι απόλυτα αναγκαίες. Απαιτούν ένα ενιαίο μέσο που θα δρα ανεξάρτητα, προληπτικά, αποτρεπτικά και αποτελεσματικά και που προϋποθέτει διαφανείς ρυθμίσεις τόσο στο εσωτερικό όσο και στο εξωτερικό, ώστε ο καθένας να ξέρει πού βρίσκεται.
<P>
Στο δημοσιονομικό αυτό μέσο θα ήθελα να δώσω ένα ακόμη όνομα, όπως το prosecutor, δηλαδή ένας γεροδεμένος Ευρωπαίος Δημοσιονομικός Εισαγγελέας. Ο εισαγγελέας αυτός πρέπει να αναλάβει ενεργό ρόλο που θα αποδέχονται τα κράτη μέλη και παράλληλα πρέπει να είναι ενσωματωμένος στο σύστημα της εθνικής δικαιοδοσίας των κρατών μελών. Στο σημείο αυτό υπενθυμίζω επίσης ότι στο ψήφισμα του Κοινοβουλίου της 19ης Ιανουαρίου είχαμε ήδη ζητήσει ένα εξωτερικό τμήμα αρμόδιο για τη δημοσιονομική πειθαρχία. Τούτο είναι κατά τη γνώμη μου καλή ιδέα που όχι μόνο πρέπει να εξεταστεί, αλλά είναι επίσης αναγκαίο προκειμένου να δημιουργηθεί ένα ευρύ νομικό και δικαστικό πλαίσιο. Η ουδέτερη και αντικειμενική αξιολόγηση είναι προς όφελος της υπόθεσης αυτής και των ανθρώπων, δεν ισχύει όμως το ίδιο για την κρίση μεταξύ συναδέλφων. Έτσι, η OLAF δεν θα είναι ένας Big Brother με την έννοια που του δίνει ο Orson Welles, παρά τα καθήκοντά της θα περιορίζονται από το κράτος δικαίου. Το δικαίωμα ασυλίας των βουλευτών π.χ. θα παραμείνει φυσικά ανέγγιχτο.
<P>
Απευθύνω έκκληση στη Διακυβερνητική Διάσκεψη να δεχθεί τα αιτήματά μας. Η αντιπαράθεσή μας αφορά εδώ τεχνικής φύσεως μέτρα που ελπίζω να μην καταλήξουν μόνιμο θέμα της συζήτησης. Πρέπει να επικεντρωθούμε ξανά σε ευρωπαϊκές αξίες, ώστε π.χ. να μη γίνεται κατάχρηση των πόρων μας για πολεμικές δράσεις. Ξέρω ότι είναι δύσκολο να μεταδώσεις σε έναν άλλον άνθρωπο ιδεατές αξίες και αρετές. Όμως, σε αυτό θα πρέπει να εστιάσουμε τις προσπάθειές μας γιατί η έλλειψη αξιών γρήγορα καταλήγει σε έλλειψη αμυντικών ικανοτήτων.

<SPEAKER ID=38 LANGUAGE="PT" NAME="Casaca">
- (PT) Κύριε Πρόεδρε, το τρέχον έτος σηματοδοτεί την πλήρη ανάληψη καθηκόντων εκ μέρους της OLAF. Οφείλουμε εδώ να υπενθυμίσουμε ότι πρόκειται για ένα καθοριστικό βήμα προς την κατοχύρωση της προστασίας των οικονομικών συμφερόντων της Ένωσης, για ένα βήμα που είχε ως αφετηρία μια πρωτοβουλία αυτού του Κοινοβουλίου, και συγκεκριμένα της Επιτροπής Ελέγχου του Προϋπολογισμού και του εισηγητή της υπό συζήτηση έκθεσης, του συναδέλφου Herbert Bφsch. Με τη στελέχωση της υπηρεσίας με νέο και ενισχυμένο προσωπικό, καθώς και με την κατάκτηση μιας νέας οργανωτικής δομής και ανεξαρτησίας έχουν πλέον διαμορφωθεί οι προϋποθέσεις, ώστε η OLAF να αφιερωθεί στην καταπολέμηση της απάτης στον τομέα εκείνον όπου τα αντικειμενικά και επαληθεύσιμα αριθμητικά στοιχεία αναδεικνύουν τη σοβαρότερη κατάσταση.
<P>
Οι περιπτώσεις απάτης και άλλων παρατυπιών στον τομέα των παραδοσιακών ιδίων πόρων, όπως κοινοποιήθηκαν από τα κράτη μέλη, ανέρχονται σε 538 εκατομμύρια ευρώ το 1998, ένα ποσό το οποίο δεν μπορεί να συγκριθεί με οποιαδήποτε άλλη κοινοτική δαπάνη, είτε με απόλυτους είτε με σχετικούς όρους. Η ειδική έκθεση αριθ. 9, που εκπόνησε το Ελεγκτικό Συνέδριο το 1998 με αντικείμενο την προστασία των οικονομικών συμφερόντων της Ευρωπαϊκής Ένωσης στον τομέα του ΦΠΑ στο πλαίσιο του ενδοκοινοτικού εμπορίου, αναδεικνύει μια ακόμη σοβαρότερη κατάσταση. Σύμφωνα με το Ελεγκτικό Συνέδριο, η διαφορά ανάμεσα στα έσοδα που πράγματι εισπράττονται και το αντίστοιχο συνολικό θεωρητικό ποσό ανέρχεται σε 70 δισεκατομμύρια ευρώ. Σε αντίθεση με ό,τι συμβαίνει στους κυριότερους τομείς των δαπανών, όπου η Επιτροπή προβαίνει σε ελέγχους και έχει καθιερώσει ένα σύστημα επιβολής κυρώσεων, τίποτα το παρεμφερές δεν υπάρχει όσον αφορά τους δύο προαναφερόμενους θεμελιώδεις τομείς των ιδίων πόρων της Κοινότητας.
<P>
Στο πλαίσιο των δύο τελευταίων εκθέσεών της για τη διοικητική συνεργασία και για τις διαδικασίες είσπραξης και εποπτείας η Επιτροπή επισημαίνει μια κατάσταση η οποία χαρακτηρίζεται από τη διατήρηση ενός συγκεκριμένου συστήματος είσπραξης του ΦΠΑ που είχε σχεδιαστεί απλώς και μόνο ενόψει της προσωρινής εφαρμογής του, αλλά που τείνει να οριστικοποιηθεί, από την όλο και αυξανόμενη πολυπλοκότητά του και από τη γενικευμένη ανεπάρκεια ανθρώπινου δυναμικού και υλικών μέσων για τον έλεγχο του όγκου των συναλλαγών. Παρά το γεγονός ότι διαπιστώνεται γενική συμφωνία όσον αφορά την ανάγκη υπερπήδησης των υφιστάμενων δυσκολιών στην καταπολέμηση της απάτης λόγω των περιορισμών που θέτουν οι εθνικές νομοθεσίες ή λόγω της απουσίας νομικής βάσης στο πλαίσιο της κοινοτικής νομοθεσίας, οι προτάσεις της Επιτροπής δεν είχαν επί του παρόντος ουδεμία απήχηση, ενώ η υποεπιτροπή καταπολέμησης της απάτης στον τομέα της έμμεσης φορολογίας στάθηκε ανίκανη, σύμφωνα με την ίδια την Επιτροπή, "να σημειώσει πραγματικές προόδους, λαμβάνοντας τα αναγκαία μέτρα με σκοπό την ενίσχυση της πάλης κατά της απάτης". Ακόμη χειρότερο: οι εκθέσεις της Επιτροπής σχετικά με την είσπραξη του ΦΠΑ αγνοήθηκαν σκανδαλωδώς από τα υπόλοιπα θεσμικά όργανα, ενώ δεν δόθηκε σε αυτές καμία συνέχεια από τα περισσότερα κράτη μέλη. Η τήρηση των διατάξεων του άρθρου 280 της Συνθήκης, ιδίως εκείνων που επιβάλλουν την αποτελεσματική και ισότιμη προστασία των οικονομικών συμφερόντων της Κοινότητας, θα παραμείνει νεκρό γράμμα εφόσον δεν διευθετηθεί η κατάσταση που προκύπτει από το υφιστάμενο νομικό κενό στον τομέα των παραδοσιακών ιδίων πόρων και του ΦΠΑ. Η επιταγή για προστασία των οικονομικών συμφερόντων της Κοινότητας, και ειδικότερα των συμφερόντων των νομοταγών φορολογούμενων, δεν πρέπει να συνεχίσει να αγνοείται στον τομέα της έμμεσης φορολογίας.

<SPEAKER ID=39 LANGUAGE="NL" NAME="Mulder">
Κύριε Πρόεδρε, θα ήθελα και εγώ κατ' αρχάς να συγχαρώ τον κ. Bφsch για τις ακαταπόνητες προσπάθειές του για την επιτυχία του έργου της OLAF. Η Ομάδα των Φιλελευθέρων συμφωνεί με πάρα πολλά από τα σημεία που περιλαμβάνει το παρόν ψήφισμα.
<P>
Κατά πρώτον, το είπαμε και το επαναλαμβάνουμε, η επικείμενη Διακυβερνητική Διάσκεψη οφείλει να αποφασίσει τη δημιουργία μιας ευρωπαϊκής εισαγγελίας η οποία να υπερασπίζεται ως ανεξάρτητο όργανο τα οικονομικά συμφέροντα της Ευρωπαϊκής Ένωσης. Καλούμε την Ευρωπαϊκή Επιτροπή να υποβάλει το ταχύτερο δυνατόν προτάσεις προς αυτή την κατεύθυνση. Σημαντικό είναι και το ζήτημα της ημερομηνίας στο οποίο αναφέρεται η έκθεση.
<P>
Αλλά και η πρόταση περί μιας εξωτερικής υπηρεσίας για τη δημοσιονομική πειθαρχία, η οποία να ερευνά κυρίως την ευθύνη των υπαλλήλων σε οικονομικές υποθέσεις, μας βρίσκει σύμφωνους. Είναι σημαντικό να υποβληθεί σχετική πρόταση από την ίδια την Επιτροπή προκειμένου να μη δοθεί σε κανέναν η εντύπωση ότι θα προστατευθούν οι "ημέτεροι".
<P>
Η OLAF ξεκινά φέτος το πρώτο πλήρες έτος εργασίας της. Όλοι θα πρέπει να περιμένουμε να δούμε τα αποτελέσματα του έργου της. Φυσικά οι προσδοκίες είναι ιδιαίτερα υψηλές. Κάτι που αναμφίβολα θα πρέπει να βελτιωθεί είναι η επιτροπή εποπτείας, όπως την ανέφερε ο κ. Bφsch στην έκθεσή του. Όλοι έχουν δικαίωμα στην υπεράσπιση, ακόμη και τα άτομα για τα οποία διεξάγει έρευνες η OLAF. Η υπεράσπιση αυτή θα πρέπει να εξασφαλίζεται με όσο το δυνατό πιο ανεξάρτητο και δίκαιο τρόπο. Καλώ μάλιστα και την Επιτροπή να υποβάλει προτάσεις προς αυτή την κατεύθυνση.
<P>
Είδαμε πρόσφατα πολλά δημοσιεύματα σχετικά με τη δυνατότητα να διεξαγάγει έρευνα η OLAF για τον τρόπο διάθεσης των ευρωπαϊκών κονδυλίων από την Ευρωπαϊκή Τράπεζα Επενδύσεων και την Ευρωπαϊκή Κεντρική Τράπεζα. Η Ομάδα των Φιλελευθέρων θεωρεί ότι η έρευνα αυτή θα πρέπει να διεξαχθεί οπωσδήποτε. Οι τράπεζες αυτές αποτελούν επίσης όργανα της Ένωσης, στα οποία η OLAF πρέπει να έχει πρόσβαση. Υποστηρίζουμε τις προσπάθειες της Επιτροπής προκειμένου να γίνει δυνατό κάτι τέτοιο.
<P>
Τέλος, κατά τα τελευταία χρόνια το Ελεγκτικό Συνέδριο διαπιστώνει όλο και περισσότερο την αύξηση των περιπτώσεων απάτης και παρατυπιών στα διαρθρωτικά ταμεία και τη μείωσή τους στα ταμεία για τη γεωργία, αν και στα τελευταία παραμένουν ακόμη πολύ υψηλές. Το συμπέρασμα αυτό έρχεται σε πλήρη αντίθεση με τα πορίσματα της Ευρωπαϊκής Επιτροπής. Αυτή θεωρεί ότι στα διαρθρωτικά ταμεία πραγματοποιήθηκαν πολύ λιγότερες απάτες και παρατυπίες από ό,τι στα ταμεία για τη γεωργία. Η αναντιστοιχία αυτή θα πρέπει να διορθωθεί το ταχύτερο δυνατό. Τα διαρθρωτικά ταμεία καθίστανται όλο και πιο σημαντικά και αποτελούν επομένως ένα εξέχον πεδίο το οποίο θα πρέπει να ερευνήσει η OLAF και η Επιτροπή.

<SPEAKER ID=40 LANGUAGE="NL" NAME="Staes">
Κύριε Πρόεδρε, αγαπητοί συνάδελφοι, κυρία Επίτροπε, θα ήθελα και εγώ κατ' αρχάς να συγχαρώ τον κ. Bφsch για την καλή έκθεση που εκπόνησε, ενώ, αντίθετα από ό,τι υποστήριξε ο κ. Dell'Alba, θεωρώ πως ο κ. Bφsch μπόρεσε να συναγάγει τα αναγκαία συμπεράσματα από την ετήσια έκθεση της OLAF, η οποία δημοσιεύθηκε στα τέλη του περυσινού έτους. Ας μην το κρύβουμε, συνάδελφοι, στην Ευρωπαϊκή Ένωση δρουν τη στιγμή αυτή πολλοί μεγαλοκαρχαρίες. Το οργανωμένο έγκλημα έχει πάψει εδώ και καιρό να ασχολείται αποκλειστικά με τα ναρκωτικά, το λαθρεμπόριο όπλων, τη διακίνηση λαθρομεταναστών, τις απάτες στο κρέας, το λαθρεμπόριο οινοπνευματωδών ποτών και τσιγάρων ή άλλες απάτες με τον ΦΠΑ ή το πετρέλαιο. Πρόκειται για μορφές εγκληματικότητας οι οποίες προξενούν σημαντικές ζημιές στον προϋπολογισμό της ΕΕ, τόσο στον τομέα των εσόδων όσο και στον τομέα των δαπανών. Από το 1993 υπάρχει πράγματι μια εσωτερική αγορά με ελεύθερη κυκλοφορία αγαθών, υπηρεσιών, προσώπων, κεφαλαίων, αλλά και του οργανωμένου εγκλήματος. Ωστόσο, δυστυχώς αυτή η ελεύθερη κυκλοφορία δεν ισχύει για τις αστυνομικές και δικαστικές υπηρεσίες.
<P>
Προσωπικά λοιπόν τολμώ να υποστηρίξω όλες τις παραγράφους της έκθεσης Bφsch οι οποίες ζητούν τη δημιουργία μιας ευρωπαϊκής εισαγγελίας. Το ξέρω ότι το ζήτημα αυτό είναι ιδιαίτερα αμφιλεγόμενο και στην ίδια μου την Ομάδα. Παρ' όλα αυτά θεωρώ ότι θα πρέπει να δημιουργηθεί αυτή η ευρωπαϊκή εισαγγελία. Γι' αυτό καλώ την Ευρωπαϊκή Επιτροπή να κάνει δεκτό το αίτημα που περιέχεται στην έκθεση Bφsch και να προτείνει πριν από την 30ή Ιουνίου μια συμπλήρωση στον ισχύοντα κανονισμό της OLAF, ξεκινώντας έτσι δοκιμαστικά μια προσπάθεια προκειμένου να διοριστεί στην OLAF ένας Ευρωπαίος Εισαγγελέας ο οποίος να μπορεί να διεξάγει έρευνες αποκλειστικά για τα μέλη και το προσωπικό των ευρωπαϊκών οργάνων. Θα παρακαλούσα ιδιαίτερα την κυρία Επίτροπο να δώσει συγκεκριμένες απαντήσεις στο αίτημα αυτό και να μας πει αν είναι διατεθειμένη να αναλάβει σχετική πρωτοβουλία πριν από την 30ή Ιουνίου.

<SPEAKER ID=41 LANGUAGE="DA" NAME="Camre">
Κύριε Πρόεδρε, η έκθεση του κυρίου Bφsch πραγματεύεται με σαφήνεια και κατάλληλο τρόπο τα προβλήματα που συνδέονται με την προστασία των οικονομικών συμφερόντων της ΕΕ και την καταπολέμηση της απάτης. Η απάτη αποτελεί μάστιγα για την ΕΕ. Δεν γνωρίζω πόσο μεγάλο ποσοστό του προϋπολογισμού των κρατών μελών χάνεται λόγω απάτης και παρατυπιών. Στη χώρα μου κυμαίνεται κοντά στο μηδέν, και πιστεύω ότι όσα παρατηρούμε τα τελευταία χρόνια στους λογαριασμούς της ΕΕ μαρτυρούν ότι τα κράτη μέλη δεν επιδεικνύουν την ίδια προσοχή και φροντίδα για τα κοινά χρήματα όσο κατά κανόνα επιδεικνύουν για τα χρήματα που θεωρούν δικά τους. Η έκθεση του κυρίου Bφsch καλύπτει σε πολύ μεγάλο βαθμό τις θέσεις της Ομάδας μου. Το ίδιο ισχύει και για τις παρατηρήσεις που αφορούν την Ευρωπαϊκή Τράπεζα Επενδύσεων και την Ευρωπαϊκή Κεντρική Τράπεζα. Έχουμε πρόβλημα όσον αφορά το θέμα του Ευρωπαίου Εισαγγελέα, τον οποίο εμείς θεωρούμε συστατικό κομμάτι μιας ομοσπονδιακής ΕΕ, η οποία αντιβαίνει στις επιθυμίες μας. Είμαστε της άποψης ότι τα προβλήματα που επισημαίνονται μπορούν να λυθούν σε εθνικό επίπεδο. Έχουμε πλήρη συναίσθηση ότι οι εν λόγω διατάξεις στοχεύουν κυρίως στα νέα κράτη μέλη, των οποίων τα δικαστικά συστήματα διαφοροποιούνται από αυτά των κρατών μελών της ΕΕ, αλλά θεωρούμε ότι θα έπρεπε να είναι κίνητρο μέσω διαπραγματεύσεων να πειστούν τα δικαστικά συστήματα να συνεργαστούν. Εντούτοις, δεν θα αποφασίσουμε για κάτι τέτοιο σε αυτή την έκθεση, και υπό αυτό το πρίσμα θα ήθελα να ανακοινώσω πως η Ομάδα μου υπερψηφίζει την έκθεση του κυρίου Bφsch, διότι κρίνουμε ότι με αυτή το Κοινοβούλιο θέτει σαφείς απαιτήσεις, τις οποίες η Επιτροπή πρέπει να σεβαστεί.

<SPEAKER ID=42 LANGUAGE="FR" NAME="Dell'Alba">
Κύριε Πρόεδρε, αγαπητοί συνάδελφοι, επιμένω στο ζήτημα που είχα θέσει, δηλαδή ότι επί συνόλου 19 αιτιολογικών σκέψεων και 30 παραγράφων που περιέχει αυτή η έκθεση Bφsch μόνο 11 αιτιολογικές σκέψεις και 6 παράγραφοι αφορούν τα θέματα που έπρεπε να απασχολήσουν τον κ. Bφsch.
<P>
Οι υπόλοιπες παράγραφοι αφορούν εντελώς άλλα πράγματα. Σημαντικά μεν, δεν αντιλέγω, αλλά πράγματα που έχουν ήδη αντιμετωπιστεί στην έκθεση van Hulten, στην έκθεση Theato, πράγματα που θα μας απασχολήσουν όταν εξετάσουμε τη Λευκή Βίβλο, όταν εξετάσουμε τα περί μεταρρύθμισης, όταν εξετάσουμε την OLAF, μαζί με την απόφαση και το νομοθετικό διάταγμα του Πρωτοδικείου.
<P>
Μου προκαλεί κατάπληξη που χαίρεται ο κ. Bφsch, γιατί ήταν μεταξύ αυτών που πίστευαν ότι το κείμενο του Κοινοβουλίου ήταν πολύ καλό και ότι η OLAF μπορεί να χώνει τη μύτη της παντού, ενώ δεν είναι έτσι. Σωστά έπραξε λοιπόν η Ευρωπαϊκή Κεντρική Τράπεζα και είπε ότι δεν είναι πολύ σίγουρη για τις αρμοδιότητες της OLAF στο συγκεκριμένο πεδίο.
<P>
Συνεπώς, επικρίνω την έκθεση Bφsch για τον απλούστατο λόγο ότι διαθέτουμε και άλλα μέσα. Δεν είναι φυσιολογικό πολλές εκθέσεις της Επιτροπής Ελέγχου του Προϋπολογισμού να επαναλαμβάνουν τα ίδια. Ας δούμε την πρόταση για ανεξάρτητη εισαγγελική αρχή. Η κ. Theato προσπάθησε να την περάσει ως νομοθετική πρωτοβουλία. Δεν τα κατάφερε. Η Επιτροπή Ελέγχου του Προϋπολογισμού προσπάθησε, το Κοινοβούλιο είπε όχι. Για ποιο λόγο λοιπόν να επιμένει κάθε φορά σε κάτι που δημιουργεί προφανώς πρόβλημα; Παρότι το ζήτημα των απατών τοποθετείται κυρίως σε επίπεδο κρατών μελών, θέλετε να δημιουργήσετε μια ειδική δικαιοδοσία, δικαστήρια ad hoc. Γνωρίζετε, κύριε Bφsch, ότι στην Ιταλία και σε άλλες χώρες υπήρξαν κάποτε ειδικά δικαστήρια. Και στην δική σας χώρα, υποθέτω, που δεν ήταν ακριβώς μοντέλο δημοκρατίας.
<P>
Είμαι λοιπόν πιο συνετός. Πιστεύω ότι έχει ξοδευτεί πολύ χαρτί γι' αυτή την έκθεση. Η κ. Stauner θα μπορούσε να συντάξει μια άλλη επιστολή στην οποία να ρωτά γιατί ξοδέψαμε τόσα χρήματα για να επαναλάβουμε πράγματα που έχουν ήδη ειπωθεί, κύριε Bφsch, αλλά δεν ήταν ανάγκη να ξαναειπωθούν. Πολλές τροπολογίες μάλιστα αποσκοπούν στη διαγραφή παραγράφων. Θα τις υπερψηφίσουμε πολύ ευχαρίστως, διότι πρέπει να περιοριστούμε στα σημεία που περιλαμβάνουν οι εκθέσεις, και είναι επιτέλους καιρός να ακολουθήσει και η Επιτροπή Ελέγχου του Προϋπολογισμού αυτή την κοινή για όλες τις επιτροπές πρακτική.

<SPEAKER ID=43 LANGUAGE="DA" NAME="Bonde">
Κύριε Πρόεδρε, ο κύριος Bφsch κατάρτισε μια καλή έκθεση για την προστασία κατά της απάτης. Συμφωνούμε με την περιγραφή των προβλημάτων, αλλά δεν πιστεύω ότι καταπολεμούμε την εγκληματικότητα και τον πλουτισμό μέσω της θέσπισης μιας κοινής εισαγγελικής αρχής και κοινών ποινικών διατάξεων ή μέσω της πρόσληψης περισσότερων ελεγκτών στην ΕΕ. Πιστεύω ότι η καλύτερη μέθοδος προστασίας ονομάζεται διαφάνεια. Πλήρης δημοσιοποίηση της διαδικασίας προϋπολογισμού, πλήρης δημοσιοποίηση όσων συμμετείχαν στην απόφαση για τις πιστώσεις, πλήρης διαφάνεια για τους αποδέκτες, πλήρης πρόσβαση του Διαμεσολαβητή, του Ευρωπαϊκού Κοινοβουλίου, των ελεγκτών των εθνικών κοινοβουλίων και της Επιτροπής Ελέγχου στο σύνολο των παραρτημάτων. Αν έχουμε πάντοτε τη δυνατότητα να βλέπουμε ποιος πήρε τι, οι απάτες θα αποκαλύπτονται από τους δημοσιογράφους και τον λαό που θα ασκεί κριτική - μάλιστα δωρεάν και με πολύ καλύτερη προληπτική επιτυχία. Θα ήθελα λοιπόν να παρακαλέσω τους Επιτρόπους να μας δώσουν έγκριση ώστε εφεξής να παρέχεται άδεια στο Κοινοβούλιο, το Ελεγκτικό Συνέδριο και τον Διαμεσολαβητή να ερευνούν κάθε παράρτημα. Τι είναι αυτά που δεν πρέπει να δούμε; Τι δεν πρέπει να δει ο Διαμεσολαβητής; Πότε θα αποκτήσουμε πλήρη εποπτεία όλων των επιτροπών, των ομάδων εργασίας και των συμμετεχόντων στις συνεδριάσεις; Μπορούν οι εισηγητές μας να λάβουν άδεια να ελέγχουν κάθε πληρωμή από τα ταμεία; Η έλλειψη διαφάνειας είναι ο καλύτερος φίλος των απατεώνων και εμποδίζει το ξεκαθάρισμα. Εξαιτίας ακριβώς αυτής της έλλειψης διαφάνειας η νέα Επιτροπή δυστυχώς θα καταλήξει να συγκαλύψει απάτες αντί να βγάλει στο φως κάθε περίπτωση πλουτισμού ώστε να παραδειγματιστούν όλοι όσοι έχουν παρόμοιες ιδέες.

<SPEAKER ID=44 LANGUAGE="ES" NAME="Pomιs Ruiz">
Κύριε Πρόεδρε, κυρία Επίτροπε, έχουμε μπροστά μας την πρώτη έκθεση της OLAF και θέλω να συγχαρώ τον συνάδελφό μου, τον κύριο Bφsch, για την εξαιρετική εργασία που μας παρουσιάζει.
<P>
Βέβαια, τα πλέον ενδιαφέροντα τμήματα της εργασίας του είναι εκείνα που αναφέρονται στο αντικείμενο της έκθεσης, όπως είναι το έτος 1998, ή το μέσο, η OLAF, που μας δίνει την πρώτη της δουλειά.
<P>
Συμφωνώ ότι ενδεχομένως προδικάζονται στην έκθεση ορισμένες πτυχές που θα πρέπει να αποτελέσουν αφορμή για κατοπινές συζητήσεις στην ίδια την Επιτροπή Ελέγχου του Προϋπολογισμού και εδώ στην Ολομέλεια, θέλω όμως να επισημάνω τα θετικά μέρη της όλης συμβολής.
<P>
Αναφερόμενοι στο έτος 1998, θεωρώ ότι θα έπρεπε να αναγνωρίσουμε ότι μετά την εντατικοποίηση του καθήκοντος ελέγχου που πρέπει να επιτελεί το Ευρωπαϊκό Κοινοβούλιο και που πραγματοποιεί η OLAF σταθεροποιήθηκε ο αριθμός των κρουσμάτων απάτης και παρατυπιών.
<P>
Χωρίς να μειώσουμε την αυστηρότητα του σημαντικού καθήκοντος για έλεγχο των δαπανών - πράγμα για το οποίο δώσαμε δείγματα στο παρελθόν - διαπιστώνουμε πως η σταθεροποίηση ήταν αποτέλεσμα της αύξησης του ελέγχου. Συνεπώς, από αυτή την άποψη θα πρέπει να αισθανθούμε ικανοποίηση και να ελπίζουμε πως θα συνεχιστεί αυτό το έργο, όχι για να σταθεροποιηθούν παρά για να μειωθούν τα κρούσματα απάτης.
<P>
Είναι γεγονός ότι διαπιστώνουμε πως στα βασικά κρούσματα απάτης υπάρχουν διαφοροποιήσεις μεταξύ αυτού που αναφέρει το Ελεγκτικό Συνέδριο και αυτού που αναφέρει η OLAF. Φαίνεται πως κατά τη γνώμη της OLAF η απάτη και η κακοδιαχείριση δεν υφίσταται στα διαρθρωτικά ταμεία. Αλλες είναι οι δαπάνες που αποτελούν αντικείμενο των ανησυχιών μας.
<P>
Εν πάση περιπτώσει, ας επανέλθουμε στο θέμα της OLAF. Σε αυτή την έκθεση είναι που θεωρώ ότι πρέπει να ζητήσουμε να διατεθούν στην OLAF το συντομότερο δυνατόν όλοι οι υπάλληλοι που προορίζονται για τη στελέχωσή της. Παρά ταύτα θεωρώ πολύ σημαντικό σε αυτή την πρώτη φάση - και ακριβώς επειδή εστιάζουμε το ενδιαφέρον μας στον έλεγχο - να μην διευρυνθεί το κοινωνικό αντικείμενο της OLAF στους λίγους μήνες που έχει τεθεί σε λειτουργία.
<P>
Κατανοώ πως υπάρχουν και πως πρόκειται να υπάρξουν μεγάλα προβλήματα - τα οποία ελπίζουμε να αποφύγουμε - με την ενδεχόμενη πλαστογράφηση του νομίσματος, των σημάτων ή του ΦΠΑ. Είναι απαραίτητο όμως να αφήσουμε την OLAF να εκπληρώσει την κοινωνική της αποστολή λίγο λίγο και κατόπιν ενισχύουμε τον ρόλο αυτού του οργανισμού.
<P>
Τέλος, δεν πρέπει να διπλασιάσουμε τις υποχρεώσεις. Αντιλαμβάνομαι πως μια ορθή κατανομή των πόρων συνεπάγεται για κάθε ζήτημα να υπάρχει ένας υπεύθυνος και να μην είναι όλοι υπεύθυνοι για όλα. Σε αυτό το πλαίσιο θεωρώ πως θα πρέπει να θεσπίσουμε μια σαφή διάκριση μεταξύ των αντικειμένων και να μην ενθαρρύνουμε τη σύγχυση. Καθώς εν τέλει "όποιος πάει για τα πολλά χάνει και τα λίγα" , όπως λέει και η παροιμία, εάν θέλουμε να διευρύνουμε τον έλεγχο δεν πρέπει το αντικείμενο να είναι τελείως γενικό.

<SPEAKER ID=45 LANGUAGE="NL" NAME="Van Hulten">
Κύριε Πρόεδρε, επιτρέψτε μου να συγχαρώ και εγώ τον συνάδελφο Bφsch για την έκθεσή του. Υπογράμμισαν ήδη οι προλαλήσαντες ότι και η ετήσια έκθεση για το 1998 δείχνει πως ένα υπερβολικά μεγάλο τμήμα των ευρωπαϊκών πόρων δεν έχει διατεθεί όπως θα έπρεπε. Οι περισσότερες παρατυπίες αφορούν, ως συνήθως, διάφορες δαπάνες που πραγματοποιούνται στα κράτη μέλη. Πρόκειται εν μέρει για παραβίαση κανονισμών και εν μέρει για λάθη κατά την εφαρμογή της ευρωπαϊκής νομοθεσίας, ενώ ένα μέρος των παρατυπιών οφείλεται φυσικά σε κακή πολιτική. Στο σημείο αυτό διαφωνώ κάπως με όσα ανέφερε ο κ. Mulder. Το γεγονός ότι σημειώνονται τόσες απάτες στα ταμεία για τη γεωργία αποτελεί ακριβώς μια ένδειξη πως υπάρχει κάποιο πρόβλημα στον τρόπο με τον οποίο οργανώνουμε τη στήριξη προς τη γεωργία, γεγονός που σημαίνει ότι κάτι θα πρέπει να αλλάξει εδώ. Έγιναν σχετικά πολλές προτάσεις, ακούσαμε μερικές και σήμερα σχετικά με την καταπολέμηση της απάτης. Προσωπικά θα ήθελα να υπογραμμίσω δύο τέτοιες προτάσεις.
<P>
Κατ' αρχάς εξακολουθούν να υπάρχουν κράτη μέλη τα οποία δεν έχουν υπογράψει ακόμη τη σύμβαση σχετικά με την προστασία των οικονομικών συμφερόντων της Ένωσης. Η πατρίδα μου, οι Κάτω Χώρες, συγκαταλέγεται στα κράτη αυτά, και θα ήθελα με την ευκαιρία να απευθύνω έκκληση στο ολλανδικό κοινοβούλιο να εγκρίνει τον σχετικό νόμο για την επικύρωση της σύμβασης. Το σχετικό νομοσχέδιο έχει υποβληθεί ήδη από τον Οκτώβριο στην Κάτω Βουλή.
<P>
Επιπλέον, είναι πολύ σημαντικό να λάβει μέτρα και η Διακυβερνητική Διάσκεψη προκειμένου να διοριστεί ένας Ευρωπαίος Εισαγγελέας. Δεν μπορούσα να πιστέψω τα μάτια μου όταν είδα ότι σε μία από τις τροπολογίες που υπέβαλε η Ομάδα του Ευρωπαϊκού Λαϊκού Κόμματος για την έκθεση αυτή καταβάλλεται προσπάθεια περιορισμού της εντολής του εισαγγελέα, ενώ εγώ πίστευα μέχρι τώρα ότι η προαναφερθείσα Ομάδα ήταν υπέρ της δημιουργίας της θέσης αυτής. Η Ομάδα του Ευρωπαϊκού Λαϊκού Κόμματος θέλει να περιορίσει την εντολή του Ευρωπαίου Εισαγγελέα προκειμένου αυτός να διεξάγει έρευνες μόνο στα ευρωπαϊκά όργανα, τη στιγμή που εμείς διαπιστώσαμε ότι οι περισσότερες απάτες πραγματοποιούνται στα κράτη μέλη. Ελπίζω να έχει να μας δώσει κάποιες πειστικές εξηγήσεις η εν λόγω Ομάδα για την τροπολογία που υπέβαλε.
<P>
Με τη δημιουργία της ανεξάρτητης OLAF πραγματοποιήθηκε μια νέα αρχή. Είναι πιστεύω πολύ σημαντικό για τη λειτουργία της OLAF να λειτουργεί με τρόπο διαφανή και ανοικτό και να υπάρχουν σαφείς κανόνες σχετικά με τις έρευνες που πραγματοποιεί, κανόνες τους οποίους να γνωρίζει και το Κοινοβούλιο ούτως ώστε να μη μένουμε πίσω από τα γεγονότα, όπως συνέβη με τη διαδικασία χορήγησης απαλλαγής για το 1998.
<P>
Και ένα τελευταίο σημείο, κύριε Πρόεδρε, σχετικά με το ίδιο το Κοινοβούλιο. Όπως γνωρίζετε, το ΔΕΚ έλαβε πρόσφατα μια πρώτη απόφαση ορίζοντας ότι η OLAF θα έχει περιορισμένη μόνο πρόσβαση στο Ευρωπαϊκό Κοινοβούλιο. Λυπούμαι γι' αυτή την απόφαση του Δικαστηρίου. Ελπίζω ότι στην οριστική του απόφαση το ΔΕΚ θα αποφανθεί διαφορετικά. Περιμένοντας ωστόσο την οριστική απόφαση θα ήθελα να υπογραμμίσω πως η ασυλία των μελών του Κοινοβουλίου δεν σημαίνει ότι βρισκόμαστε υπεράνω του νόμου. Εάν η οριστική απόφαση του Δικαστηρίου ορίσει πως η OLAF δεν έχει πρόσβαση στο Κοινοβούλιο διότι αυτό απαγορεύεται από τους ισχύοντες κανόνες, θα πρέπει να τροποποιήσουμε τους κανόνες αυτούς και να μην υπαναχωρήσουμε στην απόφασή μας να επιτραπεί η πρόσβαση της OLAF στο Κοινοβούλιο, περιλαμβανομένων των βουλευτών, διότι, επαναλαμβάνω, δεν βρισκόμαστε υπεράνω του νόμου.

<SPEAKER ID=46 LANGUAGE="FR" NAME="Mathieu">
Αγαπητοί μου συνάδελφοι, η έκθεση αυτή είναι ένα εξαίρετο παράδειγμα του τι πρέπει και του τι δεν πρέπει να κάνει κανείς. Η καταπολέμηση της απάτης είναι για εμάς κάτι παραπάνω από προτεραιότητα. Είναι μια δέσμευση για την οποία φέρουμε ευθύνη ενώπιον αυτών που μας εξέλεξαν. Με την αποκάλυψη δυσλειτουργιών στα κοινοτικά θεσμικά όργανα δόθηκε ακόμα μεγαλύτερη έμφαση σε αυτή την αλήθεια.
<P>
Από αυτή την άποψη η βούλησή μας να θεσπίσουμε ανάντη τις διαδικασίες για μια υγιή διαχείριση που θα υπόκειται σε ελέγχους κατάντη θα πρέπει να είναι πάντα αποτελεσματική. Για να γίνει αυτό πρέπει να επικεντρωθούμε στην αποτελεσματικότητα των εφαρμοζομένων διαδικασιών, ιδίως στα πλαίσια της OLAF. Επομένως, σας παρακαλώ, μην μπλέκετε και μην παραθέτετε δομές και διαδικασίες για ιδεολογικούς λόγους.
<P>
Γι' αυτόν τον λόγο δεν είμαστε υπέρ της δημιουργίας μιας ευρωπαϊκής εισαγγελίας. Πρέπει να μπορούμε να βασιζόμαστε με πλήρη εμπιστοσύνη στις εθνικές δομές. Πράγματι, η πρόταση για τη δημιουργία ευρωπαϊκής εισαγγελίας είναι απαράδεκτη, ιδίως από τη στιγμή που το ζήτημα απαιτεί να είμαστε αποτελεσματικοί χωρίς καθυστέρηση.
<P>
Στο ίδιο πνεύμα θα υποστηρίξουμε την τροπολογία 13 της Σοσιαλιστικής Ομάδας, που δεν θα μας κάνει να ρίξουμε στάχτη στα μάτια με τη δημιουργία ενός τμήματος δημοσιονομικής πειθαρχίας. Αυτές οι δηλώσεις προθέσεων φοβούμαι πως υποκινούνται κυρίως από την επιθυμία να αναδυθεί μια ευρωπαϊκή κυριαρχία με το πρόσχημα της προστασίας του κοινοτικού προϋπολογισμού, ο οποίος υπενθυμίζω πως αποτελείται από τις συνεισφορές των κρατών μελών. Αυτές οι εμπνεύσεις είναι νέες πηγές άγονων αντιπαραθέσεων από την άποψη της αποτελεσματικότητας της καταπολέμησης της απάτης.
<P>
Εν κατακλείδι, θεωρώ πως το σύνθημα της Επιτροπής θα πρέπει να είναι λιτότητα, πειθαρχία και αγαστή συνεργασία. Πιστεύω ειλικρινά πως ο σεβασμός των προνομίων της OLAF σε συνδυασμό με μια καλή συνεργασία των εθνικών και του ευρωπαϊκού ελεγκτικού συνεδρίου θα φέρουν τα υπόλοιπα.

<SPEAKER ID=47 LANGUAGE="DE" NAME="Theato">
Κύριε Πρόεδρε, αγαπητοί συνάδελφοι, πριν από μερικές ημέρες η εφημερίδα Frankfurter Allgemeine Zeitung δημοσίευσε μια δημοσκόπηση σύμφωνα με την οποία η συντριπτική πλειοψηφία των συμπατριωτών μου είναι σαφώς υπέρ περισσότερης κοινής δράσης σε θέματα δικαιοσύνης. Σε κανέναν άλλον τομέα δεν υπήρχε τόσο μεγάλη συναίνεση για νέες πρωτοβουλίες σε ευρωπαϊκό επίπεδο. Αλλες παλαιότερες δημοσκοπήσεις επιβεβαίωσαν επανειλημμένα ότι αυτό δεν ισχύει μόνον ως προς τους Γερμανούς, αλλά και ως προς τους πολίτες των περισσότερων κρατών μελών. Κάνοντας λοιπόν προτάσεις για το πώς μπορεί να ενισχυθεί αποτελεσματικά η προστασία της Ευρωπαϊκής Ένωσης από την απάτη ανταποκρινόμαστε στις προσδοκίες των ανθρώπων.
<P>
Ασφαλώς υπάρχουν θέματα για συζήτηση πιο ευχάριστα από την απάτη και τη δωροδοκία, το παραδέχομαι βέβαια, όμως με τη συζήτηση αυτή καθιστούμε σαφές ότι δεν προσπαθούμε να συγκαλύψουμε το ευαίσθητο αυτό ζήτημα παρά αντιμετωπίζουμε τη συγκεκριμένη πρόκληση, ειδικά μάλιστα όταν πρόκειται για περιπτώσεις που αφορούν τα κοινοτικά θεσμικά όργανα. Για τον λόγο αυτό η έκθεση του συναδέλφου Bφsch πρέπει να τύχει της ιδιαίτερης προσοχής και υποστήριξής μας. Υπάρχει λόγος που εγκρίθηκε ομόφωνα από την Επιτροπή Ελέγχου του Προϋπολογισμού, όπως ήδη ανέφερα. Σας συγχαίρω θερμά για την έκθεση αυτή, γιατί καθιστά φανερό πως η δημιουργία της Ευρωπαϊκής Υπηρεσίας για την Καταπολέμηση της Απάτης, η OLAF, είναι ένα σημαντικό, πλην όμως μόνο ενδιάμεσο βήμα στην πορεία που οδηγεί σε μια ευρωπαϊκή εισαγγελική αρχή, την οποία έχω ζητήσει επανειλημμένα και ως εισηγήτρια.
<P>
Μόνο μια τέτοια εισαγγελική αρχή για την προστασία των συμφερόντων της Ένωσης από απάτες θα αποτελούσε ένα πραγματικά αποτελεσματικό μέσο αντιμετώπισης της απειλής του οργανωμένου εγκλήματος, το οποίο έχει διακρίνει ότι τα θεσμικά όργανα της Ευρωπαϊκής Ένωσης είναι ιδιαίτερα ευάλωτοι στόχοι. Αισθάνομαι μεγάλη χαρά που τόσο η Επιτροπή όσο και το Κοινοβούλιο θα συμπεριλάβουν το ζήτημα στη Διακυβερνητική Διάσκεψη.
<P>
Ως Επιτροπή Ελέγχου του Προϋπολογισμού κάνουμε στην παρούσα έκθεση ένα ακόμη βήμα. Προκειμένου να δώσουμε μεγαλύτερη δυναμική στο θέμα αναμένουμε από την Επιτροπή προτάσεις βάσει του σημερινού άρθρου 280 για την πρώτη φάση δημιουργίας μιας ευρωπαϊκής εισαγγελικής αρχής και ελπίζω, κυρία Επίτροπε Schreyer, ότι θα αναθεωρήσετε τη στάση σας στο συγκεκριμένο θέμα, η οποία δυστυχώς μέχρι σήμερα είναι μάλλον στάση αναμονής, και θα ανταποκριθείτε στο αίτημά μας.
<P>
Κύριε Πρόεδρε, επιτρέψτε μου να προσθέσω αυτό που ναι μεν ειπώθηκε προηγουμένως, ωστόσο δεν κατέστη δυνατόν να απαντηθεί. Ζητώ και πάλι από τον κ. Dell'Alba να εξηγήσει τι είναι αυτό που υποτίθεται ότι εγώ μπλόκαρα για εβδομάδες ως Πρόεδρος της Επιτροπής Ελέγχου του Προϋπολογισμού. Χρειάζομαι τη σχετική απάντηση και παρακαλώ επίσης να καταχωρηθεί στα πρακτικά.

<SPEAKER ID=48 LANGUAGE="FR" NAME="Dell'Alba">
Κυρία Τheato, γνωρίζετε πολύ καλά για ποιο πράγμα μιλώ. Αυτό το θέμα συζητήθηκε επί μακρόν στη Διάσκεψη των Προέδρων. Ως Πρόεδρος της Επιτροπής Ελέγχου του Προϋπολογισμού, και όχι ατομικά, ως μέλος, είχατε αναλάβει την υποχρέωση να βοηθήσετε τη Διάσκεψη των Προέδρων και την Πρόεδρο κ. Fontaine να εκπονήσουν τη θέση του Κοινοβουλίου σχετικά με τον κώδικα δεοντολογίας για τις σχέσεις με την Επιτροπή.
<P>
Διαβεβαιώνω, μαζί με τους προέδρους των Ομάδων, οι οποίοι μάλιστα αρνήθηκαν να σας ακολουθήσουν, ότι στις 13 Απριλίου δηλώσατε στη Διάσκεψη των Προέδρων ότι συμφωνούσατε σε γενικές γραμμές με το πνεύμα του Παραρτήματος ΙΙΙ σχετικά με την ανταλλαγή πληροφοριών με την Επιτροπή. Διαβεβαιώνω ότι είκοσι ημέρες μετά, προς μεγάλη έκπληξη του συνεργάτη σας κ. Napolitano, στείλατε μια επιστολή που έλεγε ότι δεν μπορούσατε να αποδεχθείτε αυτό το παράρτημα. Επικαλεστήκατε κάποια σημεία στα γερμανικά που δεν είχαν επαληθευθεί από κανέναν, πράγμα το οποίο προκάλεσε αναστάτωση στους προέδρους των Ομάδων, οι οποίοι σας ευχαρίστησαν και είπαν ότι θα διόρθωναν τον φάκελο, διότι πράγματι η κατάσταση αυτή ήταν απαράδεκτη. Μάλιστα, κάποια μέρα ένας πρόεδρος Ομάδας εγκατέλειψε την αίθουσα τη στιγμή που έφθανε το σημείο αυτό της ημερήσιας διάταξης. Μην κάνετε την αθώα, ξέρετε πολύ καλά τι έγινε.
<P>
Ίσως να μην το γνωρίζουν οι άλλοι συνάδελφοί μου, το λέγω όμως στο Σώμα για να γραφεί στα πρακτικά: η κ. Theato πάγωσε για εβδομάδες μια συμφωνία με την Επιτροπή φέρνοντας έτσι σε πολύ δύσκολη θέση την Πρόεδρο του Κοινοβουλίου και τους προέδρους των πολιτικών ομάδων. Ιδού η αλήθεια.

<SPEAKER ID=49 NAME="Πρόεδρος">
Δεν θέλω τώρα να ανακατευτώ στη συζήτηση, αλλά το θέμα OLAF και Napolitano υπήρξε φυσικά θέμα μεγάλης αμφισβήτησης σε ολόκληρο το Σώμα. Όλοι γνωρίζουμε τη σχετική προβληματική. Τώρα διασαφηνίστηκε.

<SPEAKER ID=50 LANGUAGE="ES" NAME="Sauquillo Pιrez del Arco">
Κύριε Πρόεδρε, συζητούμε σήμερα μια έκθεση που προχωρεί πέρα από τα νούμερα για εικαζόμενα κρούσματα απάτης ή λαθών στους κοινοτικούς λογαριασμούς, που επικαλείται την ευθύνη των πολιτικών του Ευρωπαϊκού Κοινοβουλίου. Πρόκειται για την αντιμετώπιση της ηθικής ανευθυνότητας των γραφειοκρατιών, που κατέδειξε αριστοτεχνικά ο Κάφκα. Αυτή η ηθική ανευθυνότητα θα είχε τη φαύλη ικανότητα να οδηγήσει τα άτομα σε έναν οδυνηρό λαβύρινθο προς αναζήτηση της ακριβούς κατάστασης έναντι της νομιμότητας, υποβάλλοντάς τα σε πλασματικές δίκες για άγνωστα αδικήματα, σε καταστάσεις δηλαδή που ευτυχώς έχουν ξεπεραστεί στην Ευρώπη.
<P>
Η δημιουργία μιας αποτελεσματικής και διαφανούς υπηρεσίας για την καταπολέμηση της απάτης αποτελεί καθήκον που μας βρίσκει σύμφωνους όλους τους ευρωβουλευτές, και θα πρέπει να συμφωνούν και όλα τα κοινοτικά θεσμικά όργανα. Η δημιουργία ενός πανίσχυρου μηχανισμού με στόχο τη δίωξη των υπαλλήλων βάσει μυστικών καταγγελιών, δημοσιοποιήσεων και καταλόγων με υπόπτους, με εν λευκώ εξουσιοδότηση σε ό,τι αφορά τις ατομικές εγγυήσεις, το υπαλληλικό καθεστώς και τους κανόνες που εν τέλει συνιστούν τη βασική ασφάλεια δικαίου των εργαζόμενων στα κοινοτικά θεσμικά όργανα, αποτελεί ανευθυνότητα στην οποία θεωρώ ότι δεν πρέπει να συμμετέχει το Ευρωπαϊκό Κοινοβούλιο ούτε και κανένα από τα θεσμικά όργανα, διότι ένα τέτοιο κλίμα δυσπιστίας συμφέρει μόνο τους ευρωσκεπτικιστές.
<P>
Η Σοσιαλιστική Ομάδα, που τόσο ενδιαφέρεται για την καταπολέμηση της απάτης και για τα δικαιώματα όλων των πολιτών, συμπεριλαμβανομένων των κοινοτικών υπαλλήλων, και για την ευρωπαϊκή οικοδόμηση βάσει των αρχών της κάθαρσης, της δημοκρατίας, του προσηνούς της χαρακτήρα έναντι των πολιτών, της διαφάνειας, της αποτελεσματικότητας και της αλληλεγγύης, υπέβαλε μια τροπολογία στην παράγραφο 29 αυτής της έκθεσης, με την οποία επιδιώκεται η καταπολέμηση της απάτης να μην υπερισχύει των στοιχειωδών δικαιωμάτων των κοινοτικών υπαλλήλων. Η απαίτηση για λίστες υπόπτων, όπως αναφέρεται στην έκθεση, θα συνιστούσε πρακτική μακαρθισμού που απάδει προς το Σώμα και ενδεχομένως θα συνιστούσε παρανομία.
<P>
Θέλω να υπενθυμίσω ότι ήδη έχουν κατατεθεί προσφυγές για αδυναμία υπεράσπισης έναντι τέτοιου είδους ενεργειών και ότι η επιτροπή εποπτείας της OLAF, στα πλαίσια αυτών των προσφυγών, έχει επίγνωση κάποιων δυσλειτουργιών στους κόλπους του εν λόγω οργανισμού. Ακόμη κι αν δεχθούμε ότι με τη δυναμική της ευρωπαϊκής οικοδόμησης, με την αύξηση του προϋπολογισμού και του αριθμού των απασχολούμενων στην κοινοτική διοίκηση ενδεχομένως να υπάρξουν περισσότερα κρούσματα απάτης ή λάθη, δεν μπορούμε να παρασυρθούμε σε μια πολιτική παράνοια, τουλάχιστον από πλευράς Ευρωπαϊκού Κοινοβουλίου.
<P>
Η ασυλία της οποίας χαίρουμε ως ευρωβουλευτές δεν πρέπει να συγχέεται με την ατιμωρησία. Θεωρώ σημαντικό να επιτύχουμε με αυτή την έκθεση να μην υπάρξει μόνον ένας μηχανισμός που να παραπέμπει στον Κάφκα, αλλά και μια εγγύηση για τους κοινοτικούς υπαλλήλους.

<SPEAKER ID=51 NAME="McCartin">
Κύριε Πρόεδρε, πρέπει να αποκλίνω λίγο από αυτά που σκόπευα να πω. Συμφωνώ ως έναν βαθμό με την προηγούμενη ομιλήτρια: μερικές φορές η Επιτροπή Ελέγχου του Προϋπολογισμού αφοσιώνεται με τόσο πάθος στο σημαντικό έργο που επιτελεί που δεν είναι σε θέση να δει την ουσία του θέματος. Χαιρετίζω επίσης την παρουσίαση εξ ονόματος της Επιτροπής Νομικών Θεμάτων και της Επιτροπής Οικονομικής και Νομισματικής Πολιτικής κατά την οποία υιοθετήθηκε μια ισορροπημένη προσέγγιση όσον αφορά τις σοβαρές και πραγματικά εύλογες ανησυχίες της Επιτροπής Ελέγχου του Προϋπολογισμού για τα κρούσματα απάτης.
<P>
Ακουσα την αναφορά του κυρίου van Hulten στο γεγονός ότι η Ευρωπαϊκή Υπηρεσία Καταπολέμησης της Απάτης (OLAF) θα πρέπει να έχει το δικαίωμα να διεξάγει έρευνες για τους βουλευτές του Ευρωπαϊκού Κοινοβουλίου. Έχει μια άποψη με την οποία δεν συντάσσεται παρά μια μειοψηφία του κόσμου αυτού του Κοινοβουλίου. Αλλά πριν λάβουμε μια τόσο σοβαρή απόφαση θα πρέπει να μελετήσουμε το ιστορικό, ειδικά στις Ηνωμένες Πολιτείες, της σχέσης ανάμεσα στις αρχές ασφαλείας και σε δημόσια πρόσωπα και να αναγνωρίσουμε ότι ενδεχομένως να υπερβούμε τα όρια παραχωρώντας τέτοιες εξουσίες στην OLAF. Σε τελική ανάλυση η OLAF μπορεί να έχει την πολιτική επιρροή και δύναμη να ζητήσει όσα χρήματα και προσωπικό θέλει.
<P>
Δεν θα πρέπει να πετάμε προσωπικό, χρήματα ή εξουσία σε έναν οργανισμό μόνο και μόνο επειδή υπάρχουν προβλήματα. Αυτά τα προβλήματα υπάρχουν και έχουμε ασχοληθεί με τη λύση τους. Ο κύριος Bφsch έχει πολύ σωστά ασχοληθεί με το πρόβλημα του εντοπισμού και της δίωξης των κρουσμάτων απάτης, όταν παρουσιάζονται. Δεν συμφωνώ με όλη την έκθεσή του. Υπάρχουν κάποιες παράγραφοι για τις οποίες έχω αμφιβολίες - οι υπ' αριθ. 14, 15 και 16, για παράδειγμα, όσον αφορά τη νομική βάση και το αν είναι απαραίτητο να επεμβαίνουν και οι εθνικές και οι ευρωπαϊκές αρχές για τη διευθέτηση περιπτώσεων απάτης που επηρεάζουν περισσότερο τα εθνικά κράτη παρά την Ευρωπαϊκή Ένωση.
<P>
Έχει τελειώσει ο χρόνος και δεν έχω πει αυτά που ήθελα να πω, αλλά προτίμησα να απαντήσω σε κάποια από τα σχόλια που έχουν ήδη γίνει.

<SPEAKER ID=52 LANGUAGE="DA" NAME="Blak">
Κύριε Πρόεδρε, θα ήθελα να ξεκινήσω συγχαίροντας τον εισηγητή για την πραγματικά εξαίρετη έκθεσή του. Και μόνο το γεγονός ότι ο αγαπημένος μου Ιταλός συνάδελφος είναι εναντίον σημαίνει ότι πραγματικά πρόκειται για μια έκθεση υψηλότατων προδιαγραφών. Παρ' όλο που η έκταση της απάτης και των παρατυπιών μειώθηκε κατά τι το 1998 εν συγκρίσει με το 1997, συνεχίζει να υπάρχει ανάγκη για αποτελεσματικότερους μηχανισμούς ελέγχου. Η μεταρρύθμιση της Επιτροπής έχει δρομολογηθεί. Ο κύριος Kinnock έχει υποβάλει ένα σχέδιο δράσης και τώρα εναπόκειται σε εμάς να ασκήσουμε καλή και κακή κριτική. Είμαι ιδιαίτερα εντυπωσιασμένος με το σχέδιο μεταρρύθμισης. Έχει όραμα, αλλά συγχρόνως είναι πραγματιστικό στο σύνολό του. Υπάρχουν ωστόσο μεμονωμένα αγκάθια τα οποία πρέπει να επισημάνουμε και να κριτικάρουμε.
<P>
Το Κοινοβούλιο πρότεινε ήδη με την έκθεση Van Hulten να συσταθεί ένα εξωτερικό δικαστήριο στα πλαίσια του Ελεγκτικού Συνεδρίου, το οποίο θα επιλαμβάνεται των πειθαρχικών υποθέσεων και θα συμβάλλει στην εύρεση χρημάτων που έχουν εκταμιευθεί παρατύπως. Θεωρώ πως πρέπει να εμμείνουμε σε αυτή την ιδέα. Με τη σύσταση ενός τέτοιου δικαστηρίου θα αφαιρεθούν οι πειθαρχικές υποθέσεις από την Επιτροπή. Έχουμε πάρα πολύ άσχημες εμπειρίες με το εσωτερικό πειθαρχικό συμβούλιο. Αυτή τη στιγμή υπάρχουν συνάδελφοι που έχουν θέσεις δικαστών επί άλλων υπαλλήλων οι οποίοι αντιμετωπίζουν κατηγορίες ενώπιον του πειθαρχικού συμβουλίου, γεγονός απαράδεκτο. Πασίγνωστα παραδείγματα είναι η υπόθεση ECHO και η υπόθεση MED. Συμφωνώ επίσης με την κριτική που ασκεί ο εισηγητής σχετικά με τη σύσταση ενός συμβουλευτικού σώματος που θα επεξεργάζεται τις παρατυπίες. Μα, αφού συστήσαμε την OLAF για να ασχολείται με τις υποψίες για απάτη και παρατυπίες, η σύσταση ενός ακόμα σώματος θα υποσκάψει τις αρμοδιότητες της OLAF. Παρ' όλα αυτά, αδυνατώ να ψηφίσω υπέρ της σύστασης μιας ευρωπαϊκής εισαγγελικής αρχής. Καταλαβαίνω καλά ότι ο κόσμος έχει κουραστεί από όλες τις απάτες και γι' αυτό απαιτεί να υπάρξει κοινή εισαγγελική αρχή. Ωστόσο, πρόκειται για τη δημιουργία ενός τεράστιου και δυσκίνητου κήτους, ενώ στην πραγματικότητα τα προβλήματα έγκεινται αλλού. Ουσιαστικά υπάρχει ανάγκη για ριζική μεταρρύθμιση του προσωπικού. Μόνον οι πλέον κατάφωρες υποθέσεις καταλήγουν να επιφέρουν ποινικές συνέπειες. Το 90% των υποθέσεων είναι πειθαρχικές υποθέσεις που αφορούν παράλειψη ή ανικανότητα. Υπάρχει αντιθέτως ανάγκη για δημόσιο εσωτερικό έλεγχο και καλύτερες δυνατότητες απόλυσης. Πρέπει να αλλάξουμε τον κανονισμό υπηρεσιακής κατάστασης του προσωπικού και την πειθαρχική διαδικασία, όπως άλλωστε προτείνεται στην έκθεση. Θα ήθελα επίσης να σας επισημάνω, κύριε Πρόεδρε, ότι είχα τρία λεπτά. Μίλησα μόνο δύο λεπτά, αλλά είμαι πάρα πολύ πειθαρχημένος. Μετά χαράς παραχωρώ τον εναπομείναντα χρόνο μου - και εσείς φυσικά πρέπει να έχετε δικαίωμα να διαπράττετε σφάλματα μια φορά στις τόσες.

<SPEAKER ID=53 NAME="Πρόεδρος">
Κύριε Blak, ζητώ δημόσια συγγνώμη! Έχετε απόλυτο δίκιο, είχατε τρία λεπτά. Δεν φορούσα τα γυαλιά μου. Θέλετε να πείτε κάτι ακόμη; Όχι; Τότε λοιπόν αποκαταστάθηκε η φιλία μεταξύ Δανίας και Βαυαρίας. Ευχαριστώ πολύ για την κατανόησή σας, κύριε Blak!

<SPEAKER ID=54 LANGUAGE="DE" NAME="Kuhne">
Κύριε Πρόεδρε, το θέμα αυτό προσφέρεται για μεγαλόσχημες δηλώσεις. Θα ήθελα όμως να αναφερθώ σε μερικά σημεία που κατά τη γνώμη μου παραμένουν ακόμη σχετικά ασαφή.
<P>
Το πρώτο πρόβλημα είναι ότι κάθε χρόνο τα μέσα ενημέρωσης παρουσιάζουν την άρνηση δήλωσης αξιοπιστίας ως ένδειξη της πραγματικής ή υποθετικής εξαθλίωσης των οικονομικών της Κοινότητας. Παράλληλα όμως τόσο το Ελεγκτικό Συνέδριο όσο και το Συμβούλιο Υπουργών θεωρούν την άρνηση αυτή απλώς κάτι παρόμοιο με μια ένδειξη της στάθμης του νερού, ενώ εμείς ως Κοινοβούλιο και τα μέσα ενημέρωσης την εκλαμβάνουμε ως δείκτη της κακής κατάστασης των οικονομικών. Θεωρώ ότι εδώ πρέπει να γίνει μια τροποποίηση και να καθοριστούν οι βάσεις για το αντικείμενο της συζήτησής μας. Διαφορετικά, αν συνεχιστεί η κατάσταση αυτή, θα αντιμετωπίσουμε το ενδεχόμενο να επιβαρύνουμε κάθε χρόνο, δηλαδή διαρκώς, από αμέλεια με μια γενική υποψία την κατάσταση των οικονομικών της Ένωσης.
<P>
Το δεύτερο πρόβλημα είναι το εξής: φυσικά είναι δυνατόν να αποδειχθεί μετά από ενδελεχέστερη έρευνα ότι ορισμένες οικονομικές παρατυπίες είναι στην πραγματικότητα περιπτώσεις απάτης. Είναι ωστόσο ανάγκη να διαχωρίσουμε εννοιολογικά τα δύο αυτά σημεία, στο μέτρο που θα διαπιστωθούν, γιατί διαφορετικά θα αναμειχθούν και θα δημιουργηθεί η εντύπωση απάτης τεραστίων διαστάσεων, πράγμα που προφανώς δεν είναι δικαιολογημένο.
<P>
Τρίτο πρόβλημα: προφανώς υπάρχουν διαφορές στις διαπιστώσεις του Ελεγκτικού Συνεδρίου και της Επιτροπής - και ευχαριστώ τον συνάδελφο Bφsch που το επεσήμανε - σχετικά με την έκταση των οικονομικών παρατυπιών στη σχέση μεταξύ γεωργικού προϋπολογισμού και διαρθρωτικών ταμείων. Προφανώς εδώ υπάρχουν προβλήματα μετρήσεων, προβλήματα στατιστικής, που πρέπει να επιλύσουμε για να μπορούμε να ξέρουμε για ποιο πράγμα μιλάμε όταν κάνουμε ανάλογες έρευνες και προβαίνουμε σε εξακριβώσεις.

<SPEAKER ID=55 NAME="Morgan">
Κύριε Πρόεδρε, συγχαίρω και εγώ τον κύριο Bφsch για την έκθεσή του. Είναι κατά γενική παραδοχή ο ειδικός του Ευρωπαϊκού Κοινοβουλίου και σε μεγάλο βαθμό ήταν ο αρχιτέκτονας της νέας Ευρωπαϊκής Υπηρεσίας Καταπολέμησης της Απάτης (OLAF). Ένα πράγμα που είναι βέβαιο ότι θα προκαλέσει σάλο γύρω από την ΕΕ είναι οι μεγάλες ιστορίες απάτης. Έχουν πάντα μεγάλη κάλυψη. Αυτό είναι επίσης πολύ σωστό επειδή κάθε περίπτωση απάτης είναι απαράδεκτη. Το σχετικό ποσοστό είναι περίπου ένα 5% του κοινοτικού προϋπολογισμού. Υπάρχουν όμως δύο σημαντικά σημεία που θα πρέπει να θυμόμαστε και στα οποία έχει γίνει αναφορά πολλές φορές εδώ σήμερα - και ο κύριος Cunha μόλις τα έθιξε και πάλι. Το Ελεγκτικό Συνέδριο δεν κάνει διαχωρισμό ανάμεσα στην απάτη και σε διοικητικές και οικονομικές παρατυπίες, δηλαδή διοικητικά σφάλματα και ανθρώπους που έχουν σκοπό να καταχραστούν τα χρήματα της Ευρωπαϊκής Ένωσης. Για να σας δώσω ένα παράδειγμα, ένας αγρότης μπορεί να συμπληρώσει λανθασμένα μια αίτηση. Αυτό δεν σημαίνει ότι έχει σκοπό να διαπράξει απάτη. Μπορεί να σημαίνει ότι δεν υπολόγισε σωστά τη γη του. Και από την άλλη υπάρχουν οι μεγάλοι απατεώνες: εκείνοι που π.χ. εισάγουν τσιγάρα παράνομα, αποφεύγοντας να πληρώσουν φόρο. Υπάρχει τεράστια διαφορά ανάμεσα σε αυτές τις δύο περιπτώσεις. Πρέπει να γίνεται ένας πολύ πιο σαφής διαχωρισμός ανάμεσά τους.
<P>
Ας μην ξεχνάμε ότι το 80% των περιπτώσεων απάτης διαπράττονται στα κράτη μέλη. Χθες η Επιτροπή δεσμεύτηκε απέναντί μας να μειώσει τις παρατυπίες κατά 2%. Θέλουμε να ξέρουμε αν τα κράτη μέλη θα κάνουν το ίδιο. Είναι σαφές ότι σε αυτό έγκεινται πολλά προβλήματα, ειδικά με τα διαρθρωτικά ταμεία.
<P>
Αναφερόμενος στο σημείο που έθιξε ο κύριος Dell'Alba, οι Σοσιαλιστές θα καταψηφίσουν κάποιες παραγράφους αυτής της έκθεσης, όχι απαραίτητα επειδή δεν συμφωνούμε με αυτές, αλλά επειδή δεν αρμόζει να συζητάμε σε αυτό το πλαίσιο τα θέματα που σχετίζονται με τη Λευκή Βίβλο.
<P>
Τέλος, θέλω να σας διαβάσω μια λίστα ντροπής - κράτη μέλη που δεν έχουν επικυρώσει ακόμη τη σύμβαση σχετικά με την προστασία των οικονομικών συμφερόντων της Ευρωπαϊκής Ένωσης: Βέλγιο, Λουξεμβούργο, Κάτω Χώρες, Ιταλία, Ισπανία, Πορτογαλία, Ελλάδα, Ιρλανδία και Γαλλία. Είναι καιρός να την υπογράψουν. Είχαν πέντε χρόνια περιθώριο, και θέλουμε επιτέλους να τους δούμε να την επικυρώνουν.

<SPEAKER ID=56 NAME="Schreyer">
Κύριε Πρόεδρε, αξιότιμοι κυρίες και κύριοι βουλευτές, η καταπολέμηση της απάτης και η προστασία των οικονομικών συμφερόντων της Ένωσης ανήκουν στις κορυφαίες προτεραιότητες της νέας Επιτροπής. Η καταπολέμηση της απάτης περιλαμβάνει δραστηριότητες όπως την αποτροπή, την αποκάλυψη και τη δίωξη απάτης σε σχέση με τα τελωνεία, τις επιδοτήσεις ή τη φοροδιαφυγή, επίσης όμως φυσικά την αποκάλυψη και δίωξη παρατυπιών εντός των ευρωπαϊκών θεσμικών οργάνων. Αισθάνομαι όμως επίσης μεγάλη χαρά διότι σε πολλές αγορεύσεις έγινε σαφές εδώ πως πρέπει να κάνουμε διάκριση μεταξύ οικονομικών παρατυπιών και απάτης. Η έκθεση του Ελεγκτικού Συνεδρίου καλύπτει το συνολικό φάσμα οικονομικών παρατυπιών. Τώρα μιλάμε για την έκθεση της UCLAF ή μάλλον της OLAF για την απάτη, που σημαίνει σκόπιμη ζημία των οικονομικών συμφερόντων της Ευρωπαϊκής Ένωσης.
<P>
Η έκθεση που σας έχει υποβληθεί, η οποία αποτελεί αντικείμενο της έκθεσης του κ. Bφsch, είναι η τελευταία έκθεση της UCLAF για την καταπολέμηση της απάτης κατά το έτος 1998. Μολονότι στο διάστημα εκείνο η UCLAF διέθετε μόνο 120 υπαλλήλους, η ετήσια αυτή έκθεση δείχνει κατά τη γνώμη μου πόσο μεγάλη επιτυχία είχε η σχετική εργασία. Το 1998 εξετάστηκαν από την UCLAF σε συνεργασία με τα κράτη μέλη 5.318 περιπτώσεις όπου υπήρχε υπόνοια παρατυπιών ή απάτης, και σύμφωνα με την εξέταση αυτή περίπου το 20% των περιπτώσεων μπορούσαν να χαρακτηρισθούν ως απάτη.
<P>
Επιτρέψτε μου να επισημάνω ακόμη ότι, αναφορικά με το ερώτημα γιατί υπάρχουν διαφορές στις διαπιστώσεις της έκθεσης του Ελεγκτικού Συνεδρίου, στον τομέα της γεωργικής πολιτικής διαπιστώθηκε πως οι παρατυπίες μειώνονται, ενώ δόθηκε μεγάλη έμφαση στο γεγονός ότι υπάρχουν μεγάλες διαφορές στα κράτη μέλη ως προς τις περιπτώσεις απάτης ή υπόνοιας που είναι υποχρεωτικό να γνωστοποιούνται στην Επιτροπή, πράγμα που ερμηνεύει μία από τις διαφορές μεταξύ των δύο εκθέσεων.
<P>
Ένας ομιλητής, και συγκεκριμένα ο κ. Blak, είπε ότι οι πολίτες έχουν βαρεθεί πλέον τις απάτες. Δυστυχώς όμως πρέπει να επισημάνω ως προς αυτό ότι, παρ' όλ' αυτά, τα αφορολόγητα και τα λαθραία τσιγάρα εξακολουθούν να έχουν μεγάλη ζήτηση και η φοροδιαφυγή συχνά θεωρείται εθνικό σπορ. Κατά συνέπεια, στην πραγματικότητα θα πρέπει να γνωρίζουμε καλά ότι δεν μπορούμε να εξαλείψουμε την απάτη σε βάρος των οικονομικών συμφερόντων της Ένωσης. Φυσικά, πρέπει να κάνουμε ό,τι μπορούμε για την καταπολέμηση των οικονομικών εγκλημάτων που διαπράττονται σε βάρος της Οικονομικής Κοινότητας στον τομέα των τελωνείων, των επιδοτήσεων και της φορολογίας.
<P>
Θα ήθελα να αναφερθώ εν συντομία σε ορισμένες προτάσεις της έκθεσης του κ. Bφsch που τώρα εντάσσονται στο ευρύτερο πλαίσιο της συζήτησης, όπως για παράδειγμα την πρόταση για τις πειθαρχικές διαδικασίες ή καλύτερα το σχετικό τμήμα στο Ελεγκτικό Συνέδριο. Η Επιτροπή αναφερόμενη στα αιτήματα του Κοινοβουλίου ενόψει της διαδικασίας χορήγησης απαλλαγής για το 1998 είχε ήδη πει ότι δεν θεωρεί σωστό να παρεμβαίνει στις αποφάσεις για πειθαρχικά μέτρα κατά υπαλλήλων εξαιτίας παρατυπιών σε σχέση με τον προϋπολογισμό ένα τμήμα του Ελεγκτικού Συνεδρίου ή του Ευρωπαϊκού Δικαστηρίου, επειδή οι ευρωπαϊκές Συνθήκες έχουν αναθέσει στα δύο αυτά όργανα ιδιαίτερα, δικά τους καθήκοντα. Ειδικά στο Ευρωπαϊκό Δικαστήριο μπορούν να καταφεύγουν οι υπάλληλοι όταν προσφεύγουν κατά απόφασης σχετικής με πειθαρχικά μέτρα. Κατά συνέπεια, αυτό δεν θα μπορούσε να συμβιβαστεί ούτε με τις ισχύουσες Συνθήκες. Γι' αυτό η Επιτροπή επέλεξε να υιοθετήσει τις προτάσεις που περιέχονται στην περυσινή έκθεση των ανεξαρτήτων εμπειρογνωμόνων, οι οποίες είναι πολύ εκτεταμένες και αφορούν τη συνολική δημοσιονομική διαχείριση, την πρόληψη της απάτης και τις πειθαρχικές διαδικασίες. Η Επιτροπή ανακοίνωσε ότι συμμερίζεται επίσης την άποψη του Κοινοβουλίου πως η εμπιστοσύνη στην αντικειμενικότητα των πειθαρχικών διαδικασιών αυξάνεται από τη συμμετοχή ενός εξωτερικού τμήματος. Αυτό το ανακοίνωσε στη Λευκή Βίβλο που υπέβαλε την 1η Μαρτίου και στο έγγραφο για την όλη μελλοντική πειθαρχική διαδικασία που θα κοινοποιήσει τον Οκτώβριο θα υποβάλει και λεπτομερείς προτάσεις για τη μεταρρύθμιση του πειθαρχικού δικαίου. Φυσικά, κατά την ανάλυσή μας θα συμπεριλάβουμε στην όλη διαδικασία και στις προτάσεις μας τους προβληματισμούς του Κοινοβουλίου.
<P>
Σε πολλές συζητήσεις, αλλά και στην έκθεση, επισημάνθηκε δικαιολογημένα ότι μια αποτελεσματική καταπολέμηση της απάτης σε βάρος των οικονομικών συμφερόντων της Ευρωπαϊκής Κοινότητας προϋποθέτει καλή συνεργασία και συντονισμό της δράσης με τα κράτη μέλη. Η Συνθήκη του Αμστερνταμ το καθιστά αυτό γι' άλλη μια φορά σαφές στο άρθρο 280. Επίσης, δικαίως ασκήθηκε κριτική στο ότι η αντίστοιχη συμφωνία των κρατών μελών δεν έχει επικυρωθεί παρά από λίγα μόνο κράτη μέλη. Ευχαριστώ όλες τις ομιλήτριες και τους ομιλητές που απηύθυναν και στις πατρίδες τους έκκληση να δρομολογήσουν επιτέλους τα απαραίτητα βήματα. Ειδικά η OLAF, η Ευρωπαϊκή Υπηρεσία Καταπολέμησης της Απάτης, συνεργάζεται εντατικά με τα κράτη μέλη και σε ειδικούς τομείς και με άλλα κράτη για τη σύναψη συμφωνιών συνεργασίας. Από τότε που υποβλήθηκε αυτή η έκθεση της UCLAF, η OLAF μπόρεσε π.χ. να συνάψει μια συμφωνία και στην Ιταλία με την αντι-Μαφία, προκειμένου να υπάρξει καλή συνεργασία με όλες τις βαθμίδες και με όλες τις οργανώσεις που ασχολούνται με αυτό το είδος καταπολέμησης της απάτης. Στο τέλος της εβδομάδας θα γίνει διάσκεψη για το θέμα αυτό στην Αγκόνα.
<P>
Η Επιτροπή επιδοκιμάζει το γεγονός ότι μερικές από τις υποψήφιες χώρες κάνουν ήδη βήματα για τη δημιουργία αντίστοιχων δομών με εκείνες της Υπηρεσίας Καταπολέμησης της Απάτης, στη δημιουργία της οποίας είχαν συμμετάσχει. Στην Πολωνία π.χ. αποφασίστηκε να ιδρυθεί μια πολωνική OLAF.
<P>
Θέλω να αναφερθώ ακόμη εν συντομία στο ερώτημα "τι θα γίνει ακόμη, κυρίως στον νομοθετικό τομέα" και να επισημάνω ότι η Επιτροπή πρότεινε για τη Διακυβερνητική Διάσκεψη, που ως γνωστόν έργο της είναι η περαιτέρω επεξεργασία των ευρωπαϊκών Συνθηκών, να συμπληρωθεί το σημερινό σύστημα προστασίας των οικονομικών συμφερόντων της Ένωσης με μια νομική βάση η οποία θα καθιστά δυνατή τη σύσταση ευρωπαϊκής εισαγγελικής αρχής και την έγκριση διατάξεων που αφορούν την ποινική δίωξη της διασυνοριακής απάτης.
<P>
Τα κράτη μέλη όμως άφησαν να εννοηθεί ότι δεν θα προβούν σε τροποποίηση της Συνθήκης στον τομέα αυτό. Η Επιτροπή ωστόσο δεν θα παραιτηθεί ακόμη από αυτή την προσπάθεια. Αντίθετα, συνεχίζουμε τη διαδικασία προσδιορισμού συγκεκριμένων θεμάτων και συμπερίληψής τους στη Διακυβερνητική Διάσκεψη.
<P>
Θα αναφερθώ με δυο λόγια στις προσφυγές που κατέθεσε η Επιτροπή κατά της ΕΚΤ και της Ευρωπαϊκής Τράπεζας Επενδύσεων. Το ζητούμενο εδώ είναι να επιβληθεί αυτό που είχε προστεθεί στον κανονισμό για τη σύσταση της OLAF ειδικά και από το Κοινοβούλιο, δηλαδή ότι η OLAF είναι αρμόδια για την καταπολέμηση της απάτης σε όλα τα όργανα της Ευρωπαϊκής Κοινότητας. Δυστυχώς, τις τελευταίες εβδομάδες δεν έγινε καμία κίνηση από τις δύο τράπεζες. Προφανώς περίμεναν τη δίκη που επίκειτο βάσει της προσφυγής ορισμένων βουλευτών κατά της τροποποίησης του Κανονισμού του Ευρωπαϊκού Κοινοβουλίου. Θεωρώ ότι τώρα η προσωρινή απόφαση του Πρωτοδικείου βασικά έχει καταστήσει σαφές πως δεν πρόκειται για τις νομικές βάσεις της OLAF - επομένως οι δύο τράπεζες δεν μπορούν πια να καλυφθούν ή να κρυφτούν πίσω από αυτό το πρόσχημα - αλλά φυσικά για τη διαφύλαξη της ανεξαρτησίας και των θεσμικών οργάνων. Αυτό δεν αμφισβητήθηκε ποτέ ούτε για την ΕΚΤ. Ασφαλώς, το θέμα είναι επίσης να καταστεί σαφής η ασυλία των βουλευτών, που είναι άλλωστε ένα δημοκρατικό επίτευγμα και δεν επιτρέπεται να θιγεί σε καμία περίπτωση.
<P>
Πρέπει όμως να ευχαριστήσω επίσης για τις εκκλήσεις να τηρηθούν σε όλες τις διαδικασίες, και στις εργασίες της OLAF, οι αρχές του κράτους δικαίου. Πιστεύω ότι και ο νέος διευθυντής της OLAF τάσσεται υπέρ αυτού και σε προσωπικό επίπεδο.
<P>
Θα έχουμε την ευκαιρία να συζητήσουμε αυτόν τον χρόνο και άλλες εκθέσεις με θέμα την καταπολέμηση της απάτης. Η επιτροπή εποπτείας της OLAF που επιβλέπει την ανεξαρτησία της θα υποβάλει προσεχώς την έκθεσή της. Τότε θα έχουμε την ευκαιρία να τη συζητήσουμε. Θέλω να υπογραμμίσω ότι η Επιτροπή επεξεργάζεται αυτόν τον καιρό ένα θεμελιώδες έγγραφο στρατηγικής για την καταπολέμηση της απάτης. Ασφαλώς, αυτό θα οδηγήσει επίσης σε περαιτέρω εντατικό και γόνιμο διάλογο.
<P>
Θα ήθελα να ευχαριστήσω τον εισηγητή κ. Bφsch για την έκθεσή του και προπάντων να ευχαριστήσω το Σώμα για τη διαρκή υποστήριξή του στη δημιουργία και την εργασία της OLAF.

<SPEAKER ID=57 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00
<P>
(Η συνεδρίαση διακοπείσα στις 11.55 συνεχίζεται στις 12.00.)

<CHAPTER ID=5>
ΨΗΦΟΦΟΡIΕΣ
<SPEAKER ID=58 NAME="Nielson, Poul">
Κυρία Πρόεδρε, για να μην καθυστερήσει η λήψη απόφασης σχετικά με αυτόν τον κανονισμό η Επιτροπή είναι έτοιμη να δεχτεί την τροπολογία αριθ. 1 επί της επιτροπολογίας. Ωστόσο, σας πληροφορώ με λύπη μου πως η Επιτροπή δεν μπορεί να συμφωνήσει για την τροπολογία αριθ. 2. Η Επιτροπή προτείνει ένα ποσό ύψους 850,5 εκατομμυρίων ευρώ ως μέρος ενός συνολικού πακέτου για τον προγραμματισμό της κατηγορίας 4, έτσι ώστε να ληφθούν υπόψη οι δεσμεύσεις που έχουν γίνει για τα Βαλκάνια.
<P>
(Η Πρόεδρος αναγγέλλει την έγκριση της κοινής θέσης (όπως τροποποιήθηκε)
<P>
Έκθεση (A5-0115/2000) της κ. Jeggle, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με τις προτάσεις της Επιτροπής για τον καθορισμό των τιμών των γεωργικών προϊόντων (COM(2000) 77 - C5-0121/2000 έως C5- 0126/2000 - 2000/0045(CNS) έως 2000/0050(CNS))
<P>
(Με διαδοχικές ψηφοφορίες το Σώμα εγκρίνει τα έξι ψηφίσματα νομοθετικού περιεχομένου)
<P>
Έκθεση (A5-0124/2000) της κ. Schierhuber, εξ ονόματος της Επιτροπή Γεωργίας και Ανάπτυξης της Υπαίθρου, σχετικά με:
<P>
την πρόταση κανονισμού του Συμβουλίου για την τροποποίηση του κανονισμού (ΕΚ) αριθ. 1251/1999 που αφορά τη θέσπιση καθεστώτος στήριξης των παραγωγών ορισμένων αροτραίων καλλιεργειών, για την υπαγωγή σε αυτό του λίνου και της κάνναβης που προορίζονται για την παραγωγή ινών (COM(1999) 576 - C5-0280/1999 - 1999/0236(CNS))
<P>
και
<P>
την πρόταση κανονισμού του Συμβουλίου που αφορά την κοινή οργάνωση αγοράς στον τομέα του λίνου και της κάνναβης που προορίζονται για την παραγωγή ινών (COM(1999) 576 - C5-0281/1999 - 1999/0237(CNS))

<SPEAKER ID=59 NAME="Graefe zu Baringdorf">
Κυρία Πρόεδρε, υπάρχει το εξής πρόβλημα σχετικά με την έκθεση της κ. Schierhuber που τίθεται τώρα σε ψηφοφορία: οι Ομάδες των Σοσιαλδημοκρατών και της Ευρωπαϊκής Ενωτικής Αριστεράς είχαν ζητήσει ψηφοφορία κατά τμήματα για ορισμένα σημεία. Αυτό όμως για κάποιους τεχνικούς λόγους δεν έφθασε έως τις υπηρεσίες. Τώρα αντιμετωπίζουμε το ακόλουθο πρόβλημα: ή θα επιτρέψετε τώρα στο πλαίσιο της ψηφοφορίας να υποβληθεί προφορική αίτηση για ψηφοφορία κατά τμήματα επί των συγκεκριμένων άρθρων και θα ψηφίσουμε σήμερα ή, αν αυτό δεν είναι δυνατόν, υποβάλλω αίτηση να αναβληθεί η ψηφοφορία για αύριο. Όμως, οι υπηρεσίες λένε ότι αύριο έχουμε πολύ πιεσμένο πρόγραμμα ψηφοφοριών και έτσι ίσως θα ήταν σκόπιμο να γίνει τελικά σήμερα η ψηφοφορία. Εμείς πάντως θα θέλαμε να γίνει σήμερα. Δεν είναι η ψηφοφορία το πρόβλημα, παρά μόνο ότι η συγκεκριμένη αίτηση ψηφοφορίας κατά τμήματα δεν σας υποβλήθηκε εγκαίρως.

<SPEAKER ID=60 NAME="Πρόεδρος">
Κύριε Graefe zu Baringdorf, πράγματι, το έλεγξα: το αίτημα για ψηφοφορία κατά τμήματα το λάβαμε μόλις σήμερα το πρωί, άρα εκτός των προθεσμιών που ορίζουν οι κανόνες μας. Σε αυτό το Κοινοβούλιο έχουμε κανόνες και ισχύουν για όλους. Πρέπει να τους σεβαστούμε και δεν μπορώ να τους παραβώ. Σας το λέγω με απόλυτη ειλικρίνεια, παρότι καταλαβαίνω καλά το πρόβλημα. Συνεπώς, θα προχωρήσουμε στην ψηφοφορία, εκτός αν ζητήσετε αναβολή, αίτημα το οποίο θα θέσω βέβαια σε ψηφοφορία.

<SPEAKER ID=61 NAME="Graefe zu Baringdorf">
Κυρία Πρόεδρε, στην περίπτωση αυτή - κατανοώ τη στάση σας - θέλω να υποβάλω το αίτημα να αναβληθεί η ψηφοφορία για αύριο ή την Πέμπτη.

<SPEAKER ID=62 NAME="Πρόεδρος">
Θα ήθελα να ακούσουμε την άποψη της εισηγήτριάς μας, της κ. Schierhuber.

<SPEAKER ID=63 NAME="Schierhuber">
Αξιότιμη κυρία Πρόεδρε, λυπάμαι που αυτός ο κατάλογος ψηφοφορίας των Σοσιαλδημοκρατών δεν έφθασε έγκαιρα στις υπηρεσίες. Θέλω να δηλώσω ρητά ότι εγώ προσωπικά ως εισηγήτρια δεν έχω πρόβλημα να αποδεχθώ την κατά τμήματα ψηφοφορία, ακόμη και κατά τη σημερινή ψηφοφορία, και ότι θα ήταν καλό να ψηφίσουμε σήμερα, διότι, όπως ξέρετε, σήμερα και αύριο συνεδριάζει το Συμβούλιο των Υπουργών Γεωργίας και καλό θα ήταν να μάθουν οι Υπουργοί Γεωργίας την απόφαση που λάβαμε. Αν η ψηφοφορία γίνει αύριο θα είναι δυστυχώς λίγο αργά.

<SPEAKER ID=64 NAME="Πρόεδρος">
Κυρία Schierhuber, ας είμαστε σαφείς. Προσωπικά, ούτε εγώ θα είχα καμία αντίρρηση να ψηφίσουμε κατά τμήματα. Όμως, επαναλαμβάνω πως υπάρχουν κανόνες τους οποίους δεν μπορώ να παραβώ. Πραγματικά, τούτο θα δημιουργούσε ένα πάρα πολύ επικίνδυνο προηγούμενο και δεν θα υπήρχε πια κανένας κανόνας που να διέπει την υποβολή αιτημάτων ψηφοφορίας κατά τμήματα.
<P>
Μόλις εκφράσατε την άποψή σας και είπατε ότι θα προτιμούσατε να ψηφίσουμε σήμερα. Θα δώσω τον λόγο στον κ. Goepel και στη συνέχεια θα ψηφίσουμε επί του αιτήματος του κ. Graefe zu Baringdorf για αναβολή της ψηφοφορίας μέχρι αύριο το πρωί ή την Πέμπτη το πρωί.

<SPEAKER ID=65 NAME="Goepel">
Κυρία Πρόεδρε, θα ήθελα να εξηγήσω εξ ονόματος της Ομάδας μου ότι ούτε εμείς έχουμε αντίρρηση γι' αυτή την προφορική αλλαγή και θα ήθελα να υποστηρίξω και εγώ την κ. Schierhuber. Το Συμβούλιο των Υπουργών Γεωργίας περιμένει να λάβουμε απόφαση και η καθυστέρηση δεν θα ήταν καλή.
<P>
(Το Σώμα απορρίπτει το αίτημα για αναβολή της ψηφοφορίας)
<P>
Ύστερα από την ψηφοφορία επί της πρότασης νομοθετικού περιεχομένου αριθ. 1 και την έγκριση της πρότασης της Επιτροπής όπως τροποποιήθηκε

<SPEAKER ID=66 NAME="Schierhuber">
Κυρία Πρόεδρε, θα ήθελα να ρωτήσω την Επιτροπή μήπως στις τελευταίες 12 ώρες άλλαξε γνώμη σχετικά με τις τροπολογίες που έγιναν δεκτές με μεγάλη πλειοψηφία στην Επιτροπή Γεωργίας.

<SPEAKER ID=67 NAME="Πρόεδρος">
Κυρία Schreyer, μπορείτε να δώσετε καταφατική απάντηση στην εισηγήτριά μας;

<SPEAKER ID=68 NAME="Schreyer">
Κυρία Schierhuber, η Επιτροπή δεν άλλαξε γνώμη. Υπέβαλε άλλωστε τη συγκεκριμένη πρόταση συνεπεία των εμπειριών των προηγουμένων ετών. Συζητήσαμε προηγουμένως για μια έκθεση με θέμα την καταπολέμηση της απάτης και αυτά έχουν άμεση σχέση. Το μόνο που μπορώ να επαναλάβω είναι ότι, αν συζητηθεί ξανά το θέμα της κατανομής των εκτάσεων - που αποτέλεσε σημαντικό θέμα και στην Επιτροπή Γεωργίας - φυσικά η Επιτροπή θα είναι ανοιχτή ως προς αυτό. Οφείλω όμως ως Επίτροπος αρμόδια για θέματα προϋπολογισμού να πω ότι πρέπει να βρεθεί μια δημοσιονομικά ουδέτερη λύση.

<SPEAKER ID=69 NAME="Schierhuber">
Κυρία Πρόεδρε, και εμείς, τα μέλη της Επιτροπής Γεωργίας και Ανάπτυξης της Υπαίθρου, ενδιαφερόμαστε πάρα πολύ για την εξάλειψη κάθε κρούσματος απάτης σε όλες τις περιοχές της Ένωσης.
<P>
(Χειροκροτήματα)
<P>
Βέβαια, δεν υπάρχει σήμερα ακόμη συναπόφαση στον τομέα της γεωργίας. Γι' αυτό η μοναδική μας δυνατότητα είναι η αναπομπή της έκθεσης στην επιτροπή. Παρακαλώ το Σώμα να κάνει δεκτή την αίτησή μου.

<SPEAKER ID=70 NAME="Πρόεδρος">
Η εισηγήτριά μάς προτείνει αναπομπή στην επιτροπή.
<P>
Υπάρχει κάποιος ομιλητής που θα ήθελε να λάβει το λόγο επί της εν λόγω αναπομπής;

<SPEAKER ID=71 NAME="Graefe zu Baringdorf">
Κυρία Πρόεδρε, τάσσομαι υπέρ της αίτησης. Έχει συμφωνηθεί μεταξύ των Ομάδων ότι τούτο αποτελεί τη μόνη δυνατότητα άσκησης επιρροής. Για να το πω και πάλι ξεκάθαρα και στην Επίτροπο Schreyer: θεωρώ ότι στο ζήτημα της καταπολέμησης της απάτης υπάρχει σύμπνοια μεταξύ Επιτροπής και Κοινοβουλίου, αλλά το ερώτημα είναι ποιες μέθοδοι θα επιλεγούν γι' αυτό. Αν η μέθοδος που θα επιλεγεί τώρα αποδώσει, θα σταματήσει εντελώς η καλλιέργεια λίνου και κάνναβης - μια οικολογική μορφή καλλιέργειας ειδικά για τις μειονεκτούσες περιοχές. Ακριβώς αυτό πρέπει να αποτρέψουμε και πρέπει να αρχίσουμε τη συζήτηση για την εξεύρεση συμβιβασμού από κοινού με την Επιτροπή.
<P>
(Το πρώτο μέρος της έκθεσης παραπέμπεται στην αρμόδια επιτροπή) - Ύστερα από την ψηφοφορία επί της πρότασης νομοθετικού περιεχομένου αριθ. 2 και την έγκριση της πρότασης της Επιτροπής όπως τροποποιήθηκε

<SPEAKER ID=72 NAME="Schierhuber">
Κυρία Πρόεδρε, γι' αυτή τη δεύτερη απόφαση ισχύει ακριβώς ό,τι είπατε για την πρώτη. Για την Επιτροπή Γεωργίας δύο τροπολογίες σε αυτόν τον δεύτερο φάκελο είναι πολύ σημαντικές, και συγκεκριμένα οι τροπολογίες 28 και 29. Γι' αυτό και επαναλαμβάνω την ερώτησή μου προς την Επιτροπή μήπως άλλαξε γνώμη.

<SPEAKER ID=73 NAME="Schreyer">
Κυρία Πρόεδρε, ο συνάδελφός μου Fischler ανέλυσε ήδη χθες το θέμα. Η Επιτροπή δεν έχει τροποποιήσει τη θέση της.

<SPEAKER ID=74 NAME="Schierhuber">
Κυρία Πρόεδρε, τότε παρακαλώ και αυτή τη φορά το Σώμα να εγκρίνει την αναπομπή της έκθεσης στην Επιτροπή.
<P>
(Το δεύτερο μέρος της έκθεσης παραπέμπεται στην αρμόδια επιτροπή)
<P>
Έκθεση (A5-0116/2000) του κ. Bφsch, εξ ονόματος της Επιτροπής Ελέγχου του Προϋπολογισμού, σχετικά με την ετήσια έκθεση 1998 της Ευρωπαϊκής Επιτροπής για την προστασία των οικονομικών συμφερόντων της Κοινότητας και την καταπολέμηση της απάτης (COM(1999) 590 - C5-0058/2000 - 2000/2032(COS))
<P>
(Το Σώμα εγκρίνει το ψήφισμα)ΑΙΤΙΟΛΟΓΗΣΕΙΣ ΨΗΦΟΥ
<P>
Έκθεση Rothley (A5-0130/2000)

<SPEAKER ID=75 LANGUAGE="IT" NAME="Fatuzzo">
Κυρία Πρόεδρε, φυσικά και ψήφισα υπέρ αυτής της οδηγίας του Ευρωπαϊκού Κοινοβουλίου σχετικά με τη νομοθετική ρύθμιση της αποζημίωσης για διακανονισμό των ζημιών που μπορούν να προκληθούν από την κυκλοφορία αυτοκινήτων σε πολίτες διαφορετικών κρατών από αυτά στα οποία έχουν ασφαλιστεί τα εν λόγω αυτοκίνητα, αλλά θα ήθελα να επιδεικνύεται περισσότερο θάρρος σε αυτή την έκθεση. Πολλοί από τους συνταξιούχους, με τους οποίους μιλώ συχνά στην Ιταλία, μου λένε: "Κύριε Fatuzzo, είχα ένα σοβαρό τροχαίο ατύχημα, υπήρξα θύμα ενός αυτοκινητιστικού δυστυχήματος. Η ασφάλεια με ρώτησε πόσων ετών είμαι και εγώ απάντησα ογδόντα! Και τότε η ασφάλεια μου είπε: δεν αξίζεις τίποτα, δεν έχεις καμία αξία, και γι' αυτό δε θα λάβεις καμία αποζημίωση.".
<P>
Δεν νομίζω λοιπόν ότι είναι σωστό να θεωρούμε πως ένα άτομο εβδομήντα ή ογδόντα ετών δεν αξίζει τίποτα, και ζητώ συνεπώς να εξετάσουμε στο μέλλον τη δυνατότητα παροχής μιας ηθικής αποζημίωσης όταν τα θύματα των τροχαίων ατυχημάτων είναι ηλικιωμένοι.

<SPEAKER ID=76 NAME="Crowley">
Αυτή η πρόταση οδηγίας καλύπτει περιπτώσεις ατυχημάτων που συμβαίνουν στη χώρα διαμονής του προσώπου που προκαλεί το ατύχημα ή σε τρίτη χώρα. Στόχος της οδηγίας είναι να εξασφαλίσει ότι ο ζημιωθείς έχει δικαίωμα να προσφύγει εναντίον του ασφαλιστή του προσώπου που προκάλεσε το ατύχημα.
<P>
Δεν πρέπει να ξεχνάμε πως ζούμε στην Ευρωπαϊκή Ένωση, όπου ισχύει η ελεύθερη κυκλοφορία των αγαθών, των προσώπων, των υπηρεσιών και των κεφαλαίων. Η οδηγία αυτή, με την οποία απλοποιούνται οι διαδικασίες όσον αφορά την αστική ευθύνη σε περιπτώσεις ατυχημάτων που προκαλούνται από αυτοκίνητα οχήματα, αποτελεί λογική επέκταση των οδηγιών που εκπονούνται τα τελευταία 13 χρόνια για την ολοκλήρωση της Ενιαίας Ευρωπαϊκής Αγοράς.
<P>
Είναι ορθό και πρέπον όπου υπάρχει ένα σύστημα πλήρους ελευθερίας στη διακίνηση των προσώπων και στη διασυνοριακή κυκλοφορία να υφίσταται μια απλοποιημένη και δομημένη διαδικασία που θα καθιστά δυνατή την προσφυγή των ζημιωθέντων σε περίπτωση ατυχημάτων.
<P>
Για τον σκοπό αυτό κάθε ασφαλιστική εταιρεία στην Ευρωπαϊκή Ένωση πρέπει πλέον να διορίζει σε κάθε κράτος μέλος έναν αντιπρόσωπο αρμόδιο να ενεργεί εκ μέρους της για τον διακανονισμό των ζημιών σε περίπτωση ατυχήματος στο οποίο εμπλέκεται υπήκοος της ΕΕ. Η πρόταση αυτή προβλέπει επίσης τη δημιουργία κέντρων πληροφόρησης που θα επιτρέπουν στα θύματα να εντοπίζουν τον αρμόδιο αντιπρόσωπο για τον διακανονισμό των ζημιών.
<P>
Τα θεσμικά όργανα κατέληξαν σε συμβιβασμό σε μια συνεδρίαση της επιτροπής συνδιαλλαγής που διεξήχθη τον Μάρτιο. Το πιο περίπλοκο πρόβλημα αφορά το εδαφικό πεδίο εφαρμογής της οδηγίας, ζήτημα που επιλύθηκε πλέον. Η οδηγία θα ισχύει για ατυχήματα όπου εμπλέκονται υπήκοοι από ένα κράτος μέλος της Ένωσης και τα οποία συμβαίνουν στην επικράτεια της Ένωσης ή σε τρίτη χώρα μέλος του συστήματος "πράσινης κάρτας" . Στην επιτροπή συνδιαλλαγής συμφωνήθηκε επίσης τα κράτη μέλη να έχουν τη δυνατότητα να διατηρήσουν και να εφαρμόζουν ευνοϊκότερες διατάξεις για τα θύματα από αυτές που απαιτούνται ούτως ώστε να διασφαλιστεί η συμμόρφωση προς την παρούσα οδηγία.
<P>
Υποστηρίζω πλήρως την πρόταση αυτή και θα ήθελα να επαινέσω τον κ. Rothley για την εργασία του προκειμένου να φθάσουν οι εν λόγω προτάσεις σε αυτό το στάδιο. Η Ευρωπαϊκή Ένωση μετά από τη Συνθήκη του Αμστερνταμ διαθέτει μεγαλύτερες νομοθετικές εξουσίες στον τομέα των δικαιωμάτων των καταναλωτών. Με την παρούσα νομοθεσία, που διέπει το ζήτημα της αστικής ευθύνης αναφορικά με τη χρήση αυτοκίνητων οχημάτων στην Ευρώπη, θα εξασφαλιστεί η ενίσχυση των δικαιωμάτων των 370 εκατομμυρίων καταναλωτών στην Ευρώπη σε περιπτώσεις ατυχημάτων που συμβαίνουν οπουδήποτε εντός της επικράτειας της Ευρωπαϊκής Ένωσης.

<SPEAKER ID=77 NAME="Titley">
Χαιρετίζω την πρόταση του Σοσιαλιστή συναδέλφου μου Willi Rothley για την προστασία όσων μετακινούνται με αυτοκίνητο στο εξωτερικό. Δυστυχώς, όλοι γνωρίζουμε πάρα πολύ καλά τα υψηλά ποσοστά τροχαίων ατυχημάτων στην Ευρώπη. Οι οδηγοί θύματα τροχαίων ατυχημάτων στο εξωτερικό υπολογίζονται ετησίως σε 500 000, αριθμός τραγικά μεγάλος. Πρέπει να προτάξουμε την ασφάλεια και να εξασφαλίσουμε πως καταβάλλεται κάθε δυνατή προσπάθεια για την προστασία όσων πολιτών μας ταξιδεύουν στο εξωτερικό.
<P>
Στην πρόταση προβλέπεται επέκταση των υφιστάμενων κοινοτικών οδηγιών για τον διακανονισμό αξιώσεων ασφάλισης αυτοκινήτων οχημάτων ούτως ώστε να καλυφθούν περιπτώσεις στις οποίες ένα άτομο που επισκέπτεται κάποιο άλλο κράτος μέλος πέφτει θύμα ατυχήματος που προκαλείται από διαμένοντα στο εν λόγω κράτος. Κάθε ασφαλιστική εταιρεία υποχρεούται επομένως να διορίζει αντιπρόσωπο σε κάθε κράτος μέλος. Το Ευρωπαϊκό Κοινοβούλιο προχώρησε μάλιστα ακόμα περισσότερο, ζητώντας κάλυψη για ατυχήματα που συμβαίνουν σε χώρες εκτός ΕΕ, εφόσον τα εμπλεκόμενα οχήματα είναι καταχωρημένα στην ΕΕ. Βάσει του συμβιβασμού η οδηγία θα ισχύει για τέτοιου είδους ατυχήματα σε ορισμένες χώρες εκτός Ευρωπαϊκής Ένωσης.
<P>
Χιλιάδες Βρετανοί εκδρομείς ταξιδεύουν με αυτοκίνητα ή ενοικιάζουν αυτοκίνητα κάθε χρόνο στη Γαλλία, στην Ισπανία, στην Πορτογαλία και σε πολλές άλλες ευρωπαϊκές χώρες. Οφείλουμε βεβαίως σε όλους τους πολίτες μας το δικαίωμα να εξασφαλίζουν πως τα πράγματα θα είναι όσο το δυνατόν πιο απλά για όσους εμπλέκονται σε τροχαία ατυχήματα στο εξωτερικό και για τις οικογένειές τους. Το θέμα δεν είναι οι ξιπασμένες ασφαλιστικές εταιρείες που παρακωλύουν τη διευθέτηση των αξιώσεων παρά η δημιουργία από το Ευρωπαϊκό Κοινοβούλιο μιας σανίδας σωτηρίας για τους πολίτες μας. Τόσο για τους πολίτες της δικής μου εκλογικής περιφέρειας όσο και για όλους τους Ευρωπαίους πολίτες έδωσα το πράσινο φως για την έγκριση αυτής της πρότασης.
<P>
Έκθεση Martνnez Martνnez (A5-0114/2000)

<SPEAKER ID=78 NAME="Fatuzzo">
Κυρία Πρόεδρε, ψήφισα επίσης υπέρ του κανονισμού που παρουσίασε ο κύριος Martνnez Martνnez σχετικά με την έγκριση μιας ενίσχυσης για την αναπτυξιακή συνεργασία με τη Νότιο Αφρική, αλλά και στην περίπτωση αυτή διατηρώ ορισμένες επιφυλάξεις. Γιατί άραγε δεν διορίζεται ένας δικός μας επιθεωρητής, ένας Επίτροπός μας κάθε φορά - κάθε χρόνο - που χορηγούμε οικονομική ενίσχυση στη Νότιο Αφρική; Γιατί δεν ελέγχουμε πρώτα απ' όλα εάν αυτή η οικονομική ενίσχυση χρησιμοποιήθηκε σωστά και, κατά δεύτερον, τι συμβαίνει στη Νότιο Αφρική με τα ανθρώπινα δικαιώματα; Δεν βρισκόμαστε βέβαια στην κατάσταση που επικρατούσε κάποτε - η κατάσταση έχει βελτιωθεί - αλλά ακόμα και σε εμένα φτάνουν ειδήσεις που αφορούν κάθε είδους σοβαρότατες εγκληματικές πράξεις που διαπράττονται στη Νότιο Αφρική. Θα έπρεπε να τις λαμβάνουμε υπόψη κάθε φορά που παρέχουμε ενίσχυση σε οποιοδήποτε κράτος του εξωτερικού, και βέβαια στη Νότιο Αφρική.

<SPEAKER ID=79 NAME="Martin, David">
Κυρία Πρόεδρε, η κατάσταση στη Νότιο Αφρική είναι δύσκολη - και σε καμία περίπτωση δεν είναι εύκολη η διακυβέρνηση αυτής της χώρας. Ωστόσο, η Νότιος Αφρική παρουσιάζεται ως αχτίδα ελπίδας σε μια κατά τα άλλα ταραγμένη ήπειρο. Θα πρέπει ως εκ τούτου να κάνουμε ό,τι μπορούμε για να συμβάλουμε στην οικονομική, κοινωνική και δημοκρατική ανάπτυξη αυτής της χώρας. Γι' αυτό ακριβώς λυπάμαι που το Συμβούλιο προτείνει μόνο 787,5 εκατομμύρια ευρώ για τη Νότιο Αφρική, που αποτελεί ουσιαστικά μείωση κατά 10% του ποσού για το οποίο συμφωνήσαμε πριν πέντε χρόνια. Το Κοινοβούλιο προτείνει στην τροπολογία 2 να δώσουμε 885,5 εκατομμύρια ευρώ στη Νότιο Αφρική, 98 εκατομμύρια ευρώ περισσότερα από το Συμβούλιο. 98 εκατομμύρια ευρώ δεν είναι ευκαταφρόνητο ποσό για τη Νότιο Αφρική, ενώ για τον ευρωπαϊκό προϋπολογισμό δεν είναι δύσκολο να εξευρεθεί. Θα ήθελα να σας προτρέψω να είμαστε γενναιόδωροι προς τη Νότιο Αφρική, να βρει το Συμβούλιο αυτά τα 98 εκατομμύρια ευρώ, να μην προχωρήσει σε διαδικασία συνδιαλλαγής, αλλά να αποδεχτεί τις τροπολογίες του Κοινοβουλίου και να προχωρήσει στην εφαρμογή αυτού του νέου κανονισμού με τη Νότιο Αφρική.

<SPEAKER ID=80 NAME="Πρόεδρος">
Ευχαριστώ, κύριε Martin. Θα φροντίζω στο μέλλον να παρίσταται η Επιτροπή και στις αιτιολογήσεις ψήφου: θα μπορεί να ακούσει πολύ ενδιαφέροντα πράγματα.

<SPEAKER ID=81 LANGUAGE="FR" NAME="Cauquil">
Η πλέον σκανδαλώδης πτυχή αυτού που τολμούμε να ονομάζουμε συμφωνία "αναπτυξιακής συνεργασίας με τη Νότιο Αφρική" είναι ότι η εν λόγω συνεργασία εξαρτάται από τη συμφωνία εμπορίου με τη Νότιο Αφρική και ότι το Συμβούλιο τη χρησιμοποιεί ως μέσο εκβιασμού για να επιβάλει τους όρους του στην Πρετόρια.
<P>
Τόσος κυνισμός αγγίζει τα όρια της ειλικρίνειας: η Ευρωπαϊκή Ένωση χορηγεί βοήθεια στη Νότιο Αφρική με την προϋπόθεση να καταφέρει να αποκομίσει εμπορικό όφελος. Αν και οι προτάσεις του Κοινοβουλίου είναι από δημοσιονομική άποψη καλύτερες από αυτές του Συμβουλίου, δεν υπερψηφίσαμε τις τροπολογίες για να μην επικυρώσουμε αυτή την κοροϊδία.
<P>
Και ο λόγος για τον οποίο ούτε καταψηφίζουμε είναι απλά και μόνο για να διατρανώσουμε την πεποίθησή μας πως είναι απαραίτητη η συνεργασία μεταξύ της Ευρώπης και ολόκληρης της Αφρικής. Όσο όμως σχεδιάζεται και εφαρμόζεται προς όφελος των εμπόρων, των τραπεζιτών και των βιομηχάνων δεν θα ωφελεί παρά μόνον αυτούς και δευτερευόντως έναν μικρό αριθμό προνομιούχων Αφρικανών. Υπό τις συνθήκες αυτές η αναφορά του Συμβουλίου στην "καταπολέμηση της φτώχειας" και στην "επίτευξη των αναπτυξιακών στόχων" δεν είναι παρά ένα χονδροειδές ψεύδος που καμιά ψηφοφορία εδώ δεν θα μπορούσε να σβήσει.

<SPEAKER ID=82 NAME="Πρόεδρος">
Ευχαριστώ, κυρία Cauquil. Νομίζω πως η κ. Laguiller και η κ. Bordes προσυπογράφουν την αιτιολόγηση ψήφου που μόλις μας κάνατε.
<P>
Έκθεση Jeggle (A5-0115/2000)

<SPEAKER ID=83 NAME="Fatuzzo">
Κυρία Πρόεδρε, ψήφισα υπέρ του κανονισμού που παρουσίασε η κυρία Jeggle σχετικά με τις προτάσεις της Επιτροπής για τις τιμές των γεωργικών προϊόντων. Σε αυτόν τον κανονισμό συζητάμε για μια ακόμα φορά για τη γεωργική πολιτική της Ευρωπαϊκής Ένωσης. Προσωπικά είμαι σύμφωνος με μια παρέμβασή μας υπέρ των γεωργών, αλλά θα θεωρούσα σωστό να τροποποιήσουμε - σε ορισμένες περιπτώσεις εντελώς, ενώ σε άλλες μερικώς - τις κατευθύνσεις προς τις οποίες βαδίζουμε. Δε βλέπω π.χ. σε αυτόν τον κανονισμό καμία πρωτοβουλία υπέρ των ηλικιωμένων άμεσων μικροκαλλιεργητών οι οποίοι στις ορεινές περιοχές, και κυρίως στις πιο μακρινές άγονες πεδιάδες της Ευρώπης, ασχολούνται με τη γεωργία. Αυτά τα εδάφη εγκαταλείπονται συνεχώς και η μεγάλη γεωργική δαπάνη της Ευρωπαϊκής Ένωσης δεν ανταποκρίνεται επαρκώς στις ανάγκες των γεωργών. Στο μέλλον πρέπει να θυμόμαστε περισσότερο τους ηλικιωμένους άμεσους καλλιεργητές.

<SPEAKER ID=84 NAME="Raschhofer">
Με την ψήφο μου θέλω να υποστηρίξω την προσπάθεια της εισηγήτριας να επιτύχει να εμποδίσει την προτεινόμενη περικοπή των μηνιαίων προσαυξήσεων για τα σιτηρά. Το Ευρωπαϊκό Συμβούλιο στα συμπεράσματά του από τη Σύνοδο Κορυφής του Βερολίνου δήλωσε σαφώς πως οι μηνιαίες προσαυξήσεις πρέπει να διατηρηθούν στο σημερινό επίπεδο του ενός ευρώ ανά τόνο και να παγώσουν στο επίπεδο αυτό για ολόκληρη την περίοδο, δηλαδή από το 2000 έως το 2006. Η σχεδιαζόμενη τώρα μείωσή τους θα σήμαινε σαφή αθέτηση της υπόσχεσης που δόθηκε στους αγρότες. Ενόψει της ανησυχητικής οικονομικής κατάστασης του αγροτικού πληθυσμού δεν μπορεί να γίνει αποδεκτή περαιτέρω απώλεια του εισοδήματός τους. Το εισόδημα των ατόμων που απασχολούνται στη γεωργία έχει σημειώσει από το 1996 συνολική πραγματική μείωση σχεδόν κατά 10%. Η μείωση των μηνιαίων προσαυξήσεων θα επιδεινώσει ακόμη περισσότερο την οικονομική κατάσταση των αγροτών.

<SPEAKER ID=85 LANGUAGE="SV" NAME="Andersson">
Η διεύρυνση της Ευρωπαϊκής Ένωσης προϋποθέτει την ολοκληρωτική αλλαγή της γεωργικής πολιτικής. Ως εκ τούτου, εμείς οι Σουηδοί Σοσιαλδημοκράτες (Pierre Schori, Anneli Hulthιn, Jan Andersson, Maj-Britt Theorin, Gφran Fδrm και Hedkvist-Petersen) θεωρούμε ότι πρέπει να γίνουν δραστικές περικοπές στις κοινοτικές επιδοτήσεις του γεωργικού τομέα και καλωσορίζουμε την πρόταση της Επιτροπής περί σταδιακής μείωσης των μηνιαίων προσαυξήσεων της τιμής παρέμβασης για τα σιτηρά.
<P>
Εφόσον η έκθεση αντιτίθεται στη μείωση της τιμής παρέμβασης για τα σιτηρά, καταψηφίσαμε την πρόταση της κοινοβουλευτικής επιτροπής.

<SPEAKER ID=86 LANGUAGE="PT" NAME="Figueiredo">
. (PT) Βάσει των αποφάσεων που περιλαμβάνονται στην Ατζέντα 2000 και λαμβάνοντας επίσης υπόψη τις μεταρρυθμίσεις που εισήχθησαν στις κοινές οργανώσεις αγοράς, ο ετήσιος καθορισμός των θεσμικών τιμών ή ποσών διενεργείται στο εξής αποκλειστικά για μικρό αριθμό τομέων. Εντούτοις, η Επιτροπή δεν προβαίνει πάντα σε αυτό τον καθορισμό με γνώμονα τα συμφέροντα των παραγωγών, ιδίως στις περιπτώσεις όπου μειώνει τις τιμές, κάτι στο οποίο αντιτιθέμεθα.
<P>
Πιο συγκεκριμένα, για την περίοδο εμπορίας 2000-2001 η Επιτροπή προτείνει για το ρύζι κάποιο επίπεδο προσαυξήσεων εν αναμονή της προσεχούς προτάσεως μεταρρύθμισης, η οποία έπρεπε ήδη να έχει υποβληθεί. Όσον αφορά τις μηνιαίες προσαυξήσεις για τα σιτηρά, προτείνει μια μείωση κατά 7,5%, που θα εισαχθεί σε δύο στάδια, της αντίστοιχης μείωσης της τιμής παρέμβασης που προβλέπεται στο πλαίσιο της Ατζέντας 2000, κάτι που είναι απαράδεκτο για μια σειρά κρατών μελών, για τον πρόσθετο λόγο ότι στη Σύνοδο Κορυφής του Βερολίνου ανελήφθη η δέσμευση να διατηρηθούν οι μηνιαίες προσαυξήσεις στα σημερινά επίπεδα.
<P>
Στους τομείς του πρόβειου και του χοιρείου κρέατος η Επιτροπή διατηρεί τις σημερινές τιμές. Όσο για τον τομέα της ζάχαρης, διατηρούνται τα επίπεδα των τιμών που καθορίστηκαν για την τελευταία περίοδο εμπορίας, ενώ αναμένεται τους προσεχείς μήνες η υποβολή μιας πρότασης για μεταρρύθμιση που θα αποβλέπει στον τερματισμό του καθεστώτος των ποσοστώσεων, με πρόσχημα τις ειλημμένες υποχρεώσεις στο πλαίσιο του ΠΟΕ.
<P>
Στους κόλπους της Επιτροπής Γεωργίας υπεβλήθησαν ορισμένες θετικές προτάσεις, και συγκεκριμένα η άρνηση να διατεθούν σχεδόν αποκλειστικά από τον τομέα της ζάχαρης και από τη γεωργία τα 300 εκατομμύρια ευρώ για το Κοσσυφοπέδιο, δεδομένου ότι η εν λόγω χρηματοδότηση θα προσθέσει περαιτέρω πίεση στα εισοδήματα των αγροτών, κάτι που είναι απαράδεκτο.

<SPEAKER ID=87 NAME="Malmstrφm, Paulsen και Olle Schmidt">
Όσον αφορά την πρόταση κανονισμού του Συμβουλίου σχετικά με τον καθορισμό, για την περίοδο εμπορίας 2000/2001, ορισμένων τιμών στον τομέα της ζάχαρης και του ποιοτικού τύπου των ζαχαροτεύτλων, θέλουμε να δηλώσουμε τα εξής: η ανοικοδόμηση του Κοσσυφοπεδίου είναι μια σημαντική υπόθεση για την ΕΕ και τη στηρίζουμε ολόψυχα. Οι επιπλέον πόροι που απαιτούνται για το Κοσσυφοπέδιο πρέπει να ληφθούν από περικοπές που θα γίνουν γενικότερα στην οικονομική ενίσχυση σε ολόκληρη την κοινή γεωργική πολιτική και όχι μόνο από περικοπές στον τομέα της ζάχαρης.

<SPEAKER ID=88 LANGUAGE="DA" NAME="Rovsing">
. (DA)Η ενίσχυση της γεωργίας είναι βαρύ φορτίο για την Ευρωπαϊκή Ένωση. Ειδικά δε όταν γίνει πραγματικότητα η διεύρυνση με τη συμμετοχή των ανατολικοευρωπαϊκών χωρών θα καταστεί αναπόφευκτη η θεμελιώδης αναθεώρηση της ενίσχυσης.
<P>
Χαίρομαι που το πρώτο βήμα προς μια τέτοια αναθεώρηση που κάνουμε με το παρόν εμπεριέχει ένα μακρόπνοο σχέδιο για κάποια μείωση της γεωργικής ενίσχυσης. Παρ' όλα αυτά, είναι προβληματικό το γεγονός ότι δεν τολμάμε να ξεκινήσουμε μια πλήρη και ανοιχτή συζήτηση ως προς την κατάσταση που θα διαμορφωθεί στον γεωργικό τομέα μας υπό εντελώς διαφορετικές συνθήκες και με εντελώς διαφορετικό καθεστώς ενισχύσεων από το σημερινό. Θα αναγκαστούμε να μειώσουμε την ενίσχυση στο απολύτως ελάχιστο και θα έπρεπε να συζητήσουμε σήμερα επ' αυτού.
<P>
Από την άλλη πλευρά, η μείωση της γεωργικής ενίσχυσης θα είναι σταδιακή και με τέτοιους ρυθμούς ώστε να μη διακινδυνεύσουμε οι καταργημένες κοινοτικές ενισχύσεις να αντικατασταθούν από εθνικά καθεστώτα. Δημιουργείται επίσης πρόβλημα εάν η Επιτροπή αφαιρέσει τις ενισχύσεις από τη γεωργία θέλοντας να χρησιμοποιήσει τους πόρους για άλλους στόχους. Η μείωση των ενισχύσεων δεν πρέπει να έχει ως κίνητρο άσχετους στόχους.
<P>
Έκθεση Schierhuber (A5-0124/2000)

<SPEAKER ID=89 NAME="Fatuzzo">
Κυρία Πρόεδρε, σχετικά με αυτόν τον κανονισμό που αφορά την ευρωπαϊκή πολιτική στον τομέα του λίνου και της κάνναβης ψήφισα κατά, και αυτό γιατί πιστεύω πως θα πρέπει να αλλάξουμε κατεύθυνση σχετικά με το "πώς"; βοηθάμε και στηρίζουμε τα γεωργικά προϊόντα στην Ευρωπαϊκή Ένωση. Πρέπει να αρχίσουμε να εγκαταλείπουμε την πολιτική της παροχής ενός χρηματικού ποσού σε όποιον παράγει κάποιο συγκεκριμένο γεωργικό προϊόν που θέλουμε να ενισχύσουμε και να προσπαθήσουμε, αντίθετα, να περιορίσουμε τις δαπάνες παραγωγής, δαπάνες που κατά το μεγαλύτερο μέρος οφείλονται στην πολιτική των εθνικών κρατών, δαπάνες που επιφέρουν μια αύξηση του κόστους εργασίας, δένουν τα χέρια αυτών που θέλουν να δουλέψουν, να παράγουν και να αυξήσουμε τις θέσεις εργασίας στον τομέα τους. Πρέπει σε τελική ανάλυση να αρχίσουμε να αλλάζουμε τον τρόπο με τον οποίο βοηθάμε τη γεωργία στην Ευρώπη.

<SPEAKER ID=90 NAME="Raschhofer">
Κυρία Πρόεδρε, αξιότιμοι συνάδελφοι, υπερψήφισα την έκθεση της συναδέλφου Schierhuber. Θεωρώ ιδιαίτερα σημαντικές τις τροπολογίες 28 και 29, διότι επισημαίνουν ορθά ότι μια μείωση των μεγίστων εγγυημένων ποσοτήτων πρέπει να είναι ανάλογη της πραγματικής ικανότητας μεταποίησης. Η προτεινόμενη από την Επιτροπή καθιέρωση εθνικών εγγυημένων ποσοτήτων θα δημιουργούσε ένα σύστημα που δεν ανταποκρίνεται στις εθνικές ικανότητες μεταποίησης. Ορισμένα κράτη μέλη θα αποκλείονταν εκ των προτέρων από την καλλιέργεια εξαιτίας του περιορισμού το πολύ σε 50 τόνους ετησίως. Στόχος πρέπει να είναι η δημιουργία ενός ευέλικτου συστήματος που θα συνυπολογίζει τις δυνατότητες διάθεσης σε κάθε περιοχή και θα δίνει σε όλα τα κράτη μέλη τις ίδιες δυνατότητες καλλιέργειας.

<SPEAKER ID=91 LANGUAGE="SV" NAME="Andersson">
. (SV) Εμείς οι Σουηδοί Σοσιαλδημοκράτες (Pierre Schori, Anneli Hulthιn, Jan Andersson, Maj Britt Theorin, Gφran Fδrm και Ewa Hedkvist Petersen) θεωρούμε ότι πρέπει να γίνουν δραστικές περικοπές στις κοινοτικές γεωργικές ενισχύσεις, και ως εκ τούτου είμαστε αντίθετοι στην κοινοτική ενίσχυση της παραγωγής κάνναβης.
<P>
Επιπλέον, οι μηχανισμοί ελέγχου των καλλιεργειών κάνναβης είναι προβληματικοί, καθώς δεν είναι δυνατόν να γίνει οπτικά η διάκριση μεταξύ της κάνναβης που καλλιεργείται για την εκμετάλλευση των ινών της και της κάνναβης που χρησιμοποιείται για την παρασκευή ναρκωτικών. Κατά συνέπεια, είναι δύσκολο να διασφαλιστεί ότι οι καλλιέργειες δεν χρησιμοποιούνται για την παρασκευή ναρκωτικών.
<P>
Θεωρούμε λοιπόν ότι δεν πρέπει να τονώνεται η παραγωγή κάνναβης με αύξηση της οικονομικής ενίσχυσης και απέχουμε από την ψηφοφορία επί της έκθεσης Schierhuber.

<SPEAKER ID=92 NAME="Malmstrφm, Paulsen και Olle Schmidt">
Σε ό,τι αφορά την πρόταση κανονισμού του Συμβουλίου σχετικά με την τροποποίηση στο πλαίσιο του κανονισμού (ΕΚ) αριθ. 1251/1999 περί σύστασης ενός συστήματος ενίσχυσης των παραγωγών ορισμένων αροτραίων καλλιεργειών ώστε να συμπεριληφθεί εκεί ο λίνος και η κάνναβη που καλλιεργούνται για την παραγωγή ινών, θέλουμε να δηλώσουμε τα εξής: ως Φιλελεύθεροι θεωρούμε ότι η γεωργική πολιτική θα πρέπει να προσαρμοστεί στην αγορά και να απογραφειοκρατικοποιηθεί. Αν οι προθέσεις του Κοινοβουλίου σε ό,τι αφορά τη διεύρυνση προς ανατολάς είναι σοβαρές, τότε πρέπει να εργαστεί για τη δραστική μείωση των περικοπών των γεωργικών δαπανών. Πρέπει να καταργηθούν σταδιακά όλες οι άμεσες ενισχύσεις της γεωργικής παραγωγής.
<P>
Έκθεση Bφsch ( A5-0116/2000)

<SPEAKER ID=93 NAME="Fatuzzo">
Κυρία Πρόεδρε, παίρνω για τελευταία φορά τον λόγο για να δηλώσω, και εδώ, την έντονα αρνητική μου ψήφο στην έκθεση Bφsch σχετικά με την έκθεση του 1998 που αφορά την καταπολέμηση της απάτης. Και αυτό όχι γιατί είμαι αντίθετος στην καταπολέμηση οποιουδήποτε είδους απάτης - αυτό μας έλειπε, φυσικά και είμαι υπέρ αυτού του αγώνα - αλλά γιατί πιστεύω πως για να καταπολεμήσουμε πραγματικά την απάτη στην Ευρωπαϊκή Ένωση χρειάζεται να αλλάξουμε το σύστημα με το οποίο δαπανώνται τα χρήματα της Ευρώπης. Η ίδια η έκθεση αναφέρει πως αυτά τα 1.019 εκατομμύρια ευρώ, που ανακαλύψαμε ότι μας έχουν υπεξαιρεθεί, δεν αποτελούν παρά την κορυφή ενός παγόβουνου. Και όπως γνωρίζουμε, τα παγόβουνα έχουν ένα 10 τοις εκατό ορατό και ένα 90 τοις εκατό κάτω από την επιφάνεια της θάλασσας, το οποίο δεν φαίνεται: κατά συνέπεια, υπάρχουν περίπου 10.000 εκατομμύρια ευρώ τα οποία έχουν υπεξαιρεθεί από την Ευρωπαϊκή Ένωση. Είναι απόλυτη ανάγκη να αλλάξουμε τον τρόπο που δαπανάμε τα χρήματά μας!

<SPEAKER ID=94 NAME="Dell'Alba">
FR) Κυρία Πρόεδρε, πριν λίγο δώσατε συγχαρητήρια στον εισηγητή για το έργο του. Δεν ξέρω για ποιον λόγο πρέπει να τον συγχαρούμε, αφού πολλές από τις παραγράφους του κατέπεσαν, και μάλιστα από τη δική του Oμάδα, η οποία δέχθηκε φώτιση και αποφάσισε να καταθέσει πολλές τροπολογίες διαγραφής, που έγιναν δεκτές. Αυτές αφορούσαν ειδικά όλα τα σημεία που είχαν σχέση με τη Λευκή Βίβλο. Κατά συνέπεια, κατέπεσαν πολλές τροπολογίες που υπερέβαιναν την έκθεση και το περιεχόμενο της έκθεσης που υποτίθεται πως θα ανέπτυσσε ο κ. Bosch.
<P>
Θέτω λοιπόν το ακόλουθο ερώτημα: γιατί να δαπανούμε χρήματα για να συντάσσει ο κ. Bosch κείμενα που δεν έχουν καμία σχέση με τη δουλειά του και τα οποία σωστά απορρίπτει το Κοινοβούλιο; Θα μπορέσετε να μιλήσετε γι' αυτό στην κ. Stauner, που την ενδιαφέρουν πολύ οι εκθέσεις των άλλων και την οποία μάλιστα θα συναντήσετε, και να τη ρωτήσετε μήπως θα την ενδιέφερε να μάθει γιατί οι βουλευτές της Επιτροπής Ελέγχου του Προϋπολογισμού κάνουν δουλειά που δεν έχει καμία σχέση με τις αποστολές που τους ανατίθενται. Τιμή και σεβασμός λοιπόν στη σοφία αυτού του Κοινοβουλίου που έβαλε κάπως τα πράγματα στη θέση τους!

<SPEAKER ID=95 NAME="Andersson, Blak, Fδrm, Hedkvist Petersen, Hulthιn, Schori, Theorin και Thorning-Schmidt">
Ψηφίσαμε σήμερα υπέρ της έκθεσης Bφsch για μια αποτελεσματικότερη καταπολέμηση της απάτης και των παρατυπιών που αφορούν κοινοτικούς πόρους. Παρότι η απάτη και οι παρατυπίες μειώθηκαν κατά τι το 1998 εν συγκρίσει με το 1997, συνεχίζει να υπάρχει ανάγκη για αποτελεσματικότερους μηχανισμούς ελέγχου. Το σχέδιο μεταρρύθμισης του κυρίου Kinnock έχει και όραμα και συγχρόνως είναι πραγματιστικό στο σύνολό του. Υπάρχουν ωστόσο μεμονωμένα αγκάθια.
<P>
Το Κοινοβούλιο πρότεινε ήδη με την έκθεση Van Hulten να συσταθεί ένα εξωτερικό δικαστήριο στα πλαίσια του Ελεγκτικού Συνεδρίου, το οποίο μεταξύ άλλων θα επιλαμβάνεται των πειθαρχικών υποθέσεων και θα συμβάλλει στην εύρεση χρημάτων που έχουν εκταμιευθεί παρατύπως. Με τη σύσταση ενός τέτοιου δικαστηρίου θα αφαιρεθούν οι πειθαρχικές υποθέσεις από την Επιτροπή. Έχουμε πάρα πολύ άσχημες εμπειρίες με το εσωτερικό πειθαρχικό συμβούλιο. Αυτή τη στιγμή υπάρχουν συνάδελφοι που έχουν θέσεις δικαστών επί άλλων υπαλλήλων οι οποίοι αντιμετωπίζουν κατηγορίες ενώπιον του πειθαρχικού συμβουλίου, γεγονός απαράδεκτο. Πασίγνωστα παραδείγματα είναι η υπόθεση ECHO και η υπόθεση MED.
<P>
Οφείλουμε επίσης να επικρίνουμε την πρόταση της Λευκής Βίβλου για τη σύσταση ενός συμβουλευτικού σώματος που θα επεξεργάζεται τις παρατυπίες. Συστήσαμε την OLAF για να ασχολείται με τις υποψίες για απάτη και παρατυπίες. Η σύσταση ενός ακόμα σώματος θα υποσκάψει τις αρμοδιότητες της OLAF. Καταψηφίσαμε τη σύσταση κοινής εισαγγελικής αρχής. Πρόκειται για ένα τεράστιο και δυσκίνητο κήτος, ενώ στην πραγματικότητα τα προβλήματα έγκεινται αλλού. Ουσιαστικά υπάρχει ανάγκη για ριζική μεταρρύθμιση του προσωπικού.
<P>
Μόνον οι πλέον κατάφωρες υποθέσεις καταλήγουν να επιφέρουν ποινικές συνέπειες. Το 90% των υποθέσεων είναι πειθαρχικές υποθέσεις που αφορούν παράλειψη ή ανικανότητα. Υπάρχει αντιθέτως ανάγκη για δημόσιο εσωτερικό έλεγχο και καλύτερες δυνατότητες απόλυσης. Πρέπει να αλλάξουμε τον κανονισμό υπηρεσιακής κατάστασης του προσωπικού και την πειθαρχική διαδικασία, όπως άλλωστε προτείνεται στην έκθεση.

<SPEAKER ID=96 NAME="Deva και Heaton-Harris">
Οι Βρετανοί Συντηρητικοί απείχαν από την ψηφοφορία επί της έκθεσης Bφsch στο σύνολό της επειδή διαφωνούμε με την ιδέα της δημιουργίας μιας ευρωπαϊκής εισαγγελικής αρχής, πιστεύοντας πως αυτό θα οδηγήσει στην ανάπτυξη ενός corpus juris. Θεωρούμε επίσης ατυχείς τις αναφορές της έκθεσης στον ΦΠΑ.

<SPEAKER ID=97 LANGUAGE="FR" NAME="Poos">
. (FR) Απείχα κατά την ψηφοφορία επί του ψηφίσματος σχετικά με την προστασία των οικονομικών συμφερόντων των Κοινοτήτων και την καταπολέμηση της απάτης.
<P>
Δεν θέλησα να ψηφίσω κατά, καθότι συμφωνώ πλήρως με τους στόχους του εισηγητή για την ενίσχυση της καταπολέμησης της απάτης επί των οικονομικών συμφερόντων της Κοινότητας.
<P>
Ωστόσο, δεν ψήφισα υπέρ λόγω της δημιουργίας ενός νέου ελεγκτικού οργάνου. Με τον πολλαπλασιασμό και την αλληλοεπικάλυψη τέτοιων οργάνων δεν θα επιτύχει η Κοινότητα τον επιδιωκόμενο στόχο.
<P>
(Η συνεδρίαση διακοπείσα στις 12.50 συνεχίζεται στις 15.00)

<CHAPTER ID=6>
Πρόληψη και καταπολέμηση ορισμένων μεταδοτικών σπογγωδών εγκεφαλοπαθειών
<SPEAKER ID=98 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0117/2000) της κ. Roth-Behrendt, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά τη θέσπιση κανόνων πρόληψης και καταπολέμησης ορισμένων μεταδοτικών σπογγωδών εγκεφαλοπαθειών (COM(1998) 623 - C4-0025/1999 - 1998/0323(COD))

<SPEAKER ID=99 NAME="Roth-Behrendt">
Κύριε Πρόεδρε, το θέμα που πραγματευόμαστε σήμερα, οι μεταδοτικές σπογγώδεις εγκεφαλοπάθειες (ΜΣΕ), οι μεταδοτικές ασθένειες, μεταξύ άλλων και η ΣΕΒ ή τρομώδης νόσος, αποτελεί αντικείμενο μιας από τις πολλές εκθέσεις και συζητήσεις που ακολούθησαν μετά την τελική έκθεση για την ΣΕΒ, και θεωρώ ότι είναι ασφαλώς ενδιαφέρον και για τους επισκέπτες στα θεωρεία. Μας έχει υποβληθεί τώρα μια έκθεση που είχε υποσχεθεί η Επιτροπή, μετά από αίτηση του Κοινοβουλίου, στην τελική της έκθεση για την έκθεση του 1997 για τη ΣΕΒ. Η Επιτροπή υπέβαλε την έκθεση. Εμείς εκπονήσαμε τη σχετική έκθεση, όχι και τόσο γρήγορα βέβαια όσο συνήθως, εξαιτίας της διακοπής των εργασιών τον περασμένο χρόνο. Τη σχετική γνωμοδότηση επεξεργάστηκαν η Επιτροπή Γεωργίας και Ανάπτυξης της Υπαίθρου και ο κύριος Bφge. Μπορέσαμε συνεπώς να δώσουμε μια καλή συνέχεια στην ομάδα της ΣΕΒ.
<P>
Θα ήθελα να σας παρουσιάσω πολύ σύντομα ως εισηγήτρια της Επιτροπής Περιβάλλοντος, Δημόσιας Υγείας και Πολιτικής των Καταναλωτών την εκτίμησή μου για την πρόταση. Η πρόταση της Επιτροπής είναι καλή και είμαστε ευχαριστημένοι με αυτή, όπως και με πολλά άλλα που υπέβαλε η Επιτροπή τα περασμένα χρόνια σχετικά με τη ΣΕΒ και τα επακόλουθα προβλήματα. Όμως, κύριε Byrne, όπως πολλά άλλα, έτσι και η έκθεση επιδέχεται βελτιώσεις. Όπως ήδη σας είπα σχετικά με την πρότασή σας για τις δοκιμασίες της ΣΕΒ, και αυτή μπορεί ακόμη να βελτιωθεί. Το επαναλαμβάνω σήμερα εδώ. Ασφαλώς είναι ανάγκη να βελτιωθεί η συμμετοχή του Ευρωπαϊκού Κοινοβουλίου. Πρέπει να διασφαλιστεί ότι το Ευρωπαϊκό Κοινοβούλιο μπορεί να ενεργήσει στο πλαίσιο της διαδικασίας συναπόφασης ως πραγματικός εγγυητής της προστασίας του καταναλωτή και της υγείας στην Ευρωπαϊκή Ένωση. Μόνο τότε θα έχουμε πραγματικά υψηλές προδιαγραφές και μόνο τότε θα μπορέσετε επίσης να έχετε καλή συνεργασία μαζί μας, γιατί, όπως γνωρίζουμε όλοι στο Σώμα, το Συμβούλιο Υπουργών, οι εκάστοτε δηλαδή Υπουργοί των χωρών, τα τελευταία χρόνια δεν βρέθηκε δα και επικεφαλής των ενεργειών.
<P>
Είναι επιπλέον σημαντικό να υπάρξει περαιτέρω διάλογος για τις δοκιμασίες ταχείας διάγνωσης της ΣΕΒ - εδώ πρέπει επίσης να βελτιωθεί μια άλλη πρόταση. Υποβάλατε μια πρόταση μετά από εκείνη για τις ΜΣΕ, την οποία πρέπει εν συνεχεία να αναπροσαρμόσετε, όμως η συγκεκριμένη πρόταση δεν είναι ακόμη αρκετή. Για να μπορέσουμε να έχουμε μια σωστή εκτίμηση της κατάστασης που επικρατεί στα κράτη μέλη ως προς τη ΣΕΒ πρέπει να διασαφηνιστεί ότι και τα σφαγέντα ζώα θα ελέγχονται μέσω ενδελεχούς εξέτασης ως προς την επικινδυνότητά τους για την ανθρώπινη υγεία. Μέχρι τώρα δεν έχετε υποβάλει καμία σχετική πρόταση.
<P>
Επίσης, πρέπει ασφαλώς - και αυτό το επιχειρήσαμε στην Επιτροπή Περιβάλλοντος, Δημόσιας Υγείας και Πολιτικής των Καταναλωτών καθώς και στην Επιτροπή Γεωργίας και Ανάπτυξης της Υπαίθρου - να ενισχυθεί η υποχρέωση των κρατών μελών να ενημερώνουν την Επιτροπή, να παρέχουν πληροφορίες και στοιχεία στην Επιτροπή για τα κρούσματα στις χώρες τους, για προβλήματα ΣΕΒ ή για σχετικές υπόνοιες. Και σε αυτό το σημείο πρέπει να ενισχύσουμε τη δέσμευση των κρατών μελών. Επαναλαμβάνω και εδώ ότι πάντοτε πρέπει να δυσπιστούμε στα κράτη μέλη, και στη χώρα μου - το λέω για να είμαι δίκαιη.
<P>
Ο κ. Bφge δικαίως επεσήμανε - ασφαλώς θα το επαναλάβει όταν λάβει τον λόγο - ότι πρέπει να υπάρξει κοινοτικός εννοιολογικός προσδιορισμός της γεωγραφικής περιοχής. Ασφαλώς ο ορισμός δεν είναι αρκετός και η Επιτροπή πρέπει να μας πει - καλώ και εσάς να το πράξετε, κύριε Byrne - πώς σκοπεύει να χειριστεί τις εξαιρέσεις για καλλυντικά, φάρμακα και φαρμακευτικά προϊόντα. Είμαι πεπεισμένη πως η Επιτροπή πρέπει να υποβάλει προτάσεις ώστε να κλείσουν τα ενδεχόμενα κενά στην υφιστάμενη νομοθεσία.
<P>
Επιτρέψτε μου να κάνω μερικές παρατηρήσεις σε ορισμένες τροπολογίες και ύστερα θα έχω στο τέλος της συζήτησης και άλλο χρόνο για μια παρατήρηση, που τον οφείλω στο χρόνο ομιλίας της Ομάδας μου. Συμφωνώ με όλες σχεδόν τις τροπολογίες, υπάρχουν όμως μερικές για τις οποίες θέλω να μου πείτε εσείς, κύριε Byrne, την εκτίμησή σας. Πρόκειται ιδίως για την τροπολογία 50, που συμπεριλαμβάνει τις τροφές για γάτες στην πρόταση του κ. Bφge, για τον οποίο ξέρω καλά ότι αντιμετωπίζει τα πάντα με μεγάλη προσοχή. Ακουσα όμως να λέτε επίσης ότι το ζήτημα των τροφών για γάτες είναι για σας προβληματικό. Πείτε μας, σας παρακαλώ, κάτι για τον κίνδυνο μόλυνσης από γάτες.
<P>
Ύστερα υπάρχουν μερικές τροπολογίες της κυρίας Attwooll και άλλων, ιδίως οι υπ' αριθ. 53, 54 και 55. Είναι τροπολογίες που περιορίζουν την παρούσα πρόταση χωρίς να επιφέρουν κάποια βελτίωση, ούτε καν για την κατάσταση στο Ηνωμένο Βασίλειο, πράγμα που θα μπορούσα να καταλάβω. Για παράδειγμα, δεν μπορεί κανείς να ξεχωρίσει την εκτροφή από την πάχυνση. Είναι μια εντελώς ανεπαρκής πρόταση. Κατανοώ την πρόταση που περιλαμβάνεται στο δεύτερο μέρος της τροπολογίας 56 να εξαιρεθούν συγκεκριμένα υλικά αν υπάρχει ένα καθορισμένο και καλό σύστημα σε ένα κράτος μέλος, πρέπει όμως να πω επίσης ξεκάθαρα πως στο σημερινό στάδιο της συζήτησης για τα ειδικά υλικά κινδύνου αυτό αποτελεί ένα επικίνδυνο μήνυμα για κράτη μέλη όπως η πατρίδα μου, που είναι πολύ επιφυλακτικά στα σημεία αυτά.
<P>
Λέω άλλη μια φορά ξεκάθαρα ότι οι επιπτώσεις στα κράτη μέλη μάλλον έχουν υπερεκτιμηθεί από ορισμένους συναδέλφους εδώ στο Σώμα. Ο κανονισμός αυτός δεν θα επιδεινώσει την κατάσταση εκείνων των κρατών που έχουν ένα καλό και λειτουργικό σύστημα, που έχουν υψηλό επίπεδο προστασίας. Όμως, για τις χώρες που δεν τα διαθέτουν αυτά θα αποτελέσει επιτέλους ένα μέσο που θα τις εξαναγκάσει να βάλουν και εκείνες σε πρώτη μοίρα την ασφάλεια και την προστασία της υγείας. Γι' αυτό δεν καταλαβαίνω απόλυτα τη δυσπιστία πολλών συναδέλφων, αυτό όμως μπορούμε ίσως να το διασαφηνίσουμε αργότερα κατά τη συζήτηση.
<P>
Κύριε Πρόεδρε, θα έχω ακόμη 3 λεπτά ομιλίας στο τέλος της συζήτησης και τότε θα επανέλθω σε ορισμένες απόψεις των συναδέλφων.

<SPEAKER ID=100 NAME="Bφge">
Κύριε Πρόεδρε, αγαπητοί συνάδελφοι, η Επιτροπή Γεωργίας και Ανάπτυξης της Υπαίθρου επιδοκιμάζει επίσης κατ' αρχήν την πρόταση της Επιτροπής, εφόσον ανταποκρίνεται στην υπόσχεση που είχε δώσει η Επιτροπή στο Κοινοβούλιο. Θέλω επίσης να επαινέσω θερμά την καλή συνεργασία μεταξύ των επιτροπών και των εισηγητών.
<P>
Έχουμε επισημάνει και παλαιότερα πόσο παράξενο είναι βασικά ότι μέχρι τώρα δεν υπάρχουν κοινές διατάξεις για την καταπολέμηση της τρομώδους νόσου, μολονότι η τρομώδης νόσος και η ΣΕΒ είχαν από την αρχή κάποια σχέση μεταξύ τους. Για εμάς είναι πολύ σημαντικό να αναζητήσουμε σε επιστημονική βάση και χωρίς πανικό μια διαφοροποιημένη προσέγγιση προληπτικής προστασίας του καταναλωτή. Πέραν των όσων είπε η εισηγήτρια, εμείς θεωρήσαμε σημαντικό το γεγονός ότι η Επιτροπή συμπεριέλαβε την αρχή της περιφερειακής καταπολέμησης της ΜΣΕ προκειμένου να εξασφαλίσει αφενός την αυστηρή καταπολέμηση της νόσου και αφετέρου τη σωστή εμπειρική εκτίμηση.
<P>
Θέλω επίσης να υπογραμμίσω τη σημασία που έχει για εμάς να συζητήσουμε με τον αρμόζοντα τρόπο για την αναπροσαρμογή των δεδομένων της ηλικίας των νοσούντων ζώων με στόχο τα μέτρα καταπολέμησης. Προσθέτω επίσης ότι, όταν αναφερόμαστε στη δυνατότητα καθιέρωσης δοκιμασιών, π.χ. σε περίπτωση διαφωνίας μεταξύ Επιτροπής και κρατών μελών, αλλά και μεταξύ Επιτροπής και τρίτων χωρών, η εφαρμογή δοκιμασιών μπορεί να συμβάλει στη διευκρίνιση του αν μια χώρα ανήκει στην πρώτη, στη δεύτερη ή στην τρίτη κατηγορία κινδύνου, αν π.χ. ορισμένα στατιστικά στοιχεία δεν μπορούν να ληφθούν με άλλον τρόπο.
<P>
Ωστόσο, δεν θέλω να κρύψω, κύριε Επίτροπε, πως η προβληματική σχετικά με τις τρίτες χώρες εξακολουθεί να υπάρχει για εμάς, όπως και το θέμα αν πρέπει να συμπεριληφθούν τα καλλυντικά και τα φαρμακευτικά προϊόντα. Ακόμη, περιμένουμε ότι η Επιτροπή θα καταθέσει πολύ σύντομα νομικές διατάξεις για τα ζωϊκά απόβλητα, για τα ζωάλευρα, προκειμένου από τη μια να ορίσει δικλείδες ασφαλείας, ώστε να έχει μέλλον ένα υπεύθυνο σύστημα ανακύκλωσης, και από την άλλη να διασφαλιστεί η προληπτική προστασία του καταναλωτή.
<P>
Υπάρχει ένα θέμα που θα εξακολουθήσει να είναι επίκαιρο: η διαφορετική προσέγγιση ορισμένων κρατών μελών σε σύγκριση με την πλειοψηφία σχετικά με το ερώτημα εάν είναι πιο σημαντικός ο ορισμός των υλικών κινδύνου ή η απομάκρυνση από την τροφική αλυσίδα ολόκληρης της αγέλης σε περίπτωση εμφάνισης κρούσματος ΣΕΒ. Οι επιστήμονες αποφεύγουν επίσης μέχρι σήμερα να δώσουν σαφή απάντηση σε αυτό.

<SPEAKER ID=101 NAME="Τρακατέλλης">
Κύριε Πρόεδρε, αν διδαχθήκαμε κάτι από την κρίση της σπογγώδους εγκεφαλοπάθειας των βοοειδών είναι ότι η υγεία αποτελεί την πρώτη προτεραιότητα έναντι όλων των άλλων πολιτικών. Αυτό στην ουσία αποτελεί την βάση για την εκπόνηση της υπό συζήτηση πρότασης κανονισμού και πρέπει να είναι η ευκαιρία για μια συστηματική προσπάθεια για την πρόληψη, τον έλεγχο και την εξάλειψη των μεταδοτικών σπογγωδών εγκεφαλοπαθειών.
<P>
Το πρόβλημα είναι γνωστό εδώ και πολλά χρόνια, δυστυχώς όμως ακόμη και σήμερα δεν πετύχαμε την εκρίζωση της νόσου, καθώς και τον εντοπισμό όλων των αιτίων που οδηγούν στην εκδήλωσή της, με αποτέλεσμα να υφίστανται ανησυχίες, περιορισμοί και ανωμαλίες στην παραγωγή και διάθεση προϊόντων ζωικής προέλευσης. Επιβάλλεται επομένως η λήψη μέτρων σε όλη την Κοινότητα, που πρέπει να μας οδηγήσουν: πρώτον, στην αποτελεσματική διασφάλιση της προστασίας της δημόσιας υγείας, δεύτερον, στην ανάκτηση της εμπιστοσύνης των καταναλωτών, που με τη σειρά της θα βοηθήσει στην ανάπτυξη και σωστή λειτουργία της εσωτερικής αγοράς. Ένα από τα σημαντικά μέτρα που προτείνονται στον Κανονισμό είναι η καθιέρωση δοκιμασιών ταχείας διάγνωσης, διότι ο γρήγορος εντοπισμός συνιστά ένα σημείο κλειδί στην καταπολέμηση της νόσου. Επομένως, οι δοκιμασίες αυτές που είναι σε θέση να μας δώσουν αποτελέσματα εντός σχετικά μικρού χρονικού διαστήματος θα βοηθήσουν αποφασιστικά στη λήψη άμεσων και κατάλληλων μέτρων.
<P>
Ήδη σήμερα έχουν προταθεί τρία τεστ, προβλέπουμε δε στο μέλλον ότι θα έχουμε βελτιώσεις στον τομέα αυτό, αλλά και δοκιμασίες ταχείας διάγνωσης σε ζωντανά ζώα, ώστε να μπορούμε να παρακολουθούμε καλύτερα πώς διαμορφώνεται στην Ευρωπαϊκή Ένωση η επιδημιολογική εικόνα των μεταδοτικών σπογγοειδών εγκεφαλοπαθειών.
<P>
Ένα δεύτερο σημείο-μέτρο, αποτελεί η καθιέρωση ενδελεχούς επιδημιολογικής μελέτης η οποία θα βασίζεται εκτός των άλλων και σε εργαστηριακές εξετάσεις βάσει ενός καθορισμένου πρωτοκόλλου. Εξάλλου, η θέσπιση ομοιόμορφων διαδικασιών, καθώς και τα απολύτως συγκρίσιμα αποτελέσματα των αναλύσεων από εθνικά και κοινοτικά εργαστήρια αναφοράς θα μας βοηθήσουν στην στενή παρακολούθηση, καθώς και στην δημιουργία αξιόπιστων επιστημονικών δεδομένων, αλλά και μεθόδων διάγνωσης που θα περιλαμβάνουν και τις δοκιμασίες ταχείας διάγνωσης. Καλό θα ήταν παράλληλα να παρακολουθήσουμε και την εξέλιξη της επιστημονικής εικόνας της νέας παραλλαγής της νόσου Creutzfeldt-Jacob, που ως γνωστόν προσβάλλει τον άνθρωπο και οφείλεται στα τρόφιμα που προέρχονται από ζώα μολυσμένα με σπογγώδη εγκεφαλοπάθεια των βοοειδών.
<P>
Τέλος, η υπόνοια παρουσίας οιασδήποτε σπογγώδους εγκεφαλοπάθειας σε οποιοδήποτε ζώο πρέπει να κοινοποιείται στην αρμόδια αρχή ώστε να είμαστε σε θέση να λάβουμε τα κατάλληλα μέτρα. Στο σημείο αυτό, κύριε Πρόεδρε, θα ήθελα να τονίσω ότι είμαι της γνώμης ότι για την αποτελεσματική εκρίζωση της νόσου πρέπει όντως να γίνεται η εξολόθρευση όλου του κοπαδιού, παρά το κόστος που έχει η εφαρμογή αυτού του μέτρου, τόσο το οικονομικό, όσο και το συναισθηματικό. Για το λόγο αυτό, η αποζημίωση που θα δίνεται από την Επιτροπή στους δικαιούχους πρέπει να είναι ουσιαστική. Βεβαίως, είναι δύσκολο όταν είναι άρρωστο ένα ζώο ανάμεσα σε πάρα πολλά, επειδή είναι πάρα πολύ δύσκολο να διακρίνουμε εάν υπάρχουν ζώα τα οποία φαινομένικά μπορεί να είναι υγιή, αλλά αργότερα να αρρωστήσουν, για αυτό ακριβώς προτείνεται αυτό το μέτρο. "Κάλλιον το προλαμβάνειν παρά το θεραπεύειν", είχε πει πριν από πολλά χρόνια ο Ιπποκράτης, θέτοντας τη βάση της προληπτικής δράσης σε θέματα υγείας, πολύ περισσότερο μάλιστα καθώς δεν υπάρχει θεραπεία, ούτε για τη σπογγώδη εγκεφαλοπάθεια των βοοειδών, ούτε για την παραλλαγή της νόσου αυτής στον άνθρωπο, δηλαδή την νέα παραλλαγή Creutzfeldt-Jacob.
<P>
Τελειώνοντας, θα ήθελα να συγχαρώ και να ευχαριστήσω τόσο τον κ. Bφge, που ήταν ο εισηγητής από πλευράς Επιτροπής Γεωργίας, όσο και την κυρία Roth-Behrendt, που ήταν η εισηγήτρια από την πλευρά Επιτροπής Περιβάλλοντος, διότι πραγματικά και με τη συνεργασία τους και με την βοήθεια όλων των άλλων συναδέλφων, νομίζω ότι έρχεται εδώ ένας πολύ καλύτερος κανονισμός, διαμορφώθηκε πραγματικά κάτι το οποίο είναι πολύ καλύτερο από αυτό το οποίο αρχικά είχε καταθέσει η Επιτροπή στο Κοινοβούλιο.

<SPEAKER ID=102 NAME="Whitehead">
Κύριε Πρόεδρε, επιθυμώ και εγώ να επιδοκιμάσω και να επαινέσω το έργο της κυρίας Roth-Behrendt και του κυρίου Bφge πάνω σε αυτό το ζήτημα καθώς και τις αρχικές προτάσεις της Επιτροπής.
<P>
Θα πρέπει να δοθεί προτεραιότητα στην ασφάλεια, και καταλαβαίνουμε όλοι ότι προκειμένου να λαμβάνονται οι ίδιες προφυλάξεις σε όλα τα κράτη μέλη χρειάζεται να εφαρμόσουμε μια σειρά μέτρων που δεν έχουν ακόμη θεσμοθετηθεί.
<P>
Πρέπει να συγχαρούμε τον Επίτροπο Byrne που έχει προχωρήσει τόσο σε αυτό το θέμα. Με αυτές τις προτάσεις σημειώνεται σημαντική πρόοδος στον τομέα του διαγνωστικού ελέγχου, ως προς την υιοθέτηση μιας πιο σκεπτικιστικής στάσης όσον αφορά τα ζώα για τα οποία θα έπρεπε να υπάρχουν υπόνοιες, οι οποίες όμως δεν υπήρχαν σε μερικά κράτη μέλη, και όσον αφορά τη γενικότερη προοπτική να εξετάζονται τα νεκρά ζώα για το ενδεχόμενο να έχουν προσβληθεί από ΣΕΒ.
<P>
Ωστόσο, καταγόμενος από το κράτος μέλος που πρώτο υπέστη όλες τις σοβαρές συνέπειες της ΣΕΒ και που πρωτοπορεί επίσης ως εκ τούτου στον αγώνα για την εξάλειψη του προβλήματος, έχω κάτι να πω. Εδώ και πολύ καιρό θανατώνουμε στο Ηνωμένο Βασίλειο όλα τα ζώα ηλικίας άνω των 30 μηνών που έχουν απομακρυνθεί από την τροφική αλυσίδα. Καταφέραμε να αντιμετωπίσουμε το πρόβλημα που δημιουργείται από την πιθανότητα της μετάδοσης μέσω της μητέρας απομακρύνοντας επίσης όσα ζώα μπορεί να κινδυνεύουν λόγω γενεαλογίας. Από την πλευρά μας, δεδομένων των μέτρων που λαμβάνουμε, θεωρούμε ότι δεν υπάρχει κανένας απολύτως λόγος να εισαγάγουμε επιπλέον τη σφαγή ολόκληρης της αγέλης, όπως έγινε σε κάποιες άλλες χώρες. Μας ζητείται όχι μόνο να εφαρμόσουμε μια πολιτική περιορισμών αλλά και να υιοθετήσουμε κάτι εντελώς καινούριο μήπως και χρειαστεί. Αυτό θα είχε πολύ μεγάλο κόστος χωρίς να μας απαλλάσσει ούτε από μια επιπλέον περίπτωση όπου θα υπήρχαν υποψίες για ΣΕΒ.
<P>
Θα ήθελα να υπενθυμίσω στους παρευρισκόμενους ότι με τα επιπλέον μέτρα ασφαλείας που λαμβάνουμε εμείς στο Ηνωμένο Βασίλειο εξάγουμε στην Κοινότητα μόνο σφάγια χωρίς κόκαλα που έχουν περάσει από αυστηρούς ελέγχους και μέτρα ασφάλειας.
<P>
Υπό τις παρούσες συνθήκες ως εκ τούτου κατατέθηκαν από διάφορους βουλευτές του Ηνωμένου Βασιλείου κάποιες τροπολογίες τις οποίες θα ενέκρινα σε αυτή τη συζήτηση. Θα ήμουν πολύ ευτυχής να ακούσω αν ο Επίτροπος πιστεύει ότι μπορεί να δεχτεί πως σε κάποιες περιπτώσεις - ειδικότερα εν όψει της θανάτωσης των ζώων ηλικίας άνω των 30 μηνών στο Ηνωμένο Βασίλειο - για τις χώρες που είναι ομολογουμένως υψηλού κινδύνου, αλλά όπου επίσης λαμβάνονται τώρα πολύ αυστηρές προφυλάξεις, είναι απαραίτητες κάποιες παρεκκλίσεις τις οποίες θα θεωρούσε ικανοποιητικές. Ειλικρινά το ελπίζω.

<SPEAKER ID=103 LANGUAGE="SV" NAME="Olsson">
Κύριε Πρόεδρε, κατ' αρχάς θέλω να απευθυνθώ στον Επίτροπο και να δηλώσω ότι φυσικά καλωσορίζω αυτή την πρόταση. Δεύτερον, θέλω να συγχαρώ την κ. Roth-Behrendt για την πολύ καλή δουλειά της. Θέλω επίσης να ευχαριστήσω τον κ. Bφge. Υποστηρίζω κατά βάση όλες τις προτάσεις τροπολογίας της Επιτροπής Περιβάλλοντος, Δημόσιας Υγείας και Πολιτικής των Καταναλωτών.
<P>
Σήμερα γνωρίζουμε ελάχιστα για τη ζωή. Όμως, η ζωή δεν είναι, ας πούμε, ολοκληρωμένη, αλλά εξελίσσεται διαρκώς. Εξελίσσεται όχι μόνο προς τη θετική κατεύθυνση, αλλά και προς την αρνητική. Νέες μολυσματικές ουσίες και νέα προβλήματα παρουσιάζονται εκ των υστέρων. Η κρίση ΣΕΒ αποτελεί ένα παράδειγμα αυτού του φαινομένου. Υπάρχουν ωστόσο πολύ περισσότερα παραδείγματα.
<P>
Δύο πράγματα πρέπει λοιπόν να γίνουν. Το ένα είναι αυτό με το οποίο ασχολούμαστε σήμερα, δηλαδή να προσπαθήσουμε να αντιμετωπίσουμε τόσο τη ΣΕΒ όσο και τις ΜΣΕ, που συνιστούν μια ευρύτερη έννοια. Πρέπει να φροντίσουμε να μην επαναληφθεί. Όμως, πρέπει επίσης να βρούμε μεθόδους για να υπερνικήσουμε παρόμοιες τραγωδίες στο μέλλον. Τέτοιου είδους τραγωδίες δεν θα εμφανιστούν βέβαια στον ίδιο ακριβώς τομέα, αλλά κάπου αλλού. Αυτό χαρακτηρίζει τη συγκεκριμένη συζήτηση, αλλά μας διδάσκει επίσης ότι πρέπει να έχουμε ένα πλήρες κανονιστικό πλαίσιο για ολόκληρη την ενιαία αγορά της ΕΕ. Πρέπει να έχουμε τους ίδιους κανονισμούς, οι οποίοι πρέπει να ελέγχονται κατά τον ίδιο τρόπο. Όλοι πρέπει να αντιμετωπίζονται κατά τον ίδιο τρόπο.
<P>
Στις συζητήσεις που έλαβαν χώρα στην Επιτροπή Περιβάλλοντος, Δημόσιας Υγείας και Πολιτικής των Καταναλωτών και στις κομματικές ομάδες καθώς και σε αυτές που διεξάγονται τώρα εδώ στην Ολομέλεια υπήρξαν διαφορές σε ό,τι αφορά τη στάση απέναντι σε αυτό το θέμα, που είναι κατανοητές, και εδώ αναφέρομαι στην τελευταία παρέμβαση. Το Ηνωμένο Βασίλειο επλήγη ιδιαιτέρως. Κατανοώ απολύτως ότι εκεί έχουν κάποιες απόψεις σχετικά με κάποια πιθανά μέτρα λιτότητας. Επιτρέψτε μου όμως να πω κάτι που είναι εξαιρετικά σημαντικό: δεν πρέπει επ' ουδενί να βρεθούμε στη θέση να λαμβάνουμε υπόψη μας τα βραχυπρόθεσμα οικονομικά οφέλη θέτοντας κατ' επέκταση μακροπρόθεσμα σε κίνδυνο την ασφάλεια. Ελλοχεύει ο κίνδυνος να υπερισχύσει η βραχυπρόθεσμη οικονομία και κατ' επέκταση να μην επικρατήσει η λογική και η προνοητικότητα.
<P>
Στη συνάδελφο κ. Attwooll, που ανήκει στην Ομάδα μου, πρέπει να πω ότι καταλαβαίνω απολύτως τις εν λόγω προτάσεις τροπολογίας, δεν μπορώ όμως να τις στηρίξω διότι κάτι τέτοιο θα είχε ως συνέπεια να φανούμε ασαφείς, να στέλνουμε εσφαλμένα μηνύματα. Πιστεύω πως σε αυτό εδώ το πλαίσιο της λήψης αποφάσεων γι' αυτή την έκθεση είναι πολύ σημαντικό να δώσουμε ένα απολύτως σαφές μήνυμα για την αταλάντευτη κρίση μας σε ό,τι αφορά την ασφάλεια των τροφίμων. Είναι σημαντικό ενόψει της προσεχούς συζήτησης σχετικά με ολόκληρο αυτό το εγχείρημα της κοινοποιηθείσας Λευκής Βίβλου.

<SPEAKER ID=104 LANGUAGE="NL" NAME="Staes">
Κύριε Πρόεδρε, συνάδελφοι, κυρία εισηγήτρια, όπως λέμε στη Φλάνδρα, είναι προτιμότερη η πρόληψη από τη θεραπεία. Υποθέτω πως και εσείς λέτε κάτι ανάλογο στις πατρίδες και στις περιφέρειές σας. Θα ήθελα να συγχαρώ θερμά τη συνάδελφο Roth-Behrendt για την έκθεσή της. Η Ομάδα μου δεν υπέβαλε καμία τροπολογία στην έκθεση αυτή. Συμφωνούμε απολύτως μαζί σας. Υποστηρίζουμε ανεπιφύλακτα την έκθεση και εκφράζουμε την εμπιστοσύνη μας προς την εισηγήτρια.
<P>
Η πρόταση προέρχεται ως γνωστόν από μια δέσμευση που είχε αναληφθεί στο παρελθόν σε σχέση με την επιτροπή για την παρακολούθηση των συστάσεων σχετικά με τη ΣΕΒ, και γι' αυτό τη θεωρούμε εξαιρετικά χρήσιμη. Θα ήθελα να διατυπώσω εν συνεχεία κάποια σχόλια.
<P>
Κατ' αρχάς, η αρχή του περιφερειακού χαρακτήρα και η διαφοροποίηση ανά περιφέρεια συμβάλλουν στην αποτελεσματική καταπολέμηση της μεταδοτικής σπογγώδους εγκεφαλοπάθειας. Ρωτήστε να σας το επιβεβαιώσουν αυτό και οι συνάδελφοι από τη Σκωτία και την Ουαλία.
<P>
Δεύτερον, υπάρχουν σήμερα δοκιμασίες ταχείας διάγνωσης της σπογγώδους εγκεφαλοπάθειας στα βοοειδή. Ως Επιτροπή Περιβάλλοντος πολύ σωστά θέλουμε να εξασφαλιστεί η δυνατότητα χρήσης αυτών των μεθόδων προκειμένου να υπάρχει καλύτερος έλεγχος της κατάστασης. Γνωρίζουμε βέβαια όλοι πως οι δοκιμασίες αυτές δεν έχουν ακόμα τελειοποιηθεί επιστημονικά και ότι κατά την πραγματοποίησή τους δεν γνωρίζουμε επακριβώς σε ποιο στάδιο βρίσκεται η ασθένεια. Πιστεύω ωστόσο πως οι δοκιμασίες αυτές είναι τελικά χρήσιμες. Θεωρώ πως θα πρέπει να στηρίξουμε τις επιστημονικές έρευνες που διεξάγονται σχετικά.
<P>
Τρίτον, συμφωνώ με την απαίτηση να θανατώνεται ή να απομακρύνεται ολόκληρο το κοπάδι σε όσες εκμεταλλεύσεις εντοπίζεται η ασθένεια.
<P>
Τέταρτον, χρειάζεται πραγματικά συμπληρωματική νομοθεσία για προϊόντα όπως τα καλλυντικά, τα φάρμακα και τα φαρμακευτικά προϊόντα, τα οποία δεν καλύπτονται αυτή τη στιγμή.
<P>
Θα ήθελα τέλος να αναφερθώ σε εκείνες τις τροπολογίες, οι οποίες πραγματικά αποσκοπούν στη μεταφορά ορισμένων σημείων από τα παραρτήματα στο κύριο σώμα της έκθεσης. Πιστεύω πως κάτι τέτοιο είναι σημαντικό για να υπάρξει περισσότερη δημοκρατία χωρίς να καταφύγουμε στη διαδικασία της επιτροπολογίας και προκειμένου να εξασφαλίσουμε περισσότερους ελέγχους από το Κοινοβούλιο. Πιστεύω πως οι τροπολογίες αυτές είναι εξαιρετικά ουσιαστικές.

<SPEAKER ID=105 NAME="Κόρακας">
Κύριε Πρόεδρε, η συζητούμενη πρόταση κανονισμού δεν αποσκοπεί στην αντιμετώπιση των προβλημάτων, όπως υποκριτικά ισχυρίζεται η Επιτροπή, αλλά στο να συγκαλύψει τα προβλήματα που παρουσιάστηκαν σε ορισμένες χώρες, γενικεύοντάς τα και καθιστώντας τα προβλήματα όλων. Γι' αυτό χρειάζεται να αλλάξει, ιδίως στα σημεία που προσδιορίζουν την κατάταξη των χωρών σε κατηγορίες.
<P>
Αν πραγματικά ήθελε η Επιτροπή να προστατέψει τη δημόσια υγεία από τις σπογγώδεις εγκεφαλοπάθειες, θα είχε προτείνει προ πολλού τους κανόνες αποτροπής τέτοιων κινδύνων, πράγμα που δεν έκανε. Θα είχε προβλέψει τις απαραίτητες διαδικασίες και ποινές. Όμως τα συμφέροντα των πολυεθνικών επιχειρήσεων τροφίμων που έχουν υποτάξει τα πάντα στη λογική του υπερκέρδους δεν επέτρεψαν κάτι ανάλογο. Έτσι, η πρωτοβουλία αυτή της Επιτροπής εκδηλώθηκε όταν η κατάσταση έγινε πλέον ανεξέλεγκτη ­με τις διοξίνες για παράδειγμα­ ώστε σήμερα να επιχειρείται να δοθεί η εικόνα κάποιου ελέγχου.
<P>
Το συμπέρασμα που βγαίνει από το σχέδιο κανονισμού είναι ότι μάλλον πρόκειται για συσκότιση της κατάστασης. Εκεί οδηγεί τα πράγματα η διαδικασία ταξινόμησης των χωρών, σύμφωνα με την οποία, αντί να παίρνεται υπόψη το βασικότερο κριτήριο που είναι η ύπαρξη ή όχι περιστατικού εγκεφαλοπάθειας στα εκτρεφόμενα βοοειδή τους, λαμβάνονται υπόψη άλλες πλευρές για την κατάταξή τους σε μια κατηγορία. Το χειρότερο όμως είναι ότι θεωρητικά, εάν μια χώρα μέλος καταφέρει να αποδείξει ότι έχει θεσπίσει συστήματα ελέγχου της παραγωγής της, ακόμα και αν σημειώθηκαν σ' αυτήν κρούσματα εγκεφαλοπάθειας, είναι δυνατό να καταλάβει θέση ισότιμη με μια άλλη, στην οποία δεν υπήρξαν ποτέ τέτοια κρούσματα.
<P>
Στο ίδιο πνεύμα, εξίσου ισοπεδωτικά, είναι και τα υπόλοιπα μέτρα που προτείνονται, όπως η υποχρεωτική αφαίρεση διαφόρων οργάνων (σπλήνας, εγκεφάλου, νωτιαίου μυελού κλπ.). Τα μέτρα αυτά θα οδηγήσουν σε δυσφήμηση της παραγωγής κρέατος χωρών στις οποίες δεν σημειώθηκε κρούσμα εγκεφαλοπάθειας και σε δυσφήμηση του αιγοπρόβειου κρέατος, αφού δεν τεκμηριώνεται επιστημονικά με επάρκεια η ευαισθησία του στον μολυσματικό παράγοντα της σπογγώδους εγκεφαλοπάθειας. Ταυτόχρονα, για τα αιγοπρόβατα, οι προτεινόμενες αφαιρέσεις των παραπάνω οργάνων και ιστών, με τον τρόπο που θα γίνονται, θα οδηγήσουν σε καταστροφή και αδυναμία διάθεσης του κρέατός τους στο εμπόριο· έμμεσα δηλαδή, με τον τρόπο αυτό, θα εκτοπιστεί από την αγορά το αιγοπρόβειο κρέας, με κάλυψη των αναγκών από άλλα είδη κρέατος προερχόμενα από μεγαλύτερα ζώα, και θα απαγορευθούν παραδοσιακά φαγητά όπως το κοκορέτσι και το σπληνάντερο. Είμαστε λοιπόν αντίθετοι με την πρόταση της Επιτροπής.

<SPEAKER ID=106 NAME="Hyland">
Κύριε Πρόεδρε, είμαι ευτυχής που μου δίνεται η ευκαιρία μιας σύντομης συμβολής σε αυτή τη συζήτηση και συγχαίρω την εισηγήτρια για το εξαιρετικό της έργο. Το Κοινοβούλιο έχει ασφαλώς αφιερώσει πολύ χρόνο εξ ονόματος των πολιτών του στο σημαντικό θέμα της ασφάλειας των τροφίμων, διασφαλίζοντας συγχρόνως πως οι αγρότες μας μπορούν να λειτουργούν σε ένα πλαίσιο παραγωγής που χαρακτηρίζεται από ανιχνευσιμότητα, που είναι ο μοναδικός τρόπος για να αποκατασταθεί πλήρως η εμπιστοσύνη του καταναλωτή στη μεγάλη ποικιλία των τροφίμων ποιότητας που παράγονται από τους Ευρωπαίους αγρότες. Γι' αυτόν τον λόγο είναι υψίστης σημασίας η δημιουργία μιας ενιαίας νομικής βάσης για τον έλεγχο και την πρόληψη της εξάπλωσης της ΣΕΒ και της τρομώδους νόσου και εξακολουθεί να υπάρχει, όπως ακούστηκε και από άλλους ομιλητές, έλλειψη συνοχής όσον αφορά την εφαρμογή των κανονισμών σε μεμονωμένα κράτη μέλη.
<P>
Θα παρότρυνα τον Επίτροπο Byrne να δώσει προτεραιότητα στην καθιέρωση αυτού του επιπέδου συνοχής που αποτελεί τον μοναδικό τρόπο με τον οποίο μπορούμε να πείσουμε τους καταναλωτές μας ότι ακολουθούμε μια κοινή πολιτική όσον αφορά την προστασία της δημόσιας υγείας. Όπως έχω πει σε προηγούμενες συζητήσεις, οι αγρότες είναι θύματα περιστάσεων που ξεφεύγουν από τον έλεγχό τους και όσοι είναι υπεύθυνοι για την παρασκευή ζωοτροφών που θέτουν σε κίνδυνο τη δημόσια υγεία, ολόκληρη την κτηνοτροφία μας αλλά και το αγροτικό εισόδημα θα πρέπει να λογοδοτήσουν για πολλά. Αυτό το Κοινοβούλιο πρέπει να επαγρυπνεί ώστε να εξασφαλίσει ότι αυτό δεν θα επαναληφθεί ποτέ πια.
<P>
Χαιρετίζω τη δυνατότητα χρησιμοποίησης δοκιμασιών ταχείας διάγνωσης για τον καλύτερο εντοπισμό των ΜΣΕ στα βοοειδή και πιστεύω, κύριε Επίτροπε, ότι θα πρέπει να εξεταστεί περαιτέρω η χρήση τους ως μέσο καθιέρωσης του ζωοϋγειονομικού καθεστώτος στα κράτη μέλη.
<P>
Για τη χώρα μου, την Ιρλανδία, οι εξαγωγές τροφίμων, και συγκεκριμένα βοείου κρέατος είναι υψίστης σημασίας για την οικονομία μας και για το εισόδημα των αγροτών. Μπορώ να πω ότι έχουμε κάνει ό,τι ήταν δυνατόν για την αντιμετώπιση αυτού του προβλήματος, συμπεριλαμβανομένης της απομάκρυνσης ολόκληρης της αγέλης σε περιπτώσεις όπου έχει πράγματι ανιχνευθεί κάποιο μολυσμένο ζώο.
<P>
Εν κατακλείδι, επιτρέψτε μου να πω ότι οι αγρότες ανταποκρίνονταν ανέκαθεν με θετικό τρόπο στη θέσπιση κανονισμών για τη δημόσια υγεία και το υγειονομικό καθεστώς των ζώων που εκτρέφονται για την παραγωγή ειδών διατροφής. Το καθήκον τους ως εγγυητών της ασφάλειας και της ποιότητας τροφίμων καθίσταται, όπως γνωρίζουν όλοι σε αυτό το Κοινοβούλιο, ολοένα και πιο δύσκολο. Σε πολλές περιπτώσεις η συμβολή τους στην κοινωνία θεωρείται κάτι δεδομένο, χωρίς φυσικά να αποζημιώνονται πάντα επαρκώς με ένα λογικό εισόδημα.

<SPEAKER ID=107 LANGUAGE="FR" NAME="Martinez">
Κύριε Πρόεδρε, κυρία εισηγήτρια, κύριε συντάκτη γνωμοδότησης και κύριε Επίτροπε, συζητούμε μια πρόταση κανονισμού για την πρόληψη των μεταδοτικών σπογγωδών εγκεφαλοπαθειών, δηλαδή του εκφυλισμού του εγκεφάλου στα βοοειδή, στα πρόβατα, στους πιθήκους, στις αντιλόπες, στις γάτες, ακόμα δε και στον άνθρωπο, αφού στη Μεγάλη Βρετανία σημειώθηκαν 53 κρούσματα άτυπης Creutzfeldt-Jakob, όλα τους θανατηφόρα.
<P>
Θα εγκρίνουμε λοιπόν κανόνες για την πρόληψη μιας επιδημίας που είναι γνωστή από το 1986, δηλαδή εδώ και δεκατέσσερα χρόνια. Όπως και να το κάνουμε είναι λίγο αργά για να αντιδράσουμε, αλλά είναι αλήθεια ότι στη διάρκεια αυτών των δεκατεσσάρων ετών κάναμε πολλά πράγματα. Τον προηγούμενο μήνα π.χ. αποφασίσαμε να κολλήσουμε ετικέτες στο κρέας για να προειδοποιήσουμε τους καταναλωτές. Η Επιτροπή μάς είπε ότι δεν μπορούσε να κολλήσει τις ετικέτες πριν από το 2002, δηλαδή δεκαέξι χρόνια μετά την εμφάνιση της νόσου, αλλά τελικά κάτι έγινε. Συζητήσαμε με τον κ. Delors, συζητήσαμε με τον κ. Santer, με τον κ. Prodi, με τον κ. McSharry, τον αρμόδιο για τη γεωργία Επίτροπο, με τον κ. Steichen, με τον κ. Fischler. Συστήσαμε εξεταστική επιτροπή, της οποίας μάλιστα προήδρευε ο συνάδελφός μας κ. Bφge, μια προσωρινή επιτροπή παρακολούθησης. Καταθέσαμε μάλιστα και πρόταση μομφής με την οποία δεν συμφωνούσε ο κ. Bφge. Είχαμε ακροάσεις με εμπειρογνώμονες: τον κ. Dirringer, Γερμανό ειδικό στους ιούς, τον κ. Picoud, τον κ. Dormont, Σκωτσέζους ειδικούς. Ο Πορτογάλος συνάδελφός μας Garcia ήταν ειδικός. Είχαμε συζητήσεις, επείγουσες ερωτήσεις για την απαγόρευση, κ.λπ..
<P>
Μετά από δεκατέσσερα χρόνια συζητήσεων οι επιζώντες αυτού του σχεδόν εικοσαετούς πολέμου - ο κ. Graefe zu Baringdorf, ο κ. Cunha, ο κ. Bφge και ο υποφαινόμενος - δεν είμαστε πολλοί τον αριθμό: ο κ. Happart έχει φύγει και μάλιστα ο συνάδελφός μας Pagel έχει πεθάνει. Πιστεύω λοιπόν ότι τελικά θα ήταν καλό για τους πιο πρόσφατους συναδέλφους μας να κάνω ένα είδος αρνητικού απολογισμού αυτής της υπόθεσης, πέραν των προβλημάτων με τη νομική βάση, που λαμβάνεται από το άρθρο 100 Α, ή με την παρακολούθηση της ΣΕΒ.
<P>
Αφετηρία αυτής της υπόθεσης είναι οι ποσοστώσεις γάλακτος του 1984. Για να έχουν την καλύτερη αναφορά ως προς το γάλα οι Βρετανοί φίλοι μας πίεζαν τις αγελάδες όπως τους κινητήρες: τις υπερσίτιζαν. Και για να εξοικονομήσουν από το κόστος διατροφής τάιζαν τις αγελάδες με σφάγια μεταμορφωμένα σε άλευρα. Και για να εξοικονομήσουν περισσότερο μαζούτ κατά την παρασκευή των αλεύρων ελάττωσαν τη θερμοκρασία ψησίματος δίνοντας έτσι τη δυνατότητα στον παθογόνο παράγοντα να επιβιώσει. Η ΣΕΒ είναι το τραγικό τέκνο του αγώνα ταχύτητας για το κέρδος και του βρετανικού γεωργικού μοντέλου.
<P>
Από το 1986 γνωρίζαμε τη νόσο. Μέχρι το 1996 δεν κάναμε και τίποτα σπουδαίο. Γιατί; Διότι έπρεπε να πλασάρουμε στην κοινή γνώμη τη Συνθήκη του Μάαστριχτ. Δεν έπρεπε να της δημιουργήσουμε πανικό. Ήξερε λοιπόν ο Τύπος, ήξερε η Επιτροπή, ήξερε το Ευρωπαϊκό Κοινοβούλιο, αλλά δεν μίλησε κανείς. Και όταν τον Μάρτιο του 1996 οι Αγγλοι, δια στόματος των Βρετανών Υπουργών Γεωργίας και Υγείας, ομολόγησαν ότι η νόσος μπορούσε να μεταδοθεί στον άνθρωπο, δεν ελήφθησαν τα απαραίτητα μέτρα. Γιατί; Διότι αυτή τη φορά δεν επρόκειτο πλέον για το πλασάρισμα της Συνθήκης του Μάαστριχτ, αλλά της Συνθήκης του Αμστερνταμ, και δεν έπρεπε να πανικοβάλλουμε την κοινή γνώμη. Επομένως, από τη σιωπή στο ψέμα η επιδημία εγκαταστάθηκε με την εικόνα που γνωρίζουμε.
<P>
Πρώτον, η ΣΕΒ δεν έχει εξαφανιστεί από τη Μεγάλη Βρετανία ούτε και θα εξαφανιστεί. Δεύτερον, η καθυστερημένη απαγόρευση των αλεύρων δεν εξάλειψε τη μόλυνση. Τρίτον, είτε η μόλυνση έχει διασταυρωθεί με τα άλευρα που δίνονται στις όρνιθες είτε υπάρχει τρίτη οδός μόλυνσης. Εκτός από τη μόλυνση μέσω της μητέρας, υπάρχει μάλλον μετάδοση από τα χωράφια, από τα βοσκοτόπια, από τη χορτονομή, και, όπως με την τρομώδη νόσο των προβάτων, υπάρχουν μάλλον καταραμένες γαίες, όπου το πρίον δημιουργεί κύστη και επανακάμπτει όταν εμφανιστούν εκεί βοοειδή. Τέταρτον, η Μεγάλη Βρετανία και οι βιομήχανοι που ρύπαναν δεν πλήρωσαν. Αυτοί που πλήρωσαν είναι οι αθώοι αγρότες, οι καλλιεργητές δημητριακών, όπως ακριβώς πληρώνουν οι αγρότες για το Κοσσυφοπέδιο.
<P>
Μπορούμε λοιπόν να πούμε ότι η οδηγία και ο κανονισμός είναι συμπαθητικοί, αλλά λίγο υποκριτικοί. Όλοι συμφωνούμε να υπάρχουν κανόνες σχετικά με την πρόληψη, να γίνουν δεκτές οι τροπολογίες της Επιτροπής Γεωργίας, η οποία εξάλλου θα έπρεπε να ήταν η καθ' ύλην αρμόδια. Συμφωνούμε με τα σοφά μέτρα: πώς να αφαιρούμε, στα σφαγεία, τα λαγόνια οστά, τα γάγγλια, τους δωδεκαδακτύλους, τους λεμφαδένες, τους χιαστούς, τους διάμεσους, τους πλάγιους συνδέσμους, τους νεφρούς, τους αυχενικούς συνδέσμους, αλλά δεν είναι αυτή η ουσία. Στην καταστροφή της ΣΕΒ, την ώρα της αλήθειας, όταν χρειαζόταν προστασία, τα κράτη είναι αυτά που την παρείχαν. Και τούτο είναι το μέγα δίδαγμα της υπόθεσης των ΜΣΕ. Πρώτον, η προστασία παρέχεται πάντοτε από τα κράτη. Δεύτερον, αρχή της προφύλαξης σημαίνει να διαφυλάξουμε τα κράτη. Αυτό δεν μας εμποδίζει να οικοδομήσουμε την Ευρώπη, αλλά όπως τα παιδιά που φτιάχνουν σπιτάκια στον κήπο: για διασκέδαση. Να γιατί είμαστε όλοι εδώ, κύριε Πρόεδρε, μια καλή παρέα για να παίζουμε.

<SPEAKER ID=108 LANGUAGE="FR" NAME="Berniι">
Κύριε Πρόεδρε, κυρία Επίτροπε, αγαπητοί συνάδελφοι, η λογική του μέγιστου κέρδους οδηγεί σε κάθε παραλογισμό, ακόμα και στην εκτροφή των φυτοφάγων ζώων με ζωικά άλευρα. Δεν τρελάθηκαν μόνο οι αγελάδες. Αποτέλεσμα: η τρομώδης νόσος των προβάτων μεταδόθηκε στα βοοειδή υπό μορφή ΣΕΒ.
<P>
Η υγεία του καταναλωτή επιβάλλει τη χρήση κάθε μέσου για την ενεργό πρόληψη και καταπολέμηση αυτών των νόσων και των φορέων τους. Τα μέτρα που ελήφθησαν το 1997 αποδεικνύονται ακόμα πιο αναποτελεσματικά τώρα που οι επιστήμονες κάνουν λόγο για τρίτη οδό μόλυνσης. Είναι λοιπόν σκόπιμο να έχουμε στη διάθεσή μας αποτελεσματικά μέσα για την οριστική εκρίζωση, αν αυτό είναι δυνατό, των μεταδοτικών σπογγωδών εγκεφαλοπαθειών, δηλαδή να πλαισιώνεται και να εξετάζεται η όλη διαδικασία από τη στιγμή που τα απόβλητα χρησιμοποιούνται στη ζωική διατροφή, να καταστρέφονται τα υλικά κινδύνου σε περίπτωση υπονοιών, να απαγορεύεται η συμπερίληψη ζωικών πρωτεϊνών στη διατροφή των ζώων, να απαιτείται η ανιχνευσιμότητα με ένδειξη του τόπου γέννησης και της περιφέρειας εκτροφής των ζώνων, να εγκαθιδρυθούν, σε επίπεδο κρατών μελών, συστήματα εποπτείας εκ του σύνεγγυς, τα μόνα που μπορούν να εγγυηθούν αποτελεσματική καταπολέμηση και διαφανή παρακολούθηση, να επιβληθεί μια ταχεία και συστηματική διαδικασία διάγνωσης όπως και σε βάθος έλεγχοι, αν αυτό κρίνεται απαραίτητο. Τέλος, να θανατώνεται ολόκληρη η αγέλη στην περίπτωση που ένα μέλος της έχει μολυνθεί. Η ασφάλεια των τροφίμων έχει μεν αυτό το τίμημα, αλλά δεν θα πρέπει, από την άλλη πλευρά, να χρησιμεύει ως πρόφαση για την αμφισβήτηση της μεταφοράς ζώντων ζώων.

<SPEAKER ID=109 NAME="Fiori">
Κύριε Πρόεδρε, υπογραμμίζοντας την εξαιρετική εργασία της συναδέλφου κυρίας Roth-Behrendt και του συναδέλφου κυρίου Bφge, θα ήθελα να σταθώ σε μια πτυχή, επωφελούμενος από την παρουσία του Επιτρόπου κυρίου Byrne. Είναι προφανές ότι ο στόχος μας είναι η εκρίζωση, αυτό όμως συνεπάγεται κατά τη γνώμη μας ένα σοβαρότατο πρόβλημα γιατί οι επιπτώσεις των πρακτικών αποτέφρωσης των νεκρών ζώων στα εκτροφεία παρουσιάζουν αριθμητικά στοιχεία που είναι σημαντικά από αντικειμενική άποψη. Κατά συνέπεια, το οικονομικό κόστος και η οργανωτική τεχνική ευθύνη μπορεί να είναι ιδιαιτέρως σημαντικά, όπως πολύ σημαντικές μπορεί να είναι και οι περιβαλλοντικές επιπτώσεις που θα προκαλέσει μια τόσο μαζική χρήση της πρακτικής της αποτέφρωσης σε υψηλότατες θερμοκρασίες. Υπό την έννοια αυτή οφείλουμε να ρωτήσουμε την Επιτροπή - και να επιμείνουμε σχετικά για μια απάντηση - εάν υπάρχουν ήδη, έχουν πραγματοποιηθεί ή πρόκειται να πραγματοποιηθούν ρεαλιστικές εκτιμήσεις των ποσοτήτων των υλικών που προορίζονται για αποτέφρωση, σύμφωνα με τα διάφορα σενάρια κατηγοριοποίησης των κρατών, με αξιολόγηση των συνεπαγόμενων οικονομικών δαπανών οργάνωσης, ώστε να δοθεί έπειτα μια αναφορά στο Κοινοβούλιο.
<P>
Προκύπτει η ανάγκη να εμποδίσουμε τη δημιουργία σοβαρών στρεβλώσεων του ανταγωνισμού και ανισοτήτων στη στάση απέναντι τους παραγωγούς ως αποτέλεσμα της έγκρισης από την πλευρά των μεμονωμένων κρατών μελών διαφορετικών και μη συντονισμένων μεταξύ τους κατευθύνσεων. Είναι ανάγκη να προβλέψουμε τη λήψη εναρμονισμένων μέτρων οικονομικής ενίσχυσης, να παρέχουμε κοινές κατευθύνσεις οργανωτικού χαρακτήρα και να αναπτύξουμε, μέσω των μέτρων εφαρμοσμένης έρευνας, νέες τεχνολογίες διάθεσης με μικρότερες περιβαλλοντικές επιπτώσεις που θα προσφέρουν μορφές αξιοποίησης των υλικών στα πλαίσια του σεβασμού των απαιτήσεων ασφάλειας του καταναλωτή.
<P>
Η ανάπτυξη κοινών κατευθύνσεων μπορεί να παράσχει ισχυρότερες, πιο ισορροπημένες, και κατά συνέπεια πιο αποτελεσματικές λύσεις. Για παράδειγμα, θεωρούμε πως η πιθανότητα σύστασης υποχρεωτικών κοινοπραξιών διάθεσης, βάσει του προτύπου αυτών που προβλέπονται ήδη από τις νομοθεσίες ορισμένων κρατών μελών, θα μπορούσε να αποτελέσει μια συγκεκριμένη απάντηση στην ανάγκη να περιοριστεί η οικονομική επιβάρυνση των κτηνοτρόφων από τις πρακτικές διάθεσης και συγχρόνως, χάρη στην αύξηση του βαθμού κοινωνικού ελέγχου σχετικά με τη σωστή εκτέλεση της υπηρεσίας, να ενισχυθούν οι εγγυήσεις για τους καταναλωτές και για το περιβάλλον.
<P>
Κλείνοντας, μπορούμε να δηλώσουμε ότι η έγκριση του εν λόγω κανονισμού, ο οποίος είναι εξαιρετικός, θα δημιουργήσει την ανάγκη να αναπτύξουμε ένα σύνολο πρωτοβουλιών, μελέτης και εμβάθυνσης, αλλά και κανονιστικής ρύθμισης και τυποποίησης, στις οποίες ελπίζουμε ότι θα συμμετάσχει και το Κοινοβούλιο.

<SPEAKER ID=110 NAME="Myller">
Αξιότιμε κύριε Πρόεδρε, εξετάζουμε σήμερα μια εξαιρετικά σημαντική οδηγία, στόχος της οποίας είναι να δημιουργήσει μια ενιαία νομική βάση για τον έλεγχο και την πρόληψη των μεταδοτικών σπογγωδών εγκεφαλοπαθειών (ΜΣΕ). Ο σκοπός είναι να συγκεντρώσουμε σε μία πράξη όλες τις μέχρι σήμερα διατάξεις που αφορούν τις ΜΣΕ. Προκειμένου να μπορέσουμε να αποκαταστήσουμε την εμπιστοσύνη των καταναλωτών, είναι απαραίτητο να κάνουμε σε όλα τα επίπεδα όλα όσα περνάνε από το χέρι μας. Θέλω να ευχαριστήσω ιδιαιτέρως την εισηγήτρια της έκθεσης, κυρία Roth-Behrendt, η οποία εξετάζει πολύ δυναμικά το θέμα αυτό, και μπορεί κανείς να συμφωνήσει απόλυτα με τις προτάσεις της. Ο βουλευτής κ. Bφge από την πλευρά του διασφάλισε ότι οι σκέψεις αυτές θα γίνουν ευρύτερα αποδεκτές σε αυτό το Σώμα. Συμφωνώ ότι η Επιτροπή πραγματοποίησε από την πλευρά της καλή εργασία, την οποία μπορεί να στηρίξει το Κοινοβούλιο. Αντιθέτως, πρέπει να αναγκάσουμε τα κράτη μέλη να κατανοήσουν επιτέλους ότι το ζήτημα είναι σημαντικό και ότι πρέπει να κερδίσουμε την εμπιστοσύνη των καταναλωτών.
<P>
Θέλω ωστόσο να επιστήσω την προσοχή σε ένα ακόμη θέμα: εκείνες οι χώρες και οι εκμεταλλεύσεις στις οποίες δεν έχουν εκδηλωθεί ασθένειες στα ζώα θα πρέπει επίσης να μπορούν να εξασφαλίσουν ότι δεν θα υπάρξουν τέτοια προβλήματα ούτε και στο μέλλον. Γι' αυτό είναι σημαντικό να αυξήσουμε την περίοδο προφύλαξης αναφορικά με τον τρόπο μετακίνησης των ζώων από τη μια εκμετάλλευση στην άλλη από τα δύο στα έξι χρόνια. Πρέπει όλοι μας να επιμένουμε σταθερά στο γεγονός ότι η ανθρώπινη υγεία αποτελεί ακόμη και στην εσωτερική αγορά το σπουδαιότερο ζήτημα και προτάσσεται των αρχών του ελεύθερου ανταγωνισμού. Αυτό πρέπει να το έχουμε σαφώς υπόψη μας, ιδιαιτέρως σε ό,τι αφορά τα σημαντικά για τους καταναλωτές ζητήματα ειδών διατροφής.

<SPEAKER ID=111 NAME="Attwooll">
Κύριε Πρόεδρε, κύριε Επίτροπε, θα ήθελα και εγώ να συγχαρώ την κ. Roth-Behrendt για την έκθεσή της και να την ευχαριστήσω για το ανοιχτό πνεύμα που επέδειξε στη συζήτηση για τα σχετικά θέματα. Είναι σε θέση να εκτιμήσει ακόμα καλύτερα από ό,τι εγώ πόσο εξελίχθηκαν οι επιστημονικές απόψεις σχετικά με τις ΜΣΕ. Η Επιστημονική Συντονιστική Επιτροπή π.χ. αναγνώρισε πρόσφατα την ανάγκη να θεωρείται η σπονδυλική στήλη και τα ισχιακά γάγγλια ειδικό υλικό κινδύνου στο Ηνωμένο Βασίλειο μόνο για τα βοοειδή άνω των τριάντα μηνών και στην Πορτογαλία μόνο για τα βοοειδή άνω των έξι μηνών. Γι' αυτόν τον λόγο ορισμένοι από εμάς επιζητούν μια τροπολογία αριθ. 56 που θα επιτρέπει προσαρμογές σε αυτόν τον τομέα βάσει της συμβουλευτικής γνώμης της Επιστημονικής Συντονιστικής Επιτροπής αντί να απαιτούμε νέα νομοθεσία για την εφαρμογή τους.
<P>
Ομοίως, ορισμένα μέτρα καταπολέμησης των ΜΣΕ έχουν αποδειχθεί ήδη αποτελεσματικά. Αναφέρομαι στην απομάκρυνση των ζώων άνω των 30 μηνών από την αλυσίδα διατροφής, στη σφαγή και διάθεση ζώων για τα οποία υπάρχουν υπόνοιες παρουσίας ΣΕΒ, σε μια πλήρως ισχύουσα απαγόρευση ως προς τις ζωοτροφές και στην απομάκρυνση μιας μεγάλης ποικιλίας ειδικών υλικών κινδύνου. Όπου προβλέπονται αυτά τα μέτρα είναι μάλλον περιττό να επιβληθεί η πιο τεχνική απαίτηση του συστήματος εξαγωγών βάσει ημερομηνίας και του συστήματος πιστοποίησης ζώου στην εγχώρια αγορά, εξ ου και η τροπολογία αριθ. 53.
<P>
Επιπλέον, εφόσον δεν υπάρχουν ενδείξεις για οριζόντια μετάδοση του παράγοντα ΜΣΕ, δεν φαίνεται να υφίσταται επιστημονικά τεκμηριωμένη ανάγκη για σφαγή ολόκληρης της αγέλης. Αν και αναγνωρίζω πως ορισμένα κράτη μέλη μπορεί να επιθυμούν να εφαρμόσουν αυτή την τακτική, είμαι της άποψης πως δεν θα πρέπει να είναι υποχρεωτική. Στο Ηνωμένο Βασίλειο αντιμετωπίζουμε βεβαίως πολύ σοβαρά τις ΜΣΕ και τη ΣΕΒ και έχουμε δεσμευθεί για την ασφάλεια των καταναλωτών και για την προστασία των ζώων. Το μόνο που ζητάμε είναι, εφόσον έχουμε λάβει αυτά τα μέτρα, τα οποία θεωρούμε αποτελεσματικά, να μη μας ζητάτε να λάβουμε πρόσθετα μέτρα τα οποία δεν τεκμηριώνονται επιστημονικά.

<SPEAKER ID=112 LANGUAGE="FR" NAME="Vachetta">
Κύριε Πρόεδρε, στην έκθεσή της η κ. Roth-Behrendt επιμένει στην ενίσχυση των μέτρων προστασίας των καταναλωτών, αλλά και του πεδίου παρέμβασης του Κοινοβουλίου, φροντίζοντας όλα τα ζητήματα που είναι σημαντικά για την πρόληψη των ΜΣΕ να συμπεριλαμβάνονται στο διατακτικό του κανονισμού και όχι μόνο στα παραρτήματα που διαφεύγουν από τη διαδικασία συναπόφασης.
<P>
Αυτό το διπλό μέλημα αποδεικνύεται ιδιαίτερα δικαιολογημένο σήμερα, όπως μαρτυρεί η γαλλική εμπειρία. Πράγματι, δεδομένων όλων των ήδη ληφθέντων μέτρων, όπως είναι η απαγόρευση των ζωικών αλεύρων για τα βοοειδή, η νόσος των τρελών αγελάδων θα έπρεπε να αρχίσει να υποχωρεί στη Γαλλία. Ωστόσο, δεν συμβαίνει κάτι τέτοιο. Αντίθετα, ο αριθμός των κρουσμάτων αυξάνεται. Το πρόβλημα εδώ, πιο πολύ από το μέγεθος της επιδημίας από ποσοτικής πλευράς, είναι η τάση. Πράγματι, αυτή τη στιγμή απλά δεν είμαστε σε θέση να βρούμε εξήγηση, γι' αυτό και έχει ξεκινήσει μια συζήτηση για πιθανή ύπαρξη οδών μετάδοσης της νόσου που μάλλον αγνοούσαμε μέχρι τώρα. Οι ιατρικές και επιστημονικές αμφιβολίες πάντοτε κυριαρχούν.
<P>
Υπό αυτές τις συνθήκες, η αρχή της προφύλαξης θα πρέπει να διαδραματίσει μείζονα ρόλο. Θα πρέπει να χρησιμοποιηθούν όλα τα μέσα προκειμένου να καθοριστεί η κατάσταση της ΣΕΒ στα διάφορα κράτη, και συγκεκριμένα η καθιέρωση και η μεθοδική χρήση δοκιμασιών ταχείας διάγνωσης. Η εξέλιξη της ΣΕΒ στη Γαλλία δεν εγείρει μόνο εξειδικευμένα ιατρικά ζητήματα με τη στενή έννοια του όρου. Αλλωστε, δεν είναι κάτι καινούργιο. Εξαρχής η εμφάνιση αυτής της νόσου και η μετάδοσή της στους ανθρώπους και έπειτα η εξάπλωσή της σε διεθνή κλίμακα ήταν δυνατόν να εξηγηθούν μόνο σε σχέση με σημαντικά κοινωνικοοικονομικά δεδομένα: τη σύγχρονη δυναμική της γεωργικής βιομηχανίας, την υποτέλεια των παραγωγών και των καταναλωτών στην δεσπόζουσα λογική του καπιταλιστικού κέρδους.
<P>
Ακόμα και σήμερα, μήπως ο τρόπος οργάνωσης της γεωργικής βιομηχανίας και η διείσδυση σε αυτή διεθνών δικτύων μαφίας δεν δυσχεραίνουν περισσότερο τον αγώνα για την εκρίζωση της ΣΕΒ και των ΜΣΕ;
<P>
Καμία πολιτική για τη δημόσια υγεία δεν θα έπρεπε να αγνοεί αυτούς τους παράγοντες. Ωστόσο, σπανίως μόνο και πολύ μερικώς απασχολούν τα ευρωπαϊκά θεσμικά όργανα, συμπεριλαμβανομένου και του Κοινοβουλίου μας. Κατά βάθος, η ΣΕΒ συμπεριλαμβάνεται στα ιατρικά εκείνα ζητήματα που αποτελούν απτές, τρομακτικά ανθρώπινες μαρτυρίες της οξύτητας των κοινωνικών επιλογών, και για τον λόγο αυτό άλλωστε η πρόληψη των ΜΣΕ αποτελεί πολιτική υπόθεση όπου είναι πραγματικά μεγάλη η ευθύνη του Κοινοβουλίου.

<SPEAKER ID=113 LANGUAGE="EN" NAME="Titford">
Κύριε Πρόεδρε, ως ευρωβουλευτής που εκπροσωπώ μια αγροτική περιοχή γνωρίζω από πρώτο χέρι το μέγεθος της καταστροφής που προξένησε η ΣΕΒ στη βρετανική γεωργία. Βεβαιώνω επίσης την ανάγκη να διατηρηθούν αποτελεσματικοί έλεγχοι. Ενδεχομένως λοιπόν να περιμένετε να δείξω ενθουσιασμό για τους νέους αυτούς ελέγχους σχετικά με τη ΣΕΒ, αλλά δεν συμβαίνει κάτι τέτοιο. Διαθέτουμε ήδη αρκετούς ελέγχους τους οποίους θεωρώ επαρκείς και αποτελεσματικούς. Η πρόταση αυτή απλά ενισχύει τη γραφειοκρατία και το κόστος για μια ήδη υπερβολικά επιβαρυμένη βιομηχανία.
<P>
Δεν έχω φυσικά αντίρρηση να λάβουν άλλες χώρες μέτρα ανάλογα με τα δικά μας. Θα ήταν πράγματι χρήσιμο να εφαρμοστούν σε ολόκληρη την ΕΕ και αλλού μέτρα που ισχύουν ήδη στο Ηνωμένο Βασίλειο.
<P>
Δεν χρειαζόμαστε επομένως νέους νόμους παρά μεγαλύτερη συμμόρφωση προς τους υφιστάμενους. Έως ότου όλα τα κράτη μέλη είναι σε θέση να μας βεβαιώσουν πως υπάρχει πλήρης συμμόρφωση, η πρόταση αυτή, εάν εγκριθεί, απλά θα προστεθεί στον κατάλογο των νόμων που δεν εφαρμόζονται. Εν πάση περιπτώσει, εάν χρειαστούν περισσότεροι έλεγχοι δεν θα πρέπει να στραφούμε στην Επιτροπή για καθοδήγηση. Τα αποτελέσματα της βρετανικής έρευνας για τη ΣΕΒ, για τη διεξαγωγή της οποίας έδωσε εντολή η κυβέρνηση του Ηνωμένο Βασιλείου και το κόστος της οποίας ανέρχεται σε 20 εκατομμύρια στερλίνες, αναμένονται τον Νοέμβριο. Ας περιμένουμε να δούμε τι λέει η εν λόγω έρευνα.

<SPEAKER ID=114 LANGUAGE="FR" NAME="Grossetκte">
Κύριε Πρόεδρε, κατα αρχάς θα ήθελα να προσθέσω και τα δικά μου συγχαρητήρια προς τους εισηγητές μας, και ιδίως προς την κ. Roth-Behrendt. Μπορούμε να υποστηρίξουμε πλήρως την προσέγγισή της, και συνεπώς την έκθεσή της.
<P>
Ο κανονισμός αυτός δεν φέρνει μεγάλη επανάσταση, αλλά προσπαθεί ωστόσο να επιτύχει υψηλό επίπεδο προστασίας, το οποίο εξάλλου αντιγράφει τις αυστηρότερες πρακτικές που χρησιμοποιούν ορισμένες χώρες της Ευρωπαϊκής Ένωσης, μεταξύ των οποίων τις γαλλικές πρακτικές.
<P>
Θα ήθελα ωστόσο να επιστήσω την προσοχή σας σε ορισμένα συγκεκριμένα σημεία: κατ' αρχάς στην ύπαρξη μιας τρίτης οδού μόλυνσης, για την οποία είμαστε σχεδόν βέβαιοι σήμερα. Νομίζω ότι σε αυτή την περίπτωση είναι απαραίτητο να προσδιορίσουμε τα ύποπτα ζώα ανεξάρτητα από οποιοδήποτε κριτήριο ηλικίας. Το κριτήριο ηλικίας δεν ισχύει από τη στιγμή που είναι στην ουσία βέβαιο πως υπάρχει πράγματι αυτή η άλλη οδός μόλυνσης. Και έπειτα, είναι σημαντικό να προβαίνουμε συστηματικά σε εξετάσεις όταν πεθαίνει ένα ζώο χωρίς να γνωρίζουμε τα αίτια του θανάτου του. Η συστηματική εξέταση αποτρέπει οποιαδήποτε απάτη και επιτρέπει να διασφαλισθούν καλύτερες εγγυήσεις.
<P>
Συζητήσαμε διεξοδικά το πρόβλημα του σφαγιασμού των αγελών. Στη Γαλλία και στη Γερμανία η αγέλη σφαγιάζεται όταν είναι άρρωστο έστω και ένα μόνο ζώο. Στη Μεγάλη Βρετανία γνωρίζουμε ότι δεν υπάρχει αυτή η πρακτική, και αυτή η λύση συναντά τη σθεναρή αντίσταση των Βρετανών συναδέλφων μας. Μπορούμε όμως άραγε να προβάλλουμε το επιχείρημα του κόστους της σφαγής μιας αγέλης όταν πρόκειται για θέμα δημόσιας υγείας; Δεν νομίζω ότι τούτο ευσταθεί. Είναι σημαντικό να υπάρξει εναρμόνιση των διατάξεων στις διάφορες χώρες της Ευρωπαϊκής Ένωσης.
<P>
Τέλος, θα ήθελα να αναφερθώ στα υλικά κινδύνου, στις περιβόητες αυτές ουσίες που ενδέχεται να αποτελούν κίνδυνο. Και σε αυτή την περίπτωση στη Γαλλία, ελήφθησαν ορισμένες προφυλάξεις, που έγιναν λίγο ή πολύ κατανοητές. Είμαι ωστόσο πεπεισμένη ότι είναι επίσης σημαντικό να επαγρυπνούμε πάρα πολύ και να εφαρμόζουμε την αρχή της προφύλαξης.
<P>
Αυτός ο κανονισμός είναι λοιπόν ένας καλός κανονισμός. Αυτό ήδη αποτελεί πρόοδο, αλλά ο κανονισμός δεν είναι τέλειος, είναι τελειοποιήσιμος. Δεν θέτει ερωτήματα σχετικά με την καύση των ζωικών αλεύρων. Σε ορισμένες από τις χώρες μας έχουμε πλημμυρίσει από αυτά τα άλευρα που δεν ξέρουμε ακόμα να καταστρέφουμε ή δεν τα καταστρέφουμε αρκετά καθώς και από τα άλευρα που χρησιμοποιούμε για τους χοίρους και τα πουλερικά. Πιστεύω, κύριε Επίτροπε, ότι θα πρέπει να μας απασχολήσει και αυτό το σημείο.

<SPEAKER ID=115 NAME="Roth-Behrendt">
Κύριε Πρόεδρε, είχα παρακαλέσει να λάβω και πάλι τον λόγο στο τέλος της συζήτησης - δεν έχουμε ακόμη φθάσει στο τέλος. Επιτρέψτε μου να πω κάτι σχετικό με τη συζήτηση. Ευχαριστώ τους συναδέλφους που μίλησαν έως τώρα καθώς και την κ. Doyle, τον κ. Goodwill και τον κ. Nicholson, που θα μιλήσουν εν συνεχεία, για όσα είπαν, αλλά και για την ευγένεια που υπάρχει στη συμπεριφορά όλων μας. Όσοι ήταν ήδη βουλευτές του Κοινοβουλίου κατά την τελευταία κοινοβουλευτική περίοδο γνωρίζουν άλλωστε ότι το Κοινοβούλιο είναι εκείνο που μπορεί να υπερηφανευτεί πως μπόρεσε να κυριαρχήσει στην καταστροφή που προκάλεσε η ΣΕΒ, και μάλιστα αυτό το καταφέραμε υπεράνω Ομάδων στις εκάστοτε επιτροπές και στο Κοινοβούλιο συνολικά.
<P>
Τότε ως πρόεδρος της επιτροπής είχα προσπαθήσει να είμαι δίκαιη απέναντι σε όλα τα κράτη μέλη, αυστηρή, αλλά δίκαιη, όπως συνήθιζαν να μας λένε παλαιότερα οι δάσκαλοί μας, και βασικά το ίδιο προσπαθώ και τώρα. Γι' αυτό, επιτρέψτε μου να πω κάτι σε ορισμένα σημεία. Ναι, κύριε Staes, ο κ. Τρακατέλλης και άλλοι έχουν δίκιο! Δεν γίνονται ακόμη δοκιμασίες σε ζώντα ζώα. Ούτε έχουμε ακόμη δοκιμασίες διάγνωσης της μόλυνσης σε πρώιμο στάδιο, και για τον λόγο αυτό καλείται η Επιτροπή να συνεχίσει τις σχετικές εργασίες, πράγμα που άλλωστε κάνει, το γνωρίζω. Φυσικά και τα χρειαζόμαστε αυτά.
<P>
Ο κ. Whitehead είπε ξεκάθαρα ότι προέχει η αρχή της ασφάλειας, ωστόσο θέλει φυσικά να υπάρχει εξίσου η αρχή της προφύλαξης και σε άλλα κράτη μέλη, και αυτό είναι το κύριο σημείο. Απευθυνόμενη σε μερικούς από τους συναδέλφους που μίλησαν ή θα μιλήσουν θέλω να πω ότι εδώ δημιουργούμε νόμους για ολόκληρη την Ευρωπαϊκή Ένωση, για 15 κράτη μέλη με πολύ διαφορετικά επίπεδα ασφαλείας. Δεν κάνουμε νομοθεσία μόνο για τη Μεγάλη Βρετανία. Γνωρίζουμε ότι το σύστημα εξαγωγών βάσει ημερομηνίας καθώς η πρακτική σφαγιασμού ζώων ηλικίας άνω των 30 μηνών (OTS), όλα αυτά είναι σημαντικά και αποτελεσματικά. Είμαι η πρώτη που αναγνωρίζει πόσα προσέφερε η Μεγάλη Βρετανία και με ποιο κόστος για τους αγρότες. Συζήτησα τα τελευταία χρόνια με πάρα πολλούς επισήμους και εκπροσώπους των αγροτών στη Μεγάλη Βρετανία και τα ξέρω αυτά. Πρέπει όμως να διασφαλίσω ότι αυτό το επίπεδο ασφαλείας θα ισχύει και για την Ιταλία, τη Γερμανία και όλες τις άλλες χώρες της Ένωσης. Για τον λόγο αυτό πιστεύω ότι ο παρών κανονισμός είναι καλός. Η κ. Attwooll και άλλοι διερωτώνται μήπως θα μπορούσε να υπάρξει παρέκκλιση για τις χώρες που έχουν ήδη τόσο καλό επίπεδο ασφαλείας και κατά πόσον πρέπει και αυτές να αφαιρούν τη σπονδυλική στήλη από τα ζώα. Σας καλώ λοιπόν, κύριε Byrne, να υποβάλετε στο Συμβούλιο έναν καλό κατάλογο παρεκκλίσεων και να του πείτε: "Χώρες που έχουν εκπληρώσει τα Χ κριτήρια θα απαλλαγούν από τη λήψη ορισμένων μέτρων." Αν το κάνετε, θα είμαι η πρώτη που θα το υποστηρίξει.
<P>
Δεν θέλω όμως να γίνει κάτι τέτοιο βιαστικά με ορισμένες τροπολογίες, όπως ζητείται εδώ. Γι' αυτό η στάση μου παραμένει όπως την παρουσίασα προηγουμένως. Θεωρώ ότι βασικά πρέπει να παραμείνουμε σε όσα συζητήσαμε στην επιτροπή και υποβάλαμε ξανά η κ. Doyle και εγώ. Τούτο ισχύει επίσης, ιδιαίτερα μάλιστα, για την τροπολογία 56, στην οποία αναφέρθηκε η κ. Attwooll. Αν το προτείνει το Συμβούλιο θα το υποστηρίξω πρώτη κατά τη δεύτερη ανάγνωση, πρέπει όμως να υπάρχει μια σαφής ταξινόμηση και μια σαφής αιτιολόγηση των δυνατών εξαιρέσεων, των σχετικών προϋποθέσεων καθώς και των κρατών μελών που αναφέρονται. Τι θα πρέπει να έχει επιτύχει το συγκεκριμένο κράτος μέλος για να τύχει παρέκκλισης; Και φυσικά υποστηρίζω την άποψη της κ. Grossetκte: ασφαλώς πρέπει να γίνονται εξετάσεις σε ζώα που η αιτία θανάτου τους είναι άγνωστη. Τώρα όμως αυτό έχει ήδη συμπεριληφθεί στην πρόταση της Επιτροπής για τις δοκιμασίες.
<P>
(Χειροκροτήματα)

<SPEAKER ID=116 NAME="Doyle">
Κύριε Πρόεδρε, θα ήθελα κατ' αρχάς να προσθέσω τις ευχαριστίες μου στην κ. Roth-Berendt και βεβαίως στον κ. Bφge για την αφοσίωσή τους στο σημαντικό αυτό θέμα. Για κάποιο χρονικό διάστημα το Κοινοβούλιο, η Επιτροπή και τα κράτη μέλη επεδίωκαν την εισαγωγή κοινών κοινοτικών κανόνων για την αντιμετώπιση των προβλημάτων των ΜΣΕ, όπως της Σπογγώδους Εγκεφαλοπάθειας των Βοοειδών και της τρομώδους νόσου των προβάτων. Η πρόταση αυτή βασίζεται στην πεποίθηση πως η ανακάλυψη κάποιας ΜΣΕ ή το πρώτο κρούσμα ΣΕΒ σε ένα κράτος μέλος θα καλύπτεται από κοινούς κανόνες που θα ισχύουν αυτομάτως. Μέχρι σήμερα πολλές από τις δράσεις που έχουν αναληφθεί για την αντιμετώπιση της ΣΕΒ εκτελέσθηκαν μονομερώς από τα κράτη μέλη μέσω της λήψης μέτρων σε εθνικό επίπεδο.
<P>
Στην παρούσα πρόταση για τις ΜΣΕ προβλέπονται, μεταξύ άλλων, προγράμματα κατάρτισης για αγρότες, κτηνιάτρους και υπαλλήλους, η αφαίρεση μιας σειράς ειδικών υλικών κινδύνου (ΕΥΚ), ένα πρόγραμμα δραστικής παρακολούθησης με χρησιμοποίηση δοκιμασιών ταχείας διάγνωσης μετά θάνατον, καθώς και η ενίσχυση της απαγόρευσης χορήγησης πρωτεΐνης θηλαστικών στα μηρυκαστικά. Η πρόταση επιτρέπει επίσης τη θανάτωση ζώων και την αποζημίωση των αγροτών για τη ζημία που υφίστανται λόγω της θανάτωσης των ζώων.
<P>
Η αρχή αυτής της προσέγγισης δεν μπορεί να επικριθεί. Με τους κοινούς κανόνες θα προστατευθεί περισσότερο η υγεία των ζώων και, ακόμα σημαντικότερο, θα εξασφαλιστεί η προστασία των καταναλωτών, καθώς θα διασφαλιστεί η καθιέρωση σε κάθε κράτος μέλος των υψηλότερων προδιαγραφών για την πρόληψη και την εξάλειψη των νόσων και η δυνατότητα ενεργοποίησής τους την κατάλληλη στιγμή. Οι κανόνες αυτοί θα αποτελέσουν ένα προσχέδιο που μπορεί να ακολουθηθεί σε περίπτωση που διατεθούν νέα επιστημονικά στοιχεία ή εάν απαιτηθεί πιο ριζική δράση. Γνωρίζω ωστόσο, κύριε Επίτροπε, ότι τα κράτη μέλη πιστεύουν στη συντριπτική τους πλειοψηφία πως η ταξινόμηση των χωρών για λόγους απομάκρυνσης ΕΥΚ θα πρέπει να βασίζεται σε έναν διεθνώς αναγνωρισμένο κώδικα που έχει οριστεί και συμφωνηθεί από την ΕΕ και τις πολλές - άνω των 150 - τρίτες χώρες υπό την αιγίδα του Διεθνούς Γραφείου Επιζωοτίας (ΔΓΕ), του παγκόσμιου οργανισμού για την υγεία των ζώων, με έδρα το Παρίσι.
<P>
Τα περισσότερα κράτη μέλη ανησυχούν για την προσέγγιση των επιστημονικών υποομάδων και θα προτιμούσαν ένα πιο ανοιχτό και διαφανές σύστημα ταξινόμησης, όπως ορίζεται στον κώδικα του ΔΓΕ, ο οποίος αναγνωρίζεται και είναι αποδεκτός από διάφορες χώρες παγκοσμίως. Η άποψη αυτή κατέστη σαφής στις ομάδες εργασίας του Συμβουλίου και εκφράστηκε στο τελικό σχέδιο πρότασης της Προεδρίας, ένα σχέδιο που υποστηρίζεται από τη συντριπτική πλειοψηφία των κρατών μελών.
<P>
Για την επίτευξη συμφωνίας και την ταχεία εφαρμογή αυτού του κανονισμού, και με την ελπίδα να αποφευχθεί μια μακρά διαδικασία συνδιαλλαγής, συνιστάται η χρησιμοποίηση των κοινών κριτηρίων του ΔΓΕ. Κατόπιν σχετικής συζήτησης με την κ. Roth-Berendt, καταθέσαμε την τροπολογία αριθ. 51 στο άρθρο 5 ως συμβιβαστική λύση γι' αυτόν τον σκοπό.
<P>
Χαιρετίζω την αρχή της θέσπισης κοινών κανόνων για την πρόληψη και τον έλεγχο των μεταδοτικών σπογγωδών εγκεφαλοπαθειών. Ωστόσο, η πρόταση αυτή μπορεί να έχει αρνητικές επιπτώσεις για τις χώρες που εμπορεύονται προβατοειδή, κάτι που είναι σοβαρό ως έχει επί του παρόντος. Σύμφωνα με μια άποψη, θα πρέπει να υπάρχουν χωριστοί κανόνες για την τρομώδη νόσο αντί των σημερινών ανακατεμένων κανόνων όπου η επεξεργασία των ΕΥΚ στα πρόβατα εξαρτάται από τα κρούσματα ΣΕΒ στη συγκεκριμένη χώρα.
<P>
Συμπερασματικά, θέλω να επαναλάβω πως υποστηρίζω τη χρησιμοποίηση των κριτηρίων του ΔΓΕ ως διεθνώς αναγνωρισμένη βάση ταξινόμησης, μια βάση που υποστηρίζεται από 150 χώρες για την επίλυση των παγκόσμιων εμπορικών διαφορών και η οποία αναγνωρίζεται από τον ΠΟΕ. Δεν υπεραμύνομαι καθόλου μιας επιεικούς μεταχείρισης. Το Ηνωμένο Βασίλειο θα είναι στην κατηγορία 4 και η Ιρλανδία στην κατηγορία 3 είτε στο σύστημα ταξινόμησης της Επιστημονικής Συντονιστικής Επιτροπής (ΕΣΕ) είτε σε αυτό του ΔΓΕ. Την επόμενη εβδομάδα συνέρχεται στο Παρίσι το ΔΓΕ για να εξετάσει τροποποιήσεις στο σύστημα ταξινόμησής του, και ελπίζω συνεπώς στη δεύτερη ανάγνωση να υποβάλουμε και άλλες τροπολογίες για τον συζητούμενο κανονισμό.

<SPEAKER ID=117 LANGUAGE="EN" NAME="Goodwill">
Κύριε Πρόεδρε, η νομοθεσία που επιδιώκει να προστατεύσει τους πολίτες από μια τρομερή εγκεφαλοπάθεια όπως μια νέα παραλλαγή της ασθένειας Creutzfeldt-Jakob θα πρέπει να εκπονηθεί ούτως ώστε να συμπληρώνει τα μέτρα που ήδη λαμβάνονται στα κράτη μέλη, να εντοπίζει το στάδιο της επιδημίας στο οποίο βρισκόμαστε και να λαμβάνει δεόντως υπόψη τις επιστημονικές γνώσεις που έχουμε συσσωρεύσει. Στο Ηνωμένο Βασίλειο λαμβάνονται ήδη περιεκτικά και αποτελεσματικά μέτρα για την προστασία της ανθρώπινης υγείας και για την εξάλειψη της ΣΕΒ από το ζωικό μας κεφάλαιο. Τα εφαρμοζόμενα μέτρα φέρνουν αποτέλεσμα και τα κρούσματα ΣΕΒ μειώνονται με ταχύ ρυθμό. Το πιο σημαντικό όμως είναι πως μέχρι σήμερα δεν σημειώθηκε ούτε ένα κρούσμα στα ζώα που γεννήθηκαν από τότε που εισήχθη η πλήρης απαγόρευση ως προς τις ζωοτροφές. Αυτό, εάν επρόκειτο να συμβεί, θα έπρεπε να συμβαίνει περίπου τώρα. Στην αλυσίδα διατροφής περιλαμβάνονται ζώα η ηλικία των οποίων δεν υπερβαίνει τους 30 μήνες.
<P>
Πιθανόν να σημειωθούν κρούσματα ως αποτέλεσμα μετάδοσης του νοσογόνου παράγοντα από τη μητέρα, αλλά θα πρόκειται για μεμονωμένες περιπτώσεις που δεν σχετίζονται με τις ζωοτροφές, και δεν υφίστανται λόγοι που να δικαιολογούν επιστροφή στη σφαγή ολόκληρης γενεάς. Παρεμπιπτόντως - όπως ανέφερε η κ. Grossetκte - διατυπώθηκαν πρόσφατα στον Τύπο εικασίες για έναν τρίτο πιθανό τρόπο μόλυνσης, μέσω χορτονομής μολυσμένης από περιττώματα. Αυτό - από όσο καταλαβαίνω - ισχύει για ζώα που απεκκρίνουν παθογόνους παράγοντες που έχουν προσλάβει μέσω μολυσμένης ζωοτροφής και όχι, όπως συμπέραναν ορισμένες εφημερίδες, για ζώα που βρίσκονται σε φάση επώασης της νόσου ή που έχουν νοσήσει.
<P>
Με απασχολεί η πρακτική χρησιμότητα και το κόστος που προκύπτει από την υποχρέωση μετά θάνατον εξέτασης όλων των ζώων τα αίτια θανάτου των οποίων είναι άγνωστα. Πάρα πολλά ζώα πεθαίνουν από φυσικά αίτια ή κοινές ζωοτροφές. Η ΣΕΒ είναι μια εκφυλιστική νόσος που δεν προκαλεί σε καμία περίπτωση αιφνίδιο θάνατο. Η τροπολογία αριθ. 26 επιδιώκει να επιβάλλει την καθολική εφαρμογή της πολιτικής σφαγής ολόκληρης της αγέλης, την οποία εισήγαγαν ορισμένα κράτη μέλη με μικρό αριθμό κρουσμάτων σε μια προσπάθεια να καθησυχάσουν την κοινή γνώμη. Αυτό μπορεί σαφώς να καταλήξει σε απόκρυψη κρουσμάτων, όπως συνέβη πρόσφατα στην Ελβετία. Η ΣΕΒ δεν είναι λοιμώδης νόσος που μεταδίδεται οριζοντίως. Η σφαγή ολόκληρης της αγέλης στερείται επιστημονικής τεκμηρίωσης. Στις περισσότερες αγέλες που προσβλήθηκαν από ΣΕΒ στο Ηνωμένο Βασίλειο δεν παρουσιάστηκαν παρά ένα ή δύο μεμονωμένα κρούσματα. Οι πιο πολλές αγέλες στη Βρετανία δεν είναι "κλειστές" , και επομένως τα ζώα τους προέρχονται από όλη την περιοχή. Εάν ένα από αυτά τα ζώα προσβληθεί από μια ασθένεια γιατί να θανατώσουμε ολόκληρη την αγέλη;
<P>
Η σφαγή ολόκληρης της αγέλης δεν συνιστά αποτελεσματικό τρόπο περιορισμού των κρουσμάτων της ΣΕΒ. Θα κοστίσει μια μικρή περιουσία χωρίς κανένα απτό αποτέλεσμα. Ελπίζω πως το Κοινοβούλιο θα τροποποιήσει αυτή την οδηγία υπό το φως ορθής επιστημονικής συμβουλευτικής γνώμης και όχι αντιδρώντας απερίσκεπτα στις κινδυνολογίες των λαϊκών εφημερίδων.

<SPEAKER ID=118 NAME="Πρόεδρος">
Έχω τη χαρά να δώσω τον λόγο σε έναν συνάδελφο που έλαβε τον τίτλο του μεγάλου αρχηγού της Rangatira όταν ηγείτο της αντιπροσωπείας μας στη Νέα Ζηλανδία.

<SPEAKER ID=119 LANGUAGE="EN" NAME="Nicholson, James">
Κύριε Πρόεδρε, θα αντιπαρέλθω τη συγκεκριμένη αυτή παρατήρηση. Θέλω πρώτα απ' όλα να σας ευχαριστήσω πολύ που μου δίνετε τον λόγο και να συγχαρώ την εισηγήτρια και βεβαίως τον κ. Bφge. Ως βουλευτής του Ευρωπαϊκού Κοινοβουλίου και κατά την προηγούμενη κοινοβουλευτική περίοδο, γνωρίζω τον ανυπολόγιστο χρόνο που έχουν αφιερώσει και τη σκληρή προσπάθεια που καταβάλλουν από τότε που πρωτοεμφανίστηκε η ΣΕΒ σε έναν πολύ δύσκολο τομέα προσπαθώντας να βρουν μια λύση και έναν τρόπο να τους βοηθήσουν όλους με μεγάλη σύνεση. Νομίζω πως και οι δύο αφενός είναι αξιέπαινοι και αφετέρου προσδίδουν τιμή στο Ευρωπαϊκό Κοινοβούλιο χάρη στον τρόπο με τον οποίο επιτελούν το καθήκον τους.
<P>
Η ΣΕΒ είναι δυστυχώς παρούσα στη ζωή μας εδώ και πολύ καιρό, και υποπτεύομαι πως είμαστε υποχρεωμένοι να αναγνωρίσουμε πως πιθανόν να συνεχίσει να είναι παρούσα για κάποια χρόνια ακόμα. Πρέπει να προσπαθήσουμε να βρούμε τρόπους ελέγχου της ΣΕΒ και των ΜΣΕ, εμπνέοντας ταυτόχρονα την εμπιστοσύνη που απαιτείται για να πάψει ο καταναλωτής να δείχνει δυσπιστία. Στον κύριο Martinez θα πω, με όλον τον σεβασμό, μόνο μια λέξη: λάσπη. Δεν θα πω τίποτε άλλο σχετικά. Όλοι αντιμετωπίζουν κάποια προβλήματα στην Ευρωπαϊκή Ένωση και κανείς δεν θα πρέπει να προσπαθεί να κερδίσει ή να επωφεληθεί από τα προβλήματα του άλλου.
<P>
Ωστόσο, ό,τι κι αν κάνουμε, δεν θα πρέπει να επιβαρύνουμε υπερβολικά τον ήδη σημαντικά επιβαρυμένο παραγωγό. Ως προς το επίμαχο θέμα κατά πόσον πρέπει ή όχι να σφαγιάζεται ολόκληρη η αγέλη, δεν υπάρχει κανένα επιστημονικό στοιχείο που να αποδεικνύει την ανάγκη για κάτι τέτοιο. Σε πολλές περιπτώσεις έτυχε στην περιοχή μου να εκδηλωθεί ΣΕΒ σε κάποιο ζώο πέντε, έξι ή επτά χρόνια πριν χωρίς να υπάρξει έκτοτε άλλο κρούσμα. Όταν φθάσουμε στο στάδιο να διαθέτουμε ένα εμβόλιο, κάποιον τρόπο εντοπισμού ή κάποια δοκιμασία που να δείχνει εάν ένα ζώο έχει προσβληθεί από ΣΕΒ, τότε θα υπάρχει ένα επιχείρημα για να ελεγχθεί και η υπόλοιπη αγέλη και, εάν διαπιστωθεί επίπεδο ενεργοποίησης πέραν αυτού, τότε ολόκληρη η αγέλη θα πρέπει να απομακρύνεται από την τροφική αλυσίδα. Θα αποτελούσε όμως εκ προμελέτης σφαγή η θανάτωση υγιών ζώων απλώς και μόνο με τη σκέψη ή την ιδέα πως πιθανόν να έχει προσβληθεί από τη ΣΕΒ ολόκληρη η αγέλη. Αυτό θα συνιστούσε μια βάναυση προσέγγιση.
<P>
Να επισημάνω και κάτι άλλο: στην πατρίδα μου η πορεία της ΣΕΒ είναι φθίνουσα τα τελευταία χρόνια. Πέρυσι μάλιστα νομίζω πως στη Βόρειο Ιρλανδία εντοπίστηκαν μόνο τρία κρούσματα, ενώ σύμφωνα με τις φετινές προβλέψεις δεν θα υπάρξει παρά ένα ή το πολύ ίσως δύο κρούσματα της νόσου. Ακουσα την εισηγήτρια να λέει πως εάν υπάρχουν σαφείς λόγοι θα μπορούσε να συμφωνήσει να διενεργούνται έλεγχοι και να υπάρχουν σχετικοί μηχανισμοί σε περιοχές με μικρή συχνότητα εμφάνισης της ΣΕΒ. Είναι σημαντικό να αναγνωριστεί αυτό, επειδή στην περιοχή μου οι αγρότες αισθάνονται πολύ ασφαλείς λόγω των ελάχιστων κρουσμάτων ΣΕΒ και λόγω των αυστηρών ελέγχων τους οποίους παρακολουθούμε τα τελευταία χρόνια ώστε να εξασφαλίσουμε την αποτελεσματικότητά τους. Ίσως γι' αυτό βρισκόμαστε σε πολύ καλύτερη κατάσταση από το υπόλοιπο Ηνωμένο Βασίλειο. Πρόκειται για έναν τομέα με τον οποίο πρέπει να ασχοληθούμε κατά τους προσεχείς μήνες: πρέπει να πιστέψουμε οι ίδιοι πως μπορούμε να αρχίσουμε να προχωρούμε αφήνοντας, ελπίζω, πίσω μας το πρόβλημα της ΣΕΒ και των ΜΣΕ.

<SPEAKER ID=120 NAME="Korhola">
Αξιότιμε κύριε Πρόεδρε, θέλω και εγώ να συγχαρώ την εισηγήτρια για την ποιοτικώς ανώτερη έκθεσή της. Αυτή η υπό εξέταση έκθεση αποτελεί παράδειγμα ενός θέματος, όπου πρέπει να είμαστε ικανοί να αποδείξουμε ότι το Ευρωπαϊκό Κοινοβούλιο θέτει σε προτεραιότητα τα ζητήματα δημόσιας υγείας έναντι της εσωτερικής αγοράς. Γι' αυτό μας παρέχει τη δυνατότητα όπως επίσης την υποχρέωση η Συνθήκη αΙδρυσης της Ευρωπαϊκής Κοινότητας, και επί παραδείγματι το άρθρο της 30 και οι παράγραφοι 4 και 8 του άρθρου 95. Κατά πρώτον, πρέπει να είμαστε σε θέση να προστατεύσουμε την υγεία του καταναλωτή, ιδιαίτερα σε σχέση με ασθένειες του είδους ΜΣΕ, για την οποία δεν γνωρίζουμε επαρκώς τον τρόπο μετάδοσής της και η εξέτασή της είναι προς το παρόν δυνατή μόνον όταν τα συμπτώματα βρίσκονται ήδη σε προχωρημένο στάδιο. Κατά δεύτερον - και αυτό είναι το επιχείρημα της εσωτερικής αγοράς - πρέπει να είμαστε σε θέση να αποκαταστήσουμε την εμπιστοσύνη του καταναλωτή απέναντι στα τρόφιμα που διατίθενται στις αγορές, προκειμένου να καταστεί εφικτή η κατά το δυνατόν απρόσκοπτη λειτουργία της αγοράς. Και οι δύο απόψεις είναι σημαντικές, όμως πρέπει να είμαστε σε θέση να αποδείξουμε ξεκάθαρα την ιεράρχηση των αξιών, ότι δηλαδή η δημόσια υγεία αποτελεί πρωταρχική αξία.
<P>
Η Επιτροπή Περιβάλλοντος, Δημόσιας Υγείας και Πολιτικής των Καταναλωτών κατέληξε σε μια θέση που καθιστά δυνατή την εκπλήρωση και των δύο στόχων. Σημαντικό μέρος της θέσης αυτής συνιστά η ολοσχερής καταστροφή ολόκληρης της αγέλης στην εκμετάλλευση όπου εκδηλώθηκε η νόσος. Ακόμη κι αν δεν είναι γνωστό εάν έχουν νοσήσει και τα άλλα ζώα, το μέτρο αυτό είναι ωστόσο αιτιολογημένο προκειμένου να εκπληρώνονται οι στόχοι που μόλις προανέφερα. Ταυτόχρονα, θα πρέπει φυσικά να φροντίσουμε ώστε ο κτηνοτρόφος να λάβει τη δέουσα αποζημίωση για τα ζώα του. Επιπλέον, η εσωτερική αγορά θα πρέπει να μπορεί να λειτουργήσει κατά τρόπον ώστε να σταματά η εξάπλωση της νόσου και τα κράτη μέλη στα οποία δεν έχει ακόμη εκδηλωθεί η νόσος να μπορούν να έχουν εμπιστοσύνη ότι η Κοινότητα θα προστατεύσει το ζωικό κεφάλαιό τους. Επί του θέματος, υπέβαλα η ίδια μια τροπολογία στην Επιτροπή Περιβάλλοντος αιτιολογώντας την συγκεκριμένα βάσει της ιεράρχησης των αξιών που προανέφερα, όπου η δημόσια υγεία κατέχει την πρώτη θέση. Αυτός ο στόχος περιλαμβάνεται τώρα στην έκθεση της επιτροπής κάπως διαφορετικά μεν, ικανοποιητικά δε. Αυξάνοντας στο παράρτημα του κανονισμού το διάστημα κατά το οποίο δεν έχει εκδηλωθεί τρομώδης νόσος από δύο σε έξι χρόνια μπορούμε να εξασφαλίσουμε επαρκώς την ακινδυνότητα των εισαγόμενων ζώντων ζώων και του υλικού κατεργασίας και να εμποδίσουμε την εξάπλωση της νόσου στις χώρες όπου δεν έχει εμφανισθεί ακόμη.
<P>
Στην έκθεση αναφέρονται τώρα με το όνομά τους, αντίθετα με την πρόταση της Επιτροπής, οι χρησιμοποιούμενες δοκιμασίες ταχείας διάγνωσης της ΜΣΕ. Αυτό καθαυτό το γεγονός είναι αποδεκτό, πρέπει ωστόσο να θυμόμαστε ότι πρόκειται για τεχνολογία η οποία εξελίσσεται διαρκώς. Ας ελπίσουμε πως οι δοκιμασίες θα είναι, και σύντομα μάλιστα, καλύτερες από τις σημερινές, και τότε θα είναι σημαντικό να εκσυγχρονίσουμε τους κανόνες που θα εγκριθούν σήμερα σύμφωνα με την εξέλιξη της τεχνολογίας.

<SPEAKER ID=121 NAME="Byrne">
Κύριε Πρόεδρε, έχω τη χαρά να σκιαγραφήσω τη θέση μας επί των τροπολογιών σας στον κανονισμό που προτείνουμε σχετικά με την πρόληψη και τον έλεγχο των ΜΣΕ.
<P>
Θέλω κατ' αρχάς να σας ευχαριστήσω για την εξαιρετική συνεργασία των βοηθών σας με τις υπηρεσίες μου. Χάρη στην προσεκτική αυτή προετοιμασία είμαι σήμερα σε θέση να συμφωνήσω πλήρως ή εν μέρει με τα τρία τέταρτα σχεδόν των τροπολογιών που υποβάλλετε. Επιπλέον, οι περισσότερες από τις τροπολογίες που δεν μπορώ να δεχτώ σχετίζονται με δύο θέματα: τις αιτιολογικές σκέψεις καθώς και κατά πόσον οι αλλαγές σε ορισμένες διατάξεις του κανονισμού θα πρέπει να αποφασιστούν ή όχι βάσει επιτροπολογίας ή συναπόφασης. Πρόκειται για ένα θέμα στο οποίο έχω ήδη αναφερθεί. Γνωρίζω πως πρόκειται για διαφιλονικούμενο ζήτημα και προσβλέπω στη σχετική συζήτηση στην Επιτροπή Γεωργίας και Ανάπτυξης της Υπαίθρου, που είναι προγραμματισμένη για τον Ιούλιο.
<P>
Ουσιαστικά επομένως τόσο η Επιτροπή όσο και το Κοινοβούλιο επιδεικνύουν την ίδια προσήλωση σε έναν ισχυρό κανονισμό που να θεσπίζει ένα συνολικό πλαίσιο για την αντιμετώπιση των ΜΣΕ.
<P>
Θα ήθελα να ευχαριστήσω ιδιαίτερα την κ. Roth-Behrendt και τον κ. Bφge για την τεράστια συμβολή τους στην κατάρτιση αυτής της πρότασης. Δεν νομίζω να υπάρχει άλλος που να έχει συμβάλει τόσο πολύ στην αντιμετώπιση της ΣΕΒ. Και οι δύο προσέφεραν μια τεράστια υπηρεσία στην προστασία της υγείας των Ευρωπαίων πολιτών.
<P>
Επιτρέψτε μου επίσης να προσθέσω πως η νομοθετική αυτή πράξη αποτελεί εξαιρετικό παράδειγμα καλής εργασίας και συνεργασίας μεταξύ των δύο θεσμικών μας οργάνων και μπορεί να χρησιμοποιηθεί στο μέλλον ως προηγούμενο.
<P>
Επανέρχομαι τώρα στις συγκεκριμένες τροπολογίες και στην επίσημη θέση της Επιτροπής. Πρώτον, όσον αφορά την επιτροπολογία, αποδεχόμαστε τις τροπολογίες αριθ. 6, 11, 12, 29, 30, 31, 32, 33, 34, 35 και 36. Όσον αφορά τις αιτιολογικές σκέψεις, αποδέχομαι επίσης τις τροπολογίες αριθ. 3, 4 και 5. Ωστόσο, δεν μπορώ να δεχθώ τις τροπολογίες αριθ. 1 και 2, επειδή δεν είναι σωστό να εισαχθούν σε μια νομοθετική πράξη αιτιολογικές σκέψεις που δεν συμφωνούν με ουσιαστικές διατάξεις του κειμένου. Θα θέσω εντούτοις τις ανησυχίες που εξέφρασαν μερικοί από εσάς σχετικά με τα φάρμακα και τα καλλυντικά στον κ. Liikanen και θα του ζητήσω να ασχοληθεί με αυτές.
<P>
Όσον αφορά τα ίδια τα άρθρα, αρχίζοντας από το πεδίο εφαρμογής, αποδέχομαι τις τροπολογίες αριθ. 7 και 8. Όσον αφορά τους ορισμούς, μπορώ να αποδεχθώ εν μέρει την τροπολογία αριθ. 9 στο άρθρο 13 σχετικά με τον ορισμό των ζώων για τα οποία υπάρχουν υπόνοιες μόλυνσης από ΜΣΕ. Δεν μπορεί όμως να γίνει αποδεκτή η προσθήκη της φράσης "νεκρά βοοειδή, πρόβατα και αίγες" στον ορισμό. Δεν είναι εφικτό να συλλέγονται και να αποτεφρώνονται όλα τα νεκρά ζώα και να ακολουθεί πλήρης επιδημιολογικός έλεγχος. Η Επιτροπή θα παρακολουθεί εντούτοις εκ του σύνεγγυς την κατάσταση τόσο μέσω των μέτρων που συμφωνήθηκαν πρόσφατα σχετικά με τη διενέργεια σποραδικών ελέγχων για τη ΣΕΒ όσο και στο πλαίσιο της επικείμενης πρότασης για τα ζωικά απόβλητα. Ωστόσο, αποδέχομαι την τροπολογία αριθ. 52.
<P>
Αποδέχομαι επίσης τις τροπολογίες αριθ. 10 και 49 στο άρθρο 3, με μια μικρή τροποποίηση της διατύπωσης ώστε να υπάρχει η δυνατότητα ανάθεσης της αξιολόγησης, και όχι της έγκρισης, των δοκιμασιών σε εξωτερικό φορέα.
<P>
Όσον αφορά την ταξινόμηση ως προς την επικρατούσα κατάσταση σχετικά με τη ΣΕΒ αποδέχομαι τις τροπολογίες αριθ. 13, 14, 51 και 58.
<P>
Όσον αφορά τον επιδημιολογικό έλεγχο αποδέχομαι την τροπολογία 15 στο άρθρο 7, με την οποία εισάγεται η υποχρεωτική χρήση των δοκιμασιών ταχείας διάγνωσης στο ετήσιο πρόγραμμα παρακολούθησης. Επιτρέψτε μου να προσθέσω ωστόσο επί τη ευκαιρία πως θα αναπροσαρμόζουμε διαρκώς το πεδίο εφαρμογής για την πραγματοποίηση περισσότερων δοκιμασιών σε ζώα προς ανίχνευση της ΣΕΒ.
<P>
Όσον αφορά το ειδικό υλικό κινδύνου (ΕΥΚ), δυστυχώς δεν μπορώ να αποδεχθώ τις τροπολογίες αριθ. 16, 17, 18, 40 και 41 στο άρθρο 8, όπου προτείνεται η εφαρμογή της συναπόφασης για την έγκριση και τους όρους χρήσης των δοκιμασιών ταχείας διάγνωσης. Συμβαίνει να πιστεύω στην ανάγκη να διατηρηθεί η ευελιξία της διαδικασίας της επιτροπολογίας. Ούτε μπορώ να αποδεχθώ πως οι δοκιμασίες θα πρέπει να μπορούν να ανιχνεύουν τη μολυσματικότητα σε όλα τα προϊόντα και σε όλα τα στάδια της νόσου. Αυτή είναι η συμβουλευτική γνώμη που έλαβα.
<P>
Αποδέχομαι εν μέρει την τροπολογία 19 στο άρθρο 8, με την οποία ζητείται αναπροσαρμογή των ορίων ηλικίας για την αφαίρεση των ΕΥΚ βάσει της διαδικασίας επιτροπολογίας.
<P>
Δεν μπορώ εντούτοις να αποδεχθώ τον περιορισμό των ετήσιων ελέγχων, και ιδιαίτερα την προτεινόμενη προθεσμία της 1ης Ιανουαρίου 2001 για την πρώτη αναπροσαρμογή, που δεν αφήνει αρκετά χρονικά περιθώρια.
<P>
Αποδέχομαι επίσης την τροπολογία 20 στο άρθρο 8, όπου προτείνεται η εφαρμογή της συναπόφασης για την αρχή της αποδοχής παρεκκλίσεων από τις διατάξεις σχετικά με την αφαίρεση των ΕΥΚ στις περιοχές υψηλού κινδύνου και για να λαμβάνεται υπόψη μια ουσιαστική απαγόρευση ως προς τις ζωοτροφές.
<P>
Χαιρετίζω επίσης τις τροπολογίες αριθ. 38, 39 και 56 στο Παράρτημα IV, στις οποίες προτείνεται κυρίως να μη χρειάζεται πλέον να χαρακτηρίζονται ΕΥΚ τα μακρά οστά των βοοειδών, καθώς και να αναδιατυπωθεί η προτεινόμενη παρέκκλιση για την αφαίρεση μιας σπονδυλικής στήλης στο πλαίσιο της διαδικασίας επιτροπολογίας.
<P>
Όσον αφορά την απαγόρευση ως προς τις ζωοτροφές, αποδέχομαι τις τροπολογίες αριθ. 22 και 42. Μπορώ να αποδεχθώ εν μέρει τις τροπολογίες αριθ. 21 και 57 με την προϋπόθεση πως δίδεται η δυνατότητα επέκτασης της εν λόγω απαγόρευσης ανεξάρτητα από την κατηγορία κινδύνου. Αποδέχομαι επίσης εν μέρει την τροπολογία 54 στο Παράρτημα V, στην οποία καθορίζονται οι λεπτομερείς κανόνες σχετικά με την επέκταση της απαγόρευσης ως προς τις ζωοτροφές. Δεν μπορώ να αποδεχθώ την παρέκκλιση για το όξινο φωσφορικό ασβέστιο, καθώς αντιβαίνει στην επιστημονική μας συμβουλευτική γνώμη. Δεν μπορώ επίσης να δεχθώ η επέκταση της απαγόρευσης ως προς τις ζωοτροφές στα ζώα, κυρίως δε στα κατοικίδια, να πραγματοποιείται μόνον εφόσον υπάρχει κίνδυνος διασταυρούμενης μόλυνσης των ζωοτροφών, καθώς πιστεύουμε πως η πρωτεΐνη που προέρχεται από μηρυκαστικά θα πρέπει να καταργηθεί για όλα τα ευαίσθητα ζωικά είδη, και αναφέρω εδώ ιδιαίτερα τις γάτες. Αυτή είναι η συμβουλευτική γνώμη που έλαβα σχετικά με τις γάτες.
<P>
Μπορώ να αποδεχθώ εν μέρει την τροπολογία 50 στο Παράρτημα V, στο σημείο που εξαιρεί από την απαγόρευση τη ζελατίνη που προέρχεται από δορά. Ωστόσο, δεν μπορώ να αποδεχθώ την εξαίρεση που επιτρέπει τη χρήση πρωτεϊνών από μηρυκαστικά στην παραγωγή γατοτροφών.
<P>
Δεν μπορώ επίσης να αποδεχθώ την τροπολογία 23 στο άρθρο 9, που εξασφαλίζει άμεση εφαρμογή των απαγορεύσεων ως προς τις ζωοτροφές, καθώς η εν λόγω τροπολογία παρουσιάζει κάποια νομικά κενά.
<P>
Όσον αφορά την εξάλειψη της νόσου αποδέχομαι τις τροπολογίες αριθ. 25 και 28. Χαιρετίζω επίσης την τροπολογία 24 στο άρθρο 11, αλλά προτείνω να αναδιατυπωθεί ώστε να προβλέπει "τακτική" παρά "άμεση" κοινοποίηση.
<P>
Μπορώ επίσης να αποδεχθώ εν μέρει την τροπολογία 26 στο άρθρο 13 και την τροπολογία 43 στο Παράρτημα VII, οι οποίες συνιστούν τη σφαγή ολόκληρης της αγέλης βοοειδών και αιγοπροβάτων σε περίπτωση υπόνοιας και επιβεβαίωσης της παρουσίας ΣΕΒ και, δεύτερον, εξαιρούν από τις διατάξεις αυτές τα ζώα που προορίζονται για επιστημονική έρευνα. Αποδέχομαι τη σφαγή ολόκληρης της αγέλης όπου έχει επιβεβαιωθεί η παρουσία μόνο της ΣΕΒ, και όχι της τρομώδους νόσου, με την προϋπόθεση της έγκρισης ισοδύναμων μέτρων βάσει της διαδικασίας επιτροπολογίας. Δεν μπορώ να αποδεχθώ το δεύτερο μέρος αυτής της τροπολογίας γιατί είναι ουσιαστικά περιττό.
<P>
Μπορώ να αποδεχθώ εν μέρει την τροπολογία 44, με την προϋπόθεση της έγκρισης ισοδύναμων μέτρων κατά περίπτωση βάσει της διαδικασίας επιτροπολογίας.
<P>
Απορρίπτω την τροπολογία 27 στο άρθρο 13, η οποία ζητά να τίθεται σε πλήρη καραντίνα μια εκμετάλλευση όπου έχει επιβεβαιωθεί κρούσμα ΜΣΕ, καθώς θεωρώ πως οι εξαιρετικά αυστηροί όροι των προτάσεών μας επαρκούν ήδη, εφόσον απαιτούν να λαμβάνονται μέτρα υπό αυστηρή και επίσημη κτηνιατρική επίβλεψη και να παρέχεται η δέουσα πιστοποίηση.
<P>
Δεν μπορώ επίσης να αποδεχθώ την τροπολογία 37 στο Παράρτημα II, καθώς ο προτεινόμενος ορισμός δεν χρησιμοποιείται σε κανένα άλλο σημείο του κειμένου και επιπλέον δεν επαρκεί για τον έλεγχο των ΜΣΕ. Να προσθέσω πως οι ζώνες προστασίας και παρακολούθησης (ADNS) είναι πάρα πολύ μικρές και πολύ δύσκολο να ελεγχθούν. Τούτο μπορεί να καταστεί δυνατόν για μεγαλύτερες νομικά καθορισμένες περιοχές, όπως π.χ. οι Αζόρες, και παραπέμπω σε αυτό που είπε πριν από λίγο ο κ. Nicholson σχετικά με τη Βόρειο Ιρλανδία.
<P>
Όσον αφορά τους όρους για τη διάθεση ζώων στην αγορά, χαιρετίζουμε την πρόθεση της τροπολογίας 53 στο άρθρο 16. Ωστόσο, προτείνω να αναδιατυπωθεί το κείμενο ώστε να εξασφαλίζει την έγκριση των ισοδύναμων ρυθμίσεων βάσει επιτροπολογίας. Χαιρετίζω επίσης την πρόθεση της τροπολογίας 45 στο Παράρτημα VIII, αλλά θα ήθελα να ζητήσω ευελιξία ως προς τον καθορισμό της ακριβούς διάρκειας της περιόδου κατά την οποία δεν έχει σημειωθεί κρούσμα τρομώδους νόσου. Δεν μπορώ να αποδεχθώ την τροπολογία 55 στο Παράρτημα VIII, η οποία μειώνει τα μέτρα προστασίας από την τρομώδη νόσο. Επιπλέον, δεν μπορώ να αποδεχθώ την τροπολογία 46 στο Παράρτημα VIII, η οποία επεκτείνει την απαγόρευση στη διάθεση στην αγορά απογόνων των ζώων για τα οποία υπάρχει βεβαιωμένη μόλυνση από ΜΣΕ, καθώς κάτι τέτοιο στερείται επιστημονικής βάσης.
<P>
Τέλος, όσον αφορά τις εργαστηριακές δοκιμασίες, αποδέχομαι τις τροπολογίες αριθ. 47 και 48.
<P>
Σας ευχαριστώ και πάλι για τη συνεργασία σας και ελπίζω ειλικρινά να συνεχίσουμε να αποδίδουμε εξαιρετικά μεγάλη σημασία στην παρούσα πρόταση και να συνεργαζόμαστε επ' αυτής.

<SPEAKER ID=122 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=7>
Οργάνωση του χρόνου εργασίας
<SPEAKER ID=123 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0129/2000), εξ ονόματος της αντιπροσωπείας του Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου περί τροποποίησης της οδηγίας 93/104/ΕΚ της 23ης Νοεμβρίου 1993 σχετικά με ορισμένα στοιχεία της οργάνωσης του χρόνου εργασίας προκειμένου να καλυφθούν τομείς και δραστηριότητες που εξαιρούνται από την εν λόγω οδηγία (C5-0183//2000 - 1998/0318(COD)).
<P>
Ως Πρόεδρος της συνεδρίασης έχω σήμερα την τιμή να εγκαινιάσω μια νέα διαδικασία. Προτού ακούσουμε την εισηγήτριά μας θα ακούσουμε τον κ. Provan, ο οποίος θα λάβει τον λόγο ως πρόεδρος επικεφαλής της αντιπροσωπείας του Κοινοβουλίου μας στην επιτροπή συνδιαλλαγής.

<SPEAKER ID=124 NAME="Provan">
Κύριε Πρόεδρε, πρόκειται, όπως είπατε, για μια νέα διαδικασία, και ελπίζω να βοηθήσει να αποδειχθεί στο Κοινοβούλιο η σημασία της διαδικασίας συνδιαλλαγής για την επίτευξη της νομοθεσίας που επιδιώκει το Κοινοβούλιο. Θέλω να εκφράσω σήμερα τη μεγάλη μου ικανοποίηση για την υποστήριξη και τη σημαντική βοήθεια της εισηγήτριας και του Προέδρου της Επιτροπής Απασχόλησης και Κοινωνικών Υποθέσεων.
<P>
Η κυρία Smet, η εισηγήτριά μας, ήταν Πρόεδρος του Συμβουλίου των Υπουργών όταν ψηφίστηκε η αρχική οδηγία περί του χρόνου εργασίας. Ο κύριος Rocard υπήρξε στο παρελθόν πολύ γνωστός Γάλλος Υπουργός και βεβαίως Πρωθυπουργός. Διαθέταμε μια εξαιρετικά ισχυρή ομάδα που το Κοινοβούλιο μπορούσε να χρησιμοποιήσει στις διαπραγματεύσεις με το Συμβούλιο, και είμαι εξαιρετικά ευγνώμων και στους δυο τους, όπως θα πρέπει να είναι και το Ευρωπαϊκό Κοινοβούλιο, ιδιαίτερα μάλιστα στην εισηγήτρια για όλη την εργασία της στο πλαίσιο αυτών των διαπραγματεύσεων.
<P>
Η αντιπροσωπεία είχε επίσης μεγάλη ευθύνη σε αυτές τις διαπραγματεύσεις, διότι έπρεπε να λάβουμε πολλές δύσκολες αποφάσεις. Δεν επιτύχαμε όλα όσα επιθυμούσαμε ως Κοινοβούλιο, αλλά βοηθήσαμε νομίζω πολύ όλους όσους πρόκειται να συμπεριληφθούν πλέον στην οδηγία περί χρόνου εργασίας να σημειώσουν κάποια πρόοδο ούτως ώστε να μπορέσουν τελικά να φθάσουν στον στόχο που όλοι προσπαθούμε να επιτύχουμε.
<P>
Ας πάρουμε για παράδειγμα τους ειδικευόμενους ιατρούς. Διαπιστώνουμε πως το Κοινοβούλιο ήθελε αρχικά εξαετή χρονική περίοδο για την επίτευξη των 48 ωρών εργασίας. Αυτό δεν κατέστη ποτέ δυνατόν να τεθεί υπό διαπραγμάτευση με το Συμβούλιο, αλλά καταφέραμε να σημειώσουμε σημαντική πρόοδο συγκριτικά με την αρχική πρόταση του Συμβουλίου που αφορούσε χρονική περίοδο 13 ετών. Πράγματι, καταλήξαμε σε μια εννεαετή χρονική περίοδο. Μόνο σε εξαιρετικές περιπτώσεις θα μπορούν οι κυβερνήσεις να αναζητήσουν μια διαδικασία για να δικαιολογήσουν μια επέκταση της εννεαετούς αυτής περιόδου. Το ενδιαφέρον από αυτή την άποψη είναι πως σημειώνουμε πραγματική πρόοδο ως προς τη μείωση του χρόνου εργασίας των ειδικευόμενων ιατρών. Όπως θα γνωρίζουν πολλοί, σήμερα μεγάλος αριθμός ειδικευόμενων ιατρών εργάζονται 72 ώρες σε ορισμένες χώρες. Η πρόοδός μας συνίσταται στο γεγονός ότι κατά τα πρώτα τρία έτη ο αριθμός των ωρών εργασίας των ειδικευόμενων ιατρών θα μειωθεί σε 58 ώρες και κατά τα επόμενα δύο έτη σε 56 και 52 ώρες, αντίστοιχα. Βλέπουμε πως οι ειδικευόμενοι ιατροί θα επωφεληθούν όντως πολύ από αυτή τη διεύρυνση του πεδίου εφαρμογής της οδηγίας.
<P>
Επιτύχαμε επίσης να αποσαφηνίσουμε τη θέση σχετικά με τις κατηγορίες των μετακινούμενων εργαζόμενων. Υποστηρίχθηκε π.χ. πως ο οδηγός φορτηγού ενός μεγάλου καταστήματος λιανικής πώλησης θα πρέπει να καλύπτεται από τη νομοθεσία περί χρόνου εργασίας στον τομέα της λιανικής πώλησης, και μόνο οι αληθινοί μεταφορείς θα υπάγονται πλέον αποκλειστικά στον κλάδο των μεταφορών. Πρόκειται, νομίζω, για ένα ακόμα μείζον επίτευγμα του Κοινοβουλίου στο πλαίσιο αυτών των διαπραγματεύσεων.
<P>
Προχωρούμε στους αλιείς, για τους οποίους είχε μεγάλη σημασία η εφαρμογή αυτής της οδηγίας στην εργασία τους, καθώς πίστευαν πως δεν θα μπορούσαν να εργαστούν σωστά στο πλαίσιο του εν λόγω συστήματος. Αποτελεί τιμή για όλους τους εμπλεκόμενους στις διαπραγματεύσεις, για το Συμβούλιο και για όλα τα μέλη της αντιπροσωπείας, το γεγονός ότι σημειώθηκε πραγματική πρόοδος, και προτείνω στο Σώμα να εγκρίνει το αποτέλεσμα της διαδικασίας συνδιαλλαγής ελπίζοντας στην υποστήριξή του.

<SPEAKER ID=125 NAME="Πρόεδρος">
Ευχαριστώ, κύριε Provan. Νομίζω ότι μπορούμε πράγματι να ευχαριστήσουμε όλους τους συναδέλφους μας που διεξήγαγαν αυτή τη διαδικασία συνδιαλλαγής.

<SPEAKER ID=126 LANGUAGE="NL" NAME="Smet">
Κύριε Πρόεδρε, θα ήθελα κατ' αρχάς να ευχαριστήσω τον Πρόεδρο κ. Provan για τα φιλικά του λόγια, και κυρίως για τον τρόπο με τον οποίο προώθησε και παρακολούθησε την όλη διαδικασία από κοινού με τον κ. Rocard. Θα ήθελα να ευχαριστήσω επίσης όλους τους συναδέλφους, διότι η αναζήτηση ενός συμβιβασμού σχετικά με τόσο δύσκολα και ακανθώδη ζητήματα είναι δυνατή μόνον εφόσον όλοι βάλουμε λίγο νερό στο κρασί μας, όπως συνέβη τελικά· σας ευχαριστώ όλους γι' αυτό.
<P>
Με την ψηφοφορία αύριο στο Κοινοβούλιο και μεθαύριο στο Συμβούλιο κλείνει για την ώρα μία δεκαετία ευρωπαϊκής νομοθεσίας σε σχέση με ορισμένα στοιχεία της οργάνωσης του χρόνου εργασίας. Λέω "για την ώρα" διότι δημιουργήσαμε τελικά μια οριστική οριζόντια νομοθεσία για διάφορους τομείς και δραστηριότητες, αλλά θα χρειαστούν και κάθετοι κανόνες. Οι κάθετοι κανόνες καλό είναι να εφαρμοσθούν μέσω των συλλογικών συμβάσεων, εάν ωστόσο δεν υπάρξουν συλλογικές συμβάσεις, τότε οφείλει η ίδια η Ευρωπαϊκή Επιτροπή να αναλάβει πρωτοβουλία και να υποβάλει σχέδια οδηγιών. Κάτι τέτοιο ήδη συνέβη για τις οδικές μεταφορές. Το Ευρωπαϊκό Κοινοβούλιο έχει λάβει θέση σχετικά, ωστόσο το Συμβούλιο δεν μπόρεσε τελικά να εγκρίνει την κοινή θέση. Αυτό είναι απαράδεκτο! Πραγματικά απαράδεκτο, διότι οι οδικές μεταφορές αποτελούν έναν από τους σημαντικότερους τομείς και διότι ο τομέας αυτός διαθέτει πάρα πολλές δυνατότητες, από τη στιγμή που ελλείψει σχετικής νομοθεσίας και ελλείψει ελέγχων συμβαίνουν πάρα πολλά ατυχήματα σήμερα στα κράτη μέλη. Καλώ το Συμβούλιο και τους κοινωνικούς εταίρους να αναλάβουν επιτέλους δράση προκειμένου να αντιμετωπιστεί το πρόβλημα αυτό.
<P>
Όσον αφορά την εσωτερική ναυσιπλοΐα δεν έχει υποβληθεί κανένα σχέδιο οδηγίας, και γι' αυτό θέλω να καλέσω την Επιτροπή να αναλάβει πρωτοβουλία σχετικά. Για τις εναέριες, θαλάσσιες και σιδηροδρομικές μεταφορές μπορέσαμε επιτέλους να καταλήξουμε σε συμφωνίες οι οποίες λαμβάνουν τη μορφή οδηγιών. Η θαλάσσια αλιεία και ο τομέας των δραστηριοτήτων ανοικτής θαλάσσης καθώς και οι δραστηριότητες των ειδικευόμενων ιατρών καλύπτονται από την οδηγία που συζητούμε σήμερα, όπως ακριβώς και ο τομέας των σιδηροδρομικών μεταφορών.
<P>
Όσον αφορά τη θαλάσσια αλιεία, το Ευρωπαϊκό Κοινοβούλιο κατόρθωσε να επιβάλει τη θέση του για 48 ώρες ως μέγιστη διάρκεια εβδομαδιαίας εργασίας που υπολογίζεται σε περίοδο αναφοράς 12 μηνών. Είναι δυνατόν να υπάρχουν αποκλίσεις, αλλά μόνον εφόσον προβλέπουν σχετικές ρυθμίσεις οι συλλογικές διαπραγματεύσεις ή μετά από διαβούλευση μεταξύ των κοινωνικών εταίρων. Θα πρέπει να υπάρξουν και εδώ κάποιες σχετικές ρυθμίσεις, διότι οι αλιείς αφενός παραμένουν για πολύ μεγάλο διάστημα στη θάλασσα - σε ορισμένες μάλιστα χώρες μέχρι και 3.000 ώρες ετησίως κατά μέσον όρο - και αφετέρου λόγω του εξαιρετικά δύσκολου επαγγέλματός τους αναγκάζονται να βρίσκονται διαρκώς εν κινήσει.
<P>
Όσον αφορά τους ειδικευόμενους ιατρούς, θα ήθελα να σας παραπέμψω σε αυτά που ανέφερε ο κ. Provan, διότι μας παρουσίασε πολύ σωστά τα τελικά συμπεράσματα. Το σημαντικότερο είναι ότι οι χώρες οι οποίες ζητούν μεταβατική περίοδο μακρύτερη των 9 ετών θα πρέπει να ακολουθήσουν μια ιδιαίτερα περίπλοκη διαδικασία προκειμένου να επιτύχουν την περίοδο αυτή. Οι λόγοι για τους οποίους ζητούν μια τόσο μακρά περίοδο και οι αποφάσεις που λαμβάνονται σχετικά πρέπει να δημοσιεύονται στην Επίσημη Εφημερίδα των Ευρωπαϊκών Κοινοτήτων. Ελπίζω ότι αυτή η μακρά διαδικασία θα έχει αποτρεπτικά αποτελέσματα γι' αυτές τις χώρες, διότι είναι αδύνατον να συνεχίζει κανείς για περισσότερο από 9 χρόνια με τις τόσο πολλές ώρες εργασίας που προβλέπονται.
<P>
Όταν το 1993 υπέγραφα ως Πρόεδρος του Συμβουλίου την οδηγία σχετικά με "ορισμένα στοιχεία της οργάνωσης του χρόνου εργασίας" , γνώριζα ότι η πρόταση της Ευρωπαϊκής Επιτροπής του 1990 δεν θα έπρεπε να αποκλείει κανένα τομέα ή δραστηριότητα. Ωστόσο, τότε δεν είχε φανεί δυνατή η επίτευξη στο Συμβούλιο μιας συμφωνίας η οποία να καλύπτει όλους τους εργαζόμενους και όλους τους τομείς και δραστηριότητες. Γι' αυτό και υπέβαλε την πρότασή της η Επιτροπή προκειμένου να αναληφθεί μια συμπληρωματική πρωτοβουλία σχετικά με τους τομείς και τις δραστηριότητες που θα απέκλειε το Συμβούλιο. Η πρωτοβουλία αυτή εκφράστηκε με τη Λευκή Βίβλο του 1997 και με το συμβουλευτικό έγγραφο και την ανακοίνωση του 1998.
<P>
Η παρούσα οδηγία αποτελεί την πρώτη η οποία εκπονήθηκε στα πλαίσια της ευρωπαϊκής κοινωνικής πολιτικής κατόπιν διαπραγματεύσεων σε μια επιτροπή συνδιαλλαγής. Το Ευρωπαϊκό Κοινοβούλιο έπαιξε τον ρόλο του συννομοθέτη. Η αρμοδιότητα της συναπόφασης που έχει το Κοινοβούλιο διαδραμάτισε αποφασιστικό ρόλο στα πλαίσια αυτά. Πιστεύω ότι η επιτυχία, το γεγονός ότι μπορέσαμε να επιτύχουμε τελικά έναν καλό συμβιβασμό, οφείλεται μεταξύ άλλων και στη σύνεση του Κοινοβουλίου, το οποίο δεν υπέβαλε παρά ελάχιστες τροπολογίες. Διότι, εάν καταλήγαμε σε μια διαδικασία συνδιαλλαγής και το Κοινοβούλιο υπέβαλε 30 ή και 40 τροπολογίες, θα ήταν εξαιρετικά δύσκολο να καταλήξουμε σε συμβιβασμό.
<P>
Μπορέσαμε λοιπόν να περιορίσουμε τις τροπολογίες που υποβάλαμε. Το Κοινοβούλιο επέδειξε λοιπόν μια νομοθετική ωριμότητα την οποία θα πρέπει να λάβει δεόντως υπόψη το Συμβούλιο και κυρίως η Διακυβερνητική Διάσκεψη.

<SPEAKER ID=127 NAME="Bushill-Matthews">
Κύριε Πρόεδρε, ως Βρετανοί Συντηρητικοί είμαστε πάντα αντίθετοι στην οδηγία περί του χρόνου εργασίας. Θεωρούμε κατά βάση ανοησία την αντίληψη πως οι πολιτικοί στις Βρυξέλλες και στο Στρασβούργο θα πρέπει να καθορίζουν πόσες ώρες θα εργάζονται διάφοροι άνθρωποι σε ολόκληρη την Ευρώπη, πολύ περισσότερο όταν καλύπτονται και ομάδες όπως εργαζόμενοι σε εγκαταστάσεις εξόρυξης πετρελαίου ανοικτής θαλάσσης και αλιείς θαλάσσης.
<P>
Ωστόσο, λόγω του ειδικού θέματος των υπερφορτωμένων ειδικευόμενων ιατρών στο Ηνωμένο Βασίλειο οι Συντηρητικοί ευρωβουλευτές ψηφίσαμε πέρυσι τον Νοέμβριο υπέρ της επέκτασης της οδηγίας στους εν λόγω εργαζόμενους, έχοντας μεγάλες ελπίδες πως θα ασκούσαμε έτσι πίεση στις εθνικές κυβερνήσεις - και ιδιαίτερα στη δική μας - να επιτύχει καλύτερη συμφωνία. Ανάλογη ήταν βεβαίως η άποψη ολόκληρου του Κοινοβουλίου, και συνεπώς της επιτροπής συνδιαλλαγής, στην οποία έχω την τιμή να συμμετέχω. Σας συγχαίρω, κύριε Πρόεδρε, ως πρόεδρο της εν λόγω επιτροπής συνδιαλλαγής. Συγχαρητήρια επίσης στην κυρία Smet και στον κύριο Rocard. Πιστεύω πως υπό τις παρούσες συνθήκες επιτύχαμε ό,τι καλύτερο μπορούσαμε, και σε αυτό συνέβαλαν σημαντικά οι τρεις τους.
<P>
Θα ήθελα να αναφερθώ εν συντομία σε μια επισήμανση που διατύπωσαν ορισμένοι από τους συναδέλφους μου στην εν λόγω αντιπροσωπεία. Ζητώ συγγνώμη από τους υπηκόους των υπόλοιπων κρατών που μνημονεύω μόνον άλλους Βρετανούς συναδέλφους για έναν λόγο που θα καταστεί στη συνέχεια προφανής.
<P>
Ο πρώτος ομιλητής στη βασική συνεδρίαση ήταν ο κ. Hughes. Αν και δεν συμφωνώ συνήθως μαζί του, τον συγχαίρω για την αποφασιστικότητα των λόγων του, που αποτέλεσαν μια πολύ καλή αφετηρία για την έναρξη της συνεδρίασης. Στη συνέχεια τον λόγο πήρε η κ. Lynne - που προβλέπεται να μιλήσει και σήμερα - η οποία ενίσχυσε όσα ειπώθηκαν με μεγάλο σθένος. Επισημαίνω το εν λόγω γεγονός επειδή, όταν ήρθε η σειρά μου να μιλήσω, μου επέτρεψε, μιλώντας ως Βρετανός αντιπρόσωπος από ένα τρίτο κόμμα, να υποστηρίξω τις θέσεις, μολονότι τα τρία κόμματα ακολουθούν πολλές διαφορετικές πολιτικές σε διάφορα θέματα. Θα μπορούσα να πω ότι στο θέμα αυτό μιλούσαμε με μια φωνή και δημιουργήθηκε μια διακομματική συμμαχία, κάτι που μάλλον βοήθησε να ενισχυθεί το συνολικό μήνυμα και η βούληση του Κοινοβουλίου. Ένας από τους συναδέλφους μου είπε μετά πως επρόκειτο για μια δυναμική παρέμβαση, και φυσικά αυτός ήταν ο στόχος.
<P>
Φανταστείτε την απογοήτευσή μου όταν μετά από τη συνεδρίαση ήρθε κάποιος και μου είπε πως ενώ παρουσίαζα τις εν λόγω θέσεις εξ ονόματος του Κοινοβουλίου ένας άλλος βουλευτής, επίσης Βρετανός, κουνούσε αρνητικά το κεφάλι του καθ' όλη τη διάρκεια της ομιλίας μου. Αυτή η στάση δεν θα ενίσχυε τις απόψεις μας. Δεν είναι βέβαιο κατά πόσον θα υπήρχε διαφορά, αλλά σίγουρα δεν θα βοηθούσε την αντιπροσωπεία του Ευρωπαϊκού Κοινοβουλίου.
<P>
Μερικές εβδομάδες αργότερα κάναμε ό,τι καλύτερο μπορούσαμε. Θα παρουσιαστεί - όπως το παρουσιάσατε ήδη, κύριε Πρόεδρε - ως "περίοδος των εννέα ετών" . Γνωρίζετε όμως πως στα εννέα αυτά έτη προστίθενται άλλα δύο και άλλο ένα. Η κυβέρνηση του Ηνωμένου Βασιλείου θα φθάσει αθροιστικά στα δώδεκα χρόνια έναντι των 13 που ζητούσε αρχικά το Ηνωμένο Βασίλειο.
<P>
Υποχωρώντας μόνο σε ό,τι θεωρούμε ήσσονος σημασίας πτυχές, μπορούμε ως Βρετανοί Συντηρητικοί να επιβεβαιώσουμε πως δεν υποστηρίζουμε ούτε την οδηγία περί χρόνου εργασίας ούτε την επέκτασή της σε οποιαδήποτε άλλη ομάδα. Εξακολουθούμε να υποστηρίζουμε μια καλύτερη συμφωνία για τους ειδικευόμενους ιατρούς και θα εξακολουθήσουμε να ασκούμε πίεση στην κυβέρνησή μας γι' αυτόν τον σκοπό, αλλά μια οδηγία του Ευρωπαϊκού Κοινοβουλίου σαφώς και δεν αποτελεί τον ενδεδειγμένο δρόμο για να εξασφαλίσουμε την εν λόγω συμφωνία.

<SPEAKER ID=128 NAME="Hughes">
Θα ήθελα να ξεκινήσω ευχαριστώντας, όπως και οι προηγούμενοι ομιλητές, την εισηγήτρια και τον πρόεδρό μας καθώς και εσάς για το εξαιρετικό έργο που επιτελέσατε σε αυτή τη διαδικασία συνδιαλλαγής. Η πρόοδος που επιτύχαμε οφείλεται σε μεγάλο βαθμό στην εκπληκτική προσπάθεια της εισηγήτριας και στη σημασία που έδωσε στη λεπτομέρεια.
<P>
Στον σύντομο χρόνο που έχω στη διάθεσή μου θα ήθελα να επικεντρωθώ σε τρία βασικά θέματα.
<P>
Το 1993, στην αρχική οδηγία περί χρόνου εργασίας, είχαμε συμφωνήσει πως θα ήταν δυνατόν να εισαγάγουμε την ετήσια βάση για τον υπολογισμό του χρόνου εργασίας για διάφορες κατηγορίες εργαζομένων, αλλά μόνον στις περιπτώσεις που θα το επέτρεπαν οι συλλογικές συμβάσεις. Οι δύο πρώτες παρατηρήσεις που θα ήθελα να διατυπώσω αφορούν τις κατηγορίες των εργαζομένων όπου καταφέραμε να επιτύχουμε αυτή την πρόοδο κατά τη συνδιαλλαγή. Όσον αφορά τους εργαζόμενους ανοικτής θαλάσσης και τους μετακινούμενους εργαζόμενους του κλάδου των μεταφορών, καταβλήθηκε προσπάθεια στο πλαίσιο της κοινής θέσης να καταστεί δυνατός ο υπολογισμός σε ετήσια βάση του χρόνου εργασίας γι' αυτούς τους εργαζόμενους χωρίς συλλογική σύμβαση. Χάρη στη συνδιαλλαγή η επέκταση της ετήσιας βάσης θα χρειάζεται πλέον να πραγματοποιείται μέσω των συλλογικών συμβάσεων. Αυτή ήταν μια σημαντική πρόοδος.
<P>
Το δεύτερο θέμα αφορά την αλιεία θαλάσσης. Στον τομέα αυτό συμπεριλάβαμε στην οδηγία την αρχή πως ο κανόνας θα είναι η εβδομαδιαία εργασία 48 ωρών κατά μέσο όρο σε περίοδο αναφοράς 12 μηνών με δυνατότητα παρέκκλισης μόνον κατόπιν προσπαθειών διαβούλευσης για συλλογικές συμβάσεις με συμμετοχή των κοινωνικών εταίρων. Αυτός θα πρέπει να είναι ο κανόνας όποτε καταβάλλεται προσπάθεια να εισαχθεί η ετήσια βάση για τον υπολογισμό του χρόνου εργασίας και αυτή η αρχή διασφαλίζεται ως αποτέλεσμα της συνδιαλλαγής.
<P>
Ο τρίτος τομέας στον οποίο θέλω να επικεντρωθώ - και στον οποίο αναφέρθηκαν και άλλοι ομιλητές - σχετίζεται με τους ειδικευόμενους ιατρούς. Κοιτάζοντας κανείς αυτό το μέρος της συμφωνίας χωρίς να γνωρίζει λεπτομερώς τις διαπραγματεύσεις στο πλαίσιο των οποίων εξετάστηκε πρέπει να σχηματίζει την εντύπωση πως πρόκειται για κάτι πολύ παράξενο: τετραετής περίοδος για τη μεταφορά της οδηγίας συν πενταετής μεταβατική περίοδος με δυνατότητα διάθεσης συμπληρωματικής περιόδου στη συνέχεια. Αυτό όμως προβλέπεται φυσικά για να ληφθούν υπόψη οι ιδιαίτερες δυσκολίες ενός ή δύο κρατών μελών. Θέλω να επαναλάβω αυτό που είπαν και άλλοι ομιλητές: για εμάς η εν λόγω περίοδος είναι εννεαετής. Αυτή θα είναι η κανονική χρονική περίοδος εντός της οποίας αναμένεται από τα κράτη μέλη να συμμορφωθούν προς τις απαιτήσεις της οδηγίας αναφορικά με τους ειδικευόμενους ιατρούς. Γι' αυτό και είναι τόσο ανοιχτή η διαδικασία υπέρβασης της εν λόγω περιόδου με τη διάθεση μιας συμπληρωματικής, θα λέγαμε, περιόδου - κάτι που είναι ταπεινωτικό κατά κάποιον τρόπο για οποιαδήποτε κυβέρνηση προσπαθήσει να υπερβεί όντως τα εννέα έτη. Νομίζω πως στην πραγματικότητα θα δούμε όλα τα κράτη μέλη να συμμορφώνονται προς αυτό το τμήμα της οδηγίας που αφορά τους ειδικευόμενους ιατρούς εντός του προβλεπόμενου εννεαετούς πλαισίου. Μιλώντας σήμερα είμαι βέβαιος πως αυτό θα συμβεί.
<P>
Ενδεχομένως να μας διαφεύγει κάτι σημαντικό. Οι διατάξεις σχετικά με την εννεαετή χρονική περίοδο που προβλέπεται για τους ειδικευόμενους ιατρούς αφορούν μόνο τη μέση εβδομαδιαία εργασία. Οι υπόλοιπες διατάξεις της οδηγίας που καλύπτουν την ημερήσια και εβδομαδιαία ανάπαυση, την ετήσια άδεια και τη νυχτερινή εργασία θα ισχύσουν φυσικά για τους ειδικευόμενους ιατρούς μετά από τρία χρόνια, όπως και για όλους τους υπόλοιπους εργαζόμενους. Αυτά τα τμήματα της οδηγίας είναι φυσικά δυνατόν να υπόκεινται σε παρεκκλίσεις, αλλά μόνον κατόπιν συλλογικής σύμβασης, επομένως τα στοιχεία αυτά θα ισχύσουν για τους ειδικευόμενους ιατρούς. Τα τμήματα που αφορούν την ετήσια άδεια δεν είναι διαπραγματεύσιμα, και είναι σημαντικό να το έχουμε κατά νου: τα προβλεπόμενα δηλαδή εννέα έτη για τους ειδικευόμενους ιατρούς ισχύουν μόνο για τον χρόνο εργασίας - τον μέσο εβδομαδιαίο χρόνο εργασίας - ενώ οι υπόλοιπες διατάξεις της οδηγίας θα εφαρμοστούν μετά την παρέλευση τριών ετών.
<P>
Η τελευταία επισήμανση στην οποία θα ήθελα να προβώ αφορά τον κλάδο των μεταφορών. Είναι πολύ σημαντικό να δραστηριοποιηθεί σε αυτόν τον τομέα το Συμβούλιο Μεταφορών. Ίσως η Επίτροπος να μας ανακοινώσει σήμερα κάποια νέα. Συμφωνήθηκε στον τομέα των σιδηροδρομικών μεταφορών πως οι διατάξεις της οδηγίας περί χρόνου εργασίας θα ισχύουν στον εν λόγω τομέα όσο σημειώνεται παράλληλη πρόοδος σε άλλους τομείς μεταφορών, και ειδικά στον τομέα των οδικών μεταφορών. Εάν δεν σημειώσουμε πρόοδο σε αυτόν τον τομέα είμαι απόλυτα βέβαιος πως θα αντιμετωπίσουμε πρόβλημα στον τομέα των σιδηροδρομικών μεταφορών. Η συμφωνία δεν θα εφαρμοστεί στο εγγύς μέλλον σε εθνικό επίπεδο.

<SPEAKER ID=129 NAME="Lynne">
Κύριε Πρόεδρε, θα ήθελα και εγώ να ευχαριστήσω ιδιαίτερα την κ. Smet για την εξαιρετική εργασία της σχετικά με την οδηγία περί χρόνου εργασίας καθώς και φυσικά τον κ. Rocard και εσάς τον ίδιο. Θα ήθελα επίσης να συμφωνήσω με τον Philip Bushill-Matthews. Πιστεύω πως η ισχυρή υποστήριξη της αντιπροσωπείας μας από όλα τα κόμματα του Ηνωμένου Βασιλείου ήταν εξαιρετικά χρήσιμη.
<P>
Θα ήθελα να αναφερθώ ειδικά στους ειδικευόμενους ιατρούς. Εκφράζω τη μεγάλη μου ικανοποίηση που θα ενταχθούν στις διατάξεις της οδηγίας περί χρόνου εργασίας. Το γεγονός αυτό θα επηρεάσει τους ειδικευόμενους ιατρούς στην ΕΕ, οι οποίοι ανέρχονται σε 270 000. Στην εκλογική μου περιφέρεια το 50,1% εργάζεται περισσότερο από 72 ώρες εβδομαδιαίως και το ίδιο συμβαίνει με 10 000 σε ολόκληρο το Ηνωμένο Βασίλειο. Από τα αριθμητικά αυτά στοιχεία μπορείτε να κατανοήσετε πόσο σημαντικό είναι να επιτύχουν όντως όλα τα κράτη μέλη αυτούς τους στόχους, και εννοώ τον στόχο της εννεαετούς περιόδου. Η παρούσα κατάσταση δεν ωφελεί ούτε τους ασθενείς ούτε τους ιατρούς, από τους οποίους εξαρτάται η ζωή μας. Δεν θα θέλαμε να πέσουμε στα χέρια ενός μεθυσμένου γιατρού και πιστεύω πως δεν επιτρέπεται να μας εξετάζει ένας υπερβολικά καταπονημένος γιατρός. Τα στοιχεία δείχνουν πως κάποιος εξασθενημένος λόγω κούρασης εμφανίζει την ίδια εξασθένιση όπως αυτή που οφείλεται σε μέθη. Σύμφωνα με τον Βρετανικό Ιατρικό Σύλλογο, 15% των ειδικευόμενων ιατρών εγκατέλειπαν το επάγγελμα λόγω άγχους, υπερβολικού φόρτου εργασίας και επιβαρυμένου ωραρίου. Πολλοί από αυτούς πήγαιναν στην Αυστραλία και στη Νέα Ζηλανδία, όπου ίσχυαν καλύτερες εργασιακές πρακτικές. Πρέπει να σταματήσουμε αυτή τη διαρροή.
<P>
Το εννεαετές χρονοδιάγραμμα συνιστά φυσικά βελτίωση σε σχέση με ό,τι ήθελε το Συμβούλιο των Υπουργών. Στα εννέα αυτά χρόνια προβλέπονται τέσσερα για την εφαρμογή και πέντε για τη μείωση του χρόνου εργασίας από 58 σε 48 ώρες: είναι πολύ καλύτερα από την περίοδο των δεκατριών ετών που ήθελε το Συμβούλιο. Προσωπικά, θα προτιμούσα φυσικά ένα συντομότερο χρονοδιάγραμμα. Όπως είπα προηγουμένως, η ζωή μας βρίσκεται στα χέρια τους και είναι σημαντικό να το αντιληφθούμε σαφώς.
<P>
Η βρετανική κυβέρνηση αποτελεί φυσικά μέρος του προβλήματος, καθώς υποστηρίζει πως δεν μπορεί να επιτύχει τη μείωση του ωραρίου εντός της χρονικής αυτής περιόδου. Πιστεύω πως σφάλλει, και γι' αυτό προβλέπουμε τη διετή παράταση και μετά από αυτή την παράταση για ένα ακόμη έτος. Ωστόσο, κατά γενική ομολογία αυτό θα πρέπει να συμβεί σε εξαιρετικές περιπτώσεις. Πρέπει να υπάρχουν αυστηρές διαδικασίες κοινοποίησης και αιτιολόγησης, και ελπίζω η βρετανική κυβέρνηση καθώς και οι κυβερνήσεις άλλων κρατών μελών που πιστεύουν πως μπορούν να καθυστερήσουν περισσότερο, ζητώντας δύο χρόνια και στη συνέχεια ένα ακόμη να βρεθούν σε τόσο δύσκολη θέση που να μην προσπαθήσουν να το πράξουν και να επιτύχουν τον στόχο σε εννέα έτη. Δεν πρόκειται για δώδεκα χρόνια παρά για εννέα, και πρέπει να το καταστήσουμε απόλυτα σαφές. Είναι αρκετά μεγάλο χρονικό διάστημα - προσωπικά θα προτιμούσα να είναι συντομότερο - αλλά ας ελπίσουμε πως οι κυβερνήσεις, και ειδικά η βρετανική κυβέρνηση, θα συμμορφωθούν με αυτό.

<SPEAKER ID=130 LANGUAGE="EN" NAME="Lambert">
Κύριε Πρόεδρε, πρέπει να ζητήσω συγγνώμη γιατί δίνεται η εντύπωση πως παρακολουθούμε αυτή τη στιγμή μια βρετανική παράσταση. Σας βεβαιώνω πως αυτό θα αλλάξει με τον επόμενο ομιλητή. Θα ήθελα να ευχαριστήσω και εγώ την κ. Smet, την εισηγήτριά μας, για το εξαιρετικό έργο της καθ' όλη αυτή τη διαδικασία. Με την υποστήριξη που της παρέσχε ο κ. Rocard και εσείς ο ίδιος κατάφερε να προχωρήσει αντιμετωπίζοντας τις εντάσεις μεταξύ αφενός των υψηλών προσδοκιών όσων οι ζωές θα επηρεαστούν από αυτές τις αποφάσεις, έξι περίπου εκατομμυρίων εργαζομένων, και αφετέρου των δυσκολιών και κάποιας αδιαλλαξίας που προβάλλουν ορισμένα κράτη μέλη. Μιλώ ως εκπρόσωπος της Ομάδας μου σε αυτή την κοινοβουλευτική αντιπροσωπεία και ξέρω όσα είδα.
<P>
Το θέμα, όπως ειπώθηκε, αφορά την υγεία και την ασφάλεια τόσο των εμπλεκόμενων εργαζομένων όσο και του κοινού. Αν και αναγνωρίζω, όπως και άλλοι, πως οι ειδικευόμενοι ιατροί δεν είναι η μόνη ομάδα που επηρεάζεται, το θέμα αυτό αποδείχθηκε το πιο δύσκολο. Με προβλημάτισαν πολύ κάποια επιχειρήματα που προέβαλαν ορισμένες κυβερνήσεις ισχυριζόμενες πως ενδεχομένως να απειληθούν άλλες πτυχές του τομέα της υγείας εάν ο χρόνος εργασίας μειωθεί πιο γρήγορα γι' αυτή την ομάδα.
<P>
Δεν μπορώ να καταλάβω γιατί έχει μικρότερη σημασία γι' αυτούς τους εργαζόμενους να εργάζονται σε λογικές συνθήκες εργασίας και με λογικό ωράριο από ό,τι για οποιαδήποτε άλλη ομάδα εργαζομένων στον τομέα της υγείας. Αναρωτιέμαι κατά πόσον οι ειδικευόμενοι ιατροί σε ορισμένες χώρες είναι ένα είδος υπερανθρώπων που δεν χρειάζονται επαρκή ξεκούραση και που δεν θα βλάψουν τη δική τους υγεία ή την υγεία των ασθενών τους στην πορεία. Η μητέρα ενός από τους ειδικευόμενους αυτούς ιατρούς μού είπε πρόσφατα πως έστειλε επιστολή στον Βρετανό Πρωθυπουργό και τη γυναίκα του, Tony και Cherie, ρωτώντας τους εάν θα ήθελαν να αναλάβει τον τοκετό για το μωρό που περίμεναν ένας κουρασμένος και καταπονημένος από την ένταση γιατρός σε κατάσταση ημιμέθης, σύμφωνα με την περιγραφή της κ. Lynne. Θεωρώ πως πρόκειται για πραγματικό ζήτημα υγείας και ασφάλειας για το οποίο απαιτείται ταχεία δράση.
<P>
Όπως είπαμε όλοι, οφείλουμε να είμαστε σαφείς πως η περίοδος των εννέα ετών πρέπει να θεωρείται απόλυτη προθεσμία και πως κάθε υπέρβαση αποτελεί παρέκκλιση. Όποια χώρα δεν επιτύχει τον στόχο αυτό ας μην εκπλαγεί εάν δει το προσωπικό της να μετακινείται προς χώρες που έχουν καταφέρει να εφαρμόσουν πιο σύγχρονες συνθήκες εργασίας. Η προσέγγιση της σταδιακής πορείας που ακολουθείται δεν πρέπει να χρησιμοποιηθεί απλά για να καθοριστεί εκ νέου ο χρόνος εργασίας, αφαιρώντας τα διαλείμματα για φαγητό ή τον χρόνο ομιλίας στο τηλέφωνο, οπότε οι ιατροί δεν ασχολούνται ουσιαστικά με ασθενείς. Κάτι τέτοιο δεν θα ήταν παρά μίμηση των κακών πρακτικών που δοκίμασαν πρόσφατα ορισμένες αλυσίδες φαστ φουντ. Ωστόσο, τουλάχιστον ορισμένες από αυτές τις αλυσίδες καταβάλλουν στους μερικώς απασχολούμενους δεκαεπτάχρονους υπαλλήλους τους μεγαλύτερο ωρομίσθιο από όσα λαμβάνουν ορισμένοι ειδικευόμενοι ιατροί δουλεύοντας υπερωρίες.
<P>
Θα ήθελα να συγχαρώ εκ των προτέρων τα κράτη μέλη που θα εκπληρώσουν τις υποχρεώσεις τους βάσει της παρούσας οδηγίας σε όλους τους τομείς. Η πρόοδος των άλλων θα παρακολουθείται πολύ προσεκτικά. Αναγνωρίζω τον σημαντικό ρόλο της Επιτροπής σε αυτή τη διαδικασία και ελπίζω ο/η Επίτροπος που θα είναι τότε αρμόδιος/α να επιδείξει την ίδια αφοσίωση με αυτή που δείχνει σήμερα η κ. Διαμαντοπούλου.
<P>
Δυστυχώς, δεν είμαι βέβαιη εάν η Ομάδα μου θα είναι σε θέση να υποστηρίξει πλήρως όλες τις προτάσεις, παρά τις βελτιώσεις που κατάφερε να επιτύχει η κ. Smet και η κοινοβουλευτική ομάδα στην πολύ δύσκολη αυτή κατάσταση.

<SPEAKER ID=131 LANGUAGE="SV" NAME="Schmid, Herman">
Κύριε Πρόεδρε, θέλω και εγώ να ευχαριστήσω και να συγχαρώ την κυρία Smet για το εξαιρετικό έργο της στην επιτροπή συνδιαλλαγής καθώς και για την έκθεσή της. Θέλω επίσης να ευχαριστήσω και άλλα πρόσωπα που διαδραμάτισαν βασικό ρόλο, όπως οι κ.κ. Provan, Rocard και άλλοι.
<P>
Στην κοινοβουλευτική αντιπροσωπεία υπήρχε ουσιαστικά ομοφωνία, έστω κι αν εμείς είχαμε, περισσότερο ή λιγότερο, διάθεση να συμβιβαστούμε τελικά, διότι το σημαντικότερο ήταν η επίλυση του προβλήματος. Το θέμα ήταν ότι επτά εκατομμύρια άνθρωποι θα υπάγονταν στην οδηγία. Ωστόσο, όταν κατάλαβα ότι το θέμα πλησίαζε στη λύση του, δηλαδή ότι θα επέλθει συμφωνία, επέτρεψα στον εαυτό μου να ψηφίσει κατά. Ήθελα να τονίσω ότι δεν ήμουν, παρ' όλα αυτά, ικανοποιημένος με όλες τις πτυχές αυτού του συμβιβασμού. Επέκρινα ιδιαιτέρως τη συμφωνία σχετικά με τους ειδικευόμενους ιατρούς.
<P>
Αν δώσουμε στην απόφαση την ερμηνεία εκείνη παραδείγματα της οποίας ακούσαμε ήδη σε αυτή τη συζήτηση, δηλαδή ότι η περίοδος για τη μεταφορά της οδηγίας μαζί με τη μεταβατική περίοδο για τους ιατρούς θα φθάσουν συνολικά τα εννέα έτη και ότι, πέραν αυτού, θα υπάρχει η δυνατότητα τριών επιπλέον ετών, καταλήγουμε σε μια συνολική χρονική διάρκεια δώδεκα ετών, κάτι που πραγματικά δεν διαφέρει πολύ από τη θέση του Συμβουλίου, η οποία συνεπαγόταν δεκατρία έτη. Δεν υπήρξε λοιπόν κάποιος μεγάλος συμβιβασμός σε αυτό ακριβώς το σημείο. Θεωρώ ότι είναι ένα σοβαρό ζήτημα, διότι το θέμα είναι πως οι ασθενείς υποφέρουν και πως οι ιατροί βρίσκονται σε πολύ δύσκολη, από ηθική και προσωπική άποψη, κατάσταση. Οι ειδικευόμενοι ιατροί δεν επιλέγουν αυτές τις συνθήκες και αυτά τα ωράρια εργασίας, αλλά εξαναγκάζονται να τα δεχτούν. Θεωρώ ότι δεν θα ήταν άτοπο αν τουλάχιστον κάποιος σε αυτό το Κοινοβούλιο εκμεταλλευόταν το δικαίωμα ψήφου που έχει για να επισημάνει αυτή τη δυσαρέσκεια.
<P>
Ελπίζω τώρα ότι τα τρία επιπλέον έτη δεν θα υπολογιστούν, αλλά θα εγκρίνονται μόνο σε πραγματικά εξαιρετικές περιπτώσεις. Η πρόθεση αυτής της Ολομέλειας ήταν να προβλεφθούν εννέα έτη για την υλοποίηση αυτής της οδηγίας για τους ειδικευόμενους ιατρούς και ότι τα τρία επιπλέον έτη θα ίσχυαν μόνο σε ακραίες εξαιρέσεις. Φυσικά, ελπίζουμε η πραγματική διαδικασία να ολοκληρωθεί ακόμη πιο γρήγορα.
<P>
Ζητούμε επίσης η οδηγία για τα ωράρια εργασίας να αφορά μελλοντικά και εκείνες τις ομάδες εργαζομένων που δεν υπάγονται ακόμη σε αυτή. Θέλω και εγώ, όπως και ο κύριος Hughes, να υποβάλω μια ερώτηση στην Επιτροπή αναφορικά με αυτές τις ομάδες: σε ποιο σημείο βρισκόμαστε σε ό,τι αφορά τον τομέα των μεταφορών και τους οδηγούς των φορτηγών αυτοκινήτων;
<P>
Τέλος, θέλω να πω ότι το Ευρωπαϊκό Κοινοβούλιο έχει αποδειχτεί πολλές φορές πολύτιμο όταν πρόκειται για θέματα νομοθεσίας σχετικά με τα ωράρια εργασίας στην Ευρώπη και ελπίζω ότι αυτό θα συνεχιστεί. Το θέμα δεν είναι μόνο να καθοριστεί ο μέγιστος επιτρεπτός χρόνος εργασίας, αλλά και πολλά άλλα επίσης. Στην κοινωνία μας η διαφοροποίηση της κατανομής του χρόνου εργασίας γίνεται ολοένα και μεγαλύτερη. Καθίσταται ολοένα και δυσκολότερο για τις νέες οικογένειες να συνδυαστεί το ωράριο πλήρους απασχόλησης με οικογένεια και παιδιά. Ειδικά οι γυναίκες και τα παιδιά βρίσκονται σε δύσκολη θέση σε ό,τι αφορά τον χρόνο εργασίας. Επίσης, ο χρόνος εργασίας είναι ένα θέμα που έχει σχέση με την ηλικία και τις φάσεις της ζωής. Οι νέοι έχουν διαφορετικές ανάγκες και διαφορετικές ικανότητες σε σχέση με τους ηλικιωμένους. Χρειαζόμαστε πολλές αλλαγές στον τομέα της πολιτικής του χρόνου εργασίας και ευελπιστώ ότι το Ευρωπαϊκό Κοινοβούλιο θα μπορέσει να επανέλθει με περισσότερες πρωτοβουλίες σε αυτόν τον τομέα.

<SPEAKER ID=132 NAME="Crowley">
Κύριε Πρόεδρε, συγχαίρω και εγώ όλους όσους εμπλέκονται σε αυτή την υπόθεση.
<P>
Δεν θα επαναλάβω όσα είπαν άλλοι συνάδελφοι γιατί πιστεύω πως το βασικό ζήτημα είναι οι ειδικευόμενοι ιατροί. Αν και τα εννέα έτη δεν είναι η τέλεια λύση που αναζητούσε αρχικά το Κοινοβούλιο, συνιστά αναμφίβολα τον καλύτερο δυνατό συμβιβασμό. Έχουμε χρέος να στείλουμε ένα σαφές μήνυμα εκφράζοντας την προσδοκία μας πως όλες οι κυβερνήσεις της Ευρωπαϊκής Ένωσης θα συμμορφωθούν πλήρως με την εν λόγω εννεαετή περίοδο. Μολονότι γνωρίζω πως υπάρχουν αυστηροί έλεγχοι και κριτήρια ως προς τη χορήγηση ή μη παράτασης, κάτι τέτοιο θα πρέπει να επιτραπεί μόνο στις πλέον εξαιρετικές περιπτώσεις και όχι να ισχύσει θέλοντας και μη.
<P>
Επιπλέον, όπως επεσήμανε ο κ. Hughes, κατά τα άλλα τα δικαιώματα τίθενται άμεσα σε ισχύ. Μολονότι η συνολική μείωση των ωρών εργασίας μπορεί να αναβληθεί για λίγο καιρό, οι χρόνοι ανάπαυσης κ.λπ. αρχίζουν να ισχύουν άμεσα.
<P>
Θα αναφερθώ πολύ σύντομα μόνο σε δύο ακόμα σημεία σχετικά με το σύνολο της οδηγίας περί χρόνου εργασίας. Πρώτον, όσον αφορά τους αλιείς καταβάλλεται προσπάθεια συμβιβασμού στο πλαίσιο των υπό συζήτηση προτάσεων. Ωστόσο, ο εν λόγω τομέας παρουσιάζει ομολογουμένως δυσκολίες από την άποψη της εφαρμογής λόγω των εξωτερικών συνθηκών, όπως π.χ. του κακού καιρού, που επηρεάζουν τις δραστηριότητες των αλιέων. Ίσως χρειαστεί να επανεξετάσουμε το θέμα κάποια στιγμή στο εγγύς μέλλον αναθεωρώντας τις απόψεις μας και προσπαθώντας να εξεύρουμε καλύτερη λύση.
<P>
Το δεύτερο σημείο αφορά τους εργαζόμενους στον τομέα των μεταφορών. Αφού διαθέτουμε ήδη νομοθεσία σχετικά με τους ταχογράφους, γιατί χρειάζεται να καταρτίσουμε μια νέα χωριστή οδηγία σχετικά με τους εν λόγω εργαζόμενους, και ειδικά τους οδηγούς φορτηγών κ.λπ.; Ίσως να έφθασε πλέον η στιγμή να αναθεωρήσουμε τη θέση μας ως προς αυτό το ζήτημα. Η νέα τεχνολογία - και ειδικά οι ψηφιακοί ταχογράφοι και οι προσωπικές έξυπνες κάρτες για κάθε οδηγό στον ταχογράφο - μπορεί να αποτελούν τον καλύτερο τρόπο ρύθμισης των ωρών κατά τις οποίες οι οδηγοί βρίσκονται στον δρόμο και εργάζονται. Κατ' αυτόν τον τρόπο θα εξασφαλιστεί επίσης πως θα έχουν ισότιμες παροχές με όλους τους υπόλοιπους εργαζόμενους στην Ένωση.
<P>
Τέλος, θέλω να συγχαρώ για μια ακόμα φορά την κ. Smet. Επιθυμώ να διατυπώσω ένα ακόμα, μικρό αίτημα στην Επίτροπο. Έφθασε ενδεχομένως η στιγμή, μετά από αυτή την επιτυχή διαδικασία συνδιαλλαγής και τη θέσπιση της νέας αυτής νομοθετικής πράξης, να αξιολογήσουμε τις επιπτώσεις της υφιστάμενης νομοθεσίας, κατά πόσον ωφελεί τους εργαζόμενους - προάγοντας την υγεία και την ασφάλειά τους - και κατά πόσον ενισχύει την απασχόληση, που αποτελεί ένα από τα πρώτα επιχειρήματα στα οποία βασίζεται.

<SPEAKER ID=133 LANGUAGE="NL" NAME="Pronk">
Κύριε Πρόεδρε, θα ήθελα να ευχαριστήσω θερμά όλους όσους συμμετείχαν στις διαπραγματεύσεις εκ μέρους του Κοινοβουλίου, ιδιαίτερα την εισηγήτρια, αλλά και εσάς και τον κ. Rocard, καθώς και τα υπόλοιπα μέλη της αντιπροσωπείας που έλαβαν μέρος στις διαπραγματεύσεις. Θα ήθελα να ευχαριστήσω θερμά επίσης και την Ευρωπαϊκή Επιτροπή, ιδιαίτερα για τη δήλωση που έκανε σχετικά με την εργασία τις Κυριακές. Το πρόβλημα αυτό ήταν ιδιαίτερα σημαντικό για εμάς, κυρίως διότι κατά το παρελθόν η Ευρωπαϊκή Επιτροπή δεν είχε δώσει την πρέπουσα προσοχή στο περίπλοκο αυτό πρόβλημα. Η σχετική δήλωση βοήθησε να σημειωθεί πρόοδος.
<P>
Θα ήθελα να πω ένα πράγμα στους αντιπρόσωπους της Ομάδας της Ευρωπαϊκής Ενωτικής Αριστεράς και στους Πράσινους: εάν καταψηφίσετε αυτή τη συμβιβαστική πρόταση, κάτι που θα μπορούσα να καταλάβω, διότι πιστεύω ότι 9 χρόνια για τους ασκούμενους ιατρούς είναι πολύ μακρά περίοδος, τότε καταψηφίζετε το σύνολο των προτάσεων που έχουν υποβληθεί. Εάν συνεχιστεί αυτή η τακτική και το Κοινοβούλιο απαντήσει αρνητικά, τότε δεν θα βρούμε λύση ούτε σε 9 χρόνια αλλά ούτε και σε 90. Όπως ακούσαμε σαφώς κατά τις διαπραγματεύσεις, η αγγλική κυβέρνηση δεν θα είχε κανένα πρόβλημα να συνεχιστούν οι διαπραγματεύσεις 50 χρόνια, ίσως και περισσότερο ακόμη, πριν βρεθεί μια λύση στο πρόβλημα. Το πρώτο πρόβλημα ήταν ότι προφανώς δεν μπορούσε να εκπαιδεύσει επαρκή αριθμό ιατρών. Εφόσον δεν μπορεί κανείς να εκπαιδεύει αρκετούς ιατρούς, θα χρειαστεί βέβαια να τους εισαγάγει από άλλες χώρες. Εάν δεν μπορέσει να κάνει ούτε αυτή την εισαγωγή, τότε θα αντιμετωπίζει πρόβλημα για πάρα πολλά χρόνια. Προκειμένου να μην υπάρξουν τα προβλήματα αυτά, θα πρέπει να εγκρίνετε αυτή την οδηγία, με την επιφύλαξη βέβαια ότι τα 9 χρόνια είναι μια εξαιρετικά μακρά περίοδος και ότι δεν θα έπρεπε να υπάρξει αυτή η εξαίρεση για τους ασκούμενους ιατρούς. Αυτό είναι το πρόβλημα.
<P>
Θέλω να θέσω ένα ερώτημα στην Επιτροπή. Αφορά το ζήτημα των άλλων φακέλων, ιδιαίτερα το ζήτημα των μεταφορών. Θα ήθελα να γνωρίζω τι σκέφτεται να κάνει η Επιτροπή σχετικά. Αυτή έχει την πρωτοβουλία την παρούσα στιγμή. Δεν ολοκληρώσαμε ακόμα την οδηγία για τον χρόνο εργασίας καθώς δεν έχουν ολοκληρωθεί ούτε και οι φάκελοι αυτοί. Προφανώς την πρωτοβουλία τώρα την έχει η Επιτροπή. Το Συμβούλιο Μεταφορών δεν ακολουθεί σωστή τακτική. Όταν μιλούμε για μεταφορές ο κόσμος νομίζει ότι κάτι κινείται εκεί, ότι αναλαμβάνονται πρωτοβουλίες. Στην πραγματικότητα όμως το Συμβούλιο Μεταφορών είναι το πιο αδρανές από όλα τα Συμβούλια και δεν κάνει απολύτως τίποτα. Διερωτώμαι εάν η Επιτροπή προτίθεται να αντιδράσει. Εάν όχι, κύριε Πρόεδρε, θα πρέπει να σκεφτούμε σοβαρά μήπως θα πρέπει να λάβουμε νομικά μέτρα κατά του Συμβουλίου Μεταφορών, όπως ακριβώς κάναμε με μεγάλη επιτυχία πριν από λίγα χρόνια στο Δικαστήριο. Όμως, αυτά θα τα δούμε αργότερα.
<P>
Τέλος, κύριε Πρόεδρε, να αναφέρω ότι ένας από τους πρώτους που πρότεινε την εισαγωγή νομοθεσίας για τον χρόνο εργασίας ήταν ο Winston Churchill.
<P>
Ήταν μια ιστορική στιγμή, όχι μόνο για την ιστορία της Μεγάλης Βρετανίας, αλλά και για ολόκληρη την Ευρώπη, διότι μεταξύ άλλων και στις Κάτω Χώρες εισαγάγαμε αυτούσια τη σχετική βρετανική νομοθεσία. Βλέπουμε λοιπόν πόσο εύκολο είναι να υπάρξει η σχετική οδηγία. Έχουμε την αίσθηση ότι αυτή τη στιγμή ολοκληρώνουμε με την οδηγία που συζητούμε το έργο του Winston Churchill, και μάλιστα διότι αυτός κατόρθωσε τουλάχιστον μέσα σε 5 χρόνια να φέρει σε αίσιο τέλος έναν φοβερό πόλεμο, ενώ η σημερινή αγγλική κυβέρνηση ούτε σε 50 χρόνια δεν θα μπορέσει να επιλύσει το πρόβλημα των ασκούμενων ιατρών. Σε όλες μας αυτές τις συζητήσεις ας μη λησμονούμε λοιπόν τον Winston Churchill.

<SPEAKER ID=134 LANGUAGE="ES" NAME="Cercas">
Κύριε Πρόεδρε, κυρίες και κύριοι συνάδελφοι, αποτέλεσε για μένα πραγματικό προνόμιο - αλλά και έκπληξη - η συμμετοχή σε αυτή τη διαδικασία συνδιαλλαγής και το γεγονός ότι διαπίστωσα αυτοπροσώπως τις αντιδράσεις και τις δυσκολίες που αντιμετωπίσαμε για να προχωρήσουμε. Το αναφέρω για να το συνδέσω με το εξαίρετο έργο που επιτέλεσε η συνάδελφός μας, η κυρία Smet, καθώς και οι κύριοι Provan και Rocard. Θέλω επίσης να ευχαριστήσω την Επίτροπο, την κυρία Διαμαντοπούλου, τις υπηρεσίες της, καθώς και τόσα άτομα - επίσης την πορτογαλική Προεδρία - που επέτρεψαν, πέρα από τον κύριο Churchill, και στο Ευρωπαϊκό Κοινοβούλιο να σηματοδοτήσει ένα σημείο καμπή στην οικοδόμηση της κοινωνικής και ανθρωπιστικής Ευρώπης.
<P>
Είμαι απόλυτα πεπεισμένος ότι υπάρχει ένας πρόσθετος λόγος για να προτείνουμε την υπερψήφιση από το Κοινοβούλιο: οι δυσκολίες που είχαμε με ορισμένες κυβερνήσεις προκειμένου να προχωρήσουμε. Θα είμαι πραγματικά ευτυχής να διαπιστώσω ότι αυτοί οι τομείς που αποκλείστηκαν από την οδηγία του έτους 1993 αναγνωρίζουν επιτέλους, έστω και μετά από μακρές και παρατεταμένες περιόδους, έναν ευρωπαϊκό κανόνα για τον χρόνο εργασίας.
<P>
Το φως όμως δεν πρέπει να μας κάνει να λησμονούμε τη σκιά. Δεν χωρεί αμφιβολία ότι η κοινή γνώμη - και εμένα με απασχολεί η κοινή γνώμη - δεν αντιλαμβάνεται γιατί αυτές οι διαδικασίες είναι τόσο αργές και για ποιον λόγο δεν μπορέσαμε να σημειώσουμε πρόοδο στο πρόβλημα των ειδικευόμενων ιατρών και των αλιέων. Δεν είναι λογικό βεβαίως ότι - εφόσον όλοι συμφωνούμε ότι δεν μπορούμε να συνεχίσουμε να ζητάμε από τους εν λόγω ειδικευόμενους ιατρούς να εργάζονται με αυτά τα εξαντλητικά ωράρια και ότι δεν μπορούμε να διακινδυνεύουμε τη ζωή των ασθενών - δεν μπορέσαμε να προχωρήσουμε με ταχύτερους ρυθμούς.
<P>
Ελπίζω ότι τελικά η διάρκεια θα είναι εννέα και όχι δεκατρία χρόνια. Οφείλω εντούτοις να ομολογήσω με οδύνη ότι ως Ισπανός νιώθω επίσης να περιορίζομαι από το γεγονός ότι η κυβέρνησή μου ήταν εκείνη που κυρίως επέμεινε σε αυτή τη συμπληρωματική περίοδο. Εφόσον ζήτησαν αυτή τη συμπληρωματική περίοδο πρέπει να φανούμε πολύ προσεκτικοί για να μην την εκμεταλλευτούν.
<P>
Τελειώνοντας θα ήθελα να ζητήσω από την κυρία Επίτροπο, από την Επιτροπή, να παρακολουθούν προσεκτικά την εφαρμογή της οδηγίας ώστε σε εννέα χρόνια να μη μας ζητήσουν άλλα τρία συμπληρωματικά.

<SPEAKER ID=135 NAME="Hudghton">
Κύριε Πρόεδρε, σε προηγούμενες συζητήσεις που είχαμε εδώ πέρυσι τον Νοέμβριο και φέτος τον Απρίλιο υποστήριξα τις γενικές αρχές στην οποίες βασίζεται η ιδέα των οδηγιών περί χρόνου εργασίας και εξακολουθώ να τις υποστηρίζω. Είναι σαφές πως μπορούν να αντιμετωπιστούν σημαντικά θέματα υγείας και ασφάλειας - όχι μόνο για την προστασία των εργαζομένων, αλλά και για την προστασία των πελατών τους και του ευρέος κοινού - και τα θέματα υγείας και ασφάλειας των πελατών σχετίζονται φυσικά ιδιαίτερα με τους ειδικευόμενους ιατρούς. Όπως και η συνάδελφός μου κ. Lambert, προβληματίζομαι και εγώ γιατί αυτός ο συμβιβασμός δεν προχώρησε αρκετά σχετικά με το ωράριο των ιατρών.
<P>
Θα παραμείνουν ωστόσο κάποιοι εργαζόμενοι σε ορισμένους χώρους εργασίας όπου τα πρακτικά θέματα δεν διευκολύνουν την υλοποίηση αυτού του είδους της οδηγίας. Καθώς κατάγομαι από τη Σκωτία, που διαθέτει έναν από τους μεγαλύτερους αλιευτικούς στόλους την ΕΕ, θα ήθελα να εστιαστώ και πάλι στο πρόβλημα της αλιείας και στον προσδιορισμό του χρόνου εργασίας. Σημειώνω τον συμβιβασμό ως προς τους αλιείς θαλάσσης: θεσπίζεται το 48ωρο ως μέγιστη διάρκεια εβδομαδιαίας εργασίας που υπολογίζεται βάσει περιόδου αναφοράς 12 μηνών, με δυνατότητα παρέκκλισης κατόπιν διαβουλεύσεων και μέσω συλλογικής σύμβασης. Μπορεί να πρόκειται για βελτίωση, αλλά εξακολουθώ να θέλω να θέσω κάποιες ερωτήσεις στην Επιτροπή. Πρέπει να αναγνωρίσουμε πως υπήρχαν βάσιμοι λόγοι για την αρχική εξαίρεση του αλιευτικού τομέα.
<P>
Όσον αφορά την αλιεία, υπάρχει μια βαθιά ριζωμένη καχυποψία για τις Βρυξέλλες από πολλές απόψεις, και η συνολική ιδέα να επιβάλλεται στους αλιείς πότε να κοιμηθούν και πότε να κατέβουν στη θάλασσα προσκρούει σε μεγάλη αντίδραση, δεδομένου πως ο χρόνος εργασίας των αλιέων ρυθμίζεται από ανεξέλεγκτους παράγοντες όπως οι κλιματικές συνθήκες και η μετακίνηση κοπαδιών ιχθύων. Σύμφωνα με την οδηγία οι δραστηριότητες θαλάσσης καλύπτουν την αλιεία θαλάσσης και άλλες δραστηριότητες ανοικτής θαλάσσης. Πολλοί αλιείς, ειδικά στη Σκωτία, είναι οργανωμένοι σε οικογενειακή βάση - είναι αλιείς με συμμετοχή στα κέρδη και δεν λαμβάνουν παρά ποσοστό από την αξία των αλιευμάτων του σκάφους τους. Αναμφίβολα δεν είναι υπάλληλοι με την έννοια που συνηθίζουμε να αποδίδουμε στον όρο. Το ερώτημα που τίθεται είναι κατά πόσον θα τους επηρεάσει ή όχι η οδηγία. Έθεσα προηγουμένως στην Επιτροπή αυτή την ερώτηση στο πλαίσιο της κοινοβουλευτικής επιτροπής και στην Ολομέλεια, αλλά το σημείο αυτό δεν έχει ακόμη διευκρινιστεί απόλυτα.
<P>
Η επιτροπή συνδιαλλαγής κατέληξε στην απόφαση στις περιπτώσεις των αλιέων με συμμετοχή στα κέρδη που είναι υπάλληλοι - μια δήλωση που μου φαίνεται αντιφατική - να αποφασίζουν τα κράτη μέλη τους όρους για την ετήσια άδεια, τις αποδοχές, κ.λπ. που δικαιούνται, αλλά δεν εξηγείται κατά πόσον ή πότε ένας αλιέας με συμμετοχή στα κέρδη είναι υπάλληλος.
<P>
Είμαι βέβαιος πως οι αλιείς που βλέπω στις ακτές της Σκωτίας μπορούν να οριστούν μόνο ως αυτοαπασχολούμενοι και υπογραμμίζω την ανάγκη να διευκρινιστεί αυτό το σημείο. Υπάρχουν τεράστιες διαφορές μεταξύ ενός στόλου μεγάλης κλίμακας που αλιεύει σε μεγάλη απόσταση, όπου οι αλιείς απασχολούνται από επιχειρήσεις και στέλνονται στη θάλασσα για ολόκληρους μήνες, και των σκαφών μικρού και μεσαίου μεγέθους, τα οποία ασκούν τις δραστηριότητές τους σε οικογενειακή ή συνεταιριστική βάση. Πρόκειται για θέμα που αφορά τον ορισμό της αυτοαπασχόλησης και της δραστηριότητας με καθεστώς ιδιοκτησίας, και ξέρω πως ο συμβιβασμός διαγράφει τους μεταφορείς που παρέχουν υπηρεσίες για δικό τους λογαριασμό, προβλέποντας σαφώς και πολύ σωστά μια εξαίρεση στον εν λόγω τομέα. Ζητώ ανάλογη εξαίρεση για τους αλιείς με συμμετοχή στα κέρδη.

<SPEAKER ID=136 LANGUAGE="PT" NAME="Figueiredo">
Κύριε Πρόεδρε, αγαπητοί συνάδελφοι, έχει ουσιαστική σημασία να εξασφαλισθεί για το σύνολο των εργαζομένων ένα καλό εργασιακό περιβάλλον, κατά τρόπο ώστε να διασφαλισθεί η προστασία της υγείας και της ασφάλειάς τους. Αυτό απαιτεί μια οργάνωση του χρόνου εργασίας όπου θα προβλέπονται περίοδοι ημερήσιας και εβδομαδιαίας ανάπαυσης, διαλείμματα, ετήσιες άδειες και άλλα ζητήματα. Θα πρέπει συνεπώς να διευθετηθεί καταλλήλως το πρόβλημα όλων των εργαζόμενων σε τομείς και δραστηριότητες που είχαν εξαιρεθεί από το πεδίο εφαρμογής της οδηγίας του ' 93, και συγκεκριμένα στους τομείς των μεταφορών και της αλιείας, καθώς και των ειδικευόμενων ιατρών. Όμως, παρά τη θετική πρόταση του Κοινοβουλίου που προσέβλεπε να ανταποκριθεί σε αυτά τα ζητήματα, το Συμβούλιο αποφάσισε να εμμείνει σε μια απαράδεκτη θέση η οποία πετσοκόβει ουσιαστικά τις αρχικές προτάσεις του Ευρωπαϊκού Κοινοβουλίου. Η θέση του Συμβουλίου προβλέπει ιδίως την παράταση από δύο σε τρία έτη της προθεσμίας μεταφοράς της οδηγίας για όλους τους τομείς, με εξαίρεση τους ειδικευόμενους ιατρούς, όπου η αντίστοιχη προθεσμία περνά από τέσσερα σε εννέα έτη, και ενδεχομένως μέχρι και δώδεκα έτη, κάτι που, εκτός των άλλων, θέτει σε κίνδυνο ακόμη και την ασφάλεια των ίδιων των ασθενών που εξετάζονται από γιατρούς με υπερβολικά επιβαρυμένο ωράριο εργασίας. Εξ ου και η αρνητική μας ψήφος στην παρούσα συμφωνία, διότι προφανώς θα επιθυμούσαμε μια καλύτερη συμφωνία.

<SPEAKER ID=137 NAME="Gallagher">
Ποτέ δεν θα ήταν εύκολο να ικανοποιηθούν όλα τα ενδιαφερόμενα μέρη που άσκησαν πιέσεις και συνεργάστηκαν στενά με τα θεσμικά όργανα της Ένωσης για να τροποποιήσουν την οδηγία του 1993. Έχουμε φυσικά ενώπιόν μας τη νέα οδηγία, και εκφράζω την ικανοποίησή μου που θα συμπεριλάβει επίσης τους εργαζόμενους ανοικτής θαλάσσης, τους αλιείς και τους ειδικευόμενους ιατρούς.
<P>
Το πλέον διαφιλονικούμενο μέρος της οδηγίας αφορούσε αναμφισβήτητα τους ειδικευόμενους ιατρούς που θα ωφεληθούν από τη νομοθετική αυτή πράξη. Πρέπει να υπενθυμιστεί πως το Συμβούλιο είχε προτείνει αρχικά μια περίοδο εξαίρεσης 13 περίπου ετών πριν οι ειδικευόμενοι ιατροί κατοχυρώσουν τις παροχές της οδηγίας. Το Κοινοβούλιο υπέβαλε φυσικά τις δικές του προτάσεις υποστηρίζοντας το δικαίωμα των ειδικευόμενων ιατρών να συμπεριληφθούν στην οδηγία αυτή μετά από μία τετραετία, εξ ου και η διαδικασία συνδιαλλαγής στην οποία συμμετείχατε, κύριε Πρόεδρε.
<P>
Ωστόσο, όσο όμορφες λέξεις κι αν χρησιμοποιούνται στα συμπεράσματα της διαδικασίας, τελικά οι ειδικευόμενοι ιατροί δεν θα κατοχυρώσουν τις παροχές πριν παρέλθουν εννέα χρόνια τουλάχιστον. Σύμφωνα με τα συμπεράσματα της επιτροπής συνδιαλλαγής, οι ειδικευόμενοι ιατροί θα κατοχυρώσουν τις παροχές μετά από μια μεταβατική περίοδο πέντε ετών και μία τετραετία για τη μεταφορά της οδηγίας στην εθνική νομοθεσία. Υποστηρίζω πλήρως το δικαίωμα των ειδικευόμενων και ασκούμενων ιατρών να κατοχυρώσουν τις παροχές της παρούσας οδηγίας, αλλά τα συμπεράσματα της επιτροπής συνδιαλλαγής θα πρέπει να γίνουν αποδεκτά με απροθυμία.
<P>
Θα ήθελα εν κατακλείδι να αναφερθώ σε ένα μικρό αλλά πολύ σημαντικό θέμα, και συγκεκριμένα στη δυνατότητα να δοθεί σε εξαιρετικές περιπτώσεις περαιτέρω παράταση δύο ετών, που μπορεί μάλιστα να φτάσει και τα τρία, εάν οι κυβερνήσεις υποστηρίξουν πως η μείωση των ωρών θα προκαλέσει σοβαρά διοικητικά προβλήματα. Ελπίζω ειλικρινά η οδηγία αυτή να εφαρμοστεί ενωρίτερα και όχι αργότερα.

<SPEAKER ID=138 NAME="Weiler">
Κύριε Πρόεδρε, αγαπητοί συνάδελφοι, η πολιτική για θέματα του χρόνου εργασίας αποδεικνύεται για άλλη μια φορά πως δεν είναι οικονομική πολιτική παρά πολιτική για θέματα υγείας και ασφάλειας στον χώρο της εργασίας. Όταν εφαρμόζεται προληπτικά εξοικονομεί πάρα πολλά χρήματα προς όφελος του κράτους και της οικονομίας. Κατά την παρούσα συζήτηση δεν μπόρεσα να καταλάβω γιατί δεν έγινε ήδη το 1993 μια λογική ρύθμιση, αφού μάλιστα η Επιτροπή και το Κοινοβούλιο από τότε δεν ήθελαν παρεκκλίσεις. Το ζήτημα αφορούσε 7 εκατομμύρια εργαζόμενους και ορισμένες κατηγορίες όπως π.χ. οι μετακινούμενοι εργαζόμενοι έπεσαν τα τελευταία χρόνια, ιδιαίτερα στη Γερμανία, θύματα ενός καταστροφικού ανταγωνισμού. Κατά συνέπεια, το πρόβλημα είναι και κοινωνικό και δεν αρκεί, κύριε συνάδελφε Crowley, να χρησιμοποιούμε ταχογράφους ή άλλα τεχνικά βοηθητικά μέσα. Το ένα δεν αποκλείει το άλλο.
<P>
Χρειαζόμαστε επίσης μια οδηγία πλαίσιο, διότι οι εν λόγω εργαζόμενοι εργάσθηκαν για πολύ καιρό σε συγκεκριμένες γκρίζες ζώνες, όπου δεν είχαν ρυθμίσεις ούτε συλλογική σύμβαση, ήταν μάλιστα αντικείμενα εκμετάλλευσης και ορισμένοι ουσιαστικά εκμεταλλεύονταν τον ίδιο τους τον εαυτό. Γνωρίζουμε ότι σε αυτή την υπερβολική επιβάρυνση οφείλονται επίσης εν μέρει τα προβλήματα αλκοολισμού.
<P>
Το Κοινοβούλιο έδειξε αρκετή ευελιξία. Η συνάδελφος Smet τόνισε την ωριμότητά μας ως νομοθετών. Κυρία Smet, θεωρώ ότι αποδείξατε πως μπορούμε και εμείς να αγωνιζόμαστε. Το αποτέλεσμα είναι αρκετά καλό. Ζητώ την έγκρισή σας, ακόμη κι αν δεν επιτύχαμε όλα όσα θέλαμε. Όμως, η μεταβατική περίοδος και το κλιμακωτό σχέδιο εφαρμογής είναι οι μέγιστες παραχωρήσεις μας προς το Συμβούλιο. Ελπίζω ότι η κυβέρνηση καμίας χώρας δεν θα χρειαστεί να εξαντλήσει την περίοδο αυτή και προσδοκώ έναν εποικοδομητικό ανταγωνισμό μεταξύ των κρατών μελών για το ποιο θα επιτύχει πιο γρήγορα την υλοποίηση όσων υπαγορεύουν το Κοινοβούλιο και η Επιτροπή.

<SPEAKER ID=139 LANGUAGE="FR" NAME="Vachetta">
Η οδηγία 93/104 ήταν ήδη πολύ περιοριστική για την παραγωγή των εργαζομένων. Δεν εναρμονίζει την κοινωνική νομοθεσία ξεκινώντας από πάνω, αλλά το αντίθετο. Δημιουργεί ένα ευρωπαϊκό πλαίσιο που υπολείπεται κατά πολύ των προσδοκιών των μισθωτών: ημερήσιος χρόνος ανάπαυσης έντεκα ωρών, εβδομαδιαία διάρκεια εργασίας 48 ωρών, εβδομαδιαίος χρόνος ανάπαυσης είκοσι τεσσάρων ωρών. Επίσης, απέκλειε ορισμένες κατηγορίες από το πεδίο αρμοδιοτήτων της.
<P>
Σήμερα, ο προτεινόμενος προς ψήφιση από τους βουλευτές συμβιβασμός μετά τις συνεδριάσεις της επιτροπής συνδιαλλαγής δεν είναι κατά την άποψή μας ικανοποιητικός ούτε για την υγεία ούτε για την ασφάλεια των εργαζομένων. Γενικεύει την ευελιξία, κυρίως για τους αλιείς θαλάσσης, θεσπίζοντας συστηματικά την ετήσια βάση των περιόδων αναφοράς. Θα επιτρέπει περισσότερες παρεκκλίσεις από την ήδη υπερβολική νομοθεσία των 48 ωρών την εβδομάδα. Τέλος, θα χρειάζονται εννέα χρόνια, στην καλύτερη περίπτωση, για να περάσει η εβδομάδα εργασίας των ειδικευομένων ιατρών από τις 58 στις 48 ώρες.
<P>
Μάλιστα, αυτό το σχέδιο οργάνωσης του χρόνου εργασίας οργανώνει την κοινωνική απορρύθμιση, την ίδια στιγμή που στη Γαλλία οι ειδικευόμενοι ιατροί αγωνίζονται να αποκτήσουν αξιοπρεπείς συνθήκες εργασίας και πραγματική ασφάλεια για τους δικαιούχους των υπηρεσιών τους. Μια πραγματική αναδιοργάνωση θα συνίστατο, το επαναλαμβάνουμε εκ νέου, στην πραγματική μείωση του χρόνου εργασίας με τη δημιουργία επαρκούς αριθμού θέσεων απασχόλησης. Ως έχει η κατάσταση, δεν μπορούμε να υποστηρίξουμε αυτή την έκθεση.

<SPEAKER ID=140 NAME="De Rossa">
Κύριε Πρόεδρε, με την πρόταση αυτή επτά ακόμα εκατομμύρια εργαζόμενοι στην Ευρώπη θα επωφεληθούν της προστασίας της οδηγίας περί χρόνου εργασίας, εξασφαλίζοντας τη δυνατότητα να εργάζονται υπό λογικές συνθήκες και να έχουν τις ενδεικνυόμενες περιόδους ανάπαυσης. Εντούτοις, για να εξασφαλίσουν 48ωρο εβδομαδιαίας εργασίας οι ειδικευόμενοι ιατροί πρέπει να περιμένουν τουλάχιστον εννέα, και πιθανόν δώδεκα χρόνια. Δεν θα προσποιηθώ πως με χαροποιεί αυτή η κατάσταση. Είναι ωστόσο η καλύτερη που μπορούσαμε να επιτύχουμε προκειμένου να τελειώνουμε μια και καλή με τις κωλυσιεργίες του Συμβουλίου.
<P>
Από το 1993 ήταν προφανές πως όσοι εξαιρέθηκαν τότε από την οδηγία θα περιλαμβάνονταν τελικά σε αυτή. Διερωτάται επομένως κανείς γιατί κατά την επταετία που παρήλθε δεν έγινε σχεδόν τίποτα στην Ιρλανδία και στη Βρετανία για να προβληθεί ο αριθμός των γιατρών που θα χρειαζόταν για την εφαρμογή της.
<P>
Στην Ιρλανδία ορισμένοι ειδικευόμενοι ιατροί εργάζονται πάνω από 100 ώρες εβδομαδιαίως, με μέσο όρο 70-80. Μόλις χθες βράδυ ανέστειλαν την απεργιακή κινητοποίηση στην οποία είχαν απειλήσει να προβούν, επειδή κατέληξαν πλέον σε μια ενδιάμεση συμφωνία που εξασφαλίζει πως όντως θα πληρώνονται τις υπερωρίες που εργάζονται. Σε ορισμένες περιπτώσεις δεν πληρώνονταν καθόλου, ενώ σε κάποιες άλλες πληρώνονταν μόνο τα μισά από όσα δικαιούνταν. Σημειώθηκε κάποια πρόοδος, και αναμφίβολα η έκβαση της συνδιαλλαγής τους βοήθησε από αυτή την άποψη.
<P>
Μέσω του Συμβουλίου των Υπουργών τόσο η Βρετανία όσο και η Ιρλανδία πάλεψαν με νύχια και με δόντια να επιβραδύνουν τη διαδικασία, γεγονός ατυχές. Οι εργασιακές ρυθμίσεις για τους ειδικευόμενους ιατρούς μοιάζουν με ιστορία φρίκης από μυθιστόρημα του Ντίκενς του 19ου αιώνα. Θεωρώ παράδοξο στο ξεκίνημα του 21ου αιώνα να εξακολουθούμε να προσπαθούμε να αποδείξουμε την κοινή λογική όσον αφορά την υγεία και την ασφάλεια. Θέλω να κάνω έκκληση σε όλες τις εθνικές κυβερνήσεις, και στην κυβέρνηση της Ιρλανδίας, να μη χρησιμοποιήσουν τις πρόσθετες διατάξεις για να μεταφέρουν την εφαρμογή της παρούσας οδηγίας πέρα από την εννεαετή περίοδο και να τους υπενθυμίσω πως η διάθεση της συμπληρωματικής περιόδου δεν προορίζεται παρά για έκτακτο μέτρο που θα ληφθεί μόνο εφόσον έχουν γίνει όλες οι πραγματικές ενέργειες για την εφαρμογή των προβλεπόμενων μέτρων.

<SPEAKER ID=141 LANGUAGE="FR" NAME="Laguiller">
Κύριε Πρόεδρε, το σχέδιο οδηγίας σχετικά με την οργάνωση του χρόνου εργασίας ορισμένων κατηγοριών όπως των ειδικευόμενων ιατρών, των εργαζομένων ανοικτής θαλάσσης ή των μετακινούμενων, όπως καλούνται, εργαζομένων, είναι χαρακτηριστικό της βραδύτητας και του αμελητέου χαρακτήρα της κοινωνικής Ευρώπης. Οι αιτιολογικές σκέψεις του σχεδίου επιμένουν ωστόσο στην ιδιαίτερη σημασία του εν λόγω φακέλου, καθώς πρόκειται για το πρώτο μείζον ζήτημα στον κοινωνικό τομέα, προσθέτοντας μάλιστα ότι αφορά την υγεία και την ασφάλεια 7 εκατομμυρίων εργαζομένων.
<P>
Στη Γαλλία π.χ. πολλές απεργίες των ασκούμενων ιατρών επέστησαν πρόσφατα την προσοχή της κοινής γνώμης στην ανυπόφορη διάρκεια της ημέρας εργασίας αυτής της κατηγορίας, που είναι επιζήμια για τους ίδιους τους ειδικευόμενους ιατρούς, αλλά και για την ποιότητα της περίθαλψης που παρέχουν στους ασθενείς. Και το ζήτημα τίθεται, τουλάχιστον εξίσου σοβαρό, και για τις άλλες κατηγορίες, όπως τους εργαζομένους ανοικτής θαλάσσης ή τους εργαζομένους στις μεταφορές. Θα έπρεπε να είχε ληφθεί μια γρήγορη απόφαση με σημαντική μείωση των ωραρίων. Ωστόσο, το σχέδιο σκοπεύει μεν να μειώσει τα ωράρια, αλλά σταδιακά. Κατά τα τρία πρώτα έτη επιτρέπονται εβδομάδες 58 ωρών. Θα πρέπει να περάσουν 5 χρόνια για να μειωθεί στις 48 ώρες το ανώτατο ωράριο, και η Επιτροπή έχει τον κυνισμό να επικαλείται τεχνικούς λόγους για τη χορήγηση μιας επιπλέον διετούς προθεσμίας εφαρμογής.
<P>
Ποιος θα πιστέψει ότι δεν θα μπορούσαν να τεθούν σχεδόν αμέσως σε ισχύ αυτά τα μέτρα αν υπήρχε η πολιτική βούληση να εξυπηρετηθούν τα συμφέροντα των θιγόμενων μισθωτών και όχι τα προνόμια των επιχειρημάτων της εργοδοσίας; Μια, έστω αμελητέα, μείωση της διάρκειας εργασίας αξίζει περισσότερο από το τίποτα.
<P>
Δεν θα καταψηφίσουμε το παρόν κείμενο, αλλά συμπεραίνουμε ότι οι μισθωτοί δεν έχουν να περιμένουν τίποτε από την κοινωνική Ευρώπη και ότι, μα την αλήθεια, για να αλλάξει η νομοθεσία υπέρ των εργαζομένων τίποτα δεν θα αντικαταστήσει τη συλλογική τους πίεση.

<SPEAKER ID=142 LANGUAGE="FR" NAME="Rocard">
Κύριε Πρόεδρε, ο Πρόεδρος της κοινοβουλευτικής Επιτροπής Απασχόλησης και Κοινωνικών Υποθέσεων δεν θα μπορούσε να παραμείνει σιωπηλός σε αυτήν τη συζήτηση. Ευτυχώς, για όσα απομένει να συζητήσουμε επί της ουσίας έκαναν λόγο όλοι οι συνάδελφοί μου. Θα επανέλθω. Δεν είμαστε ιδιαίτερα υπερήφανοι με την τελική εργασία, θα ήθελα πάντως να την καλωσορίσω διότι έπρεπε να εξέλθουμε από το αδιέξοδο.
<P>
Θέλω εδώ να ευχαριστήσω την κ. Smet, ακούραστη και αποτελεσματική εισηγήτρια, τον κ. Provan, τον επίμονο και επίσης αποτελεσματικό πρόεδρο των επιτροπών συνδιαλλαγής μας. Θέλω να ευχαριστήσω όλους τους συντονιστές μας, τον κ. Brok, τον κ. Hughes, την κ. Flautre, τον κ. Schmid, την κ. Lynne, οι οποίοι επέδειξαν πνεύμα συνεννόησης για να καταλήξουμε κάπου.
<P>
Θέλω να χαιρετίσω την Επιτροπή, για την οποία δεν τονίσαμε εδώ αρκετά ότι το Κοινοβούλιο σε όλη σχεδόν τη διάρκεια της συζήτησης - δεν θα ήθελα να σας εκθέσω, κυρία Διαμαντοπούλου - είχε την τεχνική της υποστήριξη, ακόμα και την πολιτική της υποστήριξη, ιδίως σε σημαντικές τροπολογίες.
<P>
Νομίζω πως πρέπει να διορθώσω κάτι - εκτός αν απατώμαι - που είπε πριν η κ. Smet: δεν είναι ακριβώς η πρώτη συνδιαλλαγή μεταξύ Ευρωπαϊκού Κοινοβουλίου και Συμβουλίου που έχει επιτυχημένη κοινωνική έκβαση. Είναι η δεύτερη, διότι ήδη είχαμε κερδίσει τη μικρή συνδιαλλαγή για τους εργαζομένους που εργάζονται σε εκρηκτική ατμόσφαιρα. Αυτή όμως είναι ασφαλώς απείρως σημαντικότερη.
<P>
Κύριε Πρόεδρε, πρέπει να υπενθυμίσουμε την εκπληκτική σκληρότητα του Συμβουλίου. Η πολιτική αλήθεια είναι ότι στο στρατόπεδο του Κοινοβουλίου, μέσα σε ένα αξιοθαύμαστο πνεύμα ευθύνης και ομοφωνίας - είδατε τη χαρωπή εκτίμηση που συνδέει π.χ. τον κ. Bushill-Matthews και εμένα - υπήρχε τόσο ενότητα όσο και θέληση για επιτυχία. Την ουσιαστική προσπάθεια την έκανε το Κοινοβούλιο. Δεν είμαστε υπερήφανοι για το αποτέλεσμα, ως προς το περιεχόμενο. Σε μια πραγματική δημοκρατία θα είχε επικρατήσει το Κοινοβούλιο. Θέλω να πω στο Συμβούλιο ότι θα παραμείνουμε αφοσιωμένοι στην επίτευξη του στόχου, αλλά ότι δεν θα πρέπει να περιμένει να γίνονται πολύ τακτικά τα τρία τέταρτα της προσπάθειας από το Κοινοβούλιο.

<SPEAKER ID=143 NAME="Διαμαντοπούλου">
Κύριε Πρόεδρε, κατ' αρχάς θα ήθελα να κάνω τρία πολιτικά σχόλια. Νομίζω ότι η επιτυχής κατάληξη της συνδιαλλαγής αποδεικνύει την επιτυχία του επιθυμητού και του εφικτού.
<P>
Για να μπορέσουμε να επιτύχουμε σ' αυτή τη συνδιαλλαγή έπρεπε να λάβουμε υπόψη μας δεκαπέντε διαφορετικά καθεστώτα που υπήρχαν στα κράτη μέλη, διαφορετικούς κλάδους εργασίας, διαφορετικές προτάσεις ομοσπονδιών εργαζομένων και εργοδοτών. Έπρεπε να λάβουμε υπόψη μας την βιωσιμότητα ­με τους σημερινούς όρους συστημάτων υγείας­ και την ανταγωνιστικότητα που υπήρχαν σε τομείς όπως οι μεταφορές ή η αλιεία. Έργο καθόλου εύκολο! Χρειάστηκαν έξι χρόνια για να καταλήξουμε στο σημερινό αποτέλεσμα και είναι η πρώτη μεγάλη απόφαση συνδιαλλαγής που γίνεται στον κοινωνικό χώρο, και λέω μεγάλη γιατί αφορά πέντε εκατομμύρια εργαζόμενους.
<P>
Νομίζω ότι το πιο ενδιαφέρον σημείο - και αυτό είναι το τρίτο μου σχόλιο - είναι ο αριθμός των εργαζομένων που αφορά αυτή η οδηγία και που σήμερα αποκλείονται από την οδηγία για τον χρόνο εργασίας, ενώ με την εφαρμογή της οδηγίας θα έχουν τα δικαιώματα αυτά. Νομίζω λοιπόν πως, ανεξάρτητα από το εάν ανταποκρίνεται η οδηγία στο σύνολο των απαιτήσεών μας, θα πρέπει να είμαστε ικανοποιημένοι. Το αποτέλεσμα θα είναι η εφαρμογή των διατάξεων της οδηγίας για τον χρόνο εργασίας στους ασκούμενους ιατρούς, στους εργαζόμενους εν πλω, στους εργαζόμενους στους σιδηροδρόμους, καθώς και σε όλους τους μη μετακινούμενους εργαζόμενους στους αποκλειόμενους τομείς.
<P>
Θα ήθελα να ευχαριστήσω ιδιαίτερα τον Πρόεδρο της Επιτροπής κύριο Rocard, τον Αντιπρόεδρο κύριο Provan, που με την μεγάλη του εμπειρία καθοδήγησε τις διαδικασίες της συνδιαλλαγής και, βεβαίως, την κυρία Smet, που με την πολύ μεγάλη της εμπειρία ­και αυτή ως υπουργού­ μπόρεσε να πετύχει μια τόσο δύσκολη συνδιαλλαγή. Θα ήθελα να ευχαριστήσω επίσης ιδιαίτερα την πορτογαλική Προεδρία, αλλά και τα κράτη μέλη, και ιδιαίτερα αυτά που, για λόγους που δεν μπορούμε να αναλύσουμε τώρα, είχαν μεγάλα προβλήματα στα εθνικά τους συστήματα υγείας, όπως η Μεγάλη Βρετανία, η Ισπανία και η Ιρλανδία.
<P>
Ετέθη από τους κυρίους βουλευτές το θέμα της εφαρμογής της οδηγίας. Και θα υπογραμμίσω ότι είναι πράγματι ιδιαίτερα σημαντικό. Ένα από τα βασικά καθήκοντα της Επιτροπής είναι ο έλεγχος,·η παρακολούθηση της εφαρμογής των οδηγιών. Και εδώ, θα παρακαλούσα να έχω την συνεργασία των ευρωβουλευτών και την από κοντά παρακολούθηση των τεκταινομένων στις χώρες μέλη, ώστε να μπορεί η Επιτροπή να παρεμβαίνει αμέσως.
<P>
Υπάρχουν δύο επιμέρους ερωτήσεις: η πρώτη ετέθη από τους κ.κ. Hughes, Schmid και Pronk και αφορά το τί μέλλει γενέσθαι στις οδικές μεταφορές και στους σιδηροδρόμους. Πρώτον, πρέπει να πω ότι εμπλέκεται το Συμβούλιο των Μεταφορών, πράγμα που κάνει ακόμη πιο σύνθετη τη διαδικασία. Δεύτερον, ότι όσον αφορά τις οδικές μεταφορές, υπάρχει πρόταση της Επιτροπής από το 1996, η οποία όμως έχει μπλοκαριστεί από το Συμβούλιο το 1998. Η πρόθεση της Επιτροπής είναι, σε συνεργασία με την γαλλική Προεδρία, να επαναφέρει το θέμα. Περιμένουμε νέα διαπραγμάτευση από τους κοινωνικούς εταίρους και ελπίζουμε να έχουμε την σύμφωνη γνώμη τους. Εάν δεν μπορέσουμε να προχωρήσουμε μ' αυτόν τον τρόπο, θα πρέπει να αλλάξουμε συνολικά την προσέγγιση που είχαμε μέχρι τώρα.
<P>
Όσον αφορά το θέμα των αλιέων, η ερώτηση επανέρχεται από τον κύριο Hudghton.
<P>
(ΕΝ) Συζητήσαμε το θέμα αυτό στο παρελθόν. Θα προσπαθήσω να το διευκρινίσω. Φοβάμαι πως δεν ήμουν αρκετά σαφής και γι' αυτό θα ήθελα να επαναλάβω πως το θέμα της αυτοαπασχόλησης στον αλιευτικό τομέα δεν περιλαμβάνεται στην παρούσα οδηγία. Η αυτοαπασχόληση στον εν λόγω τομέα εμπίπτει στις αρμοδιότητες των κρατών μελών: αυτό είναι πολύ κατηγορηματικό και σαφές.

<SPEAKER ID=144 NAME="Πρόεδρος">
Σας ευχαριστώ πολύ για όλη την υποστήριξη και τη βοήθεια που παρείχατε εσείς και οι υπηρεσίες σας κατά τη διάρκεια αυτών των συζητήσεων, κάτι που εκτιμούμε βεβαίως πάρα πολύ.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=8>
Αναθεώρηση της βοήθειας προς τις τρίτες χώρες
<SPEAKER ID=145 NAME="Πρόεδρος">
Η ημερήσια διάταξη προβλέπει στη συνέχεια την ανακοίνωση της Επιτροπής σχετικά με την αναθεώρηση της βοήθειας προς τις τρίτες χώρες.

<SPEAKER ID=146 LANGUAGE="EN" NAME="Patten">
Κύριε Πρόεδρε, ελπίζω το Κοινοβούλιο να με συγχωρήσει που πρέπει να φύγω λίγο μετά τη σύντομη παρουσίαση στην οποία θα προβώ, αλλά, όπως γνωρίζει το Κοινοβούλιο, αυτή είναι σε μεγάλο βαθμό η συλλογική εργασία όλων των αρμόδιων επιθεμάτων εξωτερικής πολιτικής Επιτρόπων, καθώς και σε μεγάλο βαθμό η κοινή εργασία που επιτελώ μαζί με τον συνάδελφό μου Επίτροπο Nielson. Ο Επίτροπος Nielson θα παραμείνει στην αίθουσα για να μιλήσει και αυτός σχετικά με την παρούσα έκθεση και για να απαντήσει σε ερωτήσεις που ενδεχομένως να υποβληθούν. Είμαι υποχρεωμένος να συμμετάσχω σε μια κοινή συνεδρίαση δύο επιτροπών που κανονίστηκε ειδικά για να συζητηθούν ορισμένα θέματα εξωτερικής βοήθειας, και ελπίζω το Κοινοβούλιο να δείξει κατανόηση.
<P>
Είναι νομίζω δίκαιο να πούμε πως οι προτάσεις που παρουσιάσαμε επικεντρώνονται στην ουσία των θεμάτων που θίγονται στη Λευκή Βίβλο σχετικά με τη μεταρρύθμιση και θεωρούμε εξαιρετικά σημαντικό να δείξουμε πως η μεταρρύθμιση των προγραμμάτων μας εξωτερικής βοήθειας είναι η ναυαρχίδα ή μία από τις ναυαρχίδες για μια συνολική διαδικασία μεταρρύθμισης. Μερικές φορές είναι κάπως βαρετό να ακούει κανείς να μιλούν για εσωτερικές διαδικασίες, αλλά θα πρέπει να αναγνωριστεί αυτό που συζητάμε στο πλαίσιο των συγκεκριμένων προτάσεων: πρώτα απ' όλα τρόπους με τους οποίους μπορούμε να επισπεύσουμε την παροχή βοήθειας και να την καταστήσουμε αποτελεσματικότερη και, δεύτερον, τρόπους με τους οποίους μπορούμε να αλλάξουμε την εικόνα της Ευρωπαϊκής Ένωσης παγκοσμίως. Όλοι γνωρίζουμε, δυστυχώς, πως πάρα πολύ συχνά αντί να αναγνωρίζεται ό,τι προσπαθούμε να κάνουμε εκ μέρους των Ευρωπαίων φορολογούμενων δεχόμαστε επικρίσεις γιατί δεν ενεργούμε πολύ πιο αποτελεσματικά και ταχύτερα. Ελπίζω πως πρόκειται για πρόβλημα το οποίο θα είμαστε σε θέση να αντιμετωπίσουμε.
<P>
Αξίζει να θυμηθούμε πολύ σύντομα το συνολικό πλαίσιο του θέματος. Την τελευταία δεκαετία τριπλασιάστηκαν οι αναλήψεις υποχρεώσεων εξωτερικής βοήθειας που διαχειρίζεται η κοινή υπηρεσία διαχείρισης της κοινοτικής βοήθειας προς τρίτες χώρες (SCR). Αυτό είναι το αποτέλεσμα γεγονότων και πολιτικών πιέσεων, της αναγνώρισης των καθηκόντων που οφείλουμε να εκπληρώσουμε στην Κεντρική και Ανατολική Ευρώπη και της επακόλουθης αναγνώρισης των υποχρεώσεών μας στην περιοχή της Μεσογείου. Αξίζει να σημειωθεί πως η βοήθεια που παρέχουμε στις χώρες της Μεσογείου στο πλαίσιο των σχετικών προγραμμάτων αυξήθηκε κατά τεσσερισήμισι φορές από το 1990. Στη συνέχεια, στο πλαίσιο της κρίσης στα Βαλκάνια δοκιμάζονται ιδιαίτερα οι προσπάθειες να καθιερώσουμε μια κοινή εξωτερική πολιτική και πολιτική ασφάλειας. Ενώ τα ίδια τα προγράμματά μας εξωτερικής βοήθειας αναπτύχθηκαν ταχύτατα, δεν σημειώθηκε παράλληλη αύξηση προσωπικού. Η Επιτροπή διαθέτει 2,9 υπαλλήλους για κάθε 10 εκατομμύρια ευρώ που διαχειριζόμαστε. Σε αντιδιαστολή με τον διπλάσιο περίπου αριθμό που ισχύει κατά μέσο όρο για τα κράτη μέλη - ο αριθμός είναι 5,7, αλλά φθάνει και μέχρι 9 για ορισμένα κράτη μέλη, ενώ για την Παγκόσμια Τράπεζα είναι 4,2. Η κατάσταση αυτή οδήγησε μεταξύ άλλων στην αύξηση της χρήσης γραφείων τεχνικής βοήθειας, που επικρίθηκε πολύ από το Κοινοβούλιο και από το Ελεγκτικό Συνέδριο λόγω της ανεπαρκούς παρακολούθησης και της έλλειψης πολιτικού ελέγχου. Αξίζει να σημειωθεί πως δαπανήσαμε περίπου 170 εκατομμύρια ευρώ σε ένα έτος για τα 80 γραφεία τεχνικής βοήθειας, ποσό που αντιστοιχεί στο κόστος 800 υπαλλήλων της Επιτροπής.
<P>
Ως συνέπεια όλων αυτών οι εκκρεμούσες αναλήψεις υποχρεώσεων της SCR, για τις οποίες δεν έχουν καταβληθεί πληρωμές, ανέρχονται σήμερα σε 21 δισεκατομμύρια ευρώ, ποσό ανησυχητικά μεγάλο. Δεν κατηγορώ το προσωπικό της SCR, το οποίο εργάζεται πάρα πολύ σκληρά σε πολύ δύσκολες συνθήκες, χωρίς εντούτοις να επαρκεί. Χρειάστηκε να εργαστούν με εξαιρετικά δύσκολες διαδικασίες. Χρειάστηκε επίσης να εργαστούν σε ένα πλαίσιο κρατών μελών όπου εκφράζονται δύο, τρεις και τέσσερεις εκτιμήσεις για κάθε απόφαση υλοποίησης που προσπαθούμε να λάβουμε. Στο έγγραφο που δημοσιοποιήθηκε υποβάλλουμε τις προτάσεις μας για την αντιμετώπιση αυτού του προβλήματος.
<P>
Όπως θα γνωρίζουν οι αξιότιμοι βουλευτές, μεταξύ των προτάσεων που έχει υποβάλει κατά καιρούς το Κοινοβούλιο περιλαμβάνεται η ιδέα να αναθέσουμε σε εξωτερικούς φορείς τη διαχείριση της βοήθειάς μας προς τρίτες χώρες. Αυτό παραμένει μακροπρόθεσμα ένα ενδεχόμενο, αν και θα απαιτηθεί κάποιος χρόνος επειδή θα πρέπει πρώτα να δημιουργηθεί το απαραίτητο νομικό πλαίσιο. Ωστόσο, το βασικό μου μέλημα επί του παρόντος δεν είναι πως θα φτάσουμε από το Α στο Ω - κάτι που φαίνεται συχνά μάλλον ευκολότερο από τη μετάβαση από το Α στο Β. Ανεξάρτητα από τον μακροπρόθεσμο στόχο, αυτό που πρέπει να κάνουμε είναι να βρούμε καλύτερους τρόπους διαχείρισης της εξωτερικής μας βοήθειας άμεσα. Υποβάλαμε ορισμένες προτάσεις. Υποβάλαμε προτάσεις για τη βελτίωση του προγραμματισμού, εξασφαλίζοντας πως όλοι οι αρμόδιοι για εξωτερικά θέματα Επίτροποι θα αναλαμβάνουν από κοινού την ευθύνη για τον προγραμματισμό. Προτείναμε την επανένωση του κύκλου των σχεδίων από τον προσδιορισμό μέχρι την υλοποίηση τους, καθώς πιστεύουμε πως ο σημερινός κερματισμός δεν απέδωσε. Αυτό που προτείνουμε είναι να συσταθεί ένας νέος φορέας υλοποίησης προς αντικατάσταση της SCR, που πιστεύουμε πως θα πρέπει να ονομάζεται Ευρωπαϊκή Βοήθεια. Αρχικά θα είναι μια υπηρεσία υπό ένα συμβούλιο αποτελούμενο από όλους τους αρμόδιους επί εξωτερικών θεμάτων Επιτρόπους, αν και, όπως προείπα, το ενδεχόμενο να ανατεθεί μακροπρόθεσμα η διαχείριση σε εξωτερικούς φορείς παραμένει υπό συζήτηση.
<P>
Θέλουμε να αναθέσουμε περισσότερες ευθύνες σε αντιπροσωπείες και, όπου είναι δυνατόν, σε εθνικές αρχές που δραστηριοποιούνται επιτόπου. Προτείναμε ειδική διαχείριση για την προενταξιακή στρατηγική: ανθρωπιστική βοήθεια και μακροοικονομική βοήθεια με πλήρως ενσωματωμένη διαχείριση. Αυτό σημαίνει π.χ. μεταφορά των υπολειπόμενων καθηκόντων της SCR για το PHARE στην αρμόδια για τη διεύρυνση Γενική Διεύθυνση. Προτείνουμε τη λήψη επειγόντων μέτρων για τον διακανονισμό των καθυστερούμενων πληρωμών παλαιών και αδρανών σχεδίων. Σε επιστολή μας προς τους αρμόδιους προέδρους των κοινοβουλευτικών επιτροπών και προς το Ελεγκτικό Συνέδριο εξηγούμε την προσέγγισή μας.
<P>
Χωρίς να θέλω να μακρηγορήσω θα υποβάλω μόνο το εξής ερώτημα: από πού θα προέλθουν οι πόροι ώστε η διαχείριση και η λειτουργία των προγραμμάτων μας στην προτεινόμενη υπηρεσία, την Ευρωπαϊκή Βοήθεια, να είναι καλύτερη στο μέλλον από ό,τι στο παρελθόν; Πρέπει και εμείς με τη σειρά μας μαζί με άλλους στην Επιτροπή να υποστηρίξουμε το μερίδιό μας στην ομαδική διαδικασία για τη βοήθεια που πιστεύουμε πως απαιτείται για την αποτελεσματική διαχείριση των προγραμμάτων μας. Ως εκ τούτου, τον Σεπτέμβριο ενδεχομένως να υποβάλουμε στην αρμόδια επί του προϋπολογισμού αρχή μια τροποποιητική επιστολή όσον αφορά τις προτάσεις για τον προϋπολογισμό του 2001. Αυτά για το μέλλον.
<P>
Θέλω να επισημάνω κάτι απλό: δεν μπορούμε να συνεχίσουμε τη σημερινή μας πορεία. Κατά τη γνώμη μου απλά δεν υπάρχει επιλογή: πρέπει να τα καταφέρουμε καλύτερα. Δεν διεκδικούμε μεγαλύτερες εξουσίες. Η αρμόδια επί του προϋπολογισμού αρχή θα είναι αυτή που θα πρέπει να κρίνει τελικά τη σωστή κλίμακα των προγραμμάτων εξωτερικής βοήθειας της Ευρωπαϊκής Ένωσης. Ωστόσο, η μόνη μου πρόθεση είναι να καταστήσω ικανή την Επιτροπή να μπορεί να διαχειρίζεται επάξια αυτά τα προγράμματα. Οφείλω να πω χωρίς καμία περιστροφή στο Κοινοβούλιο πως υπάρχουν δύο ενδεχόμενα: είτε η αρμόδια επί του προϋπολογισμού αρχή συμφωνεί με τις ιδέες μας και θα προσπαθήσει επομένως να τις υλοποιήσει από το 2001 είτε, προκειμένου να διαχειριστούμε αποδοτικότερα τα κονδύλια που αντιστοιχούν στα προγράμματά μας, θα υποχρεωθούμε να προτείνουμε πολύ μεγάλες περικοπές. Δεν μπορούμε να διαιωνίζουμε μια κατάσταση, όπου δεν είμαστε προετοιμασμένοι να παράσχουμε τους πόρους για την αποτελεσματική διαχείριση των χρημάτων που εγκρίνονται από την αρμόδια επί του προϋπολογισμού αρχή για τα προγράμματά μας εξωτερικής βοήθειας. Πρέπει να είμαστε προετοιμασμένοι να αντιμετωπίσουμε σε επίπεδο διαχείρισης και διοίκησης τις συνέπειες όσων προσπαθούμε να κάνουμε παγκοσμίως, διαφορετικά τα θύματα είναι αυτοί που θα πρέπει να λαμβάνουν την βοήθειά μας ώστε να μπορέσουν να μάθουν να διαβάζουν και να γράφουν, να αποκτήσουν καλύτερες και πιο υγιεινές συνθήκες διαβίωσης και να δημιουργήσουν τους θεσμούς για τη χρηστή διακυβέρνηση των κοινοτήτων τους. Τα θύματα είναι αυτοί οι άνθρωποι καθώς και η φήμη της Ευρωπαϊκής Ένωσης.
<P>
Είμαι βέβαιος πως θα ακολουθήσει μακρά συζήτηση. Είμαι βέβαιος πως το Κοινοβούλιο μπορεί να συμβάλει σημαντικά στη συζήτηση κατά τους επόμενους μήνες. Ωστόσο, η εντύπωση που έχω σχηματίσει μετά από μερικούς μήνες σε αυτή τη θέση είναι πως και το Κοινοβούλιο επιθυμεί εξίσου διακαώς με την Επιτροπή μια καλύτερη διαχείριση του προγράμματος για την παροχή βοήθειας παγκοσμίως.

<SPEAKER ID=147 LANGUAGE="EN" NAME="Kinnock">
Kύριε Πρόεδρε, αυτό είναι ευχάριστο - το γεγονός δηλαδή ότι η Ευρωπαϊκή Ένωση αναγνωρίζει πως υπάρχουν προβλήματα για τα οποία όμως έχουμε λύσεις. Ο Επίτροπος Nielson θα θυμάται πως πριν από μερικούς μήνες προέβλεψα το ενδεχόμενο να καταλήξει αυτοκράτορας χωρίς ρούχα. Μήπως σήμερα είναι πιθανόν να βγει αληθινή η πρόβλεψή μου με αυτή την πρόταση που αφαιρεί τόσα πολλά από τη ΓΔ Ανάπτυξης;
<P>
Δεύτερον, νομίζω πως ο Επίτροπος Patten επανέλαβε στο τέλος της ομιλίας του τα λόγια που, σύμφωνα με όσα αναφέρει σήμερα το πρωί η εφημερίδα "The Times" , είπε αναφερόμενος στα κράτη μέλη, ότι δηλαδή αν δεν υποστηρίξουν τα σχέδιά του με πόρους θα περικόψει τη βοήθεια. Οφείλω να ομολογήσω, Επίτροποι, πως θεωρώ αυτή τη δήλωση πολύ ανησυχητική και επικίνδυνη και πως είναι πιθανόν να εκληφθεί από τα κράτη μέλη όπως ακούγεται και όχι όπως την εννοείτε. Θα εκτιμούσα πάρα πολύ τη διευκρίνιση από κάποιον Επίτροπο των δύο αυτών σημείων.

<SPEAKER ID=148 NAME="Nielson">
Κύριε Πρόεδρε, δεν αισθάνομαι σαν αυτοκράτορας χωρίς ρούχα, αλλά μπορείτε να έχετε την άποψή σας. Το θέμα είναι πως έπρεπε να κάνουμε κάτι όχι απλώς για να ολοκληρώσουμε τον κύκλο των σχεδίων από την άποψη της διαχείρισης στον τομέα της λήψης αποφάσεων για τις δραστηριότητες. Έπρεπε επίσης να κάνουμε κάτι για να τετραγωνίσουμε τον κύκλο από άποψη οργάνωσης, δίνοντας νόημα στη συνολική πολιτική μου ευθύνη για την αναπτυξιακή πολιτική. Το πράξαμε χωρίς να αλλάξουμε τα χαρτοφυλάκια που είχαν οριστεί.
<P>
Καταλήξαμε στη λύση να δημιουργήσουμε ένα διοικητικό συμβούλιο που θα επιβλέπει και θα αναλάβει από πολιτική άποψη τη διαχείριση της νέας υπηρεσίας "Ευρωπαϊκή Βοήθεια" , ή όπως αλλιώς πρόκειται να μετονομαστεί η SCR. Σε αυτό το συμβούλιο θα αναλάβω καθήκοντα κορυφαίου διοικητικού στελέχους. Ο Επίτροπος Patten θα προεδρεύει, κατ' αναλογία της θέσης που ήδη κατέχει ως επικεφαλής της ομάδας που συντονίζει σε τελευταίο στάδιο τις δραστηριότητες όλων των αρμόδιων για θέματα εξωτερικής πολιτικής Επιτρόπων. Διαρθρώνουμε κατά κάποιον τρόπο τους πολιτικούς ρόλους που έχουν οριστεί και το πράττουμε με τέτοιον τρόπο που νομίζω πως είναι πραγματικά δυνατόν να αποδώσει.
<P>
Υπάρχουν δύο σχετικά στοιχεία που θα συντελέσουν στην αύξηση της συνέπειας και της πολιτικής συνοχής. Το ένα, όπως ήδη ανέφερα, είναι η μεγαλύτερη πολιτική συμμετοχή στη διαχείριση της σημερινής υλοποίησης. Το άλλο είναι η ομάδα ποιοτικής υποστήριξης, η γραμματεία της οποίας θα βρίσκεται στη ΓΔ Ανάπτυξης. Ο ρόλος της είναι να εξασφαλίζει πως η διαμόρφωση των διαφόρων προγραμμάτων, μεταξύ των οποίων αυτά της αρμόδιας για εξωτερικές υποθέσεις Γενικής Διεύθυνσης, συμφωνεί με την πολιτική και τις αρχές που έχουμε ορίσει. Γενικά, πιστεύω πως είναι μια καλή προσπάθεια να δράσουμε βάσει όσων καθορίστηκαν τον περασμένο Ιούλιο.
<P>
Κατ' αυτόν τον τρόπο όλοι οι αρμόδιοι επί εξωτερικών θεμάτων Επίτροποι θα επικεντρώσουν επίσης μεγάλο μέρος της προσοχής τους στο ζήτημα κατά πόσον είμαστε ή δεν είμαστε αποτελεσματικοί. Πρέπει να ξεφύγουμε από τη νοοτροπία της ανάληψης υποχρεώσεων και να περάσουμε στη νοοτροπία της αποτελεσματικής δράσης. Αυτό που κάνουμε εδώ θα αποτελέσει μέρος αυτής της μετάβασης. Αναφερόμαστε επίσης στο θέμα της κυριότητας στις χώρες εταίρους μας σαν να πρόκειται για μείζον πρόβλημα. Στην πραγματικότητα, λόγω του τρόπου της οργάνωσής μας στην Επιτροπή, το θέμα της κυριότητας είναι από την πλευρά μας εξαιρετικά ασαφές και προβληματικό. Αυτό πρόκειται να αλλάξει ως αποτέλεσμα της μεταρρύθμισης που εισηγούμαστε σήμερα.
<P>
Θα ασχοληθώ τέλος με το ζήτημα όσων κινδυνεύουν να συμβούν εάν δεν διαθέτουμε το προσωπικό και τους πόρους για να φέρουμε σε πέρας το έργο. Είναι σαφές πως δεν είναι ούτε δυνατόν ούτε αποδεκτό να συνεχιστεί η σημερινή κατάσταση. Πρέπει να είμαστε τόσο ξεκάθαροι όπως ήταν πριν από λίγο ο Επίτροπος Patten ως προς το ότι θέλουμε αυτούς τους πόρους. Έχουμε αναλάβει δεσμεύσεις, έχουμε μια συμφωνία με 71 κράτη ΑΚΕ, έχουμε τη σχετική στήριξη εκ μέρους των κρατών μελών και την αποδοχή από αυτά του επόμενου ένατου Ευρωπαϊκού Ταμείου Ανάπτυξης. Όλα αυτά συγκαταλέγονται στις υποσχέσεις που έχουμε ήδη δώσει, οπότε δεν έχουμε ουσιαστικά άλλη επιλογή από το να βρούμε το προσωπικό για να φέρουμε σε πέρας το έργο. Ο τρόπος όμως να το επιτύχουμε είναι κάτι που δεν μπορούμε να αντιμετωπίσουμε μόνοι, και γι' αυτό εκφράζουμε τόσο αποφασιστικές και σαφείς εκκλήσεις. Δεν αποκρύπτουμε μάλιστα το γεγονός πως, εάν η αρμόδια επί του προϋπολογισμού αρχή δεν μας δώσει τη δυνατότητα να αποκτήσουμε το προσωπικό, δεν θα μπορέσουμε να φέρουμε σε πέρας το έργο. Αυτή είναι η θεώρησή μας για την κατάσταση. Δεν θέλουμε στα πλαίσια του ρόλου μας ως Επίτροποι να αναλωθούμε στον αγώνα για μια χαμένη μάχη. Θέλουμε να αγωνιστούμε σε μια μάχη για τη συμμετοχή μας στην οποία μπορούμε να είμαστε υπερήφανοι.

<SPEAKER ID=149 LANGUAGE="ES" NAME="Sauquillo Pιrez del Arco">
Κύριε Πρόεδρε, χαίρομαι που ακούω ότι προκειμένου να τηρηθούν οι δεσμεύσεις απαιτούνται περισσότεροι πόροι και προσωπικό. Στο μέτρο που το Κοινοβούλιο έχει επίγνωση αυτής της κατάστασης, θα σας παράσχουμε όλη μας την υποστήριξη.
<P>
Θα ήθελα όμως να διατυπώσω μια ερώτηση, δεδομένου ότι δεν είχα τον χρόνο να μελετήσω προσεχτικά το έγγραφο: πώς θα διανεμηθεί η ανθρωπιστική βοήθεια;
<P>
Αντιλαμβανόμαστε ότι η ανθρωπιστική βοήθεια, ως πολιτική της Ευρωπαϊκής Ένωσης, αποτελεί πολιτική που δεν ολοκληρώνεται μόλις χορηγηθεί η ανθρωπιστική βοήθεια, αλλά ότι πρέπει να συνεχίζεται - μιλάμε σε αυτά τα πλαίσια για "συνέχεια"; - προκειμένου να υλοποιηθούν οι αναπτυξιακές πολιτικές. Σε αντίθετη περίπτωση, μπορεί να μας συμβεί αυτό που συνέβη τώρα στη Μοζαμβίκη: δόθηκε προφανώς ανθρωπιστική βοήθεια, εξαφανίστηκε από εκεί το ECHO, δεν συνεχίζεται η εφαρμογή αναπτυξιακής πολιτικής και συνεπώς ενδέχεται να ξεσπάσει πάλι βία.
<P>
Εντός αυτού του πλαισίου "συνέχειας" θα ήθελα να μάθω εάν το ΕCHO θα είναι όπως μέχρι τώρα, ένα γραφείο εξαρτώμενο από την Επιτροπή, η δράση του οποίου όμως θα απολήγει κατόπιν σε αναπτυξιακές πολιτικές γι' αυτό που μας ενδιαφέρει, την εξάλειψη της φτώχειας.

<SPEAKER ID=150 NAME="Haug">
Κύριε Πρόεδρε, είναι κρίμα που ο κ. Patten έπρεπε να φύγει από τώρα, γιατί βασικά σε εκείνον ήθελα να απευθύνω την ερώτησή μου. Πιστεύω όμως ότι και ο κ. Nielson θα μπορεί να μου δώσει μια εξίσου καλή απάντηση, αφού μόλις τώρα συμπαραστάθηκε στον συνάδελφό του και είπε επίσης ότι για την πρόταση είναι αρμόδιοι και οι δύο Επίτροποι. Κύριε Nielson, ασφαλώς συμμεριζόμαστε ως Κοινοβούλιο τους στόχους σας να επιτύχετε πιο γρήγορη παροχή βοήθειας στους ανθρώπους και να μεριμνήσετε να προβάλλεται περισσότερο η δράση της ΕΕ. Αυτό είναι απόλυτα σαφές. Όμως, είχαμε συμφωνήσει όλοι ότι η Επιτροπή θα πρέπει να κάνει μαζί με εμάς όλα τα μεταρρυθμιστικά βήματα που θέλει τώρα να εγκαινιάσει. Θεωρώ πάρα πολύ παράξενο να λέει στην εισαγωγή του ο κ. Patten ότι ή θα εγκριθεί το πρόγραμμα της Επιτροπής ή θα υποχρεωθούμε να κάνουμε περικοπές! Διότι εμείς είμαστε η αρμόδια επί του προϋπολογισμού αρχή, ή τουλάχιστον ένα σκέλος της, και θεωρώ ότι γι' αυτό η Επιτροπή δεν μπορεί να λέει έτσι απλά πως θα κάνει ή θα υποχρεωθεί να κάνει περικοπές. Αυτό βέβαια θα φανεί πρώτα κατά τη διαδικασία του προϋπολογισμού! Ασφαλώς θα πρέπει να υλοποιήσετε μαζί με εμάς το μεταρρυθμιστικό σας πρόγραμμα. Θέλω πολύ να μάθω τι εννοούσε ο συνάδελφός σας με την απειλή του.

<SPEAKER ID=151 LANGUAGE="EN" NAME="Deva">
Κύριε Πρόεδρε, λυπούμε που ο Επίτροπος Patten έπρεπε να φύγει. Εν τη απουσία του ευχαρίστως θα απευθύνω τις ερωτήσεις μου στον αρμόδιο για θέματα ανάπτυξης Επίτροπο κ. Nielson.
<P>
Ακουσα με ικανοποίηση πως η Επιτροπή πρόκειται να προβεί σε νέες καινοτομίες και αναδιοργανώσεις. Η υπηρεσία "Ευρωπαϊκή Βοήθεια" θα αποτελέσει ένα πολύ σημαντικό χαρακτηριστικό της Ευρωπαϊκής Ένωσης στον τομέα των εξωτερικών μας σχέσεων. Μέχρι σήμερα έχουμε βρεθεί σε εξαιρετικά δύσκολη θέση λόγω της αθέτησης ορισμένων υποσχέσεών μας. Η αθέτηση των υποσχέσεων προς τους φτωχότερους ανθρώπους του κόσμου δεν είναι ό,τι καλύτερο στην προσπάθειά μας - ως πλούσιο μέρος του κόσμου - να τους βοηθήσουμε.
<P>
Υποστηρίζω θερμά την εδραίωση της θέσης των αρμόδιων επί εξωτερικών θεμάτων Επιτρόπων και την αύξηση του προσωπικού και των πόρων υποστήριξης της διαχείρισης. Ακούω επίσης με ικανοποίηση πως σχεδιάζουν να δημιουργήσουν ένα συμβούλιο που μοιάζει πολύ με την Παγκόσμια Τράπεζα. Θα ήθελα όμως να ρωτήσω τον Επίτροπο Nielson εάν σκέφτηκε κάτι που εμείς σε αυτή την πλευρά του Κοινοβουλίου θεωρούμε σημαντικό, το γεγονός δηλαδή πως η Παγκόσμια Εταιρεία Χρηματοδοτήσεων (IFC) στην Παγκόσμια Τράπεζα έχει τη δυνατότητα παροχής βοήθειας στον ιδιωτικό τομέα μέσω χρηματοδοτήσεων. Οι μικροπιστώσεις και διάφοροι άλλοι μηχανισμοί είναι αποφασιστικής σημασίας, καθώς βοηθούν τους ανθρώπους να βγουν από τη μειονεκτική θέση. Έχει εξεταστεί το ενδεχόμενο να επεκταθεί η "Ευρωπαϊκή Βοήθεια" ώστε να βοηθά τους ανθρώπους να βγουν από τη μειονεκτική θέση, μέσω ενός μηχανισμού επενδύσεων, όπου η Ευρωπαϊκή Ένωση θα είναι εταίρος στις επιχειρήσεις;

<SPEAKER ID=152 NAME="Nielson">
Πρώτον, το ECHO δεν επηρεάζεται από αυτή τη μεταρρύθμιση της αναπτυξιακής βοήθειας. Το ECHO θα συνεχίσει να λειτουργεί. Αυτό αποτελεί σαφώς μέρος όσων αποφασίσαμε. Το μόνο θέμα είναι να δημιουργήσουμε μια καλύτερη σύνδεση ή γέφυρα μεταξύ της φάσης ανθρωπιστικής βοήθειας και της πιο μελλοντοστραφούς και μακροπρόθεσμης αναπτυξιακής βοήθειας. Πρόκειται για μια συζήτηση με βάσιμα επιχειρήματα. Θέλουμε να διατηρήσουμε το ECHO λίγο πολύ ως έχει, και έχω την πεποίθηση ότι με τον νέο διευθυντή του ECHO κινούμαστε προς τη σωστή κατεύθυνση.
<P>
Θα ήθελα να διευκρινίσω στην κ. Haug πως ο Επίτροπος Patten ανέφερε πως θα πρέπει να προτείνουμε μεγάλες περικοπές ως προς τις δραστηριότητες, εάν δεν λάβουμε θετική απάντηση από τις αρμόδιες επί του προϋπολογισμού αρχές, όσον αφορά το θέμα του προσωπικού.
<P>
Γιατί το καθιστούμε αυτό όσο το δυνατόν σαφέστερο ακόμα και με κίνδυνο να εκληφθεί ως απειλή; Παρατήρησα τη λέξη που επιλέξατε. Θεωρούμε απαραίτητο να καταστήσουμε σαφές πως μας ανησυχεί πολύ το ενδεχόμενο να συνεχίσουμε χωρίς τους πόρους και το εργατικό δυναμικό που χρειαζόμαστε.
<P>
Δεν είναι δυνατόν να επιτελέσουμε σωστά το έργο μας χωρίς να είμαστε λίγο πολύ οργανωμένοι, όπως άλλοι χορηγοί που ενεργούν αποτελεσματικά. Αυτό είναι το μήνυμα. Είναι πολύ πιθανόν να παρεξηγηθούμε από το Ευρωπαϊκό Κοινοβούλιο επειδή ως προς αυτό το θέμα βρισκόμαστε αναμφίβολα μεταξύ φίλων. Αντιλαμβάνομαι λοιπόν πως εκφράζοντας κάτι τέτοιο με τόση σαφήνεια μπορεί να φανεί λάθος. Υπάρχουν όμως και άλλα στοιχεία. Πρέπει να το πούμε πάση θυσία. Είναι απόλυτη ανάγκη να καταστήσουμε σαφή αυτά τα μέτρα. Χωρίς να θέλω να επικρίνω τους Υπουργούς Οικονομικών, ορισμένες φορές μπορεί να είναι πολύ απαιτητικοί συνομιλητές. Τα πράγματα δεν είναι ρόδινα ούτε με τους Υπουργούς Ανάπτυξης.
<P>
Το σοβαρότερο πρόβλημα είναι στην πραγματικότητα η έλλειψη συνοχής μεταξύ των υψηλών φιλοδοξιών που τίθενται σε αυτόν τον τομέα και των πόρων και μέσων που έχουμε στη διάθεσή μας για να φέρουμε σε πέρας το έργο. Αυτό είναι το σοβαρότερο πρόβλημα που αντιμετωπίζουμε. Θα καταβάλουμε πραγματική προσπάθεια να βρούμε μια λύση που θα μας επιτρέπει να διατηρήσουμε τουλάχιστον τα σημερινά επίπεδα δραστηριότητας.
<P>
Θα ήθελα να προσθέσω πως, αν και σωστά επισημαίνονται οι καθυστερήσεις των πληρωμών, τα προβλήματα και οι δυσκολίες, δεν θα πρέπει να λησμονείται πως εκεί έξω κατασκευάζουμε δρόμους εκατοντάδων χιλιομέτρων και ανοίγουμε γεωτρήσεις για καθαρό και υγιεινό νερό, παρέχοντας κάθε χρόνο σε εκατομμύρια ανθρώπους τη δυνατότητα να καταναλώνουν με ασφάλεια πόσιμο νερό. Σε πολλές χώρες επενδύουμε στη βασική εκπαίδευση. Συμβάλλουμε περισσότερο από κάθε άλλον στην πρωτοβουλία σχετικά με το εξωτερικό χρέος, ακόμα και αν συγκρίνουμε τους εαυτούς μας με τις μεγαλύτερες χώρες του κόσμου. Ως προς αυτό θα ήταν ευπρόσδεκτος ένας κάπως μεγαλύτερος ανταγωνισμός.
<P>
Δεν θέλω να σχηματιστεί η εντύπωση πως οι δραστηριότητές μας στον τομέα της αναπτυξιακής συνεργασίας έχουν σχεδόν σταματήσει. Δεν συμβαίνει κάτι τέτοιο. Πρέπει να είμαστε ρεαλιστές, σαφείς και απαιτητικοί προκειμένου να είμαστε οι πρωταθλητές μεταξύ των χορηγών και να μην παραμείνουμε στο σημείο που βρισκόμαστε σήμερα. Αυτός είναι ο στόχος.
<P>
Κύριε Deva, στο πλαίσιο της νέας συμφωνίας Suva - που διαδέχεται τη Σύμβαση Λομέ - θα συμπεριλάβουμε στις δραστηριότητές μας ένα μέσο ιδιωτικών επενδύσεων ύψους 2,2 δισεκατομμυρίων ευρώ, που θα χορηγηθούν από την Ευρωπαϊκή Τράπεζα Επενδύσεων με ίσους όρους. Το μέσο αυτό θα απευθύνεται σε εταίρους του ιδιωτικού τομέα, εμπνέοντας και συνδράμοντας τη δημιουργία επιχειρηματικών δραστηριοτήτων μεταξύ ευρωπαϊκών εταιρειών και επιχειρήσεων στις αναπτυσσόμενες χώρες ΑΚΕ. Η σημαντική αυτή καινοτομία ετοιμάζεται αυτή τη στιγμή επί της ίδιας βάσης στην οποία αναφερθήκατε. Οι μικροπιστώσεις είναι κάτι σημαντικό, δεν είναι όμως η μοναδική απάντηση σε όλα τα προβλήματα. Ωστόσο, η δράση μας είναι μεγάλη και σε αυτόν τον τομέα.
<P>
Ευχαριστώ το Κοινοβούλιο γι' αυτή την περισσότερο από θετική, όπως την αντιλαμβάνομαι, υποδοχή, επειδή τα κριτικά σχόλια που άκουσα είναι τέτοιου είδους που θα τα ερμήνευα ως ενθουσιώδη υποστήριξη. Θα πρέπει να προσέξουμε να μην καταλήξουμε σε μια κατάσταση όπου κινδυνεύουμε πραγματικά να αναγκαστούμε να χαμηλώσουμε τον πήχη.

<SPEAKER ID=153 NAME="Πρόεδρος">
Ευχαριστώ πολύ, κύριε Nielson, για την αισιοδοξία σας όσον αφορά το μέλλον.

<CHAPTER ID=9>
΄Ωρα τωv Ερωτήσεωv (Επιτρoπή)
<SPEAKER ID=154 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (B5-0220/2000).
<P>
Πρώτο μέρος

<SPEAKER ID=155 NAME="Πρόεδρος">


<SPEAKER ID=156 NAME="John Walls Cushnahan">
Ερώτηση αριθ. 32 του κ. (H-0433/00):
<P>
Θέμα: Φυλάκιση του αντιφρονούντος πολιτικού Xu Wenli στην Κίνα Γνωρίζει η Επιτροπή την πρόσφατη δίκη του Xu Wenli στην Κίνα και την αυστηρή ποινή φυλακίσεως που του επεβλήθη; Σε ποιες ενέργειες έχει προβεί η Επιτροπή;

<SPEAKER ID=157 NAME="Kinnock">
Η Επιτροπή γνωρίζει την πρόσφατη δίκη την οποία μνημονεύει ο αξιότιμος βουλευτής στην ερώτησή του, καθώς και την ποινή που επεβλήθη στον κ. Liu, ο οποίος βοήθησε τον Xu Wenli στη δημιουργία μιας προέκτασης του παράνομου Δημοκρατικού Κόμματος της Κίνας. Ο Xu Wenli, ένας από τους ιδρυτές του εν λόγω κόμματος, καταδικάστηκε τον Δεκέμβριο του 1998 σε 13 χρόνια φυλάκισης μαζί με δύο άλλους εξέχοντες προασπιστές της δημοκρατίας.
<P>
Όπως θα γνωρίζει ο αξιότιμος βουλευτής, εδώ και πολύ καιρό η πολιτική της Ένωσης είναι να θέτει στις κινεζικές αρχές το θέμα όλων των περιπτώσεων Κινέζων πολιτών που βρίσκονται στη φυλακή εξαιτίας των πολιτικών τους φρονημάτων, ιδιαίτερα στο πλαίσιο του διαλόγου για τα ανθρώπινα δικαιώματα, πλαίσιο στο οποίο η τελευταία συνάντηση διεξήχθη στις 25 Φεβρουαρίου του τρέχοντος έτους. Η Ένωση έθεσε λοιπόν στην κινεζική κυβέρνηση το θέμα των περιπτώσεων του Xu Wenli και άλλων που προσπαθούν να ασκήσουν βασικά δικαιώματα που προβλέπονται από το Διεθνές Σύμφωνο περί ατομικών και πολιτικών δικαιωμάτων, που υπεγράφη μάλιστα στην Κίνα τον Οκτώβριο του 1998.
<P>
Η Επιτροπή γνωρίζει πως μέχρι σήμερα έχουν φυλακιστεί τουλάχιστον 23 μέλη του Δημοκρατικού Κόμματος της Κίνας κατηγορούμενα για υπονόμευση του καθεστώτος ως αποτέλεσμα των προσπαθειών τους να ασκήσουν τα εν λόγω δικαιώματα για τα οποία έχει δεσμευτεί η Κίνα.
<P>
Σχετικά με αυτές και άλλες περιπτώσεις η Επιτροπή ζητεί συνεχώς από τη Λαοκρατική Δημοκρατία της Κίνας να συμμορφωθεί με το γράμμα και το πνεύμα των συμβάσεων των Ηνωμένων Εθνών για τα ανθρώπινα δικαιώματα που έχει υπογράψει, να το πράξει δε πριν ακόμα επικυρωθούν οι εν λόγω συμβάσεις από την Κίνα και να επιδιώξει δυναμικά την επικύρωσή τους. Αυτές οι προσπάθειες της Επιτροπής θα συνεχιστούν.

<SPEAKER ID=158 LANGUAGE="EN" NAME="Cushnahan">
Σας ευχαριστώ, κύριε Επίτροπε, για την απάντησή σας και θα ήθελα να ρωτήσω κατά πόσον η Επιτροπή γνωρίζει ότι στο πλαίσιο της ποινής φυλάκισης 13 ετών που επεβλήθη στον κ. Xu αυτός υποφέρει εδώ και δεκατέσσερεις μήνες από ηπατίτιδα και υπάρχουν σοβαρές αμφιβολίες ως προς την αποτελεσματικότητα της θεραπευτικής αγωγής που λαμβάνει. Θα ήθελα να με βεβαιώσει η Επιτροπή πως θα ερευνήσει το θέμα αυτό και θα ρωτήσει τις κινεζικές αρχές κατά πόσον παρέχουν την ενδεικνυόμενη θεραπευτική αγωγή.
<P>
Έχοντας υπόψη, κύριε Επίτροπε, όσα είπατε σχετικά με την προθυμία σας να θίγετε όλες τις περιπτώσεις, θα ήθελα να σας ζητήσω να προβείτε σε έρευνες σχετικά με την τύχη της Rebiya Kadeer, η οποία συνελήφθη στις 11 Αυγούστου 1999 στο Urumqui, την πρωτεύουσα του XUAR, ενώ πήγαινε να συναντήσει εκπροσώπους της Υπηρεσίας Ερευνών του Κογκρέσου των ΗΠΑ. Κατηγορήθηκε για την παροχή μυστικών πληροφοριών σε ξένους και πιστεύεται πως έχει καταδικαστεί σε φυλάκιση οκτώ ετών μετά από μυστική δίκη. Ευχαρίστως θα παράσχω λεπτομερέστερα στοιχεία σχετικά με την υπόθεση, κύριε Επίτροπε. Με εξοργίζει ακόμα περισσότερο η μεγάλη αναποφασιστικότητα που επιδεικνύουν τα κράτη μέλη της Ευρωπαϊκής Ένωσης μπροστά σε αυτές τις περιπτώσεις και στις 23 εν γένει τις οποίες μνημονεύσατε, αρνούμενα να υποστηρίξουν την αμερικανική πρωτοβουλία στη Γενεύη με στόχο την επίθεση στο πλαίσιο της Επιτροπής Ανθρωπίνων Δικαιωμάτων των Ηνωμένων Εθνών κατά της Κίνας για τη στάση της ως προς τα ανθρώπινα δικαιώματα.

<SPEAKER ID=159 NAME="Kinnock">
Θα ήθελα να πω στον αξιότιμο βουλευτή πως, όσον αφορά τον κ. Xu, θα διαβιβάσω στους συναδέλφους μου που δραστηριοποιούνται στον τομέα των εξωτερικών σχέσεων όσα είπε σχετικά με την προφανώς σοβαρή κατάσταση του πολιτικού αυτού κρατούμενου. Είμαι βέβαιος πως θα ακολουθήσουν την τακτική του παρελθόντος και θα ζητήσουν στοιχεία από τις κινεζικές αρχές ως προς την ποιότητα και τη συνέπεια της θεραπείας του κ. Xu για ηπατίτιδα. Ξέρω πως οι συνάδελφοι μου ευχαρίστως θα απαντήσουν στον αξιότιμο βουλευτή, προκειμένου να τον ενημερώσουν παρέχοντάς του όσα στοιχεία καταφέρουν να λάβουν.
<P>
Όσον αφορά τη δεσποινίδα Kadeer, προφανώς δεν είμαι ενήμερος και αδυνατώ να απαντήσω. Ωστόσο, η ερώτηση θα έχει καταγραφεί και θα τη θέσω υπόψη των συναδέλφων μου, οι οποίοι θα παράσχουν στον αξιότιμο βουλευτή την απάντηση που ζητεί. Είναι προφανώς πολύ ανησυχητικό εάν κάποιος του οποίου το μόνο παράπτωμα είναι η αντίθεσή του προς ένα υφιστάμενο καθεστώς πέσει θύμα βάναυσης μεταχείρισης. Ξέρω πως οι συνάδελφοί μου σε άλλους τομείς της Επιτροπής συμμερίζονται την άποψή αυτή, ως προς την οποία συμφωνώ και εγώ με τον αξιότιμο βουλευτή.

<SPEAKER ID=160 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 33 καθίσταται άκυρη.

<SPEAKER ID=161 NAME="Jan Mulder">
Ερώτηση αριθ. 34 του κ. (H-0357/00):
<P>
Θέμα: Το μεταρρυθμιστικό πρόγραμμα της Επιτροπής και η διεύρυνση Την 1η Μαρτίου 2000 η Ευρωπαϊκή Επιτροπή ενέκρινε το λευκό βιβλίο για τη μεταρρύθμιση της Επιτροπής, στο οποίο εξαγγέλλονται μέτρα και δράσεις που προβλέπουν μια βαθειά μεταρρύθμιση των υπηρεσιών της. Η μεταρρύθμιση αυτή θα απαιτήσει πολύ χρόνο.
<P>
Μπορεί να αναφέρει η Επιτροπή κατά πόσο έχει ληφθεί υπόψη η μελλοντική διεύρυνση κατά την εκπόνηση των σημερινών προτάσεων μεταρρύθμισης; Είναι ήδη γνωστό ποιες θα είναι οι συνέπειες της διεύρυνσης για τις εσωτερικές δομές της Επιτροπής; Ελήφθησαν υπόψη οι εν λόγω συνέπειες στο πλαίσιο των προβλεπομένων μέτρων και των δράσεων; Εάν ναι, με ποιόν τρόπο; Εάν όχι, δεν κρίνει η Επιτροπή ότι θα ήταν λογικότερο, για ορισμένα σημεία, να ληφθεί από τώρα υπόψη η διεύρυνση, ούτως ώστε να μη χρειασθεί, αμέσως μετά την περάτωση της σημερινής διαδικασίας μεταρρύθμισης, να αρχίσει ένας νέος κύκλος μεταρρυθμίσεων προς αντιμετώπιση των συνεπειών της διεύρυνσης;
<P>
Προτίθεται η Επιτροπή να υποβάλει ένα πρόγραμμα δράσης, με χρονοδιάγραμμα, προκειμένου να προετοιμάσει τη δομή της για τη μελλοντική διεύρυνση, σύμφωνα με τη μέθοδο που ακολούθησε και για το σημερινό πρόγραμμα μεταρρύθμισης;

<SPEAKER ID=162 NAME="Kinnock">
Η Λευκή Βίβλος για τη στρατηγική μεταρρύθμισης της Επιτροπής εκπληρώνει τις δεσμεύσεις που αναλήφθηκαν πρόθυμα έναντι του Κοινοβουλίου και του Συμβουλίου πέρυσι, να δοθεί άμεση προσοχή στην αντιμετώπιση του τρόπου με τον οποίο το θεσμικό όργανο ως οργανισμός αναλαμβάνει σήμερα την επιτέλεση των καθηκόντων του. Είμαι βέβαιος πως ο αξιότιμος βουλευτής κατανοεί πως η καθυστέρηση της κατάρτισης μιας πρακτικής στρατηγικής και της επιδίωξης του απαραίτητου εκσυγχρονισμού δεν θα είναι αποδεκτή από την Επιτροπή ούτε από το Συμβούλιο, το Ευρωπαϊκό Κοινοβούλιο ή την κοινή γνώμη.
<P>
Ένας από τους σαφώς αναφερθέντες σκοπούς της συνολικής μεταρρύθμισης είναι η ανάπτυξη ενισχυμένης διοικητικής απόδοσης, που, μεταξύ άλλων, θα επιτρέψει στην Επιτροπή να αντιμετωπίσει αποτελεσματικότερα τις αλλαγές στη σημερινή και στη μελλοντική Ένωση και στον ευρύτερο κόσμο. Οι προκλήσεις από την επικείμενη μεγάλη διεύρυνση διαφέρουν σαφώς ως προς τον χαρακτήρα και την κλίμακα από αυτές όλων των προηγούμενων διευρύνσεων. Η Επιτροπή πρέπει επομένως να είναι ικανή να επιτύχει τα υψηλότερα πρότυπα εκτελεστικής και διοικητικής απόδοσης κατά την άσκηση των εξουσιών της και των καθηκόντων της, προκειμένου να διευκολύνει αυτή τη σημαντική και ευπρόσδεκτη εξέλιξη. Όπως κατέστησε σαφές το Σώμα των Επιτρόπων στην εισαγωγή μας της Λευκής Βίβλου και σε άλλα σημεία του εν λόγω εγγράφου "οι προκλήσεις της παγκοσμιοποίησης και της μελλοντικής διεύρυνσης απαιτούν καλύτερη διακυβέρνηση σε όλα τα επίπεδα, περιλαμβανομένης της Ευρωπαϊκής Ένωσης" . Όλα τα πολιτικά θεσμικά όργανα πρέπει να ανταποκριθούν σε αυτή την πρόκληση, και το ίδιο ισχύει για την Επιτροπή. Η μεταρρύθμιση αποτελεί επομένως μια απαραίτητη προϋπόθεση - μια προϋπόθεση για την υλοποίηση του οράματός μας για την Ευρώπη.
<P>
Η σημερινή διοικητική μεταρρύθμιση δεν συνιστά μια περιορισμένη διαδικασία παρά μια εξελικτική πορεία, όπως καταστήσαμε σαφέστατο, θα υπόκειται σε συνεχή παρακολούθηση και τα αποτελέσματα που επιτυγχάνονται θα αξιολογούνται προκειμένου να προβλεφθούν τυχόν σχετικές αναπροσαρμογές. Θα ληφθούν δεόντως υπόψη όλες οι ειδικές απαιτήσεις που, ενδεχομένως, να προκύψουν από τη διαδικασία της διεύρυνσης, και το ίδιο φυσικά ισχύει για τις επιπτώσεις που θα έχει η συνεχιζόμενη αλλαγή στους ανθρώπινους πόρους. Θέματα όπως π.χ. η διαχείριση της αυξημένης πολιτιστικής διαφοροποίησης στο πλαίσιο της Επιτροπής και ένα σύστημα πρόωρης συνταξιοδότησης άμεσα συνδεδεμένο με τη διεύρυνση θα συγκαταλέγονται επί παραδείγματι μεταξύ των θεμάτων που θα εξεταστούν με ιδιαίτερη προσοχή. Όπως συνέβη και με τις διευρύνσεις στο παρελθόν, την κατάλληλη στιγμή θα ληφθούν ειδικά μέτρα όσον αφορά τον διορισμό και την ένταξη υπαλλήλων από τα νέα κράτη μέλη.

<SPEAKER ID=163 LANGUAGE="NL" NAME="Mulder">
Θα ήθελα να ευχαριστήσω τον Επίτροπο για την απάντηση που μας έδωσε. Θα ήθελα να προσθέσω και κάτι άλλο στο σημείο αυτό. Μια από τις σημαντικότερες προκλήσεις κατά τη διεύρυνση θα είναι η προσαρμογή των κτηνιατρικών και φυτοϋγειονομικών κανονισμών των υποψήφιων χωρών σε αυτούς της Ευρωπαϊκής Ένωσης. Θα ήταν διατεθειμένος ο Επίτροπος να προωθήσει τη συμμετοχή σε μόνιμη βάση παρατηρητών από τις χώρες της Κεντρικής και Ανατολικής Ευρώπης στις διαχειριστικές επιτροπές ή στις επιστημονικές επιτροπές ή σε οποιεσδήποτε άλλες επιτροπές ασχολούνται με κτηνιατρικά ή φυτοϋγειονομικά ζητήματα;

<SPEAKER ID=164 NAME="Kinnock">
Κύριε Πρόεδρε, ξέρω πως η προσέγγιση του αξιότιμου βουλευτή σε αυτά και σε πολλά άλλα θέματα είναι εξαιρετικά εποικοδομητική. Αυτό που γνωρίζω βάσει του προηγούμενου, καθώς και της εκτίμησης της Επιτροπής για το εύρος και το βάθος των αλλαγών που προκύπτουν από την επικείμενη διεύρυνση είναι πως τα κατάλληλα μέτρα θα ληφθούν τη σωστή χρονική στιγμή όχι μόνο όσον αφορά την πρόσληψη και την ένταξη κατάλληλα καταρτισμένου προσωπικού από τα νέα κράτη μέλη, αλλά και για να παρασχεθεί βοήθεια στην προετοιμασία άλλων τομέων εμπειρογνωμοσύνης - όπου πιθανόν να περιλαμβάνονται οι επιστημονικές και άλλες επιτροπές.
<P>
Σε κάποιον βαθμό φυσικά στη διαδικασία θα συμβάλει το γεγονός πως η διεθνής επιστημονική κοινότητα εντός και εκτός της Ευρωπαϊκής Ένωσης είναι γνήσια διεθνής. Εκτός από το να βασίζεται στις περιστασιακές αυτές επαγγελματικές σχέσεις, είμαι βέβαιος πως η Επιτροπή θα θελήσει να εξασφαλίσει τη συνέχεια και την πρόσβαση για τα νέα αυτά εισερχόμενα κράτη μέλη όχι μόνο σε τομείς όπως οι προαναφερθέντες - κτηνιατρική υγιεινή και φυτοϋγειονομικός τομέας - αλλά και σε πολλούς άλλους τομείς όπου η ομαλότερη δυνατή ολοκλήρωση των προσπαθειών είναι ζήτημα αποφασιστικής σημασίας και αμοιβαία επωφελές.

<SPEAKER ID=165 NAME="Πρόεδρος">


<SPEAKER ID=166 NAME="Rosa Miguιlez Ramos">
Ερώτηση αριθ. 35 της κ. (H-0411/00):
<P>
Θέμα: Νηοψία επί κοινοτικών αλιευτικών σκαφών σε διεθνή ύδατα από καναδούς επιθεωρητές Πέντε έτη μετά τη σύλληψη του "Εστάι", εκφράζονται έντονες ανησυχίες από πλευράς του κοινοτικού στόλου που αλιεύει σε διεθνή ύδατα της NAFO (Οργάνωση Αλιείας Βορειοδυτικού Ατλαντικού) μετά τη νηοψία που διενεργήθη στο πορτογαλικό αλιευτικό σκάφος "Σάντα Μαφάλντα" από επιθεωρητές υποτίθεται καναδούς. Το αλιευτικό γλώσσας "Σάντα Μαφάλντα" υπέστη νηοψία από τους επιθεωρητές στις 24 Απριλίου, οι οποίοι κατέσχεσαν όλα τα έγγραφα και στη συνέχεια αρνήθηκαν να εγκαταλείψουν το πλοίο. Επίσης, μία άκατος των καναδικών αρχών πλέει διαρκώς πλησίον του αλιευτικού και παρεμποδίζει τις αλιευτικές εργασίες.
<P>
Προ ημερών, καναδοί επιθεωρητές διενήργησαν νηοψία σε ισπανικό πλοίο-ψυγείο το οποίο αλίευε επίσης σε διεθνή ύδατα. Οι ευρωπαίοι αλιείς εκφράζουν φόβους ότι με οι έλεγχοι αυτοί υποκρύπτουν την πρόθεση να εκτοπισθούν τα κοινοτικά αλιευτικά σκάφη από τους ψαρότοπους όπου αλιεύουν γλώσσα και βακαλάο.
<P>
Ποιες είναι οι πληροφορίες που διαθέτει η Επιτροπή επί των συμβάντων αυτών; Μπορεί να διευκρινίσει εάν οι εν λόγω επιθεωρητές ενήργησαν ως επιθεωρητές της NAFO ή ως επιθεωρητές της καναδικής κυβέρνησης; Η Επιτροπή έλαβε ή σκοπεύει να λάβει κάποιο μέτρο; Σε περίπτωση που προκύψουν προβλήματα από πλευράς Καναδά όσον αφορά την αποδοχή της κοινοτικής νομοθεσίας για τις επιθεωρήσεις στο πλαίσιο της NAFO, ποιες πρωτοβουλίες θα μπορούσε να αναλάβει η Επιτροπή για τη θέσπιση σαφούς και δεσμευτικής νομοθεσίας προς άρση των αμφιβολιών τόσο των επαγγελματιών του τομέα όσο και της καναδικής κυβέρνησης;

<SPEAKER ID=167 NAME="Kinnock">
Σας ευχαριστώ, κύριε Πρόεδρε. Όπως θα γνωρίζει η αξιότιμη βουλευτής που έθεσε την ερώτηση, σύμφωνα με το πρόγραμμα αμοιβαίας διεθνούς επιθεώρησης και ελέγχου της Οργάνωσης Αλιείας Βορειοδυτικού Ατλαντικού (NAFO), κάθε συμβαλλόμενο μέρος μπορεί να εκχωρεί μέσα επιθεώρησης και επιθεωρητές στο πρόγραμμα NAFO και οι επιθεωρητές της NAFO μπορούν να διενεργούν νηοψίες σε οποιοδήποτε αλιευτικό σκάφος φέρει τη σημαία ενός συμβαλλόμενου κράτους. Οι επιθεωρητές της NAFO υποχρεούνται να επιτελούν τα καθήκοντά τους σύμφωνα με τους κανόνες που ορίζονται από το πρόγραμμα της NAFO και υποχρεούνται επίσης να παραμένουν υπό τον επιχειρησιακό έλεγχο των αρχών των συμβαλλόμενων μερών τους και να φέρουν την ευθύνη έναντι αυτών.
<P>
Σε αυτό το πλαίσιο, στις 23 Απριλίου δύο Καναδοί επιθεωρητές της NAFO συνοδευόμενοι από έναν εκπαιδευόμενο διενήργησαν νηοψία στο κοινοτικό αλιευτικό σκάφος Santa Mafalda, το οποίο αλίευε στη ζώνη διακανονισμού της NAFO. Οι εν λόγω Καναδοί επιθεωρητές και η άκατος που χρησιμοποιήθηκε για τη νηοψία έχουν εκχωρηθεί στο πρόγραμμα της NAFO και η σχετική νηοψία διενεργήθηκε υπό την αιγίδα της. Κατόπιν ενημέρωσης από τους Καναδούς, επιθεωρητές της Επιτροπής επιβιβάστηκαν στο σκάφος Santa Mafalda προκειμένου να εξακριβώσουν τους λόγους που προέβαλλαν οι Καναδοί επιθεωρητές για να τεκμηριώσουν την αναφορά τους σε σοβαρή παραβίαση. Προβαίνοντας σε αυτή την εξακρίβωση οι επιθεωρητές της Επιτροπής εξασφάλισαν την ασφάλεια και τη συνέχεια των αποδεικτικών στοιχείων επί του σκάφους και διαβίβασαν την έκθεσή τους στις πορτογαλικές αρχές. Οι εν λόγω αρχές έδωσαν στη συνέχεια εντολή να μεταβεί το Santa Mafalda στο λιμάνι του Aveiro, στην Πορτογαλία, για ενδελεχή επιθεώρηση.
<P>
Το Santa Mafalda έφτασε στο Aveiro στις 10 Μαίου 2000 και δύο επιθεωρητές της Επιτροπής συμμετείχαν σε ενδελεχή επιθεώρηση του σκάφους. Η Επιτροπή επέστησε την προσοχή των καναδικών αρχών στις διαδικασίες που ακολούθησαν οι Καναδοί επιθεωρητές, αναφορικά με την κατάσχεση των εγγράφων και την επακόλουθη άρνησή τους να εγκαταλείψουν το πλοίο. Η Επιτροπή πιστεύει πως οι εν λόγω Καναδοί επιθεωρητές της NAFO ενήργησαν κατά παράβαση του προγράμματος της NAFO, κατάσχοντας έγγραφα από το σκάφος χωρίς την άδεια του πλοιάρχου και συνεχίζοντας να παραμένουν στο σκάφος. Ωστόσο, αξίζει να σημειωθεί πως στην προκειμένη περίπτωση ο πλοίαρχος του σκάφους και οι πορτογαλικές αρχές δεν αντιτάχθηκαν στην παρατεταμένη παραμονή των Καναδών επιθεωρητών στο σκάφος και πως οι αλιευτικές εργασίες του Santa Mafalda δεν παρεμποδίστηκαν.

<SPEAKER ID=168 LANGUAGE="ES" NAME="Miguιlez Ramos">
Κύριε Επίτροπε, θεωρώ ότι η απάντησή σας με καλύπτει, θα ήθελα όμως να προσθέσω κάτι ακόμα: η θάλασσα είναι ένα αντίξοο περιβάλλον και ο κοινοτικός στόλος που αλιεύει στα διεθνή ύδατα του Ατλαντικού υφίσταται τις παρεμβάσεις ελεγκτών ή περιπολικών των παράκτιων χωρών, έχοντας την αίσθηση ότι πίσω από την όχληση που αισθάνονται να υφίστανται μερικές φορές υπάρχει η αποκλειστική πρόθεση της εκδίωξής τους από αυτούς τους αλιειότοπους.
<P>
Ο κύριος Επίτροπος γνωρίζει, όπως και εγώ, ότι η παρούσα κατάσταση στη NAFO δεν είναι ευτυχώς αυτή που βιώσαμε προ πενταετίας με τη σύλληψη του Estai. Η Ευρωπαϊκή Επιτροπή - όπως και ο ίδιος ο αλιευτικός τομέας - κατέβαλε σημαντικές προσπάθειες για την άμβλυνση των διαφορών. Υπάρχουν όμως ζητήματα που παραμένουν, όπως οι ρήτρες ετεροδικίας, που επιτρέπουν στην καναδική κυβέρνηση να πραγματοποιεί νηοψίες, ελέγχους και συλλήψεις πέρα από τα ύδατα της δικαιοδοσίας της, στην ανοιχτή θάλασσα, γεγονός που αντίκειται προς τις διεθνείς διατάξεις και για το οποίο διαπιστώνεται πάρα πολύ συχνά η τάση για αυθαίρετη εφαρμογή των ελέγχων στα πλαίσια της NAFO.
<P>
Για όλους αυτούς τους λόγους θα ήθελα να σας ρωτήσω, κύριε Επίτροπε, πώς σκοπεύει η Ευρωπαϊκή Επιτροπή να προασπίσει το δικαίωμα του κοινοτικού στόλου να αλιεύει ελεύθερα στους εν λόγω αλιειότοπους, εντός βεβαίως των υφιστάμενων κανόνων;

<SPEAKER ID=169 NAME="Kinnock">
Κύριε Πρόεδρε, είμαι ευγνώμων στην αξιότιμη κυρία. Ο μόνος τρόπος με τον οποίο μπορούμε πράγματι να εξασφαλίσουμε την ορθή τήρηση μιας διεθνούς σύμβασης, που έχει ισχύ νόμου, είναι να αξιώνουμε σε κάθε περίπτωση να εκπληρώνονται δεόντως με ισορροπημένο τρόπο, αλλά και με απόλυτη πληρότητα οι διαδικασίες που απαιτούνται βάσει του νόμου. Αυτή είναι η θέση της Επιτροπής και γι' αυτό επέστησα την προσοχή στο γεγονός πως οι Επίτροποι έχουν ήδη καταλήξει στο συμπέρασμα πως οι Καναδοί επιθεωρητές ενήργησαν όντως κατά παράβαση του προγράμματος, κατάσχοντας έγγραφα χωρίς την συγκατάθεση του πλοιάρχου και λόγω, ενδεχομένως, της πολύ παρατεταμένης παραμονής τους στο σκάφος.
<P>
Οι πορτογαλικές αρχές, όπως θα γνωρίζει η αξιότιμη κυρία λόγω του ενδιαφέροντός της, διενεργούν τώρα πλήρη έρευνα, και δεν ενδείκνυται επομένως να εκφράσει η Επιτροπή απόψεις πέραν αυτών που ήδη εξέφρασα, αλλά η αξιότιμη βουλευτής μπορεί να είναι απόλυτα βέβαιη πως η Επιτροπή και οι επιθεωρητές της μαζί με τα κράτη μέλη επαγρυπνούν για την προάσπιση των αναγνωρισμένων δικαιωμάτων όλων των σκαφών που πλέουν στην ανοιχτή θάλασσα.

<SPEAKER ID=170 LANGUAGE="ES" NAME="Varela Suanzes-Carpegna">
Κύριε Πρόεδρε, εγώ είχα ζητήσει τον λόγο με αφορμή την πρώτη απάντηση του κυρίου Kinnock, προτού η κυρία Miguιlez διατυπώσει την ερώτησή της. Είχα καταλάβει με βάση τα όσα είχε πει ο κύριος Kinnock ότι η επιθεώρηση του σκάφους είχε πραγματοποιηθεί τελικά σε πορτογαλικό λιμένα και μάλιστα με την παρουσία κοινοτικών επιθεωρητών.
<P>
Από τη δεύτερη απάντηση που έδωσε αντιλαμβάνομαι ότι δεν γνωρίζει ακόμα το οριστικό αποτέλεσμα αυτής της επιθεώρησης. Είναι αυτό που ήθελα να μου διευκρινίσει. Εάν έχει την απάντηση τον παρακαλώ να την ανακοινώσει, με βάση όμως το δεύτερο σκέλος αντιλαμβάνομαι ότι δεν έχει ακόμα το αποτέλεσμα. Εάν όντως είναι έτσι, θεωρώ συνετό να αναμένουμε το τελικό αποτέλεσμα, όπως είναι λογικό.
<P>
Ζητώ από τον κύριο Kinnock να διαβιβάσει στον κύριο Fischler ότι, ως Πρόεδρος της Επιτροπής Αλιείας, θα ήθελα να έχω το συντομότερο δυνατόν το αποτέλεσμα της εν λόγω επιθεώρησης. Επιθυμώ να μου διαβιβαστεί διότι βάσει αυτού του αποτελέσματος θα πρέπει να ενεργήσουμε στο Ευρωπαϊκό Κοινοβούλιο. Εν πάση περιπτώσει, θέλω να καταγγείλω, υποστηρίζοντας την κυρία Miguιlez, την υπέρβαση αρμοδιοτήτων των Καναδών επιθεωρητών της NAFO στους οποίους αναφέρθηκε ο κύριος Kinnock. Θέλω κατά συνέπεια να υποβάλω αυτό το αίτημα και να καταδικάσω το γεγονός ότι παραβιάστηκαν οι κανόνες της NAFO.

<SPEAKER ID=171 NAME="Kinnock">
Κύριε Πρόεδρε, θα θέσω τις παρατηρήσεις του αξιότιμου βουλευτή υπόψη του συναδέλφου μου κ. Fischler, ο οποίος ξέρω πως θα δείξει το ανάλογο ενδιαφέρον. Συνοψίζει τη θέση επειδή ακριβώς η επιθεώρηση πραγματοποιήθηκε και οι πορτογαλικές αρχές θα εξαγάγουν σύντομα τα πορίσματά τους. Δεν θα ήταν σωστό να συνεχίσουμε περαιτέρω τη δημόσια συζήτηση επί του θέματος, αλλά όταν η έκθεση της εν λόγω επιθεώρησης και η αξιολόγηση των πορτογαλικών αρχών είναι διαθέσιμες είμαι βέβαιος πως θα κοινοποιηθούν στους ενδιαφερόμενους βουλευτές, μεταξύ των οποίων φυσικά και στον Πρόεδρο της κοινοβουλευτικής Επιτροπής Αλιείας, καθώς βεβαίως και στην αξιότιμη κυρία, το ενδιαφέρον της οποίας είναι πρόδηλο.

<SPEAKER ID=172 NAME="Πρόεδρος">


<SPEAKER ID=173 NAME="υρίου Ευστράτιου Κόρακα">
Ερώτηση αριθ. 36 του κ(H-0415/00):
<P>
Θέμα: Ανάγκη στήριξης και ενίσχυσης του τομέα του ελαιολάδου Οδυνηρές είναι οι συνέπειες της εφαρμογής του νέου κανονισμού για το ελαιόλαδο για τους έλληνες παραγωγούς, φτωχούς αγρότες άγονων και νησιωτικών περιοχών. Η κατάργηση της ήδη υποβαθμισμένης παρέμβασης μείωσε τις τιμές του παραγωγού σε εξευτελιστικά επίπεδα και μαζί με το πρόστιμο συνυπευθυνότητας αποδεκατίστηκε το εισόδημα των ελαιοπαραγωγών. Έτσι ενισχύθηκε η αισχροκέρδεια των εμποροβιομηχάνων που πωλούν το λάδι στον καταναλωτή σε τιμές πολλαπλάσιες των τιμών του παραγωγού, ενώ η χαμηλή ποσόστωση που ορίστηκε για την Ελλάδα ακυρώνει στην πράξη την δυνατότητα νέων φυτεύσεων 30.000 στρεμμάτων που προβλέπει ο νέος κανονισμός.
<P>
Επειδή το ελαιόλαδο αποτελεί βασικό προϊόν και κύριο εισόδημα για τους αγρότες των πιο μειονεκτικών περιοχών της Ελλάδας και ταυτόχρονα βασικό προϊόν της μεσογειακής διατροφής, ερωτάται η Επιτροπή τι μέτρα θα πάρει και πότε για να προστατεύσει την ελαιοκαλλιέργεια, το εισόδημα των παραγωγών και την παραμονή στα χωριά τους; Θα αυξήσει την ποσόστωση για να καλύπτει την υπάρχουσα παραγωγή αλλά και την αναμενόμενη παραγωγή των νέων φυτεύσεων; Θα επαναφέρει, και μάλιστα αναβαθμισμένο όσον αφορά τις τιμές και την ημερομηνία έναρξης, το θεσμό της παρέμβασης; Θα διαμορφώσει και θα εφαρμόσει ολοκληρωμένη και αποτελεσματική πολιτική διαφήμισης και προώθησης του ελαιολάδου τόσο στις χώρες της ΕΕ όσο και στις τρίτες χώρες, έτσι ώστε το ελαιόλαδο να καταλάβει τη θέση που και επιστημονικά δικαιούται στο ανθρώπινο διαιτολόγιο;
<P>
Δεύτερο μέρος
<P>
Ερωτήσεις προς τον κ. Solbes
<SPEAKER ID=174 NAME="Kinnock">
Ένα από τα μεγαλύτερα οφέλη της ώρας των ερωτήσεων είναι πως που προσφέρει άμεση εμπειρογνωμοσύνη σε θέματα τόσο διαφορετικά όσο η αλιεία, το ελαιόλαδο και τα ανθρώπινα δικαιώματα στην Κίνα! Ευχαρίστως θα απαντήσω στον κ. Κόρακα.
<P>
Τον Ιούνιο του 1998 η Επιτροπή δεσμεύτηκε να παρουσιάσει στο Συμβούλιο και το Κοινοβούλιο το 2000 μια πρόταση σχετικά με το μέλλον της κοινής οργάνωσης της αγοράς του ελαιολάδου. Το νέο καθεστώς θα ισχύσει από την περίοδο εμπορίας 2001/2002, που, όπως γνωρίζει ο αξιότιμος βουλευτής, αρχίζει την 1η Νοεμβρίου 2001.
<P>
Η Επιτροπή μελετά επί του παρόντος νέα στοιχεία για τη δομή της παραγωγής ελαιολάδου στα διάφορα ελαιοπαραγωγά κράτη μέλη, καθώς και τις εξελίξεις στην παγκόσμια αγορά, όπου η Κοινότητα κατέχει με μεγάλη διαφορά την πρώτη θέση στην ελαιοπαραγωγή. Στη μελέτη θα ληφθεί επίσης υπόψη η ανάγκη να καταρτιστεί μια στρατηγική για την ποιότητα του ελαιολάδου προκειμένου να αυξηθεί η αξία του προϊόντος.
<P>
Όσον αφορά την προώθηση του προϊόντος, η Κοινότητα χρηματοδοτεί ήδη εκστρατείες προώθησης μέσω του Διεθνούς Συμβουλίου Ελαιολάδου. Οι εκστρατείες αυτές φαίνεται να έχουν θετικά αποτελέσματα εντός της Ευρωπαϊκής Ένωσης και βεβαίως σε τρίτες χώρες.
<P>
Απαντώντας σε ένα συγκεκριμένο θέμα που θίγεται στην ερώτηση του αξιότιμου βουλευτή, πρέπει να επισημάνω πως η παραγωγή νέων φυτεύσεων δεν θα παρέχει δικαίωμα σε ενισχύσεις. Ωστόσο, η Επιτροπή ελπίζει πως οι εμπλεκόμενοι κοινοτικοί παραγωγοί θα επωφεληθούν πλήρως στο πλαίσιο παρεκκλίσεων από τους κανόνες που αφορούν τα εγκεκριμένα προγράμματα φυτεύσεων, μολονότι το ελαιόλαδο θα υπολογίζεται προς τη μέγιστη εγγυημένη ποσότητα που έχει ήδη καθοριστεί.
<P>
Τέλος, η Επιτροπή επιθυμεί να επισημάνει πως, αντί απλά να καταργηθεί το σύστημα παρέμβασης αντικαταστάθηκε στην πραγματικότητα από ένα σύστημα ιδιωτικής αποθεματοποίησης, που είναι πιο ευέλικτο από το σύστημα παρέμβασης, επειδή ισχύει καθ' όλη την περίοδο εμπορίας, εάν η κατάσταση της αγοράς απαιτεί τέτοιου είδους στήριξη. Από την έναρξη της περιόδου εμπορίας 1998/99 δεν υπήρξε ανάγκη να καταβληθεί ενίσχυση ιδιωτικής αποθεματοποίησης. Ωστόσο, αξίζει να δοθεί έμφαση στο γεγονός ότι κατά την ίδια περίοδο δεν θα είχε ενεργοποιηθεί ούτε το παλαιό σύστημα παρέμβασης στην τιμή αγοράς.

<SPEAKER ID=175 NAME="Κόρακας">
Κύριε Πρόεδρε, πραγματικά φαίνεται ότι δύσκολα συνεννοούμαστε σα αυτήν την αίθουσα. Είναι αλήθεια ότι σήμερα, εξαιτίας της πολιτικής της Ευρωπαϊκής Ένωσης, οι ελαιοπαραγωγοί είναι στο έλεος των μεγαλοεμποροβιομήχανων που συνεννοούνται μεταξύ τους και επιδιώκουν να αρπάξουν το ελαιόλαδο σε πρωτοφανείς εξευτελιστικές τιμές. Αυτή η κατάσταση έγινε δραματική με την κατάργηση του θεσμού της έστω και υποβαθμισμένης παρέμβασης· και η ιδιωτική αποθεματοποίηση είναι πραγματικά κοροϊδία - το υπογραμμίζω. Πώς θα αντιμετωπιστεί αυτή η κατάσταση; Θα επανέλθει αναβαθμισμένο το καθεστώς παρέμβασης που προστάτευε στοιχειωδώς τον παραγωγό; Όταν το ελαιόλαδο έχει, σε παγκόσμια κλίμακα, τόσο μεγάλη σημασία για τον ανθρώπινο οργανισμό και παίζει ένα τόσο σημαντικό ρόλο για τη διατήρηση του αγροτικού πληθυσμού σε προβληματικές περιοχές, γιατί οι τόσο χαμηλές - ιδιαίτερα για την Ελλάδα - ποσοστώσεις; Θα τις αυξήσετε; Έχοντας υπόψη τις εκτεταμένες μίξεις ελαιολάδου με σπορέλαια, τι θα κάνει η Επιτροπή για τον τερματισμό αυτής της πρακτικής που πλήττει παραγωγό και καταναλωτή προς όφελος των κομπιναδόρων βιομήχανων; Στο πνεύμα αυτό, πιστεύει η Επιτροπή ότι χτυπά το φαινόμενο αυτό με την απάτη, δηλαδή με την αύξηση της ποσόστωσης της Ιταλίας, όπου γίνονται κυρίως οι παραπάνω μίξεις, και τη μείωση της ποσόστωσης της Ελλάδας;

<SPEAKER ID=176 NAME="Kinnock">
Ευχαριστώ τον αξιότιμο βουλευτή και αναγνωρίζω τις βαθιές ανησυχίες που εκφράζει καθιστώντας κοινωνό το Ευρωπαϊκό Κοινοβούλιο, και μάλιστα πολύ εύγλωττα.
<P>
Το μόνο που μπορώ να του απαντήσω σε αυτή τη φάση, γνωρίζοντας πως πρόκειται για ένα θέμα που τον απασχολεί συνεχώς και για το οποίο εργάζεται ανελλιπώς, είναι πως η ΚΟΑ για το ελαιόλαδο πρόκειται να μεταρρυθμιστεί, όπως προείπα, από την 1η Νοεμβρίου 2001 κατόπιν συμφωνίας στο Συμβούλιο και στο Ευρωπαϊκό Κοινοβούλιο κατά την έγκριση του κανονισμού 1638/98. Εάν η κατάσταση ήταν ακριβώς όπως περιγράφεται από τον αξιότιμο βουλευτή, με τους μικρότερους παραγωγούς να βρίσκονται σε επικίνδυνα μειονεκτική θέση έναντι των μεγαλοπαραγωγών, δεν μπορώ να παραδεχτώ πως το Συμβούλιο και το Ευρωπαϊκό Κοινοβούλιο θα είχαν καταλήξει σε τέτοιου είδους συμφωνία. Ελπίζω λοιπόν ο βουλευτής να δώσει προσοχή στα αποτελέσματα των μελετών που, όπως ανέφερα, διενεργούνται αυτή τη στιγμή από την Επιτροπή, όσον αφορά και τα γενικά θέματα που έθιξε όταν υπέβαλε την ερώτησή του, αλλά και τα σχετικά εισοδήματα των μεγάλων και μικρών παραγωγών.
<P>
Τέλος, ανήκοντας σε αυτούς που δεν καταναλώνουν παρά ελαιόλαδο, ελπίζω να μην υφίσταται εκτεταμένη αραίωση αυτού που αποτελεί ένα από τα αγαπημένα μου συμπληρωματικά είδη διατροφής και πως, οτιδήποτε άλλο κι αν κάνουμε στην Ευρωπαϊκή Ένωση, θα αγωνιστούμε μαζί τόσο με τους μεγάλους όσο και με τους μικρούς παραγωγούς για να διατηρήσουμε την καλύτερη δυνατή ποιότητα. Με αυτόν ακριβώς τον τρόπο θα διατηρήσουμε το σημαντικό προβάδισμα που έχουμε στις παγκόσμιες αγορές.

<SPEAKER ID=177 NAME="Πρόεδρος">
Ευχαριστώ πολύ, κύριε Kinnock, για τη συνεργασία σας στη διάρκεια αυτής της ώρας των ερωτήσεων. Σας συγχαίρουμε επίσης που είστε καταναλωτής ελαιολάδου, κάτι που είναι πολύ καλό για την υγεία. Το κάνω και εγώ, καθότι μεσογειακός.

<SPEAKER ID=178 NAME="Πρόεδρος">


<SPEAKER ID=179 NAME="Pernille Frahm">
Ερώτηση αριθ. 37 της κ. (H-0409/00):
<P>
Θέμα: Περαιτέρω ολοκλήρωση συνεπεία της ΟΝΕ Σε ποιο βαθμό εκτιμά η Επιτροπή ότι οι υποχρεώσεις που θέτει η ΟΝΕ στον τομέα της οικονομικής πολιτικής, συμπεριλαμβανομένου και του οριστικού κλειδώματος των συναλλαγματικών ισοτιμιών, δημιουργούν την ανάγκη περαιτέρω ολοκλήρωσης στον οικονομικό τομέα, όπως, για παράδειγμα, μεγαλύτερο κοινό προϋπολογισμό (κοινή δημοσιονομική πολιτική), κυκλικές μεταβιβάσεις μεταξύ χωρών, μεγαλύτερη κινητικότητα του εργατικού δυναμικού μεταξύ των συμμετεχουσών χωρών και/ή περισσότερο ευέλικτη αγορά εργασίας;

<SPEAKER ID=180 LANGUAGE="ES" NAME="Solbes">
Η εισαγωγή του ευρώ θα ενισχύσει την οικονομική ολοκλήρωση, καθώς και τα θετικά αποτελέσματα της ενιαίας αγοράς βασικά μέσω της εξάλειψης των συναλλαγματικών κινδύνων, αλλά και λόγω άλλων παραγόντων: μιας μεγαλύτερης διαφάνειας στις τιμές, της βελτίωσης του ανταγωνισμού και της αύξησης του όγκου εμπορικών συναλλαγών και των επενδύσεων, τόσο των διασυνοριακών όσο και μεταξύ των υπολοίπων χωρών ή στο υπόλοιπο των χωρών που επηρεάζονται από τη νομισματική ένωση.
<P>
Παράλληλα, η κοινή νομισματική πολιτική, στο μέτρο που θα σημαίνει το ίδιο επιτόκιο για όλα τα κράτη μέλη της νομισματικής ένωσης, όχι μόνο θα επηρεάσει την εξέλιξη της ζήτησης, αλλά και θα σημαίνει μεγαλύτερη ολοκλήρωση των χρηματοοικονομικών αγορών. Και από εκεί θα πρέπει να αντληθούν οφέλη για τους αποταμιευτές και τους επενδυτές.
<P>
Προκειμένου όλα αυτά να έχουν τελικά τον μέγιστο δυνατό θετικό αντίχτυπο είναι απαραίτητο να υλοποιηθεί μια πολιτική εξυγίανσης των δημοσιονομικών, που να μην προκαλεί εντάσεις στην ίδια τη νομισματική πολιτική και παράλληλα μια αποφασιστική πολιτική διαρθρωτικών μεταρρυθμίσεων και μια πολιτική ανταγωνισμού που θα επιτρέψει την εξασφάλιση μεγαλύτερων οφελών από τη διαδικασία.
<P>
Προκειμένου η Οικονομική και Νομισματική Ένωση να λειτουργήσει με επιτυχία δεν χρειάζεται μεγάλος προϋπολογισμός που επιτρέπει κυκλικές μεταβιβάσεις σε δύσκολες καταστάσεις. Πιστεύω ότι η Συνθήκη, συμπληρωμένη από το σύμφωνο σταθερότητας και ανάπτυξης, παρέχει τα αναγκαία μέσα προκειμένου να τεθεί σε λειτουργία μια οικονομική πολιτική που θα συνάδει με την ενιαία νομισματική πολιτική.
<P>
Το βασικό πλαίσιο που εισαγάγαμε είναι ένα πλαίσιο αμοιβαίας παρακολούθησης των εθνικών δημοσιονομικών πολιτικών και συντονισμού των οικονομικών πολιτικών μέσω διαδικασιών βελτίωσης της διαρθρωτικής μας κατάστασης και ενός συντονισμού ή δημιουργίας ενός θετικού μακροοικονομικού περιβάλλοντος, που να ευνοεί τη μεγέθυνση και την απασχόληση και να μειώνει ταυτόχρονα το ενδεχόμενο ασυμμετρικών διαταράξεων προκαλούμενων από τις οικονομικές πολιτικές.
<P>
Η ίδια η δημοσιονομική σταθερότητα, η μείωση - προφανώς - του δημόσιου ελλείμματος, δίνει μεγαλύτερο περιθώριο σε καθένα από τα κράτη μέλη προκειμένου να ενεργήσουν σε αντίξοες περιστάσεις.
<P>
Είναι γεγονός ότι μια μεγαλύτερη κινητικότητα του εργατικού δυναμικού μπορεί επίσης να βοηθήσει στην αντιμετώπιση κάποιων προβλημάτων που μπορούν να ανακύψουν σε περίπτωση ασυμμετρικών διαταράξεων. Τόσο η αύξηση της προσφοράς εργατικού δυναμικού όσο και η βελτιώση της παραγωγικότητας θα βελτιώσουν τους όρους δημιουργίας απασχόλησης και θα συμβάλουν στη μείωση της ανεργίας. Για τον λόγο αυτό δίνουμε ιδιαίτερη σημασία σε μια καλή κινητικότητα του εργατικού δυναμικού.
<P>
Η Επιτροπή επέμεινε συνεπώς στις διάφορες στρατηγικές της σε αυτό το συγκεκριμένο σημείο της κινητικότητας του εργατικού δυναμικού, έχοντας επίγνωση παρά ταύτα ότι πρόκειται για δύσκολο ζήτημα. Είναι δύσκολο τόσο ανάμεσα στα κράτη μέλη όσο και ανάμεσα σε ένα κράτος μέλος και ένα άλλο, ως συνέπεια όχι μόνο των προβλημάτων κατάρτισης και των ιστορικών και πολιτισμικών διαφορών, αλλά και λόγω μιας σειράς στοιχείων που συνδέονται με αυτού του είδους τις καταστάσεις
<P>
Τελικά, θα σας έλεγα ότι προφανώς αυτές οι δυσκολίες που τίθενται - που αναμφίβολα μπορούν να ενσκύψουν στο μέλλον - σίγουρα θα είναι πολύ πιο περιορισμένες σε σύγκριση με αυτές που θεωρητικώς αναφέρουν οι μελετητές των νομισματικών ενώσεων, στο μέτρο που - και αυτή είναι η εμπειρία μας έως τώρα - διαπιστώνουμε προσέγγιση των καταστάσεων των οικονομικών πολιτικών των χωρών, αφήσαμε δε ένα δημοσιονομικό περιθώριο που μας επιτρέπει να αντιμετωπίσουμε τις δυσκολίες με λιγότερα προβλήματα από ό,τι στο παρελθόν.

<SPEAKER ID=181 LANGUAGE="DA" NAME="Frahm">
Ευχαριστώ πολύ για την απάντηση, η οποία κατά βάθος εμπεριέχει πολλά από τα στοιχεία που περίμενα. Θα ήθελα να συνεχίσω πάνω στην απάντησή σας και να σας ρωτήσω τι σημαίνει ότι το σχέδιο του ευρώ δεν θα επιτύχει εκτός εάν υπάρχει μεγάλος προϋπολογισμός που να αντιμετωπίσει τυχόν συγκυριακές διακυμάνσεις. Τι θεωρείται μεγάλος προϋπολογισμός; Έχετε κατά νου έναν μεγάλο κοινοτικό προϋπολογισμό; Θα ήθελα επίσης να ακούσω εάν υπολογίζετε να συνεχιστεί η πολιτική που βασίζεται σε συστάσεις και αιτήσεις προς τις χώρες που ανήκουν στο ευρώ. Για παράδειγμα, η Δανία συχνά παραβλέπει τις συστάσεις του Επιτρόπου. Θα γίνει αυτό αποδεκτό μακροπρόθεσμα ή πρόκειται να ξεκινήσει μια άλλη μορφή μεθόδων εργασίας πέρα από τις συστάσεις και τις αιτήσεις, όσον αφορά την παρακολούθηση του συμφώνου ανάπτυξης και σταθερότητας, αλλά και την εξασφάλιση της σταθερότητας σε σχέση με την ΟΝΕ;

<SPEAKER ID=182 NAME="Solbes">
Στην απάντησή σας - ή σχόλιο - διακρίνω δύο θέματα που εκφράζονται εμμέσως.
<P>
Κατ' αρχάς είναι απαραίτητος ένας μεγάλος προϋπολογισμός προκειμένου να αντιμετωπιστούν οι κυκλικές δυσκολίες. Αυτό θα μας οδηγούσε σε μια αρκετά πολύπλοκη συζήτηση: τα προβλήματα δεν τα προκαλούν οι διαταράξεις αυτές καθεαυτές, αλλά οι ασυμμετρικές διαταράξεις, οι οποίες διακρίνονται βάσει του εάν είναι εποχικές ή μόνιμες και εάν αφορούν την προσφορά ή τη ζήτηση. Διαθέτουμε μικρή εμπειρία για να καθορίσουμε την τυπολογία και για να πούμε ότι υπάρχει ενιαίος τρόπος προκειμένου να επιλυθούν αυτές οι δυσκολίες μέσω του προϋπολογισμού.
<P>
Θεωρούμε ότι είναι πολύ ορθότερο να θεσπίσουμε ένα γενικό πλαίσιο οικονομικής εξυγίανσης, ορθής οικονομικής συμπεριφοράς, που να μας επιτρέψει να αντιμετωπίσουμε τις δυσκολίες εφόσον προκύψει θέμα.
<P>
Θα συνεχίσουμε στο μέλλον με συστάσεις για την τήρηση του συμφώνου σταθερότητας και ανάπτυξης. Δεν ξέρω αν είναι για καλό ή για κακό, πάντως αποτελεί υποχρέωσή μας ως Επιτροπή. Πρόκειται για μια συμφωνία εγκεκριμένη από το Συμβούλιο των Υπουργών ως συνέπεια των πρωτοβουλιών μερικών κρατών μελών, με την οποία και εγώ συμφωνώ εξάλλου υπό την έννοια ότι θεωρώ πως μια ορθή δημοσιονομική πολιτική παρέχει μεγαλύτερη ευχέρεια ελιγμών σε περίπτωση δυσκολιών.
<P>
Αναφέρθηκα προηγουμένως στο γεγονός ότι η κατάσταση διαφέρει μεταξύ των κρατών μελών. Στις συστάσεις αυτού του έτους λάβαμε ιδιαίτερα υπόψη τις αναλύσεις που η ίδια η Επιτροπή έκανε αναφορικά με το ποια είναι τα περιθώρια και ποια τα κριτήρια που καθορίζουμε σε καθένα από τα κράτη μέλη, προκειμένου να αντιμετωπιστεί μια κρίση χωρίς υπέρβαση του ορίου του 3% του δημοσιονομικού ελλείμματος, το ποσοστό δηλαδή που θεσπίσαμε ως σημείο αναφοράς.
<P>
Διαπιστώνουμε ότι αυτή η κατάσταση διαφέρει από χώρα σε χώρα, κατά συνέπεια και οι συστάσεις μας και τα σχόλιά μας θα διαφέρουν πάντα για κάθε χώρα, παρ' όλο που δεν είναι αυτό το μοναδικό στοιχείο που εξετάζουμε.

<SPEAKER ID=183 LANGUAGE="EN" NAME="Purvis">
Κύριε Πρόεδρε, η σημερινή αδυναμία και αστάθεια του ευρώ προκαλεί ανησυχία τόσο εντός όσο και εκτός της ζώνης του ευρώ. Κατά πόσον θεωρεί ο Επίτροπος πως το υφιστάμενο σύμφωνο σταθερότητας και οι εξουσίες της Ευρωπαϊκής Κεντρικής Τράπεζας επαρκούν για να αναγκάσουν τα κράτη της "Euro-land" να πραγματοποιήσουν τις δύσκολες και θεμελιώδεις αναπροσαρμογές στην οικονομία και στην αγορά εργασίας τους, αναπροσαρμογές που είναι απαραίτητες προκειμένου το ευρώ να αποκτήσει κύρος στις παγκόσμιες χρηματοοικονομικές αγορές;

<SPEAKER ID=184 LANGUAGE="ES" NAME="Solbes">
Δεν διαπιστώνω και πολύ μεγάλη σχέση μεταξύ των δύο ερωτήσεων, αλλά παρατηρώ όντως ότι το ευρώ αντιμετωπίζεται σοβαρά.
<P>
Τι συνέβη άραγε με το ευρώ; Υπάρχουν πολλές τεχνικές εξηγήσεις για να δώσουμε μια λογική απάντηση στο γιατί έχουμε περιέλθει σε αυτή την κατάσταση. Θα υπεισερχόμασταν σε μια συζήτηση πολύ ευρύτερη που θα είχε να κάνει με το σημείο εκκίνησης, με την πορεία των οικονομικών προσδοκιών, με την πραγματική οικονομία σε καθεμία από τις ζώνες, με την εξέλιξη προφανώς των επιτοκίων, ακόμα και με κάποια άλλα στοιχεία τεχνικής φύσης, όπως οι αποσβεστικές προθεσμίες για συγκεκριμένες κατηγορίες έκδοσης κ.λπ..
<P>
Η πραγματικότητα είναι ότι όταν αναλύουμε το ευρώ, λαμβάνοντας υπόψη ως βασικό στοιχείο την εξέλιξη της συναλλαγματικής ισοτιμίας προβαίνουμε σε λαθεμένη εκτίμηση σε σχέση με την εισαγωγή του ευρώ. Το ευρώ υπήρξε μεγάλη επιτυχία σε ό,τι αφορά την εισαγωγή του, τις εκδόσεις που πραγματοποιεί, την εδραίωση μιας άριστης οικονομικής κατάστασης στην Ευρώπη και σε ό,τι αφορά τις μελλοντικές προοπτικές.
<P>
Είναι αλήθεια ότι η συναλλαγματική ισοτιμία δεν είναι αυτή που θα επιθυμούσαμε. Θεωρούμε ότι σε μια ισχυρή οικονομία πρέπει να αναλογεί ένα ισχυρό ευρώ. Μολαταύτα, πιστεύουμε πως η πορεία της μεγέθυνσης στην Ευρώπη θα είναι ισχυρή καθ' όλη τη διάρκεια του 2000 και κατά συνέπεια θα επιτύχουμε τους ρυθμούς μεγέθυνσης της Βόρειας Αμερικής μέχρι τα τέλη του έτους.
<P>
Υπό αυτές τις συνθήκες, θεωρούμε πως το περιθώριο συμπεριφοράς του ευρώ είναι ανοδικό στους προσεχείς μήνες. Κατά συνέπεια, ακόμα και λαμβάνοντας υπόψη μια κάποια ανησυχία - διότι αυτή η ανησυχία υπάρχει στην κοινή γνώμη - για την πορεία του ευρώ, θεωρούμε πως αυτή η κατάσταση θα διορθωθεί και ότι πρέπει να θεωρηθεί πρόσκαιρη και όχι μόνιμη.

<SPEAKER ID=185 NAME="Kauppi">
Αξιότιμε κύριε Πρόεδρε, κατά τη γνώμη μου η συμπληρωματική ερώτηση που υπέβαλε ο κ. Purvis ήταν εξαιρετικά ουσιώδης, διότι τον τελευταίο καιρό η ανάγκη αύξησης της συνεργασίας σε επίπεδο οικονομικής πολιτικής μεταξύ των χωρών της ΟΝΕ βασίζεται ακριβώς στο επιχείρημα της πτώσης της αξίας του ευρώ σε σχέση με το δολάριο των ΗΠΑ. Το δολάριο ενισχύεται έναντι του ευρώ εξαιτίας φυσικά του γεγονότος ότι απλούστατα η εθνική οικονομία των ΗΠΑ είναι ισχυρότερη από εκείνη των χωρών της ζώνης ευρώ. Στις ΗΠΑ δημιουργήθηκαν τα τελευταία χρόνια εκατοντάδες χιλιάδες νέες θέσεις εργασίας, ενώ ταυτόχρονα στην Ευρώπη οι θέσεις εργασίας μειώθηκαν. Θα ήθελα λοιπόν να ρωτήσω τον αξιότιμο κύριο Επίτροπο εάν κατ' αρχάς παραδέχεται η Επιτροπή ότι η εξασθένιση του ευρώ, που τόσο διεξοδικά αναλύθηκε δημοσίως, αποτελεί συνέπεια των εσωτερικών διαρθρωτικών προβλημάτων της οικονομίας της ΕΕ και της έλλειψης δυναμισμού, ειδικά σε σχέση με τις ΗΠΑ, και εάν εκείνος πιστεύει πράγματι ότι ένας κεϋνσιανισμός του είδους που πρότεινε η κυρία Frahm θα είναι η θεραπεία για την πτώση της αξίας του ευρώ. Επίσης, κατά πόσον πιστεύει ο Επίτροπος πως η Επιτροπή θα πετύχαινε στο θέμα αυτό καλύτερα αποτελέσματα τη στιγμή που οι εθνικές κυβερνήσεις της Γαλλίας και της Γερμανίας έχουν στην πραγματικότητα προχωρήσει προς μια εντελώς αντίθετη κατεύθυνση και ως επακόλουθο των μέτρων αυτών η ανταγωνιστικότητα των χωρών της ζώνης ευρώ έχει περαιτέρω εξασθενίσει; Αναφέρομαι εδώ π.χ. στις νέες αποφάσεις που έλαβε η γαλλική κυβέρνηση για τον χρόνο εργασίας.

<SPEAKER ID=186 LANGUAGE="ES" NAME="Solbes">
Θα προσπαθήσω να απαντήσω εν συντομία, παρ' όλο που οι ερωτήσεις είναι πολύπλοκες, στο μέτρο που πρέπει να κάνω κάποια αναφορά σε αυτό το σημείο.
<P>
Κατ' αρχάς, σε ό,τι αφορά την προσπάθεια της συνεργασίας σε θέματα συντονισμού της οικονομικής πολιτικής, θεωρώ ότι είναι αναγκαία και θετική, καθώς και ένα από τα στοιχεία που αναδεικνύει η παρούσα κρίση. Κατ' αυτόν τον τρόπο το έθεσε ο Γάλλος Πρόεδρος και λογικά αυτό θα είναι θέμα προς συζήτηση για την επόμενη Προεδρία.
<P>
Δεν συμφωνώ με τη θέση του ότι η πορεία του ευρώ συνεπάγεται μείωση της απασχόλησης στην Ευρώπη και αύξησή της στις Ηνωμένες Πολιτείες. Οι μεταβιβάσεις κεφαλαίου μπορεί να δημιουργούν πρόσθετη δραστηριότητα στις Ηνωμένες Πολιτείες, όμως η θετική πορεία των εξαγωγών δημιουργεί δραστηριότητα και στην Ευρώπη. Θα έπρεπε να υπεισέλθουμε σε μια αρκετά πολυπλοκότερη και βαθιά συζήτηση προκειμένου να ασχοληθούμε με αυτό το θέμα.
<P>
Εν πάση περιπτώσει, εκείνο που όντως πιστεύω - όπως προανέφερα - είναι ότι το ευρώ έχει στην παρούσα φάση μια συναλλαγματική ισοτιμία που, εάν την αναλύσουμε σε σχέση με τις συνιστώσες του και την ιστορική κατάσταση, δεν απέχει και πολύ από προϋπάρχουσες καταστάσεις. Είμαι πεπεισμένος ότι πρόκειται για μια μεταβατική κατάσταση που θα βελτιωθεί στη διάρκεια του τρέχοντος έτους.

<SPEAKER ID=187 NAME="Πρόεδρος">


<SPEAKER ID=188 NAME="Pedro Marset Campos">
Ερώτηση αριθ. 38 του κ. (H-0419/00):
<P>
Θέμα: Προσωρινή απασχόληση και εργατικά ατυχήματα στην Ισπανία και την περιφέρεια της Μούρθια Κατά τη Διάσκεψη Κορυφής της Λισσαβόνας ανελήφθη η δέσμευση για πλήρη και ποιοτική απασχόληση στην ΕΕ. Έναντι της πρότασης της γαλλικής κυβέρνησης για μείωση των ωρών της εργάσιμης ημέρας ώστε να εξασφαλισθούν περισσότερες σταθερές και ποιοτικές θέσεις εργασίας, επεβλήθη η φόρμουλα που απεφασίσθη μεταξύ των κυβερνήσεων της Ισπανίας και της Μεγάλης Βρετανίας να αυξηθεί η απορύθμιση εργασιακών συνθηκών ώστε να αυξηθεί και ο αριθμός των θέσεων εργασίας. Η ισπανική εμπειρία των τεσσάρων τελευταίων ετών απέδειξε ότι δημιουργούνται πράγματι θέσεις εργασίας, με μεγάλο όμως ποσοστό προσωρινότητος και άλλων αστάθμητων παραγόντων, καθώς επίσης και με υψηλά ποσοστά εργατικών ατυχημάτων, με πρώτη την περιφέρεια της Μούρθια στον πίνακα των εργατικών ατυχημάτων της χώρας.
<P>
Δεν θεωρεί η Επιτροπή ότι επείγει ο έλεγχος όλων των προϋποθέσεων υπό τις οποίες δημιουργούνται θέσεις εργασίας στις διάφορες χώρες και περιφέρειες της Ένωσης, ώστε η δημιουργία θέσεων εργασίας να μην γίνεται εις βάρος της σταθερότητός τους και της αξιοπρέπειας των εργαζομένων, και κυρίως των νέων που εργάζονται για πρώτη φορά;
<P>
Ερωτήσεις προς τον κ. Verheugen
<SPEAKER ID=189 LANGUAGE="ES" NAME="Solbes">
Κύριε βουλευτή, παρ' όλο που γεννήθηκα δίπλα στην περιοχή της Μούρθια, μου είναι δύσκολο να κάνω ανάλυση σε κοινοτικό επίπεδο των προβλημάτων της προσωρινής απασχόλησης στην εν λόγω περιοχή. Κατά συνέπεια, επιτρέψτε μου να διατυπώσω μια κάπως πιο γενική σκέψη. Η αξιολόγηση των μεταρρυθμίσεων της αγοράς εργασίας μέσω των διαδικασιών που θεσπίσαμε στην Ένωση - με τη διαδικασία του Λουξεμβούργου και τις γενικές κατευθύνσεις της οικονομικής πολιτικής - μας αποδεικνύουν ότι οι μεταρρυθμίσεις του κανονιστικού πλαισίου της αγοράς εργασίας που περατώθηκαν στις διάφορες χώρες συμβάλλουν με θετικό και ουσιαστικό τρόπο στη μεγαλύτερη οικονομική μεγέθυνση και στην ενθάρρυνση της δημιουργίας θέσεων απασχόλησης και της μεγαλύτερης συμμετοχής ανδρών και γυναικών στην αγορά εργασίας.
<P>
Οι γενικές κατευθύνσεις της οικονομικής πολιτικής και οι συστάσεις για την απασχόληση ποτέ δεν συνηγόρησαν υπέρ μιας απλής απορρύθμισης της αγοράς εργασίας, όπως διατυπώνεται στην ερώτηση. Παράλληλα με τη μεταρρύθμιση συγκεκριμένων κανόνων της αγοράς εργασίας συμπεριλαμβάνεται π.χ. πάντα η ανάγκη λήψης μέτρων που ενθαρρύνουν το επιχειρηματικό πνεύμα ή αποτελεσματικές πολιτικές της αγοράς εργασίας - και το αναφέρουμε ρητά - προκειμένου να βελτιώσουμε τις δυνατότητες απασχόλησης.
<P>
Τα μέτρα που πρέπει να ληφθούν σε κάθε κράτος μέλος πρέπει να προσαρμοστούν στα προβλήματα και την πραγματικότητα καθενός εξ αυτών. Είναι επίσης φυσικό να εμμένει η Επιτροπή στην ανάγκη πραγματοποίησης συζητήσεων και συμφωνιών με τους κοινωνικούς εταίρους, προκειμένου να συμμετέχουν ενεργά στις τροποποιήσεις στην αγορά εργασίας σε κάθε χώρα.
<P>
Ακριβώς όπως μια σημαντική και διαρκής άνοδος του επιπέδου απασχόλησης είναι μία από τις βασικές προτεραιότητες της στρατηγικής για την απασχόληση, το ίδιο είναι και η ποιότητα των θέσεων εργασίας. Στην πρόσφατη Σύνοδο Κορυφής της Λισαβόνας δόθηκε νέα ώθηση στο οικονομικό και κοινωνικό πρόγραμμα της Ένωσης και επιμείναμε επίσης σε αυτό το σημείο μιλώντας για περισσότερη και καλύτερη απασχόληση.
<P>
Θα ήθελα επίσης να επισημάνω, ως βασική συμβολή στην εδραίωση της προόδου που έχει πραγματοποιηθεί μέχρι τώρα, την ενθάρρυνση και την τήρηση αυστηρών κανόνων υγιεινής και ασφάλειας στην εργασία, θέμα που κατείχε μία από τις δεσπόζουσες θέσεις στη συζήτηση που διεξαγάγαμε και το οποίο συνηγορεί υπέρ της ιδέας για καλύτερες θέσεις εργασίας στην Ευρώπη. Οι μεταρρυθμίσεις της αγοράς εργασίας που στοχεύουν στη βελτίωση των δυνατοτήτων απασχόλησης και στην προσαρμοστικότητα των εργαζομένων σε αυτές τις νέες προσφορές εργασίας ουδόλως επιδιώκουν να υπονομεύσουν τις συνθήκες εργασίας, υγιεινής και ασφάλειας στην εργασία.
<P>
Η Επιτροπή, βάσει των νομικών αρμοδιοτήτων που της παρέχει η Συνθήκη, συνεχίζει τις αναγκαίες προσπάθειες για την εκπόνηση και την υποβολή προτάσεων για διάφορα νομικά μέσα, καθώς και για την εποπτεία της ενσωμάτωσης του κοινοτικού κεκτημένου σε αυτόν τον τομέα.
<P>
Σε ό,τι αφορά τη συγκεκριμένη σας ερώτηση και την ισπανική περίπτωση, εναπόκειται στην Ισπανία, όπως και στα υπόλοιπα κράτη μέλη, η εφαρμογή των οδηγιών της Επιτροπής. Εναπόκειται επίσης στα κράτη μέλη ο έλεγχος της εφαρμογής τους στην αντίστοιχη επικράτειά τους. Η Επιτροπή πρέπει να διασφαλίζει ότι οι εν λόγω οδηγίες μεταφέρονται στις εθνικές νομοθεσίες με ορθό τρόπο και προφανώς να παρακολουθεί όλα τα θέματα που σχετίζονται με την εφαρμογή τους, που είναι αρμοδιότητα των εθνικών αρχών.

<SPEAKER ID=190 LANGUAGE="ES" NAME="Marset Campos">
Ευχαριστώ τον κύριο Solbes για την απάντησή του, όπου διαφαίνεται η πρόθεση να μεριμνήσουμε για τις συνθήκες των εργαζομένων και να ασχοληθούμε με το θέμα αυτό. Παρά ταύτα, η πολιτική ανάλυση της Συνόδου Κορυφής της Λισαβόνας αποκαλύπτει ότι υπήρξαν δύο προτάσεις: μια περισσότερο κοινωνικού χαρακτήρα, πιο δεσμευτική, που προερχόταν από τον Γάλλο Πρωθυπουργό, τον κ. Jospin, και μια άλλη πρόταση, αντικείμενο προηγούμενης πολιτικής διαπραγμάτευσης των κυρίων Blair και Aznar, προς την κατεύθυνση της μεγαλύτερης ευελιξίας και της ελευθέρωσης της αγοράς εργασίας, λύση που προκρίθηκε.
<P>
Εάν πάρουμε την Ισπανία ως παράδειγμα, είναι σαφές ότι αυξάνεται ο προσωρινός, εποχιακός χαρακτήρας της εργασίας και το ποσοστό των εργατικών ατυχημάτων.
<P>
Δεν θεωρείτε άραγε ότι, ούτως εχόντων των πραγμάτων, θα ήταν ενδεδειγμένο να ενσωματωθεί στην αναθεώρηση της Συνθήκης του Αμστερνταμ ο Κοινωνικός Χάρτης με ορθά μέσα και μέτρα, όπως έγινε με τα πέντε κλασικά σημεία της Συνθήκης του Μάαστριχτ, προκειμένου να διασφαλίσουμε την πλήρη απασχόληση και την ποιότητά της και για να μην διακυβευθεί επαφιόμενη σε ό,τι μπορεί να κάνει η κάθε χώρα ξεχωριστά;
<P>
Διευκρινίζω ότι έγινε αναφορά στο ποσοστό ατυχημάτων στην εργασία στη Μούρθια, διότι εντός της Ισπανίας κατέχει αυτό το θλιβερό ρεκόρ, εξ ου και αυτή η ανησυχία.

<SPEAKER ID=191 NAME="Solbes">
Φαντάστηκα ότι αυτός θα ήταν ο λόγος της αναφοράς στη Μούρθια και όχι επειδή έχω γεννηθεί δίπλα σε αυτή την επαρχία.
<P>
Σε ό,τι αφορά το πρόβλημα ουσίας θα ήθελα να διατυπώσω ένα διαφορετικό σχόλιο. Το μέλημά μας ήταν ανέκαθεν όχι μόνο περισσότερη απασχόληση, αλλά και περισσότερη ποιoτική απασχόληση. Στις γενικές κατευθύνσεις της οικονομικής πολιτικής του τρέχοντος έτους και στη συγκεκριμένη σύσταση προς την Ισπανία κάνουμε ρητή αναφορά στην ανάγκη να αναλυθούν τα προβλήματα, μεταξύ αυτών και το κόστος της απόλυσης, που μπορούν να έχουν σημασία στην εποχική εργασία, διότι θεωρούμε πως άλλο πράγμα είναι η ευελιξία και άλλο η προσωρινή απασχόληση, πράγματα εντελώς διαφορετικά.
<P>
Παρά ταύτα, εσείς εισάγετε ένα δεύτερο στοιχείο στη συμπληρωματική σας ερώτηση που κατά τη γνώμη μου έχει μεγάλο ενδιαφέρον: για ποιον λόγο δεν θέτουμε έναν στόχο πλήρους απασχόλησης, με τον ίδιο τρόπο που άλλοτε θεσπίσαμε τους στόχους του Μάαστριχτ; Βασικά, διότι ο χαρακτήρας αμφότερων των αριθμητικών στοιχείων είναι εντελώς διαφορετικός. Στο Μάαστριχτ εκείνο που θέσαμε σε εφαρμογή ήταν η τήρηση δεσμεύσεων που απέρρεαν από ηθελημένες αποφάσεις, εγκεκριμένες από τα κράτη μέλη που συνθέτουν την Ένωση. Στην περίπτωση της πλήρους απασχόλησης τα αριθμητικά στοιχεία συνάγονται από τα μέτρα με τα οποία επιδιώκεται η επίτευξη ενός στόχου, αλλά που δεν διέπονται από αιτιώδη σχέση που να επιτρέπει τη διασφάλιση της επίτευξής του.
<P>
Αυτό που μπορεί να τεθεί είναι εκείνο που γίνεται στα διάφορα προγράμματα για την απασχόληση: η εφαρμογή συγκεκριμένων στοιχείων που να επιτρέπουν να φθάσουμε στην πλήρη απασχόληση. Όταν μιλήσαμε για πλήρη απασχόληση στο έγγραφο της Επιτροπής που χρησίμευσε ως βάση για τη συζήτηση στη Λισαβόνα είπαμε ρητά ότι - στην περίπτωση που οι διάφοροι όροι και πολιτικές που προτείνει η Επιτροπή συνοδευτούν από μια εξέλιξη της οικονομίας, σύμφωνα με όσα προβλέπονται, βάσει των αριθμητικών στοιχείων που έχουμε στη διάθεσή μας, στην παρούσα φάση - θα επιτευχθεί η πλήρης απασχόληση. Αυτό όμως δεν μπορεί να αποτελέσει πολιτικό στόχο, όπως στο Μάαστριχτ, γιατί δεν εξαρτάται από τη βούληση της κάθε κυβέρνησης, από μια συγκεκριμένη απόφαση καθεμιάς από αυτές.

<SPEAKER ID=192 LANGUAGE="ES" NAME="Gutiιrrez Cortines">
Θέλω να πω ότι προκειμένου να μπορούμε να κρίνουμε από απόσταση πολλές φορές χρειάζεται να γνωρίζουμε την πραγματικότητα.
<P>
Στις χώρες του Νότου της Μεσογείου, και συγκεκριμένα στην περιοχή της Μούρθια, περάσαμε τα τελευταία χρόνια από τη φάση διαχείρισης της ανεργίας στη φάση διαχείρισης της απασχόλησης. Από μια υπερβολικά υψηλή και τρομακτική ανεργία, που είχε προκληθεί από μεγάλες κρατικές βιομηχανίες με ένα μη βιώσιμο οικονομικό μοντέλο, περάσαμε ύστερα από μια κρίση σε μια φάση ανάπτυξης μικρών επιχειρήσεων (ΜΜΕ) και οικονομικών κινήτρων που δημιούργησε ένα νέο ζωντανό και ενεργό μοντέλο.
<P>
Παρά ταύτα, είναι προφανές ότι το ποσοστό εργατικών ατυχημάτων - στο οποίο αναφέρομαι τώρα - αποτελεί πρόβλημα εκπαίδευσης και αμοιβαίας ευθύνης εκ μέρους των επιχειρήσεων, του κράτους, του δημοσίου και βεβαίως των κοινωνικών οργανώσεων. Εάν δεν διαθέτουμε ομοφωνία δεν θα μπορέσουμε να επιτύχουμε τον στόχο. Στην Ισπανία έχει ψηφιστεί ήδη από το 1995 σχετικός νόμος, που επιχειρείται να εφαρμοστεί, αλλά αυτά δεν γίνονται σε μια μέρα.
<P>
Συνεπώς, κύριε Επίτροπε, κατ' αρχάς ποιες δραστικές πολιτικές και ποιους οικονομικούς τομείς σκοπεύετε να κινητοποιήσετε προκειμένου να επιτευχθεί καλύτερη εκπαίδευση σε αυτό ακριβώς το πεδίο, στην ανάπτυξη της υπευθυνότητας;
<P>
Δεύτερον και πολύ συγκεκριμένο: μήπως υπάρχει κάποιο πρόγραμμα για την εκπαίδευση στη γλώσσα της χώρας υποδοχής των μεταναστών που θα μας επιτρέπει να τους εκπαιδεύουμε, ώστε να κατανοούν τους ελάχιστους κανόνες ασφαλείας σε μια περιοχή με υψηλό ποσοστό εισδοχής μεταναστών που δεν γνωρίζουν τη γλώσσα μας;

<SPEAKER ID=193 LANGUAGE="ES" NAME="Solbes">
Ευχαριστώ για τις σκέψεις σας. Σε ό,τι αφορά τις ερωτήσεις σας, θα σας πω, όπως προανέφερα, ότι βάσει της κατανομής των αρμοδιοτήτων μεταξύ Επιτροπής και κρατών μελών αυτά τα θέματα εμπίπτουν στην αρμοδιότητα των κρατών μελών.
<P>
Συνεπώς, τόσο η χρηματοδότηση αυτών των προγραμμάτων εκπαίδευσης μεταναστών, όσο και οι δραστικές πολιτικές, είναι αποφάσεις που συναρτώνται λογικά από αυτά που αποδέχεται ή αποφασίζει για την κοινωνική πολιτική η ισπανική κυβέρνηση.

<SPEAKER ID=194 NAME="Πρόεδρος">


<SPEAKER ID=195 NAME="Jens-Peter Bonde">
Ερώτηση αριθ. 39 του κ. (H-0352/00):
<P>
Θέμα: Αναπροσαρμογή των υποψηφίων για προσχώρηση χωρών Μπορεί η Επιτροπή να ανακοινώσει πόσα έγγραφα διαβιβάζονται συνολικά στις χώρες υποψήφιες για προσχώρηση και ποιο όγκο αντιπροσωπεύει το κοινοτικό κεκτημένο; Είναι διατεθειμένη η Επιτροπή να εξετάσει τη δυνατότητα εναλλακτικών μορφών συνεργασίας, στο πλαίσιο των οποίων οι χώρες αυτές δεν θα είναι υποχρεωμένες να δεχθούν όλους τους κανόνες;

<SPEAKER ID=196 NAME="Verheugen">
Κύριε Πρόεδρε, κύριε βουλευτή, οι υποψήφιες για ένταξη χώρες παρέλαβαν ολόκληρο το κοινοτικό κεκτημένο, δηλαδή όλες τις υφιστάμενες κοινοτικές πράξεις χωρίς καμία εξαίρεση, αμέσως μετά την απόφαση του Ευρωπαϊκού Συμβουλίου του Λουξεμβούργου τον Δεκέμβριο του 1997 στο πλαίσιο της σύγκρισης των νομοθεσιών. Κανείς δεν τις έχει μετρήσει μέχρι σήμερα και έτσι δεν μπορώ να πω πόσες είναι. Συνήθως μιλάμε για λίγο περισσότερες από 20.000 επιμέρους κοινοτικές πράξεις, για τις οποίες πρόκειται εδώ.

<SPEAKER ID=197 LANGUAGE="DA" NAME="Bonde">
Κύριε Πρόεδρε, δεν έχω ιδιαίτερο λόγο να ευχαριστήσω την Επιτροπή. Θεωρώ ότι είναι απολύτως αδιανόητο να έχουμε ένα θεσμικό όργανο που δεν είναι σε θέση να εκπονήσει μια στοιχειώδη στατιστική για τους ισχύοντες κανόνες, που δεν είναι σε θέση να μετρήσει πόσα έγγραφα διαβιβάζονται συνολικά στις υποψήφιες για προσχώρηση χώρες, που δεν είναι σε θέση να εκτελέσει μια κοινή απαρίθμηση, ώστε οι απλοί άνθρωποι να μπορούν να παρακολουθήσουν τι συμβαίνει και που δεν είναι σε θέση να χορηγήσει το κοινοτικό δεδομένο σε ένα CD-rom σε όλους όσους ενδιαφέρονται. Είναι μάλλον στοιχειώδες - έχω εργαστεί πάνω σε αυτό το αντικείμενο για αρκετά χρόνια. Είναι εντελώς αδύνατο ακόμα και για επιχειρήσεις με ακαδημαϊκούς εργαζόμενους να βρουν πόσο εκτενές είναι το συνολικό κοινοτικό κεκτημένο, και προφανώς δεν είναι δυνατόν για τον κύριο Vanhengen να δώσει το συνολικό κοινοτικό κεκτημένο σε ένα μέλος του Κοινοβουλίου, που θα ήθελε να το διαβάσει και να μοιράσει τα καθήκοντα μεταξύ των διάφορων συνεργατών, προκειμένου να βρουν ποια στάση θα κρατήσουν απέναντι στα διάφορα πράγματα. Οπότε δεν έχω κανέναν λόγο να πω ευχαριστώ.

<SPEAKER ID=198 NAME="Verheugen">
Κύριε Πρόεδρε, αξιότιμε κύριε βουλευτή, έχουμε έρθει άλλη μια φορά σε προσωπική σύγκρουση εδώ και αναγκάζομαι να επιδείξω μεγάλη αυτοκυριαρχία προκειμένου να διατηρήσω την απαραίτητη ευγένεια σε αυτό το Κοινοβούλιο!
<P>
Οι κοινοτικές πράξεις για τις οποίες μιλάμε εδώ είναι πράξεις που ψηφίζονται από το Συμβούλιο, το Κοινοβούλιο, την Επιτροπή και όλα τα κοινοτικά όργανα. Γνωρίζετε πολύ καλά ως μέλος του σημαντικότερου νομοθετικού οργάνου της Ευρωπαϊκής Ένωσης ότι αυτές οι πράξεις δεν αριθμούνται. Αλλωστε, δεν ξέρω ούτε ένα κράτος μέλος της ΕΕ όπου να αριθμούνται οι νόμοι. Ούτε στην πατρίδα σας - ενημερώθηκα ειδικά γι' αυτό - αριθμούνται οι νόμοι. Αν νομίζετε ότι η κατάλληλη απασχόληση για τους υπαλλήλους της Επιτροπής είναι να τους αναθέσω να μετράνε για μια εβδομάδα όλες τις πράξεις από το 1955 και ύστερα, σας λέω ότι εγώ δεν το νομίζω! Δεν σκοπεύω να τους αναθέσω να το κάνουν! Η πληροφορία που σας έδωσα είναι η ακριβέστερη δυνατή, συγκεκριμένα ότι στους υποψηφίους δίδονται όλες ανεξαιρέτως, όλες οι κοινοτικές πράξεις. Θα ήθελα να μάθω τι προσφέρει στη γνώση σας αν σας πω ότι ο αριθμός τους είναι 21334 ή 21335! Αν θέλετε, καθήστε να το κάνετε ο ίδιος. Μπορείτε να βρείτε εδώ στο Σώμα από το Celex ολόκληρο το κοινοτικό κεκτημένο. Βάλτε τους δικούς σας συνεργάτες να μετρήσουν τις συγκεκριμένες πράξεις. Εγώ δεν πρόκειται να το αναθέσω στους δικούς μου!
<P>
(Χειροκροτήματα)

<SPEAKER ID=199 NAME="Rόbig">
Αξιότιμε κύριε Πρόεδρε, κύριε Επίτροπε, το κοινοτικό κεκτημένο είναι φυσικά σημαντική βάση για την ένταξη των χωρών. Θα μπορούσατε να μας πείτε πώς πηγαίνει σήμερα κατά την άποψή σας το acquis screening; Ποια από τις υποψήφιες χώρες έχει σημειώσει τις μεγαλύτερες προόδους; Ποια κεφάλαια έχουν κλείσει;
<P>
Πρόσφατα ο Καγκελάριος Schrφder ανακοίνωσε σε συνέντευξη Τύπου ότι το 2002 θα γίνουν προφανώς οι πρώτες εισδοχές. Πώς βλέπετε εσείς το σενάριο αν τα κεκτημένα εξελιχθούν με τον καλύτερο δυνατό τρόπο; Ποια πιστεύετε ότι είναι η ενωρίτερη ημερομηνία ένταξης αν γίνει η καλύτερη δυνατή εκμετάλλευση όλων των προθεσμιών και δυνατοτήτων;

<SPEAKER ID=200 NAME="Verheugen">
Κύριε βουλευτή, το screening - δηλαδή η σύγκριση των νομοθεσιών - έχει φυσικά τελειώσει εδώ και πολύ καιρό. Κατά καιρούς γίνεται μια ενημέρωση, επειδή τόσο το Ευρωπαϊκό Κοινοβούλιο όσο και το Συμβούλιο και η Επιτροπή δεν παραμένουν βέβαια άπραγα παρά συνεχίζουν να δημιουργούν νομικές πράξεις και έτσι μεταβάλλεται το κοινοτικό κεκτημένο. Φυσικά, το τροποποιημένο αυτό κοινοτικό κεκτημένο πρέπει να συμπεριληφθεί επίσης στις διαπραγματεύσεις. Όμως, η ενημέρωση γίνεται τακτικά.
<P>
Συνεπώς, η διαδικασία του screening έχει περατωθεί για όλες τις υποψήφιες χώρες. Όμως, η ερώτησή σας προκύπτει από μια παρεξήγηση. Screening δεν σημαίνει διεξαγωγή διαπραγματεύσεων παρά απλώς μια σύγκριση. Με το screening αυτό απλώς διαπιστώνεται ποιο είναι το κοινοτικό κεκτημένο και ποιο τμήμα του έχει γίνει ήδη μέρος της νομοθεσίας μιας υποψήφιας χώρας. Αυτό έχει γίνει.
<P>
Τώρα ρωτάτε να μάθετε πόσο έχουν προχωρήσει γενικότερα οι διαπραγματεύσεις. Μπορώ να σας πω σχετικά ότι για τα κράτη της ομάδας του Λουξεμβούργου, με τα οποία άρχισαν οι διαπραγματεύσεις τον Μάρτιο του 1998, έχουν κλείσει προσωρινά 10 έως 15 από τα 31 κεφάλαια των διαπραγματεύσεων. Κατά την πορτογαλική Προεδρία θα κλείσουν μερικά ακόμη. Όμως, ο αριθμός των κεφαλαίων που άνοιξαν είναι προφανώς σημαντικότερος από εκείνων που έκλεισαν. Εδώ η κατάσταση είναι η ακόλουθη: μέχρι το τέλος της πορτογαλικής Προεδρίας θα είναι προς διαπραγμάτευση για τα κράτη της ομάδας του Λουξεμβούργου και τα 29 κεφάλαια. Μόνο τα κεφάλαια "θεσμικά όργανα" και "διάφορα" θα παραμείνουν κλειστά. Αυτό είναι σαφές. Γίνεται στο τέλος.
<P>
Για τα κράτη της ομάδας του Ελσίνκι οι διαπραγματεύσεις άρχισαν μόλις τον Φεβρουάριο του τρέχοντος έτους. Για τα κράτη αυτά θα ανοίξουν κατά την πορτογαλική Προεδρία 5 έως 8 κεφάλαια. Πιστεύω μάλιστα ότι κατά το τέλος της πορτογαλικής Προεδρίας θα μπορούν ήδη να κλείσουν προσωρινά αρκετά κεφάλαια, όμως τώρα δεν μπορεί ακόμη να γίνει ακριβής πρόβλεψη για τον αριθμό τους. Πάντως, η διαδικασία εξελίσσεται αρκετά γρήγορα.
<P>
Είναι εντελώς αδύνατο να προβλέψουμε πότε θα τελειώσει η διαδικασία των διαπραγματεύσεων και πότε θα γίνουν οι πρώτες εντάξεις. Αυτό είναι άλλωστε θέμα εντατικής συζήτησης τους τελευταίους μήνες. Η Επιτροπή είπε πολύ καθαρά στο Ελσίνκι ότι ένα σενάριο για την ένταξη μπορεί να διατυπωθεί μόνον όταν θα υπάρχουν όλες οι απαραίτητες πληροφορίες. Πρέπει να έχει διευκρινιστεί αν η ίδια η Ένωση είναι έτοιμη για την ένταξη των χωρών, αν δηλαδή έχουν τελειώσει οι θεσμικές μεταρρυθμίσεις, πόσο έχουν προχωρήσει οι διαπραγματεύσεις, κυρίως όμως, και αυτό προφανώς θα είναι τελικά το δυσκολότερο, ποια θα είναι η εκτίμηση για το αν ένα κράτος μέλος είναι πραγματικά σε θέση να μεταφέρει και να υλοποιήσει το κοινοτικό κεκτημένο που παρέλαβε. Όπως βλέπω σήμερα τα πράγματα, πρέπει να σας πω ότι δεν είναι προβλέψιμος ο χρόνος παρουσίασης ενός τέτοιου σεναρίου. Έχω πει επανειλημμένα ότι θα ήθελα να το κάνω εφέτος στη Σύνοδο Κορυφής στη Νίκαια. Αλλά κατά πόσο κάτι τέτοιο είναι εφικτό θα φανεί μόλις το φθινόπωρο τρέχοντος έτους, όταν θα έχει υποβληθεί για καθεμία από τις υποψήφιες χώρες η έκθεση για την πρόοδο που θα έχει σημειωθεί ως προς τις προετοιμασίες για την ένταξη.

<SPEAKER ID=201 NAME="Korhola">
Αξιότιμε κύριε Πρόεδρε, αξιότιμε κύριε Επίτροπε, δεν θα ρωτήσω για το χρονοδιάγραμμα, αλλά θα θέσω μια ερώτηση αρχών σχετικά με τη διεύρυνση. Είναι αναμενόμενο πως η διεύρυνση θα αποτελέσει πράγματι μια απαιτητική διαδικασία, στην οποία εμπεριέχεται ο κίνδυνος είτε να απογοητευθούμε από μακρές περιόδους αναμονής, είτε στη συνέχεια να παζαρέψουμε τα κριτήρια, παραχωρώντας υπερβολικά μακρές μεταβατικές περιόδους, οι οποίες φυσικά θα δυσαρεστήσουν τα παλαιά κράτη μέλη. Ένας διακανονισμός σαν τη συμφωνία για τον Ευρωπαϊκό Οικονομικό Χώρο θεωρείται ίσως παρωχημένη λύση, αλλά θα ρωτήσω ωστόσο εάν θεωρεί η Επιτροπή έστω και κατ' αρχήν δυνατή μια λύση τύπου συμφωνίας ΕΟΧ - όχι τέτοια αλλά ίδιου τύπου - με τα νέα κράτη μέλη να τίθενται τρόπον τινά στο εκκολαπτήριο πριν από την καθαυτή ένταξη αντί να αναγκαστούν τα υποψήφια κράτη να αναμένουν επί μακρόν προτού υλοποιηθεί αυτή καθαυτή η ένταξη. Επίσης, κατά πόσον συμφωνεί η Επιτροπή με την άποψη πως ένας τέτοιος διακανονισμός τύπου συμφωνίας ΕΟΧ θα μπορούσε να μειώσει σημαντικά το κόστος της διεύρυνσης και να προαγάγει την ανάπτυξη της οικονομίας των υποψήφιων κρατών; Ελπίζω αυτή η ερώτηση να μη θεωρηθεί άστοχη.

<SPEAKER ID=202 NAME="Verheugen">
Κυρία βουλευτή, η συζήτηση που θέλετε να κάνετε είναι υποθετική. Έχει γίνει στο πρώτο μισό της δεκαετίας του ' 90 και περατώθηκε με αποφάσεις που γνωρίζετε, που έχουν συζητηθεί πολλές φορές στο Κοινοβούλιο και δεν μπορούν πλέον να αναιρεθούν, συγκεκριμένα με τις αποφάσεις του Ευρωπαϊκού Συμβουλίου της Κοπεγχάγης, του Έσσεν και του Λουξεμβούργου να προετοιμαστούν τα κράτη της Κεντρικής και Ανατολικής Ευρώπης, καθώς και η Κύπρος και η Μάλτα, για την πλήρη ένταξή τους στην Κοινότητα. Δεν έχει πλέον νόημα να συζητούμε σήμερα εάν υπήρχε τότε εναλλακτική λύση ή όχι. Εγώ τουλάχιστον θυμάμαι ότι οι υποψήφιες χώρες δεν συμφωνούσαν με λιγότερα. Δεν θα είχαν δεχθεί λιγότερα, θα το είχαν θεωρήσει διακριτική μεταχείριση, και αποτέλεσμα είναι ότι το 1997 στο Λουξεμβούργο δεν ήταν ρεαλιστικά εφικτό να ληφθεί διαφορετική απόφαση. Δεν υπάρχει καμία χώρα από όσες συμμετέχουν στη διαδικασία που να πρεσβεύει ότι πρέπει να απομακρυνθεί κανείς από τον στόχο της πλήρους ένταξης. Αν υπήρχε θα το γνώριζα. Όμως, δεν συμβαίνει κάτι τέτοιο. Και οι 12 χώρες με τις οποίες διεξάγουμε διαπραγματεύσεις προετοιμάζονται με σοβαρότητα για την πλήρη ένταξη και προειδοποιώ έντονα να μη γίνει συζήτηση για τροποποίηση των θεμελιωδών στόχων της διεύρυνσης εφόσον έχει αρχίσει η διαδικασία. Οι υποψήφιες χώρες θα το θεωρούσαν οπωσδήποτε σοβαρότατη προδοσία της εμπιστοσύνης τους.

<SPEAKER ID=203 NAME="Πρόεδρος">


<SPEAKER ID=204 NAME="Joachim Wuermeling, τον οποίον αντικαθιστά η κυρία Mόller">
Ερώτηση αριθ. 40 του κ. (H-0388/00):
<P>
Θέμα: Διεύρυνση προς ανατολάς - μεταβατική ρύθμιση στον τομέα της ελεύθερης κυκλοφορίας υπηρεσιών Οι διαπραγματεύσεις με τις υποψήφιες προς ένταξη χώρες της πρώτης ομάδας (αποκαλ. Ομάδα Λουξεμβούργου) για την ελεύθερη κυκλοφορία των υπηρεσιών έχουν επί του παρόντος περατωθεί.
<P>
Ποιες μεταβατικές ρυθμίσεις συμφωνήθηκαν; Ποιες επιπτώσεις αναμένει η Επιτροπή στις μεσαίου μεγέθους επιχειρήσεις και τη βιοτεχνία, ιδιαίτερα στις παραμεθόριες περιοχές προς τις υποψήφιες προς ένταξη χώρες;
<P>
Ερωτήσεις προς τον κ. Monti
<SPEAKER ID=205 NAME="Verheugen">
Κυρία βουλευτή, η ερώτηση ξεκινά από εσφαλμένη βάση. Το κεφάλαιο "ελεύθερη κυκλοφορία των υπηρεσιών" δεν έχει κλείσει προσωρινά με καμία από τις υποψήφιες χώρες. Ούτε και προβλέπω να μπορέσει να κλείσει σύντομα με κάποια χώρα

<SPEAKER ID=206 NAME="Mόller, Emilia Franziska">
Κύριε Πρόεδρε, ασφαλώς αυτό που είπατε είναι σωστό, κύριε Verheugen, ότι δεν έκλεισε δηλαδή το κεφάλαιο παρά άρχισαν οι διαπραγματεύσεις. Εμένα ωστόσο θα με ενδιέφερε να μάθω εάν έχουν ζητηθεί κατά τις διαπραγματεύσεις αυτές οι μεταβατικές ρυθμίσεις στον τομέα της ελεύθερης κυκλοφορίας των υπηρεσιών. Γνωρίζετε ότι κατάγομαι η ίδια από την παραμεθόριο και ξέρω καλά την κατάσταση που επικρατεί εκεί. Είμαι βέβαιη ότι η μέση τάξη, η βιοτεχνία, θα έχει τεράστια προβλήματα και αντιμετωπίζει μεγάλες προκλήσεις ως προς την ελεύθερη κυκλοφορία των υπηρεσιών, διότι υπάρχει τεράστια απόκλιση ως προς τις αποδοχές, που σήμερα είναι σε αναλογία 1:10. Γνωρίζετε ο ίδιος καλά όλους τους κλάδους που πλήττονται από αυτά. Υπάρχει πρόθεση από πλευράς Κοινότητας να ζητηθούν μεταβατικές ρυθμίσεις για τον τομέα της ελεύθερης κυκλοφορίας των υπηρεσιών; Η Δημοκρατία της Τσεχίας υπέβαλε ήδη αίτηση για μεταβατικές περιόδους για την αγορά γης από αλλοδαπούς, οι οποίες έχουν επιπτώσεις στην παροχή υπηρεσιών. Ποια είναι η γνώμη σας για τις συγκεκριμένες μεταβατικές περιόδους που ζήτησε η Τσεχία και ποια είναι γενικά η γνώμη της Επιτροπής;

<SPEAKER ID=207 NAME="Verheugen">
Κύριε Πρόεδρε, κυρία βουλευτή, υποθέτω ότι γνωρίζετε πως οι διαπραγματεύσεις για την ένταξη είναι διάσκεψη σε επίπεδο κρατών και πως δεν διαπραγματεύεται η Επιτροπή παρά τα κράτη μέλη, και ως εκ τούτου δεν έχω το δικαίωμα να σας ενημερώσω για το περιεχόμενο διαπραγματεύσεων που δεν έχουν ακόμη περατωθεί. Ευχαρίστως θα το έκανα, αλλά δεν μου επιτρέπεται!
<P>
Μπορώ όμως παρ' όλα αυτά να απαντήσω την ερώτησή σας, διότι φυσικά η Επιτροπή έχει άποψη για τα σημεία που θίξατε. Κατ' αρχάς, κατά την άποψη της Επιτροπής το ενδεχόμενο μεταβατικών περιόδων κατά τη διαδικασία της διεύρυνσης θα πρέπει να εξετάζεται μόνον εάν δεν μπορεί να επιτευχθεί διαφορετικά ο στόχος μιας διεύρυνσης εντός των προθεσμιών ή στον σωστό χρόνο. Οι μεταβατικές περίοδοι πρέπει να είναι πάρα πολύ περιορισμένες ως προς τον αριθμό και τη διάρκεια, ειδικά όταν πρόκειται για την εσωτερική αγορά. Πρέπει να γνωρίζετε ότι κάθε μεταβατική περίοδος, με όποιον και να συμφωνείται, καταργεί την εσωτερική αγορά στον συγκεκριμένο τομέα. Και αν συμφωνηθεί τώρα μεγάλος αριθμός μεταβατικών περιόδων, ξεχάστε την εσωτερική αγορά για πολλά χρόνια. Ασφαλώς δεν μπορεί να είναι αυτό το νόημα της διεύρυνσης.
<P>
Η ερώτηση που βασικά θέλετε να σας απαντήσω είναι πώς αντιμετωπίζονται τα προβλήματα που θα δημιουργηθούν σε συγκεκριμένες παραμεθόριες περιοχές μετά τη διεύρυνση. Η περιοχή από την οποία κατάγεστε και εκείνη από την οποία κατάγομαι ο ίδιος ανήκουν ασφαλώς σε αυτές. Όπως γνωρίζετε, έχω μιλήσει πάρα πολλές φορές γι' αυτό και στην πατρίδα σας και έτσι μπορώ τώρα να είμαι πολύ σύντομος. Πιστεύω ότι τελικά μάλλον θα υπάρξουν μεταβατικές περίοδοι για την ελεύθερη κυκλοφορία των εργαζομένων, η οποία είναι βασικά το δύσκολο θέμα. Όμως προς στιγμή δεν έχουμε ακόμη φθάσει εκεί.
<P>
Στον τομέα της ελεύθερης κυκλοφορίας των υπηρεσιών, που είναι γνωστό ότι θα οδηγήσει σε όξυνση του ανταγωνισμού στις παραμεθόριες περιοχές, είναι κατά τη γνώμη μου αναγκαίο να προετοιμάσουμε από τώρα ένα πρόγραμμα δράσης που θα καταστήσει ικανές ιδίως τις ΜΜΕ των παραμεθορίων περιοχών να προσαρμοστούν με επιτυχία στον νέο αυτό ανταγωνισμό.

<SPEAKER ID=208 LANGUAGE="SV" NAME="Thors">
Όταν πριν μερικές εβδομάδες ξαναδιάβασα την έκθεση προόδου της Επιτροπής για τη Λιθουανία άρχισα να σκέφτομαι ότι οι εκθέσεις προόδου συντάσσονταν ωσάν να αναφερόμαστε στην προηγούμενη διεύρυνση, δηλαδή τη διεύρυνση που έλαβε χώρα πριν τεθεί σε ισχύ η Συνθήκη του Αμστερνταμ. Η ελεύθερη κυκλοφορία των εργαζομένων και η ελεύθερη διακίνηση υπηρεσιών έχει ως απόρροια και συνάδει με τον κοινωνικό χάρτη.
<P>
Η ερώτησή μου είναι αν οι επόμενες εκθέσεις προόδου θα λάβουν, σε μεγαλύτερο βαθμό από ό,τι οι προηγούμενες, υπόψη τους την απασχόληση και τον κοινωνικό χάρτη, που τώρα αποτελούν μέρος του κοινοτικού κεκτημένου, διότι πιστεύω ότι αν συνδυάσουμε αυτά τα δύο σκέλη θα είναι επιτυχημένη η διεύρυνση: αφενός ελεύθερη κυκλοφορία υπηρεσιών και εργαζομένων αφετέρου ακόμη πιο ισότιμες προϋποθέσεις σε ό,τι αφορά τον κοινωνικό διάλογο. Ο κοινωνικός χάρτης αποτελεί όντως τμήμα του κοινού κανονιστικού πλαισίου μας, προς το οποίο πρέπει να συμμορφωθούν και οι υποψήφιες χώρες.

<SPEAKER ID=209 NAME="Πρόεδρος">
Θέλω να υπενθυμίσω στους αξιότιμους βουλευτές - το λέω γενικά - ότι οι ερωτήσεις για αυτή την Ώρα πρέπει να είναι συγκεκριμένες για συγκεκριμένα θέματα και να επιτρέπουν συγκεκριμένες απαντήσεις. Όλα τα υπόλοιπα πρέπει να πραγματοποιούνται στην κανονική συζήτηση των κοινοβουλευτικών επιτροπών, διότι σε αντίθετη περίπτωση οι επόμενοι βουλευτές που έχουν εγγραφεί δεν δικαιούνται να υποβάλλουν ερωτήσεις.
<P>
Ύστερα από αυτή τη γενική προειδοποίηση τον λόγο έχει ο κύριος Επίτροπος.

<SPEAKER ID=210 NAME="Verheugen">
Κύριε Πρόεδρε, για να πω την αλήθεια, η βασική ερώτηση αφορούσε τον αριθμό των κοινοτικών πράξεων. Τώρα καλούμαι να απαντήσω σε μια συμπληρωματική ερώτηση που αναφέρεται πολύ ειδικά σε μία υποψήφια χώρα. Πραγματικά, δεν είμαι σε θέση να καταλάβω τη σχέση μεταξύ αυτών των δύο ερωτήσεων εκτός από το ότι και οι δύο αφορούν τη διεύρυνση. Αν παρ' όλ' αυτά θεωρείτε ότι υπάρχει τέτοια σχέση, θα απαντήσω στην ερώτηση, γιατί μπορώ να το κάνω. Στις εκθέσεις για την πρόοδο των υποψήφιων χωρών εξετάζεται συνολικά το κοινοτικό κεκτημένο. Ο χάρτης των θεμελιωδών δικαιωμάτων δεν μπορεί να εξεταστεί, εφόσον δεν είναι ακόμη έτοιμος. Αυτόν τον καιρό γίνεται η επεξεργασία του και δεν είναι επίσης ακόμη γνωστός ο νομικός χαρακτήρας του συγκεκριμένου χάρτη. Είμαι εξίσου λίγο ενημερωμένος όσο και εσείς για το αν ο συγκεκριμένος χάρτης θα αποτελέσει τμήμα της Συνθήκης ή αν θα είναι μόνο μια ρητορική δήλωση πανηγυρικού χαρακτήρα. Αν ο χάρτης αυτός συμπεριληφθεί στη Συνθήκη, ασφαλώς θα τύχει προσοχής στις μελλοντικές εκθέσεις προόδου, και τότε θα αναφέρουμε κατά πόσον τα επιμέρους στοιχεία του τηρούνται στην εκάστοτε χώρα. Στις εκθέσεις προόδου - αυτό θα το έχετε παρατηρήσει - πρέπει να δίνουμε πληροφορίες και για το αν μια χώρα πληροί τα πολιτικά κριτήρια της Κοπεγχάγης. Τούτο όμως ουσιαστικά δίνει απάντηση στις ερωτήσεις, διότι τα πολιτικά κριτήρια της Κοπεγχάγης συνοψίζουν κατά βάση όλα όσα θα περιλαμβάνονται σε αυτόν τον χάρτη θεμελιωδών δικαιωμάτων. Τα ερωτήματα αυτά έχουν απαντηθεί και ως προς τη Λιθουανία και θα απαντηθούν ξανά στην επόμενη έκθεση προόδου για τη χώρα αυτή.

<SPEAKER ID=211 NAME="Πρόεδρος">
Η κυρία Thors θέτει ένα διαδικαστικό θέμα. Θέλω να διευκρινίσω ότι προηγουμένως δεν αναφερόμουν στην κυρία Thors, αλλά σε όλους τους βουλευτές του Κοινοβουλίου. Εντούτοις, έχετε τον λόγο. Σας παρακαλώ να μην αρχίσετε διάλογο με τον κύριο Επίτροπο.

<SPEAKER ID=212 LANGUAGE="EN" NAME="Thors">
Κύριε Επίτροπε, θέλω απλώς να διευκρινίσω τα πράγματα, καθώς μάλλον διερμηνεύθηκαν πολύ άσχημα: δεν αναφερόμουν στον χάρτη των θεμελιωδών δικαιωμάτων παρά στον κοινωνικό χάρτη, που περιλαμβάνει τα δικαιώματα των εργαζομένων. Σε αυτά συγκαταλέγονται οι συνθήκες εργασίας, που απορρέουν κατά τη γνώμη μου αυτόματα από την κυκλοφορία των υπηρεσιών. Υπό ποιες συνθήκες παρέχονται οι υπηρεσίες; Υπό ποιες συνθήκες εργάζονται οι άνθρωποι; Αυτή είναι η άμεση απόρροια της ελεύθερης κυκλοφορίας.

<SPEAKER ID=213 NAME="Verheugen">
Κύριε Πρόεδρε, εγώ είχα καταλάβει ότι επρόκειτο για τον χάρτη των θεμελιωδών δικαιωμάτων! Φυσικά, ο ευρωπαϊκός κοινωνικός χάρτης είναι μέρος της Συνθήκης και γι' αυτό είναι αντικείμενο διαπραγμάτευσης με όλες τις υποψήφιες χώρες. Είναι μέρος του κοινοτικού κεκτημένου. Εμείς ενημερώνουμε για το πώς προετοιμάζονται οι διάφορες υποψήφιες χώρες για την εφαρμογή του κοινοτικού κεκτημένου, άρα και για την εφαρμογή του ευρωπαϊκού κοινωνικού χάρτη. Αυτή τη στιγμή δεν είμαι σε θέση να σας πω πώς είναι η κατάσταση ειδικά στη Λιθουανία, ευχαρίστως όμως θα σας απαντήσω γραπτώς ειδικά για τη Λιθουανία και τον ευρωπαϊκό κοινωνικό χάρτη.

<SPEAKER ID=214 NAME="Posselt">
Κύριε Επίτροπε, κατά βάση είμαστε στο θέμα των μεταβατικών περιόδων. Θα ήθελα να σας ρωτήσω αν έχετε ήδη τοποθετηθεί για την επιθυμία της Πολωνίας και της Δημοκρατίας της Τσεχίας να θεσπίσουν μακρές μεταβατικές περιόδους σε δύο τομείς, συγκεκριμένα στην ελεύθερη αγορά γης - συμπεριλαμβάνω εδώ και την αγροτική ιδιοκτησία - και στην ελεύθερη εγκατάσταση; Είναι δύο πολύ ουσιώδη σημεία και θα ήθελα να ρωτήσω ποια είναι η θέση της Επιτροπής και η δική σας θέση. Επίσης, ήθελα να σας ρωτήσω πώς σας φαίνεται η ιδέα να συνδυάσουμε μεταβατικές περιόδους στην Κοινότητα και στις υποψήφιες χώρες, κατά κάποιον τρόπο ως Junktim, όπως επανειλημμένα συζητείται.

<SPEAKER ID=215 NAME="Verheugen">
Σχετικά με το πρώτο ερώτημα θα ήθελα να πω ότι δεν υπάρχει ακόμη διαπραγματευτική θέση των κρατών μελών ούτε σχέδιο της Επιτροπής για το ζήτημα αυτό. Η προσωπική μου γνώμη δεν έχει εδώ σημασία. Οπωσδήποτε, δεν μπορώ να την εκθέσω στο Ευρωπαϊκό Κοινοβούλιο όσο δεν έχουν ακόμη διαμορφώσει γνώμη τα ίδια τα θεσμικά όργανα.
<P>
Αναφορικά με τη σύνδεση των μεταβατικών προθεσμιών, αυτή προκύπτει αφ' εαυτού. Θα υπάρξει στις διαπραγματεύσεις ένας, ας πούμε, "τελικός αγώνας" όπου θα αντιπαρατεθούν οι επιθυμίες που έχουν ακόμη τα κράτη μέλη και οι επιθυμίες των υποψήφιων χωρών. Θα πρόκειται κυρίως για επιθυμίες θέσπισης μεταβατικών περιόδων. Είτε είναι αυτή η επίσημη ονομασία του είτε όχι, μπορείτε να φανταστείτε πώς θα διεξαχθεί μια τέτοια διαδικασία διαπραγμάτευσης. Θα είναι διαπραγμάτευση, και μια βασική αρχή των διαπραγματεύσεων είναι ότι ο ένας παραχωρεί κάτι για να παραχωρήσει κάτι και ο άλλος. Έτσι, θα πρέπει ασφαλώς να βρεθεί στο τέλος ένας γενικός συμβιβασμός που θα λαμβάνει υπόψη τις επιθυμίες και των δύο πλευρών.
<P>
Δεν θεωρώ δυνατές πολύ εξειδικευμένες συνδέσεις - αν αυτό είναι το ερώτημά σας - δηλαδή να πούμε πως θα συνδέσουμε την επιθυμία για θέσπιση μεταβατικών περιόδων της μίας πλευράς με την αντίστοιχη επιθυμία της άλλης πλευράς. Πρέπει να σας επιστήσω την προσοχή στο γεγονός ότι π.χ. το ζήτημα των μεταβατικών περιόδων για την ελεύθερη κυκλοφορία των εργαζομένων αποτελεί αντικείμενο προβληματισμού μόνο σε δύο από δεκαπέντε κράτη μέλη. Είναι πρόβλημα της Γερμανίας και της Αυστρίας. Δεν αποτελεί πρόβλημα για τα υπόλοιπα δεκατρία κράτη μέλη και γι' αυτό δεν μπορεί να προβλεφθεί επακριβώς ο χειρισμός του θέματος αυτού κατά την τελική φάση των διαπραγματεύσεων.

<SPEAKER ID=216 NAME="Πρόεδρος">
Ευχαριστώ πολύ, κύριε Επίτροπε, για τις απαντήσεις σας.
<P>
Οι ερωτήσεις 41 και 42 θα απαντηθούν γραπτώς.
<P>
Τον λόγο έχει ο κύριος Titley για ένα ζήτημα επί της διαδικασίας.

<SPEAKER ID=217 LANGUAGE="EN" NAME="Titley">
Κύριε Πρόεδρε, αντιλαμβάνεστε πως μου το κάνετε αυτό για δεύτερο συνεχή μήνα, μου κόβεται δηλαδή την ερώτησή μου μόλις φθάσει η σειρά της. Ωστόσο, επιτρέψατε σε ομιλητές να μιλήσουν για περισσότερο από ένα λεπτό καθώς και έναν μάλλον μακροσκελή και άσκοπο διάλογο σχετικά με τα υπέρ και τα κατά της περιφέρειας της Μούρθια. Επιπλέον, από όσο θυμάμαι ο κανονισμός επιτρέπει μόνο μια συμπληρωματική ερώτηση ανά πολιτική ομάδα, αλλά παραβιάζεται και κατά συνέπεια, για δεύτερη συνεχή εβδομάδα, παραλείπεται μια ερώτησή μου. Θεωρώ πως πρόκειται για κάτι απόλυτα σκανδαλώδες και θα διαβιβάσω έγγραφη διαμαρτυρία στην Πρόεδρο.

<SPEAKER ID=218 NAME="Πρόεδρος">
Κύριε Titley, θα σας απαντήσω εν συντομία για να μη στερήσω τον χρόνο των υπόλοιπων βουλευτών. Εγώ δεν σας κάνω τίποτα. Εκείνο που συμβαίνει είναι ότι εξαντλήθηκαν τα είκοσι λεπτά που δόθηκαν και με το παραπάνω στον κ. Verheugen και τώρα είναι η σειρά του κ. Monti να απαντήσει, που περιμένει εδώ και ώρα.
<P>
Σε ό,τι αφορά τον Κανονισμό, πρέπει να σας πω ότι προβλέπονται δύο συμπληρωματικές ερωτήσεις και όχι μία. Διαβάστε τον Κανονισμό: προβλέπονται δύο ερωτήσεις. Δεν θα προχωρήσω σε συζήτηση. Μπορείτε να γράψετε την επιστολή που αναφέρετε και θα λάβετε εγκάρδια και πλήρη απάντηση, να είστε όμως ήσυχος διότι βέβαια η πρόθεσή μου ήταν να σας δώσω τον λόγο εντός του προβλεπόμενου χρόνου.

<SPEAKER ID=219 NAME="Πρόεδρος">


<SPEAKER ID=220 NAME="David W. Martin">
Ερώτηση αριθ. 43 του κ. (H-0354/00):
<P>
Θέμα: Αιτήσεις των κρατών μελών σχετικά με τις κρατικές ενισχύσεις Είναι ικανοποιημένη η Επιτροπή από την ταχύτητα με την οποία απαντά στις αιτήσεις των κρατών μελών σχετικά με την χορήγηση κρατικών ενισχύσεων;

<SPEAKER ID=221 NAME="Monti">
Οι προθεσμίες εντός των οποίων η Επιτροπή μπορεί να λάβει μια απόφαση σχετικά με τα σχέδια για τη χορήγηση κρατικών ενισχύσεων που κοινοποιούνται από τα κράτη μέλη καθορίζονται από τον κανονισμό 659/1999 του Συμβουλίου. Στις περισσότερες περιπτώσεις η Επιτροπή μπορεί να κλείσει την εξέταση των κοινοποιηθέντων σχεδίων κρατικών ενισχύσεων μετά την προκαταρκτική εξέταση, χωρίς δηλαδή να ξεκινήσει επίσημη έρευνα. Αυτές οι αποφάσεις πρέπει να λαμβάνονται εντός δύο μηνών μετά τη λήψη μιας πλήρους κοινοποίησης. Στην πράξη οι κοινοποιήσεις είναι συχνά ελλιπείς, με αποτέλεσμα η Επιτροπή να είναι αναγκασμένη να ζητεί συμπληρωματικά στοιχεία πριν λάβει μια απόφαση. Προκειμένου να μειώσει περαιτέρω την άσκοπη αυτή καθυστέρηση, η Επιτροπή κατάρτισε λεπτομερή τυποποιημένα έγγραφα κοινοποίησης για ορισμένα είδη ενισχύσεων - περιφερειακές ενισχύσεις, ενισχύσεις για κατάρτιση, για έρευνα και ανάπτυξη, κ.λπ. και θα συνεχίσει να το πράττει όπου χρειάζεται.
<P>
Όταν εγείρονται αμφιβολίες σχετικά με τη συμβατότητα ενός σχεδίου κρατικής ενίσχυσης με την κοινή αγορά, η Επιτροπή είναι υποχρεωμένη να ξεκινήσει επίσημη έρευνα, για την οποία ο κανονισμός προβλέπει ενδεικτική προθεσμία 18 μηνών. Η Επιτροπή θα προτιμούσε βεβαίως να είναι σε θέση να μειώσει αυτή την προθεσμία. Ωστόσο, αυτό δεν φαίνεται επί του παρόντος εφικτό για διάφορους λόγους. Πρώτον, απαιτείται σημαντικός χρόνος για τη μετάφραση και τη δημοσίευση της απόφασης, για την υποβολή παρατηρήσεων από τρίτα μέρη και για την υποβολή σχολίων από τα κράτη μέλη σχετικά με τις εν λόγω παρατηρήσεις. Δεύτερον, οι περιπτώσεις για τις οποίες ξεκινά επίσημη έρευνα είναι συνήθως πολύ περίπλοκες και απαιτούν επομένως μια μακρύτερη περίοδο εξέτασης, κατά την οποία πραγματοποιούνται επίσης συναντήσεις με το εμπλεκόμενο κράτος μέλος και υπάρχουν τροποποιήσεις στο αρχικό σχέδιο. Εντούτοις, η Επιτροπή θεωρεί πως, εφόσον πριν από τον κανονισμό δεν υπήρχε καμία προθεσμία για τη διαδικασία επίσημης έρευνας, ο κανονισμός έχει επιφέρει ήδη κάποια πρόοδο.
<P>
Η Επιτροπή εξετάζει επίσης νέους τρόπους βελτίωσης της αποτελεσματικότητας και της ταχύτητας των διαδικασιών για τη χορήγηση κρατικών ενισχύσεων. Στο πλαίσιο αυτό θα πρέπει να αναφερθούν οι κανονισμοί για απαλλαγή κατά κατηγορίες που καταρτίζονται επί του παρόντος για τις ενισχύσεις προς τις ΜΜΕ - ενισχύσεις κατάρτισης και ενισχύσεις de minimis. Μόλις τεθούν σε ισχύ τα κράτη μέλη δεν θα χρειάζεται πια να κοινοποιούν σχέδια κρατικών ενισχύσεων που θα συμμορφώνονται με τους όρους των κανονισμών περί απαλλαγής, αλλά θα μπορούν να χορηγούν άμεσα τις ενισχύσεις. Έτσι θα απλοποιηθούν σε μεγάλο βαθμό οι διαδικασίες για τη χορήγηση κρατικών ενισχύσεων.

<SPEAKER ID=222 LANGUAGE="EN" NAME="Martin, David">
Θέλω να ευχαριστήσω τον Επίτροπο για την πληρέστατη αυτή απάντηση, και ειδικά για το τελευταίο μέρος, όπου επισημαίνει πως η Επιτροπή εξετάζει την επίσπευση των διαδικασιών και, όπου είναι δυνατόν, την ταχεία έγκριση των κρατικών ενισχύσεων.
<P>
Ωστόσο, σε ορισμένα κράτη μέλη εξακολουθεί να υφίσταται σοβαρό πρόβλημα λόγω των καθυστερήσεων στη λήψη αποφάσεων για τις κρατικές ενισχύσεις. Είμαι πεπεισμένος πως ορισμένες θέσεις εργασίας χάθηκαν επειδή εν αναμονή της απόφασης για την κρατική ενίσχυση κάποιες επιχειρήσεις έκλεισαν τελικά, καθώς δεν έλαβαν εγκαίρως την έγκριση.
<P>
Όσον αφορά την καθυστέρηση, πιστεύει ο Επίτροπος πως η υπό εξέλιξη αναδιοργάνωση θα του παράσχει νέους πόρους και βοήθεια στις προσπάθειές του να επισπεύσει τις διαδικασίες για τη χορήγηση κρατικών ενισχύσεων ή το πρόβλημα, όπως επεσήμανε εν μέρει, έγκειται στην ανεπαρκή πληροφόρηση που παρέχουν ορισμένα από τα κράτη μέλη κατά την υποβολή των αιτήσεων;

<SPEAKER ID=223 NAME="Monti">
Όπως γνωρίζετε, κύριε Martin, εργαζόμαστε προς διάφορες κατευθύνσεις όσον αφορά τις κρατικές ενισχύσεις και προκειμένου να καταστήσουμε αυστηρότερους τους ελέγχους επ' αυτών. Όσον αφορά τις προθεσμίες, δεν υπάρχουν σχέδια αλλαγής τους στο εγγύς μέλλον. Οι προθεσμίες καθορίζονται σε έναν κανονισμό του Συμβουλίου, ο οποίος κωδικοποιεί για πρώτη φορά τις διαδικασίες κρατικών ενισχύσεων και, εφόσον ο κανονισμός αυτός εγκρίθηκε μόλις το 1999, δεν είναι πιθανό να τροποποιηθεί στο εγγύς μέλλον. Ωστόσο, είμαστε προετοιμασμένοι και βεβαίως πρόθυμοι να προσπαθήσουμε να επισπεύσουμε ορισμένες πτυχές της διαδικασίας λήψης αποφάσεων όπου είναι δυνατόν, καταρτίζοντας π.χ. τα τυποποιημένα έγγραφα κοινοποίησης.
<P>
Αναφέρατε το πρόβλημα των πόρων. Πρόκειται φυσικά για ένα βασικό πρόβλημα σε όλες τις δραστηριότητες της πολιτικής ανταγωνισμού, περιλαμβανομένων και των κρατικών ενισχύσεων. Όσο καλύτερη πληροφόρηση παρέχουν κατ' αρχάς τα κράτη μέλη στις κοινοποιήσεις τους τόσο αυξάνονται οι πιθανότητες η διαδικασία να διεξαχθεί ομαλά και σχετικά γρήγορα.

<SPEAKER ID=224 NAME="Πρόεδρος">


<SPEAKER ID=225 NAME="Claude Turmes">
Ερώτηση αριθ. 44 του κ. (H-0355/00):
<P>
Θέμα: Χορήγηση κρατικών ενισχύσεων για την πυρηνική ενέργεια Δεδομένου ότι η αγορά ηλεκτρισμού τέθηκε σε λειτουργία τον περασμένο Φεβρουάριο, υπάγοντας την παραγωγή ηλεκτρικής ενέργειας στους κανόνες της εσωτερικής αγοράς, και ότι η κοινή πυρηνική αγορά σύμφωνα με το Αρθρο 92 της Συνθήκης ΕΚΑΕ δεν περιλαμβάνει τον ηλεκτρισμό μεταξύ των προϊόντων που υπάγονται στις διατάξεις της από τις οποίες διέπεται, δεν συμφωνεί η Επιτροπή ότι και ο ηλεκτρισμός που παράγεται με τη χρησιμοποίηση πυρηνικής ενέργειας υπάγεται τώρα στους ίδιους κανόνες της εσωτερικής αγοράς όπως και όλες οι άλλες μορφές του; Λαμβάνει, λοιπόν, η Επιτροπή υπόψη της ότι όλες οι κρατικές ενισχύσεις για την πυρηνική βιομηχανία απαγορεύονται από τη συνθήκη περί ιδρύσεως της Ευρωπαϊκής Κοινότητας, εφόσον δεν αναφέρεται καμία παρέκκλιση, και ότι το άρθρο 98 της Συνθήκης ΕΚΑΕ δεν προβλέπει επιδοτούμενο καθεστώς ασφάλισης για την κάλυψη του ατομικού κινδύνου; Στο πλαίσιο αυτό, τι προτάσεις έχει υποβάλει η Επιτροπή στην κυβέρνηση όσον αφορά το σύστημα NFFO (υποχρέωση προμήθειας μη ορυκτών καυσίμων) σύμφωνα με το Αρθρο 87 της Συνθήκης περί ιδρύσεως της Ευρωπαϊκής Κοινότητας; Μπορεί τώρα η Επιτροπή να επιβεβαιώσει ότι διερευνά το θέμα της χορήγησης κρατικών ενισχύσεων στην πυρηνική βιομηχανία όπως ζήτησε στην επιστολή της της 10ης Μαρτίου προς τον Επίτροπο Monti η Ομάδα ΠΡΣ/ΕΕΣ;

<SPEAKER ID=226 LANGUAGE="FR" NAME="Monti">
Κύριε Πρόεδρε, η Επιτροπή συμφωνεί με την άποψη του αξιότιμου βουλευτή πως η ελευθέρωση της αγοράς ηλεκτρισμού αφορά την ηλεκτρική ενέργεια στο σύνολό της, συμπεριλαμβανομένου και του ηλεκτρισμού που παράγεται από την πυρηνική ενέργεια. Η Επιτροπή δεν θεωρεί ότι από τις Συνθήκες ΕΚ και ΕΚΑΕ μπορεί να εννοηθεί ότι απαγορεύεται υποχρεωτικά οιαδήποτε κρατική ενίσχυση προς την πυρηνική βιομηχανία. Η Συνθήκη ΕΚΑΕ δεν περιλαμβάνει καμία διάταξη που να απαγορεύει ρητά τις κρατικές ενισχύσεις. Εξάλλου, τα άρθρα 87 και 88 της Συνθήκης ΕΚ προβλέπουν μεν μια γενική αρχή απαγόρευσης των κρατικών ενισχύσεων, δίνουν όμως επίσης τη δυνατότητα να γίνουν δεκτές ορισμένες κατηγορίες κρατικών ενισχύσεων. Επομένως, ο καθορισμός των ασύμβατων ενισχύσεων μπορεί να γίνει μόνο κατόπιν ακριβούς εξέτασης της κάθε περίπτωσης.
<P>
Η Επιτροπή δεν έκανε προτάσεις στην κυβέρνηση του Ηνωμένου Βασιλείου για το ζήτημα του συστήματος υποχρέωσης προμήθειας μη ορυκτών καυσίμων (NFFO) βάσει του άρθρου 88 της Συνθήκης ΕΚ. Σε ό,τι αφορά ενδεχόμενες υφιστάμενες ενισχύσεις προς την πυρηνική βιομηχανία, η Επιτροπή δεν προχωρεί σε συστηματικό έλεγχο. Ωστόσο, αν η Επιτροπή λάβει γνώση περιπτώσεων ασύμβατων ενισχύσεων, αυτές οι περιπτώσεις θα αντιμετωπιστούν συμφώνως προς τις διατάξεις των σχετικών άρθρων των Συνθηκών ΕΚ και ΕΚΑΕ.

<SPEAKER ID=227 LANGUAGE="FR" NAME="Turmes">
Κύριε Επίτροπε, σας ευχαριστώ για την απάντησή σας, πρέπει ωστόσο να ομολογήσω ότι δυσκολεύομαι πολύ να κατανοήσω τη λογική της. Αφενός, σε ό,τι αφορά τις κρατικές ενισχύσεις για το περιβάλλον, σκοπεύετε να διεξαγάγετε μια πολύ ενδελεχή ανάλυση των επιδοτήσεων στις ανανεώσιμες ενέργειες, ενώ είναι σαφές ότι ο τομέας αυτός βρίσκεται προς το παρόν σε μειονεκτική θέση λόγω της εσωτερίκευσης του κόστους. Με άλλα λόγια, το μερίδιο αγοράς των ανανεώσιμων ενεργειών στην αγορά ηλεκτρισμού φθάνει σήμερα μόλις το 5%.
<P>
Αφετέρου, η πυρηνική ενέργεια αντιπροσωπεύει, από την πλευρά της, το 30% της ίδιας αγοράς, και εδώ δεν προβλέπετε συστηματική μελέτη. Νομίζω λοιπόν ότι υπάρχει πλήρης ασυνεννοησία αν σκοπός είναι η λογική της ενεργειακής πολιτικής να είναι ισοδίκαια και ίδια για όλες τις μορφές παραγωγής ηλεκτρικής ενέργειας. Σας ζητώ λοιπόν να σχολιάσετε τη θέση σας, διότι τόσο για μένα όσο και για πολλά άτομα, και ιδίως για τη βιομηχανία των ανανεώσιμων πηγών ενέργειας, είναι μια θέση ιδιαίτερα δυσνόητη.

<SPEAKER ID=228 LANGUAGE="FR" NAME="Monti">
Σας ευχαριστώ, κύριε Turmes. Είμαι ιδιαίτερα ευαίσθητος στις περιβαλλοντικές απαιτήσεις. Ήμουν ήδη από την προηγούμενη Επιτροπή, όταν πρότεινα την οδηγία για τη φορολόγηση των ενεργειακών προϊόντων, και στην Επιτροπή Prodi προσπαθώ να εντάξω τη δράση μου στο ίδιο πνεύμα.
<P>
Καταλαβαίνω πολύ καλά την ανησυχία σας, επιτρέψτε μου ωστόσο να κάνω ορισμένα σχόλια. Το σχέδιο νέας πλαισίωσης των κρατικών ενισχύσεων υπέρ του περιβάλλοντος είναι πολύ ευέλικτο, όσον αφορά τη χορήγηση ενισχύσεων στις ανανεώσιμες ενέργειες. Επιτρέπει ενισχύσεις σε ποσοστό τουλάχιστον 40% επί του προβλέψιμου κόστους στην περίπτωση επενδύσεων, και για τις λειτουργικές ενισχύσεις τα κράτη μέλη μπορούν να επιλέξουν ένα σύστημα που επιτρέπει ενισχύσεις ύψους 100% επί του προβλέψιμου κόστους. Δε νομίζω λοιπόν ότι μπορούμε να πούμε πως η Επιτροπή απαγορεύει τις ενισχύσεις προς τις ανανεώσιμες ενέργειες.
<P>
Επιτρέψτε μου ακόμα να σημειώσω ότι υπάρχει ανταγωνισμός όχι μόνο μεταξύ ανανεώσιμων ενεργειών αφενός και παραδοσιακών ενεργειών αφετέρου, αλλά και μεταξύ των διαφόρων μορφών ανανεώσιμης ενέργειας. Οι ενισχύσεις υπέρ αυτών των μορφών ενέργειας μπορούν εξάλλου να διαφοροποιούνται ανάλογα με τα κράτη μέλη. Μη ελεγχόμενες ενισχύσεις θα μπορούσαν συνεπώς να προκαλέσουν στρεβλώσεις του ανταγωνισμού, με πρώτα θύματα κάποιες ανανεώσιμες ενέργειες.
<P>
Η Επιτροπή αναγνωρίζει ότι οι ανανεώσιμες μορφές ενέργειας μπορεί να χρειάζονται στήριξη για να αναπτυχθούν, συγχρόνως όμως είναι επίσης σημαντικό οι ενέργειες αυτές να προσαρμοστούν σταδιακά σε ανταγωνιστικές αγορές για να διασφαλίσουν την μακροπρόθεσμη ανάπτυξή τους.

<SPEAKER ID=229 NAME="Πρόεδρος">


<SPEAKER ID=230 NAME="Nuala Ahern">
Ερώτηση αριθ. 45 της κ. (H-0383/00):
<P>
Θέμα: Οικονομική βοήθεια που παρέχεται στην ευρωπαϊκή πυρηνική βιομηχανία Ποία είναι η αποτίμηση της Επιτροπής για την οικονομική βοήθεια που παρέχεται στην ευρωπαϊκή πυρηνική βιομηχανία - υπό τη μορφή στήριξης για την Ευρατόμ και τα Κοινά Κέντρα Ερευνών - όσον αφορά την πολιτική ανταγωνισμού στην παραγωγή ηλεκτρισμού στην Ευρωπαϊκή Ένωση;

<SPEAKER ID=231 NAME="Monti">
(ΙΤ) Η δράση της Κοινότητας στα πλαίσια της Συνθήκης Ευρατόμ στηρίζεται στις διατάξεις αυτής της Συνθήκης και αφορά συγκεκριμένα τη χρηματοδότηση των έργων που η Επιτροπή πρέπει να εκτελέσει: προστασία από τις ακτινοβολίες, έλεγχος της ασφάλειας, έρευνα. Όσον αφορά την έρευνα ιδιαίτερα, τα κοινοτικά προγράμματα έρευνας στον πυρηνικό τομέα καθορίζονται από το Συμβούλιο, το οποίο, βάσει του άρθρου 7 της Συνθήκης Ευρατόμ, αποφασίζει ομόφωνα έπειτα από πρόταση της Επιτροπής. Στο πλαίσιο αυτό οι δραστηριότητες που εκτελούνται από το Κοινό Κέντρο Ερευνών αποβλέπουν, σύμφωνα με την αποστολή του, στη βελτίωση της προστασίας και της ασφάλειας από την πυρηνική ενέργεια, παρέχοντας συγκεκριμένα μια επιστημονική και τεχνική στήριξη στις αρμόδιες γενικές διευθύνσεις.
<P>
Το άρθρο 305, πρώην άρθρο 232, της Συνθήκης ΕΚ ορίζει ότι οι διατάξεις αυτής της Συνθήκης δεν παρεκκλίνουν από όσα ορίζονται στη Συνθήκη Ευρατόμ. Αυτό ισχύει ιδιαίτερα για τους κανόνες σχετικά με τον ανταγωνισμό που δεν παρεκκλίνουν από το πλαίσιο που θεσπίστηκε με τη Συνθήκη Ευρατόμ σε θέματα κοινοτικής έρευνας στον πυρηνικό τομέα. Κατά συνέπεια, η κοινοτική πολιτική έρευνας στο πλαίσιο της Ευρατόμ δεν είναι αντίθετη προς τους κανόνες ανταγωνισμού που καθορίζονται από τη Συνθήκη για την ΕΚ.

<SPEAKER ID=232 LANGUAGE="EN" NAME="Ahern">
Κύριε Επίτροπε, δεν απαντήσατε στην ερώτησή μου. Θέλω να μάθω τις εκτιμήσεις σας για την οικονομική βοήθεια. Αυτό σχετίζεται και με την προηγούμενη ερώτηση του κ. Turmes, καθώς και με την απάντηση που δώσατε σχετικά με την πολιτική ανταγωνισμού στην παραγωγή ηλεκτρισμού στην ΕΕ.
<P>
Από τις απαντήσεις σας τόσο στην ερώτησή μου όσο και στην προηγούμενη συμπεραίνω πως εδώ δεν έχουμε να κάνουμε απλά με έναν άσπρο ελέφαντα στην ευρωπαϊκή πυρηνική βιομηχανία παρά με μια ιερή αγελάδα. Μπορούν να παρέχονται κρατικές ενισχύσεις τις οποίες δεν μπορεί να αγγίξει κανείς, ούτε καν ένας Επίτροπος με τη δική σας δύναμη! Θα ήθελα όμως να σας ρωτήσω ποια είναι ακριβώς η κατάσταση. Είπατε πως στο πλαίσιο των Συνθηκών προβλέπονται παρεκκλίσεις - και αναφερθήκατε στη Συνθήκη Eυρατόμ. Είναι σαφές πως υφίσταται στρέβλωση μεταξύ των κρατών μελών εξαιτίας των κρατικών ενισχύσεων. Σε ποια ακριβώς σημεία της Συνθήκης προβλέπονται οι έγγραφες άδειες για τις κρατικές αυτές ενισχύσεις; Θα σας παρακαλούσα να αναπτύξετε λεπτομερώς το θέμα αυτό.

<SPEAKER ID=233 LANGUAGE="FR" NAME="Monti">
Θα προσπαθήσω, κυρία Ahern. Πρώτα πρώτα, αν μου επιτρέπετε, έχω εδώ μια ανακοίνωση στα γαλλικά.
<P>
Θα ήθελα να υπογραμμίσω ότι η Επιτροπή δεν αποκλείει σε καμία περίπτωση οι κανόνες του κοινοτικού δικαίου ανταγωνισμού να εφαρμοστούν στις κρατικές παρεμβάσεις υπέρ των παραγωγών ηλεκτρισμού που χρησιμοποιούν πυρηνική ενέργεια. Συγκεκριμένα, η Επιτροπή έχει πολύ ξεκάθαρα σημειώσει στο ενδεικτικό πυρηνικό της πρόγραμμα, σύμφωνα με το άρθρο 40 της Συνθήκης Ευρατόμ, ότι "η ανάπτυξη προς την κατεύθυνση της ελευθέρωσης της εσωτερικής αγοράς ηλεκτρισμού της Κοινότητας συνεπάγεται ότι η πυρηνική ενέργεια θα πρέπει να ανταγωνίζεται τις άλλες πηγές ενέργειας στο ίδιο πλαίσιο και υπό τους ίδιους όρους" .
<P>
Η πλήρης υλοποίηση της εσωτερικής αγοράς και η αυστηρή εκτέλεση των κατάλληλων κανόνων όσον αφορά τις κρατικές ενισχύσεις και τον ανταγωνισμό οδηγούν στη δημιουργία πανομοιότυπων κανόνων παιγνιδιού για όλες τις πηγές ενέργειας. Με δεδομένη αυτή την αρχή, η Επιτροπή έχει τη δικαιοδοσία να εξετάζει ανά περίπτωση τους διάφορους ισχυρισμούς, σύμφωνα με τους οποίους ο πυρηνικός τομέας επωφελείται από επιδοτήσεις που προκαλούν αθέμιτο ανταγωνισμό. Μπορώ να προσθέσω ότι οι υπηρεσίες των οποίων είμαι άμεσα υπεύθυνος στην Επιτροπή εκτιμούν ότι θα πρέπει να περιοριστούμε σε αυστηρή ερμηνεία της Συνθήκης.
<P>
Οι κανόνες ανταγωνισμού ισχύουν για το σύνολο των παραγωγών ηλεκτρικής ενέργειας, συμπεριλαμβανομένου και του πυρηνικού τομέα, στον βαθμό που δεν καταστρατηγούν τις διατάξεις της Συνθήκης Ευρατόμ. Η θέση αυτή μου φαίνεται ακόμα πιο δικαιολογημένη αν ληφθεί υπόψη ότι η οδηγία για την ελευθέρωση της εσωτερικής αγοράς ηλεκτρισμού δεν προβλέπει κανέναν ειδικό κανόνα για τους πυρηνικούς παραγωγούς και δεν κάνει διάκριση με βάση την πηγή της παραγόμενης ηλεκτρικής ενέργειας.

<SPEAKER ID=234 LANGUAGE="FR" NAME="Turmes">
Κύριε Επίτροπε, λέτε ότι ούτε η Συνθήκη ούτε η οδηγία για την εσωτερική αγορά ηλεκτρισμού προβλέπουν εξαιρέσεις όσον αφορά τις επιδοτήσεις στον πυρηνικό τομέα. Τότε όμως, σε ποιο τμήμα της Συνθήκης βασίζετε την εξαίρεση που κάνετε παρά ταύτα για την πυρηνική ενέργεια; Τα άρθρα 87 και 88 δεν κάνουν καμία αναφορά στην πυρηνική ενέργεια. Επομένως, δεν καταλαβαίνουμε πολύ καλά με ποια νομική βάση θα κάνετε εξαιρέσεις για τον ηλεκτρισμό που παράγεται από την πυρηνική ενέργεια.

<SPEAKER ID=235 LANGUAGE="FR" NAME="Monti">
Νομίζω ότι έδωσα όλα τα στοιχεία που διαθέτει η Επιτροπή για το εν λόγω θέμα. Μπορώ να προσθέσω ότι από επιχειρησιακής πλευράς, και νομίζω ότι το είπα ως απάντηση στη δική σας ακριβώς ερώτηση, κύριε Turmes, η Επιτροπή δεν προβαίνει σε συστηματική εξέταση για τις ενισχύσεις που μπορεί να υπάρχουν στην πυρηνική βιομηχανία. Ωστόσο, αν λάβουμε γνώση περιπτώσεων ασύμβατων ενισχύσεων, αυτές οι περιπτώσεις θα αντιμετωπιστούν συμφώνως προς τις διατάξεις των δύο Συνθηκών. Θα ήθελα ακόμη να προσθέσω ότι στη λογική και γενική δομή της Συνθήκης ΕΚ τα άρθρα που ρυθμίζουν τις κρατικές ενισχύσεις, δηλαδή τα άρθρα 87 και 88, δεν περιορίζονται σε συγκεκριμένους τομείς.

<SPEAKER ID=236 NAME="Πρόεδρος">
Δεδομένου ότι έληξε ο χρόνος που έχει οριστεί για την Ώρα των Ερωτήσεων προς την Επιτροπή, οι ερωτήσεις 46 έως 83 θα απαντηθούν γραπτώς.
<P>
Η Ώρα των Ερωτήσεων προς την Επιτροπή έληξε.
<P>
(Η συνεδρίαση διακοπείσα στις 19.25 συνεχίζεται στις 21.00)

<CHAPTER ID=10>
Εκπομπές CO2 από τα νέα επιβατικά αυτοκίνητα
<SPEAKER ID=237 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0128/2000), της κυρίας Gonzαlez Αlvarez, σχετικά με το εγκριθέν από την επιτροπή συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου για την καθιέρωση συστήματος παρακολούθησης των μέσων όρων ειδικών εκπομπών διοξειδίου του άνθρακος από τα νέα επιβατηγά οχήματα.

<SPEAKER ID=238 LANGUAGE="ES" NAME="Gonzαlez Αlvarez">
Κύριε Πρόεδρε, παρευρισκόμαστε λίγοι τούτη την απογευματινή ώρα, είναι όμως αλήθεια ότι αυτή είναι η τρίτη φορά που συζητούμε την εν λόγω έκθεση στο Ευρωπαϊκό Κοινοβούλιο.
<P>
Την πρώτη φορά, τον Δεκέμβριο του 1998, αυτή η έκθεσε σχετικά με τη μείωση των εκπομπών διοξειδίου του άνθρακα των νέων επιβατηγών αυτοκινήτων εγκρίθηκε σε πρώτη ανάγνωση με 48 τροπολογίες. Από αυτές τις 48 τροπολογίες το Συμβούλιο και η Επιτροπή αποδέχθηκαν μερικές στο σύνολό τους και άλλες μόνο εν μέρει. Έτσι η έκθεση επανεξετάζεται σε δεύτερη ανάγνωση.
<P>
Είναι γεγονός ότι το Συμβούλιο είχε αποδεχθεί μερικές τροπολογίες που θεωρούσαμε σημαντικές, παρέμεναν όμως μερικές πτυχές της έκθεσης και των τροπολογιών που είχαν εγκριθεί ομοφώνως στην Επιτροπή Περιβάλλοντος - και με ευρεία πλειοψηφία στην Ολομέλεια του Κοινοβουλίου - που επίσης θεωρούσαμε σημαντικές και οι οποίες δεν είχαν συμπεριληφθεί. Επρόκειτο κατά βάση για τη συμπερίληψη στο εν λόγω σχέδιο μείωσης των εκπομπών διοξειδίου του άνθρακα από τα νέα οχήματα των ελαφρών επαγγελματικών οχημάτων, που χρησιμοποιούνται ευρέως στις πόλεις και των οποίων οι εκπομπές διοξειδίου του άνθρακα μολύνουν επίσης.
<P>
Θεωρήσαμε επίσης ότι δεν συμπεριλαμβανόταν η διασφάλιση της ποιότητας των δεδομένων. Για ένα σχέδιο με τέτοια χαρακτηριστικά η ακρίβεια των δεδομένων που συγκεντρώνουν οι κυβερνήσεις και μια κάποια αντιστοιχία τους είναι βασικά.
<P>
Θεωρήσαμε επίσης πολύ σημαντικό να διατηρήσουμε κάτι που πλέον συνιστά παραδοσιακή στάση της Επιτροπής Περιβάλλοντος του Ευρωπαϊκού Κοινοβουλίου: μια κάποια πρόληψη σε ό,τι αφορά τις εθελοντικές συμφωνίες. Εάν ληφθεί υπόψη ότι πολλές φορές δεν τηρείται το κοινοτικό δίκαιο - οδηγίες και κανονισμοί - θεωρούμε ότι είναι πολύ πιο δύσκολο να τηρηθούν εθελοντικές συμφωνίες. Η Επιτροπή Περιβάλλοντος δυσπιστούσε έναντι των εν λόγω εθελοντικών συμφωνιών και σε μια άλλη τροπολογία ζητείτο η εκπόνηση ενός σαφούς νομικού πλαισίου προκειμένου να υπάρξει μια βάση σε περίπτωση αποτυχίας των εθελοντικών συμφωνιών.
<P>
Συμπεριελήφθη επίσης στο τέλος ο προβληματισμός μας για το γεγονός ότι σε μερικές από τις παραγράφους γινόταν λόγος όχι μόνο για τη σταθεροποίηση των εκπομπών, αλλά και για τη μείωσή τους. Μια άλλη τροπολογία που επίσης μας φαινόταν σημαντική αναφερόταν στις διαστάσεις των οχημάτων.
<P>
Συνολικά, κύριε Πρόεδρε, τελικά ήταν 10 οι τροπολογίες που εγκρίθηκαν με μεγάλη ειδική ενισχυμένη πλειοψηφία στο Ευρωπαϊκό Κοινοβούλιο και τις οποίες το Συμβούλιο δεν αποδέχθηκε, γι' αυτό και χρειάστηκε να προσφύγουμε στη διαδικασία συνδιαλλαγής, για την οποία πρέπει να ειπωθεί ότι δεν υπήρξαν και πολλές συγκρούσεις ούτε ήταν πολύ δύσκολη.
<P>
Όπως δείχνει και το όνομά τους, οι διαδικασίες συνδιαλλαγής οδηγούν στο να απωλέσει κάτι κάθε συνδιαλλαγόμενο μέρος προκειμένου να επιτευχθεί μια τελική συμφωνία. Και σε αυτή την τελική συμφωνία εμείς διαπιστώνουμε ότι συμπεριλαμβάνονται οι βασικοί μας προβληματισμοί. Περιλαμβάνεται μια μελέτη για τη συμπερίληψη μελλοντικά των ελαφρών επαγγελματικών οχημάτων, εξετάζεται η δυνατότητα υποβολής προσεχώς μιας πρότασης νομικού πλαισίου και η δυνατότητα ελέγχου των δεδομένων προκειμένου να είναι ακριβή και λίγο πολύ αντίστοιχα σε όλες τις χώρες. Τέλος, περιλαμβάνονται οι βασικοί προβληματισμοί του Κοινοβουλίου, εάν όχι ριζικά και άμεσα, πάντως με τη δέσμευση να ληφθούν στο μέλλον αποφάσεις σχετικά με αυτό το θέμα.
<P>
Η μοναδική τροπολογία που δεν συμπεριελήφθη αναφέρεται στις διαστάσεις των οχημάτων. Το Κοινοβούλιο εξακολουθούσε να επιμένει ότι ήταν πολύ σημαντικό, διότι από το πόσο πιο μεγάλη είναι η ιπποδύναμη και ο όγκος ενός μεγάλου οχήματος εξαρτάται το επίπεδο εκπομπών, και θεωρούσαμε σημαντικό να συμπεριληφθεί αυτή η πτυχή σε κάποιο από τα παραρτήματα. Λαμβάνοντας όμως υπόψη ότι συμπεριλαμβάνονται άλλες έξι πτυχές σχετικά με τις ιδιότητες και τους όρους των οχημάτων, θεωρήσαμε ότι δεν μπορούσαμε να επιμηκύνουμε περισσότερο τη διαδικασία συνδιαλλαγής. Πρωτίστως, πρέπει να ληφθεί υπόψη ότι εκείνο που μας ενδιαφέρει είναι να δρομολογηθεί σε όλες τις χώρες η μελέτη σχετικά με τη μείωση των εκπομπών CO2 από τα νέα επιβατηγά οχήματα.
<P>
Τέλος, πιστεύω πως υπάρχει μια λογική συμφωνία, που δεν είναι ούτε αυτό που είχε προτείνει αρχικά το Κοινοβούλιο ούτε εκείνο που είχε προτείνει το Συμβούλιο. Πιστεύω, κύριε Πρόεδρε, ότι δεν θα έχουμε προβλήματα προκειμένου να επιτύχουμε την έγκριση αυτής της συμφωνίας.

<SPEAKER ID=239 NAME="Πρόεδρος">
Κυρία Gonzαlez Αlvarez, δεν έχουν όλες οι συνδιαλλαγές τον ίδιο βαθμό δυσκολίας, μπορώ να σας διαβεβαιώσω γι' αυτό. Είμαι ευτυχής που αυτή η συνδιαλλαγή είχε αίσιο τέλος!

<SPEAKER ID=240 NAME="Flemming">
Αξιότιμε κύριε Πρόεδρε, αξιότιμη κυρία Επίτροπε, θέλω πρώτα να συγχαρώ την κ. Gonzαlez Αlvarez. Είναι πράγματι πολύ επίμονη, γιατί βασικά είχαμε ήδη κατά τη δεύτερη ανάγνωση μια πολύ καλή έκθεση, εκείνη όμως ήθελε οπωσδήποτε να περάσει και άλλες τροπολογίες, και πρέπει να τη συγχαρώ γιατί τα κατάφερε. Το Κοινοβούλιο επιβλήθηκε ακόμη μια φορά στο Συμβούλιο.
<P>
Η θέσπιση ενός τέτοιου συστήματος παρακολούθησης είναι μόνο ένα από τα πολλά βήματα με στόχο την εκπλήρωση του πρωτοκόλλου του Κυότο. Η μείωση του επιπέδου της συγκέντρωσης αερίων που συντελούν στο φαινόμενο του θερμοκηπίου κατά 8% συγκριτικά με το 1990 είναι λοιπόν ο μεγάλος στόχος μέχρι το 2012. Χθες και σήμερα αισθανθήκαμε και εδώ στο Στρασβούργο τη δραματική αλλαγή του κλίματος, που είναι πολύ μεγαλύτερη από ό,τι είχαμε υποθέσει. Συνεπώς, δεν είναι παράξενο που αύριο ασφαλώς θα εγκρίνουμε με μεγάλη ομοφωνία την έκθεση αυτή και που το Συμβούλιο και το Κοινοβούλιο μπόρεσαν να καταλήξουν πολύ γρήγορα σε μια κοινή θέση.
<P>
Το σύστημα κοινής παρακολούθησης είναι το πρώτο στο είδος του και πιστεύω πως η αποτυχία ή η επιτυχία του θα είναι αποφασιστικής σημασίας για το αν θα δημιουργήσουμε μελλοντικά και άλλα παρόμοια συστήματα. Για να επιτύχουμε μείωση των εκπομπών διοξειδίου του άνθρακα και της κατανάλωσης καυσίμων καταφύγαμε σε μια στρατηγική με τρία σκέλη: συμφωνίες περιβαλλοντικού χαρακτήρα με την αυτοκινητοβιομηχανία, συστήματα φορολογικών κινήτρων και, τέλος, ένα σύστημα σήμανσης για την κατανάλωση καυσίμων και την εκπομπή διοξειδίου του άνθρακα.
<P>
Ωστόσο, παρ' όλες τις προσπάθειες, τις οδηγίες και τα κοινά συστήματα μετρήσεων, θα πρέπει όλοι να καταλάβουμε ότι είναι σχεδόν αδύνατο να επιτύχουμε τον επιδιωκόμενο στόχο μείωσης των αερίων που προξενούν το φαινόμενο του θερμοκηπίου στα επίπεδα του 1990. Ορισμένοι ειδικοί μάς συνιστούν να προσπαθήσουμε να επιτύχουμε σταθεροποίηση του σημερινού επιπέδου εκπομπής. Αυτό ίσως είναι πολύ απαισιόδοξο, αν όμως λάβουμε υπόψη ότι και στα 14 ευρωπαϊκά κράτη - συγγνώμη, είμαστε 15, ως Αυστριακή καμιά φορά μπερδεύομαι και αναρωτιέμαι αν είμαστε 14 ή 15, λοιπόν, εξακολουθούμε να είμαστε 15 - θα εξακολουθήσει να αυξάνεται η κίνηση με τροχοφόρα και αν σκεφτούμε την προς ανατολάς διεύρυνση καθώς και ότι υπάρχουν άνθρωποι και στην Κίνα και στις Ινδίες που θέλουν να ζουν όπως εμείς, πρέπει να καταλάβουμε ότι θα είναι πολύ δύσκολη η επίτευξη της μείωσης της εκπομπής αερίων που συντελούν στο φαινόμενο του θερμοκηπίου ή του διοξειδίου του άνθρακα και ότι πρέπει να κάνουμε τα πάντα προκειμένου να επιτύχουμε τουλάχιστον μια σταθεροποίηση.
<P>
Παρ' όλη την απαισιοδοξία, η θέσπιση ενός πανευρωπαϊκού συστήματος παρακολούθησης των εκπομπών διοξειδίου του άνθρακα δεν μπορεί να βλάψει σε καμία περίπτωση. Ας προσπαθήσουμε άλλη μια φορά κάνοντας μικρά βήματα και ίσως το Σώμα να συγκεντρωθεί ξανά το 2005, όταν θα πρέπει να εξεταστεί η πρώτη επιτυχία, και να παραπονεθεί επειδή σήμερα ίσως δεν κάναμε όσα έπρεπε.

<SPEAKER ID=241 NAME="Lange">
Κύριε Πρόεδρε, κυρία Επίτροπε, κάποτε ο αρχηγός ενός κράτους που ανήκε σε ένα πολιτικό σύστημα που έχει πλέον καταργηθεί είχε ως σύνθημά του "καλή είναι η εμπιστοσύνη, καλύτερος όμως ο έλεγχος" . Ωστόσο, θεωρώ ότι καμιά φορά αυτές οι σοφίες έχουν ισχύ. Διότι με τη στρατηγική για το διοξείδιο του άνθρακα των αυτοκινήτων χαράξαμε φυσικά έναν νέο δρόμο εμπιστοσύνης στη βούληση της ευρωπαϊκής, κορεατικής και ιαπωνικής αυτοκινητοβιομηχανίας να μειώσει εθελοντικά με τεχνικά μέτρα την εκπομπή διοξειδίου του άνθρακα των αυτοκινήτων της, και συγκεκριμένα σε 140 γραμμάρια το 2008, πράγμα που ισοδυναμεί με μείωση κατά περίπου 25%.
<P>
Όμως, χρειαζόμαστε πράγματι και έναν μηχανισμό ελέγχου ώστε να μπορούμε να επέμβουμε αν παραστεί ανάγκη. Γι' αυτό "καλή είναι η εμπιστοσύνη, καλύτερος όμως ο έλεγχος" ! Θέλουμε ένα μέσο ελέγχου απτό και άριστο από στατιστική άποψη. Ως εκ τούτου, ευχαριστώ την εισηγήτρια για την εμμονή της να θεσπιστεί στην Ευρώπη ένα κατάλληλο μέσο ελέγχου για τις εκπομπές διοξειδίου του άνθρακα των οχημάτων, το οποίο θα έχει ισχύ σε όλα τα κράτη μέλη και θα διευκρινίζει πού χορηγείται άδεια κυκλοφορίας, σε ποια οχήματα και με τι εκπομπή διοξειδίου του άνθρακα, προκειμένου να μπορούμε να πούμε καθαρά το 2003 αν τηρείται ή όχι η δέσμευση που ανέλαβε η βιομηχανία. Αν δεν τηρείται, θα πρέπει και εμείς να λάβουμε νομικά μέτρα.
<P>
Θέλω να αναφερθώ και στους άλλους δύο πυλώνες της στρατηγικής μας. Το ζήτημα της σήμανσης ψηφίστηκε επίσης. Κάποιες ελλείψεις υπάρχουν ακόμη στο ζήτημα της συμπληρωματικής παροχής φορολογικών κινήτρων για οχήματα με μικρή κατανάλωση. Θεωρώ ότι στο ζήτημα αυτό καλούμαστε όλοι, ιδίως βέβαια τα κράτη μέλη, να δώσουμε σαφή επιπλέον κίνητρα ώστε να μπορέσουμε να επιτύχουμε το 2005 τον βασικό μας στόχο των 120 γραμμαρίων.

<SPEAKER ID=242 LANGUAGE="PT" NAME="Moreira da Silva">
Κύριε Πρόεδρε, κύριοι βουλευτές, επιτρέψτε μου να συγχαρώ την εισηγήτριά μας για τα θετικά αποτελέσματα που πέτυχε και να εντάξω την παρούσα έκθεση πρώτα απ' όλα στο γενικότερο πλαίσιο των κλιματικών μεταβολών. Από τότε που πραγματοποιήθηκε η Διάσκεψη του Ρίο, και συμπεριλαμβανομένης της συνάντησης του Κυότο, η Ευρωπαϊκή Ένωση είχε διαρκώς την πολιτική πρωτοκαθεδρία στις συζητήσεις περί κλιματικών μεταβολών. Εντούτοις, παρά το γεγονός ότι η Ευρωπαϊκή Ένωση συνεχίζει, φραστικά τουλάχιστον, να έχει τον πρώτο λόγο στη συγκεκριμένη συζήτηση, αρχίζει σιγά σιγά να μη νομιμοποιείται να διατηρήσει αυτόν τον ρόλο με τη δέουσα αξιοπιστία. Ολίγον ωφελεί να προσπαθεί η Ευρωπαϊκή Ένωση να κάνει τον κόσμο να ανησυχήσει γι' αυτό το πρόβλημα τη στιγμή που ουσιαστικά εκείνο που διαπιστώνουμε είναι ότι η ευρωπαϊκή "φούσκα" αερίων που συντελούν στο φαινόμενο του θερμοκηπίου, και ειδικότερα διοξειδίου του άνθρακα, μάλλον φαίνεται να φουσκώνει κατά 6 έως 8% αντί να συρρικνωθεί κατά 8%, όπως συμφωνήθηκε στο Κυότο.
<P>
Έφθασε λοιπόν η ώρα να αναλάβουμε δράση στο εσωτερικό εάν θέλουμε να προσδώσουμε αξιοπιστία στην εξωτερική μας προσπάθεια. Και όσον αφορά την πολιτική δράση, οφείλουμε να αναγάγουμε ως προτεραιότητα των ενεργειών μας τον τομέα των μεταφορών για δύο ουσιαστικούς λόγους, τους οποίους παραθέτω στη συνέχεια. Κατά πρώτον, διότι, σύμφωνα με την Πράσινη Βίβλο που δημοσιεύθηκε από την Ευρωπαϊκή Επιτροπή, ο συγκεκριμένος τομέας δεν θα συμπεριληφθεί στο ευρωπαϊκό σύστημα ανταλλαγών εκπομπών διοξειδίου του άνθρακα, και συνεπώς η κάθε μείωση των εκπομπών αερίων που συμβάλλουν στο φαινόμενο του θερμοκηπίου θα πρέπει να επιτευχθεί αποκλειστικά με τη δρομολόγηση εθνικών και κοινοτικών πολιτικών και ρυθμίσεων.
<P>
Κατά δεύτερον, διότι ο τομέας των μεταφορών είναι αυτός που περισσότερο ευθύνεται για τις παρεκκλίσεις που εμφανίζει η Ευρωπαϊκή Ένωση σε σχέση με τα επίπεδα που καθορίστηκαν στο Κυότο. Με βάση μια μελέτη που δημοσιεύθηκε προσφάτως από την Ευρωπαϊκή Υπηρεσία Περιβάλλοντος, στις μεταφορές οφείλεται το 30 περίπου τοις εκατό των συνολικών εκπομπών της Ευρωπαϊκής Ένωσης, ενώ προβλέπεται ότι το ποσοστό των εκπομπών διοξειδίου του άνθρακα που προέρχονται από αυτόν τον τομέα θα αυξηθεί κατά 39% μέχρι το έτος 2010 σε σύγκριση με τα επίπεδα του 1990.
<P>
Μπροστά σε αυτή την άκρως ανησυχητική εικόνα, που μας δείχνει ότι οι οδικές μεταφορές ευθύνονται για το 85% των συνολικών εκπομπών διοξειδίου του άνθρακα που προέρχονται από τον τομέα των μεταφορών και μπροστά στην επιτακτική ανάγκη να προχωρήσουμε σε δράση δεν μπορούμε παρά να επικροτήσουμε τη συμφωνία που επιτεύχθηκε στην επιτροπή συνδιαλλαγής αναφορικά με αυτό το σύστημα παρακολούθησης των εκπομπών διοξειδίου του άνθρακα που προέρχονται από τα ελαφρά επιβατηγά αυτοκίνητα. Το συγκεκριμένο σύστημα συνιστά ένα θεμελιώδες σκέλος της εφαρμογής του Πρωτοκόλλου του Κυότο και προσφέρει τη δυνατότητα αυστηρού ελέγχου του βαθμού τήρησης της δέσμευσης που εθελουσίως ανέλαβαν οι αυτοκινητοβιομηχανίες, να μειώσουν κατά 25% την ποσότητα διοξειδίου του άνθρακα που εκπέμπουν τα νέα επιβατηγά αυτοκίνητα. Λυπούμαι που δεν στάθηκε δυνατόν να συμπεριληφθούν σε αυτό το σύστημα και τα ελαφρά επαγγελματικά οχήματα. Εν πάση περιπτώσει, για άλλη μια φορά θέλω να συγχαρώ την εισηγήτρια για τα αποτελέσματα που πέτυχε.

<SPEAKER ID=243 NAME="Scheele">
Αξιότιμε κύριε Πρόεδρε, αξιότιμη κυρία Επίτροπε, θέλω να είμαι τόσο σύντομη όσο η επιτυχημένη μας εισηγήτρια στη διαδικασία συνδιαλλαγής. Παρ' όλα αυτά όμως, θέλω να τη συγχαρώ θερμά για την καλή της έκθεση και τις φανταστικές επιτυχίες της, όπως έκαναν επίσης ορισμένοι από τους προηγούμενους ομιλητές. Σε αντίθεση με μερικούς από αυτούς, θεωρώ πολύ σημαντικό ότι στην έκθεση δεν περιλαμβάνεται μόνο η σταθεροποίηση της συγκέντρωσης των αερίων που προκαλούν το φαινόμενο του θερμοκηπίου, αλλά και η μείωσή τους, κυρίως επειδή πρέπει να υπάρχουν μέχρι το 2005 απτές επιτυχίες, που απορρέουν από τις δεσμεύσεις του Πρωτοκόλλου του Κυότο.
<P>
Ενόψει των αμφιβολιών που ανέκαθεν εξέφραζε το Κοινοβούλιο ως προς την αυτοδέσμευση με συμφωνίες περιβαλλοντικού χαρακτήρα, θεωρώ σημαντικό ότι επιτύχαμε ως Κοινοβούλιο να περιληφθεί το συγκεκριμένο απόσπασμα, όπου αναφέρεται ότι τα δεδομένα θα χρησιμεύουν από το 2003 ως βάση για τον έλεγχο της εκπλήρωσης των υποχρεώσεων που έχει αναλάβει εθελοντικά η αυτοκινητοβιομηχανία. Πιστεύω πως είναι επίσης σημαντικό - ενώ δεν διευρύνεται με την απόφαση αυτή το πεδίο εφαρμογής - ότι επιτύχαμε να πείσουμε την Επιτροπή να πραγματοποιηθούν έρευνες, να διεξάγονται εναρμονισμένες μετρήσεις των ειδικών εκπομπών διοξειδίου του άνθρακα οχημάτων της κατηγορίας Ν1 και να υποβληθούν σχετικές προτάσεις. Το θεωρώ μεγάλη επιτυχία. Θα ήθελα να συγχαρώ και πάλι θερμά την εισηγήτρια και να ταχθώ υπέρ της έγκρισης της παρούσας έκθεσης.

<SPEAKER ID=244 NAME="Wallstrφm">
Κύριε Πρόεδρε, χαιρετίζω το εξαιρετικό αποτέλεσμα που επετεύχθη από το Ευρωπαϊκό Κοινοβούλιο και το Συμβούλιο σχετικά με το θέμα αυτό. Συγχαίρω τους συννομοθέτες για τις προσπάθειές τους να επιτύχουν μια άμεση και ικανοποιητική συμφωνία.
<P>
Η διαδικασία που οδήγησε στην έγκριση της παρούσας πρότασης αποτελεί πρώτης τάξεως παράδειγμα του τρόπου με τον οποίο οι δύο ευρωπαϊκοί νομοθετικοί φορείς μπορούν να διευθετούν τις διαφορές τους και να συνεργάζονται για την έγκριση μιας ορθής και αποτελεσματικής περιβαλλοντικής νομοθεσίας. Θα ήθελα να εκμεταλλευτώ την ευκαιρία για να ευχαριστήσω την Επιτροπή Περιβάλλοντος, Δημόσιας Υγείας και Πολιτικής των Καταναλωτών, και ειδικά την εισηγήτρια κ. Gonzαlez Αlvarez, για την εποικοδομητική της προσέγγιση.
<P>
Η έγκριση της απόφασης αυτής θα επιτρέψει την παρακολούθηση της αποτελεσματικότητας της κοινοτικής στρατηγικής για μείωση των εκπομπών CO2 από τα επιβατηγά οχήματα και θα παράσχει πιο συγκεκριμένα αξιόπιστες πληροφορίες για την παρακολούθηση της εφαρμογής των εθελοντικών συμφωνιών με την αυτοκινητοβιομηχανία. Η στρατηγική αυτή συγκαταλέγεται μεταξύ των πιο απτών κοινοτικών δραστηριοτήτων όσον αφορά τη μείωση των εκπομπών CO2 στον τομέα των μεταφορών. Αποτελεί επομένως ένα σημαντικό ορόσημο για την επίτευξη του στόχου του Κυότο.

<SPEAKER ID=245 LANGUAGE="ES" NAME="Gonzαlez Αlvarez">
Κύριε Πρόεδρε, έκανα μια ασυγχώρητη παράλειψη. Θα χρησιμοποιήσω μόνο 20 δευτερόλεπτα προκειμένου να εκφράσω τις ευχαριστίες μου προς όλα τα μέλη της επιτροπής συνδιαλλαγής: στον κύριο Provan, στην κυρία Jackson, που επίσης συμμετείχε, και στα μέλη της Επιτροπής και του Συμβουλίου με τα οποία εργαστήκαμε προκειμένου να καταλήξουμε σε μια συμφωνία σχετικά με την έκθεση. Παράλληλα, θέλω να ευχαριστήσω τους συναδέλφους για την υποστήριξή τους.

<SPEAKER ID=246 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=11>
Διαλειτουργικότητα των διευρωπαϊκών σιδηροδρομικών συστημάτων
<SPEAKER ID=247 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων του κ. Savary, εξ ονόματος της Επιτροπής Περιφερειακής Πολιτικής, Μεταφορών και Τουρισμού:
<P>
(A5-0112/2000) σχετικά με την έκθεση της Επιτροπής προς το Συμβούλιο και το Ευρωπαϊκό Κοινοβούλιο για την εφαρμογή και τις επιπτώσεις της οδηγίας 96/48/EK όσον αφορά τη διαλειτουργικότητα του διευρωπαϊκού σιδηροδρομικού συστήματος μεγάλης ταχύτητας.
<P>
(A5-0113/2000) σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για τη διαλειτουργικότητα του συμβατικού διευρωπαϊκού σιδηροδρομικού συστήματος.

<SPEAKER ID=248 NAME="Rόbig">
Κύριε Πρόεδρε, ελπίζω οι δύο προηγούμενοι ομιλητές να μην καθυστέρησαν επειδή ταξίδεψαν με το τρένο. Πιστεύω ότι βρίσκονται στο κτήριο και θα φθάσουν στην ώρα τους. Δυστυχώς, στους σιδηροδρόμους αντιμετωπίζουμε ασφαλώς πολλά προβλήματα που προέρχονται κυρίως από το παρελθόν. Για παράδειγμα, το 1970 ο σιδηρόδρομος κατείχε το 21% της αγοράς των μεταφορών εμπορευμάτων, ενώ σήμερα κατέχει μόλις το 8,5%. Οι σιδηροδρομικές μεταφορές εμπορευμάτων σημειώνουν τεράστιες απώλειες, ενώ και η αναλογία μεταφοράς επιβατών έχει πέσει από 10% σε 6%. Νίκησε η μεταφορά με οχήματα βαρέος τύπου, που αυξάνει διαρκώς το ποσοστό της και το μερίδιό της στην αγορά, για παράδειγμα στα ανατολικά σύνορα της Αυστρίας κατά 16% ετησίως. Από το 1990 έχει αυξηθεί 2,4 φορές. Παρατηρώντας κανείς τα φορτηγά και τα λεωφορεία από την Ανατολική Ευρώπη που κινούνται στον σημαντικότερο άξονα Ανατολής-Δύσης του αυτοκινητόδρομου Α1 βλέπει ότι εδώ η κυκλοφορία εξαπλασιάστηκε στο διάστημα 1995-2000. Βλέπουμε λοιπόν ότι η οδική μεταφορά εμπορευμάτων, ιδιαίτερα η διασυνοριακή, παρουσιάζει τεράστια αύξηση, και προβλέπεται ότι στο διάστημα 1995-2015 η αύξηση αυτή θα είναι πάνω από 100%.
<P>
Γι' αυτό, είναι σημαντικό και έχει προτεραιότητα να ασχοληθούμε με το ευρωπαϊκό σιδηροδρομικό δίκτυο, που έχει συνολικό μήκος 156 000 χλμ.. Από αυτά 78 000 χλμ. αφορούν τα διευρωπαϊκά σιδηροδρομικά δίκτυα. Μέχρι το 2010 θα κατασκευαστούν νέες διαδρομές μήκους 12 600 χλμ για ταχύτητες μεγαλύτερες από 250 χλμ/ώρα και θα γίνει επέκταση σε μήκος 16 300 χλμ για ταχύτητες μεγαλύτερες από 200 χλμ/ώρα. Το συνολικό κόστος μέχρι το 2010 - πρόκειται πραγματικά για ένα τεράστιο ποσό - εκτιμάται ότι θα είναι 186 δις ευρώ. Βλέπουμε λοιπόν πόσο σημαντικές είναι αυτές οι επενδύσεις για την Ευρωπαϊκή Ένωση. Γι' αυτό επιβάλλεται να ορίσουμε πολύ γρήγορα τις σχετικές προτεραιότητες.
<P>
Θεωρώ ότι είναι πλέον καιρός να προσαρμόσουμε τους σιδηροδρόμους στις συνθήκες της οικονομίας της αγοράς προκειμένου να επενδύσουν ακόμη περισσότερο στις ανάγκες των επιβατών, επίσης δε να ορίσουμε από κοινού τις προτεραιότητες και να διατυπώσουμε ένα αυστηρό και αποτελεσματικό χρονοδιάγραμμα.
<P>
Φυσικά, τα σημαντικότερα αιτήματα είναι να συμφωνηθεί ενιαίο εύρος γραμμών για ολόκληρη την Ευρώπη, ιδίως όπου συνεργάζονται περισσότερες από μία χώρες. Σήμερα η εν λόγω διάσταση εξακολουθεί να παρουσιάζει πέντε διαφοροποιήσεις. Χρειαζόμαστε επίσης ενιαίο σύστημα ηλεκτροδότησης, ιδίως ως προς την τάση και τη συχνότητα. Πρέπει δηλαδή τα τεχνικά χαρακτηριστικά του ηλεκτρικού ρεύματος να εξομοιωθούν ώστε να μπορεί να γίνεται αγορά και από τα δημόσια δίκτυα και να μπορεί να διοχετευθεί ρεύμα σε αυτά χωρίς σημαντικές απώλειες.
<P>
Το τρίτο σημείο, που θεωρώ και το σημαντικότερο, είναι η ασφάλεια των σιδηροδρόμων. Χρειαζόμαστε οπωσδήποτε εξωτερικά συστήματα ελέγχου και πιστοποίησης. Δεν μπορεί ο φορέας εκμετάλλευσης των σιδηροδρόμων να ελέγχει ο ίδιος τον εαυτό του. Αλλωστε, και για τα επιβατικά και φορτηγά αυτοκίνητα είναι αυτονόητο να ελέγχονται από εξωτερικούς οργανισμούς πιστοποίησης. Θεωρώ ότι αποτελεί επείγουσα ανάγκη, αν λάβουμε υπόψη τα πρόσφατα σιδηροδρομικά δυστυχήματα, να μεριμνούν για την ασφάλεια των επιβατών στην Ευρώπη εξωτερικά συστήματα ελέγχου.

<SPEAKER ID=249 LANGUAGE="FR" NAME="Savary">
Κύριε Πρόεδρε, θα ήθελα κατ' αρχάς να ευχαριστήσω όλους τους συναδέλφους που συνεργάστηκαν με τον εισηγητή για να σας παρουσιάσουν αυτές τις δύο εκθέσεις που είναι, κατά την άποψή μου, σημαντικότατες για το μέλλον των σιδηροδρόμων.
<P>
Ποιο είναι το θέμα; Το θέμα είναι να κάνουμε κατ' αρχάς τον απολογισμό της εφαρμογής της οδηγίας του 1996 για τη διαλειτουργικότητα του σιδηροδρομικού συστήματος μεγάλης ταχύτητας και να αποκομίσουμε διδάγματα για το μέλλον. Επίσης, και εδώ είναι η σημαντική έκθεση, πρέπει να συζητήσουμε και να ψηφίσουμε μια πρόταση οδηγίας σχετικά με τη διαλειτουργικότητα του συμβατικού διευρωπαϊκού σιδηροδρομικού συστήματος.
<P>
Αγαπητοί μου συνάδελφοι, οφείλουμε να εκτιμήσουμε όλη τη σημασία του φακέλου αυτού. Σήμερα υπάρχει μια ανεπίτρεπτη αντίφαση στα λόγια και στην πραγματικότητα των ευρωπαϊκών μεταφορών. Όπως θα ανέμενε κανείς, η οικοδόμηση της εσωτερικής αγοράς ανέπτυξε σε μεγάλο βαθμό, όπως ήταν λογικό, τις εμπορευματικές συναλλαγές και την κινητικότητα των προσώπων εντός της Ένωσης, που κατέγραψαν αύξηση ποσοστού 21% και 15%, αντίστοιχα, μεταξύ των ετών 1990 και 1997. Από αυτή την εκρηκτική αύξηση της εσωτερικής κινητικότητας, που θα επιβεβαιωθεί κατά πάσα πιθανότητα τις προσεχείς δεκαετίες, οι οδικές μεταφορές, και δευτερευόντως οι θαλάσσιες ενδομεταφορές στη Βόρεια Θάλασσα, είναι αυτές που απέσπασαν το βασικό μερίδιο της κυκλοφορίας.
<P>
Ενώ εδώ και στις περισσότερες χώρες της Ένωσης το σιδηροδρομικό δίκτυο και η σιδηροδρομική τεχνική που διαθέτουμε είναι απαράμιλλα στον κόσμο, ενώ μια πρόσφατη μελέτη αξιολογεί σε περίπου 480 δις ευρώ το εξωτερικό κόστος των οδικών μεταφορών από πλευράς δημόσιας υγείας, υποδομών και ρύπανσης, ενώ ο στόχος της αειφόρου κινητικότητας και του σεβασμού του πλαισίου ζωής είναι πλέον κοινοί στόχοι για τους Ευρωπαίους, παρατηρούμε ότι ο σιδηρόδρομος αντιπροσωπεύει μόνο το 8,6% του μεριδίου της αγοράς εμπορευματικών μεταφορών και μόνο το 5,8% της κυκλοφορίας επιβατών. Η εξήγηση αυτού του παραδόξου δεν είναι μία, αλλά πολλές: η μικρότερη ανταγωνιστικότητα του σιδηροδρόμου που οφείλεται στην κοινωνική διαφορά με τον οδικό τομέα αλλά και στις στρεβλώσεις του ανταγωνισμού που προκαλούνται από το σημαντικό εξωτερικό κόστος των οδικών μεταφορών, μια προτεραιότητα γοήτρου που τα τελευταία χρόνια οι περισσότερες από τις μεγάλες σιδηροδρομικές επιχειρήσεις απέδιδαν αποκλειστικά στη μεγάλη ταχύτητα των ταξιδίων, αλλά και μια υπερβολική εθνικοποίηση της σιδηροδρομικής κουλτούρας, των τεχνικών και πρωτοκόλλων που θέτει σε κίνδυνο τη ροή της σιδηροδρομικής κυκλοφορίας σε ευρωπαϊκό επίπεδο.
<P>
Σήμερα η κατάσταση των ευρωπαϊκών δικτύων μεταφοράς είναι τόσο απλή που αγγίζει τα όρια της γελοιότητας: ένας μόνο ενιαίος χώρος μεταφορών υπάρχει, το οδικό δίκτυο. Δεν υπάρχουν ακόμα ενιαίοι ουρανοί ούτε ευρωπαϊκός θαλάσσιος χώρος, πόσο μάλλον ένας συνεχής σιδηροδρομικός χώρος στις χώρες της Ένωσης. Το διακύβευμα της σιδηροδρομικής διαλειτουργικότητας είναι φυσικά η κατάργηση των τεχνικών συνόρων που αποτελούν την εθνική μας σιδηροδρομική κληρονομιά, που οικοδομήθηκε σταδιακά από τον δέκατο ένατο αιώνα. Σήμερα η Ευρώπη των Δεκαπέντε αριθμεί τουλάχιστον δεκαέξι συστήματα ηλεκτρικής σηματοδότησης, έξι ηλεκτρικές τάσεις, πέντε διατρόχια και πολλά μοντέλα συσκευής ελέγχου διαστάσεων φορτίου, άρα και πολλά μοντέλα υποδομών. Όπως είναι φυσικό, οι νέες σιδηροδρομικές υποδομές μεγάλης ταχύτητας αποτελούν προνομιακό πεδίο για τη διαλειτουργικότητα, διότι πρόκειται βέβαια για καινούργια ή πρόσφατα δίκτυα με μικρές διαφοροποιήσεις ως προς τις τεχνολογίες τους.
<P>
Η οδηγία 96/48 εγκρίθηκε για τον σκοπό αυτό. Η έκθεση σχετικά με την εφαρμογή της, τέσσερα χρόνια μετά, για την οποία το Κοινοβούλιο γνωμοδότησε κατόπιν εξέτασης, δίνει έναν απολογισμό γεμάτο αντιθέσεις, αλλά τελικά πιο θετικό από όσο φαίνεται. Πρώτον, μπορούμε να παρατηρήσουμε μεγάλη καθυστέρηση στη νομική και ρυθμιστική μεταφορά στο εθνικό δίκαιο, καθώς μέχρι σήμερα μόνο δύο χώρες την έχουν μεταφέρει στο εθνικό τους δίκαιο, ενώ οι πρώτες τεχνικές προδιαγραφές διαλειτουργικότητας μόλις τώρα ολοκληρώνονται και δημοσιεύονται. Μπορούμε να συμπεράνουμε ότι στο μέλλον πρέπει να είμαστε πιο απαιτητικοί όσον αφορά την προθεσμία για τη μεταφορά στο εθνικό δίκαιο και για τη δημοσίευση.
<P>
Πάντως, αυτή η καθυστέρηση στη μεταφορά στο εθνικό δίκαιο δεν εμπόδισε την κατασκευή διαλειτουργικών διαμεθοριακών γραμμών, όπου το Thalys είναι το μοναδικό παράδειγμα πλήρους διαλειτουργικότητας, περισσότερο και από το Eurostar, παρά τις προσπάθειές του στον τομέα των συσκευών ελέγχου των διαστάσεων φορτίου. Αυτές οι δύο διεθνείς γραμμές συνιστούν ένα κεκτημένο παραδειγματικής αξίας για τις μελλοντικές εξελίξεις. Ωστόσο, πέραν αυτού και επειδή δεν υπάρχουν ακόμη απτά αποτελέσματα, η οδηγία για τη διαλειτουργικότητα μεγάλης ταχύτητας επέτρεψε κυρίως είναι να καθοριστεί και να δοκιμαστεί μια μεθοδολογία εργασίας.
<P>
Για πρώτη φορά βιομήχανοι, σιδηροδρομικές επιχειρήσεις και διαχειριστές των υποδομών εγκαινίασαν ένα κοινό έργο ορισμού τεχνικών προδιαγραφών διαλειτουργικότητας. Εμπνεύστηκαν από τις πιο γενικές εργασίες της Διεθνούς Ένωσης Σιδηροδρόμων. Στα πλαίσια της Ευρωπαϊκής Ένωσης Διαλειτουργικότητας των Σιδηροδρόμων συνέστησαν ένα φόρουμ εργασίας, που σήμερα διαθέτει μεθοδολογία και εμπειρία που μπορούν να μεταφερθούν στα συμβατικά συστήματα. Τέλος, η επιτροπή του άρθρου 21, όπως λέγεται, στην οποία συμμετέχουν οι εκπρόσωποι των κρατών μελών και της Ευρωπαϊκής Επιτροπής, επιτρέπει τον πολιτικο-τεχνικό έλεγχο των έργων διαλειτουργικότητας και τη διακριτική παρέμβαση των κρατών για τον προσανατολισμό τους. Με άλλα λόγια, αν η Επιτροπή Μεταφορών χρειάστηκε να θέσει τα κράτη μέλη ενώπιον των ευθυνών τους σε σχέση με τις προθεσμίες και τη μεταφορά στο εσωτερικό δίκαιο, πρέπει ωστόσο να διαπιστώσουμε ότι η μεγάλη ταχύτητα αποτέλεσε μια πρώτης τάξεως τράπεζα δοκιμής στο αχανές εργοτάξιο της διαλειτουργικότητας.
<P>
Σε σχέση με αυτό, θα πρέπει να έχουμε κατά νου ότι το συμβατικό δίκτυο και ο στόλος των συμβατικών οχημάτων δημιουργούν άλλου είδους απειλητικά προβλήματα εναρμόνισης λόγω της εθνικής και ιστορικής διάστασης των δικτύων καθώς και της διαφοροποίησης του στόλου των οχημάτων και του μεγάλου τους εύρους. Εδώ πρέπει να γίνει σαφές ότι δεν τίθεται θέμα να απαιτήσουμε από τις σιδηροδρομικές επιχειρήσεις και από τους διαχειριστές των υποδομών να αντικαταστήσουν αμέσως και πλήρως το υλικό τους, κάτι που είναι εντελώς παράλογο από οικονομική άποψη. Πρώτον, αν στόχος είναι η διαλειτουργικότητα, πρέπει να χρησιμοποιηθούν τα ταχύτερα και λιγότερο δαπανηρά μέσα για την επίτευξη αποφασιστικής προόδου. Από αυτή την άποψη, η διαλειτουργικότητα μπορεί να επιτευχθεί με άλλους τρόπους πλην της εναρμόνισης των υλικών, όταν τα υλικά μπορούν να προσαρμοστούν σε διάφορες διατάξεις, κατά το παράδειγμα των μηχανών τετραπλής ηλεκτρικής τροφοδοσίας. Μας προτείνεται λοιπόν μια πραγματιστική και ρεαλιστική προσέγγιση ώστε η ανταγωνιστικότητα του σιδηροδρόμου να μην υποστεί πλήγμα λόγω επιπρόσθετου κόστους σε σχέση με τα υπόλοιπα μέσα μεταφοράς.
<P>
Οι βασικές αρχές αυτού του σχεδίου οδηγίας είναι ο περιορισμός του γεωγραφικού πεδίου εφαρμογής της συμβατικής διαλειτουργικότητας στο διευρωπαϊκό δίκτυο όπως ορίζεται στην απόφαση του 1996 του Ευρωπαϊκού Κοινοβουλίου και του Συμβουλίου. Μια λογική προοδευτικής σύγκλισης αντί συστηματικής ανανέωσης, που μεταφράζεται σε σταδιακή επίτευξη των προτεραιοτήτων και της διαλειτουργικότητας, ιεραρχώντας τα υποσυστήματα που επιτρέπουν την τάχιστη και λιγότερο δαπανηρή πρόσβαση, με αποκλειστική προτεραιότητα στις νέες επενδύσεις κατασκευής, επέκτασης, ανανέωσης, συντήρησης και εκμετάλλευσης. Ιεράρχηση στόχων που διακρίνει τους εγκάρσιους στόχους που θα πρέπει να κυριαρχούν σε όλα τα πρότυπα: ασφάλεια, αξιοπιστία, υγεία, προστασία περιβάλλοντος, τεχνική συμβατότητα. Στόχοι εγγενείς σε κάθε τεχνικό υποσύστημα: υποδομές, ενέργεια, τροχαίο υλικό κ.λπ.. Διάκριση του τεχνικού έργου εκπόνησης ΤΠΔ, που ανατίθεται σε έναν κοινό αντιπροσωπευτικό οργανισμό, από την τυποποίηση, που ανατίθεται στους ευρωπαϊκούς οργανισμούς τυποποίησης, και από τον έλεγχο και την πιστοποίηση, που ανατίθεται σε κοινοποιημένους οργανισμούς. Μια λογική διαβούλευσης με τους χρήστες, που πρότεινε η Επιτροπή Μεταφορών και η οποία, αγαπητοί συνάδελφοι, δεν νοείται χωρίς παράλληλη διαβούλευση με τους εκπροσώπους του προσωπικού, αντικείμενο τροπολογίας για την οποία θα πρέπει να αποφασίσουμε αύριο. Τέλος, συνεχής έλεγχος των εργασιών αυτών από τα κράτη μέλη και την Επιτροπή μέσω της επιτροπής του άρθρου 21 που συστήθηκε από την οδηγία υψηλής ταχύτητας και η οποία δίνει στα κράτη μέλη τη δυνατότητα να ζητούν εξαιρέσεις, να ενσωματώνουν στις τεχνικές προδιαγραφές διαλειτουργικότητας συγκεκριμένες περιπτώσεις για απομονωμένα ιστορικά ή περιφερειακά δίκτυα, όπως και για ορισμένα υλικά που προέρχονται από τρίτες χώρες, καθώς επίσης και μηχανισμούς χορήγησης άδειας λειτουργίας που κοινοποιούν τα κράτη μέλη στην Επιτροπή.
<P>
Με άλλα λόγια, για τις χώρες που έχουν πολύ μεγάλες ιδιαιτερότητες υπάρχουν ασφαλιστικές δικλείδες και οι εν λόγω χώρες έχουν πάντοτε τη δυνατότητα, εντός των ίδιων των θεσμικών οργάνων που προβλέπονται από την οδηγία, να προβάλουν αυτές τις ιδιαιτερότητες και να τις επιβάλουν στις εργασίες και στις δημοσιεύσεις ΤΠΔ. Τέλος, κατά τη μεταβατική περίοδο στόχος είναι να αποφευχθεί η αύξηση της απόκλισης αυτών των δικτύων. Για τον σκοπό αυτό οι νέες επενδύσεις, μέχρι τη δημοσίευση των ΤΠΔ, θα πρέπει να πληρούν ένα συμπεφωνημένο τεχνικό πλαίσιο αναφοράς. Θα δημιουργηθεί μητρώο των σιδηροδρομικών υλικών της Ένωσης, το οποίο θα επιτρέπει την αναγνώριση του στόλου των οχημάτων, της ανανέωσης και της γήρανσής του, όπως αυτό που γίνεται ατελώς ακόμα στον θαλάσσιο τομέα. Εξάλλου, ήδη πρέπει να κοιτάζουμε μακρύτερα, και αυτός είναι ο λόγος για τον οποίο τόσο η Επιτροπή Μεταφορών όσο και η Επιτροπή Βιομηχανίας πρότειναν να συμμετέχουν στο εξής και εκπρόσωποι των προς ένταξη χωρών στις εργασίες αυτές, ώστε να προλάβουν αυτό το μελλοντικό κοινοτικό κεκτημένο. Ομοίως, ήδη από τώρα, και υποβάλλουμε τη σχετική σύσταση, πρέπει να εξετάσουμε τις δυνατότητες διαλειτουργικότητας μεταξύ των διαφόρων μέσων μεταφοράς, βάσει του γενικού μας στόχου για ανάπτυξη της διαλειτουργικότητας.
<P>
Φυσικά, αγαπητοί συνάδελφοι, θα ήταν αλαζονικό να περιμένουμε τα πάντα από αυτή την οδηγία και από τη σκληρή δουλειά προσαρμογής που απαιτεί από την πλευρά των εργαζομένων στους σιδηροδρόμους. Είναι ασφαλώς μακρόπνοο και πολύ μεγάλης κλίμακας το έργο που προτίθεται να εκτελέσει η Ευρώπη στο τεράστιο σιδηροδρομικό της δίκτυο. Μόνη της δεν θα διευθετήσει ούτε το θέμα των στρεβλώσεων του ανταγωνισμού ούτε το θέμα της πρόσβασης στο δίκτυο ή της τιμολόγησης, όπου θα πρέπει να γίνουν σημαντικά βήματα προόδου προς μια νέα χρυσή εποχή των σιδηροδρόμων στην Ευρώπη. Αφού η τεχνική διαλειτουργικότητα των παλαιών εθνικών μας συστημάτων αποτελεί απαραίτητη προϋπόθεση για την αναγέννηση του σιδηροδρόμου, αυτό το ισορροπημένο, λογικό και ευέλικτο κείμενο θα πρέπει να τη βοηθήσει να επιτευχθεί σταδιακά μέσα σε αποδεκτές οικονομικές και κοινωνικές συνθήκες.
<P>
Σε όλους εσάς - και είστε πολλοί - που συμβάλατε σε αυτό εκφράζω και πάλι την ευγνωμοσύνη και τις ευχαριστίες μου.

<SPEAKER ID=250 NAME="Jeggle">
Αξιότιμε κύριε Πρόεδρε, αξιότιμη κυρία Επίτροπε, αξιότιμοι συνάδελφοι, πρώτα θέλω να ευχαριστήσω τον εισηγητή κ. Savary και όλους τους συναδέλφους που συνέβαλαν στην καλή και εποικοδομητική συνεργασία σε αυτό το δύσκολο και καθαρά τεχνικό θέμα. Ο αριθμός των τροπολογιών που υποβλήθηκαν ακόμη και τώρα στην Ολομέλεια δείχνει πόσο σημαντικό είναι το ζήτημα για την Ευρώπη. Για τον λόγο αυτό συγχαίρω και την Επιτροπή, που ασχολήθηκε με το θέμα της διαλειτουργικότητας και στον τομέα των συμβατικών σιδηροδρόμων μετά από τον τομέα των σιδηροδρόμων μεγάλης ταχύτητας. Είναι λυπηρό που λίγα μόνο κράτη μέλη μετέφεραν στην εθνική τους νομοθεσία την οδηγία για τη διαλειτουργικότητα των σιδηροδρόμων μεγάλης ταχύτητας. Απευθύνω έκκληση στην Επιτροπή να ασκήσει πίεση για να μη χαθεί πολύτιμος χρόνος, που θα κάνει τους σιδηροδρόμους να χάσουν μερίδιο της αγοράς και του ανταγωνισμού.
<P>
Η οδηγία είναι ακόμη πιο απαραίτητη για τον τομέα των συμβατικών σιδηροδρόμων. Στόχος της οδηγίας είναι - όπως και για τους σιδηροδρόμους μεγάλης ταχύτητας - να καταστήσει δυνατή μια όσο το δυνατόν πιο ομαλή κυκλοφορία συμβατικών σιδηροδρόμων στην Ευρωπαϊκή Ένωση μέσω της εναρμόνισης των τεχνικών προδιαγραφών και να δώσει τις ακριβέστερες δυνατές οδηγίες στις υποψήφιες προς ένταξη χώρες, προκειμένου να διασφαλιστεί ότι και μετά τη διεύρυνση η κυκλοφορία θα ρέει απρόσκοπτα. Η διαλειτουργικότητα θα προσφέρει πολλά πλεονεκτήματα στη μεταφορά επιβατών και εμπορευμάτων: καλύτερη εξυπηρέτηση, μεγαλύτερη άνεση, εξοικονόμηση χρόνου, ασφάλεια και ενδεχομένως επίσης χαμηλότερες τιμές. Επίσης, η εναρμόνιση των τεχνικών προδιαγραφών είναι απαραίτητη προϋπόθεση για την ελευθέρωση των σιδηροδρόμων, που έπρεπε να έχει γίνει εδώ και καιρό. Αυτά τα δύο, η ελευθέρωση και η διαλειτουργικότητα, αποτελούν τις σημαντικότερες προϋποθέσεις για να διατηρηθούν οι σιδηρόδρομοι στο πλαίσιο της ενιαίας αγοράς.
<P>
Χαίρομαι που επιτεύχθηκε η εξεύρεση από τον εισηγητή και πολλούς άλλους συναδέλφους μιας καλής κοινής γραμμής για τα περισσότερα σημεία αυτού του εξαιρετικά δύσκολου αντικειμένου. Ευχαριστώ γι' αυτό. Τούτο ισχύει ιδίως για τον τομέα των εξαιρέσεων από τις ΤΠΔ, που υπήρξε αρχικά αντικείμενο μεγάλων αμφισβητήσεων, αλλά και ως προς την κοινωνική διάσταση της συγκεκριμένης οδηγίας καταφέραμε τελικά να επιτύχουμε προσέγγιση. Ωστόσο - και εμείς της Ομάδας του Ευρωπαϊκού Λαϊκού Κόμματος και των Ευρωπαίων Δημοκρατών εξακολουθούμε να πιστεύουμε ότι έχουμε δίκιο εδώ - οι κοινωνικές πτυχές γενικά δεν ταιριάζουν στη δομή αυτής της καθαρά τεχνικής οδηγίας, ακόμη κι αν η Επιτροπή και το Συμβούλιο ίσως το βλέπουν διαφορετικά. Είμαστε επίσης αντίθετοι με τη συμμετοχή των επιβατών στην επεξεργασία των ΤΠΔ. Η συμπερίληψη αυτών των πτυχών θα έχει ως μόνο αποτέλεσμα να είναι δύσκολη ή και αδύνατη η εφαρμογή της οδηγίας.
<P>
Τέλος, υπάρχουν λίγες ακόμη τροπολογίες που κατά τη γνώμη μας είναι απλά υπερβολικά γραφειοκρατικές και επιπλέον δεν έχουν καμία θετική πτυχή. Συνοψίζοντας, η Ομάδα μας είναι κατά των στοιχείων που θα αποβούν αντιπαραγωγικά για την επίτευξη του μεγάλου στόχου ενός αποδοτικού ευρωπαϊκού σιδηροδρομικού συστήματος, όπως περιγράφηκε πιο πάνω. Τελειώνοντας, θα ήθελα να υπογραμμίσω ξανά την καλή συνεργασία και αισιοδοξώ ότι θα επιτύχουμε όλοι μαζί τον στόχο μιας σιδηροδρομικής κυκλοφορίας με όσο το δυνατόν λιγότερα προβλήματα.

<SPEAKER ID=251 LANGUAGE="PT" NAME="Torres Marques">
Κύριε Πρόεδρε, αγαπητοί συνάδελφοι, θα ήθελα κατ' αρχάς να συγχαρώ τον συνάδελφό μου Gilles Savary για τις εξαίρετες εκθέσεις που συνέταξε με θέμα τις σιδηροδρομικές μεταφορές, έναν τομέα που αποκτά στην Ευρωπαϊκή Ένωση θεμελιώδη σημασία για την ενδυνάμωση της εσωτερικής της αγοράς και την επίτευξη μιας περισσότερο βιώσιμης ανάπτυξης και που αποτελεί απαραίτητη συνιστώσα της περαιτέρω ενίσχυσης της οικονομικής και κοινωνικής συνοχής. Θα ήθελα επίσης να τον συγχαρώ επειδή κατάφερε να καταπιαστεί ενδελεχώς και με ιδιαίτερη σαφήνεια με ένα εξαιρετικά περίπλοκο θέμα καθώς και για την ευρύτητα πνεύματος και τη διαπραγματευτική ικανότητα που επέδειξε ώστε να ενσωματώσει πολλές από τις τροπολογίες που κατατέθηκαν.
<P>
Εδώ και πολύ καιρό το Ευρωπαϊκό Κοινοβούλιο υπεραμύνεται μιας πολιτικής στον τομέα των μεταφορών η οποία θα προαγάγει τις σιδηροδρομικές μεταφορές ως το λιγότερο ρυπογόνο μέσο, σε πολλές περιστάσεις το πιο άνετο για τους ταξιδιώτες ή ακόμη και το καταλληλότερο για τη μεταφορά εμπορευμάτων σε μεγάλες αποστάσεις. Εκείνο που διαπιστώναμε ωστόσο ήταν μια εξέλιξη προς την ακριβώς αντίθετη κατεύθυνση: η σχετική βαρύτητα της σιδηροδρομικής μεταφοράς προσώπων και εμπορευμάτων εμφανίζει μια φθίνουσα πορεία, ενώ ο αριθμός των εργαζόμενων στις επιχειρήσεις του κλάδου μειώνεται σταδιακά, αν και, παρ' όλα αυτά, κυμαίνεται ακόμη γύρω στο ένα εκατομμύριο.
<P>
Τα αίτια της προαναφερόμενης κατάστασης ανάγονται σε δύο ουσιαστικές πτυχές. Πρώτα απ' όλα τα σύνορα ανάμεσα στα δεκαπέντε κράτη μέλη, όπως και οι εφαρμοστέες εθνικές νομοθεσίες, συνεχίζουν να υφίστανται όσον αφορά τις σιδηροδρομικές μεταφορές. Κατά δεύτερον, κυριαρχεί η αντίληψη ότι οι σιδηροδρομικές μεταφορές είναι πολύ πιο δαπανηρές από τις οδικές. Αναφορικά με το τελευταίο αυτό ζήτημα έχουν ήδη δρομολογηθεί κάποια μέτρα, εφόσον στις περισσότερες χώρες της Ευρωπαϊκής Ένωσης υπάρχει διαχωρισμός μεταξύ της κατασκευής και διαχείρισης των υποδομών, αφενός, και της παροχής αυτών καθεαυτών των μεταφορικών υπηρεσιών, αφετέρου. Σε περίπτωση που οι κατασκευαστές και οι κάτοχοι αυτοκινήτων και φορτηγών επωμίζονταν την άμεση ευθύνη της χρηματοδότησης της κατασκευής και συντήρησης των αντίστοιχων υποδομών ­ όπως συμβαίνει με τα τρένα ­ είναι σίγουρο ότι δεν θα είχαμε προχωρήσει σε αυτόν τον τομέα με τους ταχείς ρυθμούς που έχουν σημειωθεί. Οι προτάσεις που τίθενται τώρα επί τάπητος, με σκοπό την καθιέρωση κανόνων διασυνοριακής διαλειτουργικότητας στην Ευρωπαϊκή Ένωση, αποτελούν προφανώς την κατεύθυνση που πρέπει να ακολουθήσουμε σε αυτή την υπόθεση. Το ενδιαφέρον που εξεδήλωσε η πορτογαλική Προεδρία να επιτύχει το συντομότερο δυνατόν πιο σύντομα θετικά βήματα σε αυτά τα ζητήματα μάς κάνει να ελπίζουμε πως, χάρη επίσης στη συμβολή του Ευρωπαϊκού Κοινοβουλίου, η υπάρχουσα κατάσταση θα αλλάξει επιτέλους προς όφελος των σιδηροδρομικών μεταφορών.
<P>
Σε ό,τι αφορά το σιδηροδρομικό σύστημα μεγάλης ταχύτητας, θα επιθυμούσα απλώς να υπογραμμίσω δύο πτυχές τις οποίες θεωρώ ουσιαστικές. Πρώτον, η διεπαφή και η διαλειτουργικότητα των υποδομών μεγάλης ταχύτητας όσον αφορά το τροχαίο υλικό και τις αντίστοιχες συμπληρωματικές υπηρεσίες έχουν θεμελιώδη σημασία, ώστε να ενθαρρυνθεί η κινητικότητα των προσώπων και των εμπορευμάτων και να προωθηθεί η ανάπτυξη ενός διευρωπαϊκού σιδηροδρομικού συστήματος μεγάλης ταχύτητας, το οποίο θα είναι αποτελεσματικό και ικανό να ανταποκριθεί στις ανάγκες των πολιτών. Η δεύτερη πτυχή που θα ήθελα να επισημάνω αφορά την αναγκαιότητα σύγκλισης των επαγγελματικών προσόντων, των δράσεων κατάρτισης και των εργασιακών συνθηκών των εργαζόμενων στον κλάδο.
<P>
Ολοκληρώνοντας, θα ήθελα να υπογραμμίσω πως για μας τους Σοσιαλιστές η οικονομική και κοινωνική συνοχή συνιστά έναν από τους θεμελιώδεις στόχους της Ευρωπαϊκής Ένωσης και πως, στον συγκεκριμένο τομέα των σιδηροδρομικών μεταφορών, θα πρέπει να υπάρξει στήριξη στις περιφερειακές περιοχές του Βορρά και του Νότου της Ευρώπης, καθώς και σε ιδιαίτερες περιπτώσεις ιστορικής σημασίας όπου το κόστος αναπροσαρμογής είναι εξαιρετικά υψηλό αλλά πρέπει οπωσδήποτε να καταβληθεί, εφόσον είναι αναγκαίο να προσαρμοστεί το εύρος των τροχιών, όπως στην περίπτωση της Ισπανίας και της Πορτογαλίας, όπου ο στόχος της ανάπτυξης τρένων μεγάλης ταχύτητας, και κυρίως της κατασκευής μιας ατλαντικής διασύνδεσης, αποτελεί μια θεμιτή προσδοκία των κυβερνώντων και των κατοίκων.

<SPEAKER ID=252 NAME="Pohjamo">
Αξιότιμε κύριε Πρόεδρε, θα ήθελα κατ' αρχάς να συγχαρώ τον κ. Savary για τις θαυμάσιες εκθέσεις που εκπόνησε. Το ζήτημα είναι σημαντικό, όμως επίσης εξαιρετικά δύσκολο. Ο κ. Savary έλαβε δεόντως υπόψη τις απόψεις των υπολοίπων. Η Ομάδα μας υποστηρίζει τη βελτίωση της ανταγωνιστικότητας των σιδηροδρόμων και την ελευθέρωση του ανταγωνισμού. Σε πρώτη φάση θα δημιουργηθούν οι προϋποθέσεις για μια σιδηροδρομική συγκοινωνία χωρίς διακοπές στον χώρο της Ένωσης. Οι τεχνικές προδιαγραφές και τα εναρμονισμένα πρότυπα της διαλειτουργικότητας αποτελούν απαραίτητη προϋπόθεση για τη βελτίωση της διαλειτουργικότητας των σιδηροδρόμων.
<P>
Ο εισηγητής της έκθεσης πολύ σωστά υιοθέτησε τη μέθοδο της σταδιακής προσέγγισης. Οι τεχνικές λύσεις διαφέρουν πάρα πολύ. Δεν πρέπει να μειώσουμε την ανταγωνιστικότητα των σιδηροδρόμων επιβάλλοντάς τους επιπρόσθετες οικονομικές υποχρεώσεις, αν και τα ενιαία πρότυπα ασφαλώς μειώνουν τις δαπάνες μακροπρόθεσμα. Λόγω των διαφορετικών εθνικών λύσεων χρειαζόμαστε ωστόσο κάποιες εξαιρέσεις κατά τη διαδικασία συντονισμού των σιδηροδρόμων, προκειμένου να μην αντιμετωπίσει κανένα κράτος μέλος υπερβολικές δυσκολίες και να μη θέσουμε σε κίνδυνο τις σημερινές σιδηροδρομικές μεταφορές. Στην έκθεση προτείνεται μια μέθοδος σύμφωνα με την οποία μπορούμε να εγκρίνουμε αυτές τις εξαιρέσεις χωρίς να θέσουμε σε κίνδυνο τον κύριο στόχο.
<P>
Σε ένα ζήτημα θα χρειαζόμασταν ακόμη διευκρινίσεις, το οποίο έθεσε η Ομάδα μας στην τροπολογία 35. Αφορά ιδιαιτέρως τη Φινλανδία, όμως, κατά τη διεύρυνση της Ένωσης, μερικά υποψήφια κράτη θα αντιμετωπίσουν το ίδιο πρόβλημα. Πρόκειται για τα ρωσικά φορτηγά βαγόνια, στα οποία εφαρμόζονται τεχνικές λύσεις που παρεκκλίνουν από τις λύσεις των κρατών μελών, μεταξύ άλλων στο σύστημα συνένωσης αμαξών και στα φρένα. Αυτές οι λύσεις δεν είναι απαραίτητα υποδεέστερες, είναι όμως διαφορετικές. Είναι απίθανο να αλλάξει η Ρωσία τα πρότυπά της σύμφωνα με τις απαιτήσεις της Ένωσης. Αυτό είναι σπουδαίο ζήτημα για τη Φινλανδία. Για ιστορικούς λόγους οι ράγες της Φινλανδίας και της Ρωσίας έχουν το ίδιο πλάτος, διαφορετικό από ό,τι στην Ευρώπη γενικά. Το μερίδιο των μεταφορών που εκτελούνται με ρωσικά βαγόνια ανέρχεται περίπου στο σαράντα τοις εκατό των σιδηροδρομικών εμπορευματικών μεταφορών της Φινλανδίας, δηλαδή σχεδόν στο ήμισυ. Το μερίδιο αυτό είναι τόσο μεγάλο εξαιτίας του γεγονότος ότι δεν διακινδυνεύουμε να αποστέλλουμε φινλανδικά βαγόνια στη Ρωσία, διότι σύμφωνα με την εμπειρία επιστρέφουν πολύ σπάνια πίσω. Η Ρωσία εξάλλου είναι μια πραγματική χώρα των σιδηροδρόμων, όπου υπάρχει πιθανότατα τόσος σιδηροδρομικός εξοπλισμός όσος σε όλον τον χώρο της ΕΕ.
<P>
Ο κ. Savary πρότεινε στην τροπολογία που αφορά το άρθρο 5, παρ. 5, να δίνουμε ιδιαίτερη προσοχή κατά την εξέταση των ειδικών περιπτώσεων στον εξοπλισμό των τρίτων χωρών. Αυτή είναι μια καλή πρόταση, όμως όσον αφορά τη Φινλανδία η λύση αποτελεί ημίμετρο. Θα οδηγήσει σε άσκοπη και κοπιώδη έρευνα των ρωσικών βαγονιών και σε τεράστια γραφειοκρατία. Ούτε υπάρχει διαβεβαίωση ότι θα θεωρούνται πάντα τα ρωσικά βαγόνια ειδικές περιπτώσεις. Για τον λόγο αυτό καταθέσαμε την τροπολογία που αφορά το άρθρο 7, η οποία αποσκοπεί πολύ απλά στο να μπορούμε να χρησιμοποιούμε τα φορτηγά βαγόνια τρίτης χώρας, όταν αυτά δεν υπερβαίνουν τα σύνορα μεταξύ δύο κρατών μελών. Αυτό αποτελεί προσθήκη στην τροπολογία 35, σημείο στ, της επιτροπής. Η υλοποίηση της πρότασης αυτής θα κατοχυρώσει τη συνέχιση της σιδηροδρομικής συγκοινωνίας στη Φινλανδία χωρίς καμιά έντονη μείωση.

<SPEAKER ID=253 LANGUAGE="NL" NAME="Bouwman">
Κύριε Πρόεδρε, κυρία Επίτροπε Περιβάλλοντος, χαίρομαι που είστε παρούσα στη σημερινή συνεδρίαση γιατί έτσι μπορούμε να συζητήσουμε μαζί σας. Συζητούμε σήμερα προφανώς για ένα αντικείμενο εξόχως τεχνικό, τη διαλειτουργικότητα τόσο των συμβατικών σιδηροδρόμων όσο και των σιδηροδρόμων μεγάλης ταχύτητας. Αυτό μας δίνει την ευκαιρία να κάνουμε διάφορες παρατηρήσεις σχετικά με τις περιβαλλοντικές πλευρές της προτάσεως. Γινόμαστε πραγματικά σήμερα μάρτυρες μιας από τις πολλές ιστορικές στιγμές κατά την οποία γίνεται δεκτό ένα από τα αιτήματα που έχει θέσει εδώ και πολλά χρόνια ο τομέας και όλοι όσοι ενδιαφέρονται πραγματικά για τους σιδηροδρόμους, δηλαδή να υπάρξει μια εναρμόνιση σε τεχνικό επίπεδο και συγχρόνως εναρμόνιση στον τομέα των διεθνών σιδηροδρόμων, στην οργάνωση της εργασίας, στους μηχανοδηγούς που οδηγούν τις αμαξοστοιχίες πέρα από τα όρια της πατρίδας τους, κ.λπ.. Αυτό σημαίνει και έναν εντελώς διαφορετικό ρόλο των συνδικαλιστικών οργανώσεων στα πλαίσια αυτών των προσπαθειών.
<P>
Με δύο λόγια, έχει πραγματοποιηθεί ήδη σημαντικό έργο, αλλά απομένουν ακόμα πολλά να γίνουν για να ευοδωθούν αυτές οι προσπάθειες. Ιδιαίτερα όσον αφορά τις γραμμές μεγάλης ταχύτητας και τις τεχνικές προδιαγραφές, συμφωνώ με τον κ. Savary, η έκθεση του οποίου είναι εξαιρετική, ότι αποτελεί σκάνδαλο το γεγονός ότι σήμερα, τρία, σχεδόν τέσσερα χρόνια μετά τη θέση σε ισχύ της προηγούμενης οδηγίας σχετικά με τη διαλειτουργικότητα των γραμμών μεγάλης ταχύτητας, εξακολουθεί να μην υπάρχει καμία τεχνική προδιαγραφή για τη διαλειτουργικότητα. Το γεγονός αυτό μας κάνει να ανησυχούμε έντονα για το αν θα επιτύχουν ποτέ οι προσπάθειες που καταβάλλονται προς την κατεύθυνση αυτή.
<P>
Το ζητούμενο είναι να τολμήσουμε να καταβάλουμε μια προσπάθεια αντιμετώπισης των προβλημάτων των σιδηροδρόμων ούτως ώστε όχι μόνο να μειωθεί η κυκλοφοριακή συμφόρηση, αλλά κυρίως να ωφεληθεί το περιβάλλον και συγχρόνως να λάβουμε μέτρα υπέρ της ασφάλειας και διαφόρων άλλων τομέων. Θα πρέπει να πούμε, όπως ήδη έχω αναφέρει επανειλημμένα μιλώντας από άλλα βήματα στο παρελθόν, ότι ο σιδηρόδρομος χάνει αργά αλλά σταθερά τα περιβαλλοντικά του πλεονεκτήματα, και αυτό όχι τόσο διότι δεν αναλαμβάνει ο ίδιος ο κλάδος πρωτοβουλίες προς την κατεύθυνση αυτή, αλλά κυρίως διότι η Ευρωπαϊκή Ένωση δεν ορίζει συγκεκριμένες προδιαγραφές, π.χ. σχετικά με τη χρήση των ντιζελοκίνητων ή ηλεκτροκίνητων αυτοκινηταμαξών, το σύστημα ηλεκτροδότησης που πρέπει να χρησιμοποιείται κ.λπ..
<P>
Ζητούμε, και γι' αυτό χαιρόμαστε ιδιαίτερα για τους δύο τύπους ταχυτήτων για τις τεχνικές προδιαγραφές, να περιληφθούν οπωσδήποτε η χρήση της ενέργειας και η ατμοσφαιρική μόλυνση στις τεχνικές προδιαγραφές και να εξεταστούν ιδιαίτερα λεπτομερώς τα ζητήματα αυτά.
<P>
Το δεύτερο σημαντικό ζήτημα αφορά φυσικά την κοινωνική διάσταση. Ήδη αναφέρθηκε το ζήτημα αυτό πριν από λίγο. Πιστεύω ότι θα ήταν λάθος να περιοριστούμε απλώς σε ζητήματα όπως οι δύσκολες συνθήκες εργασίας. Παραπέμπουμε στον κοινωνικό διάλογο, ωστόσο θα πρέπει να κάνουμε ακόμη ένα βήμα, διότι το ζήτημα αφορά ολόκληρη την οργάνωση της εργασίας στους σιδηροδρόμους. Σας καλώ να εξετάσετε τις χρήσιμες εμπειρίες που απέκτησαν διάφορες χώρες με την αλλαγή της οργάνωσης εργασίας στους σιδηροδρόμους, προκειμένου να υπάρξουν αποτελεσματικοί σιδηρόδρομοι, και προτείνω τη δημιουργία προγραμμάτων ανταλλαγών έτσι, ώστε να μπορέσουν να αξιοποιηθούν οι εμπειρίες αυτές και σε εκείνες τις χώρες οι οποίες δημιουργούσαν και δημιουργούν προβλήματα για διάφορα στοιχεία στον όλο φάκελο των σιδηροδρόμων, όπως η ελευθέρωση ή το δίκαιο σύστημα τιμολόγησης.

<SPEAKER ID=254 LANGUAGE="NL" NAME="Meijer">
Κύριε Πρόεδρε, παρά την ευρωπαϊκή ολοκλήρωση δεν βλέπουμε να υπάρχει καμία εναρμόνιση στους σιδηροδρόμους. Οι διεθνείς ρυθμίσεις για τις υπηρεσίες σιδηροδρόμων είναι πολύ δύσκολο να γίνονται γνωστές στους ενδιαφερομένους, ενώ ακόμη και σήμερα αναγκάζεται κανείς να αγοράζει το εισιτήριο για μακρινούς προορισμούς έξω από τη χώρα αναχώρησης. Σχετικά πρόσφατα ακόμα μπορούσε κανείς να ταξιδέψει κατευθείαν με την επιβατική αμαξοστοιχία από την Κολωνία στην Αθήνα, από το Παρίσι στη Λισαβόνα ή από το Αμστερνταμ στην Κοπεγχάγη. Σήμερα αυτό δεν είναι πια δυνατό.
<P>
Σήμερα ο κόσμος ανακαλύπτει εκ νέου τους σιδηροδρόμους. Ευτυχώς έχει περάσει ο καιρός που ο κόσμος θεωρούσε τους σιδηροδρόμους πεπαλαιωμένο κληροδότημα του 19ου αιώνα που εύκολα θα μπορούσε να παραμεληθεί ή και να καταργηθεί. Σχεδόν όλοι συνειδητοποιούν σήμερα ότι οι σιδηρόδρομοι θα πρέπει και πάλι να παίξουν έναν σημαντικό ρόλο στις ευρωπαϊκές μεταφορές προσώπων και αγαθών σε μεγάλες αποστάσεις. Αυτό δεν χρειάζεται μόνο προκειμένου να αντιμετωπιστούν οι αυξανόμενες ανάγκες μεταφοράς, αλλά κυρίως προκειμένου να αντιμετωπιστεί η τόσο επικίνδυνη για το περιβάλλον εισβολή του αυτοκινήτου και του αεροπλάνου.
<P>
Οι συνταγές για τον εκσυγχρονισμό των σιδηροδρόμων είναι πολλές και διάφορες. Πριν από μερικά χρόνια ήταν της μόδας να εκσυγχρονίζονται τα πάντα, κάτι που συνεισέφερε στην αύξηση της χρήσης των αυτοκινήτων και των αεροπλάνων. Πίστευαν τότε ότι τα πάντα έπρεπε να γίνουν φτηνά και ελαστικά, ούτως ώστε ο ανταγωνισμός στις τιμές να αποβεί λιγότερο εις βάρος του σιδηροδρόμου. Ορισμένοι εξακολουθούν να υποστηρίζουν την καθολική ιδιωτικοποίηση και ελευθέρωση, τον περιορισμό του ρόλου των συνδικάτων και την αύξηση των ωρών εργασίας του προσωπικού των σιδηροδρόμων με παράλληλη μείωση του μισθού τους. Η Ομάδα της Ευρωπαϊκής Ενωμένης Αριστεράς θεωρεί τέτοια φάρμακα χειρότερα από την αρρώστια που αποσκοπούν να θεραπεύσουν. Αποτέλεσμά τους θα ήταν μια περαιτέρω παρακμή των σιδηροδρόμων και επιδείνωση των παρεχόμενων υπηρεσιών, ενώ θα ανάγκαζε το προσωπικό τους να απεργεί όλο και συχνότερα για λόγους αυτοάμυνας.
<P>
Οι πραγματικές λύσεις θα πρέπει να αναζητηθούν σε μια εντελώς διαφορετική κατεύθυνση. Κατ' αρχάς απαιτείται βελτίωση της συνεργασίας μεταξύ των εθνικών σιδηροδρομικών οργανισμών που υπάρχουν σήμερα κατά την εκμετάλλευση των ταχύτερων διασυνοριακών διαδρομών.
<P>
Στο συμβατικό σιδηροδρομικό σύστημα οι συνδέσεις Βρυξελλών-Αμστερνταμ, Αμβούργου-Κοπεγχάγης και Δουβλίνου-Μπέλφαστ αποτελούν καλά παραδείγματα προς την κατεύθυνση αυτή. Οι επιβάτες ούτε καν συνειδητοποιούν ότι υπεύθυνες για την σύνδεση είναι δύο διαφορετικές εταιρείες. Κάτι τέτοιο θα μπορούσε να γίνει και με την προέκταση των γαλλικών γραμμών μεγάλης ταχύτητας στην Αγγλία, στο Βέλγιο, στις Κάτω Χώρες και στη Γερμανία, οι οποίες σήμερα λειτουργούν με τις ονομασίες "Eurostar" και "Thalys".
<P>
Μια προϋπόθεση προκειμένου οι προσπάθειες αυτές να καρποφορήσουν είναι να μην παρεμβάλλονται διαρκώς κάθε λογής νέες εμπορικές εταιρείες οι οποίες εκμεταλλεύονται ορισμένες διαδρομές, κάτι που θα είχε ως αποτέλεσμα κακή σύνδεση των γραμμών και αποκλίνουσες τιμές των σιδηροδρομικών εισιτηρίων. Επιπλέον, ένα τέτοιο δίκτυο μεγάλης ταχύτητας δεν θα πρέπει να χρηματοδοτείται μέσω της μείωσης των παρεχόμενων υπηρεσιών στις μικρές αποστάσεις στα διάφορα κράτη μέλη, διότι πολλοί αγανακτούν και με το δίκιο τους για τα τεράστια ποσά που διατίθενται για τις συνδέσεις στις γραμμές μεγάλης ταχύτητας υπέρ μιας μικρής προνομιούχου μειονότητας.
<P>
Εάν ο μέσος επιβάτης του τρένου στο εσωτερικό μιας χώρας θα πρέπει να πληρώνει όλο και περισσότερο για όλο και λιγότερες υπηρεσίες, την ίδια στιγμή που οι σιδηρόδρομοι δεν θα μπορούν να συνεισφέρουν στην αντιμετώπιση των περιβαλλοντικών προβλημάτων που προξενούν τα αυτοκίνητα και τα αεροπλάνα, θα υπάρξουν όλο και περισσότερες αντιδράσεις κατά της κατασκευής νέων σιδηροδρομικών γραμμών μεγάλης ταχύτητας.
<P>
Φυσικά, θα πρέπει να υπάρχει καλύτερος συντονισμός και στις εφαρμοζόμενες τεχνικές με μια κοινή τάση στο δίκτυο, κοινά υλικά, λιγότερες περιπτώσεις κατά τις οποίες οι επιβάτες θα αναγκάζονται να αλλάζουν τρένα στα σύνορα, καθώς και κοινές προδιαγραφές ασφαλείας. Η ιδιωτικοποίηση και η κατάτμηση όπως έγινε στην Αγγλία δεν προσφέρουν καμία εγγύηση ότι θα υπάρξουν περισσότερες βελτιώσεις στο σύστημα από ό,τι εάν διατηρηθούν οι σημερινές κρατικές επιχειρήσεις.
<P>
Οι θέσεις απασχόλησης του ενός εκατομμυρίου εργαζομένων στους ευρωπαϊκούς σιδηροδρόμους θα πρέπει να προστατευθούν. Είναι οι άνθρωποι οι οποίοι παρέχουν χρήσιμες υπηρεσίες σε όλους εμάς. Οι άνθρωποι αυτοί δεν θα πρέπει να καταστούν τα θύματα της πολιτικής μας για τους σιδηροδρόμους, όπως δυστυχώς ζήτησαν μέχρι τώρα ορισμένοι από τους υπέρμαχους της εμπορικής προσέγγισης.
<P>
Η Ομάδα μου επιμένει στα δικαιώματα των συνδικάτων, στη συμμετοχή τους στη λήψη των αποφάσεων, στην εξασφάλιση καλών συνθηκών εργασίας και στη μείωση του φόρτου εργασίας. Ευτυχώς, ο εισηγητής δεν υποχωρεί στις πιέσεις που ασκούνται προκειμένου να θεωρηθεί το προσωπικό των σιδηροδρόμων απλώς και μόνο παράγοντας κόστους. Χαίρομαι που οι προτάσεις του κ. Savary μπορούν να μας βοηθήσουν να λάβουμε τις σωστές αποφάσεις.

<SPEAKER ID=255 LANGUAGE="NL" NAME="Van Dam">
Κύριε Πρόεδρε, οι εκθέσεις του συναδέλφου Savary θέτουν επί τάπητος ένα σημαντικό ζήτημα για τους ευρωπαϊκούς σιδηροδρόμους. Δεδομένης της ανησυχητικής θέσης στην οποία έχουν περιπέσει αυτοί στα περισσότερα κράτη μέλη, χρειάζεται να ληφθούν άμεσα μέτρα. Είναι εξαιρετικά σημαντικό να μειωθούν ουσιαστικά τα εμπόδια στη διεθνή κυκλοφορία εξαιτίας της ασυμβατότητας μεταξύ των διαφόρων υλικών και δικτύων που χρησιμοποιούνται.
<P>
Η εναρμόνιση των υλικών δικτύων στους συμβατικούς σιδηροδρόμους αποτελεί ένα βήμα προς τη σωστή κατεύθυνση και αξίζει να υποστηριχθεί. Κανείς δεν αρνείται τη σημασία της. Παρ' όλα αυτά, θεωρώ ότι μεγάλο τμήμα της εκθέσεως είναι περιττό. Οι περισσότερες από τις προτάσεις που περιλαμβάνει έχουν ήδη περιληφθεί κατά τον άλφα ή βήτα τρόπο στο κείμενο της οδηγίας. Δεν χρειάζεται να επαναλαμβάνονται οι προτάσεις αυτές. Επιπλέον, συζητούμε σήμερα εδώ για μια οδηγία. Δεν έχει νόημα να περιλάβει αυτή εξαιρετικά λεπτομερείς και συγκεκριμένες περιπτώσεις. Η οδηγία αυτή έχει εξαιρετικά τεχνικό χαρακτήρα και αποσκοπεί ιδιαίτερα στη διευκόλυνση της χρήσης κάθε λογής τρένων σε διάφορα είδη δικτύων. Γι' αυτό, παρατηρήσεις σχετικά με το προσωπικό πιστεύω ότι είναι σε μεγάλο βαθμό περιττές τη στιγμή αυτή. Χρειάζεται μόνο να περιληφθούν κανονισμοί σχετικά με τα προσόντα του προσωπικού το οποίο παρέχει υπηρεσίες σε διασυνοριακό επίπεδο. Ο περιορισμός της ελευθερίας των επιχειρήσεων δεν θα πρέπει να είναι μεγαλύτερος από ό,τι χρειάζεται.
<P>
Με δυο λόγια, κύριε Πρόεδρε, υποστηρίζω την κεντρική ιδέα των εκθέσεων, παρ' όλο που ορισμένα από τα στοιχεία που προτείνονται πιστεύουμε ότι δεν θα έπρεπε να είχαν περιληφθεί.

<SPEAKER ID=256 NAME="Jarzembowski">
Κύριε Πρόεδρε, κυρία Επίτροπε, καλησπέρα! Είναι ασυνήθιστο, γνωρίζετε όμως ότι σας εκτιμώ προσωπικά και γι' αυτό χαίρομαι που σας βλέπω απόψε εδώ.
<P>
Η διαλειτουργικότητα είναι ζήτημα αρχής και ουσιαστικά, αν το δούμε συγκεκριμένα, ήρθε η ώρα να πούμε πως η Ευρωπαϊκή Ένωση τα τελευταία χρόνια σημείωσε αποτυχία. Δεν προχωρήσαμε καθόλου στο θέμα της διαλειτουργικότητας. Θεωρώ πολύ σημαντικό να ανακοινώσουμε άλλη μια φορά στο Συμβούλιο, όπου τα πάντα καταγράφονται επιμελώς, ότι 40 χρόνια μετά τη δημιουργία της ευρωπαϊκής κοινής αγοράς δεν έχουμε προχωρήσει στον τομέα των σιδηροδρόμων. Ελπίζω ότι, αν καταφέρουμε να εγκρίνουν και η Επιτροπή και το Συμβούλιο αυτή την έκθεση του κ. Savary - για την οποία θέλω να τον ευχαριστήσω και πάλι, καθώς και τη συνάδελφό μου κ. Jeggle που ήταν σκιώδης εισηγήτρια - αυτό θα οδηγήσει σε μια πολύ καλή κατάσταση στο μέλλον. Ελπίζω ότι το Συμβούλιο θα δεχθεί επίσης όσα προτείνουμε στις τροπολογίες μας. Καταβάλαμε μεγάλη προσπάθεια και ο συνάδελφος Savary υπέβαλε ακόμη και στην Ολομέλεια πολλές τροπολογίες, τις οποίες υποστηρίζουμε, με σκοπό να εκπονήσει μια έκθεση που θα μπορεί να εγκριθεί από το Συμβούλιο, προκειμένου να αποφευχθεί βασικά μια διαδικασία συνδιαλλαγής, μια δεύτερη ανάγνωση. Ελπίζω ότι το Συμβούλιο θα το κάνει αυτό και απευθύνω έκκληση στην υπευθυνότητά του. Αφού πέρασαν χρόνια χωρίς να προχωρήσουμε ως προς τη διαλειτουργικότητα, το Συμβούλιο θα πρέπει τώρα να αποδεχθεί όσα θα ψηφίσουμε αύριο, ώστε να προχωρήσει η υπόθεση αυτή και να μη χρειαστούμε δεύτερη ανάγνωση και διαδικασία συνδιαλλαγής.
<P>
Φυσικά, η δυσκολία που πρέπει να αναγνωρίσουμε είναι ότι η εσωτερική αγορά μπορεί να λειτουργήσει μόνον αν έχουμε σταθερά ενιαία συστήματα και πρέπει να προσπαθήσουμε να προχωρήσουμε πραγματικά εδώ. Απευθύνω επίσης έκκληση στην ευρωπαϊκή βιομηχανία να σταματήσει αυτό που έκανε τα τελευταία χρόνια. Στο διάστημα αυτό σκόπιμα δεν κατασκεύαζε υλικό που να μπορεί να χρησιμοποιηθεί σε άλλες χώρες, με σκοπό να απομονώσει τις εθνικές αγορές της. Ο καθένας διαχώριζε την αγορά του. Γι' αυτό έχουμε αυτή την κατακερματισμένη αγορά των ευρωπαϊκών σιδηροδρόμων, γεγονός απαράδεκτο.
<P>
Επιτρέψτε μου μια τελευταία παρατήρηση. Ο συνάδελφος Swoboda, που θα λάβει στη συνέχεια τον λόγο, και εγώ θα μιλήσουμε προσεχώς στο Σώμα για το πακέτο των σιδηροδρόμων. Ανοίγουμε τις αγορές, όμως για να γίνει αυτό χρειάζεται η διαλειτουργικότητα. Είναι οι δύο όψεις ενός συμπλέγματος, και επομένως ελπίζω ότι το Συμβούλιο είναι πράγματι αρκετά συνετό και έξυπνο ώστε να εγκρίνει τις τροπολογίες που προφανώς θα κάνουμε δεκτές αύριο με μεγάλη πλειοψηφία.

<SPEAKER ID=257 NAME="Swoboda">
Κύριε Πρόεδρε, αξιότιμη κυρία Επίτροπε, αγαπητοί συνάδελφοι, το ουσιαστικό είναι πως δημιουργούμε ένα σύστημα ευρωπαϊκών σιδηροδρόμων, έστω και με μεγάλη καθυστέρηση. Ο συνάδελφος Jarzembowski και εγώ σκεφτόμαστε πια σε τέτοιον βαθμό με τον ίδιο τρόπο ώστε θέλω να αρχίσω βασικά από εκεί όπου σταμάτησε εκείνος. Σε μερικές εβδομάδες θα προτείνουμε στη δεύτερη ανάγνωση στο Κοινοβούλιο με μεγάλη ομοφωνία - υπάρχουν ακόμη λίγες διαφωνίες - τη μορφή που πρέπει να έχουν οι όροι πλαίσιο και οι κανόνες λειτουργίας της οικονομίας της αγοράς προκειμένου να δημιουργήσουμε ένα σύστημα ευρωπαϊκών σιδηροδρόμων.
<P>
Όπως ήδη είπε ο προηγούμενος ομιλητής, όλα αυτά δεν αρκούν για τη δημιουργία ενός συστήματος ευρωπαϊκών σιδηροδρόμων, αν δεν υπάρξει μια κάποια διαλειτουργικότητα και από την τεχνική και από την κοινωνική πλευρά. Είναι παράλογο που όλες οι ιδιωτικές επιχειρήσεις, ακόμη και οι σχετικά μικρές, σκέφτονται σήμερα ευρωπαϊκά, αλλά αυτό δεν το έχουμε ακόμη επιτύχει ως προς τους σιδηροδρόμους. Προσπαθούμε τώρα με πολύ κόπο να εισαγάγουμε και εκεί έναν ευρωπαϊκό τρόπο σκέψης. Επίσης, ισχύει η παραπομπή στο θέμα της βιομηχανίας. Μονίμως κοιτάζουμε με θαυμασμό την Αμερική, τις ΗΠΑ, παρατηρώντας πώς εκεί η βιομηχανία, η οικονομία της αγοράς φυσικά, προωθείται και από το κράτος. Όμως, όταν πρόκειται για αμερικανικές επιχειρήσεις τα πράγματα είναι εντελώς διαφορετικά. Εμείς στην Ευρώπη μόλις και μετά βίας καταφέρνουμε να συμφωνήσουμε για μια κοινή ευρωπαϊκή αγορά.
<P>
Πώς λοιπόν να χρησιμοποιούνται ευρωπαϊκά προϊόντα ανά τον κόσμο αν εμείς στην Ευρώπη δεν καταφέρνουμε καν να συμφωνήσουμε σχετικά με ορισμένες τεχνικές προϋποθέσεις και με τη διαλειτουργικότητα; Με αυτό το πνεύμα θέλω να προσφέρω στον εισηγητή Savary την πλήρη υποστήριξή μου και να τον συγχαρώ για τις εξαίρετες εκθέσεις του.
<P>
Ειπώθηκε ήδη ότι το θέμα είναι η τεχνική διαλειτουργικότητα. Εδώ καλείται να συνεργαστεί η βιομηχανία, αλλά φυσικά οι αναθέτοντες, δηλαδή οι ευρωπαϊκές σιδηροδρομικές επιχειρήσεις, πρέπει επίσης να συμβάλουν ώστε η βιομηχανία ουσιαστικά να αναγκαστεί να συνεργαστεί. Το ίδιο ισχύει - και στο σημείο αυτό διαφοροποιούμαι από ορισμένους προηγούμενους ομιλητές - για την κοινωνική συγκρισιμότητα και σύγκλιση. Αυτό φυσικά δεν σημαίνει ότι όλα θα εξισωθούν απόλυτα, γιατί το ζητούμενο δεν είναι η εκμετάλλευση των μεν από τους δε, αλλά να εξετάσουμε από κοινού πώς θα δημιουργήσουμε ένα σύστημα ευρωπαϊκών σιδηροδρόμων.
<P>
Ασφαλώς, πρόκειται και για την ασφάλεια. Το μεγάλο πλεονέκτημα των σιδηροδρόμων είναι άλλωστε η ασφάλεια και ο φιλικός προς το περιβάλλον χαρακτήρας τους. Όσο λυπηρό είναι ότι δεν μπορεί να είναι παρούσα η αρμόδια για θέματα μεταφορών Επίτροπος, τόσο καλό είναι ότι παρευρίσκεται η αρμόδια για θέματα περιβάλλοντος Επίτροπος, γιατί οι μεταφορές, ιδίως οι σιδηροδρομικές, προσανατολίζονται προς έναν σκοπό και δεν συνιστούν οι ίδιες αυτοσκοπό παρά οφείλουν επίσης να βελτιώσουν την κατάσταση του περιβάλλοντος στις χώρες μας.
<P>
Είναι επίσης πολύ σημαντικό αυτό που υπογραμμίζει ο κ. Savary, ότι δηλαδή πρέπει να διασφαλιστεί παντού στο πλαίσιο της διεύρυνσης πως ένα ευρωπαϊκό σιδηροδρομικό σύστημα δεν θα σταματά στα σημερινά σύνορα της Ευρωπαϊκής Ένωσης αλλά θα εκτείνεται σε ολόκληρη την Ευρώπη, ώστε να συμβάλει πραγματικά σε καλύτερο περιβάλλον και μεγαλύτερη ασφάλεια στις μεταφορές σε πανευρωπαϊκό επίπεδο.

<SPEAKER ID=258 NAME="Isler Bιguin">
FR) Κύριε Πρόεδρε, κυρία Επίτροπε, αγαπητοί συνάδελφοι, από τις εκθέσεις αυτές είναι ολοφάνερο ότι μάταια υψώνουμε το λάβαρο της μετατόπισης του βάρους από τις οδικές προς τις σιδηροδρομικές μεταφορές. Αν δεν ακολουθήσει η τεχνική πλευρά, οι απαιτήσεις μας προφανώς θα παραμείνουν κενό γράμμα.
<P>
Αυτό που πράγματι διαπιστώνουμε σήμερα είναι ότι ο σιδηρόδρομος στην Ευρώπη δεν είναι στο ύψος των προσδοκιών της, και θα συμπλήρωνα πως υπολείπεται σημαντικά των δικών μας προσδοκιών. Πράγματι, σε πολλές ευρωπαϊκές πολιτικές τονίζουμε την ανάγκη μετατόπισης της μεταφοράς επιβατών, αλλά κυρίως των εμπορευματικών μεταφορών, από τις οδικές προς τις σιδηροδρομικές μεταφορές, προκειμένου να τηρήσουμε αφενός τις διεθνείς μας δεσμεύσεις, αλλά και για να μειώσουμε αφετέρου τις εκπομπές αερίων που συντελούν στο φαινόμενο του θερμοκηπίου, να περιορίσουμε τις περιβαλλοντικές οχλήσεις γενικά, να αποσυμφορήσουμε την οδική κυκλοφορία και να μειώσουμε το κοινωνικό κόστος των οδικών μεταφορών, το οποίο πληρώνει έμμεσα η τοπική αυτοδιοίκηση.
<P>
Για όλους αυτούς τους λόγους, οι οποίοι άλλωστε δεν είναι καινούργιοι, η Ευρωπαϊκή Ένωση πρέπει να επιτρέψει την αντιμετώπιση αυτής της πρόκλησης. Δεν μπορούμε παρά να μην διαπιστώσουμε, σε σχέση με τις εκθέσεις για τη διαλειτουργικότητα, ότι το τρένο δεν θεωρείτο το μεταφορικό μέσο του μέλλοντος που πρόκειται να επιλύσει ορισμένα προβλήματα, και ιδιαίτερα τα προβλήματα που έχουν σχέση με το περιβάλλον. Ο σιδηρόδρομος ήταν παραγνωρισμένος στα πλαίσια της πολιτικής μεταφορών στην Ευρωπαϊκή Ένωση.
<P>
Απόδειξη αποτελούν οι σημαντικές ενισχύσεις οι οποίες, στα πλαίσια των διαρθρωτικών ταμείων, των διευρωπαϊκών δικτύων, του Ταμείου Συνοχής, χορηγήθηκαν στους δρόμους και τους αυτοκινητοδρόμους, που ήταν για πάρα πολύ καιρό οι ευνοούμενοι. Σπάνια ετίθετο θέμα ενίσχυσης των συμβατικών σιδηροδρομικών συστημάτων, προκειμένου να εκσυγχρονιστούν και να είναι σε θέση να ανταγωνιστούν, ιδίως τις μεταφορές με βαρέα φορτηγά οχήματα. Τα αριθμητικά στοιχεία, που είναι άλλωστε πτωτικά, για τις σιδηροδρομικές μεταφορές, ιδίως για τις εμπορευματικές μεταφορές, μαρτυρούν την έλλειψη επενδύσεων σε αυτό το επίπεδο. Ο σιδηρόδρομος ήταν ο μεγάλος ξεχασμένος σε αυτόν τον αγώνα ταχύτητας για την ανάπτυξη των υποδομών.
<P>
Ευτυχώς, καθοριστικές μελέτες επιτρέπουν σήμερα να δικαιολογηθεί ο κατεπείγον χαρακτήρας και η ορθότητα της επένδυσης στον σιδηρόδρομο. Υπενθυμίζουμε εξάλλου ότι είναι απαραίτητο το Ευρωπαϊκό Κοινοβούλιο να ενσωματώσει τα επαγγελματικά προσόντα και τις συνθήκες υγείας και ασφάλειας του προσωπικού στην οδηγία αυτή. Πολλοί από εμάς πράγματι έχουμε ακόμα στη μνήμη μας τις συνθήκες με τις οποίες γινόταν επί σειρά ετών η μεταφορά ραδιενεργών αποβλήτων μεταξύ Γερμανίας και Γαλλίας. Λόγω έλλειψης γνώσεων και ενημέρωσης για τη ραδιενέργεια, ορισμένα μέλη του προσωπικού στο σταθμό διακλάδωσης και διαχωρισμού συρμών του Woippy, στη Λωραίνη, πλησίαζαν τον χειμώνα τα βαγόνια που ήταν ζεστά και τα ξαναζέσταιναν. Όσο για τη μεταφορά των συσκευασιών που περιέχουν χημικά προϊόντα και η οποία θα θέλαμε να γίνεται σιδηροδρομικώς, απαιτείται και εδώ η πλέον κατάλληλη εκπαίδευση, τόσο για την εγγύηση της ασφάλειας γενικά όσο και για την αποφυγή έκθεσης και χειρισμών επικίνδυνων για την υγεία των εργαζομένων που πρόκειται να έλθουν σε επαφή με αυτά.
<P>
Σε γενικές γραμμές λοιπόν εκτιμούμε ότι πρόκειται για ένα πλήρως ισορροπημένο κείμενο, και θέλουμε επίσης να συγχαρούμε τον εισηγητή, καταθέσαμε όμως ορισμένες τροπολογίες για να βελτιωθεί περισσότερο. Αφορούν τη λήψη υπόψη του κοινωνικού διαλόγου τον οποίο θεωρούμε αναγκαίο. Σας ζητώ να υποστηρίξετε τις τροπολογίες που τείνουν σε αυτή την κατεύθυνση.

<SPEAKER ID=259 NAME="Markov">
Κύριε Πρόεδρε, κυρία Επίτροπε, αξιότιμοι παρευρισκόμενοι, η έκθεση του συναδέλφου Savary είναι εξαίρετη και του αξίζουν οι ευχαριστίες και η εκτίμησή μας. Θα επικεντρωθώ στη συνέχεια σε τρεις ιδίως πτυχές, ενώ λυπάμαι που η κυρία Jeggle και ο κύριος van Dam υποστηρίζουν σε δύο από τις πτυχές αυτές ακριβώς την αντίθετη θέση.
<P>
Πρώτον, η ελευθέρωση των σιδηροδρομικών δικτύων των χωρών της ΕΕ και η δημιουργία μιας κοινής αγοράς σιδηροδρομικών υπηρεσιών θίγεται μέσα από την οπτική της θέσπισης δικαιωμάτων ελεύθερης πρόσβασης και διέλευσης για τις υποδομές των κρατών μελών αναφορικά με τις διασυνοριακές μεταφορές, ιδιαίτερα τις μεταφορές εμπορευμάτων. Εδώ βρίσκεται στο προσκήνιο η επεξεργασία τεχνικών προδιαγραφών για τη διαλειτουργικότητα. Κατά την άποψή μου, η προτεινόμενη διεύρυνση της έννοιας της διαλειτουργικότητας ώστε να συμπεριλάβει τα θέματα της επαγγελματικής εξειδίκευσης του προσωπικού και της διασφάλισης των απαιτήσεων για την ασφάλεια και την υγεία στον χώρο εργασίας είναι οπωσδήποτε απαραίτητη και αποτελεί ουσιαστική προϋπόθεση για την έγκριση της έκθεσης από την Ομάδα μου.
<P>
Τα εθνικά σιδηροδρομικά συστήματα των κρατών μελών διαθέτουν στις περισσότερες περιπτώσεις ευρύ φάσμα κανόνων για τις επονομαζόμενες κοινωνικές πτυχές, που δεν πρέπει να χαθούν με την ελευθέρωση σε ευρωπαϊκό επίπεδο και πρέπει να καθοριστούν με ενιαίο τρόπο στο υψηλότερο δυνατό επίπεδο. Στο σημείο αυτό θέλω να υπογραμμίσω το αίτημα να δοθούν περισσότερες αρμοδιότητες στους κοινωνικούς εταίρους, που ο ρόλος τους είναι απλώς συμβουλευτικός, και να παραχωρηθεί στους Ευρωπαίους κοινωνικούς εταίρους ισότιμο δικαίωμα λήψης απόφασης ανάλογο με εκείνο των πολυάριθμων εθνικών ρυθμίσεων.
<P>
Δεύτερον, παράλληλα με την έγκριση του ελάχιστου επιπέδου τεχνικής εναρμόνισης που προτείνεται στην έκθεση, την εκ των προτέρων ανάλυση κόστους-ωφέλειας και τον καθορισμό προτεραιοτήτων κατά τη θέσπιση ΤΠΔ, η Ομάδα μου δίνει ιδιαίτερη σημασία στη συμπερίληψη των κοινωνικών εταίρων, των συνδέσμων και οργανώσεων των επιβατών και χρηστών στη διαδικασία επεξεργασίας και ελέγχου των τεχνικών προδιαγραφών της διαλειτουργικότητας.
<P>
Τρίτον, υποστηρίζουμε επίσης την πρόταση να δοθεί από την αρχή στους εκπροσώπους των υποψήφιων για ένταξη χωρών της Κεντρικής και Ανατολικής Ευρώπης το δικαίωμα να συμμετέχουν στις συνεδριάσεις του οργάνου. Η πρόβλεψη για εξ αρχής δέσμευσή τους στη διαδικασία της συζήτησης και του καθορισμού των ΤΠΔ συνιστά απαραίτητη προϋπόθεση για την έγκαιρη προσέγγιση των τεχνικών προτύπων και προδιαγραφών των υποψηφίων για ένταξη χωρών προς το σημερινό επίπεδο ανάπτυξης της ΕΕ. Έτσι μπορούμε επίσης να φροντίσουμε προκαταβολικά για την ανάπτυξη της υποδομής των συγκεκριμένων χωρών, συμβάλλοντας φυσικά με τον τρόπο αυτό και στην ελαχιστοποίηση των δαπανών, που διαφορετικά θα αποτελούσαν μια επιπλέον επιβάρυνση για την ΕΕ.

<SPEAKER ID=260 LANGUAGE="FR" NAME="Esclopι">
Κύριε Πρόεδρε, κυρία Επίτροπε, αγαπητοί συνάδελφοι, η έκθεση Savary εντάσσεται στη λογική της βιώσιμης ανάπτυξης. Αποδίδουμε πρωταρχική σημασία στη διαλειτουργικότητα, και για τον λόγο αυτό υποστηρίζουμε την παρούσα έκθεση και συγχαίρουμε τον κ. Savary για τις ορθές παρατηρήσεις του. Με μια καλώς νοούμενη διαλειτουργικότητα θα πρέπει να ισορροπήσουμε εκ νέου τη σχέση οδικών - σιδηροδρομικών μεταφορών. Μακροπρόθεσμα, η αύξηση των μεταφορών με φορτηγά οχήματα θα δημιουργήσει τεράστια προβλήματα, όπως κυκλοφοριακή συμφόρηση, κατασκευή καινούργιων αξόνων, ασφάλεια και ρύπανση. Σε αυτή την περίπτωση η προσφυγή στους σιδηροδρόμους είναι απαραίτητη. Το πρόβλημα αυτό είναι ακόμα σημαντικότερο για τις χώρες σταυροδρόμια, όπως είναι η Γαλλία, όπου ο κορεσμός των οδικών δικτύων καθιστά ακόμα πιο αναγκαία την εφαρμογή αυτής της διαλειτουργικότητας. Το παράδειγμα των τρένων Thalys και Eurostar πρέπει να συνεχιστεί και να διευρυνθεί με τα τρένα μεγάλης ταχύτητας TGV-Est προς Γερμανία, Ανατολική Ευρώπη-Ατλαντικό προς Μαδρίτη και Λισαβόνα, και Νότια Μεσόγειο προς Βαρκελώνη.
<P>
Ως προς τα συμβατικά σιδηροδρομικά δίκτυα, είναι καιρός να επιβληθεί αυτή η διαλειτουργικότητα και να ενισχυθεί με τη χορήγηση σημαντικής ευρωπαϊκής βοήθειας, ώστε να μπορέσουν συγχρόνως τα κράτη μέλη να διατηρήσουν τα παραδοσιακά τους δίκτυα τοπικών συγκοινωνιών. Η διαλειτουργικότητα γίνεται ακόμα πιο απαραίτητη όταν ληφθεί υπόψη ότι οι σιδηροδρομικές μεταφορές είναι προσοδοφόρες στις μεγάλες αποστάσεις. Βέβαια θα πρέπει να περιοριστούν οι στάσεις στα σύνορα, οι αλλαγές υλικών, προσωπικού και ιδίως οι διακοπές φορτίου, ώστε να μην υποστεί πλήγμα η πιστότητα του χρόνου και της παρεχόμενης υπηρεσίας. Οι εναέριες εμπορευματικές μεταφορές δεν έχουν στάσεις στα σύνορα, και ευτυχώς. Ας προσαρμοστούμε λοιπόν. Δεν θα φεισθούμε δρακόντειων περιορισμών προκειμένου να αναπτυχθεί η ανταγωνιστικότητα των σιδηροδρόμων. Ιδίως στα νέα κατασκευαζόμενα δίκτυα η διαλειτουργικότητα πρέπει να επιβληθεί, ακόμα κι αν δεν έχουν ολοκληρωθεί οι ΤΠΔ. Δεν μπορούμε πια να επιτρέπουμε στους εαυτούς μας να καθυστερούμε την ουσιαστική εφαρμογή του μέτρου αυτού, που θα προσλάβει ακόμα μεγαλύτερη σπουδαιότητα με τη διεύρυνση της Κοινότητάς μας.

<SPEAKER ID=261 NAME="Χατζηδάκης">
Κύριε Πρόεδρε, κυρία Επίτροπε, πολλά έχουν λεχθεί στην σημερινή συζήτηση. Νομίζω ότι το πιο σημαντικό που πρέπει να κρατήσουμε είναι δυο νούμερα, τα οποία πραγματικά είναι τρομακτικά. Το πρώτο είναι ότι το 1970 ο σιδηρόδρομος είχε όσον αφορά την μεταφορά εμπορευμάτων το 20% της αγοράς και σήμερα έχει το 8,5%. Δεύτερο νούμερο είναι ότι η μέση ωριαία ταχύτητα του σιδηροδρόμου στην Ευρώπη είναι 16 χιλιόμετρα την ώρα. Και αυτά όλα εν έτει 2000!
<P>
Είναι ολοφάνερο, κύριε Πρόεδρε, ότι χρειάζεται μια άμεση πολιτική απάντηση εκ μέρους των 15 κρατών μελών της Ευρωπαϊκής Ένωσης. Και για να δοθεί η απάντηση αυτή, βεβαίως, το πρώτο που χρειάζεται είναι να κατανοήσουμε το πρόβλημα και να υπάρξει η αντίστοιχη πολιτική βούληση. Κατά την άποψή μου, και βεβαίως κατά την άποψη όλων όσοι εμίλησαν, χρειάζεται να γίνουν βήματα όσον αφορά την συμβατότητα των δικτύων, την διαλειτουργικότητα, γιατί έχουμε διαφορετικές τεχνικές προδιαγραφές, διαφορετικά πρότυπα, διαφορετικά συστήματα διαχείρισης. Και, βεβαίως, όλοι υποστηρίζουμε την έκθεση του κ. Savary, τον οποίο θα ήθελα ακόμη μια φορά να συγχαρώ για την δουλειά την οποία έκανε.
<P>
Αλλά δεν φτάνει μόνο να προχωρήσουμε στον τομέα της διαλειτουργικότητας. Χρειάζεται να δούμε ευρύτερα το πακέτο απελευθέρωσης των σιδηροδρόμων και να το συνδυάσουμε με την διαλειτουργικότητα και, στα πλαίσια αυτά, θα ήθελα να πω ότι οι αποφάσεις οι οποίες ελήφθησαν από το Συμβούλιο στο Ελσίνκι , είναι βεβαίως ικανοποιητικές αλλά δεν είναι αρκετές. Αν θέλει κανείς να προχωρήσει θα πρέπει να υιοθετήσει την άποψη του Ευρωπαϊκού Κοινοβουλίου όπως ήδη εκφράστηκε κατά την πρώτη ανάγνωση, διότι νομίζω αντιμετωπίζει πληρέστερα το πρόβλημα, το οποίο, όπως ήδη νομίζω είναι σαφές, είναι ιδιαίτερα οξύ. Και πρέπει όλοι να αντιληφθούμε ότι κοινή αγορά χωρίς ενιαίο δίκτυο μεταφορών είναι χίμαιρα. Αν θέλουμε λοιπόν να δούμε το πρόβλημα σφαιρικά, θα πρέπει να λάβουμε και να δώσουμε αντίστοιχες απαντήσεις.
<P>
Δύο επιμέρους θέματα θέλω να θέσω, κ. Πρόεδρε, που αφορούν την πατρίδα μου, την Ελλάδα, διότι η ιδιότητα του προέδρου της Επιτροπής Μεταφορών, βεβαίως, φαντάζομαι ότι δεν μου στερεί το δικαίωμα να αναφέρομαι σε τέτοιους είδους προβλήματα. Το πρώτο πρόβλημα είναι ότι η Ελλάδα δεν έχει διασυνοριακή σιδηροδρομική συγκοινωνία, κατά κύριο λόγο με χώρες μέλη. Αντιθέτως, έχει σημαντική διασυνοριακή σιδηροδρομική συγκοινωνία με τρίτες μη κοινοτικές χώρες, οι οποίες ωστόσο δεν δεσμεύονται από την κοινοτική νομοθεσία και οι οποίες συνεπώς ακολουθούν, και αναμφισβήτητα θα συνεχίσουν να ακολουθούν για κάποιο μικρότερο ή μεγαλύτερο ακόμη χρονικό διάστημα τα δικά τους εθνικά τεχνικά πρότυπα και συστήματα. Αυτό λοιπόν είναι σίγουρα ένα θέμα που χρειάζεται ειδική αναφορά και ρύθμιση έτσι ώστε η επιδιωκόμενη ευρωπαϊκή εναρμόνιση να μην αποβεί τελικά σε βάρος της διασυνοριακής σιδηροδρομικής επικοινωνίας χωρών όπως η Ελλάδα.
<P>
Ένα άλλο θέμα που θα ήθελα να θίξω, είναι αυτό της λήψης ειδικής πρόνοιας για ιδιαιτερότητες και διαφορετικότητες που προκύπτουν από την ιδιαίτερη γεωγραφική θέση, ταυτότητα και μορφολογία του εδάφους διαφόρων πάλι χωρών μελών, όπως είναι η Ελλάδα, το Ηνωμένο Βασίλειο, η Δανία, η Φινλανδία κτλ. των οποίων η φυσική απομόνωση ή ο νησιωτικός χαρακτήρας δημιουργεί ιδιαίτερα προβλήματα.

<SPEAKER ID=262 LANGUAGE="EN" NAME="Watts">
Κύριε Πρόεδρε, λυπάμαι και εγώ για την αποψινή απουσία της Επιτρόπου. Ίσως κόλλησε στο αεροδρόμιο των Βρυξελλών. Ενδεχομένως να έπρεπε να πάρει το τρένο.
<P>
Κατ' αρχάς χαιρετίζω την πρόταση της Επιτροπής σχετικά με την ολοκλήρωση της ευρωπαϊκής σύμβασης για ένα σιδηροδρομικό δίκτυο μεγάλης ταχύτητας. Ευχαριστώ τον εισηγητή για την υπομονή και την επιδεξιότητα που επέδειξε και πάνω απ' όλα για την αφοσίωσή του στην υπόθεση των ευρωπαϊκών σιδηροδρόμων. Θα ήθελα επίσης να ευχαριστήσω την πορτογαλική Προεδρία για τον επιδέξιο χειρισμό της στην περίπλοκη αυτή υπόθεση - ένα παράδειγμα ευρωπαϊκής συνεργασίας για την επίλυση κοινών προβλημάτων. Πιστεύω πως το πρόβλημα αυτό μπορεί να επιλυθεί ικανοποιητικά μόνο σε επίπεδο ΕΕ.
<P>
Ποιο είναι το πρόβλημα; Όπως ήδη ακούσαμε απόψε, το 1970 ο σιδηρόδρομος κατείχε το 21% της αγοράς των μεταφορών εμπορευμάτων, ενώ σήμερα κατέχει μόλις το 8,5%. Το 1970 ο σιδηρόδρομος κατείχε το 10% στις μεταφορές επιβατών, ενώ σήμερα κατέχει μόλις το 6%. Εάν συνεχιστεί αυτή η τάση, στο τέλος της δεκαετίας μόνο 4% των ταξιδιωτών θα μετακινούνται με τρένο και οι σιδηροδρομικές εμπορευματικές μεταφορές σχεδόν θα εξαφανιστούν. Το λυπηρό είναι πως ο σιδηρόδρομος έχασε έδαφος ακόμα και εκεί όπου κατείχε καλή θέση, όπως π.χ. στις εμπορευματικές μεταφορές μεγάλων αποστάσεων. Διακυβεύεται επομένως το ίδιο το μέλλον των σιδηροδρόμων μας μαζί με τις θέσεις εργασίας ενός εκατομμυρίου εργαζομένων στον κλάδο αυτό.
<P>
Μια βασική αιτία αυτής της παρακμής είναι πως, σε αντίθεση με τις αερομεταφορές και τις οδικές εμπορευματικές μεταφορές, στον τομέα των σιδηροδρόμων δεν υφίσταται ενιαία αγορά. Για 150 χρόνια η οργάνωση των σιδηροδρόμων πραγματοποιείται σύμφωνα με εθνικές λογικές. Ακόμα και με την ευκαιρία της ηλεκτροδότησης διασπάστηκε περαιτέρω ο τομέας των ευρωπαϊκών σιδηροδρόμων, καθώς λειτουργούν σήμερα πέντε διαφορετικά συστήματα. Πιο πρόσφατα εγκρίθηκε δε η χρήση 16 διαφορετικών και μη συμβατών ηλεκτρονικών συστημάτων σήμανσης. Όλα αυτά αυξάνουν το κόστος και μειώνουν την ανταγωνιστικότητα του σιδηροδρόμου. Οι υφιστάμενες διαφορές συνέβαλαν επίσης στον κατακερματισμό της αγοράς του σιδηροδρομικού εξοπλισμού.
<P>
Η πρόταση που εξετάζεται απόψε αποσκοπεί, μαζί με άλλες προτάσεις της Επιτροπής, στη δημιουργία μιας εσωτερικής αγοράς σιδηροδρομικών υπηρεσιών και θα συμβάλει στην επίτευξη εναρμόνισης των τεχνικών προτύπων εξοπλισμού και τροχαίου υλικού καθώς και στην ολοκλήρωση των εθνικών δικτύων για την προώθηση της διασυνοριακής κυκλοφορίας. Κατ' αυτόν τον τρόπο θα αυξηθεί η αποτελεσματικότητα, η αξιοπιστία και η ανταγωνιστικότητα των σιδηροδρόμων. Θα ενισχυθεί επίσης η βιομηχανία σιδηροδρομικού εξοπλισμού σε χώρες όπως η δική μου. Θα υπάρξει επίσης συμβολή, ώστε να επιτύχουμε τον σκοπό μας να στρέψουμε τις μεταφορές εμπορευμάτων από τους προβληματικούς λόγω ρύπανσης και συμφόρησης δρόμους στους ευρωπαϊκούς σιδηροδρόμους και να ενθαρρύνουμε την ανάπτυξη περισσότερων σιδηροδρομικών υπηρεσιών μεγάλης ταχύτητας προς αντικατάσταση των πτήσεων μικρών αποστάσεων. Η αναζωογόνηση των σιδηροδρόμων είναι αποφασιστικής σημασίας για το μέλλον του ευρωπαϊκού συστήματος μεταφορών, για το περιβάλλον και για την οικονομία μας. Γι' αυτόν τον λόγο η έκθεση του κ. Savary αξίζει την πλήρη υποστήριξή μας.

<SPEAKER ID=263 LANGUAGE="NL" NAME="Sterckx">
Κύριε Πρόεδρε, κυρία Επίτροπε, το ζήτημα που συζητούμε μου φέρνει στον νου τους ελέγχους της εναέριας κυκλοφορίας. Είναι καιρός τα κράτη μέλη να παραιτηθούν από την εθνική λογική που διέπει την προσέγγισή τους, διότι αυτή ακριβώς η προσέγγιση εμπόδισε μέχρι τώρα να καταστεί ο σιδηρόδρομος βιώσιμος και να διατηρήσει τους επιβάτες και τα εμπορεύματα που μετέφερε μέχρι πρότινος. Αντ' αυτού, ο σιδηρόδρομος σήμερα νοσεί.
<P>
Η εξαιρετική έκθεση του κ. Savary αποτελεί την πρώτη μιας ολόκληρης σειράς εκθέσεων που πρόκειται να συζητήσουμε σχετικά με τους σιδηρόδρομους και την ελευθέρωση του κλάδου. Πιστεύω ότι το ζήτημα αυτό είναι εξαιρετικά σημαντικό. Για τα τρένα δεν θα πρέπει να υπάρχουν σύνορα μέσα στη μεγάλη ευρωπαϊκή αγορά. Είναι εξαιρετικά σημαντικό να συνειδητοποιήσουμε την ανάγκη αυτή. Στη μεγάλη ευρωπαϊκή αγορά θα πρέπει να επικρατήσει η ελευθέρωση και ο ανταγωνισμός. Θεωρώ ότι κάτι τέτοιο θα αποτελέσει την καλύτερη λύση για τους πελάτες και για τις υπηρεσίες που παρέχονται. Εάν η καλύτερη λύση ήταν η συνεργασία των εθνικών οργανισμών σιδηροδρόμων, αυτό θα μπορούσε να είχε επιτευχθεί εδώ και πολύ καιρό και δεν θα είχαμε την άθλια κατάσταση που αντιμετωπίζουμε σήμερα, την παρακμή δηλαδή των σιδηροδρόμων.
<P>
Για μια χώρα όπως η δική μου, αν και το ίδιο μας είπαν και άλλοι συνάδελφοι που αναφέρθηκαν προηγουμένως στις χώρες τους, είναι φυσικά εξαιρετικά σημαντικό να υπάρξει μια ενιαία ευρωπαϊκή αγορά στην οποία να ισχύουν οι ίδιες τεχνικές προδιαγραφές, να υπάρχει δηλαδή η διαλειτουργικότητα, όπως τόσο ωραία αποκαλείται. Διότι μια μικρή χώρα είναι ιδιαίτερα ευαίσθητη σε αυτόν τον τομέα, και ακόμη περισσότερο εάν αποτελεί έναν σημαντικό κόμβο όπως συμβαίνει με τη χώρα μου. Χρειάζεται να αναλάβουμε δράση το ταχύτερο δυνατό και να εξετάσουμε το ζήτημα όσο το δυνατόν πιο ενδελεχώς.
<P>
Ένα ακανθώδες ζήτημα αφορούσε το προσωπικό. Χαίρομαι, κύριε εισηγητή, που μπορέσαμε να επιτύχουμε έναν συμβιβασμό στο σημείο αυτό. Φυσικά, είναι σημαντικό να υπάρξουν συμφωνίες σχετικά με την υγεία και την ασφάλεια του προσωπικού. Σε τέτοια ζητήματα δεν μπορούν να υπάρξουν συμβιβασμοί, όπως εξάλλου και στην εκπαίδευση και στην κατάρτιση του προσωπικού. Επαναλαμβάνω, θα πρέπει να δηλώσουμε σαφώς πως σε τέτοια ζητήματα δεν χωρούν συμβιβασμοί.
<P>
Έχω ένα ερώτημα: είμαστε άραγε αρκετά φιλόδοξοι; Διότι μιλούμε αποκλειστικά για τις διευρωπαϊκές σιδηροδρομικές μεταφορές. Πιστεύω ωστόσο ότι, όταν συμφωνήσουμε μεταξύ μας για τις μεταφορές αυτές, θα πρέπει να αντιμετωπίσουμε και τις εθνικές σιδηροδρομικές μεταφορές. Αυτό είναι ιδιαίτερα σημαντικό για τους κατασκευαστές τρένων, γι' αυτούς που παράγουν το υλικό που χρησιμοποιείται στις σιδηροδρομικές μεταφορές. Στο σημείο αυτό πιστεύω ότι θα πρέπει να υπάρξει το ταχύτερο δυνατόν μια κοινή ευρωπαϊκή αγορά, κάτι που μπορεί να επιτευχθεί μόνον εφόσον συμφωνήσουμε τόσο για τις διευρωπαϊκές, δηλαδή τις διεθνείς, όσο και για τις εθνικές σιδηροδρομικές μεταφορές.
<P>
Ας φροντίσουμε λοιπόν να υπάρξουν το ταχύτερο δυνατόν πρότυπα όπως το ΤΜΤ, το Thalys και το Eurostar, τα οποία δεν χρειάζεται να σταματούν στα σύνορα κάθε φορά, αλλά συνεχίζουν κανονικά την πορεία τους. Ας ελπίσουμε να συμβεί αυτό και για τα κανονικά τρένα, διαφορετικά οδηγούμεθα σε κυκλοφοριακή συμφόρηση, κύριε Πρόεδρε. Διότι, εάν δεν επιλύσουμε τα προβλήματα των σιδηροδρόμων, θα αντιμετωπίζουμε διαρκώς τέτοια συμφόρηση, και γι' αυτό χρειάζεται απαραίτητα να κάνουμε κάτι.

<SPEAKER ID=264 LANGUAGE="ES" NAME="Ojeda Sanz">
Κύριε Πρόεδρε, κυρία Επίτροπε, αγαπητοί συνάδελφοι, θέλω να αρχίσω, όπως έπραξαν και άλλοι ομιλητές που έλαβαν τον λόγο πριν από μένα, συγχαίροντας τον κύριο Savary - εισηγητή αμφότερων των εκθέσεων - για το έργο του σχετικά με την εναρμόνιση, έργο δύσκολο και μελλοντοστραφές, κυρίως λαμβάνοντας υπόψη μια σειρά από αντικρουόμενα συμφέροντα που διαφάνηκαν κατά τη διάρκεια των αποψινών ομιλιών.
<P>
Ως Ισπανός ευρωβουλευτής θα ήθελα να είχαμε κινηθεί με μεγαλύτερη ευελιξία και να μην εφαρμοστούν συγκεκριμένες τεχνικές προδιαγραφές που άπτονται διαρθρωτικών ζητημάτων σε ό,τι αφορά το σιδηροδρομικό σύστημα. Αναφέρομαι συγκεκριμένα στο εύρος των σιδηροδρομικών γραμμών στην Ισπανία. Κι αυτό διότι θεωρούμε ότι, ακριβώς επειδή πρόκειται για πρόβλημα που άπτεται της βασικής σιδηροδρομικής υποδομής, ενέχει κόστος και καθυστέρηση στην καινοτομία και θα πρέπει να αντιμετωπιστεί λαμβάνοντας υπόψη τις ειδικές συνθήκες. Αυτό συνεπάγεται ότι δεν πρέπει να θεσπιστούν ρυθμίσεις βάσει των λεγόμενων "ειδικών περιπτώσεων" , εις βάρος της απόφασης της επιτροπής, αλλά, τουναντίον, θα πρέπει να μελετήσουμε τη δυνατότητα να εφαρμοστούν αυτόματες ρήτρες εξαίρεσης σε συνάρτηση με την ασυμβατότητα των εν λόγω τεχνικών προδιαγραφών προς τις ήδη υφιστάμενες γραμμές.
<P>
Για τον λόγο αυτό θα επιθυμούσαμε να αποδεχθείτε το εν λόγω αίτημα, διότι διαφορετικά θα χρειαστεί να ληφθεί υπόψη ότι σε όλα τα έργα και σε όλα τα αναπτυξιακά σχέδια των σιδηροδρομικών δικτύων που επηρεάζονται από τις εν λόγω προδιαγραφές θα πρέπει να τίθενται πολύ αυστηροί όροι, και αυτό θα είχε πολύ αρνητικό αντίκτυπο, μια και θα δημιουργούσε αβεβαιότητα για τα ίδια τα προβλεπόμενα επενδυτικά προγράμματα.

<SPEAKER ID=265 LANGUAGE="SV" NAME="Hedkvist Petersen">
Κύριε Πρόεδρε, κυρία Επίτροπε, πρόσφατα επισκέφθηκα τη νεοκατασκευασθείσα γέφυρα στην περιοχή Φresund, η οποία συνδέει τη Σουηδία με τη Δανία. Η γέφυρα του Φresund αποτελεί φυσικά τμήμα του ευρωπαϊκού δικτύου μεταφορών, κάτι που συνεπάγεται ότι δημιουργείται μια σταθερή σύνδεση μεταξύ Σκανδιναβίας και της υπόλοιπης ευρωπαϊκής ηπείρου. Η γέφυρα θα διευκολύνει σε σημαντικό βαθμό τις μεταφορές από τη Σουηδία και τη Φινλανδία προς την υπόλοιπη Ευρώπη. Σήμερα αντιμετωπίζουμε ωστόσο ένα πρόβλημα σχετικό με τα διαφορετικά συστήματα τάσης, διότι ένα τμήμα των γραμμών πρέπει να μην ηλεκτροδοτείται ώστε να μπορεί το τρένο να αλλάξει τάση περνώντας από το σύστημα που ισχύει στη Σουηδία σε αυτό που ισχύει στη Δανία.
<P>
Το εύρος των σιδηροδρομικών γραμμών στη Σουηδία είναι διαφορετικό από αυτό των γραμμών της Φινλανδίας. Η μοναδική σιδηροδρομική γραμμή που διασχίζει τις χώρες είναι αυτή μεταξύ Haparanda και Torneε. Εκεί δοκιμάζεται τώρα ένα σύστημα αλλαγής του εύρους των γραμμών ώστε να διευκολύνεται η διάβαση των συνόρων. Υπάρχουν όμως επίσης πολύ καλά παραδείγματα. Τα τρένα που μεταφέρουν μεταλλεύματα μεταξύ Βορείου Σουηδίας και Βορείου Νορβηγίας έχουν έναν μηχανοδηγό ο οποίος οδηγεί το τρένο και από τις δύο πλευρές των συνόρων. Αυτό το σύστημα λειτουργεί ικανοποιητικά διότι έχουν συνεργαστεί τόσο οι χώρες όσο και οι εταίροι της αγοράς εργασίας.
<P>
Σήμερα στην ΕΕ υπάρχουν δεκαπέντε διαφορετικά, ξεχωριστά σιδηροδρομικά συστήματα, τα οποία συχνά δεν είναι συμβατά, κάτι που συνεπάγεται ότι στον τομέα των σιδηροδρόμων δεν υπάρχει ούτε ελεύθερη κυκλοφορία ούτε ενιαία αγορά. Αν όντως θέλουμε να δημιουργήσουμε ένα διεθνώς ανταγωνιστικό σιδηροδρομικό δίκτυο πρέπει επίσης να δημιουργήσουμε μια ενιαία σιδηροδρομική δομή στην Ευρώπη. Ο συντονισμός των σιδηροδρομικών συστημάτων είναι ιδιαίτερα σημαντικός για εκείνες τις χώρες και τις περιφέρειες που δεν βρίσκονται στο κέντρο της Ευρώπης. Για να μπορούν π.χ. τα σουηδικά τρένα να διασχίσουν την ΕΕ πρέπει να διανύσουν πολλές χώρες και κατ' επέκταση πολλά εθνικά σιδηροδρομικά συστήματα. Αυτό συνεπάγεται σήμερα ένα προφανές ανταγωνιστικό μειονέκτημα και οδηγεί στη διατύπωση, από τις χώρες που βρίσκονται στο κέντρο της ΕΕ, αιτημάτων για συντονισμό. Για τους ίδιους λόγους είναι επίσης σημαντικό να συμμετέχουν στο έργο της εναρμόνισης οι χώρες που συνορεύουν με την ΕΕ, ώστε να μη δημιουργούνται κωλύματα στην κυκλοφορία από και προς τρίτες χώρες.
<P>
Για την επίτευξη συμβατότητας απαιτείται εναρμόνιση καθώς και μια σειρά τεχνικών παραμέτρων. Ωστόσο, εξίσου σημαντική για την αλλαγή είναι η επίτευξη συντονισμού των διοικητικών και επιχειρησιακών συστημάτων, καθώς και η προετοιμασία του προσωπικού και η υπογραφή εκ μέρους του προσωπικού συμβάσεων για να διασχίζουν σιδηροδρομικώς τα σύνορα.
<P>
Κάθε χρόνο η οδική κυκλοφορία στην Ευρώπη αυξάνεται, και αυτό δημιουργεί προβλήματα από την άποψη της καταστροφής του περιβάλλοντος, της ηχορύπανσης, της συμφόρησης και των ατυχημάτων. Για να μπορέσουμε να αντιμετωπίσουμε αυτή την ανάπτυξη οι μεταφορές πρέπει να γίνουν καθαρότερες, περισσότερο αθόρυβες, αποτελεσματικότερες και ασφαλέστερες. Σήμερα το μεταφορικό μέσο που ανταποκρίνεται με τον καλύτερο τρόπο σε αυτές τις προϋποθέσεις είναι ο σιδηρόδρομος, και συνεπώς οι σιδηροδρομικές συγκοινωνίες πρέπει να καταστούν περισσότερο ελκυστικές και ανταγωνιστικές. Για να φτάσουμε εκεί όμως, ο σιδηρόδρομος πρέπει να ανταγωνίζεται επί ίσοις όροις τα υπόλοιπα μεταφορικά μέσα. Αυτός είναι ο λόγος που η έκθεση Savary είναι πολύ σημαντική και αποτελεί ένα βήμα προς αυτή την κατεύθυνση. Το ζητούμενο τώρα δεν είναι παρά να εφαρμοστεί στην πράξη από όλα τα κράτη μέλη.

<SPEAKER ID=266 NAME="Rack">
Κύριε Πρόεδρε, κυρία Επίτροπε, αγαπητοί συνάδελφοι, στη λογοτεχνία υπάρχουν πολλές ρήσεις που ταιριάζουν με αυτό που συζητούμε απόψε στις δύο εκθέσεις Savary. Ο Friedrich Schiller το διατύπωσε ως εξής: "Φθάσατε βέβαια αργά, όμως τουλάχιστον φθάσατε" - πράγμα που θα έπρεπε να πούμε και για την εργασία μας στο Ευρωπαϊκό Κοινοβούλιο. Είναι δύσκολο να συζητά κανείς στο τέλος του 20ού αιώνα με διάθεση φυγής για διαλειτουργικότητα των συμβατικών διευρωπαϊκών σιδηροδρομικών συστημάτων, ακόμη κι αν πρέπει να παραδεχθούμε ότι υπάρχει περισσότερη διαλειτουργικότητα. Ωστόσο, χρειάστηκαν περισσότερα από 100 χρόνια για να ξεκινήσουμε πάλι εδώ και τώρα προκειμένου να δώσουμε τελικά, ή και πάλι, μια ευκαιρία στους σιδηροδρόμους. Παρ' όλα αυτά, τα γεγονότα δεν μας κάνουν και πολύ αισιόδοξους. Ο εισηγητής παρουσίασε στην έκθεσή του λίγους μεν, αλλά σημαντικούς αριθμούς. Ο συνάδελφος Χατζηδάκης ανέφερε ήδη ότι το 1970 οι σιδηροδρομικές μεταφορές εμπορευμάτων είχαν το 20% της αγοράς, ενώ σήμερα έχουν μόλις το 8%. Το αντίστοιχο ποσοστό για τη μεταφορά επιβατών μειώθηκε από 10%, το 1970, σε 6%. Κάπως καλύτερες είναι οι προοπτικές για τα τρένα μεγάλης ταχύτητας. Βέβαια, ούτε εδώ είναι όλα ρόδινα. Στην πραγματικότητα, στη Δυτική Ευρώπη έχουμε επιτύχει κάποια πράγματα ως προς τους σιδηροδρόμους: τα Thalys και Eurostar. Όμως, η κατάσταση δεν είναι καθόλου καλή ως προς τη μακροπρόθεσμη δημιουργία ευρωπαϊκού σιδηροδρομικού δικτύου, ειδικά ως προς τη σύνδεση και με τα μελλοντικά κράτη μέλη. Και όμως, θα ήταν εξαιρετικά σημαντικό να πείσουμε έγκαιρα για την ιδέα της διαλειτουργικότητας με την Ευρώπη την Ανατολική Ευρώπη, που στηρίζεται ακόμη σε σχετικά μεγάλο βαθμό στις σιδηροδρομικές μεταφορές, πριν μεταφερθεί και εκεί η συνολική κυκλοφορία στους δρόμους - βέβαια με τον διάλογο, όπως δικαίως τονίζεται στην έκθεση Savary.
<P>
Υπάρχει ένα σημείο όπου επιβάλλεται η νοσταλγία. Θέλουμε να διατηρήσουμε ένα μικρό κομμάτι της ιστορίας της Ευρώπης. Θέλουμε να διατηρήσουμε στην πρωταρχική τους κατάσταση ορισμένες ιστορικές σιδηροδρομικές γραμμές. Τις εξαιρούμε από το πεδίο εφαρμογής της οδηγίας μας. Οι φίλοι του σιδηρόδρομου θα μας είναι ευγνώμονες γι' αυτό. Ακόμη, δικαίως δεν απαιτείται διαλειτουργικότητα στα σημεία που πρέπει να διατηρηθεί σύμφωνα με την επικουρικότητα η τοπική νομοθεσία σχετικά με ανάγκες και λύσεις των περιφερειών. Σχετικά με αυτό απευθύνω δυο λόγια στον Αυστριακό Υπουργό Μεταφορών.
<P>
Η Sόdbahn της Αυστρίας είναι μια παλιά γραμμή και έχει επίσης περιφερειακή σημασία. Όμως, είναι επίσης και προ πάντων η σύνδεση Βορρά-Νότου στη σημερινή Ένωση. Αν δεν γίνουν εδώ επενδύσεις, το αποτέλεσμα θα είναι να κινδυνεύσει στο μέλλον η Ανατολική Αυστρία από οικονομικό αποκλεισμό. Κανείς δεν μπορεί να θέλει κάτι τέτοιο. Έτσι κι αλλιώς η χώρα μας, η Αυστρία, υφίσταται σήμερα αρκετόν αποκλεισμό από την Ένωση. Ας δώσουμε τέλος σε όλες τις μορφές απομόνωσης κι ας φροντίσουμε να υπάρξει ευρεία διαλειτουργικότητα στην Ένωση!
<P>
(Μεμονωμένα χειροκροτήματα)

<SPEAKER ID=267 NAME="Πρόεδρος">
Κύριε Rack, επαναλαμβάνω και σε εσάς αυτό που είπα στην αρχή της βραδινής συνεδρίασης στην κυρία Flemming: από πλευράς Συνθήκης, αλλά και από θεσμικής και νομικής πλευράς, η Αυστρία είναι πλήρες μέλος της Ευρωπαϊκής Ένωσης. Κατά συνέπεια, το αντιμετωπίζουμε αυτό το πρόβλημα όταν συζητάμε για άλλα θέματα.

<SPEAKER ID=268 LANGUAGE="ES" NAME="Miguιlez Ramos">
Κύριε Πρόεδρε, θεωρώ ότι ο συνάδελφός μου Gilles Savary επιτέλεσε εξαιρετική εργασία με αυτές τις εκθέσεις. Οι ευρωπαϊκές σιδηροδρομικές υποδομές σχεδιάστηκαν πολύ πριν ο Schuman εκφωνήσει την περίφημη ομιλία του στο γαλλικό Υπουργείο Εξωτερικών. Προείχαν οι στρατιωτικοί λόγοι τότε έναντι της αντίληψης της μεταφοράς επιβατών και εμπορευμάτων. Στη χώρα μου, την Ισπανία, όπως και στη Ρωσία, επιλέχθηκαν φαρδιές σιδηροτροχιές, διαφορετικές από αυτές της υπόλοιπης Ευρώπης, προκειμένου να καταστεί δύσκολη ενδεχόμενη στρατιωτική εισβολή, κάτι που αποδεικνύει ότι η ευρωπαϊκή οικοδόμηση δεν αποτελούσε προτεραιότητα για εκείνους που λάμβαναν τις αποφάσεις για τη σιδηροδρομική χάραξη.
<P>
Πέραν αυτού - ήδη αναφέρθηκε εδώ - σχεδόν όλες οι χώρες κατασκεύασαν το δίκτυό τους ακτινωτά, γύρω από την πρωτεύουσά τους, σοβαρό εμπόδιο για εκείνους που θα θελήσουν να επιλέξουν μια διαφορετική κατεύθυνση, όπως να πάνε από την Ισπανία στη Γερμανία ή από την Ιταλία στο Ηνωμένο Βασίλειο χωρίς να περάσουν π.χ. από το Παρίσι. Όπως το Παρίσι, πολλές άλλες πρωτεύουσες και σχεδόν όλες οι διευρωπαϊκές μεθοριακές περιοχές λειτουργούν ως φραγμός για τις σιδηροδρομικές μεταφορές. Για τον λόγο αυτό η διακίνηση επιβατών και εμπορευμάτων σιδηροδρομικώς φθίνει εδώ και δεκαετίες.
<P>
Καταφέραμε να εξευρωπαΐσουμε την οικονομία, η ενιαία αγορά όμως δεν εξυπηρετείται με το υφιστάμενο σιδηροδρομικό σύστημα. Για τον λόγο αυτό προκρίνονται οι οδικές μεταφορές, παρ' όλο που είναι επιβλαβείς για το περιβάλλον και επικίνδυνες. Πρέπει να ελευθερώσουμε τους Ευρωπαίους από το μονοπώλιο των οδικών μεταφορών, προσφέροντάς τους σιδηρόδρομους που να καλύπτουν ολόκληρη την επικράτεια και να είναι ανταγωνιστικοί με τα υπόλοιπα μεταφορικά μέσα.
<P>
Θεωρώ πολύ ορθή τη συμπερίληψη της κοινωνικής ρήτρας. Οι εργαζόμενοι των σιδηροδρόμων θα καταστούν πρωταγωνιστές της διαλειτουργικότητας και τα συμφέροντά τους πρέπει να ληφθούν υπόψη στο κείμενο της οδηγίας. Αυτοί οι εργαζόμενοι πλήρωσαν ήδη το τίμημα της παραγνώρισης. Ο αριθμός τους μειώθηκε σε 500.000 τα τελευταία 15 χρόνια.
<P>
Η αναζωογόνηση των σιδηροδρόμων είναι δυνατή, όπως καταδεικνύεται από κάποια σχέδια που έχουν ήδη υλοποιηθεί. Μια Κοινότητα σε φάση ταχείας διαδικασίας ολοκλήρωσης και αντιμέτωπη με μια επικείμενη διεύρυνση χρειάζεται να βελτιώσει την αποτελεσματικότητα και την ποιότητα των υπηρεσιών προς τον πελάτη των σιδηροδρόμων της. Αυτό θα συμβάλει, όπως αναφέρει ο κύριος Savary, στην επίτευξη στην Ευρώπη του στόχου μιας αειφόρου κινητικότητας και μιας μεγαλύτερης οικονομικής και κοινωνικής συνοχής.

<SPEAKER ID=269 LANGUAGE="NL" NAME="Peijs">
Κύριε Πρόεδρε, ένας από τους σημαντικότερους στόχους της Ευρωπαϊκής Ένωσης ήταν η δημιουργία της εσωτερικής αγοράς. Εξαιτίας αυτής της αγοράς αυξήθηκαν σημαντικά οι μεταφορές ανθρώπων και αγαθών στην Ευρωπαϊκή Ένωση. Παρ' όλα αυτά θα πρέπει να μεριμνήσουμε, ούτως ώστε τα αγαθά και οι άνθρωποι να φθάνουν ταχύτερα, αποτελεσματικότερα, φθηνότερα και καθαρότερα από ό,τι στο παρελθόν στον προορισμό τους, στόχος στην επίτευξη του οποίου δεν συμβάλλουν σήμερα οι σιδηρόδρομοι. Αντιθέτως, θα πρέπει να πούμε τα πράγματα με το όνομά τους: οι σιδηρόδρομοι παραμένουν σήμερα στο 19ο αιώνα. Δεν μπόρεσαν καν να διατηρήσουν τα ποσοστά που είχαν στις μεταφορές. Ας ελπίσουμε ότι διατήρησαν τουλάχιστον το μερίδιό τους σε απόλυτους αριθμούς. Οι σιδηρόδρομοι αποδεικνύουν πόσο δίκιο είχε η Ευρωπαϊκή Ένωση, η οποία πάντοτε δήλωνε ότι ο ανταγωνισμός σε κρατάει πάντα σε εγρήγορση.
<P>
Σήμερα, ελλείψει ανταγωνισμού, δηλαδή εξαιτίας του υπερβολικού προστατευτισμού των κρατών μελών, οι σιδηρόδρομοι καταδικάστηκαν στο περιθώριο, ακόμη και στον αιώνα μας, ακόμη και από τεχνολογική άποψη. Διακυβεύεται η ίδια η βιωσιμότητα των σιδηροδρόμων, όπως υπογράμμισαν ορισμένοι συνάδελφοι, διότι τα τρένα δεν είναι πλέον βιώσιμα, δεν είναι πλέον καθαρά, σίγουρα όχι αυτά που χρησιμοποιούν ντιζελομηχανές. Τη στιγμή αυτή προσπαθούμε στην Ευρώπη να συμβάλουμε στην αλλαγή της νοοτροπίας όλων μας. Κάτι τέτοιο είναι απολύτως απαραίτητο για χάρη των ανθρώπων, για χάρη της κινητικότητάς τους. Δεν μπορούμε πλέον να εμπιστευόμαστε αποκλειστικά τις οδικές μεταφορές, οι οποίες δημιουργούν προβλήματα, όπως τη μόλυνση του περιβάλλοντος, την κυκλοφοριακή συμφόρηση, τα αυξανόμενα ατυχήματα και τα προβλήματα λόγω της αύξησης της κυκλοφορίας των αυτοκινήτων στις κατοικημένες περιοχές.
<P>
Εφόσον οι σιδηρόδρομοι μπορέσουν να ξεπεράσουν τα προβλήματα που αντιμετωπίζουν στις διασυνοριακές μεταφορές, χρησιμοποιώντας χωρίς πρόβλημα την υποδομή όλων των χωρών, και εφόσον αποκτήσουν ανθεκτικότερα υλικά, θα μπορέσουν να βοηθήσουν στην αποσυμφόρηση των οδικών συγκοινωνιών. Η ανάπτυξη των σιδηροδρόμων είναι ιδιαίτερα αργή: στη Γαλλία π.χ. εξαιτίας του κρατικού προστατευτισμού ή στις Κάτω Χώρες διότι δεν κατορθώσαμε να λάβουμε ουσιαστικά μέτρα προς αντιμετώπιση των προβλημάτων τους. Έτσι, εξακολουθούν να χρησιμοποιούνται στην Ευρώπη τα αεροπλάνα ακόμη και για μικρές αποστάσεις. Φυσικά θα μπορούσαν οι γραμμές μεγάλης ταχυτήτων, όπως μεταξύ Παρισιού και Βρυξελλών, να είχαν καταλάβει εδώ και καιρό τη θέση των αεροπλάνων, ωστόσο τα προβλήματα και η βραδύτητα των σημερινών τρένων κάνουν τους περισσότερους επιβάτες να προτιμούν τα αεροπλάνα.
<P>
Κατά τη λήψη αποφάσεων σχετικά με τα σιδηροδρομικά συστήματα, διαδικασία εξάλλου η οποία θα μπορούσε να βελτιωθεί κατά πολύ, δεν θα πρέπει να αντιπροσωπεύονται αποκλειστικά οι κατασκευαστές και οι κυβερνήσεις, αλλά και οι ίδιοι οι οργανισμοί σιδηροδρόμων. Σε τεχνικό επίπεδο αυτό ήδη συμβαίνει μέσω της Ευρωπαϊκής Ένωσης Διαλειτουργικότητας των Σιδηροδρόμων. Κάτι τέτοιο θα έπρεπε να συμβαίνει στο σύνολο της νομοθετικής διαδικασίας για τους σιδηροδρόμους. Οι οργανισμοί σιδηροδρόμων διαθέτουν στο κάτω κάτω τις αναγκαίες τεχνικές γνώσεις και γι' αυτό οφείλουν να συμμετέχουν καθ' όλη τη διαδικασία λήψης αποφάσεων. Οι όροι πρόσβασης στο σιδηροδρομικό δίκτυο και η συνεργασία μεταξύ των οργανισμών σιδηροδρόμων και της Ευρωπαϊκής Ένωσης εμφανίζουν πολλά προβλήματα και ελλείψεις. Ας πάρουμε ως παράδειγμα τη νυκτερινή αμαξοστοιχία η οποία θα κάνει τη διαδρομή Αμστερνταμ-Μιλάνο από τις 28 Μαΐου. Η γραμμή αυτή θα διασχίζει τη Γερμανία, θα περνά από τη Γενεύη και θα καταλήγει στην Ιταλία. Κάθε χώρα διαθέτει τις δικές της προδιαγραφές για την ταχύτητα, την ασφάλεια και την άνεση των επιβατών. Μόνον εάν τηρούνται αυτές οι προδιαγραφές δίνεται πρόσβαση στο σιδηροδρομικό δίκτυο. Το γεγονός αυτό είναι παράλογο, καθώς οι προδιαγραφές αυτές αλλάζουν σχεδόν κάθε μέρα και τροποποιούνται διαρκώς. Κάτι τέτοιο καθιστά πρακτικά σχεδόν αδύνατη τη διαλειτουργικότητα των ευρωπαϊκών σιδηροδρομικών συστημάτων.
<P>
Προκειμένου να δημιουργηθεί μια πραγματική εσωτερική αγορά στον τομέα των σιδηροδρόμων θα πρέπει να υπάρξει το ταχύτερο δυνατόν εναρμόνιση και καθορισμός ενιαίων προδιαγραφών.

<SPEAKER ID=270 LANGUAGE="SV" NAME="Stenmarck">
Κύριε Πρόεδρε, οι περισσότερες επενδύσεις υποδομής στην ΕΕ έχουν γίνει σε εθνικό επίπεδο, κάτι που είχε ως αποτέλεσμα να λειτουργούν ικανοποιητικά πολλοί τομείς στο εσωτερικό των χωρών μας. Ωστόσο, οι ελλείψεις προβάλλουν σαφέστερα αμέσως μόλις διασχίζουμε τα σύνορα. Μολονότι έχουν γίνει πολλές προσπάθειες να λυθούν αυτά τα προβλήματα, μεταξύ άλλων εντός των πλαισίων της Διεθνούς Ένωσης Σιδηροδρόμων, αυτά εξακολουθούν να ισχύουν, πέραν των άλλων, στον τομέα για τον οποίο συζητάμε εδώ απόψε, δηλαδή το σιδηροδρομικό δίκτυο της Ευρώπης. Όσο εξακολουθούμε να έχουμε τέτοιου είδους εμπόδια θα εξακολουθούν να υπάρχουν επίσης δύο τουλάχιστον μορφές σαφών περιορισμών. Αφενός μειώνονται οι πιθανότητες της Ευρώπης να ανταγωνιστεί άλλες αγορές, όπου αυτά τα προβλήματα έχουν ίσως ήδη επιλυθεί και, αφετέρου, μειώνονται οι πιθανότητες του σιδηροδρόμου να ανταγωνιστεί άλλα μεταφορικά μέσα. Χωρίς αμφιβολία ο σιδηρόδρομος ήταν και εξακολουθεί να παραμένει ο μεγάλος χαμένος των τελευταίων δεκαετιών.
<P>
Ο σιδηρόδρομος, ο οποίος πριν τριάντα χρόνια κάλυπτε περισσότερο από 20% της αγοράς στον τομέα της διακίνησης εμπορευμάτων στη σημερινή ΕΕ, σήμερα καλύπτει ποσοστό μικρότερο του 10%. Παράλληλα, έχει μειωθεί σχεδόν στο ήμισυ το ποσοστό αγοράς σε ό,τι αφορά τις μετακινήσεις επιβατών.
<P>
Δεν είναι δυνατόν να υποχρεωθούν ούτε τα εμπορεύματα ούτε οι ταξιδιώτες να επιστρέψουν στις σιδηροδρομικές μεταφορές. Οι τελευταίες θα αναδειχτούν σε νικητή της αγοράς αν γίνουν αποτελεσματικές και τους δοθεί η δυνατότητα της αυτοδύναμης ανάπτυξης. Αλλιώς, είναι προφανής ο κίνδυνος να σβήσει το ευρωπαϊκό σιδηροδρομικό δίκτυο, όσον αφορά τουλάχιστον τις μεταφορές εμπορευμάτων, μέσα σε διάστημα μερικών δεκαετιών. Ως εκ τούτου, το γεγονός ότι η Επιτροπή επιδιώκει την αποκαλούμενη διαλειτουργικότητα στον τομέα των σιδηροδρόμων είναι ένα βήμα προς τη σωστή κατεύθυνση. Το επόμενο βήμα είναι να συμβάλλουμε στη διεύρυνση της ενιαίας αγοράς της ΕΕ, ώστε να συμπεριληφθούν σε αυτή και οι χώρες της Ανατολικής και Κεντρικής Ευρώπης.
<P>
Το ενιαίο σύστημα λειτουργίας και η επαγγελματική τιμολόγηση θα ευνοήσει το ευρωπαϊκό σιδηροδρομικό δίκτυο. Ωστόσο, για να επιβιώσει μακροπρόθεσμα ο σιδηρόδρομος απαιτούνται δύο τουλάχιστον πράγματα ακόμη. Κατ' αρχάς απαιτείται να υπάρχουν πολλοί μεταφορείς. Όπως στους δρόμους της Ευρώπης υπάρχουν πολλές εταιρείες μεταφορών, κατά τον ίδιο τρόπο θα πρέπει να υπάρχουν και πολλές ανταγωνιζόμενες σιδηροδρομικές εταιρείες. Δεύτερον, απαιτείται διαχωρισμός μεταξύ εθνικού φορέα και ιδιοκτήτη του δικτύου. Το μοντέλο αυτό ισχύει στη Σουηδία, και πραγματικά πιστεύω ότι θα ήταν εξαιρετικά θετικό αν μπορούσε ένα παρόμοιο σύστημα να ισχύει σε όλα τα κράτη μέλη της ΕΕ, αλλιώς θα εξακολουθήσει η σύγχυση μεταξύ δημοσίων υπηρεσιών και μεταφορέων να αποτελεί εμπόδιο για το σιδηροδρομικό δίκτυο της Ευρώπης.
<P>
Εν κατακλείδι, όλα αυτά συνεπάγονται πως θα εξακολουθούν να υπάρχουν πολλά που πρέπει να γίνουν, ακόμη και μετά την απόφαση που το Ευρωπαϊκό Κοινοβούλιο θα λάβει στα πλαίσια αυτής της έκθεσης. Παρ' όλα αυτά όμως πρόκειται για εξαιρετικά σημαντικά βήματα προς τη σωστή κατεύθυνση.

<SPEAKER ID=271 NAME="Nicholson">
Θέλω να μιλήσω για το συγκεκριμένο αυτό θέμα αλλά από περιφερειακή σκοπιά. Δεν μπορώ να μιλήσω για σιδηροδρόμους μεγάλης ταχύτητας στη Βόρειο Ιρλανδία, πόσο μάλλον στο νησί της Ιρλανδίας, επειδή οι σιδηρόδρομοι δεν αναπτύσσουν μεγάλη ταχύτητα σε αυτό το μέρος του κόσμου.
<P>
Είναι εξαιρετικά σημαντικό να αναγνωρίσουμε τη σημασία ενός σιδηροδρομικού συστήματος. Κάτι που με προβλημάτισε πρόσφατα στην περιφέρειά μου είναι πως, ενώ στην Ευρώπη τονίζουμε πόσο χρειάζονται οι περιφέρειες το πλέον φιλοπεριβαλλοντικό μέσο μεταφοράς, ταυτόχρονα ο πληθυσμός της περιοχής μου σχεδιάζει να ξεφορτωθεί μέχρι και τμήματα του σημερινού μας μικρού σιδηροδρομικού συστήματος, κάτι που θεωρώ απολύτως σκανδαλώδες.
<P>
Διαθέτουμε μία από τις βασικές γραμμές σύνδεσης της Βορείου Ιρλανδίας και της Δημοκρατίας της Ιρλανδίας, του Δουβλίνου και του Μπέλφαστ. Πρόκειται για μια πάρα πολύ σημαντική γραμμή, η οποία αναβαθμίστηκε πρόσφατα. Κατά πάσα πιθανότητα δεν φθάνει παρά στο ήμισυ των προδιαγραφών της υπόλοιπης ηπειρωτικής Ευρώπης, αλλά είναι πολύ ευπρόσδεκτη για όσους από εμάς ζούμε στην εν λόγω περιοχή. Διαθέτουμε έπειτα τη γραμμή σύνδεσης Μπέλφαστ - Λαρν, που μας συνδέει με το υπόλοιπο Ηνωμένο Βασίλειο, τμήματα της οποίας χρειάστηκε να κλείσουν επειδή δεν υπάρχουν αρκετά χρήματα για την επισκευή και την αναβάθμισή τους.
<P>
Πρόσφατα επίσης οι Σιδηρόδρομοι Βορείου Ιρλανδίας μάς ανακοίνωσαν πως πρόκειται να κλείσουν τη γραμμή Coleraine - Londonderry, γεγονός πραγματικά απίστευτο και εντελώς απαράδεκτο. Πρόκειται για τη μοναδική περιοχή περιφερειακών μετακινήσεων από τα βορειοδυτικά και περιλαμβάνει μέρος της Δημοκρατίας της Ιρλανδίας, καθώς και το εσωτερικό τμήμα των ακτών και της χερσονήσου. Η περιοχή χρειάζεται το σιδηροδρομικό αυτό σύστημα για τη μετάβαση στο Μπέλφαστ όσων θέλουν να φθάσουν σε αεροδρόμια και οπουδήποτε αλλού. Πρέπει επομένως να εξετάσουμε πραγματικά για τι πράγμα μιλάμε εδώ.
<P>
Πάρα πολύ συχνά γίνεται λόγος στην Ευρώπη για διευρωπαϊκά δίκτυα - οδικά-σιδηροδρομικά, εναέρια ή θαλάσσια - αλλά τελικά δεν είμαστε έτοιμοι να τα χρηματοδοτήσουμε ούτε σε ευρωπαϊκό ούτε σε εθνικό επίπεδο. Πρέπει να θέσουμε επί τάπητος τις προκλήσεις που έχουμε ενώπιόν μας και να εξασφαλίσουμε την εδραίωση σε πολύ μεγάλο βαθμό ενός σιδηροδρομικού δικτύου. Βεβαίως το επιθυμώ για την περιφέρειά μου επειδή είναι σημαντικό. Θα πρέπει να σταματήσει το κλείσιμο σιδηροδρομικών γραμμών και να διαθέσουμε περισσότερα κονδύλια για τη βελτίωση του υφιστάμενου σιδηροδρομικού συστήματος ώστε να μεταφέρονται περισσότερα αγαθά σιδηροδρομικώς και όχι οδικώς, καθώς οι οδικές μεταφορές είναι απολύτως απαράδεκτες από περιβαλλοντική άποψη.
<P>
Νιώθω θλίψη όταν επιστρέφω στην περιφέρειά μου και μαθαίνω πως δεν υπάρχουν διαθέσιμα χρήματα. Νιώθει κανείς θλίψη όταν επιστρέφει και ακούει τη φράση "όχι, πρέπει να βελτιώσουμε το οδικό και όχι το σιδηροδρομικό σύστημα" . Το σιδηροδρομικό σύστημα έχει καταπληκτικές προοπτικές, και είναι λάθος και εντελώς απαράδεκτο να επιτρέπουμε την υποβάθμισή του.

<SPEAKER ID=272 NAME="Wallstrφm">
Κύριε Πρόεδρε, αξιότιμοι βουλευτές του Κοινοβουλίου, κατ' αρχάς η Επιτροπή θέλει να εκφράσει τις ευχαριστίες της γι' αυτή την ενδιαφέρουσα συζήτηση και να εκφράσει επίσης τις ευχαριστίες της προς το Κοινοβούλιο για το γεγονός ότι προσδίδετε τόσο μεγάλη βαρύτητα στο θέμα της διαλειτουργικότητας των συμβατικών σιδηροδρόμων. Θέλω να επισημάνω την εξαιρετική συνεισφορά της Επιτροπής Περιφερειακής Πολιτικής, Μεταφορών και Τουρισμού, και ιδιαίτερα του βουλευτή του Κοινοβουλίου κ. Savary, ο οποίος εκπόνησε την έκθεση.
<P>
Η οδηγία πρέπει να θεωρηθεί πρωτίστως τεχνικής φύσης μέτρο. Ωστόσο, η πρόταση έχει φυσικά πολιτική σημασία, καθώς συμβάλλει στην υλοποίηση της ενιαίας και ανοιχτής αγοράς σιδηροδρομικών υπηρεσιών και σιδηροδρομικού υλικού. Ως γνωστόν, ο τομέας των σιδηροδρόμων είναι ένας από τους τομείς εκείνους στους οποίους η Επιτροπή έχει δώσει προτεραιότητα. Αυτό κατέστη, πέραν των άλλων, σαφές με τη Λευκή Βίβλο του 1996 για την τόνωση των σιδηροδρόμων της Κοινότητας.
<P>
Με το λεγόμενο σιδηροδρομικό πακέτο η ΕΕ έκανε, ήδη στις αρχές του προηγούμενου έτους, ένα μεγάλο βήμα προς την κατεύθυνση της τόνωσης των σιδηροδρομικών συγκοινωνιών. Είμαι πεπεισμένη ότι αυτό μπορεί να συμβάλει στην αναγέννηση της μεταφοράς εμπορευμάτων στην Κοινότητα. Για να ολοκληρωθεί η στρατηγική απαιτούνται πέραν αυτών των μέτρων και άλλες ενέργειες, και με αυτό εννοώ κυρίως μέτρα για την ενσωμάτωση των εθνικών δικτύων και τη βελτίωση της ποιότητας των δημόσιων υπηρεσιών.
<P>
Γνωρίζουμε όλοι πόσο διαφορετικοί είναι οι τεχνικοί τύποι και οι κανόνες λειτουργίας των διαφόρων χωρών, κάτι που έγινε σαφές με τη συζήτηση. Αυτό έχει ως αποτέλεσμα να είναι και πιο ακριβές και πιο περίπλοκες οι διεθνείς συγκοινωνίες σε σχέση με αυτές στο εσωτερικό των χωρών. Αυτές οι διαφορές δεν αποτελούν πρόβλημα μόνο για τη διαλειτουργικότητα, αλλά και για την ενιαία αγορά σιδηροδρομικού εξοπλισμού.
<P>
Η Επιτροπή Περιφερειακής Πολιτικής, Μεταφορών και Τουρισμού έχει εγκρίνει μια πρόταση έκθεσης στην οποία στηρίζει την πρότασή μας. Οι περισσότερες προτάσεις τροπολογίας της έκθεσης είναι αποδεκτές. Πολλές προτάσεις τροπολογίας είναι πραγματικά εποικοδομητικές, και θέλουμε να ευχαριστήσουμε γι' αυτό το Κοινοβούλιο. Όπως γνωρίζετε, την πρόταση έχει εξετάσει και το Συμβούλιο και, χάρη στις επαφές μεταξύ του εισηγητή του Κοινοβουλίου, της Προεδρίας του Συμβουλίου και των υπαλλήλων της Επιτροπής, είναι απολύτως δυνατόν να εγκριθεί η πρόταση ήδη κατά την πρώτη ανάγνωση. Προϋπόθεση για να γίνει αυτό πραγματικότητα είναι να υπάρχει βούληση να ασκηθεί μια πραγματική πολιτική σύγκλισης, έστω κι αν πρόκειται για ένα κείμενο τεχνικού κυρίως χαραχτήρα.
<P>
Ως εκ τούτου, σε ό,τι αφορά τις προτάσεις τροπολογίας, θέλω να αναφερθώ μόνο σε αυτές που δεν μπορούν να γίνουν αποδεκτές. Κατ' αρχάς, η πρόταση τροπολογίας 9, άρθρο 1.3. Το πεδίο εφαρμογής καθορίζεται στο παράρτημα Ι και δεν μπορεί να περιοριστεί σύμφωνα με τον τρόπο που προτείνεται. Οι περιπτώσεις που αναφέρονται μπορούν να αντιμετωπιστούν ως ξεχωριστές κατηγορίες, ως ειδικές περιπτώσεις ή, στη χειρότερη περίπτωση, ως εξαιρέσεις.
<P>
Πρόταση τροπολογίας 28, άρθρο 22.3. Η προτεινόμενη τροπολογία δεν βρίσκεται σε συμφωνία με το σκεπτικό της σταδιακής εφαρμογής των τεχνικών προϋποθέσεων της διαλειτουριγκότητας, ούτε είναι σύμφωνη με την αναγκαιότητα να δοθεί προτεραιότητα σε εκείνα τα μέτρα που θα αποφέρουν τα μεγαλύτερα οφέλη από πλευράς κόστους.
<P>
Σε ό,τι αφορά την πρόταση τροπολογίας 29, άρθρο 24.1, υπάρχουν νομικά κωλύματα για την αποδοχή του.
<P>
Πρόταση τροπολογίας 32, παράρτημα Ι, καθώς και πρόταση τροπολογίας 35, που αφορά περιπτώσεις εξαίρεσης συρμών τρένων προερχομένων από τρίτη χώρα. Η προτεινόμενη διατύπωση είναι απαράδεκτη, διότι συνεπάγεται τη θεμελιώδη τροποποίηση του τροχαίου υλικού που ορίζεται στην οδηγία. Η Επιτροπή έχει υποστηρίξει ενώπιον του Συμβουλίου και της Επιτροπής Περιφερειακής Πολιτικής, Μεταφορών και Τουρισμού την αρχή στην οποία βασίζεται και η πρόταση, ότι δηλαδή η οδηγία πρέπει να περιλαμβάνει κάθε είδους τροχαίο υλικό που κυκλοφορεί στα διευρωπαϊκά σιδηροδρομικά δίκτυα. Είναι σημαντικό για την τόνωση της ενιαίας αγοράς στον τομέα του τροχαίου υλικού, αλλά και για να διασφαλιστεί επίσης ένα ελάχιστο επίπεδο ασφάλειας κατά μήκος των διευρωπαϊκών σιδηροδρομικών δικτύων. Για να επιτευχθεί αυτό το ελάχιστο επίπεδο ασφάλειας πρέπει όλα τα είδη τροχαίου υλικού να πληρούν ορισμένες ελάχιστες προδιαγραφές.
<P>
Πρόταση τροπολογίας 39, άρθρο 18.3, και πρόταση τροπολογίας 40, παράρτημα 7. Τα προτεινόμενα μέτρα δεν είναι συμβατά με το άρθρο 14.2, το οποίο ορίζει ότι τα κράτη μέλη βεβαιώνουν υπ' ευθύνη τους ότι το σύστημα πληροί τους κανόνες ΤΠΔ. Αυτή η πρόταση θα μπορούσε να παρουσιαστεί σε συνάρτηση με την οδηγία πλαίσιο περί ασφάλειας των σιδηροδρόμων, την οποία η Επιτροπή θα καταθέσει αργότερα εντός του τρέχοντος έτους. Ωστόσο, είναι αυτονόητο ότι κατ' εξαίρεση μεταφορές ή π.χ. μηχανές που εκτελούν εργασίες στο δίκτυο των γραμμών δεν χρειάζεται να πληρούν τις ίδιες προϋποθέσεις με αυτές των επιβατικών τρένων. Γι' αυτόν τον λόγο στην πρόταση αναφέρεται ένας αριθμός ειδικών περιπτώσεων, βλ. άρθρο 2 Κ και άρθρο 5.5, όπου μπορούν να εφαρμοστούν ειδικές διατάξεις οι οποίες έχουν υποστεί τη δέουσα προσαρμογή.
<P>
Εδώ επιτρέψτε μου να μην αναφερθώ στις υπόλοιπες προτάσεις τροπολογίας, εφόσον τις στηρίζουμε όλες. Προσδίδουν μεγαλύτερη σαφήνεια στην οδηγία - είτε αφορούν, κυρίως, ειδικές περιπτώσεις είτε συνεπάγονται την έγκριση αποδεκτών συμπληρωματικών κανονισμών, όπως π.χ. ορισμένες περιπτώσεις που εξαιρούνται από τις τεχνικές προδιαγραφές.
<P>
Ολοκληρώνω την παρέμβασή μου για τη διαλειτουργικότητα των συμβατικών σιδηροδρόμων εκφράζοντας τις ευχαριστίες μου προς το Κοινοβούλιο για τη συμβολή του. Ας ελπίσουμε ότι θα καταστεί δυνατόν να εγκριθεί η οδηγία ήδη κατά την πρώτη ανάγνωση, διότι θα παίξει καθοριστικό ρόλο στην τόνωση των σιδηροδρομικών συγκοινωνιών.
<P>
Περνώ κατευθείαν στη δεύτερη έκθεση η οποία εξετάζει τη διαλειτουργικότητα των τρένων μεγάλης ταχύτητας. Και εδώ ο κύριος Savary έχει εκπονήσει μια ενδιαφέρουσα έκθεση με πολλές εποικοδομητικές επισημάνσεις και προτάσεις. Η Επιτροπή θα τις εξετάσει λεπτομερώς και θα τις λάβει στον μέγιστο δυνατό βαθμό υπόψη της κατά τον σχεδιασμό των δραστηριοτήτων της.
<P>
Η έκθεση της Επιτροπής εξέταζε περισσότερο την εφαρμογή και τις επιπτώσεις της οδηγίας 96/48 και όχι την πραγματική πρόοδο σε ό,τι αφορά τη διαλειτουργικότητα για τα τρένα μεγάλης ταχύτητας. Αυτό οφείλεται στο γεγονός ότι το εν λόγω σιδηροδρομικό δίκτυο εξακολουθεί να βρίσκεται σε πρώιμη φάση ανάπτυξης. Συνεπώς, είναι πολύ ενδιαφέρουσα η πρόταση του Κοινοβουλίου για την αξιολόγηση της προόδου στο θέμα της διαλειτουργικότητας.
<P>
Σε ό,τι αφορά το συμβατικό σιδηροδρομικό δίκτυο, η Επιτροπή πρότεινε τη διαμόρφωση και τον εκσυγχρονισμό, σε τακτά διαστήματα, ενός βοηθητικού μέσου από ένα ενιαίο αντιπροσωπευτικό όργανο. Κατόπιν αιτήματος ενός κράτους μέλους ή της Επιτροπής, αυτό το βοηθητικό μέσο θα δίνει μια εικόνα του διευρωπαϊκού σιδηροδρομικού συστήματος για τα συμβατικά τρένα.
<P>
Η Επιτροπή εξέτασε όλες τις προτάσεις της έκθεσης σχετικά με τη συμβατότητα των τρένων μεγάλης ταχύτητας. Οι προτάσεις αυτές αποτελούν ευπρόσδεκτη συνεισφορά στις εν εξελίξει διαβουλεύσεις της Επιτροπής σε αυτόν τον τομέα, ο οποίος εξακολουθεί βέβαια να έχει προτεραιότητα.
<P>
Είναι γενικά γνωστό ότι ο σιδηροδρομικός τομέας έχει καθοριστική σημασία σε ό,τι αφορά τις μελλοντικές μεταφορικές ανάγκες της Ευρώπης καθώς και για ένα περισσότερο βιώσιμο ευρωπαϊκό σύστημα μεταφορών. Η μεγαλύτερη διαλειτουργικότητα είναι ένας καθοριστικός παράγοντας για τις προσπάθειες που καταβάλλουμε σε αυτόν τον τομέα. Προκαλεί ιδιαίτερη ικανοποίηση το γεγονός ότι με τη σημερινή συζήτηση επιβεβαιώθηκε ότι το Ευρωπαϊκό Κοινοβούλιο και η Επιτροπή έχουν σε μεγάλο βαθμό κοινή αντίληψη γι' αυτό το θέμα.

<SPEAKER ID=273 NAME="Jarzembowski">
Κύριε Πρόεδρε, κυρία Επίτροπε, μαζί με τον εισηγητή Savary προσεγγίσαμε σε μεγάλο βαθμό το Συμβούλιο αποδεχόμενοι ακόμη και στην Ολομέλεια πολλές τροπολογίες προκειμένου να συμφωνήσουν οι δύο εκδοχές. Θα πρέπει λοιπόν και το Συμβούλιο να δεχθεί τη γνώμη μας και η Επιτροπή θα πρέπει να υποστηρίξει εμάς και όχι το Συμβούλιο, κυρία Επίτροπε. Δεύτερον, ενημερώστε, αν έχετε την καλοσύνη, τις υπηρεσίες σας ότι η έκθεση δεν εκπονήθηκε από την Επιτροπή Περιφερειακής Πολιτικής παρά από την Επιτροπή Περιφερειακής Πολιτικής, Μεταφορών και Τουρισμού, γιατί δεν κάνουμε πολιτική μεταφορών μόνο για την περιφέρεια, παρά για ολόκληρη την Κοινότητα.

<SPEAKER ID=274 NAME="Πρόεδρος">
Κύριε Jarzembowski, η επιτροπή ονομάζεται "Επιτροπή Περιφερειακής Πολιτικής, Μεταφορών και Τουρισμού";.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=12>
Βρετανικά πυρηνικά καύσιμα στο Sellafield
<SPEAKER ID=275 NAME="Πρόεδρος">
Η ημερήσια διάταξη προβλέπει την προφορική ερώτηση (B5-0223/2000) της Επιτροπής Βιομηχανίας, Εξωτερικού Εμπορίου, Έρευνας και Ενέργειας προς την Επιτροπή, σχετικά με τη μονάδα επίδειξης καυσίμου ΜΟΧ στις εγκαταστάσεις της εταιρείας British Nuclear Fuels στο Sellafield.

<SPEAKER ID=276 LANGUAGE="EN" NAME="Ahern">
Κύριε Πρόεδρε, η έκθεση σχετικά με την ασφάλεια στο Sellafield, την οποία δημοσίευσε η βρετανική Επιθεώρηση Πυρηνικών Εγκαταστάσεων (ΝΙΙ), αποτελεί ένα δριμύ κατηγορητήριο για την ασφάλεια του εργοστασίου και για τη νοθεία των ελέγχων ασφάλειας που πραγματοποιούνται εκεί. Στα μέσα Φεβρουαρίου ο επικεφαλής επιθεωρητής Laurence Williams δήλωσε πως θα έκλεινε ο ίδιος τη μονάδα επεξεργασίας θερμικού οξειδίου (THORP) εάν δεν εφαρμόζονταν οι συστάσεις του για την ασφάλεια. Ωστόσο, η ίδια η έκθεσή του δείχνει σαφώς πως δεν μπορεί κανείς να εμπιστευθεί την επιχείρηση BNFL. Η απάντηση σε προηγούμενες συστάσεις από την NII ήταν πως αγνοήθηκαν. Έχω μάλιστα έγγραφα που αποδεικνύουν πως αυτό συμβαίνει από το 1981. Το εν λόγω γεγονός είναι ένδειξη αλαζονείας, ακόμα και όταν καλούνται να λογοδοτήσουν.
<P>
Πώς να κρίνουμε το γεγονός πως αυτή η έρευνα της βρετανικής Επιθεώρησης Πυρηνικών Εγκαταστάσεων ήταν το αποτέλεσμα μιας έκθεσης που δημοσίευσε η βρετανική εφημερίδα Independent, μετά την οποία η βρετανική κυβέρνηση έστειλε κατά κάποιον τρόπο στο απόσπασμα την εν λόγω Επιθεώρηση; Σίγουρα θα έπρεπε να έχει συμβεί το αντίθετο. Εφόσον λαμβάναμε συνεχή διαβεβαίωση για την ασφάλεια των πυρηνικών εγκαταστάσεων της ΕΕ γιατί είναι απαραίτητη μια έρευνα από τον Τύπο για να προειδοποιήσει τις κυβερνήσεις των κρατών μελών ως προς σοβαρά θέματα ασφάλειας;
<P>
Είναι καιρός οι Ευρωπαίοι να λάβουν λεπτομερείς απαντήσεις στις ερωτήσεις για τις επιπτώσεις που έχει στην ασφάλεια και στο περιβάλλον η νοθεία των στοιχείων στη μονάδα μεικτού οξειδίου (MOX) στις εγκαταστάσεις της BNFL στο Sellafield - νοθεία που συνεχίζεται εδώ και μερικά χρόνια - εξαιτίας της σοβαρότητας των θεμάτων που ανακύπτουν για την ασφάλεια των χρησιμοποιούμενων καυσίμων MOX και για την εν γένει ασφάλεια του εν λόγω πυρηνικού εργοστασίου. Ανακύπτουν επίσης ζητήματα μεταφοράς πυρηνικών υλικών, όπως τα καύσιμα MOX, και βεβαίως πυρηνικών διασφαλίσεων λόγω της παραγωγής αποθεμάτων πλουτωνίου. Θα ήθελα μάλιστα να ρωτήσω σε ποιον βαθμό πραγματοποιούνται σε αυτές τις εγκαταστάσεις προσπάθειες διασφάλισης, προσωπικές παρατηρήσεις, επιτόπου επισκέψεις, κ.λπ. στο πλαίσιο της Ευρατόμ από το 1996, από τότε που, όπως μάθαμε, η επεξεργασία των πυρηνικών υλικών στο Ηνωμένο Βασίλειο βασίζεται στις διασφαλίσεις της Ευρατόμ.
<P>
Στην επιτροπή ρώτησα τον επικεφαλής επιθεωρητή Laurence Williams κατά πόσον το προσωπικό της Επιθεώρησης στο Ηνωμένο Βασίλειο υιοθετεί και αφομοιώνει την ντόπια νοοτροπία ελέγχου. Μου απάντησε με ειλικρίνεια. Ωστόσο, τι γίνεται με τους επιθεωρητές της Ευρατόμ; Μπορούμε να τους εμπιστευτούμε; Αφομοιώνουν επίσης την ντόπια νοοτροπία ελέγχου;
<P>
Θα ήθελα να σας ζητήσω να ασχοληθείτε σοβαρά με την εναρμόνιση των ελάχιστων προδιαγραφών, επειδή ως προς αυτό λάβαμε αντικρουόμενες απαντήσεις στην επιτροπή.
<P>
Με απασχολούν επίσης άμεσα οι συνέπειες που έχει η επεξεργασία πυρηνικών υλικών για γειτονικά κράτη, όπως το δικό μου, όπου ραδιενεργός μόλυνση από το Sellafield εντοπίστηκε στις παραλίες της ανατολικής ακτής, και ιδιαίτερα στο Carlingford Lough, όπου μεγάλωσα. Οι ντόπιοι με ρωτούν συχνά τι πρόκειται να κάνει η ΕΕ για το πρόβλημα αυτό, αλλά οι απαντήσεις που μπορώ να τους δώσω είναι πολύ επιγραμματικές.
<P>
Η Δανία και άλλα σκανδιναβικά κράτη ανησυχούν επίσης για τη ραδιενεργό μόλυνση των θαλασσών και των αλιευτικών περιοχών τους από τις εγκαταστάσεις επεξεργασίας του Sellafield.
<P>
Πιστεύω πως το σκάνδαλο της κατάχρησης σχετικά με την ασφάλεια των εγκαταστάσεων του Sellafield αποτελεί ευρωπαϊκό ζήτημα. Ειδικά οι δεξαμενές αποβλήτων υψηλής ακτινοβολίας αποτελούν μια σοβαρή και συνεχή απειλή για την ανατολική ακτή της Ιρλανδίας εξαιτίας της έκλυσης μεγάλων ποσοτήτων ακτινοβολίας σε περίπτωση υπερθέρμανσης των δεξαμενών ψύξης.
<P>
Στην έκθεση της Επιθεώρησης Πυρηνικών Εγκαταστάσεων υπογραμμίζεται πως οι ποσότητες των υγρών αποβλήτων υψηλής ακτινοβολίας συνεχίζουν να αυξάνονται με ρυθμό ταχύτερο από αυτόν που μπορεί να αντιμετωπίσει η BNFL. Η μονάδα επεξεργασίας θερμικού οξειδίου παράγει όλο και περισσότερα απόβλητα. Αυτή ακριβώς τη μονάδα απείλησε η Επιθεώρηση με νομικές κυρώσεις εάν δεν διευθετηθούν οι εκκρεμότητες. Η προαναφερθείσα επεξεργασία παράγει εκ φύσεως μεγάλες ποσότητες υγρών αποβλήτων. Για περισσότερα από 40 χρόνια τα υγρά απόβλητα υψηλής ακτινοβολίας αποθηκεύονται σε δεξαμενές στο Sellafield υπό συνεχή ψύξη. Αποτελεί πλέον επείγουσα ανάγκη να σταματήσει αυτή η επεξεργασία και να αντικατασταθούν οι δεξαμενές αποβλήτων υψηλής ακτινοβολίας από ένα παθητικό σύστημα περιορισμού της ραδιενέργειας όπως η υαλοποίηση. Ακόμα και τότε τα επίπεδα της ραδιενέργειας θα παραμείνουν υψηλά για περισσότερο από 50 χρόνια.
<P>
Το πρόβλημα με την BNFL είναι πως η αύξηση των ποσοτήτων των υγρών αποβλήτων υψηλής ακτινοβολίας που παράγονται από την επεξεργασία των πυρηνικών υλικών συνεχίζει να είναι μεγαλύτερη από αυτή που μπορεί να αντιμετωπίσει η επιχείρηση. Η NII θα επιθυμούσε να ελαχιστοποιηθούν οι ποσότητες των υγρών αποβλήτων υψηλής ακτινοβολίας που αποθηκεύονται, προκειμένου να μειωθεί ο πιθανός κίνδυνος. Θα πρότεινα να γίνει αυτό θέτοντας πλέον τέλος στην εν λόγω επεξεργασία.
<P>
Στο πλαίσιο της επιτροπής ρώτησα επίσης κατά πόσον έχει διαδοθεί η νοοτροπία της απάτης στον ανεξάρτητο έλεγχο ποιοτικής διασφάλισης που διενεργεί η Υπηρεσία Διασφάλισης Ποιότητας των Lloyd's, που ελέγχει εάν οι διαδικασίες της BNF συμμορφώνονται προς τις απαιτήσεις υγιεινής και ασφάλειας. Πέρυσι τον Σεπτέμβριο δημοσίευσε μια έκθεση δηλώνοντας πως η BNFL διαθέτει διαχείριση υψηλής ποιότητας ως προς την υγιεινή, την ασφάλεια και το περιβάλλον. Δεδομένου πως, σύμφωνα με την έκθεση του κανονιστικού φορέα, η δήλωση αυτή απεδείχθη σαφώς ανακριβής, ο ανεξάρτητος αυτός έλεγχος στερείται πλέον αξιοπιστίας.
<P>
Αναφέρθηκα ήδη στην υιοθέτηση της ντόπιας νοοτροπίας τόσο από την Ευρατόμ όσο και από τη βρετανική Επιθεώρηση. Έτσι αποκαλείται ευγενικά κατ' ευφημισμόν η απάτη, και αυτό ακριβώς πρέπει να ελέγξουμε εδώ.
<P>
Κατά την άποψη του επικεφαλής επιθεωρητή οι δεξαμενές αποβλήτων υψηλής ακτινοβολίας και ο σοβαρός κίνδυνος που απορρέει από την ανικανότητα της BNFL να τις καταστήσει παθητικά ασφαλείς μέσω υαλοποίησης συνιστούν σοβαρό πρόβλημα. Θέλω να ρωτήσω ποια είναι η έννοια του "επείγοντος" σε αυτό το πλαίσιο. Πρέπει να περιμένουμε ακόμα πολλά χρόνια θέτοντας σε σοβαρό κίνδυνο την υγεία και το περιβάλλον του πληθυσμού των βρετανικών νήσων και της Ευρώπης εν γένει;

<SPEAKER ID=277 NAME="Wallstrφm">
Η Επιτροπή γνωρίζει τα γεγονότα γύρω από τη νοθεία των στοιχείων για τη διάμετρο των κόκκων στη μονάδα επίδειξης καυσίμου MOX και στις εγκαταστάσεις της BNFL στο Sellafield. Παρακολουθούμε από κοντά τις εξελίξεις και έχουμε άμεση επαφή τόσο με τις βρετανικές αρχές όσο και με την εταιρεία. Η Επιτροπή ανησυχεί πολύ με το γεγονός αυτό που εγείρει ζητήματα πυρηνικής ασφάλειας. Επομένως, πριν αναφερθώ στις συγκεκριμένες πτυχές της ερώτησης της κ. Ahern θα ήθελα κατ' αρχάς να δηλώσω πως δεν μπορούμε να ανεχθούμε καμία ολιγωρία σχετικά με την πυρηνική ασφάλεια στο πλαίσιο της σημερινής και της διευρυμένης Ευρωπαϊκής Ένωσης. Η παραμέληση διεθνώς συμφωνημένων προτύπων πυρηνικής ασφάλειας θα πρέπει να καταδικάζεται ανοιχτά και αποφασιστικά. Είμαι επομένως ευγνώμων που το Ευρωπαϊκό Κοινοβούλιο αποφάσισε να συζητήσει το σημαντικό αυτό θέμα απόψε στην Ολομέλεια και να εγκρίνει σχετικό ψήφισμα αργότερα εντός της εβδομάδας.
<P>
Θα ασχοληθώ τώρα με το πρώτο συγκεκριμένο θέμα των επιπτώσεων των στοιχείων σχετικά με τα καύσιμα MOX, που δημοσιεύονται για την ασφάλεια των πυρηνικών εγκαταστάσεων. Επιτρέψτε μου κατ' αρχάς να υπενθυμίσω στους αξιότιμους βουλευτές πως στο πλαίσιο της Διεθνούς Σύμβασης για την Πυρηνική Ασφάλεια η ευθύνη για την πυρηνική ασφάλεια βαρύνει το κράτος, στην αρμοδιότητα του οποίου βρίσκεται η πυρηνική εγκατάσταση. Είναι επίσης σαφές πως τα κράτη μέλη μας δεν επιθυμούν να παραιτηθούν από αυτή την ευθύνη. Είναι επομένως ανάγκη να αναφερθώ στο Ηνωμένο Βασίλειο και στην έκθεση της βρετανικής Επιθεώρησης Πυρηνικών Εγκαταστάσεων (NII) σχετικά με τη νοθεία των στοιχείων, στην οποία δηλώνεται η ικανοποίηση της εν λόγω Επιθεώρησης για την ασφαλή χρήση των καυσίμων που παράγονται στις εγκαταστάσεις MDF, παρά τις ελλείψεις των αρχείων διασφάλισης ποιότητας λόγω της νοθείας ορισμένων στοιχείων για τα αποδεκτά επίπεδα ποιότητας (AQL) από εργαζόμενους στις εγκαταστάσεις. Αυτά αναφέρονται στην εν λόγω έκθεση.
<P>
Ωστόσο, στην έκθεση των επιθεωρητών σχετικά με τον έλεγχο και την επίβλεψη της λειτουργίας των εγκαταστάσεων της BNFL στο Sellafield δηλώνεται επίσης η γνώμη τους σχετικά με την επιδείνωση των επιδόσεων ασφάλειας στο Sellafield. Η εταιρεία αντέδρασε στην απαίτηση της NII που την υποχρεώνει να καταρτίσει ένα πρόγραμμα, το οποίο να ανταποκρίνεται στις συστάσεις της έκθεσης. Επί του παρόντος αναμένουμε την επίσημη αντίδραση του επιθεωρητή σε αυτό το πρόγραμμα.
<P>
Δεύτερον, όσον αφορά τις πυρηνικές διασφαλίσεις, σύμφωνα με τις έρευνες της βρετανικής Επιθεώρησης Πυρηνικών Εγκαταστάσεων η νοθεία των στοιχείων έγινε κατά τη διάρκεια ενός δεύτερου μη αυτόματου ελέγχου της διαμέτρου ενός υποσυνόλου των κόκκων καυσίμου MOX στη μονάδα επίδειξης καυσίμων MOX στο Sellafield. Ως προς τις διασφαλίσεις της Ευρατόμ για τα πυρηνικά υλικά, δεν καλύπτονται οι έλεγχοι της διαμέτρου των κόκκων εφόσον οι δηλώσεις των χειριστών για τις διασφαλίσεις βασίζονται στα βάρη των κόκκων και όχι σε μέτρηση της διαμέτρου τους. Επομένως, οι έλεγχοι βάσει των διασφαλίσεων της Ευρατόμ δεν απέδειξαν την ανακρίβεια αυτών των δηλώσεων.
<P>
Τρίτον, όσον αφορά τη μεταφορά των πυρηνικών υλικών, η μεταφορά τους πραγματοποιείται σύμφωνα με τους κανονισμούς που καταρτίζονται από τον Διεθνή Οργανισμό Ατομικής Ενέργειας και μεταφέρονται στην εθνική νομοθεσία. Συνεπώς, και για τη μεταφορά των ραδιενεργών υλικών την πρωταρχική ευθύνη φέρουν τα κράτη μέλη.
<P>
Αυτές καθαυτές οι αποκλίσεις των μετρήσεων στο Sellafield δεν επηρεάζουν την ασφαλή μεταφορά των κόκκων. Ωστόσο, η Επιτροπή χαιρετίζει κάθε απόφαση που θα αυξήσει περαιτέρω την ασφάλεια της μεταφοράς των πυρηνικών υλικών. Στόχος της Επιτροπής είναι να προωθήσει την εναρμόνιση των κανονισμών στον τομέα της μεταφοράς ραδιενεργών υλικών καθιστώντας την έτσι ασφαλέστερη.
<P>
Τέλος, όσον αφορά την ιδέα να προταθεί από την Ευρατόμ μια οδηγία για την εναρμόνιση των ελάχιστων προτύπων πυρηνικής ασφάλειας στην Ευρωπαϊκή Ένωση και τη σημασία της στις συζητήσεις που διεξάγονται με τα υποψήφια προς ένταξη κράτη σχετικά με την πυρηνική ασφάλεια, οι απαιτήσεις ασφάλειας των επιμέρους κρατών μελών της ΕΕ είναι πιο συγκεκριμένες και αυστηρές από τις απαιτήσεις του Διεθνούς Οργανισμού Ατομικής Ενέργειας. Λόγω του διαφορετικού ιστορικού και νομικού πλαισίου, του είδους και του αριθμού των αντιδραστήρων, καθώς και λόγω των διαφορετικών προσεγγίσεων έναντι του κανονισμού, δεν είναι εύκολο να επιτευχθεί εναρμόνιση και να δημιουργηθεί ένα σύνολο κοινών κανόνων. Ανησυχώ μήπως κάθε προσπάθεια να επιτευχθεί συναίνεση ως προς ένα σύνολο κοινών προτύπων ασφάλειας στο πλαίσιο της Ευρατόμ δεν καταλήξει παρά σε ένα πολύ γενικευμένο σύνολο κανόνων και αρχών που δεν θα είναι δυνατόν να βελτιώσει τα σημερινά πρότυπα ασφάλειας των πυρηνικών εγκαταστάσεων. Δεν υπάρχει επομένως πιθανότητα η εναρμόνιση των ελάχιστων προτύπων σε επίπεδο ΕΕ να καταφέρει να αποτρέψει ό,τι συνέβη στο Sellafield.
<P>
Σε αρκετές εντούτοις δραστηριότητες που πραγματοποιούνται σε κοινοτικό επίπεδο είναι δυνατόν να υπάρξει επωφελής εναρμόνιση. Οι δραστηριότητες αυτές βασίζονται στην αμοιβαία αναγνώριση των εθνικών απαιτήσεων και στην προώθηση των βέλτιστων πρακτικών. Ένας τομέας όπου υπάρχουν περιθώρια για εις βάθος εναρμόνιση σχετίζεται με τα νέα είδη εγκαταστάσεων. Δεν βλέπω να υπάρχουν εμπόδια για τη μελλοντική εναρμόνιση των κανόνων στον τομέα της ασφαλούς διαχείρισης ραδιενεργών αποβλήτων και του παροπλισμού των πυρηνικών εγκαταστάσεων.
<P>
Στο πλαίσιο της διεύρυνσης, μια οδηγία που θα καθορίζει εναρμονισμένα ελάχιστα πρότυπα ασφάλειας, ενδεχομένως, να διευκόλυνε τις αρχικές συζητήσεις ως προς το πολύ ευαίσθητο θέμα της πυρηνικής ασφάλειας. Στη συνέχεια, ως μέρος του κοινοτικού κεκτημένου θα εξετάζεται τακτικά μαζί με την υπόλοιπη κοινοτική νομοθεσία. Ωστόσο, είναι δύσκολο να πει κανείς εάν μια τέτοιου είδους οδηγία θα καταρτιστεί αρκετά γρήγορα ώστε να διαδραματίσει βασικό ρόλο στις συνεχιζόμενες συζητήσεις με τα υποψήφια προς ένταξη κράτη. Είναι επίσης δύσκολο να προδικάσουμε εάν τα κοινά ελάχιστα πρότυπα θα μας παράσχουν το επίπεδο ασφάλειας που επιθυμούμε να θέσουν ως στόχο τα εν λόγω κράτη. Στην πραγματικότητα τα οράματά μας και τα οράματα των υποψήφιων προς ένταξη κρατών υπερβαίνουν αυτό το επίπεδο. Προσπαθούμε να ενθαρρύνουμε τα κράτη αυτά να εφαρμόσουν τις καλές πρακτικές που χρησιμοποιούνται στην Ευρωπαϊκή Ένωση. Αναφέρω ως παράδειγμα την εκπόνηση από τη Γενική Διεύθυνση Περιβάλλοντος κατευθυντήριων γραμμών για τη διενέργεια περιοδικών ελέγχων ασφάλειας στους πυρηνικούς αντιδραστήρες ελαφρού ύδατος σοβιετικού τύπου.
<P>
Ένα ακόμα σημαντικό βήμα προόδου συντελέστηκε μόλις την περασμένη εβδομάδα με τη σύσταση μιας ευρωπαϊκής ομάδας υπεύθυνης για την ασφάλεια των πυρηνικών εγκαταστάσεων. Στο πλαίσιο αυτής θα συγκεντρωθούν οι φορείς διαχείρισης των πυρηνικών σταθμών και οι κανονιστικοί φορείς του πυρηνικού τομέα των κρατών μελών και των υποψήφιων προς ένταξη κρατών.
<P>
Μπορώ να σας διαβεβαιώσω πως η Επιτροπή θα κάνει ό,τι μπορεί προσπαθώντας να επιτύχει τον στόχο ενός υψηλού επιπέδου πυρηνικής ασφάλειας τόσο εντός της σημερινής όσο και εντός της διευρυμένης Ένωσης. Είμαι πεπεισμένη πως μπορούν να γίνουν περισσότερα σε κοινοτικό επίπεδο για την επίτευξη του στόχου αυτού. Εντούτοις, δεν είναι σαφές κατά πόσον μια οδηγία για την εναρμόνιση των προτύπων ασφάλειας σε ευρωπαϊκό επίπεδο αποτελεί στην παρούσα ιστορική στιγμή τον καλύτερο τρόπο να προχωρήσουμε.

<SPEAKER ID=278 LANGUAGE="EN" NAME="Chichester">
Είναι πολύ σημαντικό να διατηρήσουμε μια έννοια προοπτικής και αναλογίας σχετικά με το ζήτημα αυτό, και χαιρετίζω την ισορροπημένη απάντηση της Επιτρόπου Wallstrφm. Είναι πολύ σημαντικό να περιοριστούμε στα γεγονότα αποφεύγοντας μερικές από τις πιο ακραίες αξιώσεις που περιλαμβάνονται στην πρόταση ψηφίσματος που υπέβαλαν οι Πράσινοι επί του προκείμενου θέματος.
<P>
Θέλω να τονίσω πως δεν διακυβεύτηκε η ασφάλεια στο περιστατικό της νοθείας των καταγραφών. Θα ήθελα επίσης να επισημάνω πως στην έκθεση της Επιθεώρησης Πυρηνικών Εγκαταστάσεων αναφέρεται πως είναι ασφαλής η χρήση των καυσίμων που παράγονται στη μονάδα MDF, στη μονάδα δηλαδή επίδειξης καυσίμων MOX, παρά τις ελλείψεις των αρχείων διασφάλισης ποιότητας λόγω της νοθείας ορισμένων στοιχείων για τα αποδεκτά επίπεδα ποιότητας από εργαζόμενους στη μονάδα. Η Επιθεώρηση Πυρηνικών Εγκαταστάσεων εκφράζει την άποψη αυτή βάσει της δυναμικής διεργασίας παραγωγής καυσίμων και του συνόλου των ελέγχων επί των βασικών παραμέτρων.
<P>
Θα ήθελα επίσης να επιστήσω την προσοχή των συναδέλφων στη θετική ανταπόκριση της BNFL στις δύο εκθέσεις της Επιθεώρησης Πυρηνικών Εγκαταστάσεων, εκ των οποίων η μία αφορά το περιστατικό της νοθείας των αρχείων και η δεύτερη το καθεστώς ελέγχου και διαχείρισης της ασφάλειας στο Sellafield. Χαιρετίζω αυτή την ανταπόκριση και τις τρεις βασικές προτάσεις τους για βελτίωση του συστήματος διαχείρισης της ασφάλειας και της δομής της διαχείρισης, μέσω μιας συνολικής επιθεώρησης του συστήματος διαχείρισης της ασφάλειας σε ολόκληρη την εταιρεία. Στόχος είναι επίσης η βελτίωση των διαθέσιμων πόρων με την πρόσληψη περισσότερου ελεγκτικού προσωπικού, με τη βελτίωση της κατάρτισης και με μεγαλύτερη έμφαση στη νοοτροπία που προσανατολίζεται στην ασφάλεια και, τρίτον, η βελτίωση των ανεξάρτητων επιθεωρήσεων και ελέγχων με τον διορισμό ανεξάρτητων ανώτερων επιθεωρητών που θα ελέγχουν τη συμμόρφωση κ.ά..
<P>
Η BNFL ανταποκρίθηκε θετικά στις 28 συστάσεις της μίας έκθεσης και στις 15 συστάσεις της άλλης, της έκθεσης περί νοθείας. Δεν προτίθεμαι να επεισέλθω σε πολλές λεπτομέρειες καθώς δεν έχω τον χρόνο. Εδώ δεν πρέπει να λησμονήσουμε τα θεμελιώδη. Οι ρυθμιστικοί μηχανισμοί ασφάλειας λειτούργησαν στην προκειμένη περίπτωση. Τα μέλη του προσωπικού κατήγγειλαν το λάθος και στη συνέχεια δρομολογήθηκαν οι κανονιστικές διαδικασίες. Δεν παραβιάστηκαν ουσιαστικά οι κανόνες ασφάλειας παρά μόνον οι κανονισμοί τήρησης των αρχείων για έναν συγκεκριμένο πελάτη. Το αδίκημα της νοθείας των αρχείων δεν πρέπει να αναιρεί ούτε να επισκιάζει το μακροπρόθεσμο θέμα της επεξεργασίας ή των συστοιχιών καυσίμου MOX.
<P>
Πρόκειται και στις δύο περιπτώσεις για μορφές ανακύκλωσης, για αποτελεσματικούς τρόπους μείωσης και συγκέντρωσης των αποβλήτων, και στην περίπτωση της παραγωγής των καυσίμων MOX συνιστούν την καλύτερη γνωστή μέχρι σήμερα απάντηση στο ζήτημα της ασφαλούς διάθεσης των όπλων με βάση το πλουτώνιο.
<P>
Χαιρετίζω τη δυτικοευρωπαϊκή ένωση πυρηνικών κανονιστικών φορέων (WENRA), η οποία συστήθηκε μόλις πριν από έναν χρόνο, τον Φεβρουάριο του 1999. Χαιρετίζω τη δρομολόγηση εκ μέρους της ενός σχεδίου με στόχο την εναρμόνιση των κανόνων και των πρακτικών των μελών της. Οι ίδιοι οι κανονιστικοί φορείς αναλαμβάνουν στα κράτη μέλη αυτό το καθήκον ως οι πλέον αρμόδιοι για να το φέρουν σε πέρας. Το αποτέλεσμα θα είναι να καλλιεργηθεί περαιτέρω μια νοοτροπία προσανατολισμένη στην ασφάλεια, κάτι που θα είναι ευπρόσδεκτο από όλους.

<SPEAKER ID=279 LANGUAGE="EN" NAME="McNally">
Κύριε Πρόεδρε, οι πολίτες του Ηνωμένου Βασιλείου και βεβαίως οι πολίτες της ΕΕ συγκλονίστηκαν και καταθορυβήθηκαν στην πλειοψηφία τους από τα τελευταία γεγονότα στη BNFL. Σύμφωνα με την ίδια τη BNFL, "αναγνωρίζεται σε επιχειρησιακό επίπεδο πως στο μυαλό πολλών μετόχων ποιότητα και ασφάλεια είναι αδιάρρηκτα συνδεδεμένες. Η μη συμμόρφωση προς μία πτυχή ενός καταξιωμένου συστήματος ποιότητας οδήγησε σε σοβαρή απώλεια στην εν γένει εμπιστοσύνη προς τη BNFL." Αυτά δήλωσε μια διοίκηση που γνωρίζει πλέον τις ανεπάρκειές της, μια διοίκηση που προέβη βλακωδώς σε μειώσεις προσωπικού, οι οποίες τώρα ανακλήθηκαν δόξα τω Θεώ.
<P>
Για όλες τις πυρηνικές εγκαταστάσεις απαιτούνται τα υψηλότερα πρότυπα. Συμμερίζομαι βαθιά την απογοήτευση που προκάλεσε στους εργαζόμενους της BNFL μια ασύνετη διοίκηση. Τέθηκαν σε κίνδυνο οι πόροι ζωής τους. Στο μέλλον θα μιλούν ανοιχτά όποτε εντοπίζουν ενδείξεις καταστρατήγησης των κανόνων ασφάλειας.
<P>
Σε αυτό το στάδιο δεν θέλω να μιλήσω για τη βιωσιμότητα ή την ορθότητα της επεξεργασίας ούτε για τα οικονομικά σχετικά με τα καύσιμα MOX. Δεν υφίσταται σχετική συζήτηση, αν και τα θέματα αυτά θα πρέπει να συζητηθούν στο Ηνωμένο Βασίλειο και αλλού. Η BNFL διέρχεται στην παρούσα φάση μια πολύ δύσκολη περίοδο, και δικαίως. Ο βασικός λόγος που θίγεται το ζήτημα στο Ευρωπαϊκό Κοινοβούλιο είναι για να επισημανθεί η έλλειψη ευρωπαϊκών εναρμονισμένων προτύπων στην πυρηνική βιομηχανία. Στην ευρωπαϊκή βιομηχανία υπάρχουν εναρμονισμένα πρότυπα σχεδόν από κάθε άλλη άποψη. Η Συνθήκη Ευρατόμ είναι ανεπαρκής και πρέπει να υπάρξει διόρθωση, ούτως ώστε να έχουμε το είδος της οδηγίας που χρειαζόμαστε. Δεν μπορούμε πραγματικά να σχεδιάζουμε τη διεύρυνση χωρίς κάποιο κοινοτικό κεκτημένο στον πυρηνικό τομέα.
<P>
Η Επίτροπος δεν θεωρεί σκόπιμο να παρουσιάσει μια ανακοίνωση. Σας καλώ να έρθετε στην επιτροπή μας, Επίτροπε, για να το συζητήσουμε εκτενέστερα. Νομίζω πως χρειάζεται κάποιος να δείξει στο εγγύς μέλλον πώς θα μπορούσαμε να επιτύχουμε μεγαλύτερη εναρμόνιση - όχι φυσικά βάσει των χαμηλότερων υφιστάμενων προτύπων παρά βάσει των αυστηρότερων. Εάν θέλετε δημόσια αποδοχή - και πολλοί από εσάς θέλετε - της πυρηνικής βιομηχανίας πρέπει να εξασφαλίσετε την εν λόγω εναρμόνιση.
<P>
Υποστηρίζετε, κυρία Επίτροπε, πως όσον αφορά τις νέες εγκαταστάσεις, εάν πρόκειται να δημιουργηθούν, θεωρείται πως υπάρχει μια περίπτωση. Δεν βλέπω ουσιαστικά τη διαφορά και σας καλώ να ξανασκεφτείτε την ανάγκη να έρθετε απόψε στην επιτροπή μας ώστε να εξετάσουμε τη μία αυτή περίπτωση ως παράδειγμα αυτού που χρειαζόμαστε για τους Ευρωπαίους και για τους εργαζόμενους στους πυρηνικούς μας σταθμούς.

<SPEAKER ID=280 LANGUAGE="EN" NAME="Watson">
Κύριε Πρόεδρε, αυτό που αποδεικνύουν οι έρευνες αυτού του περιστατικού μπορεί να περιγραφεί καλύτερα ως νοοτροπία διοικητικής ανικανότητας και αυταρέσκειας. Εφέτος τον Φεβρουάριο η έκθεση της Επιθεώρησης Πυρηνικών Εγκαταστάσεων με θέμα τα αρχεία για την ασφάλεια κατέληξε στο συμπέρασμα πως τα εν λόγω αρχεία παραποιούνταν συστηματικά. Δημιουργήθηκαν αμφιβολίες γύρω από την επεξεργασία των ραδιενεργών καταλοίπων από 34 μονάδες σε 9 διαφορετικές χώρες, και μάλιστα η Ιαπωνία, η Γερμανία και η Ελβετία σταμάτησαν να στέλνουν υλικά - και πολύ σωστά έπραξαν - στο Sellafield.
<P>
Όλη αυτή η λυπηρή ιστορία επιδείνωσε τη φήμη του Ηνωμένου Βασιλείου, συχνά εξίσου αισχρή όσο και ανακριβής, ως "παλιανθρώπου της Ευρώπης" . Κατά τη γνώμη μου όλοι στο Sellafield πρέπει να αποδεχθούν συλλογικά την ευθύνη για τα λάθη που έγιναν και πρέπει να ενεργήσουν για να βελτιώσουν την κατάσταση.
<P>
Σημειώθηκαν ορισμένες βελτιώσεις: ο νέος Πρόεδρος της BNFL ανέλαβε τη δέσμευση για τη διενέργεια ουσιαστικού ελέγχου, ενώ έγιναν κάποιες απολύσεις. Υπάρχει αναμφίβολα πρόοδος. Ωστόσο, μένουν ακόμα πολλά να επιτευχθούν και τόσο το Ηνωμένο Βασίλειο όσο και η BNFL έχουν μακρύ δρόμο μπροστά τους για να αποκαταστήσουν τη φήμη τους.
<P>
Προσωπικά συμμερίζομαι τις ανησυχίες της κ. McNally, η οποία ζήτησε από την Επίτροπο να επανεξετάσει τα θέματα αυτά. Είναι γεγονός πως η δήλωση της Επιτρόπου σύμφωνα με την οποία οι κανόνες των επιμέρους κρατών μελών είναι πιο συγκεκριμένοι απλά δεν είναι αρκετά ικανοποιητική. Χρειαζόμαστε υψηλά ελάχιστα πρότυπα, και τα χρειαζόμαστε ιδιαίτερα υπό το φως της ένταξης των υποψήφιων χωρών, πολλές από τις οποίες βασίζονται στην πυρηνική τεχνολογία περισσότερο από τα σημερινά μέλη της Ένωσης και διαθέτουν πολύ πιο απαρχαιωμένο δυναμικό για τις ενεργειακές ανάγκες.
<P>
Αυτό που έχει σημασία ως προς τη δράση της Ευρωπαϊκής Ένωσης είναι πως θα αποτελέσει μέτρο οικοδόμησης εμπιστοσύνης, και η κοινή γνώμη ζητά ακριβώς μέτρα οικοδόμησης εμπιστοσύνης. Αναγνωρίζω και συμμερίζομαι βαθιά την ανησυχία που εξέφρασαν συνάδελφοι από τη Δημοκρατία της Ιρλανδίας και από τη Δανία. Το γεγονός είναι πως χρειαζόμαστε νομοθεσία για να εφαρμόσουμε αυτό που ζητείται στην πρόταση ψηφίσματος που υπέβαλαν απόψε οι τρεις μεγάλες πολιτικές ομάδες, δηλαδή υψηλά ελάχιστα πρότυπα για τον ασφαλή και αξιόπιστο σχεδιασμό, κατασκευή και λειτουργία των πυρηνικών και συναφών με αυτές εγκαταστάσεων καθώς και για τα συστήματα διαχείρισης της πυρηνικής ασφάλειας.
<P>
Η Ομάδα μου δεν μπορεί να υποστηρίξει την αποψινή πρόταση ψηφίσματος των Πρασίνων. Πιστεύουμε πως αντιμετωπίζει το ζήτημα με τρόπο υπερβολικό. Θίγει το απολύτως θεμιτό ερώτημα κατά πόσον η επεξεργασία πυρηνικών υλικών θα πρέπει να συνεχιστεί στο Sellafield. Δεν μπορεί όμως κανείς να διεξάγει τη συζήτηση αυτή με τους όρους που χρησιμοποιούν οι λαϊκές εφημερίδες. Υποστηρίζουμε την πρόταση των τριών μεγάλων πολιτικών ομάδων επειδή πιστεύουμε πως χρειάζονται βελτιώσεις, και σημειώνονται βελτιώσεις, αλλά οι βελτιώσεις αυτές θα ενθαρρυνθούν από μια κοινοτική προσέγγιση στο όλο ζήτημα. Αναγνωρίζουμε επίσης τη μεγάλη σημασία αυτής της μονάδας για την απασχόληση στη Δυτική Κάμπρια και πιστεύουμε πως, εάν τεθεί σε κίνδυνο το μέλλον της μονάδας, η Ευρωπαϊκή Επιτροπή θα πρέπει να προτείνει ειδικά μέτρα για να βοηθήσει στη δημιουργία άλλων θέσεων εργασίας στην περιοχή.
<P>
Πρόκειται για μια περιπέτεια από την οποία κανείς, και πολύ λιγότερο το Sellafield, δεν βγαίνει κερδισμένος. Πρόκειται όμως για έναν τομέα όπου η δράση σε επίπεδο Ευρωπαϊκής Ένωσης μπορεί πραγματικά να αποδειχτεί σημαντική.

<SPEAKER ID=281 LANGUAGE="EN" NAME="Evans, Jillian">
Κύριε Πρόεδρε, θέλω κατ' αρχάς να ευχαριστήσω τη συνάδελφό μου κ. Ahern, που έθιξε το πολύ σημαντικό αυτό θέμα. Δεν υπάρχει κανείς στο Ευρωπαϊκό Κοινοβούλιο που να μη νιώθει συγκλονισμένος από τα πρόσφατα γεγονότα στο Sellafield, με τη νοθεία των στοιχείων σχετικά με τα καύσιμα MOX και την έκθεση της Επιθεώρησης Πυρηνικών Εγκαταστάσεων, όσον αφορά το χαμηλό επίπεδο των διαδικασιών ασφάλειας στη μονάδα επεξεργασίας. Μετά από την αρχική αμυντική στάση της BNFL, μόνον αφότου δημοσιεύθηκε αυτή η έκθεση αποκαλύφθηκε η πραγματική διάσταση του προβλήματος, αποδεικνύοντας πως τα στοιχεία νοθεύονταν προφανώς κρυφά ανελλιπώς από το 1996.
<P>
Η Ουαλία, όπως και η Ιρλανδία, πλήττεται από τη ραδιενεργό μόλυνση στη Θάλασσα της Ιρλανδίας, η οποία προκαλείται κατά βάση από το Sellafield. Έχει διατυπωθεί μια θεωρία η οποία συσχετίζει ένα μεγάλο ποσοστό εμφάνισης λευχαιμίας σε παιδιά, επί παραδείγματι, με την εγγύτητα στα παράλια της Ουαλίας. Σήμερα προστίθεται και μια κατάσταση δυσπιστίας της κοινής γνώμης ως προς την ασφάλεια των εγκαταστάσεων, και συνεπώς ως προς τη δική τους υγεία και ασφάλεια. Αυτή ακριβώς η κρίση δυσπιστίας έναντι της διοίκησης της British Nuclear Fuels ενδεχομένως να οδηγήσει όντως στον τερματισμό της επεξεργασίας πυρηνικών υλικών.
<P>
Η BNFL ήταν αποφασισμένη να μη σταματήσει τις ενέργειές της ώστε η μονάδα καυσίμου MOX να συνεχίσει την επεξεργασία. Ένας όμως από τους λόγους που η βρετανική επιχείρηση ηλεκτρισμού (British Energy), για λογαριασμό της οποίας πραγματοποιείτο το ένα τρίτο της επεξεργασίας στο Sellafield, αποφάσισε να στραφεί στην αποθήκευση των αποβλήτων ήταν οικονομικός. Τους στοίχιζε φθηνότερα να αποθηκεύουν τα απόβλητα, και τα στοιχεία που δημοσιεύθηκαν πρόσφατα από τις τοπικές αρχές αποπυρηνικοποίησης επιβεβαιώνουν αυτή την άποψη.
<P>
Επομένως, εν όψει των προβλημάτων της περιβαλλοντικής ρύπανσης και των επιπτώσεων στην υγεία, καθώς και δεδομένου του ζητήματος του κόστους και της σχετικής συζήτησης, ποιο επιχείρημα μένει υπέρ της πυρηνικής επεξεργασίας; Δεν αξίζει τους κινδύνους που συνδέονται με αυτή και, όπως αναφέρεται στο ψήφισμα, το Συμβούλιο, η Επιτροπή και το Κοινοβούλιο πρέπει να επανεξετάσουν το όλο ζήτημα, περιλαμβανομένης της παραγωγής καυσίμων MOX, υπό το φως των τελευταίων γεγονότων και προς όφελος όχι μόνο του πληθυσμού της Ιρλανδίας και της Ουαλίας, αλλά και ολόκληρης της Ευρώπης.
<P>
Η British Nuclear Fuels υποχρεούται να αντιμετωπίσει με τον ασφαλέστερο δυνατό τρόπο τα επίπεδα των αποβλήτων στα οποία αναφέρθηκε ενωρίτερα η κ. Ahern. Αυτό το ζήτημα με ανησυχεί επίσης πάρα πολύ επειδή μια περιοχή της Ουαλίας αναφέρθηκε ως πιθανός χώρος αποθήκευσης ραδιενεργών αποβλήτων χαμηλής ακτινοβολίας. Αυτό είναι απαράδεκτο και χρειάζεται μια στρατηγική προσέγγιση. Η πυρηνική βιομηχανία έχει ήδη προκαλέσει τεράστιες ζημιές και πρέπει να εξασφαλίσουμε πως η κληρονομιά της δεν θα καταστρέψει μελλοντικά ακόμα περισσότερες κοινότητες και ανθρώπινες ζωές.

<SPEAKER ID=282 LANGUAGE="ES" NAME="Vidal-Quadras Roca">
Κύριε Πρόεδρε, απαραίτητη προϋπόθεση του κοινοβουλευτικού έργου είναι η ακρίβεια. Χάριν αυτής της ακριβείας θα ήθελα να υπενθυμίσω τέσσερα γεγονότα σχετικά με τη νοθεία των μη αυτόματων μετρήσεων της διαμέτρου των κόκκων καυσίμου MOX στο εργοστάσιο της British Nuclear Fuels στο Sellafield.
<P>
Κατ' αρχάς επρόκειτο για δευτερεύοντες και συμπληρωματικούς ελέγχους κατόπιν αιτήματος ενός πελάτη και όχι λόγω απαίτησης ασφάλειας· δεύτερον, δεν παραβιάστηκε κανένας κανόνας πυρηνικής ασφάλειας· τρίτον, δεν υπήρξε κανένας κίνδυνος διαρροής ραδιενέργειας· τέταρτον, δεν παραβιάστηκε καμία ρήτρα προστασίας προβλεπόμενη από τη Συνθήκη Ευρατόμ, διότι τα μέτρα ζύγισης των κόκκων ήταν ορθά.
<P>
Έχουμε συνεπώς να κάνουμε με ένα λυπηρό κρούσμα έλλειψης επαγγελματικής ηθικής που επέφερε τεράστια οικονομική ζημία και αμαύρωσε εξίσου την εικόνα της εταιρείας που επλήγη, σε καμία όμως περίπτωση δεν μπορεί να ισχυριστεί κανείς, παρά μόνο αν ψεύδεται, ότι αντιμετωπίζουμε ένα περιστατικό με επιπτώσεις για την ασφάλεια των εργαζομένων ή του κοινού. Παρά ταύτα, ένα σφάλμα όπως αυτό που μας απασχολεί μας υπενθυμίζει, παρά τον κοινότυπο χαρακτήρα του, την ανάγκη αυστηρότατου ελέγχου και μόνιμης βελτίωσης των διαδικασιών σε μια μονάδα όπως το εργοστάσιο επεξεργασίας του Sellafield. Αυτό απαίτησε η αρμόδια βρετανική αρχή. Αυτό απαιτείται με έμφαση στο ψήφισμα που υποστηρίζει η Ομάδα μας και αυτό ελπίζουμε να υλοποιηθεί στο μέλλον.

<SPEAKER ID=283 LANGUAGE="EN" NAME="Adam">
Κύριε Πρόεδρε, δεν πρέπει να τρέφουμε αυταπάτες ως προς τη μεγάλη σοβαρότητα του ζητήματος της νοθείας των στοιχείων ποιοτικού ελέγχου στο Sellafield. Υποπτεύομαι πως, οι λίγοι βουλευτές αυτού του Κοινοβουλίου που βρίσκονταν σε επαφή για πολλά χρόνια τόσο με τη διοίκηση όσο και με τους εκπροσώπους των εργαζομένων στην εν λόγω μονάδα επεξεργασίας, έζησαν την υπόθεση πιο έντονα από οποιονδήποτε άλλο. Αποκαλύφθηκε η ύπαρξη μιας νοοτροπίας ελάχιστα προσανατολισμένης στην ασφάλεια και μιας ανεπαρκούς διαδικασίας δευτερογενούς ελέγχου στην παραγωγή των καυσίμων MOX. Ωστόσο, θα πρέπει να επισημάνουμε πως η ανταπόκριση της BNFL στην έκθεση της Επιθεώρησης Πυρηνικών Εγκαταστάσεων κατέληξε ήδη σε πολύ σημαντικές διοικητικές αλλαγές, αλλαγές ευπρόσδεκτες τόσο από την εν λόγω Επιθεώρηση όσο και από τον αρμόδιο Υπουργό. Ελπίζω από αυτή την άποψη να μην κατηγορηθούν για υιοθέτηση της ντόπιας νοοτροπίας ως προς το συγκεκριμένο θέμα. Κατά τη γνώμη μου ένας από τους ρόλους του Κοινοβουλίου θα πρέπει να είναι η παρακολούθηση των υπό εξέλιξη διοικητικών αλλαγών.
<P>
Πρέπει επίσης να επισημάνουμε πως ο επικεφαλής επιθεωρητής και η Ευρωπαϊκή Επιτροπή κατέστησαν σαφέστατο στην Επιτροπή Βιομηχανίας πως δεν επηρεάστηκε καθόλου η ασφάλεια σε καμία από τις εγκαταστάσεις του Sellafield. Δεν τέθηκε θέμα πυρηνικών διασφαλίσεων ούτε θέματα ασφάλειας σχετικά με τη μεταφορά πυρηνικών υλικών, και χαίρομαι που η Επίτροπος ενίσχυσε απόψε αυτή τη θέση. Τα καύσιμα μπορούν να χρησιμοποιούνται με ασφάλεια για τις χρήσεις για τις οποίες προορίζονται.
<P>
Λέγοντας όμως όλα αυτά δεν πρέπει να καταλήξουμε να αισθανόμαστε ικανοποιημένοι με τους εαυτούς μας. Επιδιώκουμε να εφαρμόσουμε πρότυπα στις υποψήφιες προς ένταξη χώρες της Ανατολικής Ευρώπης και, θα έλεγα, πέρα από αυτές και στην εν γένει Ανατολική Ευρώπη. Η εφαρμογή των προτύπων της Ευρωπαϊκής Ένωσης σε όλες τις πυρηνικές εγκαταστάσεις αποτελεί πάγια επιθυμία των περισσότερων από εμάς. Γνωρίζουμε πως η δυτικοευρωπαϊκή ένωση πυρηνικών κανονιστικών φορέων (WENRA) επιζητεί εναρμόνιση. Ευελπιστώ πως η Επίτροπος, σύμφωνα και με το αίτημα άλλων συναδέλφων, θα επανεξετάσει τη θέση της υποστηρίζοντας ουσιαστικά και ενθαρρύνοντας τη WENRA για την επίτευξη αυτού του στόχου.
<P>
Βάσει της προσωπικής μου εμπειρίας σε αρκετές χώρες είμαι απόλυτα πεπεισμένος πως κατ' αυτόν τον τρόπο θα καθησυχάσουμε την κοινή γνώμη, και σε αυτό θα πρέπει να αποσκοπούμε κατά κύριο λόγο ως Κοινοβούλιο.

<SPEAKER ID=284 LANGUAGE="EN" NAME="Banotti">
Κύριε Πρόεδρε, είμαι βουλευτής του Ευρωπαϊκού Κοινοβουλίου εδώ και δεκαέξι χρόνια και δεν υπερβάλλω λέγοντας πως κυριολεκτικά κάθε χρόνο κατά τη διάρκεια των δεκαέξι αυτών ετών θίγονται σε αυτό το Κοινοβούλιο οι ανησυχίες της ιρλανδικής κυβέρνησης και του ιρλανδικού λαού σχετικά με τη μονάδα επεξεργασίας πυρηνικών καυσίμων του Sellafield.
<P>
Κοιτάζοντας γύρω μου συνειδητοποιώ πως πιθανόν όλοι οι λαμπτήρες αυτής της αίθουσας να ανάβουν με πυρηνική ενέργεια, γεγονός που εξηγεί την απροθυμία πολλών από τις σημαντικότερες ευρωπαϊκές πυρηνικές δυνάμεις να αντιμετωπίσουν σοβαρά την ανησυχία μας στην Ιρλανδία. Η μία κυβέρνηση μετά την άλλη εκφράζει τις ανησυχίες μας προς τη βρετανική κυβέρνηση, οι οποίες αντιμετωπίζονται σε μεγάλο βαθμό - και λυπάμαι που το λέω - με αδιαφορία και μάλιστα πολύ συχνά με περιφρόνηση. Σήμερα στην Ιρλανδία δεν υπάρχει καμία απολύτως εμπιστοσύνη στις διασφαλίσεις σχετικά με την ασφάλεια των πυρηνικών εγκαταστάσεων του Sellafield. Οι πρόσφατες πληροφορίες αναφορικά με τη νοθεία εγγράφων απλά επέτειναν τη βαθιά ανησυχία που έχει κυριεύσει όλο σχεδόν τον πληθυσμό της νήσου.
<P>
Είμαστε μια χώρα που υφιστάμεθα όλους τους κινδύνους χωρίς να έχουμε κανένα όφελος από αυτές τις εγκαταστάσεις. Γνωρίζουμε πως οι Γερμανοί και οι Ιάπωνες στέλνουν τα πυρηνικά τους απόβλητα προς επεξεργασία στο Sellafield επειδή από πολιτική άποψη είναι πάρα πολύ δύσκολο γι' αυτούς να τα επεξεργαστούν στις χώρες τους λόγω των ανησυχιών που εκφράζονται.
<P>
Ζητώ από την Επίτροπο να επανεξετάσει τη θέση της. Την ερωτώ επίσης εάν συμμετέχουν στην επιτροπή πυρηνικής ασφάλειας που ανέφερε χώρες που δεν παράγουν πυρηνική ενέργεια. Είναι καιρός να αντιληφθούμε πως πρέπει να υπολογίζουμε το κόστος της επεξεργασίας των αποβλήτων από τις πυρηνικές αυτές εγκαταστάσεις ως εσωτερικό στοιχείο του κόστους. Βολεύει γενικά να μην το συνυπολογίζουμε, αλλά το ζήτημα αυτό ανησυχεί σοβαρά την ιρλανδική κυβέρνηση, τους Ιρλανδούς καθώς και, ευτυχώς, την κυβέρνηση της Δανίας. Συμμερίζονται και αυτοί τις ανησυχίες μας.

<SPEAKER ID=285 NAME="Wynn">
Κύριε Πρόεδρε, ζήτησα τον λόγο στην αποψινή συζήτηση όχι μόνο επειδή είμαι βουλευτής από τη βορειοδυτική περιφέρεια της Αγγλίας, όπου βρίσκονται οι εγκαταστάσεις του Sellafield, όχι μόνο επειδή μπορεί να διακινδυνεύσουν τα προς το ζην 10.000 ανθρώπων εάν κλείσει το Sellafield και όχι λόγω προσωπικών επενδεδυμένων συμφερόντων στην πυρηνική βιομηχανία. Δεν συμβαίνει κάτι τέτοιο. Ζήτησα τον λόγο επειδή θέλω να προσπαθήσω να βοηθήσω ώστε να ακουστούν κάποιες αλήθειες σε αυτή τη συζήτηση. Το πρόβλημα στις συζητήσεις σχετικά με πυρηνικά θέματα - και ειδικά το Sellafield - είναι πως κυριαρχεί η διαστρέβλωση της αλήθειας.
<P>
Στην ομιλία της η κ. Ahern είπε πως η βρετανική Επιθεώρηση Πυρηνικών Εγκαταστάσεων εξαπολύει ένα δριμύ κατηγορητήριο κατά του εργοστασίου. Όχι, δεν είναι αλήθεια! Μίλησε επίσης για δριμύ κατηγορητήριο κατά των ελέγχων ασφάλειας. Ούτε αυτό είναι αλήθεια! Η εν λόγω Επιθεώρηση διατύπωσε τρεις συστάσεις για την ασφάλεια και οι έλεγχοι αφορούσαν τη διασφάλιση της ποιότητας, όπως είπαν άλλοι ομιλητές. Είπε επίσης πως η έκθεση προήλθε από μια δήλωση στην εφημερίδα The Independent. Δεν είναι αλήθεια. Το ζήτημα ετέθη από τους εργαζόμενους της BNFL. Αυτοί το ανακάλυψαν. Αυτοί είπαν στην Επιθεώρηση Πυρηνικών Εγκαταστάσεων και στους πελάτες τους τι είχε συμβεί. Η βουλευτής μίλησε και για μόλυνση των θαλασσών στην Ιρλανδία και τη Δανία. Παραθέτω απόσπασμα της εφημερίδας The Independent, όπου επτά επιφανείς Δανοί επιστήμονες, οι οποίοι μελετούν λόγω επαγγελματικού ενδιαφέροντος τις εκλύσεις ραδιενέργειας από το Sellafield, είπαν στις 12 Μαΐου τα εξής: "Ο ισχυρισμός πως η σημερινή έκλυση ραδιενέργειας από το Sellafield προκαλεί απαράδεκτη μόλυνση στον Βόρειο Ατλαντικό και στις αρκτικές περιοχές δεν τεκμηριώνεται επιστημονικά". Όταν επινοεί κανείς γεγονότα το μόνο που καταφέρνει είναι να περιπλέκει το ζήτημα!
<P>
Η κ. Ahern μίλησε ακόμα για το σκάνδαλο της κατάχρησης ως προς την ασφάλεια. Αυτό είναι απόλυτα προσβλητικό για όσους εργάζονται στη μονάδα, και ακόμα περισσότερο για τις οικογένειές τους που ζουν κοντά στον χώρο των εγκαταστάσεων. Οι εν λόγω εργαζόμενοι δεν θα εργάζονταν στη μονάδα επεξεργασίας εάν πίστευαν πως δεν ήταν ασφαλές, και βεβαίως δεν θα έθεταν τις οικογένειές τους σε κίνδυνο σε μια τέτοια περίπτωση. Πρόκειται αναμφίβολα για προσβολή εναντίον όσων εργάζονται εκεί. Έπειτα ολοκλήρωσε την ομιλία της κάνοντας λόγο για διαφθορά. Αυτό ήταν όντως η χαριστική βολή.
<P>
Τέλος, θέλω να πω στην Επίτροπο πως κάτι που θα πρέπει να κάνετε πέρα από το να ακούτε προσεκτικά είναι να επισκεφθείτε το Sellafield και να διαπιστώσετε ιδίοις όμμασι τι συμβαίνει: είναι η καλύτερη συμβουλή που τόσο εγώ όσο και πολλοί βουλευτές του παρόντος Κοινοβουλίου μπορούμε να σας δώσουμε.

<SPEAKER ID=286 LANGUAGE="EN" NAME="Inglewood">
Κύριε Πρόεδρε, προέρχομαι από την Κάμπρια - γεννήθηκα, μεγάλωσα και κατοικώ εκεί - και είμαι ένας από τους εκπροσώπους της βορειοδυτικής Αγγλίας. Κανείς επομένως στο παρόν Κοινοβούλιο δεν θίγεται περισσότερο από εμένα από τον απόηχο των πρόσφατων γεγονότων στο Sellafield.
<P>
Ας είμαστε ξεκάθαροι. Υπήρξαν πραγματικά κενά διαχείρισης, κενά που είναι απλούστατα απαράδεκτα. Ως καταγόμενος από την Κάμπρια ξέρω πως πολλοί άνθρωποι στην κομητεία όπου γεννήθηκα - και την οποία έχω την τιμή να εκπροσωπώ - αισθάνονται απογοητευμένοι από τη British Nuclear Fuels. Όπως όμως έχει ήδη επισημανθεί, δεν παραβιάστηκε ούτε ο νόμος ούτε οι κανόνες και οι κατευθυντήριες γραμμές του κανονιστικού φορέα. Σε μια κοινωνία υπό το κράτος δικαίου τα πρόσφατα γεγονότα δεν μπορούν να χρησιμοποιηθούν για να κλείσει η μονάδα επεξεργασίας.
<P>
Γνωρίζω πως πολλοί θα ήθελαν να κλείσει το Sellafield και ιδιαίτερα πως αυτό το αίτημα υποστηρίζεται πολύ σθεναρά σε κάποιες περιοχές της Ιρλανδίας. Σε μια ελεύθερη κοινωνία, εάν έτσι την αντιλαμβάνονται οι πολίτες, πρέπει να επιτρέπεται να διατυπώνονται ελεύθερα οι απόψεις τους. Αυτός όμως δεν είναι λόγος για να κλείσει η μονάδα. Οι κρατικές αρχές δεν μπορούν να κλείσουν καμία νομίμως ιδρυθείσα επιχείρηση πουθενά στην Ευρωπαϊκή Ένωση χωρίς να έχει προηγηθεί νομική παραβίαση εκ μέρους της. Αυτό ισχύει στην Ιρλανδία, στη Δανία, στο Ηνωμένο Βασίλειο και σε όλα τα υπόλοιπα κράτη μέλη.
<P>
Οι ιδιοκτήτες - δηλαδή η κυβέρνηση του Ηνωμένου Βασιλείου - και οι υπάλληλοι του Sellafield έχουν νόμιμα συμφέροντα που δεν μπορούν απλά να αγνοηθούν. Αυτό ισχύει τόσο στην προκειμένη όσο και σε οποιαδήποτε άλλη περίπτωση.
<P>
Τέλος, όπως ακριβώς οι επιπτώσεις της πρόσφατης κρίσης στο Sellafield έπληξαν την ίδια την επιχείρηση, έτσι και η λύση του προβλήματος βρίσκεται στα χέρια της British Nuclear Fuels, όπως αντιλαμβάνονται και οι ίδιοι. Τους εύχομαι καλή τύχη. Οι λέξεις όμως δεν αρκούν. Πρέπει να συνοδεύονται από πράξεις - δικές τους πράξεις.

<SPEAKER ID=287 NAME="Doyle">
ΕΝ) Από ιρλανδική σκοπιά βλέπουμε την αρχή του τέλους της επεξεργασίας στο Sellafield και έχουμε συμμάχους. Οι εξουσίες της Επιτροπής σε αυτόν τον τομέα ως αρμόδιου κοινοτικού θεσμικού οργάνου παραμένουν απελπιστικά και ανησυχητικά ανεπαρκείς. Ούτε ενιαία πρότυπα για την ασφάλεια και τις απορρίψεις αποβλήτων, ούτε κοινοτική διαδικασία διαβούλευσης σχετικά με τους σταθμούς ηλεκτροπαραγωγής που βρίσκονται κοντά σε σύνορα, ούτε σαφείς κοινοτικές διατάξεις για την αποθήκευση και τη μεταφορά πυρηνικών καυσίμων ή πυρηνικών αποβλήτων, ούτε κοινοτικό σύστημα πληροφόρησης και παρακολούθησης σε περιπτώσεις δυσλειτουργίας πυρηνικών εγκαταστάσεων.
<P>
Η πυρηνική ασφάλεια στο πλαίσιο της διαδικασίας της διεύρυνσης αποτελεί σοβαρότατη αιτία ανησυχίας. Εφόσον δεν υπάρχουν στην κοινοτική νομοθεσία καθορισμένα κριτήρια που να διέπουν τον σχεδιασμό και τη λειτουργία των πυρηνικών εγκαταστάσεων, πώς κρίνουμε την ασφαλή λειτουργία τους; Οι ρεαλιστές αποδέχονται και κατανοούν πως η ζωή είναι γεμάτη κινδύνους. Η κοινωνία αποδέχεται συνήθως κάποιο επίπεδο κινδύνου με αντάλλαγμα κάποιο όφελος και οι υπέρμαχοι της πυρηνικής ενέργειας μάς υπενθυμίζουν σχεδόν αναπόφευκτα την ισορροπία μεταξύ κινδύνου και οφέλους. Τι όφελος προκύπτει για την Ιρλανδία που να αντισταθμίζει τον κίνδυνο της έκθεσής της στην πλειοψηφία των βρετανικών πυρηνικών εγκαταστάσεων;
<P>
Εάν η πυρηνική ασφάλεια και η πυρηνική ενέργεια δεν συνεπάγονται κανέναν κίνδυνο, γιατί οι εγκαταστάσεις αυτές δεν βρίσκονται στην πλειοψηφία τους κοντά στα αστικά κέντρα της Νοτιοανατολικής Αγγλίας; Για να ελαχιστοποιηθεί φυσικά ο κίνδυνος για τα εν λόγω αστικά κέντρα. Από ιρλανδική όμως σκοπιά - γεγονός που είναι προφανώς λογικό - έχουμε κομητείες, π.χ. των Antrim, Down, Louth, Δουβλίνου, Wicklow και Wexford, όπου η συντριπτική πλειοψηφία του πληθυσμού της νήσου Ιρλανδίας, 2 περίπου εκατομμύρια, ζουν στη Θάλασσα της Ιρλανδίας ή κοντά σε αυτή, όπου βρίσκεται η πλειοψηφία των βρετανικών πυρηνικών εγκαταστάσεων.
<P>
Επιπλέον, διαπιστώσαμε όλοι πρόσφατα πώς το μέλημα των καταναλωτών για την ακεραιότητα της αλυσίδας διατροφής μπορεί να καταστρέψει μια αγορά που φαινόταν κάποτε ασφαλής. Μάρτυρες είναι η ΣΕΒ και το πρόβλημα των διοξινών. Αρκεί μόνο να φανταστούμε πώς θα επηρεάσει αυτούς τους τομείς της οικονομίας μας κάποιος πυρηνικός φόβος - απλά ένας φόβος. Η επιλογή κατά πόσον θα εκθέσει κανείς ή όχι τον εαυτό του ή τα παιδιά του σε κίνδυνο συνιστά πολύ βασικό ανθρώπινο δικαίωμα. Αυτό ακριβώς το δικαίωμα να καθορίζουμε, να ελέγχουμε και να έχουμε γνώμη σχετικά με τον κίνδυνο των παρακείμενων συγκεντρώσεων πυρηνικών εγκαταστάσεων στερούμαστε όσοι από εμάς ζούμε στις δυτικές ακτές της Θάλασσας της Ιρλανδίας. Στην πράξη η λήψη αποφάσεων επί πυρηνικών θεμάτων στο Ηνωμένο Βασίλειο πόρρω απέχει από τα δημοκρατικά πρότυπα. Συχνά λαμβάνονται αμφίβολες αποφάσεις υπό άκρα μυστικότητα.
<P>
Φθάνω στο τέλος της ομιλίας μου. Η πραγματικότητα του Sellafield ματαιώνει τη συμβολή στους στόχους του Κυότο, όσον αφορά την εξάρτηση της βρετανικής οικονομίας από την πυρηνική ενέργεια. Περιλαμβάνει επίσης μια σειρά από μη αναγγελθέντα περιστατικά, νοθευμένους ποιοτικούς ελέγχους των ράβδων καυσίμου ΜΟΧ με αποτέλεσμα την απώλεια της εμπιστοσύνης των Ιαπώνων στα πρότυπα ασφάλειας του εργοστασίου και στην ακύρωση από τη Γερμανία και την Ελβετία της επεξεργασίας κόκκων πυρηνικών καυσίμων μεικτού οξειδίου.
<P>
Η πραγματικότητα του Sellafield περιλαμβάνει περιστατικά, πέρυσι τον Σεπτέμβριο και στις αρχές του τρέχοντος έτους, εσκεμμένου σαμποτάζ δήθεν από μέλη του προσωπικού. Εγείρονται σοβαρές αμφιβολίες σχετικά με τη μακροπρόθεσμη βιωσιμότητα της επεξεργασίας. Τα βιβλία παραγγελιών τους είναι γεμάτα για λίγα ακόμα χρόνια, αλλά δεν δίνονται νέες παραγγελίες λόγω του ελλιπούς ποιοτικού ελέγχου στο εργοστάσιο επεξεργασίας καυσίμων MOX. Ακόμα και το ανώτατο διευθυντικό στέλεχος κ. Norman Askew φέρεται να λέει πως η επεξεργασία δεν αποτελεί πλέον το μείζον τμήμα της επιχείρησης. Κάποιος διευθυντής δήλωσε πως το μέλλον του εργοστασίου είναι αβέβαιο. Μπορεί όμως να δικαιωθεί το μέλλον του Sellafield στον πυρηνικό τομέα χωρίς παραγωγή καυσίμων μεικτού οξειδίου και χωρίς επεξεργασία θερμικού οξειδίου στα εργοστάσια καυσίμων MOX και THORP. Οι ικανότητες και η εμπειρία του εργατικού δυναμικού, καθώς και οι σημαντικότερες επενδύσεις κεφαλαίου, μπορούν και θα πρέπει να προσανατολιστούν προς τη διαχείριση αποβλήτων και τη σύσταση ενός εξαιρετικού κέντρου παροπλισμού, και σε αυτό ακριβώς προτείνω να επικεντρώσουμε τη συζήτηση.

<SPEAKER ID=288 NAME="Wallstrφm">
Κύριε Πρόεδρε, σας ευχαριστώ πολύ για την ενδιαφέρουσα και πολύτιμη συζήτηση. Ελπίζω πως μπορούμε όλοι να συμφωνήσουμε ως προς την ανάγκη οικοδόμησης εμπιστοσύνης επειδή, αν και το συμπέρασμα είναι πως το υπό συζήτηση περιστατικό δεν προκάλεσε σημαντική ζημία ούτε σοβαρούς κινδύνους, διαπιστώνουμε πως το τίμημα της απώλειας εμπιστοσύνης είναι πολύ μεγάλο. Έχουμε όλοι συμφέρον να εξασφαλίσουμε πως οι πολίτες μας εμπιστεύονται τα συστήματα ασφάλειας που διαθέτουμε.
<P>
Είμαι έτοιμη να παραστώ ανά πάσα στιγμή σε οποιαδήποτε κοινοβουλευτική επιτροπή προκειμένου να συζητήσουμε τα θέματα αυτά. Ομολογώ πως προσωπικά θα προτιμούσα να έχουμε κοινοτικούς κανόνες. Δεν πρέπει όμως να δώσουμε την εντύπωση πως αυτό θα σημαίνει μεγαλύτερα επίπεδα ασφάλειας στην Ευρωπαϊκή Ένωση, επειδή βάσει του κανόνα της ομοφωνίας για τη λήψη των αποφάσεων επί αυτών των θεμάτων το τελικό αποτέλεσμα μπορεί να είναι ελάχιστα πρότυπα που ενδεχομένως να μην ανταποκρίνονται στις προσδοκίες των πολιτών μας. Πρέπει να είμαστε ρεαλιστές γνωρίζοντας τη συζήτηση, καθώς και τη θέση και τη στάση των κρατών μελών, την απροθυμία τους δηλαδή να εκχωρήσουν στην Ευρωπαϊκή Ένωση περισσότερες αρμοδιότητες σε αυτόν τον τομέα. Αυτός είναι και ο λόγος που η αρμοδιότητα της Επιτροπής στον εν λόγω τομέα περιορίζεται στον έλεγχο της ραδιενέργειας και σε τίποτα περισσότερο.
<P>
Χρειαζόμαστε ευρωπαϊκούς κανόνες. Ωστόσο, δεν πρέπει να δώσουμε την εντύπωση πως αυτό θα επιτευχθεί πολύ εύκολα και γρήγορα. Συμμερίζομαι την άποψη πως οφείλουμε να το συζητήσουμε πιο ενδελεχώς.
<P>
Απαντώντας στην ερώτηση της κ. Banotti, σημειώνω πως αυτή η ευρωπαϊκή ομάδα για την ασφάλεια των πυρηνικών εγκαταστάσεων συγκεντρώνει τους φορείς διαχείρισης των μονάδων παραγωγής ενέργειας και τους πυρηνικούς κανονιστικούς φορείς τόσο των κρατών μελών όσο και των υποψήφιων προς ένταξη χωρών. Δεν πρόκειται για ευρύτερο φόρουμ, αλλά στο πλαίσιο της συγκεκριμένης ομάδας ασφάλειας μπορούν να συνεργάζονται.
<P>
Δεν είναι η πρώτη φορά που συζητείται το θέμα του Sellafield και χρειάζεται να εξετάσουμε τα ζητήματα ασφάλειας πολύ προσεκτικά επειδή, όπως θα θυμάστε, σημειώθηκε ένα ατύχημα στην Ιαπωνία λόγω χαλαρού ελέγχου και του γεγονότος πως κάποιοι από το προσωπικό φαντάστηκαν πως μπορούσαν να αυτοσχεδιάσουν. Επομένως, ακόμα και σε πολύ προηγμένες κοινωνίες υφίστανται σοβαροί κίνδυνοι λόγω πυρηνικών τεχνικών και τεχνικών επεξεργασίας.
<P>
Ευχαρίστως θα έρθω στο Κοινοβούλιο ανά πάσα στιγμή για να συνεχίσουμε την παρούσα συζήτηση. Εντούτοις, δεν θέλω να δώσω σε κανέναν ψεύτικες ελπίδες σχετικά με όσα μπορούν να επιτευχθούν πολύ γρήγορα και με τη βοήθεια των κρατών μελών. Αυτό οφείλεται και στην περιορισμένη μας αρμοδιότητα.

<SPEAKER ID=289 NAME="Πρόεδρος">
Σας ενημερώνω πως έλαβα πέντε προτάσεις ψηφίσματος βάσει του άρθρου 42, παρ. 5, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 12.00
<P>
(Η συνεδρίαση λήγει στις 23.45)
<P>
ΠΕΡΙΕΧΟΜΕΝΑ
<P>
ΣΥΝΕΔΡΙΑΣΗ ΤΗΣ ΤΡΙΤΗΣ 16 ΜΑΪΟΥ 2000 1
<P>
Απόφαση κατεπείγovτoς 1
<P>
Προϋπολογισμός 2001 - Κατάσταση προβλέψεων του ΕΚ 2
<P>
Παρουσίαση από την Επιτροπή του προσχεδίου Γενικού Προϋπολογισμού για το οικονομικό έτος 2001 12
<P>
Προστασία των οικονομικών συμφερόντων των Κοινοτήτων και καταπολέμηση της απάτης 15
<P>
ΨΗΦΟΦΟΡIΕΣ 27
<P>
Πρόληψη και καταπολέμηση ορισμένων μεταδοτικών σπογγωδών εγκεφαλοπαθειών 34
<P>
Οργάνωση του χρόνου εργασίας 34
<P>
Αναθεώρηση της βοήθειας προς τις τρίτες χώρες 34
<P>
΄Ωρα τωv Ερωτήσεωv (Επιτρoπή) 34
<P>
Εκπομπές CO2 από τα νέα επιβατικά αυτοκίνητα 34
<P>
Διαλειτουργικότητα των διευρωπαϊκών σιδηροδρομικών συστημάτων 34
<P>
Βρετανικά πυρηνικά καύσιμα στο Sellafield 34

