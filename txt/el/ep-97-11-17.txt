<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί στις 6 Νοεμβρίου 1997.

<SPEAKER ID=2 NAME="Πρόεδρος">
Κυρίες και κύριοι, με χαρά μου σας ανακοινώνω πως χθες, 16 του μηνός, ελευθερώθηκε ο αντιφρονών της Δημοκρατίας της Κίνας, κ. Wei Jingsheng, στον οποίο το 1996 το Ευρωπαϊκό Κοινοβούλιο απένειμε το βραβείο Ζαχάρωφ για την ελευθερία της συνείδησης εις αναγνώριση του αγώνα του υπέρ των δημοκρατικών ελευθεριών και των ανθρωπίνων δικαιωμάτων.
<P>
(Χειροκροτήματα) Η απελευθέρωση του κυρίου Wei Jeingsheng ωστόσο, δεν πρέπει να μας κάνει να ξεχάσουμε πως αναγκάσθηκε να εγκαταλείψει την χώρα του και πως οι κινέζικες φυλακές είναι γεμάτες από πολιτικούς κρατούμενους.
<P>
Δυστυχώς όμως, κυρίες και κύριοι, το δεύτερο νέο στο οποίο πρέπει να αναφερθώ είναι λυπηρό και εξοργιστικό: μια ομάδα εξτρεμιστών άνοιξε πυρ κατά δύο τουριστικών λεωφορείων στο Λούξορ. Προς το παρόν φαίνεται πως υπάρχουν 79 θύματα πληγωμένα θανάσιμα, ανάμεσα στα οποία και αρκετοί πολίτες της Κοινότητας, γερμανικής και γαλλικής υπηκοότητας. Είμαι σίγουρος πως εκπροσωπώ όλη αυτή την Συνέλευση εκφράζοντας την οργή μας για αυτό το συμβάν και την αλληλεγγύη μας στα θύματα, στις οικογένειες των οποίων θα διαβιβάσουμε αμέσως τη λύπη μας για αυτή τη βάρβαρη ενέργεια, καθώς και στις αρχές της χώρας όπου αυτή διεπράχθη.

<CHAPTER ID=2>
Έγκριση των συνοπτικών πρακτικών
<SPEAKER ID=3 NAME="Πρόεδρος">
Τα συνοπτικά πρακτικά της συνεδρίασης της 6ης Νοεμβρίου 1997 έχουν διανεμηθεί.
<P>
Υπάρχουν παρατηρήσεις;
<P>
(Εγκρίνονται τα συνοπτικά πρακτικά)

<SPEAKER ID=4 LANGUAGE="EN" NAME="Corbett">
Κύριε Πρόεδρε, επί της διαδικασίας. Κατά τη διάρκεια της προηγούμενης συνόδου του Κοινοβουλίου, εννέα οπαδοί της Λίβερπουλ συνελήφθησαν μετά από ένα επεισόδιο έξω από το στάδιο του Στρασβούργου. Τρεις εξ αυτών καταδικάστηκαν σε φυλάκιση οκτώ μηνών. Αν και καταλαβαίνω απόλυτα πως οι γαλλικές αρχές θέλουν να στείλουν ένα αποφασιστικό και ξεκάθαρο μήνυμα στους πιθανούς ταραξίες, ότι δεν θα ανεχθούν τίποτα κατά τη διάρκεια του Παγκοσμίου Κυπέλλου την επόμενη χρονιά, πρέπει να πω ότι το βρίσκω κάπως υπερβολικό να επιβάλλεται μια ποινή οκτώ μηνών για κάτι που δεν ήταν παρά ένα ασήμαντο επεισόδιο σε ένα πολύ ήσυχο αγώνα και μάλιστα σε ανθρώπους που δεν έχουν προηγούμενες καταδίκες και δεν έχουν αναμειχθεί σε παρόμοια περιστατικά στο παρελθόν.
<P>
Αναρωτιέμαι αν θα ενώνατε τη φωνή σας με τη δική μου, Κύριε Πρόεδρε, για να ζητήσουμε από την πρώην συνάδελφό μας, την κυρία Elizabeth Guigou, υπουργό Δικαιοσύνης και Σφραγιδοφύλακα να διερευνήσει την κατασταλτική πολιτική που κρύβεται πίσω από αυτό το γεγονός.
<P>
(Ανάμικτες αντιδράσεις)

<SPEAKER ID=5 NAME="Πρόεδρος">
Κύριε Corbett, πιστεύω πως το πρώτο που πρέπει να κάνει η Προεδρία είναι να διαπιστώσει ακριβώς τι συνέβη, σεβόμενη φυσικά την ανεξαρτησία της δικαστικής εξουσίας όλων των κρατών μελών. Γνωρίζετε ήδη πως το Κοινοβούλιο δεν μπορεί να επεμβαίνει στις αποφάσεις της δικαστικής εξουσίας. Εν πάση περιπτώσει, εφόσον είναι δυνατό να επιτευχθεί μια ευνοϊκότερη αντιμετώπιση, πιστεύω πως θα είναι κάτι το οποίο θα γίνει αποδεκτό από όλες τις πλευρές, αλλά φυσικά, με τον μέγιστο σεβασμό απέναντι στην ανεξαρτησία των δικαστικών αρχών.
<P>
(Χειροκροτήματα)

<SPEAKER ID=6 LANGUAGE="DE" NAME="Bloch von Blottnitz">
 Κύριε Πρόεδρε, πριν από τέσσερις μήνες σας είχα παρακαλέσει μια φορά να εξακριβώσετε, πώς ήταν δυνατόν η Προεδρία του Συμβουλίου στην συνδιάσκεψη στην Μοζαμβίκη να λέει ότι το Κοινοβούλιο δεν είχε καμία γνώμη σε κάποιο θέμα: εκεί επρόκειτο για το CITES. Το Κοινοβούλιο είχε ψηφίσει ειδικά ένα κατεπείγον ψήφισμα, είχε λοιπόν μία γνώμη. Αυτή είχε κατατεθεί επίσης εκεί, αλλά ωστόσο διατυπώθηκε μπροστά σε όλους τους διεθνείς οργανισμούς ότι εμείς δεν είχαμε καμία γνώμη. Έθεσα επανειλημμένως εδώ το ερώτημα πώς μπορεί να είναι δυνατόν κάτι τέτοιο, και επιμένω στο να πάρω μία απάντηση, διότι σιγά-σιγά αυξάνονται οι υποψίες μου ότι εμείς εδώ ψηφίζουμε όλο και περισσότερα ψηφίσματα που, προφανώς, δεν φτάνουν στούς αποδέκτες. Τότε πρέπει λοιπόν να δημιουργείται η εντύπωση ότι δουλεύουμε ματαίως ή ότι δεν μας παίρνουν στα σοβαρά. Δεν βρίσκω σωστό κανένα από τα δύο, με εκνευρίζει, τουλάχιστον εμένα προσωπικά! Σας παρακαλώ τώρα, με κάθε αποφασιστικότητα, να φροντίσετε επιτέλους για μία απάντηση, καθότι το συμβάν χρονολογείται από τον Ιούλιο και τώρα έχουμε Νοέμβριο.

<SPEAKER ID=7 NAME="Πρόεδρος">
Ευχαριστώ πολύ, κυρία Bloch von Blottnitz. Όντως, θα ρωτήσω το Συμβούλιο γιατί δεν έδωσε ακόμη απάντηση και θα επιμείνουμε να το κάνει.

<SPEAKER ID=8 LANGUAGE="ES" NAME="Dνez de Rivera Icaza">
 Κύριε Πρόεδρε, μπροστά στις συνεχείς δυσκολίες των ωραρίων που δημιουργούν οι αρμόδιοι του αεροδρομίου Madrid-Barajas στην ειδική πτήση της Air France για την παρακολούθηση της εβδομάδας της συνόδου της ολομέλειας, θα σας ήμουν υπόχρεη, αν εξ ονόματός μας, απευθυνόσαστε στις αρχές του εν λόγω αεροδρομίου για να λυθεί οριστικά αυτό το πρόβλημα του ωραρίου. Επίσης, και το θεωρώ δίκαιο, θέλω να ευχαριστήσω την Air France για την ταχύτητα και για την εξυπηρέτηση ώστε να φτάσουμε εγκαίρως στην σημερινή σύνοδο της ολομέλειας.

<SPEAKER ID=9 NAME="Πρόεδρος">
Ευχαριστώ πολύ, κυρία Dνez de Rivera. Φαίνεται πως τα προβλήματα δεν οφείλονται μόνο στις αρχές ενός αεροδρομίου, αλλά και σε κάποιον άλλον, για αυτό το λόγο ζήτησα από τον Γενικό Γραμματέα να εξακριβώσει ακριβώς τι συνέβη, και με βάση αυτό, θα απευθυνθούμε στον αρμόδιο για αυτές τις αλλαγές.

<SPEAKER ID=10 LANGUAGE="EN" NAME="McMillan-Scott">
Κύριε Πρόεδρε, επί της διαδικασίας. Ως συντάκτης της έκθεσης για το θέμα της Κίνας, επιθυμώ να δηλώσω ότι συμμερίζομαι τις παρατηρήσεις σας για τον Wei Jingsheng. Βέβαια, δεν ξεχνούμε πως υπάρχουν και άλλοι, πολλές χιλιάδες, φυλακισμένοι στην Κίνα, για τα ίδια δήθεν εγκλήματα.
<P>
Το Βραβείο Sakharov είναι για την ελευθερία της έκφρασης. Αναφέρομαι σε ένα θέμα που είχε τεθεί υπόψη σας στην τελευταία ολομέλεια του Στρασβούργου, σχετικά με τον διάσημο πια "φούρνο του Στρασβούργου». Κάποιοι συνάδελφοί μας της Ομάδας των Εργατικών τελούσαν υπό απαγόρευση να μιλήσουν για τις διαδικασίες επιλογής τους για τις Ευρωεκλογές.
<P>
(Διακοπή από τον Πρόεδρο)

<SPEAKER ID=11 NAME="Πρόεδρος">
Κύριε McMillan-Scott, του ζητήματος τούτου έχει επιληφθεί η αρμόδια επιτροπή. Έχει ληφθεί και απόφαση. Δεν είναι στην ημερήσια διάταξη και δεν είναι θέμα να απασχολήσει την ολομέλεια. Λυπάμαι, δεν μπορώ να σας αφήσω να το ανακινήσετε ξανά.

<SPEAKER ID=12 LANGUAGE="EN" NAME="Andrews">
Κύριε Πρόεδρε, επί της διαδικασίας. Είναι ένα θέμα που πρόκειται να προκύψει στη διάρκεια της εβδομάδος και αποτελεί ζήτημα ανθρωπίνων δικαιωμάτων, ένα ζήτημα αστικών ελευθεριών.
<P>
(Διακοπή από τον Πρόεδρο)

<SPEAKER ID=13 NAME="Πρόεδρος">
Κύριε Andrews, ζητήματα ανθρωπίνων δικαιωμάτων δεν μπορούν να απασχολήσουν την ολομέλεια αυτή τη στιγμή. Γνωρίζω ότι αναφέρεστε στη δεσποινίδα McAliskey. Εάν θέλετε, θα πάρω την επιστολή σας και θα ρωτήσω τι συμβαίνει. Εάν θέλετε να μου δώσετε περισσότερες πληροφορίες, αυτό θα ήταν καλό. Πάντως, δεν μπορούμε να χάσουμε τώρα χρόνο με ερωτήσεις που δεν έχουν σχέση με την ημερήσια διάταξη.

<SPEAKER ID=14 LANGUAGE="FR" NAME="Dupuis">
Κύριε Πρόεδρε, σάς ευχαριστώ για τα λόγια σας σχετικά με τον κ. Wei Jinsheng. Επειδή δεν μπόρεσε να παραλάβει το βραβείο αυτοπροσώπως τη χρονιά που πέρασε, θα μπορούσατε να τον συμπεριλάβετε στην τελετή της επόμενης περιόδου συνόδου για την απονομή του βραβείου Ζαχάρωφ στην κυρία Ghezali;
<P>
(Χειροκροτήματα)

<SPEAKER ID=15 NAME="Πρόεδρος">
Σάς ευχαριστώ, κύριε Dupuis, θα μιλήσω για το θέμα στη Διάσκεψη των Προέδρων. Θα επιλέξουμε την καλύτερη στιγμή για να δεχτούμε τον κ. Wei Jinseng, εφόσον το βραβείο Ζαχάρωφ του απενεμήθη μέσω τρίτου. Ωστόσο θα προσπαθήσουμε να τον δεχτούμε εδώ ευκαιρίας δοθείσης.
<P>
(Χειροκροτήματα)

<SPEAKER ID=16 LANGUAGE="EN" NAME="McGowan">
Κύριε Πρόεδρε, θα ήθελα να κάνω ένα σύντομο σχόλιο στο θέμα που επιτρέψατε να θίξει ο κύριος Corbett. Σας ευχαριστώ για τη δήλωσή σας ότι θα ασχοληθείτε με το ζήτημα. Δεν διαφωνώ με αυτό που είπατε για το δικαστικό σύστημα στα διάφορα κράτη μέλη, αλλά θα ήθελα να πω ότι πολλοί ποδοσφαιρικοί οπαδοί σε όλη την Ευρώπη τυγχάνουν πολύ δυσμενούς μεταχείρισης και από την αστυνομία και τα δικαστήρια. Θα ήθελα επίσης να επισημάνω ότι υπάρχει πολύ μεγαλύτερη επιφυλακτικότητα όταν κρίνεται η συμπεριφορά της αστυνομίας και της δικαιοσύνης σε πολλά μέρη του κόσμου, στη διάρκεια των συζητήσεών μας για τα ανθρώπινα δικαιώματα κάθε μήνα στο Στρασβούργο. Παρακαλώ αυτό να ληφθεί υπόψη.

<SPEAKER ID=17 LANGUAGE="FR" NAME="Fabre-Aubrespy">
Κύριε Πρόεδρε, η παρέμβασή μου αναφέρεται στη σημερινή και αυριανή ημερησία διάταξη των εργασιών μας. Σε αυτήν αναφέρεται ότι το τμήμα του αποψινού προγράμματος μετά τις 19.00 και του αυριανού, μεταξύ 17.30 και 19.00, είναι αφιερωμένο στις επείγουσες συνεδριάσεις των κοινοβουλευτικών επιτροπών για τις οποίες εσείς ο ίδιος, κύριε Πρόεδρε, δώσατε την άδεια.
<P>
Παρατηρώ ότι αυτή η φόρμουλα είναι νέα σε σχέση με αυτήν που αναφερόταν σε παλαιότερες ημερήσιες διατάξεις. Νομίζω ότι καταλαβαίνω ότι πρόκειται για συνέπεια της αποφάσεως του Ευρωπαϊκού Δικαστηρίου της 1ης Οκτωβρίου. Παρατηρώ επομένως ότι εφαρμόζετε, ήδη από αυτή τη χρονιά, το 1997, μία απόφαση του Ευρωπαϊκού Δικαστηρίου του Οκτωβρίου 1997. Θα ήθελα να είχε γίνει το ίδιο και για το πρόγραμμα των περιόδων συνόδων μας για το 1997. Παρατηρώ λοιπόν ότι πραγματοποιείτε διαφορετική εφαρμογή, ανάλογα με το θέμα, αυτής της απόφασης του Ευρωπαϊκού Δικαστηρίου.

<SPEAKER ID=18 NAME="Πρόεδρος">
Όχι, κύριε Fabre-Aubrespy, δεν πραγματοποίησα καμία διαφορετική εφαρμογή. Η Διάσκεψη των Προέδρων έβγαλε όλα τα συμπεράσματα από αυτήν την απόφαση: αφενός δεν ήταν εκ των πραγμάτων δυνατόν, όπως γνωρίζετε ήδη, να οργανώσει επιπλέον περίοδο συνόδου στο Στρασβούργο μέσα στο Νοέμβριο, αλλά, αφετέρου, ήθελε να σεβαστεί αυστηρά την απόφαση του Εδιμβούργου σχετικά με τις συνεδριάσεις των επιτροπών.
<P>
Επομένως υιοθέτησε ένα σύστημα το οποίο περιορίζει της συνεδριάσεις των επιτροπών στο Στρασβούργο, στο ελάχιστο δυνατόν, μόνο σε εκείνες που είναι απαραίτητες για τις εργασίες της ολομέλειας. Αυτό το σύστημα θα εφαρμοστεί με όλη την απαιτούμενη αυστηρότητα. Γι'άλλη μια φορά βρισκόμαστε σε μία μεταβατική κατάσταση. Ελπίζω, κατά τη διάρκεια της επόμενης περιόδου συνόδου, οι συνεδριάσεις των επιτροπών να είναι ακόμα λιγότερες.

<SPEAKER ID=19 LANGUAGE="EN" NAME="Gallagher">
Κύριε Πρόεδρε, δεν μπορώ να καταλάβω πώς μπορείτε να παραβλέψετε τα δικαιώματα Ιρλανδού πολίτη που βρίσκεται σε μια βρετανική φυλακή εδώ και 12 μήνες χωρίς να του έχει απαγγελθεί κατηγορία και από την άλλη να παραχωρείτε χρόνο σε μέλη από το Ηνωμένο Βασίλειο που θέτουν προς συζήτηση το θέμα τεσσάρων οπαδών της Λίβερπουλ οι οποίοι βρίσκονται στη φυλακή στο Στρασβούργο. Νομίζω πως έχουμε το δικαίωμα να ανακινήσουμε ένα θέμα που αφορά ένα πολίτη της χώρας μας και, με όλο το σεβασμό, θα έλεγα στα μέλη του Κοινοβουλίου πως θα έπρεπε να βρίσκονται στις Βρυξέλλες το περασμένο Σάββατο βράδυ. Τότε δεν υπήρξε κανένα πρόβλημα με 10.000 Ιρλανδούς οπαδούς. Ακόμα και αν είχε υπάρξει, όμως, εμείς δεν θα το θίγαμε στο Κοινοβούλιο.

<SPEAKER ID=20 NAME="Πρόεδρος">
Πιστεύω, κύριε Gallagher, πως δεν θα επιστρέψουμε σε ένα θέμα που αυτή την στιγμή δεν είναι της αρμοδιότητάς μας. Έχω πει ήδη πως θα κάνω τις απαραίτητες εξακριβώσεις.

<CHAPTER ID=3>
Διάταξη των εργασιών
<SPEAKER ID=21 NAME="Πρόεδρος">
Η ημερήσια διάταξη προβλέπει τον καθορισμό της διάταξης των εργασιών.
<P>
Το τελικό σχέδιο της ημερήσιας διάταξης, που κατάρτισε η Διάσκεψη των Προέδρων, σύμφωνα με το άρθρο 95 του Κανονισμού, έχει διανεμηθεί, στην οποία έχουν προταθεί ή ενσωματωθεί οι ακόλουθες τροποποιήσεις:
<P>
Δευτέρα:

<SPEAKER ID=22 NAME="Πρόεδρος">
Όσον αφορά τις δηλώσεις για την Τρίτη Διάσκεψη για τις κλιματικές αλλαγές στο Κιότο, σας πληροφορώ πως οι προθεσμίες κατάθεσης παρατάθηκαν ως ακολούθως: προτάσεις ψηφίσματος, σήμερα το απόγευμα στις 19.00. Τροπολογίες και κοινές προτάσεις ψηφίσματος, αύριο Τρίτη στις 16.00.
<P>
Η ψηφοφορία θα διεξαχθεί την Πέμπτη.
<P>
Τρίτη και Τετάρτη: Δεν υπάρχουν τροποποιήσεις.
<P>
Πέμπτη:

<SPEAKER ID=23 NAME="Πρόεδρος">
Η Ομάδα της ΕΕυρ αιτείται την εγγραφή, σε μια καλύτερη ώρα της ημερήσιας διάταξης της Τρίτης, Τετάρτης ή Πέμπτης, της έκθεσης του κυρίου Scapagnini, εξ ονόματος της Επιτροπής Έρευνας, σχετικά με την ανακοίνωση της Επιτροπής "Γενική άποψη της πολιτικής και των δράσεων στον τομέα της ενέργειας» (Α40308/97)
<P>
Τον λόγο έχει ο κ. Scapagnini για να υποβάλει την αίτηση.

<SPEAKER ID=24 NAME="Scapagnini">
Κύριε Πρόεδρε, σας ευχαριστώ που μου δώσατε τον λόγο επί του συγκεκριμένου θέματος. Θα ήθελα να επισημάνω το γεγονός ότι πολλές φορές και μάλιστα κυριολεκτικά, ως πρόεδρος της Επιτροπής Έρευνας, Ενέργειας και Τεχνολογίας, με στενοχώρησε το γεγονός ότι οι εκθέσεις της επιτροπής ενέργειας και τεχνολογίας καταλήγουν να συζητούνται σε συγκεκριμένες ώρες: είτε αργά το απόγευμα, είτε στο τέλος της συνεδρίασης. Αυτό ισχύει και σήμερα με την σημαντική έκθεση σχετικά με την περιγραφή της πολιτικής των δράσεων στον τομέα της ενέργειας.
<P>
Ωστόσο, κύριε Πρόεδρε, αν και αντιλαμβάνομαι ότι η ημερήσια διάταξη είναι υπερβολικά φορτωμένη, θα ήμουν διατεθιμένος, αν συμφωνείτε, να ζητήσω μετάθεση της συζήτησης της έκθεσης σε μια προσεχή συνεδρίαση, έτσι ώστε -και σας το ζητώ με σεβασμό αλλά και με σθένος- η συζήτηση να διεξαχθεί σε μια ώρα η οποία θα είναι επαρκής για το θέμα. Είμαστε λοιπόν διατεθειμένοι να μεταθέσουμε τη συζήτηση της έκθεσης σε μια προσεχή συνεδρίαση, γιατί αντιλαμβάνομαι ότι η κατάσταση είναι, πραγματικά, πολύ κρίσιμη, γι' αυτό άλλωστε, όπως είπα, πρέπει να προβλεφθεί μια κατάλληλη ώρα για να συζητηθεί.

<SPEAKER ID=25 NAME="Πρόεδρος">
Κύριε Scapagnini, αιτείστε την εγγραφή της έκθεσής σας σε κάποια άλλη ημέρα ή την αναβολή της για άλλη σύνοδο;

<SPEAKER ID=26 LANGUAGE="IT" NAME="Scapagnini">
Κύριε Πρόεδρε, η αρχική πρόταση είναι να μπορέσουμε να προγραμματίσουμε την συζήτηση της έκθεσης σε μια καταλληλότερη ώρα, κατά την συνεδρίαση της Τρίτης ή της Τετάρτης. Στην περίπτωση που αυτό είναι αδύνατο, η δεύτερη πρόταση είναι να μετατεθεί σε μια προσεχή συνεδρίαση και σε μια ώρα η οποία να εξυπηρετεί.

<SPEAKER ID=27 LANGUAGE="DE" NAME="von Habsburg">
 Κύριε Πρόεδρε θα ήθελα να τοποθετηθώ κατά, γιατί αυτή η έκθεση είναι καλή και θα ήταν κρίμα να την αναβάλουμε. Τώρα, το εάν θα λάβει χώρα την Τετάρτη ή την Πέμπτη, δεν θα πρέπει να δημιουργεί θέμα. Δεν βλέπω επίσης κανέναν λόγο, γιατί θα πρέπει να αναβάλουμε αυτή την έκθεση. Γι'αυτό, παρακαλώ να μην την αναβάλουμε.

<SPEAKER ID=28 LANGUAGE="EN" NAME="Green">
Κύριε Πρόεδρε, καταλαβαίνω την άποψη του κυρίου Scapagnini, αλλά δεν υπάρχει χρόνος να συζητηθεί χωρίς να περικοπούν κάποιες πολύ σημαντικές συζητήσεις που έχουν προγραμματισθεί. Η Ομάδα μου υποστηρίζει την πρόταση να αναβληθεί για κάποια προσεχή μικρή σύνοδο, εφόσον ο κύριος Scapagnini δεν είναι ευχαριστημένος με τη θέση του στο πρόγραμμα εργασιών του τρέχοντος μηνός.

<SPEAKER ID=29 NAME="Πρόεδρος">
Καλώς, έχοντας ακούσει αυτά, θέτω σε ψηφοφορία την αίτηση επίσπευσης της έκθεσης Scapagnini για την Τετάρτη.
<P>
(Το Σώμα απορρίπτει την αίτηση)

<SPEAKER ID=30 NAME="Πρόεδρος">
Θέτω τώρα σε ψηφοφορία την αίτηση αναβολής της έκθεσης Scapagnini.
<P>
(Το Σώμα εγκρίνει την αίτηση)

<SPEAKER ID=31 LANGUAGE="EN" NAME="Green">
Δεδομένου ότι τώρα υπάρχει κενό στο πρόγραμμα, σας υπενθυμίζω τη συζήτηση στη Διάσκεψη των Προέδρων με θέμα την έκθεση Jφns για το Ευρωπαϊκό Κοινωνικό Ταμείο, η οποία στην αρχή είχε προγραμματισθεί για τον τρέχοντα μήνα, αλλά μετά ανεβλήθη λόγω έλλειψης χρόνου. Ίσως τώρα θα μπορούσαμε να εντάξουμε στο πρόγραμμα και αυτή την έκθεση. Υποθέτω ότι ο πρόεδρος της επιτροπής και ο συντάκτης της δέχονται να εγγραφεί στο κενό της ημερησίας διατάξεως την Πέμπτη.

<SPEAKER ID=32 NAME="Πρόεδρος">
Έτσι η κυρία Green, αιτείται την εγγραφή της έκθεσης της κυρίας Jφns σχετικά με το μέλλον του Ευρωπαϊκού Κοινωνικού Ταμείου, αντί για την έκθεση του κυρίου Scapagnini.
<P>
Επιθυμεί κανείς να παρέμβει υπέρ της αιτήσεως της κυρίας Green;

<SPEAKER ID=33 LANGUAGE="EN" NAME="Hughes">
Κύριε Πρόεδρε, συμφωνώ με την πρόταση. Η Επιτροπή θα εκδώσει την ανακοίνωσή της για το μέλλον του Κοινωνικού Ταμείου στο τέλος του χρόνου. Εάν θέλουμε να την επηρεάσουμε με αυτή την έκθεση ιδίας πρωτοβουλίας, επιβάλλεται να την υιοθετήσουμε εντός της εβδομάδος. Αλλιώς, εάν την υιοθετήσουμε τον Δεκέμβριο, δεν θα υπάρχει χρόνος να ληφθεί υπόψη. Υποστηρίζω έντονα αυτή την πρόταση.

<SPEAKER ID=34 NAME="Πρόεδρος">
Δεδομένου ότι κανείς δεν επιθυμεί να παρέμβει κατά της αίτησης, προχωρούμε ευθύς αμέσως στην ψηφοφορία της αίτησης για την εγγραφή της έκθεσης Jοns στην ημερήσια διάταξη της Πέμπτης.
<P>
(Το Σώμα εγκρίνει την αίτηση)

<SPEAKER ID=35 LANGUAGE="ES" NAME="Gutiιrrez Dνaz">
Κύριε Πρόεδρε, παρατηρώ πως στο σχέδιο της ημερήσιας διάταξης που μας προτείνετε, η Ώρα των ερωτήσεων προς το Συμβούλιο, η οποία -σύμφωνα με μια συνήθεια την οποία θεωρώ εθιμική και που επιπλέον αντιπροσωπεύει μια συμφωνία με το Συμβούλιο- συνήθως διεξάγεται τις Τετάρτες από τις 17.30 ως τις 19.00, δεν καθορίζεται, εφόσον η συνήθης ώρα διεξαγωγής της μετατίθεται λόγω της σημαντικής ψηφοφορίας της έκθεσης των κκ. Mιndez Vigo και Τσάτσου, και προστίθεται μόνο ότι θα ακολουθήσει "η Ώρα των ερωτήσεων προς το Συμβούλιο». Αυτή η χαλάρωση, πιστεύω, πως δεν αρμόζει στην σημασία που δίνουν οι κυρίες και οι κύριοι βουλευτές του Κοινοβουλίου μας στην Ώρα των ερωτήσεων προς το Συμβούλιο ούτε στον σεβασμό που οφείλουμε να έχουμε προς το Συμβούλιο, το οποίο πρέπει να γνωρίζει σε ποιά ώρα και στιγμή θα του απευθύνουμε αυτές τις ερωτήσεις.
<P>
Επομένως, κύριε Πρόεδρε, πρέπει να σας εκφράσω την απορία μου μπροστά στην ασάφεια αυτής της τοποθέτησης στο σχέδιο της ημερήσιας διάταξης.

<SPEAKER ID=36 NAME="Πρόεδρος">
Ευχαριστώ πολύ, κύριε Gutiιrrez. Ακριβώς λόγω της σημασίας της Ώρας των ερωτήσεων, που πρέπει να συνδυαστεί με μια συζήτηση εξίσου σημαντική, δεδομένου ότι πρόκειται για την γνώμη του Κοινοβουλίου όσον αφορά την Συνθήκη του Αμστερνταμ, η λύση που έδωσε η Διάσκεψη των Προέδρων ήταν να παραταθεί η συνεδρίαση το απόγευμα μέχρι τις 20.00 -όπως θα δείτε στην ημερήσια διάταξη-, έτσι ώστε, υπολογίζοντας ??? ? ????????? ??? ??? ?????? ??? ?????? Mιndez Vigo και Τσάτσου μπορεί να διεξαχθεί σε περίπου μιάμιση ώρα, να παραμείνει ο συνήθης χρόνος, δηλαδή από τις 18.30 ως τις 20.00, για την Ώρα των ερωτήσεων.
<P>
Εν πάση περιπτώσει, καθώς αναμένεται ότι το Συμβούλιο ενδιαφέρεται πολύ για την ψηφοφορία της έκθεσης Mιndez Vigo και Τσάτσου, είναι λογικό να παρευρίσκεται στην ολομέλεια κατά τη διάρκεια των ψηφοφοριών και επομένως, θα βρίσκεται στη διάθεση των κυρίων βουλευτών για να του απευθύνουν τις σχετικές προτάσεις.
<P>
Καταλαβαίνω πως αυτό δεν αποτελεί ιδανική λύση, αλλά είναι ο μοναδικός τρόπος να συνδυαστούν δύο θέματα μείζονος σημασίας, τα οποία έπρεπε να συμπεριληφθούν σε μια ήδη φορτωμένη συνεδρίαση.

<SPEAKER ID=37 LANGUAGE="DE" NAME="Rosselt">
 Κύριε Πρόεδρε θα ήθελα να υποστηρίξω τον κ. Gutiιrrez Dνaz, ο οποίος στην ώρα των ερωτήσεων προεδρεύει πάντα με έξοχο τρόπο. Το δικαίωμα των ερωτήσεων είναι ένα από τα κυριότερα κοινοβουλευτικά δικαιώματα. Αυτό όμως κατά τα τελευταία χρόνια έχει πραγματικά ατονίσει. Παλαιότερα είχαμε κατά την αρχή της βραδυνής συνεδρίασης μιάμιση ώρα με το Συμβούλιο. Αυτή ήταν πάντα ταμπού και την τηρούσαμε πάντα αυστηρά. Από τότε που μεταθέσαμε την ώρα των ερωτήσεων το απόγευμα, συνέβη σχεδόν σε κάθε συνεδρίαση να συντομεύεται η ώρα των ερωτήσεων από τις καθυστερήσεις της συνεδρίασης της ολομέλειας. Κάθε φορά λέμε ότι πρόκειται για εξαίρεση. Νομίζω πως ήδη εδώ και ένα χρόνο, σχεδόν κάθε μήνα κάνουμε αυτή την εξαίρεση! Μπορεί κανείς να θέσει την ώρα των ερωτήσεων στο τέλος, δεν έχω απολύτως τίποτα εναντίον, ή επίσης και στη βραδυνή συνεδρίαση - ας πάει και το Συμβούλιο ήσυχα μία φορά στην βραδυνή συνεδρίαση -, είμαι όμως της γνώμης ότι οφείλουμε να την τηρήσουμε πράγματι αυστηρά αυτή την μιάμιση ώρα. Ο χρόνος για την ώρα των ερωτήσεων πρέπει να είναι απολύτως ταμπού! Μπορούμε απλώς να την μεταθέσουμε στο τέλος της συνεδρίασης και να ζητήσουμε από το Συμβούλιο να συνεδριάσει εν ανάγκη είκοσι λεπτά αργότερα!

<SPEAKER ID=38 LANGUAGE="NL" NAME="Oomen-Ruijten">
Κύριε Πρόεδρε, πληροφορώ τον κ. Posselt ότι δεν ακούσαμε στην ομάδα την ερώτηση, διότι τότε θα του εξηγηγούσαμε ότι είχαμε καταβάλει πολλή προσπάθεια για να διασώσουμε τουλάχιστον την ώρα των ερωτήσεων προς το Συμβούλιο. Μόνο που ορίσθηκε για λίγο αργότερα.

<SPEAKER ID=39 NAME="Πρόεδρος">
Όντως, πρόκειται για καθυστέρηση μόνο μιας ώρας. Θα σας έλεγα, κύριε Posselt, τι μου έχουν πει ορισμένοι υπουργοί των εξωτερικών για την Ώρα των ερωτήσεων προς το Συμβούλιο κατά τις βραδινές συνεδριάσεις, όσον αφορά την παρουσία και το κύρος του Κοινοβουλίου. Θεωρώ όμως προτιμότερο να μην το πω δημοσίως.
<P>
Παρασκευή: Δεν υπάρχουν τροποποιήσεις.
<P>
(Εγκρίνεται η διάταξη των εργασιών όπως τροποποιήθηκε.)

<CHAPTER ID=4>
Κλιματικές μεταβολές
<SPEAKER ID=40 NAME="Πρόεδρος">
Η ημερήσια διάταξη προβλέπει την κοινή συζήτηση:
<P>
της έκθεσης (Α4-0343/97) του κυρίου Linkohr, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την Ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών. Η ενεργειακή διάσταση των κλιματικών μεταβολών (COM(97)0196 - C4-0232/97)-και των δηλώσεων του Συμβουλίου και της Επιτροπής σχετικά με την 3η Διάσκεψη για τις κλιματικές μεταβολές (Κιότο, Δεκέμβριος 1997).
<SPEAKER ID=41 NAME="Linkohr">
Κύριε Πρόεδρε, κυρίες και κύριοι, το μόνο που μπορεί να πει κανείς, όταν αδειάζει η αίθουσα, είναι ότι έτσι ελαττώνεται το φαινόμενο του θερμοκηπίου στην αίθουσά μας, αλλά δυστυχώς μόνο σ΄αυτή την αίθουσα.
<P>
Επί του θέματος: Στο δρόμο προς το Kyoto - θα ήθελα να το πω αυτό στην Επιτροπή - οι ευρωπαίοι συμπεριφέρθηκαν σχετικά θαρραλέα. Θα ήθελα να το θέσω αυτό στην αρχή της ομιλίας μου και γι΄αυτό αξίζετε επίσης έπαινο. Εάν όμως κοιτάξουμε την πραγματικότητα και όχι τις τυπωμένες λέξεις τότε πρέπει να προσθέσει κανείς και κάτι ακόμα πάνω σε αυτό. Εάν οι κλιματολόγοι έχουν δίκαιο, τότε πρέπει να μειώσουμε την εκπομπή του CO2 μέχρι το 2050 στα 10 δισ. τόννους. Σήμερα έχουμε περίπου 22 δισ. τόννους και αν υποθέσουμε ότι μέχρι τα μέσα του επόμενου αιώνα θα κατοικούν στη γη 10 δισ. άνθρωποι, τότε επιτρέπεται μέχρι τότε να παράγει κάθε πολίτης της γης όχι περισσότερο από ένα τόννο CO2 .
<P>
Στην Ευρωπαϊκή Ένωση αυτή την στιγμή η μέση τιμή ανέρχεται σε 8, 4 τόννους, στην Γερμανία είναι 11 τόννοι και στην Δανία 12 τόννοι. Τώρα, αν υποθέσουμε μία φορά ότι η αρχή της ισότητας ισχύει και στην πολιτική για το κλίμα, τότε πρέπει οι ευρωπαίοι μέσα σε δυο γενεές να μειώσουν την εκπομπη του CO2 στο ένα όγδοο, στην Γερμανία στο ένα ενδέκατο και στην Δανία στο ένα δωδέκατο. Στην πραγματικότητα όμως η εκπομπή του CO2 και των άλλων αερίων που συνεισφέρουν στο φαινόμενο του θερμοκηπίο αυξάνει και τα περισσότερα σενάρια ξεκινάνε απ΄το ότι στο έτος 2000 σε σύγκριση με το 1990 σε όλη την ΕΈ θα εκπέμπεται 5 % περισσότερο CO2 . Οι μόνες εξαιρέσεις ανάμεσα στα 15 κράτη μέλη είναι η Μεγάλη Βρετανία, η οποία άρχισε ήδη νωρίς να αντικαθιστά τον άνθρακα με το υγραέριο, και η Γερμανία, της οποίας τα στατιστικά στοιχεία άλλαξαν λόγω της επανένωσης.
<P>
Η μείωση των εκπομπών του CO2 στη Γερμανία προκλήθηκε κυρίως από την κατάρρευση του ανατολικογερμανικού βιομηχανικού χώρου. Στην δυτική Γερμανία αυξάνονται πάλι οι εκπομπές. Έτσι θα συνεχίσει να πολλαπλασιάζεται η εκπομπή του CO2 μέχρι το 2010, εάν δεν αλλάξει τίποτα ουσιαστικό, και υποθέτω πως θα φθάσουμε μάλιστα παγκοσμίως τα 32 δισ. τόννους. Αυτοί είναι οι πραγματικοί αριθμοί.
<P>
Εκτός εάν, είχα πει, περιστραφεί το πηδάλιο βιαίως. Και το ότι αυτό είναι δυνατό το δείχνουν τα έτη 19751985. Το μερίδιο της κατανάλωσης ενέργειας σε σχέση με το ακαθάριστο εγχώριο προϊόν μειώθηκε τότε κατά 20 %. Επειδή όμως μετά η ενέργεια εγινε φθηνότερη - και μάλιστα το αργό πετρέλαιο -, η αύξηση της αποτελεσματικότητας στα επόμενα 10 χρόνια ανήλθε περίπου στο ύψος του 5 %. Απ'αυτό πρέπει να πάρουμε σαν μάθημα, ότι μια φθηνή τιμή ενεργείας εμποδίζει μία ενεργητική πολιτική κλίματος. Είναι οικονομικά και κοινωνικά πικρό, αλλά είναι αλήθεια: Οικονομία γίνεται μόνο στην ακριβή ενέργεια! Δεν θα αποφύγουμε ένα φόρο ενέργειας στην κοινοτική επικράτεια. Όποιος όμως δεν το θέλει αυτό - γι αυτό δείχνω κατανόηση - δεν θα πρέπει να μιλάει για πολιτική κλίματος.
<P>
Η Ευρωπαϊκή Ένωση - δηλαδή Συμβούλιο και Επιτροπή - συμπεριφέρθηκαν όπως ήδη ειπώθηκε σχετικά θαρραλέα. Υποσχέθηκαν να μειώσουν μέχρι το έτος 2010 την εκπομπή του CO2 κατά 15 %. Αλλά το θάρρος μας μου φαίνεται - και δεν μου φαίνεται μόνον έτσι - είναι μόνο προσποιητό. Απο μία οικολογική φορολογική μεταρρύθμιση είμαστε μακρύτερα από ποτέ. Ορκιζόμαστε πάντα στις ανανεώσιμες ενέργειες, το μερίδιό τους όμως στην παραγωγή ενέργειας αυξάνει πολύ αργά, προγράμματα υποστήριξης διαγράφονται απ' το Συμβούλιο. Αναφέρω μόνο τον μάταιο κόπο μας για το THERMIE II.
<P>
Εθελοντικά μέτρα όπως η πράσινη τιμολόγηση και η αυτοδέσμευση της βιομηχανίας είναι σίγουρα βοηθητικά, δεν επαρκούν όμως τελείως. Και η προταθείσα στο Βερολίνο κοινή εφαρμογή δεν ξεπέρασε την αρχική φάση. Μέχρι σήμερα λείπουν οι σαφείς οδηγίες για να μπορεί η κοινή εφαρμογή να διαφέρει από μία απλή εξαγωγική συναλλαγή. Οι προταθείσες από τις ΗΠΑ διαπραγματεύσιμες άδειες εκπομπών δεν βρήκαν στο Συμβούλιο μεγάλη ανταπόκριση, εγώ όμως πράλληλα προτείνω να εξετάσουμε σοβαρά αυτήν την πρόταση.
<P>
Έτσι, οι προτάσεις του Συμβουλίου και της Επιτροπής, όσο και αν με λυπεί αυτό, είναι απλή προπαγάνδα, εφόσον δεν τις ακολουθούν μετρήσιμα μέτρα. Αλλά που είναι αυτά; Στον τύπο διαβάζουμε μάλιστα ότι η Επιτροπή είναι ήδη έτοιμη να αποσύρει τις προτάσεις της.
<P>
Εκείνο που ενδιαφέρει το Ευρωπαϊκό Κοινοβούλιο ή την Επιτροπή Έρευνας, Τεχνολογικής Ανάπτυξης και Ενέργειας με το ψήφισμα που υποβάλλει είναι απλά το εξής: Χρειαζόμαστε σταθερούς και φιλόδοξους στόχους, οφείλουμε να έχουμε σαν πρόθεση την αισθητή μείωση των αερίων που συνεισφέρουν στο φαινόμενο του θερμοκηπίου μέσα σε ένα σταθερό χρονικό διάστημα και να φροντίσουμε για την τήρηση αυτής της υποχρέωσης παγκοσμίως. Σε περίπτωση μη εκπλήρωσης αυτής της υποχρέωσης θα πρέπει να είναι δυνατή η επιβολή κυρώσεων. Πάνω σ' αυτό προτείνουμε εξ άλλου ένα διεθνές μετεωρολογικό πρακτορείο. Αυτό είναι η ουσία της θέσης μου και σε αυτό θα ήθελα να στέρξει και το Κοινοβούλιο.

<SPEAKER ID=42 NAME="Lahure">
Κύριε Πρόεδρε, κυρίες και κύριοι, η όγδοη σύνοδος της ειδικής ομάδας AGBM σύμφωνα με την εντολή του Βερολίνου, η οποία ολοκληρώθηκε πρόσφατα στη Βόννη μετά από δύο εβδομάδες διαπραγματεύσεων, δεν μπορεί να θεωρηθεί επιτυχημένη.
<P>
Η πρόοδος ήταν πολύ περιορισμένη και αφορούσε μόνον ζητήματα ελάσσονος σημασίας. Ωστόσο, μπορούμε να πούμε ότι ξεκαθαρίστηκαν ορισμένες θέσεις, κυρίως αφότου οι Ηνωμένες Πολιτείες και η Ιαπωνία παρουσίασαν αρκετά συνεκτικές προτάσεις. Η λήψη θέσεως από τις Ηνωμένες Πολιτείες ήταν σίγουρα το πιο εντυπωσιακό γεγονός της συνόδου AGBM. Ο πρόεδρος Κλίντον, στην ομιλία του, απέδειξε ότι έχει συναίσθηση του προβλήματος της κλιματικής αλλαγής και των ευθυνών που απορρέουν από αυτό. Η ανάλυση του, με την οποία υποστήριξε ότι υπάρχουν μεγάλα περιθώρια μείωσης των εκπομπών αερίων που προκαλούν το φαινόμενο του θερμοκηπίου με μικρό κόστος στο εσωτερικό των βιομηχανικών χωρών, μέσω της βελτίωσης της ενεργειακής απόδοσης και της εξάλειψης της σπατάλης σε ενέργεια, είναι μία άποψη που ασπαζόμαστε κι εμείς σε ευρωπαϊκό επίπεδο. Ωστόσο, δεν μπορούμε παρά να εκφράσουμε τη λύπη μας διότι αυτή η ανάλυση δε μεταφράζεται σε επιλογή των κατάλληλων στόχων για να αντιμετωπιστούν οι προκλήσεις από την αλλαγή του κλίματος.
<P>
Η Κοινότητα και τα κράτη μέλη επιβεβαίωσαν εκ νέου τη θέση τους όσον αφορά τους στόχους σχετικά με τη μείωση των εκπομπών αερίων που προκαλούν το φαινόμενο του θερμοκηπίου για τις βιομηχανικές χώρες: μείωση κατά 7, 5 % για το 2005 και μείωση κατά 15 % για το 2010. Αυτοί οι στόχοι υποστηρίζονται από την ομάδα των 77 και από την Κίνα, και επομένως από μία ισχυρή πλειοψηφία μελών. Πρέπει ωστόσο να σημειώσουμε ότι η ομάδα των 77 απαιτεί επίσης από όλες τις βιομηχανικές χώρες να μειώσουν τις εκπομπές αερίων κατά 35 % για το 2020.
<P>
Η Κοινότητα, επίσης, εξακολουθεί να υποστηρίζει την αναγκαιότητα της ύπαρξης κοινών πολιτικών και της λήψης κοινών μέτρων. Οι μειώσεις που προτείνουμε είναι, και είμαστε πεπεισμένοι γι'αυτό, απαραίτητες και πραγματοποιήσιμες τόσο από τεχνική όσο και από οικονομική άποψη. Η Επιτροπή, στην ανακοίνωσή της, καθορίζει μία κοινοτική προσέγγιση εν όψει της διάσκεψης του Κιότο, η οποία παρέχει στοιχεία πολύτιμα από αυτήν την άποψη. Οι προτάσεις των Ηνωμένων Πολιτειών και της Ιαπωνίας, τις οποίες ασπάζονται και άλλα συμβαλλόμενα μέρη, όπως ο Καναδάς, η Αυστραλία και η Νέα Ζηλανδία, έχουν ένα κοινό σημείο: τονίζουν τα στοιχεία ελαστικότητας.
<P>
Αναγνωρίζουμε ότι η ελαστικότητα μπορεί να συμβάλει στην εξεύρεση κοινώς αποδεκτής λύσης στο Κιότο, ωστόσο ξεκαθαρίσαμε ότι πρωταρχική και απαραίτητη προϋπόθεση, για μία ενδεχόμενη αποδοχή στοιχείων ελαστικότητας, είναι η ύπαρξη αρκετά φιλόδοξων στόχων.
<P>
Όσον αφορά τα στοιχεία ελαστικότητας που πρέπει να εξεταστούν σε αυτό το πλαίσιο, το Συμβούλιο της 16ης Οκτωβρίου ήδη φάνηκε διατεθειμένο να εξετάσει το ενδεχόμενο δημοσιονομικών ετών αντί για έτη βάσης, ή στόχου, υπό την προϋπόθεση, ωστόσο, κάτι τέτοιο να μην καθυστερήσει τη δράση. Πιό απλά, αυτό σημαίνει ότι τα έτη-ορόσημα πρέπει να είναι εκείνα που καθορίζονται στην εντολή του Βερολίνου, και ότι οι περίοδοι πρέπει να είναι σύντομες, πέντε χρόνια το ανώτερο. Εξάλλου, η Ένωση δέχεται επίσης να υπάρχει ελαστικότητα στο θέμα της επιλογής έτους βάσης, όσον αφορά της δεσμεύσεις του πρωτοκόλλου, τις οποίες πρέπει να αναλάβουν οι χώρες με μεταβατική οικονομία, υπογραμμίζοντας ωστόσο ότι αυτή η ελαστικότητα δεν μπορεί να είναι απεριόριστη.
<P>
Με την ίδια λογική, ένα ενδεχόμενο εμπόριο δικαιωμάτων εκπομπής αερίων θα υπεβάλετο σε μία σειρά μέτρων ασφαλείας για να αποφευχθεί κυρίως το εμπόριο θερμού αέρα, με βάση το επίπεδο εκπομπών πριν από την έναρξη αυτής της εμπορικής συναλλαγής. Επιπλέον, αυτό το εμπόριο θα έπρεπε, κατά τη γνώμη μας, να αντιπροσωπεύει μόνον ένα περιορισμένο ποσοστό των εκπομπών και θα έπρεπε να διέπεται από ένα ανοικτό και διαφανές διεθνές νομικό καθεστώς. Εξίσου αυστηρά μέτρα ασφαλείας θα εφαρμόζονταν σε μία ενδεχόμενη κοινή εφαρμογή, μεταξύ των συμβαλλομένων μερών του πρωτοκόλλου, σχεδίων με στόχο τη μείωση των εκπομπών αερίων που προκαλούν το φαινόμενο του θερμοκηπίου.
<P>
Ένα τελευταίο στοιχείο στο οποίο επιμένουν ορισμένοι παράγοντες, είναι ο υπολογισμός των φρεάτιων αερίων που προκαλούν το φαινόμενο του θερμοκηπίου. Χωρίς να αποκλείουμε αυτήν την πιθανότητα, δεν παραγνωρίζουμε τις δυσκολίες που υπάρχουν στο να βρεθεί η κατάλληλη μεθοδολογία, και θεωρούμε προτιμότερο να αναβληθεί αυτό το πρόβλημα σε μεταγενέστερο στάδιο, όταν θα έχουν καθιερωθεί οι απαραίτητες συνθήκες υπολογισμού. Τέλος, όσον αφορά τις δεσμεύσεις στις οποίες πρέπει να ανταποκριθούν οι αναπτυσσόμενες χώρες, και ενώ ενθαρρύνουμε, βεβαίως, τις χώρες που δεν έχουν υπογράψει το πρωτόκολλο να αναλάβουν οικειοθελώς δεσμεύσεις, δεν μπορούμε να συμφωνήσουμε με τα αιτήματα που προβάλλουν άλλα συμβαλλόμενα μέρη και τα οποία αποβλέπουν στο να επιβληθούν, από τώρα, καταναγκαστικές δεσμεύσεις σε αυτές τις αναπτυσσόμενες χώρες. Είναι ξεκάθαρο ότι παρόμοιες υποχρεώσεις είναι έξω από την εντολή του Βερολίνου, η οποία πρέπει να παραμείνει ο άξονας των πράξεών μας.
<P>
Ωστόσο, σχετικά με αυτό το θέμα, πιστεύουμε ότι θα έπρεπε να γίνει μία επανεξέταση των υποχρεώσεων των συμβαλλομένων μερών, όπως προβλέπει η Σύμβαση. Αυτή η επανεξέταση πρέπει να είναι αρκετά γενικής φύσεως και να βασίζεται στην προσεκτική ανάλυση όλων των παραγόντων, ανεξαρτήτως από την αποδοχή του πρωτοκόλου. Αυτή η διαδικασία θα μπορούσε να ξεκινήσει από τη διάσκεψη των μερών στο Κιότο, η οποία θα μπορούσε να δώσει τις κατευθυντήριες γραμμές για μία τέτοια επανεξέταση.
<P>
Τέλος, όσον αφορά το ζήτημα της ευρωπαϊκής "σφαίρας», υπενθυμίζεται ότι το Συμβούλιο του Μαρτίου είχε αποφασίσει την κατανομή των βαρών μεταξύ των κρατών μελών στο πλαίσιο του στόχου για τη μείωση κατά 15 % που προτείνεται για το 2010. Το Συμβούλιο της 16ης Οκτωβρίου συμφώνησε πάνω σε ένα κείμενο το οποίο είχε προταθεί από την Κοινότητα και τα κράτη μέλη κατά τη διάρκεια των τελευταίων συνομιλιών, και το οποίο έχει ως στόχο να ξεκαθαρίσει τις ευθύνες, στην περίπτωση που δεν θα επιτευχθεί ο στόχος από το σύνολο των κρατών μελών της Κοινότητας. Επιπλέον, το κείμενο προβλέπει τη δυνατότητα, για άλλα συμβαλλόμενα μέρη του πρωτοκόλλου, να σχηματίσουν μεταξύ τους "σφαίρες», με δεσμεύσεις ίδιες με αυτές της Ευρωπαϊκής Κοινότητας.
<P>
Ωστόσο, οι επιθέσεις εναντίον της Κοινότητας συνεχίζονται, και βασίζονται κυρίως στο γεγονός ότι η κατανομή των βαρών που αποφασίστηκε από το Συμβούλιο καταλήγει σε πολύ δυσανάλογη κατανομή των προσπαθειών που πρέπει να επιτελέσουν τα κράτη μέλη. Είναι φανερό ότι αυτές οι επιθέσεις είναι σε μεγάλο βαθμό υπερβολικές. Η Σύμβαση προβλέπει ρητά την περίπτωση οργανισμών όπως η Κοινότητα, στο μέτρο που υπάρχει επισήμως μεταφορά αρμοδιοτήτων των κρατών μελών στον οργανισμό, δηλαδή στην Κοινότητα, για ορισμένα θέματα που καλύπτονται από το πρωτόκολλο.
<P>
Στην Κοινότητα εναπόκειται να διασφαλίσει τον σεβασμό προς τον κοινό στόχο, έστω και αν, στα πλαίσια της φροντίδας για διαφάνεια, προτείνουμε να οριστεί επίσημα η κατανομή των ευθυνών με την επικύρωση του πρωτοκόλου. Η Κοινότητα έχει χρέος απέναντι στον εαυτό της να επιβεβαιώνει και να υποστηρίζει τον ιδιαίτερο χαρακτήρα της και να είναι περήφανη για τον καθοδηγητικό ρόλο που εξακολουθεί να παίζει σε αυτή τη διαδικασία.
<P>
Μετά τη σύνοδο της AGBM στη Βόννη, πραγματοποιήθηκαν μία σειρά συναντήσεων σε υπουργικό επίπεδο στο πλαίσιο της προσπάθειας προώθησης της διαδικασίας. Στις 4 Νοεμβρίου είχαμε μία συνάντηση στο Στέιτ Ντιπάρτμεντ, στην Ουάσινκτον, την οποία ακολούθησαν συσκέψεις με τον γερουσιαστή Byrd καθώς και με τον Υπουργό Ενέργειας. Αυτή η σύσκεψη, που εκτυλίχθηκε σε πολύ θετικό κλίμα, επέτρεψε στον καθένα από τους δύο εταίρους να κατανοήσει καλύτερα τη θέση του άλλου και να δει πώς ο άλλος κατέληξε σε αυτήν την άποψη. Σε αυτό το στάδιο, δεν έχει επέλθει ακόμα προσέγγιση ανάμεσα στις Ηνωμένες Πολιτείες και την Ευρωπαϊκή Ένωση όσον αφορά τους στόχους για μείωση των εκπομπών αερίων, γεγονός που επιτείνεται από την πρόθεση των Ηνωμένων Πολιτειών να χρησιμοποιήσουν μηχανισμούς ελαστικότητας, όπως το εμπόριο εκπομπών αερίων (trading) και τη κοινή εφαρμογή (Joint Implementation) , για να επιτύχουν το στόχο τους που είναι να σταθεροποιηθούν οι εκπομπές μεταξύ 2008 και 2012 στο επίπεδο του 1990. Οι Ηνωμένες Πολιτείες επιθυμούν επίσης να περιληφθούν στη διαδικασία και αναπτυσσόμενες χώρες-κλειδιά όπως η Κίνα και η Ινδία και απειλούν, αν δε γίνει αυτό, να μην αναλάβουν νομικές δεσμεύσεις.
<P>
Η Ευρωπαϊκή Ένωση ξεκαθάρισε και πάλι τη θέση της και γνωστοποίησε στις Ηνωμένες Πολιτείες ότι κατά τη γνώμη μας μία απλή σταθεροποίηση δεν είναι αρκετή για να προσφέρει πολιτική και ηθική βάση τέτοια ώστε να πεισθούν οι αναπτυσσόμενες χώρες να συμμετάσχουν από τώρα στη διαδικασία.
<P>
Αλλωστε, η Ευρωπαϊκή Ένωση, παραμένει πεπεισμένη για το γεγονός ότι οι μηχανισμοί ελαστικότητας, και κυρίως το εμπόριο των δικαιωμάτων εκπομπής αερίων, θα έπρεπε να χρησιμοποιούνται μόνον υπό την προϋπόθεση να υπάρχουν αρκετά φιλόδοξοι στόχοι, η πραγματοποίηση των οποίων να εξαρτάται κυρίως από τη δράση στο εσωτερικό μιας χώρας.
<P>
Οι Ηνωμένες Πολιτείες και η Ευρωπαϊκή Ένωση συμφώνησαν να πραγματοποιήσουν στο άμεσο μέλλον διμερείς διαπραγματεύσεις σε όλα τα επίπεδα. Μία πρώτη ευκαιρία παρουσιάστηκε στη Διάσκεψη του Τόκυο στις 8 και 9 Νοεμβρίου.
<P>
Οι τρεις κύριοι τομείς που συζητήθηκαν αφορούσαν τους στόχους και τα στοιχεία ελαστικότητας, τις πολιτικές και τα μέτρα, τις αναπτυσσόμενες χώρες. Κατά τη διάρκεια της συζήτησης σχετικά με τους στόχους μείωσης και περιορισμού, φάνηκε ότι σχεδόν όλες οι χώρες που έλαβαν μέρος στη συζήτηση έχουν τη γνώμη ότι αυτά τα μέτρα πρέπει να έχουν ισχύ νομικών υποχρεώσεων. Ωστόσο υπάρχουν διαφορές απόψεων σχετικά με το χρόνο που πρέπει να ξεκινήσει η δράση, κυρίως όσον αφορά το στόχο για το 2000.
<P>
Οι προτάσεις που τίθενται σήμερα στο τραπέζι των διαπραγματεύσεων ποικίλλουν ξεκινώντας από το μηδέν (σταθεροποίηση) και φτάνοντας στο 15 % κάτω από το επίπεδο του 1990. Μένει ακόμα να ληφθεί απόφαση σχετικά με το αν θα συμπεριληφθεί ή όχι το θέμα των φρεατίων, καθώς και με τον αριθμό των αερίων που θα αφορούν οι συμφωνίες.
<P>
Οι χώρες που λαβαίνουν μέρος στο πρωτόκολο είχαν επίσης διαφορετικές απόψεις πάνω στην επιλογή που έπρεπε να συζητηθεί στο Κιότο: η σταθερή αναλογία (flat rate), πρόταση της ΕΕ και των Ηνωμένων Πολιτειών, ή η διαφοροποίηση των στόχων.
<P>
Κλείνοντας, ας θυμηθούμε ότι και σε αυτό το θέμα οι συζητήσεις πραγματοποιήθηκαν σε πολύ θετικό και εποικοδομητικό κλίμα: όλοι εύχονται η διάσκεψη στο Κιότο να στεφθεί με επιτυχία. Ωστόσο, παραμένουν πολλές αποκλίσεις στα κρίσιμα σημεία και θα χρειαστεί πολιτική θέληση για να λυθούν όλα τα προβλήματα στις λίγες μέρες που μάς μένουν.
<P>
Πιστεύω ειλικρινά ότι είναι ακόμα δυνατόν να επιτευχθεί συμφωνία στο Κιότο, αλλά δεν πρέπει, υπό την πίεση του χρόνου, να υπογραφεί συμφωνία με κάθε τίμημα. Η Ευρωπαϊκή Ένωση είναι ακόμα πεπεισμένη ότι όλες οι βιομηχανικές χώρες πρέπει να υιοθετήσουν στόχους μείωσης των εκπομπών αερίων που προκαλούν το φαινόμενο του θερμοκηπίου και αυτοί οι στόχοι πρέπει να είναι φιλόδοξοι και να περιλαμβάνουν νομικές δεσμεύσεις. Γι'αυτό δεν πρέπει να καθυστερήσουμε την έναρξη της δράσης.
<P>
Όπως προέβλεψα, οι υπουργοί περιβάλλοντος της Ευρωπαϊκής Ένωσης θα έχουν μία επίσημη συνάντηση στις 7 Δεκεμβρίου στο Κιότο για να θέσουν το θέμα επί τάπητος και για να καθορίσουν την περαιτέρω πορεία των διαπραγματεύσεων.
<P>
Εν τω μεταξύ, θα πρέπει να καταβάλουμε όλες τις απαραίτητες προσπάθειες για να συνεχίσουμε τις συζητήσεις με άλλα κομβικά συμβαλλόμενα μέρη και να βρούμε έναν τρόπο να βρεθεί κοινώς αποδεκτή λύση.
<P>
Τελικά, και ανεξάρτητα από το αποτέλεσμα του Κιότο, η Ευρωπαϊκή Ένωση θα πρέπει να αποφασίσει, κατά την τακτική σύνοδο της 6ης Δεκεμβρίου, αν η δική της προς διαπραγμάτευση πρόταση μπορεί να καταστεί μονομερής ρύθμιση, αν τα άλλα συμβαλλόμενα μέρη δεν μπορούν να δεχτούν τις μειώσεις οι οποίες τίθενται ως στόχοι. Η Ευρωπαϊκή Ένωση θα πρέπει επίσης να αποφασίσει, με αυτή την ευκαιρία, τα μέτρα που θα πρέπει να λάβει στο μέλλον για να πετύχει τους στόχους της.

<SPEAKER ID=43 NAME="Bjerregaard">
Κύριε Πρόεδρε, αξιότιμα μέλη, χαίρομαι ιδιαίτερα που το Κοινοβούλιο θέλησε να συζητήσει σε αυτή τη συνεδρίαση τις κλιματικές μεταβολές με βάση την πρόταση ψηφίσματος του κυρίου Linkohr και την του κυρίου Pimenta επί των κλιματικών μεταβολών. Οι δύο προτάσεις δυναμώνουν τη διαπραγματευτική θέση της ΕΕ, αναγνωρίζεται δε η ανάγκη για χάραξη πολιτικής, θέσπιση μέτρων και εύρεση επαρκών πόρων, ειδικά στον ενεργειακό τομέα, αν θέλουμε να πετύχουμε τους στόχους για μείωση των εκπομπών. Είμαι σίγουρος ότι το Κοινοβούλιο θα στηρίξει τις προσπάθειες της Επιτροπής σε αυτόν τον τομέα στο Κυότο. Η διεθνής πολιτική για το κλίμα βρίσκεται σε κρίσιμο στάδιο αυτή τη στιγμή. Σε περίπου δύο εβδομάδες οι υπουργοί περισσότερων από 150 χωρών θα συναντηθούν στο Κυότο της Ιαπωνίας για να θεσπίσουν ένα πρωτόκολλο για τις κλιματικές μεταβολές. Αυτό το πρωτόκολλο θα περιέχει νομικά δεσμευτικούς όρους για τις βιομηχανικές χώρες να μειώσουν τις εκπομπές τους μετά το έτος 2000.
<P>
Επιτρέψτε μου λοιπόν να χρησιμοποιήσω αυτή την ευκαιρία για να αποσαφηνίσω το πώς εκτιμώ κι εγώ την κατάσταση μετά τη συμμετοχή μου στις διασκέψεις στην Ουάσινγκτον και το Τόκιο στις αρχές Νοεμβρίου. Καταρχάς, λίγα λόγια για τη θέση της ΕΕ. Η ΕΕ σαφώς εμμένει στην πρότασή της, η οποία - όπως είναι γνωστό - προτείνει μείωση των εκπομπών κατά 15 % για τα τρία αέρια που προκαλούν το φαινόμενο του θερμοκηπίου μέχρι το 2010 σε σχέση με τα επίπεδα του 1990 και κατά 7, 5 % έως το 2005. Αυτό θα έχει ως αποτελέσμα να ξεκινήσει πάραυτα και με πολύ συγκεκριμένα μέτρα, ενώ παράλληλα θα ελέγχει την πρόοδο που θα επιτευχθεί στον τομέα. Χαίρομαι που το Κοινοβούλιο υποστηρίζει τη θέση της ΕΕ. Αυτό ενισχύει τη θέση μας στις διαπραγματεύσεις. Πρέπει ωστόσο να προσέξουμε ώστε να μην αποδυναμώσουμε την κοινή θέση μας με το να συζητήσουμε μεταξύ μας διάφορες δυνατότητες για ακόμη πιο φιλόδοξες θέσεις στις διαπραγματεύσεις. Οι στόχοι μείωσης των εκπομπών αποφασίστηκταν από τα υψηλότερα πολιτικά κλιμάκια με γνώμονα το συμφέρον του περιβάλλοντος. Ορίστηκαν βάσει ερευνών, που έδειξαν ότι οι στόχοι είναι τεχνικά εφικτοί, οικονομικά προσιτοί και πολιτικά εφαρμόσιμοι με χρήση της ήδη υπάρχουσας τεχνολογίας και μεδόδων, όπως ήδη τόνισε η προεδρία. Τέθηκε όμως μια προϋπόθεση - και θέλω να τονίσω ιδιαίτερα τη λέξη προϋπόθεση - ότι και οι άλλες βιομηχανικές χώρες οφείλουν να επωμιστούν τις ίδιες ή αντίστοιχες δεσμεύσεις.
<P>
Σε σχέση με αυτό δεν πιστεύω ότι είναι σκόπιμο να υιοθετήσουμε τη θέση στην πρόταση του κ. Pimenta, σύμφωνα με την οποία οι χώρες της ΕΕ πρέπει να μετατρέψουν τη δική τους θέση για τα έτη 2005 και 2010 σε ένα μονομερώς δεσμευτικό όρο. Πώς θα μπορέσουμε να ασκήσουμε πίεση στις υπόλοιπες βιομηχανικές χώρες αν εμείς οι ίδιοι εκ των προτέρων δηλώνουμε ότι θα προβούμε σε μονομερείς μειώσεις; Υπάρχει πραγματικά ανάγκη οι Αμερικανοί και οι Ιάπωνες να υιοθετήσουν κι εκείνοι τις απόψεις μας με μεγαλύτερο ενθουσιασμό. Η πρόταση της ΕΕ, όμως, εκτός από τους στόχους περιέχει και άλλα πράγματα. Είμαστε της άποψης ότι οι στόχοι μείωσης μπορούν να επιτευχθούν καλύτερα αν υπάρξει συνεργασία όσον αφορά τις διάφορες πολιτικές και μέτρα. Ξεκινήσαμε μάλιστα μια δραστήρια προσπάθεια να βρούμε ένα σύστημα που θα μας επιτρέψει να αξιοποιήσουμε τη διαπραγμάτευση εκπομπής ρύπων ώστε να πετύχουμε λύσεις που θα είναι συμφέρουσες από πλευράς κόστους και αποτελεσματικότητας. Η διαπραγμάτευση δικαιώματος εκπομπής ρύπων, ή emission trading όπως έχει καταλήξει να αποκαλείται σε σχεδόν όλες τις γλώσσες πλέον, πρέπει να γίνει μόνο υπό όρους, οι οποίοι θα εξασφαλίζουν ότι πρόκειται για πραγματικές δραστηριότητες προς όφελος του κλίματος και όχι απλά συμφωνίες στα χαρτιά. Σε σχέση με αυτό, έχουμε δώσει μεγάλη έμφαση ότι μόνο ένα μικρό τμήμα των συνολικών δεσμεύσεων θα υλοποιηθεί βάσει τέτοιου ελαστικού καθεστώτος ούτως ώστε να βεβαιωθούμε ότι όλα τα συμβαλλόμενα μέρη θα καταβάλουν λογικές προσπάθειες, συμπεριλαμβανομένων και των δικών μας χωρών. Ο άλλος κύριος όρος είναι ότι το emission trading θα γίνει βάσει της αρχής της συγχρονικότητας, δηλαδή οι ιστορικές ποσοστώσεις εκπομπών, που για τον έναν ή άλλο λόγο υπάρχουν, δεν θα γίνουν αναγκαστικά αντικείμενο διαπραγμάτευσης. Αυτό είναι ιδιαίτερα σημαντικό, διότι τα τελευταία χρόνια αλλά και για ένα σημαντικό αριθμό ετών στο μέλλον θα σημειωθούν πολύ χαμηλότερα επίπεδα εκπομπών διοξειδίου του άνθρακα, όπως για παράδειγμα στη Ρωσία και σε άλλες πρώην κομμουνιστικές χώρες, εξαιτίας της αλλαγής τεχνολογίας. Δεν είναι δυνατόν οι χώρες του OOΣΑ να εκμεταλλευτούν αυτή τη μείωση εκπομπών διοξειδίου του άνθρακα για να αποδεσμευτούν από τις λογικές δεσμεύσεις να κάνουν κάτι όσον αφορά την κατανάλωση ενέργειας στον τομέα μεταφορών, στον ενεργειακό τομέα ή στη βιομηχανία. Αν είναι να πετύχουμε ένα φιλόδοξο αποτέλεσμα στο Κυότο, είναι ξεκάθαρο ότι η ΕΕ πρέπει να συνεχίσει να ηγείται της προσπάθειας. Δεν μπορούμε να βασιστούμε ότι οι ΗΠΑ και η Ιαπωνία θα μπουν στην εμπροσθοφυλακή. Ο στόχος τους είναι υπερβολικά μετριοπαθής, και η αξιοπιστία που έχουν στις αναπτυσσόμενες χώρες είναι αυτόν τον καιρό χαμηλότερη από ποτέ άλλοτε. Ελπίζω ότι η ΕΕ θα μπορέσει να γεφυρώσει το χάσμα μεταξύ των εταίρων.
<P>
Η διαπραγματευτική θέση της ΕΕ έχει συζητηθεί εκτενώς, τόσο στην ΕΕ όσο και σε διεθνές πλαίσιο, ειδικά δε στις άλλες βιομηχανικές χώρες. Οι αντιδράσεις ποίκιλαν πολύ από θετική αναγνώριση μιας φιλόδοξης πολιτικής μέχρι αμφιβολίες και σκεπτικισμό όσον αφορά την τεχνική, οικονομική και πολιτική σκοπιμότητα των στόχων. Για να καθησυχάσει αυτές τις επιφυλάξεις, η ΕΕ εξέδωσε τον Οκτώβριο μια ανακοίνωση για τις κλιματικές μεταβολές, η οποία απαντά στις κριτικές εξηγώντας τη λογική που διέπει τις θέσεις της ΕΕ. Η ανακοίνωση αυτή δείχνει ότι μπορούμε να πετύχουμε τους στόχους μείωσης των εκπομπών χωρίς να βλάψουμε την οικονομία μας. Κατά τη δική μου επίσκεψη στην Ουάσινγκτον και στο Τόκιο, εξήγησα πώς η ΕΕ θα μπορέσει να πετύχει τον στόχο του 15 %, παραθέτοντας πολύ συγκεκριμένα παραδείγματα όπως για την ανανεώσιμη ενέργεια, τα συστήματα συνδυασμένης παραγωγής θερμότητας και ηλεκτρισμού, τα ιδιωτικής χρήσης αυτοκίνητα και την μετατροπή των μέσων μεταφοράς, καθώς και τον βαθμό απόδοσης των εγκαταστάσεων θέρμανσης στον τομέα οικιακής χρήσης και υπηρεσιών. Μπορέσαμε επίσης, βάσει της προσφάτως δημοσιευθείσας ανακοίνωσης για τις κλιματικές μεταβολές, να δείξουμε ότι οι δαπάνες θα είναι εντός λογικών ορίων. Θα είναι μάλιστα και επικερδές να καταπολεμήσουμε τις κλιματικές μεταβολές. Εκείνοι δεν μπόρεσαν να επιχειρηματολογήσουν πώς θα κατάφερναν να ορίσουν παρόμοια μέτρα με αντίστοιχα αποτελέσματα στις δικές τους χώρες, κι όπως είπε ο πρόεδρος Κλίντον στην ομιλία του στην Εθνική Γεωγραφική Εταιρεία στις 22 Οκτωβρίου, τα περισσότερα από τα περί ων ο λόγος μέτρα θα μπορούσαν να αποδειχθούν απολύτως θετικά για τις ΗΠΑ. Παρόλ'αυτά υπήρχε μεγάλη απροθυμία να θίξουν κεκτημένα συμφέροντα ή οποιοδήποτε θέμα για τις δαπάνες.
<P>
Ποιά είναι λοιπόν τα μεγαλύτερα εμπόδια για μια αποτελεσματική συμφωνία στο Κυότο; Κατά τη δική μας εκτίμηση το σημαντικότερο εμπόδιο είναι οι μινιμαλιστικές και αμετακίνητες θέσεις πίσω από τις οποίες έχουν οχυρωθεί οι άλλες βιομηχανικές χώρες, ιδίως οι ΗΠΑ και η Ιαπωνία. Ορισμένες χώρες, όπως για παράδειγμα η Αυστραλία και ο Καναδάς, δεν έχουν ακόμη παρουσιάσει συγκεκριμένες προτάσεις. Οι ΗΠΑ δεν μπορούν να αρνηθούν το πρόβλημα. Έχουν εξάλλου τη μεγαλύτερη παραγωγή ρύπων που ευθύνονται για το φαινόμενο του θερμοκηπίου στον κόσμο: 5.006 εκατομύρια τόνους διοξειδίου του άνθρακα το 1994 με σταθερά αυξητική τάση. Παρουσιάζουν επίσης και το υψηλότερο ποσοστό εκπομπών ανά κάτοικο, περισσότερο από 10 φορές υψηλότερο από τις περισσότερες αναπτυσσόμενες χώρες. Οι περισσότερες, αν όχι όλες οι βιομηχανικές χώρες κατά τη γνώμη μου, συνειδητοποιούν πλέον ότι ο πλανήτης όντως έχει πρόβλημα. Συντάσσονται επιτέλους με την ΕΕ και άλλους στην αποδοχή της ομόφωνης επιστημονικής γνώμης ότι οι ανθρωπογενείς αλλαγές του κλίματος αποτελούν πραγματικότητα, και - πράγμα ακόμη σημαντικότερο - ότι οι κλιματικές μεταβολές θα έχουν βλαβερές επιπτώσεις, όπως για παράδειγμα σοβαρά προβλήματα υγείας, σημαντική μείωση της βιοποικιλίας, απώλεια εκτάσεων εδάφους και κόστος στην υποδομή ως συνέπεια της ανόδου της θαλάσσιας στάθμης, πλημμύρες και ξηρασίες, καθώς και δραματικές αλλαγές των καιρικών φαινομένων.
<P>
Τι μπορούμε λοιπόν να ελπίζουμε να πετύχουμε στο Κυότο; Καταρχάς, υπάρχει ανάγκη για υψηλούς και νομικά δεσμευτικούς στόχους μείωσης, οι οποίοι θα δείχνουν στον υπόλοιπο κόσμο το σωστό δρόμο για να επιλυθούν τα προβλήματα του κλίματος. Γι'αυτό το λόγο, πρέπει να επιτύχουμε μια νομικά δεσμευτική συμφωνία που θα θεσπίζει φιλόδοξους στόχους μείωσης για όλες τις βιομηχανικές χώρες. Και θα ήθελα εδώ να τονίσω τη λέξη φιλόδοξοι . Οι νομικά δεσμευτικοί όροι δεν πρέπει να χρησιμοποιηθούν ως δικαιολογία ώστε τελικά να καθιερωθούν στόχοι μείωσης που απλώς θα είναι ο ελάχιστος κοινός παρονομαστής. Η μόνη δυνατότητα για να επιτευχθεί μια λύση στο Κυότο είναι να αντισταθούμε να οριστούν τα ίδια ποσοστά μείωσης για όλες τις βιομηχανικές χώρες. Η ΕΕ δεν είναι ανένδοτη. Πολύ ευχαρίστως θα εξετάσουμε διάφορα ελαστικά καθεστώτα, όπως ανέφερα προηγουμένως, όπως και τη διαπραγμάτευση όσον αφορά τα δικαιώματα εκπομπής και την κοινή εφαρμογή, αλλά υπό τον όρο ότι θα θεσπιστούν δεσμευτικοί όροι για φιλόδοξους στόχους μείωσης, όπως είπα και προηγουμένως.
<P>
Η Επιτροπή μπορεί να προσυπογράψει τις επιφυλάξεις του κ. Pimenta όσον αφορά τα άλλα αέρια που συντελλούν στο φαινόμενο του θερμοκηπίου, ειδικά τα HFC, PFC και SF6, που πρέπει και γι'αυτά να βρεθεί λύση. Το Συμβούλιο έχει ήδη αποφασίσει στα συμπεράσματα της συνόδου Μαρτίου, ότι αυτά τα αέρια θα συμπεριληφθούν στη δέσμη αερίων της ΕΕ το αργότερο το έτος 2000. Το θέμα είναι ωστόσο αν αυτά τα αέρια πρέπει να συμπεριληφθούν στην ίδια δέσμη ή όχι. Η Επιτροπή έχει θέσει το θέμα στα κράτη μέλη. Η συνέπεια του να συμπεριληφθούν αυτά τα τρία αέρια είναι μικρή, αφού κάτι τέτοιο θα προσθέσει στη συνολική συνεισφορά της ΕΕ άλλα 2 % σε αντιστοιχία διοξειδίου του άνθρακα. Για ορισμένα κράτη μέλη, ωστόσο, αυτό το επιπλέον 2 % θα έχει μια κάποια επίπτωση στην κατανομή των βαρών, εξ ου και η ανάγκη να βρεθεί κάποια λύση. Δεδομένου όμως ότι αυτό το ζήτημα είναι σημαντικό για τους άλλους διαπραγματευόμενους, η Επιτροπή και τα κράτη μέλη συνεργάζονται αυτό τον καιρό πάνω στο θέμα αυτό με την προεδρία στις Βρυξέλλες. Η Επιτροπή ψάχνει να βρει τρόπο να επιτευχθεί μια κοινή θέση της ΕΕ σε αυτό το θέμα, κι εγώ φυσικά ελπίζω ότι τα μέλη κράτη θα επιδείξουν την απαραίτητη ευελιξία. Οι εν λόγω στόχοι μείωσης των αερίων πρέπει επίσης να συνοδεύονται από ορισμένα κοινά μέτρα ή διαδικασίες ούτως ώστε να αποφευχθούν διάφορα προβλήματα που θα έχουν αρνητικές επιπτώσεις στον ανταγωνισμό.
<P>
Πηγαίνω λοιπόν - εξ ονόματος της Επιτροπής - στο Κυότο για να φέρω αποτελέσματα. Είμαστε έτοιμοι να διαπραγματευτούμε, και ξέρω ότι μπορώ να βασιστώ στην υποστήριξη του Κοινοβουλίου. Η απόφαση του Κοινοβουλίου για τις κλιματικές μεταβολές θα στείλει ξεκάθαρο μήνυμα στους άλλους εταίρους. Η ΕΕ έχει χαράξει ένα σαφή δρόμο για να αντιμετωπίσει το πρόβλημα του κλίματος. Υπάρχει ανάγκη για αποτελεσματικούς και φιλόδοξους περιορισμούς των αεριών που συντελλούν στο φαινόμενο του θερμοκηπίου.

<SPEAKER ID=44 NAME="Pimenta">
Κύριε Πρόεδρε, κυρία Επίτροπε, κύριε Υπουργέ, αγαπητοί συνάδελφοι, αναμφισβήτητα οι κλιματικές μεταβολές αποτελούν το μεγαλύτερο πρόβλημα που αντιμετωπίζει σήμερα η ανθρωπότητα. Εξαιτίας του ανθρώπου, η ατμόσφαιρα και οι κύκλοι των εποχών, που αποτελούσαν δομικό στοιχείο της ζωής μας από τις αρχές του πολιτισμού, σήμερα υφίστανται μεταβολές. Υφίστανται ανεπανόρθωτες μεταβολές και δεν ξέρουμε καν πού θα καταλήξουμε. Αυτό που ξέρουμε όμως, είναι ότι οι κλιματικές μεταβολές, η άνοδος της στάθμης της επιφάνειας των θαλασσών, η πρόωρη εκδήλωση και η επιδείνωση φαινομένων όπως το El Niρo, έχουν ήδη προκαλέσει, στη διάρκεια του τρέχοντος έτους, το θάνατο χιλιάδων ανθρώπων στη Νότια Αμερική, τεραστίων διαστάσεων δασικές πυρκαγιές στην Ασία, πρωτοφανείς πλημμύρες στη Γερμανία και στις χώρες της Κεντρικής Ευρώπης, στην Πορτογαλία και στην Ισπανία, και ολόκληρη σειρά καταστροφικών θεομηνιών και ανυπολόγιστων δεινών για τον ανθρώπινο πληθυσμό.
<P>
Η ανθρωπότητα όρισε μια συνάντηση με τον ίδιο της τον εαυτό, σε τρεις εβδομάδες, στο Κιότο. Δεν μπορούμε ούτε να διανοηθούμε το ενδεχόμενο, η συνάντηση του Κιότο να καταλήξει σε αποτυχία. Η θέση της Ευρωπαϊκής Ένωσης αυτή τη φορά είναι ξεκάθαρη; και το Κοινοβούλιο αυτό, στο σύνολό του, υποστηρίζει τη μείωση των εκπομπών αερίων κατά 7, 5 % μέχρι το 2005 και κατά 15 % μέχρι το 2010. Όπως επίσης, στηρίζουμε όλοι μας την ανακοίνωση της 1ης Οκτωβρίου 1997 περί «κλιματικών μεταβολών», ένα έγγραφο άλλωστε σαφώς καλύτερο και περισσότερο τεκμηριωμένο σε σχέση με το προηγούμενο έγγραφο, με τίτλο «Ενεργειακή Διάσταση των Κλιματικών Μεταβολών», για του οποίου το περιεχόμενο εκφράζουμε σοβαρές επιφυλάξεις.
<P>
Ωστόσο, το να υποβάλλει κανείς μια σωστή πρόταση, όπως αυτή της 1ης Οκτωβρίου, δεν αρκεί. Είναι επίσης αναγκαίο να εφαρμόζεται, σε εσωτερικό επίπεδο, ένα σύνολο πολιτικών στους τομείς του περιβάλλοντος, των ενεργειακών πόρων, των μεταφορών κ.λπ., που να οδηγούν σε ριζική βελτίωση της αποδοτικότητας όσον αφορά τη χρήση της ενέργειας και των ανανεώσιμων πηγών ενέργειας, καθώς και στην αναμόρφωση του φορολογικού συστήματος. Δυστυχώς όμως, οι πολιτικές αυτές ακόμη δεν υπάρχουν. Και αν εξετάσουμε τον προϋπολογισμό του 1998, ούτε κι εκεί προβλέπονται. Ιδού πού βρίσκεται το αδύναμο σημείο της ευρωπαϊκής στρατηγικής. Αυτό το Κοινοβούλιο έχει ήδη πει τη γνώμη του: από τον Ιανουάριο κιόλας, είχαμε απαιτήσει από την Επιτροπή και το Συμβούλιο να δηλώσουν, αντικειμενικά, με ποσοτικώς προσδιορισμένα στοιχεία και με συγκεκριμένο χρονοδιάγραμμα, με τι τρόπο θα επιτύχουμε τη μείωση εκπομπών αερίων για την οποία τώρα δεσμευόμαστε.
<P>
Σε εξωτερικό επίπεδο, είναι απαράδεκτο το γεγονός ότι οι Ηνωμένες Πολιτείες, μια χώρα με το 4 % του παγκόσμιου πληθυσμού, ευθύνονται για σχεδόν 25 % της ατμοσφαιρικής ρύπανσης στον πλανήτη. Στο Κιότο, θα πρέπει να καθοριστεί ένα χρονοδιάγραμμα υποχρεωτικής εφαρμογής για τη μείωση των εκπομπών στις ανεπτυγμένες χώρες, καθώς και ένας μηχανισμός στον οποίο θα συμμετέχουν όλες οι αναπτυσσόμενες χώρες, που θα προσβλέπει μεσοπρόθεσμα στη σύγκλιση και στη μείωση, σε παγκόσμια κλίμακα, των κατά κεφαλήν εκπομπών αερίων στην ατμόσφαιρα. Οι μηχανισμοί ευελιξίας και οι μηχανισμοί της αγοράς δεν μπορούν να καλύψουν τις τεράστιες διαφορές ανάμεσα στις διαφορετικές χώρες. Και, από τη στιγμή που επιβάλλεται μια προσπάθεια από τη μεριά όλων, είναι προφανές ότι εκείνοι που περισσότερο χρησιμοποίησαν τους πόρους του πλανήτη και προκαλούν τη μεγαλύτερη ρύπανση, θα πρέπει ακριβώς να καταβάλουν τώρα τις μεγαλύτερες προσπάθειες.
<P>
Κυρία Επίτροπε, κύριε Υπουργέ, θα είμαστε μαζί στο Κιότο, αλλά επίσης ευελπιστώ πως θα βρεθούμε εδώ τον Ιανουάριο, όταν επιτέλους θα αρχίσουμε να εφαρμόζουμε αυτά που υπογράψαμε το 1992, στο Ρίο ντε Τζανέιρο, κατά τη Διάσκεψη Κορυφής για τη Γη.

<SPEAKER ID=45 LANGUAGE="DE" NAME="Graenitz">
Κύριε Πρόεδρε, είμαι πολύ ευτυχής που έχουμε σήμερα την ευκαιρία να συζητήσουμε τον τρόπο συμπεριφοράς της Ευρωπαϊκής Ένωσης στη διάσκεψη του Kyoto και ας μου επιτραπεί να ευχαριστήσω τον κ. Πρόεδρο του Συμβουλίου και την κυρία Επίτροπο, που μας πληροφόρησαν εδώ με τόση ακρίβεια. Από την άλλη μεριά λυπάμαι λίγο, όταν ακούω τα λόγια σας και θυμάμαι τον πριν από 9 χρόνια διατυπωμένο στόχο του Τορόντο, όπου συζητήθηκε για μείωση εκπομπών κατά 20 % μέχρι το έτος 2005.
<P>
Από αυτόν είμαστε σήμερα πολύ μακριά, και είμαι ευχαριστημένος που τουλάχιστον στην Ευρωπαϊκή Ένωση βάλαμε ένα σαφή στόχο και ότι συμφωνήσαμε πως θέλουμε να πραγματοποιήσουμε μία πραγματική μείωση μέσα σε ένα ορατό χρονικό διάστημα. Ο κύριος Linkohr είπε ήδη: έχουμε τη θέληση να το κάνουμε, θα μπορέσουμε όμως; Σκέφτομαι ότι για να επιτευχθεί αυτός ο στόχος μείωσης πρέπει να διευρύνουμε τις πολιτικές μας επιλογές. Πρέπει να συζητήσουμε και για άλλες δυνατότητες εκτός της ενέργειας, διότι υπάρχει το ένα ή το άλλο, που θα μας βοηθήσει στη συνέχεια να προκαλούμε λιγότερα αέρια που συνεισφέρουν στο φαινόμενο του θερμοκηπίου και μάλιστα όχι μόνο στον τομέα της ενέργειας. Πρόκειται επίσης για την αλλαγή της παραγωγής και πρόκειται για την συγκράτηση των εκπομπών.
<P>
Ίσως θα πρέπει να σας αναφέρω σύντομα μερικά παραδείγματα. Στην ενέργεια πρόκειται σίγουρα για περισσότερη αποτελεσματικότητα, για μια καλύτερη χρήση και επίσης για την χρησιμοποίηση ειδών ενεργείας, οι οποίες παράγουν λιγότερο CO2 , όπου φυσικά εννοώ τις ανανεώσιμες ενέργειες, κάτι που ξέρει σίγουρα ο καθένας εδώ σ΄αυτήν την αίθουσα. Πρέπει όμως να περιορίσουμε αντίστοιχα και την χρησημοποίηση ενέργειας στον τομέα των αυτοκινήτων - σε λίγο θα έχουμε την ευκαιρία να μιλήσουμε για αυτό στο Auto-Oil Programm.
<P>
Αλλες πολιτικές δυνατότητες αφορούν π.χ. την αγροτική οικονομία και την δασική οικονομία και μάλιστα όχι μόνον εκεί όπου πρόκειται για συγκράτηση των εκπομπών μεθανίου, αλλά και εκεί όπου πρόκειται για την προετοιμασία των φυτών και των δασών για μία ληξιπρόθεσμη αλλαγή κλίματος μέσω άλλων αναδασώσεων, μέσω άλλων τρόπων λίπανσης του δάσους, ούτως ώστε αυτή η αλλαγή να μη σημάνει τη χαριστική βολή για το δάσος. Αυτό το λέω σαν κάποιος που κατάγεται από μία περιοχή των Αλπεων, όπου το δάσος είναι πολύ σημαντικό.
<P>
Πρέπει να προετοιμάσουμε την βιομηχανία μας και να σκεφτούμε, εάν έχουμε άλλους τρόπους χημικής παραγωγής ή παραγωγής μετάλλων στην βιομηχανία, καθώς επίσης πρέπει να εξεταστεί προς αυτήν την κατεύθυνση και η οικονομία των απορριμμάτων. Απόλυτα σημαντικό, και εδώ απευθύνομαι κατ'ευθείαν στον κύριο πρόεδρο του Συμβουλίου, επειδή ξέρω, ότι στο Λουξεμβούργο θα συξητείται ακόμα αυτή την εβδομάδα το θέμα των θέσεων εργασίας. Μέσω της θερμομόνωσης των κτιρίων δεν μπορεί μόνον να επιτευχθεί σχεδόν σε όλα τα κράτη της Ένωσης σε λίγο χρόνο μια ελάττωση των αναγκών θέρμανσης, και ως εκ τούτου μία μειωμένη εκπομπή CO2 , αλλά μπορεί να δημιουργηθεί, κυρίως στις μικρές και μεσαίες επιχειρήσεις, ένα σύνολο θέσεων εργασίας και να συμβάλλει στην ευημερία των ανθρώπων. Εδώ θα ήμασταν σε μία win /win κατάσταση, την οποία θα πρέπει να εκμεταλευτούμε και ελπίζω ότι θα έρθει μία τέτοια είδους πρόταση.
<P>
Μου είναι εντελώς ακατανόητο, ότι οι ΗΠΑ εδώ σκεφτονται προφανώς βραχυπρόθεσμα και βάζουν τις φθηνές ενέργειες για την οικονομία τους πάνω από το κλίμα της γης. Πιστεύω ότι εμείς στην Ευρώπη ιδιαίτερα τώρα χρειαζόμαστε καινοτομίες στην οικονομία και ότι τα έξοδα που έχουμε τώρα για τις αλλαγές, μπορούμε να τα γλυτώσουμε χίλιες φορές, όταν μετά θα προκύψουν τα πολύ υψηλά έξοδα της αλλαγής του κλίματος.
<P>
Μετά το Κιότο θα έχουμε σίγουρα σ'αυτό το Σώμα μία έκθεση για την εφαρμογή και μάλιστα πώς και με ποιά προγράμματα μπορούμε να τα κάνουμε στην Ένωση και ελπίζω πολύ να μην χρειαστεί να πούμε αργότερα: δεν ήταν κάποια νομικά δεσμευτική συμφωνία, και ακόμη και αν ήταν, τότε είναι οι τιμές τόσο μηδαμινές, ώστε δεν θα φθάσουμε τον στόχο μας.

<SPEAKER ID=46 LANGUAGE="DE" NAME="Ferber">
Κύριε Πρόεδρε, κυρία επίτροπε, αγαπητοί κύριοι και κυρίες συνάδελφοι, δεν είναι σήμερα η πρώτη φορά, που το Ευρωπαϊκό Κοινοβούλιο ασχολείται με το θέμα του πώς θα μπορέσουμε να έχουμε μια διαρκή συμβολή στην μείωση των ιχνοαερίων σε σχέση με το κλίμα ώστε να πετύχουμε μία πραγματική αλλαγή κλίματος. Η ομάδα του ΕΛΚ συμφωνεί σε πολλά πολλά σημεία με τον εισηγητή. Χρειαζόμαστε σαφείς και ξεκάθαρες οδηγίες, για να λάβουμε πράγματι όλα τα απαιτούμενα μέτρα, στο πλαίσιο της "βιώσιμης οικονομίας». Εδώ πρόκειται για πολλούς τομείς και όχι μόνο για την ενεργειακή και την βιομηχανική πολιτική. Αυτά τα πράγματα έχουν ήδη αναφερθεί.
<P>
Θα ήθελα επίσης να παρακαλέσω, να προσεγγίσουμε όλα αυτά τα ερωτήματα χωρίς δογματισμούς. Επίσης εδώ πρέπει, ο καθένας στον τομέα του, να υπερβούμε εαυτούς για να φθάσουμε σε κοινές λύσεις.
<P>
Η προστασία του κλίματος και η οικονομική επιτυχία δεν βρίσκονται σε αντίφαση, αλλά μπορούν να έλθουν σε συμφωνία, για παράδειγμα μέσω της χορήγησης αδειών εκπομπών αερίων - όπως το υποδηλώσατε εσείς κυρία Επίτροπε. Αυτό το θεωρώ σαν μία σωστή αφετηρία.
<P>
Λίγη κατανόηση εχουμε εμείς απ' την πλευρά της ομάδας του ΕΛΚ για την ίδρυση μιας διεθνούς υπηρεσίας κλίματος. Εάν αυτό οφείλει να είναι η μόνη επιτυχία του Κιότο, τότε αποτύχαμε, τότε πράγματι δεν καταφέραμε τίποτα! Το να λύσουμε περιβαλλοντικά προβλήματα μέ την δημιουργία καινούργιας γραφειοκρατίας αποτελεί, κατά την γνώμη μου, λανθασμένη εκκίνηση. Σε ευρωπαϊκό καθώς και σε διεθνές επίπεδο έχουμε στην διάθεσή μας υπεραρκετές γραφειοκρατικές δομές. Ενα καλύτερο συνδυασμό των υπαρχόντων ιδρυμάτων, ναι. Η παράγραφος 16 στο ψήφισμα της έκθεσης Linkohr προβλέπει μία πολύ λογική πρόταση. Με αυτό συμφωνούμε, αλλά παρακαλώ να μη δημιουργηθεί νέος διοικητικός μηχανισμός του οποίου η κυριότερη εργασία θα είναι η απασχόλησή του με άλλες διοικήσεις. Αυτό δεν λύνει κανένα κλιματικό πρόβλημα!
<P>
Θα ήθελα επίσης να πω, ότι εμείς, από την πλευρά της ομάδας του ΕΛΚ, θα υποστηρίξουμε τις τροπολογίες της συναδέλφου Plooij-van Gorsel. Ο ΟΟΣΑ κατέθεσε μόλις αυτό το Σαββατοκύριακο υπολογισμούς, κατά τους οποίους η φορολογία του CO2 μπορεί να είναι λογική π.χ. με ταυτόχρονη ελάφρωση του παράγοντα παραγωγής "εργασία». Αυτό λοιπόν δεν είναι για την ομάδα μου κανένα δόγμα. Αυτό θα το στηρίξουμε.
<P>
Πρέπει φυσικά να χρησιμοποιήσουμε την επιρροή μας, όταν πρόκειται να θυμήσουμε σε άλλες μεγάλες οικονομικές περιφέρειες την ευθύνη τους για την προστασία του κλίματος. Η προστασία του κλίματος δεν μπορεί να λειτουργήσει, όταν σε μερικές περιφέρειες επιτυγχάνονται μειώσεις π.χ. στην Ευρωπαϊκή Ένωση, οι οποίες με τις μετεγκαταστάσεις της βιομηχανίας οδηγούν σε περισσότερες εκπομπές σε άλλες περιφέρειες. Εδώ καλούμεθα εμείς σαν Ευρωπαϊκή Ένωση με τις πολυάριθμες αντιπροσωπίες μας να ενεργοποιηθούμε παγκοσμίως με όλους τους συμμάχους μας.

<SPEAKER ID=47 LANGUAGE="IT" NAME="Malerba">
 Κύριε Πρόεδρε, κυρία Επίτροπε, η συνάντηση στο Κιότο είναι η ευκαιρία για να αντιμετωπίσουμε με μεγάλη αυστηρότητα το πρόβλημα της αλλαγής του κλίματος εξαιτίας ανθρωπογενών δραστηριοτήτων. Αν κρίνω από τα σχόλια του Τύπου πιστεύω ότι θα πρέπει να ελπίζουμε σε μια θερμότερη στάση από την πλευρά των Αρχών των Ηνωμένων Πολιτειών, γεγονός που αποτελεί απαραίτητη προϋπόθεση για να καταλήξουμε από κοινού σε συγκεκριμένα αποτελέσματα. Επίσης, εξ ονόματος της ομάδας μου θα ήθελα να αναφερθώ στο πρόβλημα της βιώσιμης ανάπτυξης και να ενισχύσω ορισμένες εμπνευσμένες αρχές τις οποίες έχει ήδη αναλύσει εκτενώς και η κυρία Επίτροπος και η έκθεση Linkohr.
<P>
Σημείο πρώτο. Ακόμα κι αν τα επιστημονικά δεδομένα σχετικά με τον συσχετισμό των βιομηχανικών δραστηριοτήτων και της αλλαγής του κλίματος δεν είναι διόλου πειστικά, το κόστος του κινδύνου είναι αρκετά μεγάλο για να επιβληθούν σοβαρά και άμεσα μέτρα.
<P>
Σημείο δεύτερο. Τα μέτρα τα οποία στοχεύουν στην προστασία του περιβάλλοντος πρέπει in primis να εφαρμοστούν από τα βιομηχανικά ανεπτυγμένα κράτη. Το πρόβλημα είναι βέβαια παγκόσμιο και δεν μπορεί να αντιμετωπιστεί χωρίς την συμμετοχή των αναπτυσσομένων χωρών αλλά και των πρόσφατα βιομηχανοποιημένων χωρών.
<P>
Σημείο τρίτο. Δεν είναι αλήθεια ότι όλα τα μέτρα προστασίας του περιβάλλοντος δημιουργούν προβλήματα στην οικονομική ανάπτυξη, είναι όμως αλήθεια ότι τα περιβαλλοντικά μέτρα πρέπει να είναι σταδιακά και όσο το δυνατόν πιο καθολικά, έτσι ώστε να μην δημιουργούν ανισορροπίες στην αγορά.
<P>
Σημείο τέταρτο. Πέρα από τις τεχνικές για την αποτελεσματικότητα των συστημάτων παραγωγής ενέργειας και των συστημάτων μεταφοράς, υπενθυμίζω και την σημασία της εξοικονόμησης ενέργειας. Το σημείο αυτό περιέχεται στην έκθεση του κ. Linkohr.
<P>
Το σημείο που αφορά τον κοινοτικό φόρο για την ενέργεια έχει περάσει, με την υποστήριξή μας, στην Επιτροπή Έρευνας. Η ερμηνεία που δίνεται είναι ότι η εναρμόνιση, σε κοινοτικό επίπεδο, των διάφορων φόρων για την ενέργεια είναι χρήσιμη και ενδεχομένως με ουδέτερο παγκόσμιο αποτέλεσμα. Όσο για την δράση που η Επιτροπή καλείται να αναλάβει στην Διάσκεψη του Κιότο, εύχομαι να μπορέσει να υιοθετήσει μια στάση φιλοδοξίας από κοινού με τις Ηνωμένες Πολιτείες, γιατί κάτι τέτοιο θα μπορούσε να οδηγήσει σε μια ευρύτερη συγκατάθεση των χωρών και άλλωστε, δεν πιστεύω ότι μπορούμε να πάμε μπροστά αποδεχόμενοι κι άλλα μειονεκτήματα σε όρους ανταγωνισμού όσον αφορά την αμερικάνικη βιομηχανία.

<SPEAKER ID=48 LANGUAGE="NL" NAME="Plooij-Van Gorsel">
Κύριε Πρόεδρε, συνάδελφοι, κύριε Επίτροπε, θά ήθελα να συγχαρώ τον κ. Linkohr για την εξαιρετική του έκθεση. Η αειφόρος ενέργεια από ανανεώσιμες πηγές πολύ δύσκολα κερδίζει έδαφος, κι αυτό οφείλεται κατά μεγάλο μέρος στην έλλειψη ζήτησης. Το πετρέλαιο και το φυσικό αέρεο συνεχίζουν να δεσπόζουν στην αγορά ενέργειας. Και όμως, στους βιομηχανικούς κύκλους επιτιμάται ότι οι ανανεώσιμες πηγές ενέργειας έχουν μέλλον. Η εταιρεία Shell για παράδειγμα, προχώρησε σε επένδυση ύψους 1 δισ. φιορινίων σε ένα νέο τμήμα για ηλιακή ενέργεια .. Έτσι η Shell ακολουθεί την εταιρεία British Petroleum (BP) η οποία ήδη διαθέτει ένα τέτοιο χωριστό τμήμα. Τόσο η Shell όσο η BP έβαλαν στόχο να μειωθεί το κόστος των ηλιακών συλλεκτών, ώστε να δημιουργηθεί μια αγορά για αυτές.
<P>
Εδώ μπορούν να παίξουν ουσιαστικό ρόλο οι επενδύσεις σε αναπτυσσόμενες χώρες. Διότι τα δύο τρίτα των ανθρώπων δεν διαθέτουν ακόμα ηλεκτρικό δίκτυο. Μεγάλα προγράμματα ηλιακής ενέργειας συμβάλλουν στην ανάπτυξη των μικρών τοπικών κοινοτήτων, προάγουν τη χρήση ανανεωσίμων πηγών ενέργειας και προλαμβάνουν τις εκπομπές CO2 .
<P>
Επομένως, η ομάδα μου είναι της άποψης ότι η πολιτική και ιδίως η Ευρώπη έχει καθήκον να υποστηρίζει τέτοιες εξελίξεις. Έχοντας υπόψη τη διάσκεψη του Κιότο, η φιλελεύθερη ομάδα λυπάται πολύ, διότι το Συμβούλιο αρνείται συνεχώς να διαθέσει αρκετές πιστώσεις για προγράμματα με στόχο τις ανανεώσιμες πηγές ενέργειας και την αποτελεσματική χρήση της ενέργειας. Το κάθε τί έχει το κόστος του και εύχομαι να το αναγνωρίσει το Συμβούλιο το συντομότερο.
<P>
Τέλος, κύριε Πρόεδρε, η φιλελεύθερη ομάδα θεωρεί εφικτή και αποδεκτή μια κοινοτική φορολόγηση ενέργειας, μόνον όταν αντισταθμίζεται από μια μείωση της φορολόγησης εργασίας, ώστε η ανταγωνιστικότητα της βιομηχανίας μας να παραμένει τουλάχιστον ίδια. Μόνον έτσι θα διασφαλίζεται και θα αυξάνεται η απασχόληση στην Ευρώπη.

<SPEAKER ID=49 LANGUAGE="ES" NAME="Marset Campos">
Κύριε Πρόεδρε, πρώτα θα ήθελα να εκφράσω την συμφωνία της ομάδας μας με την έκθεση του κυρίου Linkohr και με τις ελαφρές τροποποιήσεις που έγιναν, καθώς επίσης και με την πρόταση ενός Διεθνούς Οργανισμού για το Κλίμα, η οποία μας φαίνεται πολύ θετική. Συγκεκριμένα, προέρχομαι από μια περιοχή της Ισπανίας -την Μούρθια- η οποία, όπως η Βαλένθια, η Ανδαλουσία και η Εξτρεμαδούρα ή άλλες περιοχές στην Πορτογαλία και άλλες περιοχές του κόσμου, έχει πληγεί από τις τρομερές πλημμύρες και τις νεροποντές οι οποίες μπορούν να αποδοθούν στο φαινόμενο αυτό των κλιματικών μεταβολών. Για αυτό το λόγο είμαστε ήδη πολύ ευαισθητοποιημένοι σχετικά με την σημασία της Συνόδου κορυφής του Κιότο και της συμβολής που η Ευρωπαϊκή Ένωση πρέπει να κάνει σε αυτή την σύνοδο.
<P>
Εν τούτοις, θεωρούμε απαραίτητο να προχωρήσουμε στο βάθος του ζητήματος και να μην αγνοούμε κάτι όταν δεν μας αρέσει. Και αναφέρομαι στο γεγονός ότι τα αίτια αυτών των προβλημάτων βρίσκονται στο πρότυπο της μη αναστρέψιμης βιομηχανικής ανάπτυξης που επιδιώκει την συνεχή αύξηση των κερδών του κεφαλαίου, του ακαθάριστου εγχώριου προϊόντος, της αποδοτικότητας και της ανταγωνιστικότητας, χωρίς να λάβει υπόψη την ικανοποίηση των κοινωνικών αναγκών, την κατάσταση στην οποία βρίσκεται η ποιότητα της ζωής σε ολόκληρο τον κόσμο. Χρειάζεται μια αλλαγή προτύπου και να περάσουμε αμέσως σε ένα αειφόρο πρότυπο ανάπτυξης, που να σέβεται την φύση και να καθιστά συμβατή μια εξέλιξη της κοινωνίας προς αυτή την κατεύθυνση.
<P>
Για αυτό το λόγο, παρότι συμφωνούμε με την έκθεση, πιστεύουμε πως πρέπει να εισαχθούν βασικά στοιχεία όπως η σταθερή δέσμευση της Ευρωπαϊκής Ένωσης, που ήδη έγινε στο Τορόντο, να προχωρήσει στην μείωση και όχι στην αύξηση, όπως συμβαίνει προς το παρόν. Αυξάνουμε κατά 2 % την κατανάλωση ενέργειας και αυτό δεν θα μας οδηγήσει πουθενά. Και πρέπει επίσης να συμπεριλάβουμε και άλλα αέρια του φαινομένου του θερμοκηπίου, καθώς επίσης και διαφορετικά εναλλακτικά πρότυπα σε ότι αφορά την κατανάλωση ενέργειας. Και θα έπρεπε επίσης να διαθέσουμε περισσότερους πόρους ούτως ώστε να μπορέσουμε να βελτιώσουμε την κατάσταση στην Ευρώπη και να επιτύχουμε μια δέσμευση όσων αφορά τις τρεις μεγάλες δυνάμεις: τις Ηνωμένες Πολιτείες, την Ευρώπη και την Ιαπωνία.

<SPEAKER ID=50 LANGUAGE="DE" NAME="Bloch von Blottnitz">
Πέντε χρόνια μετά το Ρίο δεν έχουμε παρά να διαπιστώσουμε: πολλές ομιλίες, πολύς πάταγος - δυστυχώς και τώρα εδώ πίσω μου - αλλά δεν επετεύχθη απολύτως τίποτα! Οι ανακοινώσεις της Επιτροπής πάνω σε αυτό το θέμα δεν είναι δυστυχώς και τόσο βοηθητικές. Είναι ανακριβείς, είναι χωρίς φιλοδοξίες, δεν είναι αρκετά αποφασιστικές και το μεγαλύτερο λάθος είναι τα υπολογιστικά λάθη, πράγματα που απλά δεν αληθεύουν. Έχουμε το στόχο να πετύχουμε μέχρι το έτος 2010 μία μείωση κατά 15 %. Η Επιτροπή λέει τώρα, ότι χρειαζόμαστε γι αυτό καινούργιες πυρηνικές εγκαταστάσεις. Ακόμα και αν δεν δώσουμε σημασία στο ότι στις περισσότερες χώρες μέλη δεν υπάρχει καμία αποδοχή γι αυτό, και εάν αφήσουμε στην άκρη ότι τα έξοδα εν τω μεταξύ είναι πολύ υψηλότερα από ότι αυτά των εργοστασίων παραγωγής ηλεκτρικής ενέργειας, χρειαζόμαστε παρ'όλα αυτά μια περίοδο κατασκευής από 10 έως 12 έτη. Τότε θα είναι το έτος 2012 ή τουλάχιστον το έτος 2010. Πως μπορεί να γίνει αυτό σ΄αυτό το διάστημα; Αυτό που χρειαζόμαστε είναι μία επανάσταση στην αποδοτικότητα ενέργειας. Αυτό που χρειαζόμαστε είναι μία αλλαγή των συγκοινωνιών μας, οι οποίες προκαλούν την μεγαλύτερη αύξηση στις εκπομπές του CO2 . Eκείνο που χρειαζόμαστε είναι ένας φόρος ενέργειας και αυτό που επίσης χρειαζόμαστε είναι μόνιμες ρυθμίσεις για μία τροφοδοσία ανανεώσιμων ενεργειών.

<SPEAKER ID=51 LANGUAGE="FR" NAME="Weber">
Κύριε Πρόεδρε, κυρία Επίτροπε, κύριε Πρόεδρε του Συμβουλίου, την περασμένη εβδομάδα, διαδηλωτές της Greenpeace, συγκεντρωμένοι μπροστά στην πρεσβεία των Ηνωμένων Πολιτειών στο Λουξεμβούργο, έλιωσαν κολώνες πάγου και αυτή τους η ενέργεια συμβόλιζε την τήξη που θα επέλθει, ως συνέπεια του φαινομένου του θερμοκηπίου, στο στρώμα πάγου που καλύπτει τους πόλους. Αν οι διαδηλωτές της Greenpeace ήθελαν κυρίως να καταδείξουν ότι η στάση των Ηνωμένων Πολιτειών με κανέναν τρόπο δεν συμβάλλει στην προστασία του περιβάλλοντος, οι οργανώσεις της Greenpeace σε εθνικό επίπεδο, από την πλευρά τους, πιστεύουν ότι ούτε οι προτάσεις της Επιτροπής συμβάλλουν στην προστασία του περιβάλλοντος και ότι σίγουρα δεν πρόκειται να εμποδίσουν μία επιδείνωση του φαινομένου του θερμοκηπίου.
<P>
Παρ'όλα αυτά, πρέπει να παραδεχτούμε ότι οι μέθοδοι που προτείνονται από την Επιτροπή χρήζουν προσεκτικής εξέτασης. Στη συγκεκριμένη περίπτωση πρόκειται για την ενεργειακή απόδοση, την ταχύτερη εφαρμογή των ανανεώσιμων πηγών ενέργειας, και κυρίως για τα φορολογικά μέσα πίεσης. Σε αυτό το πλαίσιο, κύριε Πρόεδρε, οφείλω να υπενθυμίσω τα λόγια του ίδιου του προέδρου του Συμβουλίου, του κ. Juncker, ο οποίος, την περασμένη εβδομάδα, δήλωσε ότι πρέπει να μειώσουμε τους φόρους πάνω στην εργασία, να σταματήσουμε να επιβαρύνουμε την εργασία αλλά και να εισαγάγουμε, σε ευρωπαϊκό επίπεδο, φόρους για το διοξείδιο του άνθρακα και για την ενέργεια. Είμαι πολύ ευτυχής διότι, επιτέλους να μία φορά που η φωνή των οικολόγων δεν ήταν φωνή βοώντος εν τη ερήμω και πιστεύω ότι, αν η Ευρωπαϊκή Ένωση θέλει πραγματικά να είναι αξιόπιστη στο Κιότο, πρέπει πρώτα να αρχίσουμε από το εσωτερικό της Ένωσης, θεσπίζοντας, για παράδειγμα, φόρους πάνω στην ενέργεια.

<SPEAKER ID=52 LANGUAGE="FR" NAME="Le Gallou">
Κύριε Πρόεδρε, όταν μιλάμε για άνοδο της θερμοκρασίας του πλανήτη, νομίζω ότι πρέπει παρ'όλα αυτά να επιδεικνύουμε σύνεση διότι, σήμερα, τίποτα δε μάς επιτρέπει να επιβεβαιώσουμε ότι αυτή η άνοδος της θερμοκρασίας προκαλείται από τον ανθρώπινο παράγοντα. Οι πάγοι εδώ και μερικούς αιώνες έλιωναν με ταχύτερο ρυθμό απ'ότι σήμερα. Παρ'όλα αυτά είναι βέβαιο, ασφαλώς, ότι επιβάλλεται να δείχνουμε σύνεση και ότι πρέπει να κινηθούμε προς την κατεύθυνση της μείωσης της παραγωγής αερίων που προκαλούν το φαινόμενο του θερμοκηπίου. Όμως, σ'αυτή την περίπτωση, η πολιτική που ακολουθείται, κυρίως από αυτό το Κοινοβούλιο, στην πλειοψηφία του, χρήζει αναθεώρησης, τουλάχιστον σε δύο τομείς.
<P>
Ας πάρουμε κατ'αρχάς την πολιτική της παγκοσμιοποίησης. Η γενικευμένη πολιτική των ελεύθερων ανταλλαγών και της θεωρίας των ελεύθερων ανταλλαγών, που ακολουθεί το Κοινοβούλιό μας ψηφίζοντας τακτικά, μήνα με το μήνα, συμφωνίες ελεύθερων συναλλαγών, ευνοεί την αύξηση της παραγωγής αερίων που προκαλούν το φαινόμενο του θερμοκηπίου. Στην πραγματικότητα, κάθε φορά που συνάπτεται μία συμφωνία ελεύθερων συναλλαγών, υπάρχει αύξηση της κίνησης, των μετακινήσεων ατόμων, και φυσικά, του όγκου των εμπορευμάτων που μεταφέρονται, γεγονός το οποίο ευνοεί ακριβώς την παραγωγή αερίων που προκαλούν το φαινόμενο του θερμοκηπίου. Αν θέλουμε λοιπόν να παράγουμε μικρότερη ποσότητα αερίων που προκαλούν το φαινόμενο του θερμοκηπίου, ας συνάπτουμε λιγότερες συμφωνίες ελεύθερων συναλλαγών.
<P>
Η δεύτερη παρατήρηση που έχω να κάνω, αφορά τον τομέα της ενέργειας. Αν θέλουμε να μειώσουμε την παραγωγή αερίων που ευθύνονται για το φαινόμενο του θερμοκηπίου ας επιλέξουμε, και ας μην τις καταπολεμούμε, τις πηγές ενέργειας που παράγουν τα λιγότερα αέρια που προκαλούν το φαινόμενο του θερμοκηπίου. Και ποιά είναι σήμερα η πηγή ενέργειας που παράγει τα λιγότερα αέρια που προκαλούν το φαινόμενο του θερμοκηπίου; Απλούστατα, είναι η πυρηνική ενέργεια. Αλλωστε, συμβαίνει η χώρα της Ένωσης που παράγει τα λιγότερα αέρια ανά κάτοικο να είναι η Γαλλία, για τον απλούστατο λόγο ότι είναι η πιο ανεπτυγμένη στον τομέα της πυρηνικής ενέργειας από τις Δεκαπέντε χώρες της Ένωσης. Και από αυτή την άποψη, οι πλειοψηφίες που συνθέτουν αυτό το Κοινοβούλιο θα έπρεπε να επιδείξουν λίγο κριτικό πνεύμα και λίγη ευσυνειδησία, αν θέλουν να μειώσουν την παραγωγή αερίων που προκαλούν το φαινόμενο του θερμοκηπίου.
<P>
Τέλος, σε μία άλλη κλίμακα, το Κοινοβούλιό μας δε δίνει το καλό παράδειγμα: με τις πολλαπλές μετακινήσεις που επιβάλλει και με τα τεράστια κτίριά του από γυαλί, δεν είναι το τελευταίο που ευθύνεται για την παραγωγή αερίων που προκαλούν το φαινόμενο του θερμοκηπίου. Αλλά αυτή είναι μια άλλη υπόθεση.

<SPEAKER ID=53 LANGUAGE="EN" NAME="McNally">
Κύριε Πρόεδρε, αυτό τον καιρό στην αμερικανική τηλεόραση προβάλλεται μια πολυέξοδη διαφημιστική εκστρατεία, όπου άνθρωποι όπως ο πρόεδρος της εταιρείας Chrysler λένε ψέματα. Να τι είδους ψέματα λένε: "Εάν παίρνατε τα αναγκαία μέτρα, τότε θα ζούσαμε σε ένα κόσμο με θαμπά φώτα, όπου θα κλείναμε τον κλιματισμό, θα θυσιάζαμε την ανταγωνιστικότητα της βιομηχανίας μας και θα περικόπταμε την οικονομική μας ανάπτυξη». Αυτό είναι ψέμα. Είναι ψέμα ότι οι δυνάμεις της αγοράς εγγυώνται αποτελεσματική συμπεριφορά.
<P>
Εάν ακολουθούσαμε μια λογική πολιτική, υπάρχουν τρία πράγματα που θα μπορούσαμε να κάνουμε, τα οποία σχεδόν θα εξάλειφαν το πρόβλημα της αλλαγής του κλίματος. Περισσότερο από το μισό της απειλής για το κλίμα εξαφανίζεται, όταν χρησιμοποιούμε την ενέργεια κατά τρόπο που εξοικονομεί χρήματα - εάν, για παράδειγμα, οι οικιακές συσκευές μας είναι αποτελεσματικές. Θα αποκλείατε άλλο ένα τέταρτο, εάν οι αγροτικές και δασοκομικές πρακτικές σας έπαιρναν πίσω τον άνθρακα από την ατμόσφαιρα και τον ξανάβαζαν στο έδαφος και τα φυτά, εκεί που πρέπει να είναι. Και το υπόλοιπο θα εξέλιπε, εάν παίρνατε μέτρα για άλλα αέρια που δημιουργούν το φαινόμενο του θερμοκηπίου, όπως το μεθάνιο και οι χλωροφθοράνθρακες (CFC).
<P>
Εάν τα κτίρια, και ιδίως τα σπίτια μας, ήταν κατάλληλα σχεδιασμένα, θα χρειαζόμασταν ελάχιστο ή και καθόλου εξοπλισμό για θέρμανση ή ψύξη. Είχα βρεθεί στο Ινστιτούτο των Βραχωδών Ορέων κατά τη διάρκεια μιας χιονοθύελλας. Χρησιμοποιούσαν ελάχιστες θερμαντικές συσκευές και ωστόσο εγώ κοιτούσα και θαύμαζα τις μπανανιές. Κάτι τέτοιο είναι απόλυτα εφικτό. Μπορείς να είσαι σε θερμοκρασία -15 C στην Καλιφόρνια και να νιώθεις άνετα, χρησιμοποιώντας πολύ λίγο ηλεκτρισμό.
<P>
Οι ηλεκτροπαραγωγικοί σταθμοί παράγουν ένα τρίτο ηλεκτρικής ενέργειας και δύο τρίτα θερμότητας που σπαταλιέται. Με συνδυασμό ηλεκτρικής και θερμικής ενέργειας, αυτό θα μπορούσε να αποφευχθεί. Εάν χρησιμοποιούσαμε σχεδόν αποκλειστικώς αυτοκίνητα υψηλής ενεργειακής απόδοσης, θα εξοικονομούσαμε από 70 % έως 90 % στην κατανάλωση καυσίμων. Στις Ηνωμένες Πολιτείες το πετρέλαιο κοστίζει λιγότερο από το εμφιαλωμένο μεταλλικό νερό. Εάν είμαστε πιο προσεκτικοί στον τρόπο ζωής μας και στα υλικά που χρησιμοποιούμε, όπως το είπε πολύ καθαρά ο κύριος Campos, θα μπορούσαμε να εξαλείψουμε τα προβλήματα αυτού του είδους.
<P>
Ας σκεφτούμε τις υπό ανάπτυξη χώρες και τις ενεργειακές τους ανάγκες. Η έλλειψη ενεργειακής επάρκειας είναι αβυσσαλέα. Είναι τρομακτικά φτωχοί. Είναι επαίσχυντο αυτό που κάνουμε: Μεταφέρουμε στον αναπτυσσόμενο κόσμο αρνητική τεχνολογία και πουλάμε επίτηδες προϊόντα που δεν έχουν την ενεργειακή επάρκεια να χρησιμοποιηθούν στον δικό μας. Αυτό είναι ανέντιμο. Ευτυχώς, εκεί που ζουν οι φτωχοί λαοί συχνά υπάρχει μεγάλη ηλιοφάνεια, κάτι που συνηγορεί υπέρ της χρήσης ανανεώσιμων πηγών ενέργειας στις υπό ανάπτυξη χώρες.
<P>
Στοιχεία καυσίμου (fuel cells) μια τεχνολογία του μέλλοντος. Η πυρηνική ενέργεια στις Ηνωμένες Πολιτείες έχει κοστίσει ένα τρισεκατομμύριο δολάρια, δηλαδή ένα εκατομμύριο εκατομμύρια. Και όμως, επειδή είναι τόσο ακριβή δεν αναπτύσσεται καθόλου. Το ίδιο συμβαίνει και στη Δυτική Ευρώπη. Στην πραγματικότητα, στις Ηνωμένες Πολιτείες η πυρηνική ενέργεια είναι λιγότερη από αυτήν που παράγεται από το ξύλο, παρ' όλο που έχει κοστίσει τόσο ακριβά.
<P>
Η φορολόγηση της ενέργειας είναι ένα θέμα που πρέπει να σκεφτούμε με προσοχή. Αποτελούν σίγουρα ένα ρυθμιστικό μηχανισμό, αλλά πρέπει να διασφαλίσουμε πως δεν έχουν και άλλες, ανεπιθύμητες συνέπειες. Θεωρώ την πώληση αδειών πολύ ενδιαφέρουσα, ως μέσο να ικανοποιήσουμε τις ανάγκες μας. Στις Ηνωμένες Πολιτείες -μιλώ τόσο πολύ γι' αυτές επειδή τις επισκέφτηκα πρόσφατα για να μελετήσω προσεκτικά τι συμβαίνει στη χώρα αυτή- πωλούνται άδειες για έκλυση διοξειδίου του θείου. Τα οφέλη ξεπέρασαν και τις πιο αισιόδοξες προβλέψεις. Όταν η ρύπανση σου κοστίζει χρήματα, τότε είσαι πολύ προσεκτικός. Αποκτάς πρωτόγνωρες εμπειρίες. Μια ομάδα παιδιών στη Νέα Υόρκη αγόρασε άδειες έκλυσης διοξειδίου του θείου και τις κρατούν χωρίς να τις πουλήσουν, για να αποτρέπουν τη ρύπανση. Αλλες άδειες, βέβαια, πωλούνται. Συμφωνώ λοιπόν με αυτούς που λένε πως δεν πρέπει να αποδώσουμε όλη την ευθύνη στις αναπτυσσόμενες χώρες. Οι πωλήσεις αδειών, πάντως, φαίνεται πως αποδίδουν.
<P>
Σε ένα ζήτημα όπως η αλλαγή του κλίματος, η Ευρωπαϊκή Ένωση αποδεικνύει το λόγο ύπαρξής της. Αποτελεί μια ισχυρή ομάδα από κράτη που οι κλιματικές τους συνθήκες δεν θα μπορούσαν να είναι περισσότερο διαφορετικές, από τη Λαπωνία μέχρι τα Ελληνικά νησιά, μια ομάδα κρατών όπου οι οικονομικές συνθήκες παρουσιάζουν τεράστια ποικιλία. Ας χρησιμοποιήσουμε αυτή τη δύναμή μας στο Κιότο, για να δείξουμε τι μπορούμε να κάνουμε.

<SPEAKER ID=54 LANGUAGE="DE" NAME="Quisthoudt-Rowohl">
Κύριε Πρόεδρε, τα κυριότερα σημεία ειπώθηκαν ήδη. Γι'αυτό θα ήθελα να περιοριστώ μόνο σε ορισμένα γεγονότα και σε μία περιγραφή της κατάστασης, η οποία τελικά δεν είναι και τόσο ωραία. Επί του ζητήματος είμαστε όλοι σύμφωνοι: Πρέπει να κάνουμε κάτι για να καλυτερεύσει το κλίμα μας, για να μειωθούν οι εκπομπές του CO2 . Δεν συμφωνούμε όμως στους στόχους. Πόσο τοις εκατό θέλουμε τελικά να προσπαθήσουμε να μειώσουμε; σε πόσο χρόνο; Υπάρχει μία τέλεια σύγχυση στις μεθόδους, με τις οποίες θέλουμε να πετύχουμε αυτούς στόχους, οι οποίες δεν έχουν ούτε καν καθοριστεί σωστά ακόμα.
<P>
Πρέπει να πω, κυρία Bloch von Bottnitz, τι προσμένουμε τελικά από την Επιτροπή; Η Ευρωπαϊκή Ένωση είναι μικρή απέναντι σ' αυτό το παγκόσμιο πρόβλημα για να βρεί μόνη της λύσεις. Χρειαζόμαστε τουλάχιστον τις ΗΠΑ πάνω στην ίδια βάρκα. Πρέπει να δείξουμε εδώ σαν βιομηχανικά κράτη αποφασιστικότητα και να προχωρήσουμε με παραδείγματα. Έχουμε το καθήκον να δίνουμε παραδείγματα, έχουμε το καθήκον να δείξουμε στα κράτη, που βρίσκονται ακόμη στην βιομηχανική ανάπτυξη, πως υπάρχουν και άλλοι δρόμοι, απ' αυτούς που ακολουθήσαμε εμείς. Αυτά τα κράτη δεν επιτρέπεται να επαναλάβουν τα δικά μας λάθη. Χρειαζόμαστε εθελοντικές συμφωνίες, στις οποίες υπολογίζουμε η ομάδα μου και εγώ και οι οποίες μετά θα τηρηθούν. Σύμφωνα με αισιόδοξες εκτιμήσεις το 2050 θα ζουν σε αυτό τον κόσμο 8 δισ. άνθρωποι. Αλλες εκτιμήσεις προβλέπουν έναν ακόμα μεγαλύτερο αριθμό. Εάν αυτά τα 8 δισ. συμπεριφερθούν όπως τα 5 δισ. σήμερα, τότε ο πλανήτης μας θα είναι πραγματικά σχεδόν στο τέλος του. Τώρα πρέπει να ενεργήσουμε!

<SPEAKER ID=55 LANGUAGE="EN" NAME="Fitzsimons">
Σας ευχαριστώ, κύριε Πρόεδρε. Το πρόβλημα της ανόδου της θερμοκρασίας στον πλανήτη είναι κάτι που η Ευρωπαϊκή Ένωση δεν μπορεί να αγνοήσει. Και οι Ηνωμένες Πολιτείες πρέπει να παίξουν τον ρόλο τους στην Ιαπωνία. Η άνοδος της θερμοκρασίας είναι ένα πρόβλημα τόσο μεγάλης έκτασης, που οι εθνικές πολιτικές από μόνες τους είναι αναποτελεσματικές. Η βάση του ζητήματος είναι η διεθνής συνεργασία. Εάν οι εκπομπές ρύπων από τα λεωφορεία και τα αυτοκίνητα παραμείνουν στα τρέχοντα επίπεδα, τότε η μέση θερμοκρασία θα ανέβει κατά 2 % σε σύγκριση με τα επίπεδα του 1990. Καλό θα είναι να έχουμε κατά νου ότι μια αύξηση κατά 1 % μπορεί να επιφέρει βλάβη στο οικοσύστημα.
<P>
Ήδη, αυτό το χρόνο, συνέβησαν καταστροφικές πλημμύρες στην Πορτογαλία, την Ισπανία, τη Σομαλία και το Μεξικό. Οι καταστροφές αυτές, που είναι σημαντικές από μόνες τους, ίσως αποτελούν μόνο το προμήνυμα μιας μεγαλύτερης, συνολικής καταστροφής που θα επέλθει. Αγωνιώ μήπως έχουμε ζημία στο οικοσύστημα της Ιρλανδίας, με πιθανές επικίνδυνες συνέπειες στην ιρλανδική γεωργία και τον τουριστικό τομέα. Στην Ιρλανδία, όπως σε όλη την Ευρωπαϊκή Ένωση, όλοι οι τομείς πρέπει να παίξουν το ρόλο τους για να αντιμετωπίσουμε την άνοδο της θερμοκρασίας.
<P>
Από την πλευρά μου, έχω επιφυλάξεις για τις προτάσεις περί νέων τύπων φορολόγησης. Νομίζω ότι στο τέλος θα είναι οι πολύπαθοι καταναλωτές που θα σηκώσουν το μεγαλύτερο βάρος. Μια έκθεση που μόλις κοινοποιήθηκε από το Ινστιτούτο Οικονομικών και Κοινωνικών Ερευνών της Ιρλανδίας κάνει σημαντική προσπάθεια να υπολογίσει το κόστος που θα προκύψει από τον περιορισμό της εκπομπής αερίων που συνδέονται με το φαινόμενο της ανόδου της θερμοκρασίας. Το προκύπτον κόστος είναι πραγματικό, με άμεσες συνέπειες στην απασχόληση, την κατανάλωση και την παραγωγή ηλεκτρικής ενέργειας. Πάντως, υπάρχει ανάγκη σοβαρής δράσης και, για ξεκίνημα, οφείλουμε να εξετάσουμε αυτό που είναι γνωστό ως διαχείριση "από την πλευρά της ζήτησης». Η εξοικονόμηση ενέργειας πρέπει να προωθηθεί από την πλευρά της προμήθειας και είναι σαφές ότι τα συστήματα εναλλακτικών καυσίμων και παραγωγής ηλεκτρισμού, καθώς και οι ανανεώσιμες πηγές ενέργειας δείχνουν τον δρόμο προς τα εμπρός. Οφείλουμε να τα προωθήσουμε.
<P>
Στη δική μου έκθεση έχω πει ότι η Ευρωπαϊκή Ένωση πρέπει να θέσει σε εφαρμογή, με την πρώτη ευκαιρία, ένα αυστηρό σύστημα παρακολούθησης του διοξειδίου του άνθρακος στην Κοινότητα καθώς και των εκπομπών άλλων αερίων υπεύθυνων για το φαινόμενου του θερμοκηπίου.

<SPEAKER ID=56 LANGUAGE="NL" NAME="Eisma">
Κύριε Πρόεδρε, αναμένουμε με θετικές προσδοκίες τις διαπραγματεύσεις του Τόκυο. Εν τούτοις, ακόμα και αν δεν επιτευχθεί στο Τόκυο ένα ικανοποιητικό αποτέλεσμα, η Ευρωπαϊκή Ενωση οφείλει να εμμείνει στους στόχους της. Εάν η Ένωση δεν το πράξει, υπάρχει κίνδυνος να αποσυρθούν και τα επί μέρους κράτη μέλη. Δεν κατανοώ λοιπόν τη θέση της κυρίας Επιτρόπου, η οποία δεν δέχεται να συμμερισθεί τη θέση του κ. Carlos Pimento και τη δική μας, όπως τη διατυπώσαμε στο ψήφισμα. Πρέπει να διατηρήσουμε τον στόχο της Ένωσης, ακόμα κι αν το αποτέλεσμα του Kyoto δεν είναι ικανοποιητικό.
<P>
Κύριε Πρόεδρε, κατά την Ολλανδική προεδρία, επιτεύχθηκε ένα αξιοπρεπές αποτέλεσμα. Η κατανομή βάρους είναι καλή υπόθεση, παρόλο που βαραίνει περισσότερο τα βόρεια κράτη μέλη. Μέχρι το έτος 2010, η Γερμανία θα πρέπει να εμφανίσει μια μείωση κατά 25 %. Η δική μου χώρα, η Ολλανδία, θα πρέπει το 2010 να έχει επιτύχει μια μείωαη κατά 10 %. Εν τούτοις, εφόσον δεν έχει λυθεί το πρόβλημα των αποβλήτων, η πλειοψηφία της φιλελεύθερης ομάδας συμφωνεί ότι η πυρηνική ενέργεια δεν προσφέρει μόνιμη λύση για τον περιορισμό των εκπομπών CO2 . Οπότε θά'ναι πάρα πολύ δύσκολο να επιτευχθούν αυτοί οι στόχοι. Στη γλώσσα μου υπάρχει η ρήση "όποιος ζεί τότε, ας φροντίσει τότε». Διότι παρά τα σε δύο περιπτώσεις χορηγηθέντα 75 εκατ. φιορίνια από την Ολλανδική κυβέρνηση, δεν θα επιτύχει η χώρα μου μια τέτοια μείωση των εκπομπών CO2 . Το έτος 2000, οι εκπομπές μας όχι όνο δεν θά είναι 3 % λιγότερες σε σχέση με το έτος 1990, αλλά αναμένεται μια αύξηση εκπομπών της τάξης του 10 %.
<P>
Απ' αυτή την άποψη, η στάση των Ηνωμένων Πολιτειών φαίνεται πιο ρεαλιστική. Φυσικά πρέπει να τους πείσουμε να προχωρήσουν πιο πέρα από μια απλή σταθεροποίηση στο έτος 2010. Υπάρχει όμως και στις Ηνωμένες Πολιτείες μια εκκίνηση και σ'αυτή την βάση πρέπει να συνεχίσουμε το έργο μας στο Κιότο. Να μην περιφανευόμαστε για τις δυναμικές μας θέσεις, μια που υπάρχει μεγάλος σκεπτικισμός ως προς το εφικτό τους.

<SPEAKER ID=57 LANGUAGE="ES" NAME="Gonzαlez Αlvarez">
Κύριε Πρόεδρε, κυρία Επίτροπε, συμφωνώ με τον συνάδελφό μου της Ομάδας μου, Pedro Marset, ότι ένα διαφορετικό οικονομικό πρότυπο το οποίο θα μας οδηγήσει σε μια αειφόρο ανάπτυξη θα ήταν το σημαντικότερο μέτρο για να δώσουμε τέλος σε αυτή την περιβαλλοντική καταστροφή που μας απειλεί. Συμφωνώ επίσης με τις οικολογικές ομάδες που υποστηρίζουν πως η θέση της Ευρωπαϊκής Ένωσης είναι χαλαρή και πως θα έπρεπε να επιδιωχθεί μια σημαντικότερη μείωση το 2005.
<P>
Αλλά, πραγματικά, η μεγαλύτερη πρόοδος που έχουμε σήμερα ενώπιόν μας είναι η πρόταση της Ευρωπαϊκής Ένωσης. Αυτό έχουμε στην πραγματικότητα. Γι' αυτό τον λόγο, συμφωνώ με τον συντάκτη γνωμοδότησης της Επιτροπής Περιβάλλοντος, τον κ. Pimenta, και με το ψήφισμα και τις τροπολογίες της Επιτροπής Περιβάλλοντος, Δημόσιας Υγείας και Προστασίας των Καταναλωτών. Από όλες, θεωρώ σημαντικότερη -μόλις το είπε ο κ. Eisma- αυτήν που τονίζει πως η Ευρωπαϊκή Ένωση πρέπει να διατηρήσει τη θέση της και όχι να την υποβιβάζει παρότι άλλες χώρες επιμένουν να εθελοτυφλούν. Ξέρω πως αυτό είναι δύσκολο, γιατί η Ευρώπη σκέφτεται την ανταγωνιστικότητά της, αλλά αν η Ευρώπη δεν φέρει εις πέρας αυτή την απόφαση μείωσης, οι άλλες χώρες δεν θα το κάνουν ποτέ. Είναι πολύ σημαντική η φράση που πολύ σωστά είπατε, κυρία Επίτροπε, ότι οι Ηνωμένες Πολιτείες κάνουν ένα σημαντικό βήμα στις προπαρασκευαστικές συνεδριάσεις αλλά όμως προς λανθασμένη κατεύθυνση. Λοιπόν, ας μην παρασυρθούμε από τις Ηνωμένες Πολιτείες και την Ιαπωνία και ας θέσουμε στο τραπέζι την θέση μας, η οποία είναι η πιο λογική που υπάρχει σήμερα, παρότι εξασθενημένη.

<SPEAKER ID=58 LANGUAGE="EN" NAME="Ahern">
Κύριε Πρόεδρε, θα ήθελα να ρωτήσω την Επίτροπο πώς η Ευρωπαϊκή Ένωση μπορεί με τόση καλοπιστία να προσφέρει τις μειώσεις που έγιναν κατά τις προκαταρτικές διαπραγματεύσεις για το Κιότο, ενώ σήμερα ακούσαμε πόσο σημαντικοί είναι αυτοί οι στόχοι: 7, 5 % μέχρι το έτος 2005 και 15 % το 2010. Πώς θα μπορέσουμε να τους επιτύχουμε; Δεν υπάρχει καμία ένδειξη ότι εφαρμόζουμε αυτό στην πράξη και είναι σαφές πως δεν υπάρχει δυνατότητα επιτυχίας χωρίς ξεκάθαρους σκοπούς, στόχους, κίνητρα και ποινές.
<P>
Η Επιτροπή έχει κάνει διάφορες προτάσεις για προγράμματα -THERMIE II, SYNERGY, SAVE II- τα οποία, όμως, είτε δεν έγιναν δεκτά από το Συμβούλιο είτε δεν είχαν την κατάλληλη χρηματοδότηση. Εξ άλλου, κάθε πρόοδος προς την εισαγωγή ενός φόρου για το διοξείδιο του άνθρακος έχει ματαιωθεί στο Συμβούλιο.
<P>
Η αποτελεσματικότερη μέθοδος για να επιτευχθεί μια ουσιαστική μείωση των εκπομπών θα ήταν μέσω μιας φορολόγησης του διοξειδίου του άνθρακος σε όλη την Ευρωπαϊκή Ένωση. Αυτό, μακροπρόθεσμα, θα περιόριζε τις εκπομπές στο εσωτερικό της Ευρωπαϊκής Ένωσης και συγχρόνως θα προωθούσε μια στρατηγική που θα ελαχιστοποιούσε το οικονομικό κόστος εν συνόλω. Ένας φόρος επί του διοξειδίου του άνθρακος, εφαρμοζόμενος σε κάθε υπαίτιο ρύπανσης, θα χρησίμευε για να περιοριστούν άλλοι φόροι. Θα εφαρμοζόταν σε όλους τους τομείς, για παράδειγμα στη γεωργία και τη μεταλλουργία. Κανένας δεν πρέπει να ευνοηθεί, αλλιώς η όλη βάση ενός τέτοιου φόρου θα υπονομευόταν.

<SPEAKER ID=59 LANGUAGE="EN" NAME="Macartney">
Κύριε Πρόεδρε, προέρχομαι από μια χώρα που ίσως είναι η πιο προικισμένη ενεργειακά στην Ευρώπη. Τη Σκοτία. Αλλά δεν θέλω να μιλήσω για τη Σκοτία σήμερα. Θέλω να μιλήσω για χώρες στην άλλη άκρη της γης, όπως το Κιριμπάτι, το Τουβαλού και το Μπανγκλαντές, που θα υποστούν τις συνέπειες της ανόδου της θαλάσσιας στάθμης, εάν δεν αναλάβουμε αμέσως δράση. Αναρωτιέμαι αν το Σώμα μπορεί να αναλογισθεί ότι θα εξαφανισθούν από το χάρτη μικρές χώρες όπως το Κιριμπάτι και το Τουβαλού, ενώ θα ερημωθεί μεγάλο μέρος του Μπανγκλαντές, μιας από τις πιο πολυάνθρωπες περιοχές του κόσμου. Να γιατί αυτή η συζήτηση είναι τόσο σημαντική.
<P>
Θα ήθελα να επαινέσω για τις παρατηρήσεις της τη συνάδελφό μας, τη δεσποινίδα McNally. Ελπίζω η Επίτροπος να έπαιρνε λεπτομερείς σημειώσεις και ελπίζω να τις χρησιμοποιήσει σαν οδηγό για τις περαιτέρω ενέργειές της. Πολλά κρίνονται από το θέμα αυτό. Αν και η Ευρωπαϊκή Ένωση δεν είναι ο κόσμος ολόκληρος και συνεπώς δεν μπορούμε να σηκώσουμε στους ώμους μας τα βάρη όλου του κόσμου, τουλάχιστον ας υπερασπιστούμε με σθένος τις σωστές πολιτικές, θέτοντας τους σωστούς στόχους. Ας πάμε στην Ιαπωνία με επιθετική νοοτροπία, σε μια προσπάθεια να σώσουμε τον πλανήτη από την καταστροφή.

<SPEAKER ID=60 LANGUAGE="EN" NAME="Bowe">
Κύριε Πρόεδρε, στη διάρκεια αυτού του χρόνου, από την πρόσφατη Σύνοδο Κορυφής των οκτώ πλουσιοτέρων χωρών του κόσμου, μέχρι τη Σύνοδο Κορυφής του ΟΗΕ για τη γη, στη συνέχεια δε τις διαπραγματεύσεις που οδηγούν στη συνδιάσκεψη του Κιότο για τις κλιματικές αλλαγές, έχει καταστεί πολύ φανερό ότι υπάρχουν σαφείς διαχωρισμοί σε παγκόσμια κλίμακα σχετικά με το θέμα της ανόδου της θερμοκρασίας. Ιδιαίτερα ως προς τους στόχους του περιορισμού του διοξειδίου του άνθρακος, του κυριότερου αερίου που ευθύνεται για το φαινόμενο του θερμοκηπίου.
<P>
Η τρέχουσα σειρά συζητήσεων έχει συνεχισθεί καθ' όλο το φθινόπωρο και δεν έχει ακόμα τελειώσει. Είναι όμως απόλυτα σαφές ότι πρέπει να φτάσουμε σε κάποια μορφή απόφασης για τη μείωση των αερίων που ευθύνονται για το φαινόμενο του θερμοκηπίου, ιδιαίτερα το διοξείδιο του άνθρακος. Αυτό πρέπει να έχει γίνει μέχρι το τέλος του έτους.
<P>
Με ευχαρίστηση δηλώνω ότι έως τώρα η Ευρωπαϊκή Ένωση έχει τηρήσει μια θέση που την τιμά. Προτείνουμε οι βιομηχανικές χώρες να έχουν περιορίσει μέχρι το 2010 τα αέρια θερμοκηπίου κατά 15 % σε σύγκριση με το 1990. Βρίσκομαι εδώ απόψε για να απευθύνω έκκληση στην Επιτροπή και το Συμβούλιο να μην υποχωρήσουν από αυτή τη θέση. Θέλω μάλιστα να τους ωθήσω όχι μόνο να μην υποχωρήσουν από τη θέση τους, αλλά και να επιδιώξουν μια ευρύτερη συμφωνία, επί της αρχής βέβαια, για την ανάγκη μελλοντικών μέτρων που θα καθόριζαν ειδικότερα τη σταθεροποίηση των εκπομπών αερίων τον επόμενο αιώνα και, ει δυνατόν, θα κατέβαζαν τη συγκέντρωση διοξειδίου στην ατμόσφαιρα της γης από 550 μέρη στο εκατομμύριο, στα 350 μέρη στο εκατομμύριο. Δεν μπορούμε να υποχωρήσουμε από αυτή τη θέση. Πρέπει να καταλάβουμε ότι οι διαπραγματεύσεις στο Κιότο είναι απλώς το πρώτο βήμα.
<P>
Πριν από δυο εβδομάδες, ήμουν μέλος της αντιπροσωπείας του Κοινοβουλίου στην Ιαπωνία. Πέρασα τρεις μέρες στο Τόκιο, μιλώντας με Ιάπωνες βουλευτές, τον υπουργό Περιβάλλοντος και κάποιους άλλους υπουργούς. Είχα τη σαφή εντύπωση πως ήταν έτοιμοι να προχωρήσουν πιο πέρα. Η άποψη που διατύπωσε ο πρωθυπουργός τους - υπό την πίεση του υπουργείου Βιομηχανίας - δεν προέκυψε από μια συμφωνία σε βάση ευρύτερης αποδοχής. Είναι ολοφάνερο πως ήταν έτοιμοι να προχωρήσουν πιο πέρα και αν τους πιέσουμε θα προχωρήσουν πιο πέρα. Πρέπει να αδράξουμε την ευκαιρία, να ενωθούμε μαζί τους και να πιέσουμε ακόμα και τους Αμερικανούς προς την κατεύθυνση κάποιας μορφής δράσης.
<P>
Θέλω να τονίσω ότι υπάρχει ένα μεγάλο φάσμα θεμάτων για τα οποία μπορούμε να βρούμε έδαφος συνεννόησης. Πρέπει, για παράδειγμα, να σκεφτούμε την έναρξη μεταφοράς τεχνολογίας στις αναπτυσσόμενες χώρες, ώστε να εξασφαλίσουμε πως δεν θα παρουσιάσουν μια νέα σειρά εκπομπών διοξειδίου του άνθρακα που θα είναι ανεξέλεγκτες. Στην πραγματικότητα, δεν μπορούμε να αποκλείσουμε τη δυνατότητα χρήσης της πυρηνικής ενέργειας, εφόσον αυτή γίνει κατά ασφαλή και βιώσιμο τρόπο. Δεν μπορούμε να αγνοήσουμε τη δυνατότητα χρήσης συνδυαστικών ενεργειακών εγκαταστάσεων. Με επαρκή μέτρα ασφαλείας, είμαι σίγουρος ότι θα αποτελούσε ένα βήμα προς τα εμπρός. Πρέπει να συνειδητοποιήσουμε ότι το ζήτημα δεν περιορίζεται στο διοξείδιο του άνθρακα: Υπάρχουν και άλλα αέρια υπεύθυνα για το φαινόμενο θερμοκηπίου, που πρέπει να αντιμετωπισθούν. Πρέπει να περιληφθούν στη συνθήκη.
<P>
Θέλω να εκφράσω την αμφιβολία μου για το μέτρο της πώλησης αδειών για την εκπομπή αερίων. Πρόκειται για ένα εργαλείο που μέχρι τώρα δεν έχει να επιδείξει μεγάλες επιτυχίες. Αξίζει να το μελετήσουμε, αλλά δεν θα πρότεινα να δεσμευτούμε προς αυτή την κατεύθυνση, ενώ προσπαθούμε να επιτύχουμε μια συμφωνία στο Κιότο.
<P>
Τέλος, ζητώ με έμφαση από την Επιτροπή να μην επαναπαυτεί στην άποψη που έχει εκφράσει. Αντίθετα, πρέπει να λέμε πως αυτό είναι το πρώτο βήμα. Όλοι, κρατάμε το μέλλον στα χέρια μας. Η Επιτροπή και ιδιαίτερα το Συμβούλιο κρατούν το μέλλον στα χέρια τους. Οι μέλλουσες γενεές τους ζητούν να παραμείνουν σταθεροί στις θέσεις τους.

<SPEAKER ID=61 LANGUAGE="EN" NAME="Spencer">
Κύριε Πρόεδρε, μπορώ να συγχαρώ τον Προεδρεύοντα και την Επίτροπο. Και για τις σημερινές τους δηλώσεις, αλλά και για την ακούραστη πορεία τους στην υπηρεσία αυτού του σκοπού. Καμιά φορά όμως αναρωτιέμαι, καθώς όλοι μας επικοινωνούμε με όλα τα μέρη του κόσμου, ακριβώς τι είδους οικολογικά χνάρια αφήνουμε μετά από αυτή τη συζήτηση.
<P>
Μπορώ να επαινέσω την απόφαση Pimenta ενώπιον του Κοινοβουλίου και να επικεντρώσω τις παρατηρήσεις μου σε αυτό που πρέπει να γίνει στο Κιότο. Όπως αντιλαμβάνονται πλήρως και οι δυο συνάδελφοί μας, στην πραγματικότητα υπάρχουν δυο συζητήσεις στο Κιότο. Μια με βραχυπρόθεσμο ορίζοντα, περί χρονοδιαγραμμάτων και στόχων, στην οποία εμείς είμαστε τα καλά παιδιά ενώ οι Αμερικανοί και οι Ιάπωνες είναι οι αποτρόπαιοι. Οι Αμερικανοί γίνονται αποτρόπαιοι υπό την πίεση των τριάντα εκατομμυρίων δολαρίων που πλήρωσε για διαφήμιση η βιομηχανία εξόρυξης καυσίμων. Θα ήταν ορθότερο να τα αποκαλούσαμε τριάκοντα αργύρια.
<P>
Αλλά πίσω από τις διαφωνίες περί χρονοδιαγραμμάτων και στόχων υποκρύπτεται μια πολύ σημαντικότερη συζήτηση. Είναι η συζήτηση με μακροπρόθεσμο ορίζοντα, για τον καθορισμό των υποχρεώσεων μετά το Κιότο. Μια συζήτηση από την οποία θα προέκυπτε, όπως σωστά επισημαίνουν οι Αμερικανοί, μια συνολική απάντηση σε ένα συνολικό πρόβλημα. Αυτό σημαίνει το στήσιμο μιας πνευματικής δομής που θα προσελκύσει τους Κινέζους και τους Ινδούς, καθώς και τον υπόλοιπο αναπτυσσόμενο κόσμο. Αυτό πρέπει να γίνει πάνω στη βάση της λεγόμενης ανάλυσης κατά σύγκλιση και σύμπτυξη, με δίκαιη μοιρασιά των υπευθυνοτήτων για επιτρεπτές εκπομπές αερίων, μέσα σε ένα συνολικό πλαίσιο που θα έχει συμφωνηθεί από όλους.
<P>
Εάν πρόκειται να στήσουμε αυτή την πνευματική δομή, θα πρέπει να κατασκευάσουμε και κάποια θεσμοθετημένα όργανα. Η Επίτροπος είπε ότι η συζήτηση έχει φτάσει σε σταυροδρόμι και προσφέρθηκε να χτίσει μια γέφυρα. Δεν είμαι σίγουρος ότι πρέπει να χτίσουμε μόνο γέφυρες, κυρία Επίτροπε, οφείλουμε να χτίσουμε θεσμούς που θα ενσωματώνουν μια δίκαιη ιδέα και θα μπορέσουν να επεκτείνουν την ιστορική δημιουργικότητα όλων των εμπλεκομένων σε αυτούς.
<P>
Εμείς έχουμε ένα καλό προηγούμενο σε αυτό το ζήτημα, διότι η Ευρωπαϊκή Ένωση, στην οποία συμμετέχουμε, είναι βασισμένη σε μια αίσθηση της ιστορίας με μακροπρόθεσμο ορίζοντα. Ήρθε η ώρα εσείς και ο Προεδρεύων να πάτε στο Κιότο και να μεταφέρετε μερικά από αυτά που έχουμε μάθει στην Ευρωπαϊκή Ένωση, καθώς και τις προτάσεις μας πάνω στα χρονοδιαγράμματα και τους στόχους, μια και θα χρειαστούμε ένα θεσμοθετημένο όργανο με σκοπό να ελέγχουμε τις ενεργειακές εγκαταστάσεις, τις άδειες εκπομπής αερίων και πολλά άλλα. Σας εύχομαι καλή τύχη στο Κιότο. Θα είμαι εκεί και θα νιώθετε την ανάσα μου στο σβέρκο σας!

<SPEAKER ID=62 LANGUAGE="IT" NAME="Baldi">
 Κύριε Πρόεδρε, αγαπητοί συνάδελφοι, περνάμε από τη φοβερή ζέστη στο έντονο κρύο και από τις ραγδαίες βροχές στην ξηρασία. Δεν υπάρχουν πια οι ενδιάμεσες εποχές: την άνοιξη και το φθινόπωρο εναλάσσονται οι υψηλές θερμοκρασίες, όπως αυτές του Ιουλίου, με τις πολύ χαμηλές, όπως του Ιανουάριου: οι άνεμοι είναι ισχυροί και μερικές φορές καταστροφικοί.
<P>
Σύμφωνα με τον Οργανισμό Τροφίμων και Γεωργίας των Ηνωμένων Πολιτειών (FAO), οι συνέπειες του El Niρo ενδέχεται να είναι ανησυχητικές για τα σιτηρά, την ταπιόκα, τους ελαιώδεις σπόρους, τον καφέ, την ζάχαρη, το τσάι, τις μπανάνες, τα τροπικά φρούτα, τα εσπεριδοειδή, τα σταφύλια και τα οπωροκηπευτικά και ο αντίκτυπός τους θα μπορούσε να καθυστερήσει την σπορά του ρυζιού.
<P>
Η ομάδα εργασίας ΑΚΕ-Ευρωπαϊκή Ένωση για την μεταβολή του κλίματος και για τα μικρά νησιώτικα κράτη παρουσίασε μια πρόταση ψηφίσματος, η οποία εγκρίθηκε ομόφωνα από την Συνέλευση Ίσης Εκπροσώπησης του Λόμε στις 30 Οκτωβρίου του παρόντος έτους, σχετικά με την συνεργασία ΑΚΕ-ΕΕ στον τομέα της μεταβολής του κλίματος, καθώς και με την τρίτη Διάσκεψη των μερών, η οποία θα λάβει χώρα στο Κιότο τον επόμενο μήνα, προκειμένου να υιοθετηθεί ένα δεσμευτικό πρωτόκολλο, ή κάποιο άλλο νομικό μέσο, το οποίο θα επιφέρει πραγματικές μειώσεις των αερίων στο φαινόμενο του θερμοκηπίου με βάση την εντολή του Βερολίνου, ακόμα κι αν παραπονούμαστε ότι δεν μπορούμε να παρευρεθούμε ή να εκπροσωπηθούμε στην πόλη της Ιαπωνίας.
<P>
Η κλιματική μεταβλητότητα και η άνοδος της στάθμης της θάλασσας προκαλούν την διάβρωση των ακτών και τα μικρά νησιώτικα κράτη ΑΚΕ ανησυχούν ιδιαίτερα εφόσον είναι περισσότερο ευάλωτα στο παγκόσμιο σύστημα των κλιματικών αλλαγών: δεδομένου ότι οι οικονομικές και κοινωνικές τους δραστηριότητες είναι κυρίως επικεντρωμένες στις παράκτιες περιοχές, η παραμικτή αύξηση της στάθμης της θάλασσας έχει σημαντικά και αισθητά αποτελέσματα στην οικονομία του τόπου, στις συνθήκες διαβίωσης, μερικές φορές ακόμα και με ολοκληρωτική καταστροφή των έργων υποδομής και των σπιτιών.
<P>
Να γιατί οι στόχοι μείωσης των εκπομπών αερίων στο φαινόμενο του θερμοκηπίου, οι οποίοι επισημαίνονται στις θέσεις διαπραγματεύσεων της Ευρωπαϊκής Ένωσης με ένα ποσοστό 15 % μέσα στο 2010 και με ένα ενδιάμεσο στόχο της τάξης του 7, 5 % τουλάχιστον για το 2005, αντιπροσωπεύουν ακριβώς το ελάχιστο αποδεκτό όριο ενώ, στην πραγματικότητα, θα έπρεπε να προσβλέπουμε σε μια μείωση της τάξης του 20 % για το 2005.
<P>
Ας έχουμε υπόψη, βέβαια, ότι θα πρέπει να διεξάγουμε, εντός του προσεχούς έτους, και μια εκτενή συζήτηση σχετικά με τις ενεργειακές προοπτικές, με ιδιαίτερη έμφαση στην πυρηνική ενέργεια, στην υδροηλεκτρική ενέργεια και στις άλλες ανανεώσιμες πηγές ενέργειας οι οποίες δεν εκπέμπουν CO2 .
<P>
Τελειώνω με την ευχή η Διάσκεψη του Κιότο να καταλήξει σε συμφωνία ακόμα και με τις κυβερνήσεις που τοποθετούνται ως προς αυτήν, αντιδιαμερικά αντίθετα.

<SPEAKER ID=63 NAME="Παπαγιαννάκης">
Κύριε Πρόεδρε, αν κατάλαβα καλά από τα όσα ειπώθηκαν, στο Κιότο έχουμε ρεαλιστικό στόχο αλλά το πρόβλημα είναι αν έχουμε εταίρους -και μάλιστα σοβαρούς και αξιόπιστους- που να συμμερίζονται αυτόν τον στόχο και τις αντίστοιχες πολιτικές. Θέλω λοιπόν να ρωτήσω το Συμβούλιο και την Επιτροπή: 'Εχουν, ή νομίζουν ότι έχουν, τα μέσα για να ασκήσουν αποτελεσματική πίεση προς τις Ηνωμένες Πολιτείες, ώστε να γίνει δυνατή μια αξιόπιστη και σοβαρή συμφωνία, πάνω σε στόχους σαν και αυτούς που ακούσαμε εδώ και στις αντίστοιχες πολιτικές; Ποιά είναι αυτά τα μέσα; Και είσαστε διατεθειμένοι να τα μεταχειριστείτε; Διότι εάν δεν υπάρχουν αυτά τα μέσα, θα ήθελα τουλάχιστον να σας ρωτήσω εάν είστε διατεθειμένοι να αναλάβετε μια ευρείας κλίμακας ενημέρωση και κινητοποίηση των πολιτών όσον αφορά το σοβαρότατο αυτό ζήτημα, τις προτάσεις που υπάρχουν για να το λύσουμε και τους τρόπους με τους οποίους μπορούμε να το λύσουμε ώστε, τουλάχιστον στο επίπεδο της προπαγάνδας, να αντιμετωπιστεί η αντίστοιχη προπαγάνδα των Ηνωμένων Πολιτειών και άλλων χωρών, η οποία υποβαθμίζει το ζήτημα και γελοιοποιεί τις προσπάθειες για την αλλαγή πολιτικής;

<SPEAKER ID=64 LANGUAGE="DE" NAME="Breyer">
Κύριε Πρόεδρε, αγαπητοί μκύριοι και κυρίες, όλοι ξέρουμε ότι για να σώσουμε τον άνθρωπο και το περιβάλλον, πρέπει επιτέλους να έχουμε μία συμφωνία για την προστασία του κλίματος, ώστε να ελαττώσουμε τις εκπομπές αερίων που συνεισφέρουν στο φαινόμενο του θερμοκηπίου. Το ουσιαστικό σημείο στην έκθεση του Primenta είναι ότι εμείς αποφασίσαμε μέχρι το έτος 2010 να μειώσουμε κατά 15 %, ακόμη κι αν στο Kιότο δεν καταλήξουν σε ένα υποχρεωτικό πρωτόκολλο.
<P>
Κυρία Επίτροπε από εσάς απογοητεύτηκα τελείως. Σας κατάλαβα σωστά, όταν είπατε οτι δεν είσαστε ετοιμη για αυτά τα μέτρα; Δεν είναι η Επιτροπή διατεθειμένη να αναλάβει έναν πρωταγωνιστικό ρόλο; Πιστεύω ότι μόνον τότε είμαστε αξιόπιστοι, εάν κάνουμε σαφές ότι εμείς - ανεξάρτητα που θα καταλήξει το Κιότο - είμαστε διατεθειμένοι μέχρι το έτος 2010 να εξοικονομήσουμε 15 %. Εάν δεν το κάνουμε τότε κρυβόμαστε πίσω απ' τους φονιάδες του κλίματος ΗΠΑ και Ιαπωνία. Πιστεύω ότι αυτό θα ήταν ενας περιβαλλοντικά πολιτικός όρκος αποκάλυψης. Αυτό θα ήταν ένα βήμα προς τα πίσω, εάν η Επιτροπή δεν κάνει σαφές, ότι εμείς θέλουμε εδώ να προχωρήσουμε με αξιοπιστία, ότι εμείς είμαστε πρόθυμοι επιτέλους να αντιληφθούμε, πως υπάρχει μία παγκόσμια καταστροφή κλίματος και πως εμείς παίρνουμε μέτρα.
<P>
Πιστεύω πως οι πλημμύρες στην Ευρώπη έκαναν σαφές ότι δεν είμαστε πια μακριά από αυτήν την κλιματική καταστροφή. Κυρία Επίτροπε, σας καλώ επειγόντως να αναλάβετε ένα ρόλο ηγετικό, να εκφραστείτε υπέρ του να μειώσουμε τις εκπομπές του CO2 , για να μπορέσουμε με αυτό να πιέσουμε επίσης και τους άλλους φονιάδες του κλίματος.

<SPEAKER ID=65 LANGUAGE="FI" NAME="Matikainen-Kallstrφm">
Κύριε Πρόεδρε, έτσι κι αλλιώς, η κατανάλωση ενέργειας αυξάνεται συνεχώς και παγκοσμίως. Ως συνέπεια της αυξανόμενης κατανάλωσης, θα αυξηθούν και οι εκπομπές του διοξειδίου του άνθρακα μέχρι και 8 % έως το έτος 2010. Οι λαμβανόμενες αποφάσεις μας στον τομέα της ενεργειακής πολιτικής απαιτείται να προβλέπουν στο μέλλον και να προωθούνται σταδιακά προς τη σημαντική μείωση των εκπομπών του διοξειδίου του άνθρακα. Καθίσταται εξαιρετικά σημαντικό να καταφέρουμε να πείσουμε τα μεγάλα κράτη, όπως οι Ηνωμένες Πολιτείες, η Ιαπωνία, η Αυστραλία και ο Καναδάς, να δεσμευτούν για τους στόχους αυτούς μετά το 200.
<P>
Έχουν περάσει κιόλας πέντε χρόνια από την Συνδιάσκεψη Περιβάλλοντος του Ρίο, οπότε ήρθε επιτέλους ώρα παγκοσμίως να γίνουν πραγματικές δεσμεύσεις και να τεθούν πραγματικές προθεσμίες. Μόνο με την ενεργειακή πολιτική δεν θα λυθεί το πρόβλημα της υπερθέρμανσης του πλανήτη. Για παράδειγμα, οι συεχώς αυξανόμενες εκπομπές αερίων που προέρχονται από την κυκλοφορία των οχημάτων προκαλούν ακριβώς την αύξηση των θερμοκηπιακών αερίων στην ατμόσφαιρα.
<P>
Επιβάλλεται επίσης να ληφθεί υπόψη η επιλογή της πυρηνικής ενέργειας, που μπορεί να αυξάνει το φάσμα των ενεργεαικών επιλογών και ειδικά να μειώνει τις εκπομπές του διοξειδίου του άνθρακα. Η παραγωγή ενέργειας δεν είναι δυνατόν να βασιστεί μόνο στις ανανεώσιμες πηγές ενέργειας. Το ποσοστό τους επί του συνόλου της παραγωγής ενέργειας είναι μόν περιθωριακό. Η προώθηση της συνεχούς και σταθερής δασοκομίας παγκοσμίως είναι μία αποτελεσματική μέθοδος για να καταπολεμηθούν οι κλιματολογικές μεταβολές. Τα δέντρα δεσμεύουν διοξείδιο του άνθρακα καθώς φωτοσυνθέτουν. Επιβάλλεται λοιπόν να φροντίσουμε πως στη θέση των δέντρων που έχουν κοπεί θα μεγαλώσουν με κάποιον τρόπο νέα δέντρα.
<P>
Τελειώνοντας, θέλω να επισημάνω πως αδυνατώ να πιστέψω στην ιδέα της ίδρυσης μιας νέας Διεθνούς Υπηρεσίας για το Κλίμα. Χρειάζεται βέβαια η πολιτική στήριξη για την υλοποίηση της πολιτικής στον τομέα του κλίματος, όμως αυτή η στήριξη δεν θα επιτευχθεί ε την αύξηση της γραφειοκρατίας.

<SPEAKER ID=66 LANGUAGE="SV" NAME="Sjφstedt">
Κύριε Πρόεδρε, ο περιορισμός των εκπομπών των αερίων του θερμοκηπίου είναι μία από τις μεγαλύτερες οικολογικές προκλήσεις του καιρού μας. Ακόμη κι αν τροποποιούσαμε ριζικά την πολιτική μας σήμερα, γνωρίζουμε ότι οι εκπομπές θα αυξάνονται για δεκαετίες στο μέλλον. Αυτό απαιτεί μεγάλες και ταχείες αλλαγές στην πολιτική μας στον τομέα των μεταφορών και της ενέργειας. Απαιτεί επίσης μια αρκετά υψηλή φορολόγησης του διοξειδίου του άνθρακα.
<P>
Η ομάδα μας στηρίζει φυσικά την έκθεση Linkhor η οποια είναι καλή και συγκεκριμένη, πέραν των άλλων στηρίζουμε τις προτάσεις περί εποπτικών λειτουργιών και δυνατοτήτων επιβολής κυρώσεων που είναι πολύ σημαντικές.
<P>
Η γραμμή και οι προτάσεις της ΕΕ, ενόψει της Διάσκεψης του Κυότο, είναι βέβαια καλύτερες από των Αμερικανών. Παρά ταύτα, αν δεί κανείς τα περιθώρια αντοχής της φύσης, οι προτάσεις της ΕΕ στην πραγματικότητα δεν αρκούν. Τα όρια της φύσης πρέπει παρ' όλα αυτά να είναι σημαντικότερα από τα όρια που θέτουν οι ΗΠΑ. Αυτό πρέπει βέβαια να σημαίνει επίσης ότι η ΕΕ, ανεξαρτήτως του αποτελέσματος του Κυότο, θα προχωρήσει περαιτέρω και θα προσπαθήσει να πραγματοποιήσει τους στόχους που ετέθησαν. Συμφωνώ λοιπόν με τους κκ. Fisma και Gonzαlez Αlvarez που διατύπωσαν αυτό νωρίτερα εδώ.
<P>
Θα ήθελα περαιτέρω να πώ ότι λυπάμαι για την θέση της σουηδικής κυβέρνησης σ' αυτό το θέμα. Η Σουηδία είναι μία από τις χώρες η οποία παγερά υπολογίζει να αυξήσει τις εκπομπές του διοξειδίου του άνθρακα τα επόμενα χρόνια.

<SPEAKER ID=67 LANGUAGE="DE" NAME="Liese">
Κύριε Πρόεδρε, ευχαριστώ τον κύριο Linkohr και τον κύριο Pimenta για τις εκθέσεις τους, τις οποίες κατέθεσαν εξ ονόματος των δύο επιτροπών. Ήμουν σαν ένας από τους δύο αντιπροσώπους του Ευρωπαϊκού Κοινοβουλίου στη διάσκεψη της Νέας Υόρκης που έγινε μετά το Ρίο. Τότε επαίνεσα πολύ την Επιτροπή, γιατί ήδη τότε, λαμβάνοντας υπ'όψιν το Κιότο προσπάθησε να θέσει φιλόδοξους στόχους μείωσης, ακόμα και αν πρέπει να παραδεχτούμε, μετά απ'αυτό που περιέγραψε δικαίως ο κύριος Linkohr, ότι δηλαδή αυτό μπορεί να είναι το πρώτο βήμα και τελικά όμως ότι είναι πολύ λίγο. Όμως αυτό είναι αυτό που μπορούμε να κάνουμε αυτή τη στιγμή και γι αυτό πρέπει σ'αυτό το σημείο να υποστηρίξουμε την Επιτροπή.
<P>
Η καταστροφή του κλίματος θα έχει και πολλές καταστροφικές συνέπειες. Αυτό τονίστηκε ήδη. Σας επισημαίνω ακόμα ένα σημείο, το οποίο πρέπει ίσως στην ανοιχτή συζήτηση να το συζητήσουμε περισσότερο, δηλαδή τις συνέπειες στην υγεία. Με την μετατόπιση των κλιματικών ζωνών θα αποκτήσουμε και μεις στην Ευρώπη τροπικές αρρώστιες, τις οποίες δεν είχαμε μέχρι τώρα. Πιστεύω ότι εάν οι άνθρωποι έχουν φόβο για την προσωπική τους υγεία, τότε θα αρχίσουν ίσως να σκέφτονται λίγο περισσότερο. Αυτό το τόνισε και ο πρόεδρος Κλίντον στην ομιλία του στην Νέα Υόρκη. Είναι πολύ λυπηρό, παρ'ότι περιείχε μερικά καλά στοιχεία, ότι οι ΗΠΑ έχουν μία τέτοια ανασταλτική στάση. Ο λόγος είναι ότι εκεί τα λόμπυ της βιομηχανίας τονίζουν με γλαφυρότητα σενάρια κρίσης και καταστροφής, σε περίπτωση που αποφασιστούν σοβαροί στόχοι μείωσης.
<P>
Πιστεύω πως εδώ συμβαίνει το αντίθετο. Πάνω σε αυτό μπορούμε να δώσουμε πολλά καλά παραδείγματα. Παίρνω ένα πρακτικό παράδειγμα, και όλοι όσοι είναι στο Κιότο οφείλουν να ρωτήσουν μία φορά τους Αμερικανούς, εάν δεν μπορούν αυτό να το καταργήσουν: Μου διηγούνται πολύ συχνά ότι στις ΗΠΑ, σε πολύ μεγάλες αίθουσες γραφείων το καλοκαίρι φορούν πουλόβερ, γιατι ο κλιματισμός είναι πολύ κρύος και ότι το χειμώνα οι ανεμιστήρες λειτουργούν, γιατί η θέρμανση δεν είναι καλά ρυθμισμένη. Πιστεύω ότι δεν έχει να κάνει με επιδείνωση του βιοτικού επιπέδου, εάν κανείς τα αντικαταστήσει με σύγχρονες αποτελεσματικότερες τεχνολογίες. Δεν πρέπει να γυρίσουμε πίσω στις σπηλιές, αλλά πρέπει να πάμε στην ενεργειακή επάρκεια! Η Επιτροπή οφείλει εδώ να γίνει πιο δραστήρια.

<SPEAKER ID=68 LANGUAGE="SV" NAME="Virgin">
Κύριε Πρόεδρε, κατά την άποψή μου, η Διάσκεψη του Κυότο για το μελλοντικό κλίμα μας είναι εξαιρετικά σημαντικό γεγονός. Ως πολίτης της Ευρωπαϊκής Ένωσης είμαι υπερήφανος για την διαπραγματευτική θέση που λάβαμε και που συνεπάγεται μείωση των αερίων του θερμοκηπίου κατά 15 % από το 1990 έως το 2010. Είναι ένας φιλόδοξος στόχος ο οποίος ελπίζω ότι θα μεταδοθεί στο Κυότο.
<P>
Περαιτέρω, είμαι ειλικρινά ανήσυχος για τις ενέργειες της ίδιας μου της χώρας ενόψει αυτής της Διάσκεψης. Κατά τα άλλα, η Σουηδία ήταν η πρώτη χώρα που έθεσε το 1988 ένα δύσκολο στόχο όσον αφορά τις εκπομπές του διοξειδίου του άνθρακα που συνεπάγονταν αμετάβλητες εκπομπές από το 1987 και έπειτα. Πετύχαμε έως και τη μείωση των εκπομπών.
<P>
Ενόψει της Διάσκεψης του Κυότο επετράπη στην Σουηδία να αυξήσει τις εκπομπές της κατά 5 % έως το έτος 2010. Ο λόγος γι' αυτό είναι το κλείσιμο δύο πυρηνικών αντιδραστήρων στο Barseback οι οποίο λειτουργούν και οι δύο πολύ καλά και έχουν υψηλές προδιαγραφές ασφαλείας. Αν η Ευρώπη ακολουθούσε το παράδειγμα της Σουηδίας, τότε καλύτερα να μην πήγαινε η Ευρωπαϊκή Ένωση στο Κυότο. Θα ήταν αδύνατον να πάει εκεί με τον τωρινό φιλόδοξο στόχο.
<P>
Για να μπορεί να αντεπεξέλθει η ΕΕ στους στόχους της, είναι απαραίτητη η υλοποίηση οικονομικών κατευθυντηρίων γραμμών. εμπειρία της Σουηδίας είναι ότι ο φόρος έχει ένα σημαντικό αποτέλεσμα. Στην χώρα μας επιτελείται σε πολλά μέρη μια μετάβαση από τα ορυκτά καύσιμα στα βιολογικά καύσιμα, κάτι που σε μεγάλο βαθμό οφείλεται σ' αυτόν τον φόρο.
<P>
Τα οχήματα ευθύνονται για ένα σημαντικό ποσοστό των εκπομπών των αερίων του θερμοκηπίου. Στην Ευρώπη έχουμε μια ταχεία εξέλιξη αυτοκινήτων που κινούνται με εναλλακτικές μεθόδους, πχ. ηλεκτρικά αυτοκίνητα και υβριδικά αυτοκίνητα. Η πόλη της Στοκχόλμης αγόρασε προ ημερών ένα σημαντικό αριθμό ηλεκτρικών αυτοκινήτων από την Ιταλία. Φαίνεται ότι η τεχνολογική πρόοδος σ' αυτόν τον τομέα είναι ταχύτερη απ' ότι πιστεύουμε. Γι' αυτό έχουμε λόγο να αισθανόμαστε μια σημαντική αισιοδοξία.

<SPEAKER ID=69 LANGUAGE="ES" NAME="Valverde Lσpez">
Κύριε Πρόεδρε, σε αυτό το σημείο της συζήτησης πιστεύω πως έχουν ειπωθεί τα πάντα. Επομένως, δεν χρειάζεται να επαναλάβω κάποια από αυτά που έχουν ήδη ειπωθεί. Πιστεύω όντως πως είναι σημαντικό να μεταδώσουμε το μήνυμα ότι αυτό το Κοινοβούλιο θα υποστηρίξει την θέση της Επιτροπής και του Συμβουλίου. Είναι πολύ σημαντικό τα κοινοτικά θεσμικά όργανα να υπηρετούν τον ίδιο στόχο και, επομένως, να μπορούν να διαπραγματεύονται δυναμικά.
<P>
Υπό αυτή την έννοια, και επικεντρώνοντας την προσοχή μας στην εσωτερική πολιτική της Ευρωπαϊκής Ένωσης, πιστεύω πως πρέπει να τονίσουμε πως δεν έχουν επιτύχει όλες οι χώρες τους στόχους για τους οποίους δεσμεύτηκαν στην Σύνοδο Κορυφής της Γης, και επομένως πρέπει να κάνουμε αυτό το εσωτερικό κάλεσμα με τρόπο απαιτητικό. Oύτε οι συμπληρωματικές πολιτικές αναπτύχθηκαν, όπως πολύ καλά είπε ο κ. Linkohr. Πρέπει να καταβάλουμε μια πολύ σημαντική εσωτερική προσπάθεια, και βέβαια πρέπει να καλέσουμε τις κυβερνήσεις να φτάσουν σε μια συμφωνία για το υπόλοιπο 5 % στην κατανομή του φορτίου, συμπληρωματικά με το 10 % που έχει ήδη εγκριθεί.
<P>
Εν συνεχεία, πιστεύω πως πρέπει να γίνει σαφής διαχωρισμός ανάμεσα στο ζήτημα της γενικής εκπομπής αερίων και στο τι είναι το γενικό φαινόμενο των κλιματικών μεταβολών. Οι κλιματικές μεταβολές είναι κάτι πολύ πιο περίπλοκο από την εκπομπή αερίων και υπάρχουν επιστημονικά φαινόμενα τα οποία δεν έχουν αναλυθεί επαρκώς σε παγκόσμιο επίπεδο και τα οποία πρέπει να λάβουμε σοβαρά υπόψη, γιατί δεν μπορούμε να υποτιμούμε τους κύκλους ηλιακών εκπομπών και δεν μπορούμε να αφήσουμε κατά μέρους αυτή την επίδραση. Αλλά αυτό αποτελεί φαινόμενο για βαθύτερη επιστημονική ανάλυση. Μπροστά στις διαπραγματεύσεις με τρίτες χώρες, ξέρω πως είναι πολύ σημαντικό να μεταδώσει η Ευρωπαϊκή Ένωση το μήνυμα πως αυτός που μολύνει περισσότερο είναι αυτός που πρέπει να βοηθήσει περισσότερο, και επομένως πρέπει να μεταδώσουμε στην κοινή γνώμη πως το να αναπνέει κανείς κοστίζει, και αυτό είναι σημαντικό για την εσωτερική πολιτική της Ευρωπαϊκής Ένωσης.

<SPEAKER ID=70 LANGUAGE="ES" NAME="Robles Piquer">
Κύριε Πρόεδρε, κύριε Προεδρεύοντα του Συμβουλίου, κυρία Επίτροπε, είναι παράξενο να μιλάμε παράλληλα για δύο ημερομηνίες και δύο αριθμούς - το έτος 2010 και ποσοστό 15 %που συμπίπτουν στα έγγραφα της Ευρωπαϊκής Ένωσης, τόσο όσον αφορά τη μείωση των εκπομπών διοξειδίου του άνθρακα όσο και την συνεισφορά σε πρώτη ενέργεια των ανανεώσιμων πηγών ενέργειας. Αυτό το παράξενο πρέπει να μας κάνει να προβληματιστούμε, κυρίως αν προσέξουμε πως, όπως λέει η έκθεση του κυρίου Linkohr, η αρμόδια Γενική Διεύθυνση της Επιτροπής προβλέπει μια αύξηση κατά 8 % του διοξειδίου του άνθρακα για την ίδια αυτή ημερομηνία. Γιατί είναι γεγονός πως καταναλώνεται ολοένα και περισσότερη ενέργεια και αυτό είναι ένα φαινόμενο που κανείς δεν μπορεί να σταματήσει. Κανείς δεν μπορεί να το αποφύγει. Καμία συμφωνία. Και δεν είμαστε μόνο εμείς, οι αναπτυσσόμενες χώρες είναι αυτές που αναπτύσσονται ραγδαία. Η Κίνα για παράδειγμα με τον άνθρακα.
<P>
Για αυτό λοιπόν πρέπει να αναζητήσουμε εναλλακτικές λύσεις. Σαφώς, μια από αυτές είναι η πυρηνική ενέργεια. Σαφώς επίσης, υπάρχει τεράστια κοινωνική αντίδραση στην επέκταση, διάδοση και ευρεία χρήση αυτής της μορφής ενέργειας. Συνεπώς, μας μένει μόνο μια δυνατότητα: η αύξηση των ανανεώσιμων πηγών ενέργειας. Ένα πολύ πρόσφατο άρθρο ενός μεγάλου ειδικού μας θυμίζει πολλά στοιχεία: για παράδειγμα, πως η βιομηχανία αιολικής ενέργειας αναπτύσσεται κάθε χρόνο κατά 25 %, πως σε οκτώ χρόνια η παγκόσμια αγορά ηλιακών μπαταριών πέρασε από 340 σε 990 εκατομμύρια δολάρια. και πως οι μεγάλες επιχειρήσεις ενέργειας τείνουν ολοένα και περισσότερο προς αυτή την μορφή ενέργειας. Αυτό που μας λείπει, κύριε Πρόεδρε, στην Επιτροπή και κυρίως στο Κοινοβούλιο, στους εκπροσώπους των λαών της Ευρώπης, είναι η πολιτική βούληση. Αν την είχαμε, ίσως την είχαν και τα κράτη μέλη, που δεν την έχουν όσο είναι απαραίτητο και επιθυμητό.

<SPEAKER ID=71 NAME="Lahure">
Κύριε Πρόεδρε, κυρίες, κύριοι, κατ'αρχάς συγχαίρω το Κοινοβούλιο γι'αυτή τη συζήτηση. Θα ήθελα να εκφράσω κυρίως τα συγχαρητήριά μου για την υποστήριξή σας στο Συμβούλιο και την Επιτροπή. Στο Κιότο θα εργαστούμε με την ακλόνητη θέληση να διαπραγματευτούμε μία φιλόδοξη συμφωνία. Μετά το Κιότο, θα χρειαστεί να ορίσουμε τα μέτρα που πρέπει να ληφθούν για να φτάσουμε τα ποσοστά μείωσης για τα οποία θα έχουμε συμφωνήσει. Θα γίνουν πολλά Συμβούλια αρμόδια για το θέμα αυτό και θα ληφθούν αποφάσεις επί τη βάσει προτάσεων της Επιτροπής.
<P>
Επιτρέψτε μου να κάνω κάποια σχόλια πάνω στα θέματα που ανακινήθηκαν κατά τη διάρκεια αυτής της συζήτησης. Κατ'αρχάς, όσον αφορά τη δημιουργία θέσεων εργασίας στον τομέα του περιβάλλοντος, πρέπει να εξετάσουμε όλα τα πιθανά πεδία. Τόσο η Επιτροπή όσο και το Συμβούλιο έχουν επίγνωση των προσπαθειών που πρέπει να καταβάλουν για να δημιουργηθούν θέσεις εργασίας στον τομέα του περιβάλλοντος και για να μειωθούν τα αέρια που προκαλούν το φαινόμενο του θερμοκηπίου.
<P>
Δεύτερον, όσον αφορά την εναρμόνιση και την αύξηση της φορολογίας για την ενέργεια, πρέπει να υπενθυμίσουμε εδώ ότι απαιτείται ομοφωνία στο Συμβούλιο για να ληφθεί απόφαση σε αυτό το θέμα. Αυτό είναι μεγάλο πρόβλημα. Η λουξεμβουργιανή προεδρία έχει τη σταθερή θέληση να κινηθεί σε αυτή την κατεύθυνση, αν υπάρξει ομοφωνία. Ο συνδυασμός μίας αύξησης της φορολογίας για την ενέργεια και μίας μείωσης της φορολογίας για την εργασία θα παρουσίαζε πολλά πλεονεκτήματα. Είμαι βέβαιος ότι ο πρόεδρος του Συμβουλίου θα προσπαθήσει να επιτύχει, στη Σύνοδο Κορυφής με θέμα την απασχόληση η οποία θα συγκληθεί στο τέλος αυτής της εβδομάδας, μία απόφαση αρχής θεμελιωμένη σε αυτήν την ιδέα: να συνδυάσουμε μία μείωση των επιβαρύνσεων για την εργασία με μία αύξηση της φορολογίας για την ενέργεια.
<P>
Το Κοινοβούλιο στάθηκε πολύ, και ο τελευταίος ομιλητής μάς το υπενθύμισε γι'άλλη μια φορά, στο πρόβλημα των ανανεώσιμων πηγών ενεργείας. Πρέπει να το αναφέρουμε, διαθέτουμε σε μεγάλο βαθμό την τεχνολογία που χρειάζεται για την ανάπτυξη των ανανεώσιμων πηγών ενεργείας. Επομένως τώρα χρειάζονται επενδύσεις, και αυτό είναι καθήκον όχι μόνον των κυβερνήσεων και της Επιτροπής αλλά και των ιδιωτικών επιχειρήσεων, και πρέπει να δημιουργήσουμε συνθήκες τέτοιες ώστε να παρακινούν τις βιομηχανίες να κάνουν περισσότερες επενδύσεις υπέρ των ανανεώσιμων πηγών ενεργείας. Υποστηρίζουμε πλήρως το στόχο που συνίσταται στην αύξηση του ποσοστού των ανανεώσιμων πηγών ενέργειας στην Κοινότητα από 6 % σε 12 %.
<P>
Ακούσαμε να γίνεται πολύς λόγος για βιομηχανίες που αντιτίθενται στη λήψη μέτρων εναντίον των αερίων που προκαλούν το φαινόμενο του θερμοκηπίου. Είχα πρόσφατα μία τέτοιου είδους εμπειρία στο Λουξεμβούργο, με μία αμερικανική πολυεθνική εταιρεία. Αν συζητήσεις σοβαρά με μία εταιρεία αυτής της έκτασης, μία μεγάλη θυγατρική μίας αμερικανικής επιχείρησης, μπορείς να φτάσεις σε συμφωνία. Αυτός ο όμιλος συμφώνησε να δοκιμάσει εναλλακτικά προϊόντα, και αυτό, όχι μόνο στο Λουξεμβούργο αλλά και στις Ηνωμένες Πολιτείες, γιατί τα μέλη του κατάλαβαν πολύ καλά ότι θα μπορούσαν να γίνουν οι πρώτοι που θα προσφέρουν εναλλακτικές λύσεις στην παγκόσμια αγορά από τη στιγμή που θα έχουν τέτοιες λύσεις να προσφέρουν. Νομίζω, επομένως ότι αν υπάρχει η πολιτική θέληση να γίνουν σκληρές διαπραγματεύσεις με τις βιομηχανίες, μπορούν να βρεθούν λύσεις στο πρόβλημα ακόμα και στις Ηνωμένες Πολιτείες.
<P>
Θα ήθελα να επανέλθω σε ένα θέμα στο οποίο αναφέρθηκαν πολλοί από τους ομιλητές: στις προτάσεις της Ευρωπαϊκής Ένωσης για το Κιότο. Δεν μπορώ παρά να επιβεβαιώσω τα όσα είπε σχετικά πριν από λίγο η κυρία Επίτροπος. Οι προτάσεις της Ευρωπαϊκής Ένωσης για το Κιότο δεν συνιστούν μονομερείς δεσμεύσεις μείωσης, αλλά είναι προτάσεις τέτοιες ώστε να υπερασπιστούμε τις θέσεις μας στις διαπραγματεύσεις του Κιότο. Επομένως, ο στόχος μας πρέπει να είναι να επιτύχουμε, στο Κιότο, μια φιλόδοξη συμφωνία σε αυτό το σημείο, και αναγνωρίζω, όπως όλοι άλλωστε, ότι οι Ηνωμένες Πολιτείες παίζουν σημαντικότατο ρόλο σε αυτό. Το Συμβούλιο αποφάσισε να θέσει, μετά το Κιότο, το ζήτημα της μετατροπής των διαπραγματευτικών θέσεων σε μονομερείς δεσμεύσεις μείωσης, αλλά μόνο μετά το Κιότο. Πράγματι αυτή είναι η απόφαση που πήρε το Συμβούλιο στην τακτική σύνοδό του της 16ης Οκτωβρίου. Επομένως κάτι τέτοιο δεν πρόκειται σίγουρα να γίνει πριν από το Κιότο, αλλά ίσως μετά. Δεν είμαι καν βέβαιος γι'αυτό, εναπόκειται στο Συμβούλιο να αποφασίσει. Ωστόσο, η προεδρεία έχει τη σταθερή πρόθεση να θέσει αυτό το ζήτημα στην ημερησία διάταξη του Συμβουλίου για να ληφθεί απόφαση γι'αυτό το θέμα.

<SPEAKER ID=72 NAME="Bjerregaard">
Κύριε Πρόεδρε, θα ήθελα κι εγώ να σας ευχαριστήσω για τη συζήτηση, η οποία πιστεύω στάθηκε άκρως εποικοδομητική, και θέλω μόνο να κάνω ορισμένες μεμονωμένες παρατηρήσεις. Θα ήθελα να υπογραμμίσω, όπως είπε και ο Υπουργός Περιβάλλοντος Lahure στην τελευταία του παρατήρηση, ότι αυτή η συζήτηση σήμερα στρέφεται γύρω από το πώς μπορούμε να ισχυροποιήσουμε όσο το δυνατό περισσότερο τη θέση μας σε σχέση με τους άλλους διαπραγματευόμενους στο Κυότο. Πιστεύω πως ήταν ο κ. Bowe που είπε ότι οι Ιάπωνες σίγουρα είναι ανοιχτοί σε περισσότερη πίεση, πράγμα που ελπίζω και για άλλες χώρες. Το ζωτικής σημασίας ζήτημα τώρα είναι πώς μπορούμε να ασκήσουμε πιέσεις σε άλλες χώρες έτσι ώστε να πετύχουμε τον υψηλότερο δυνατό στόχο στο Κυότο. Θα έχουμε αργότερα τη δυνατότητα να συζητήσουμε πώς μπορούμε να το πραγματοποιήσουμε και πώς θα υλοποιήσουμε τα αποτελέσματα στην Ευρωπαϊκή Ένωση. Κι όπως έχει ήδη υπογραμμιστεί από πολλούς ομιλητές, υπάρχει μεγάλος αριθμός εφαρμόσιμων προτάσεων.
<P>
Συμφώνω απόλυτα με τις παρατηρήσεις της κυρίας Granitz σε σχέση με τη δυνατότητα να συνδυάσουμε αυτή τη συζήτηση με το ζήτημα των θέσεων απασχόλησης. Κι εγώ πιστεύω - το έχουμε άλλωστε τονίσει στην ανακοίνωσή μας - ότι σε μια πολιτική που θα εφαρμοστεί με σύνεση υπάρχουν κάποιες δυνατότητες για θέσεις εργασίας και όχι το αντίθετο, όπως ακούμε τέλος πάντων μερικές φορές, και είναι αλήθεια ότι υπάρχουν ορισμένες ανεκμετάλλευτες δυνατότητες για συνεργασία με τη βιομηχανία. Θα ήθελα να πω, όσον αφορά την πρόταση για σύσταση μιας διεθνούς υπηρεσίας για το κλίμα, ότι κατά κάποιο τρόπο έχουμε ήδη ιδρύσει μια τέτοια υπηρεσία υπό την αιγίδα του ΟΗΕ, η οποία εδρεύει στη Βόννη, και αυτή τη συγκεκριμένη στιγμή είναι κάθε άλλο παρά εύστοχο να αποδυναμώσουμε αυτό το θεσμικό όργανο επιχειρώντας να ιδρύσουμε ένα άλλο.
<P>
Κατά την αντίληψή μου, εμείς στην ΕΕ με τους στόχους που έχουμε θέσει και με τις συμπληρωματικές πολιτικές που συμφωνήσαμε, βρισκόμαστε σε καλή θέση στο τραπέζι των επερχόμενων διαπραγματεύσεων. Το μόνο που μου προκάλεσε έκπληξη στη συζήτηση ήταν κάποιες λίγες παρεμβάσεις, στις οποίες εκφράστηκε ότι εμείς στην ΕΕ δεν έχουμε θέσει αρκετά φιλόδοξους στόχους. Είναι αλήθεια, όπως είπαν και άλλοι πολλοί, ότι όταν κανείς κοιτάζει το μέγεθος του προβλήματος τότε δεν υπάρχει τίποτα που να μας εμποδίζει να θέσουμε ακόμη υψηλότερους στόχους, αλλά όταν αντιθέτως κανείς παίρνει υπόψη του τι αντιπροτείνουν οι άλλες χώρες, τότε δεν υπάρχει η παραμικρή αμφιβολία ότι η ΕΕ εδώ έπαιξε ηγετικό ρόλο, πράγμα που φυσικά σκοπεύουμε να συνεχίσουμε να κάνουμε μέχρι τη συνδιάσκεψη αλλά και κατά τη συνδιάσκεψη στο Κιότο.

<SPEAKER ID=73 NAME="Πρόεδρος">
Η συζήτηση έληξε.
<P>
Η ψηφοφορία επί της έκθεσης Linkohr θα διεξαχθεί αύριο στις 12.30 μ.μ.
<P>
Η ψηφοφορία για τις δηλώσεις του Συμβουλίου και της Επιτροπής θα διεξαχθεί την Τετάρτη στις 12 το μεσημέρι.

<CHAPTER ID=5>
Τελωνειακή ένωση με την Τουρκία
<SPEAKER ID=74 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0276/97) του κ. Kittelmann, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής σχετικά με την πρόταση απόφασης του Συμβουλίου για τη διαδικασία υιοθέτησης της κοινοτικής θέσης στο πλαίσιο της Μικτής Επιτροπής της Τελωνειακής Ένωσης, που συστάθηκε από την απόφαση 1/95 του Συμβουλίου Σύνδεσης ΕΚ-Τουρκίας, σχετικά με την εφαρμογή της τελικής φάσης της τελωνειακής ένωσης (5372/97 - C40081/97-96-0020(CNS)) (επαναλαμβανόμενη διαβούλευση)

<SPEAKER ID=75 NAME="Kittelmann">
Κύριε Πρόεδρε, αξιότιμοι κυρίες και κύριοι συνάδελφοι. Σε αντίθεση με τις πολλές συνεδριάσεις, που κάνουμε για την Τουρκία, έχουμε να εκπληρώσουμε εδώ ένα καθήκον, που είναι περισσότερο τεχνικής υφής. Πρόκειται για το ότι θα πρέπει να δημιουργηθεί μία μικτή επιτροπή για την Τελωνειακή Ένωση, η οποία θα πρέπει να συμβουλεύει το Συμβούλιο Σύνδεσης βάσει του άρθρου 24 της Συμφωνίας σύνδεσης, να πραγματοποιεί διαβουλεύσεις - εδώ πρόκειται για μία ανταλλαγή απόψεων και εμπειριών - και να εκφράζει συστάσεις στο Συμβούλιο Σύνδεσης.
<P>
Ήδη το Ευρωπαϊκό Κοινοβούλιο στη συνεδριασή του στις 18 Ιουλίου 1996, διετύπωσε την θέση του επί της προτάσεως απόφασης του Συμβουλίου για την οριστικοποίηση της διαδικασίας και την ψήφισε με μεγάλη πλειοψηφία. Στις 19 Φεβρουαρίου 1997 αποφάσισε το Συμβούλιο, βάσει του άρθρου 113 της Συνθήκης, να συμβουλευτεί εκ νέου το Ευρωπαϊκό Κοινοβούλιο γι αυτή την ίδια πρόταση.
<P>
Η Επιτροπή Εξωτερικών Υποθέσεων, Ασφάλειας και Αμυντικής Πολιτικής εξέτασε το σχέδιο έκθεσης στις συνεδριάσεις του στις 16 και 24 Σεπτεμβρίου. Στην τελευταία ως άνω συνεδρίαση, η Επιτροπή ενέκρινε το σχέδιο νομοθετικού ψηφίσματος με 23 ψήφους υπέρ, μία κατά και μία αποχή.
<P>
Συζητήσαμε για την νομική βάση, δηλαδή για το κατά πόσον το άρθρο 113 είναι το ενδεδειγμένο άρθρο. Η Επιτροπή Κανονισμού, Ελέγχου της Εντολής και Ασυλιών είχε προτείνει άλλη νομική βάση. Η Επιτροπή Εξωτερικών Υποθέσεων, Ασφάλειας και Αμυντικής Πολιτικής μαζί με την Επιτροπή Εξωτερικών Οικονομικών Σχέσειων, η οποία επίσης υπερψήφισε ομόφωνα, βάσει της νομικής γνωμοδότησης αποφάσισαν να θεωρηθεί ως νομική βάση το άρθρο 113, γιατί το άρθρο 113 ισχύει βασικά για συμφωνίες εμπορίου και γι αυτό εδώ ταιριάζει ακριβώς.
<P>
Τα κυριότερο για την σύσταση της νομικής γνωμοδότησης ήταν ότι το ερώτημα για την νομική βάση έγινε ασήμαντο μετά την αποδοχή από το Συμβούλιο της τροπολογίας του Ευρωπαϊκού Κοινοβουλίου, η οποία εγγυάται το δικαίωμα του Κοινοβουλίου για ενημέρωση. Κάτω από αυτές τις προϋποθέσεις, η νέα προτεινόμενη νομική βάση μπορεί να γίνει αποδεκτή, ανεξάρτητα από το ότι εμείς τη θέλαμε εξ αρχής.
<P>
Επιτρέψτε μου να πω ακόμα σύντομα, ότι εμείς στον πολιτικό προβληματισμό συζητήσαμε μεταξύ μας πολύ συχνά για πολλά ερωτήματα, που είναι πολύ σημαντικά. Αλλά εδώ πρόκειται για την τήρηση μιας συμβατικής - ρύθμισης, δηλαδή την προετοιμασία της Τελωνειακής Ένωσης μέσω του Συμβουλίου Σύνδεσης.
<P>
Τελειώνοντας θα ήθελα να σας επισημάνω ότι σε αυτή την ερώτηση του τρόπου λειτουργίας της Τελωνειακής Ένωσης τονίσθηκε πάντα από μας στο παρελθόν, ότι ο μέχρι τώρα κερδισμένος της Τελωνειακής Ένωσης είναι η Ευρωπαϊκή Ένωση. Με απίστευτα μεγάλα πλεονεκτήματα εξαγωγών, εκμεταλλευόμαστε το γεγονός ότι η Τουρκία εισάγει σχετικά απροετοίμαστη εμπορεύματα από την Ευρωπαϊκή Ένωση και ότι είναι έντιμο καθήκον μας να κάνουμε τα πάντα για να επιτευχθεί η ισοτιμία των σχέσεων στην Τελωνειακή Ένωση μεταξύ της Ευρωπαϊκής Ένωσης και της Τουρκίας.
<P>
Είμαι σίγουρος ότι σήμερα κατά την ψηφοφορία θα κάνουμε το καθήκον μας και σας παρακαλώ με την μεγάλη πλειοψηφία της Επιτροπής Εξωτερικών Υποθέσεων, Ασφάλειας και Αμυντικής Πολιτικής και της Επιτροπής Εξωτερικών Οικονομικών Υποθέσεων να υπερψηφίσετε τις προτάσεις του Συμβουλίου και να τις αποδεχθείτε στην ψηφοφορία.

<SPEAKER ID=76 NAME="Εφραιμίδης">
Κύριε Πρόεδρε, όπως είπε ο κύριος Kittelman, και νομικό είναι το θέμα και τεχνικές απόψεις έχει, και θέματα κανονισμών και αλλεπάλληλων αποφάσεων Συμβουλίου και Επιτροπής. 'Ολα αυτά τα προσεγγίζει με την έκθεσή του και δεν θα είχα δυσκολία να συμφωνήσω, όμως πρέπει να δούμε το πράγμα πολιτικά και ουσιαστικά.
<P>
Πρώτον, το Κοινοβούλιο αυτό ενέκρινε την Τελωνειακή 'Ενωση με την Τουρκία με βάση υποσχέσεις και πιέσεις ότι αυτή θα συμμορφωθεί με ορισμένες βασικές προϋποθέσεις που αναφέρονται σε θέματα ανθρώπινων δικαιωμάτων, δημοκρατίας, κράτους δικαίου, συμβίωσης σύμφωνα με τους διεθνείς κανόνες σε ό, τι αφορά Κούρδους, Κύπριους και ελληνοτουρκικές σχέσεις.
<P>
Δεύτερον, συμφώνησε το Κοινοβούλιό μας ότι ετήσια έκθεση θα έρχεται ενώπιον του Κοινοβουλίου για να ελέγχει αυτό εάν οι όροι αυτοί τηρούνται. Επομένως, η οποιαδήποτε ρύθμιση μπορεί να μας βρει σύμφωνους υπό τον όρο ότι θα τηρούνται αυτά τα δύο θεμελιώδη ζητήματα, δηλαδή συμμόρφωση της Τουρκίας με τις προϋποθέσεις και έλεγχος του Κοινοβουλίου με βάση την έκθεση της Επιτροπής ότι συμμορφώνεται ή δεν συμμορφώνεται. 'Ολα τα άλλα πέραν αυτών είναι εκ του πονηρού και εξυπηρετούν ιδιοτελείς οικονομικούς, εμπορικούς, στρατηγικοπολιτικούς σκοπούς διάφορων μεγάλων.

<SPEAKER ID=77 LANGUAGE="DE" NAME="Kreissl-Dφrfler">
Κύριε Πρόεδρε, πριν από ενάμισυ χρόνο είχαμε πει ξεκάθαρα κάτω απο ποιούς όρους θα υπερψηφίζαμε την Τελωνειακή Ένωση και ακολουθήσαμε μία χρονοβόρα διαδικασία συνεννόησης. Τώρα θέλει να περάσει το Συμβούλιο χωρίς εμάς, και μάλιστα χωρίς συνεδρίαση, μία αλλαγή της νομικής βάσης. Θα πρέπει λοιπόν σε θέματα της Τελωνειακής Ένωσης να ενημερωνόμαστε μόνον εκ των υστέρων. Η διαδικασία συνεννόησης ήταν λοιπόν μόνο ένα παιχνίδι με την άμμο.
<P>
Τον τελευταίο χρόνο επιμέναμε για μία προκαταρτική ακρόαση. Κι όμως τώρα όλα αυτά θα πρέπει να ανατραπούν. Θεωρώ αυτή την αλλαγή προς όφελος του άρθρου 113 απλά ακατάλληλη, και η Επιτροπή Νομικών Θεμάτων μίλησε μάλιστα κατά την τοποθέτησή της γιά μία επικίνδυνη προαπόφαση! Οι μέχρι τώρα χαμένοι της Τελωνειακής Ένωσης είναι οι μικρές και μεσαίες επιχειρήσεις στην Τουρκία. Εξαγωγείς της ΕΕ καταγράφουν όλο και μεγαλύτερα κέρδη. Αυτή η ανισορροπία είναι καταστροφική για την Τουρκία. Εμείς είχαμε πει εξ αρχής, ότι ο δρόμος της Τουρκίας προς την ΕΕ δεν πρεπει να έχει εμπόδια. Η Τουρκία πρέπει να συμμετάσχει ισότιμα στις διαπραγματεύσεις της Ευρωπαϊκής Διάσκεψης. Προϋπόθεση όμως γι αυτό είναι ο εκδημοκρατισμός στην Τουρκία, ο σεβασμός των ανθρωπίνων δικαιωμάτων και η πολιτική λύση στο κουρδικό ζήτημα. Αυτό εμπεριέχει επίσης και την παύση κάθε πολεμικής επιχείρησης στο βόρειο Ιράκ. Εμείς, δυστυχώς, δεν μπορούμε να υπερψηφίσουμε αυτήν την έκθεση.

<SPEAKER ID=78 LANGUAGE="FR" NAME="Souchet">
Κύριε Πρόεδρε, η έκθεση του κ. Kittelmann, πέρα από τις τεχνικές όψεις της, μάς δίνει την ευκαιρία να επικεντρώσουμε την προσοχή μας στις σχέσεις μας με την Τουρκία, και κυρίως να εκτιμήσουμε αν οι πολιτικοί στόχοι τους οποίους είχαν επικαλεστεί κάποτε για να δικαιολογήσουν την αναγκαιότητα της τελωνειακής σύνδεσης επιτεύχθηκαν ή αν έχει ήδη δρομολογηθεί η επίτευξή τους. Η πλειοψηφία αυτού του Κοινοβουλίου είχε κρίνει ότι η αύξηση της ευημερίας που θα επέφερε για την Τουρκία αυτή η συμφωνία, και το πολιτικό μήνυμα που θα αποτελούσε, θα έδεναν σταθερά και οριστικά τη χώρα αυτή στο στρατόπεδο των δημοκρατιών και θα αποτελούσαν φραγμό για την εξάπλωση του Ισλαμισμού.
<P>
Η πραγματικότητα ήταν πολύ διαφορετική εφ'όσον λίγες μόλις εβδομάδες μετά την εκ μέρους του Κοινοουλίου μας έγκριση, με βάση τα παραπάνω, της συμφωνίας τελωνειακής σύνδεσης, το ισλαμικό κόμμα έπαιρνε την εξουσία στην Αγκυρα. Ένα άλλο επιχείρημα που είχε προβληθεί εκείνη την εποχή: την τελωνειακή σύνδεση την επικαλεστήκαμε στην πραγματικότητα για να αντικαταστήσει την ένταξη της Τουρκίας στην Ευρωπαϊκή Ένωση και για να αποτελέσει το κανονικό πλαίσιο στο οποίο θα εξελίσσοντο οι σχέσεις μας με αυτή την πολύ κοντινή χώρα.
<P>
Όμως οι αντιφάσεις είναι πιο έντονες από ποτέ. Ο κ. Van den Broek επεσήμανε εδώ, σε αυτή την αίθουσα, κατά την παρουσίαση της Ατζέντας 2000, ότι, κατά τη γνώμη του, ο προορισμός της Τουρκίας είναι να αποτελέσει μέλος της Ευρωπαϊκής Ένωσης, και η Αγκυρα πρόκειται να συμμετάσχει, αντίθετα με την επιθυμία πολλών κρατών μελών στη διάσκεψη των υποψηφίων προς ένταξη στην Ένωση χωρών. Αυτή η αντίφαση, η οποία συντηρείται, γεννά απατηλές ελπίδες, κυρίως την ελπίδα, στην Τουρκία, να φτάσει σε μία θέση για την οποία δεν έχει δικαίωμα να εγείρει απαιτήσεις. Φοβάμαι ότι η διάψευση των ελπίδων και ο εκβιασμός, σήμερα σχετικά με την τελωνειακή σύνδεση, αύριο σχετικά με την Κύπρο, θα διαταράξουν σε μεγάλο βαθμό τις σχέσεις μας με αυτή τη μεγάλη χώρα.
<P>
Αν προτιμήσουμε, αντί να ανακοινώσουμε ένα ειδικό πλαίσιο συνεργασίας, προσαρμοσμένο στη σημασία των σχέσεών μας με την Τουρκία, να συνεχίσουμε να παραπαίουμε, τότε, αντί να ακολουθήσουμε μια γόνιμη συνεργασία, διακινδυνεύουμε να καταστρέψουμε το κεφάλαιο των καλών σχέσεων με την Τουρκία το οποίο συσσώρευσαν πολλά από τα κράτη μέλη και να προκαλέσουμε τεχνητούς και επικίνδυνους ανταγωνισμούς. Είναι καιρός, πιστεύω, κύριε Πρόεδρε, να διορθώσουμε την πορεία μας και να θεμελιώσουμε τις σχέσεις μας με την Τουρκία σε άλλες βάσεις, και όχι στη βάση των αντιφάσεων.

<SPEAKER ID=79 LANGUAGE="NL" NAME="Van Dam">
Κύριε Πρόεδρε, οι περισσότερες αποφάσεις της ΜικτήςΕπιτροπής εμπίπτουν στο άρθρο 113 της Συνθήκης ΕΟΚ. Το άρθρο αφορά κυρίως την προστασία του ελευθέρου εμπορίου. Βάσει της νομολογίας του Ευρωπαϊκού Δικαστηρίου, η νομική υπηρεσία του Κοινοβουλίου απέδειξε, ότι η Μικτή Επιτροπή δεν υποχρεούται να περιορίζεται στις αρμοδιότητες του άρθρου 113.
<P>
Οπότε, δεν υπάρχουν νομικά επιχειρήματα κατά της απόφασης του Συμβουλίου ότι η θέση της Μικτής Επιτροπής για την τελωνειακή ένωση με την Τουρκία πρέπει να βασίζεται στο άρθρο 113, κι όχι στο άρθρο 235.
<P>
Είναι κάπως περίεργο το ότι η Επιτροπή διάλεξε αρχικά το άρθρο 235 ως νομική βάση, χωρίς να μας εξηγήσει τους λόγους. Ίσα-ίσα, δήλωσε και η ίδια η Επιτροπή ότι οι αρμοδιότητες της Μικτής Επιτροπής εμπίπτουν στο άρθρο 113. Μπορεί να μας εξηγήσει η Επιτροπή έστω και τώρα γιατί διάλεξε κάποτε αυτή την παράλογη βάση;
<P>
Η Επιτροπή Νομικών Θεμάτων έχει αντιρρήσεις για την τροποποιηθείσα νομική βάση, παραπέμποντας στις διαδικασίες για τη διαμόρφωση θέσης της Επιτροπής για το Ευρωπαϊκό Οικονομικό Χώρο και στο Συμβούλιο Σύνδεσης με την Τουρκία. Δεν ευσταθεί όμως η σύγκριση, διότι η Μικτή Επιτροπή ασχολείται με ένα καλά προσδιορισμένο και περιορισμένο τομέα, δηλαδή με τις τελωνειακές ενώσεις και μερικά θέματα πνευματικής ιδιοκτησίας.
<P>
Η Επιτροπή Νομικών Θεμάτων ανησυχεί επίσης ότι η τροποποίηση της νομικής βάσης θα βλάψει τη θεσμική ισορροπία μέσα στην Κοινότητα. Αυτή η ανησυχία μας φαίνεται πολύ παρατραβηγμένη. Δεν μπορεί να ισχυρισθεί ότι το Συμβούλιο θα υποχρεώνεται να διαβουλεύεται το Ευρωπαϊκό Κοινοβούλιο για κάθε συνεδρίαση της Μικτής Επιτροπής. Ορίσθηκε ότι το Κοινοβούλιο θα ενημερώνεται για τις αποφάσεις μια φορά το χρόνο. Και αυτό αρκεί.
<P>
Όπως καταλάβατε, υποστηρίζουμε ευχαρίστως την έκθεση του συναδέλφου κ. Kittelmann, στην οποία το περίπλοκο θέμα αναλύεται με μεγάλη σαφήνεια.

<SPEAKER ID=80 NAME="Bjerregaard">
Κύριε Πρόεδρε, θα ήθελα να ξεκινήσω ευχαριστώντας τον εισηγητή και τον προκάτοχό του, κ. Matutes, για τη σπουδαία δουλειά που έκαναν. Την πρόταση ψηφίσματος που συζητήθηκε σήμερα την επεξεργάστηκε η Επιτροπή τον Ιανουάριο του 1996 ώστε να μπορέσει η Κοινότητα να καθορίσει τη θέση της στη Μικτή Επιτροπή της Τελωνειακής Ένωσης ΕΕ - Τουρκίας. Είναι ξεκάθαρο πως όταν η πρόταση υιοθετήθηκε με βάση το άρθρο 113 της συνθήκης, αυτό είχε σχέση με το γεγονός ότι η Επιτροπή θεωρούσε ότι επρόκειτο για έναν τεχνικό ρόλο και γι'αυτό θεώρησε ότι έπρεπε να τεθεί ως νομική βάση το άρθρου 113 της συνθήκης. Η νέα συζήτηση στο Ευρωπαϊκό Κοινοβούλιο, για την οποία γίνεται σήμερα και η συζήτηση, αφορά πλέον αποκλειστικά τη νομική βάση της πρότασης, που εξάλλου μετατράπηκε από το Συμβούλιο μετά την πρώτη συζήτηση. Η Επιτροπή δεν έχει πρόβλημα να εγκρίνει τη νέα νομική βάση που επιθυμεί το Συμβούλιο. Μπορεί να βασίζεται σε μια άλλη διαδικασία από αυτή της Επιτροπής αλλά είναι εξίσου ορθή. Ως εκ τούτου, η Επιτροπή συμφωνεί με τα συμπεράσματα της έκθεσης του κ. Kittelman. Αυτό που πιστεύει κυρίως η Επιτροπή είναι ότι η τροποποίηση της νομικής βάσης επουδενί πρέπει να επηρεάσει τον τρόπο λειτουργίας της Μικτής Επιτροπής και τα δικαιώματα του Ευρωπαϊκού Κοινοβουλίου, όπως ακριβώς τονίστηκε και στην έκθεση του κ. Kittelman. Τέλος, θα ήθελα να προσθέσω πόσο σημαντικό είναι αυτή η νομοθετική πράξη να εγκριθεί το γρηγότερο δυνατό, έτσι ώστε η Μικτή Επιτροπή της Τελωνειακής Ένωσης να μπορέσει να λειτουργήσει πραγματικά ικανοποιητικά.

<SPEAKER ID=81 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12.30 μ.μ.

<CHAPTER ID=6>
Τριτοβάθμια εκπαίδευση
<SPEAKER ID=82 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0358/97) της κυρίας Heinisch, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με την πρόταση σύστασης του Συμβουλίου που αφορά την ευρωπαϊκής συνεργασία με στόχο τη διασφάλιση της ποιότητας στην τριτοβάθμια εκπαίδευση (COM(97)0159 - C4-0263/97-97/0121 (SYN))

<SPEAKER ID=83 LANGUAGE="DE" NAME="Heinisch">
 - (DE) Αξιότιμε κύριε Πρόεδρε, αγαπητοί συνάδελφοι. Στην Επιτροπή Πολιτισμού, Νεότητας, Παιδείας και Μέσων Ενημέρωσης υπογραμμίζουμε συνεχώς τη σημασία της κινητικότητας, όχι μόνο για την ευρωπαϊκή ολοκλήρωση αλλά ιδιαίτερα για να προετοιμάσουμε τους νέους μας ήδη από μικρή ηλικία στις απαιτήσεις της επαγγελματικής ζωής. Η παγκοσμιοποίηση είναι σε πλήρη εξέλιξη. Γίνεται όλο και σημαντικότερη η εκμάθηση γλωσσών, η γνωριμία με άλλους πολιτισμούς και η ευέλικτη προσαρμογή στα δεδομένα άλλων χωρών. Γι αυτό το λόγο χαιρέτισα εγκάρδια την πρόταση της Επιτροπής να δημιουργήσει ένα ευρωπαϊκό δίκτυο για τη διασφάλιση της ποιότητας των πανεπιστημίων.
<P>
Θεωρώ βεβαίως ατυχή την εκλογή του τίτλου της πρότασης. Πρωτίστως πρόκειται εδώ για μία δυνατότητα υποστήριξης της κινητικότητας και λιγότερο για την διασφάλιση της ποιότητας στα πανεπιστήμια. Φυσικά είναι και αυτό μία σπουδαία υπόθεση και είναι εντελώς σημαντικό να απαιτείται ένα πρότυπο ποιότητας σε όλα τα μέλη κράτη. Εδώ θα έπρεπε να υπάρχει μία ελάχιστη απαίτηση που δεν θα επιτρέπεται να μην εκπληρώνεται, και η οποία θα εγγυάται την αποφυγή της υποβάθμισης της ποιότητας των πανεπιστημίων μας και μια δυνατή βελτίωση. Μόνον έτσι μπορούν τα πανεπιστήμιά μας να αντέξουν και στο μέλλον τον διεθνή ανταγωνισμό. Παρ' όλα αυτά, έχουν δίκιο τα κράτη μέλη όταν επισημαίνουν, ότι τα περιεχόμενα της εκπαίδευσης δεν ανήκουν καθόλου στην αρμοδιότητα της Ευρωπαϊκής Ένωσης. Γι αυτό στην έκθεσή μου στο πρώτο τμήμα της πρότασης, η οποία καλεί τα κράτη μέλη να αναπτύξουν ένα σύστημα αξιολόγησης, προσπάθησα να τονίσω σαφέστατα την ανεξαρτησία των πανεπιστημίων.
<P>
Η πρόταση της Επιτροπής έχει σαν στόχο, κατά κύριο λόγο, να δίνει στους φοιτητές και στους διδάσκοντες πληροφορίες για ευκαιρίες σπουδών, στόχους σπουδών και διπλώματα στα πανεπιστήμια στα διάφορα κράτη μέλη. Αυτό οφείλει να διευκολύνει τα πανεπιστήμια στην αναζήτηση για συνεργασίες με άλλα πανεπιστήμια και τους φοιτητές στην ατομική εκλογή κλάδων σπουδών στο εξωτερικό. Αυτό θέλω να το χαιρετίσω ιδιαίτερα, γιατί από την εμπειρία μου με τους φοιτητές ολοένα μαθαίνω πόσο αναστέλλεται ο ενθουσιασμός και το ενδιαφέρον για τους ευρωπαίους γείτονες λόγω έλλειψης πληροφοριών.
<P>
Η Επιτροπή προβλέπει στην πρότασή της να πραγματοποιήσει μόνη της την δημιουργία του ευρωπαϊκού δικτύου. Αυτό δεν το θεωρώ λογικό και καταλαβαίνω, ότι τα κράτη μέλη αντιστέκονται σ' αυτό. Η ίδρυση ενός τέτοιου δικτύου μπορεί να γίνει μόνο στή βάση αμοιβαίας εμπιστοσύνης και συνεργασίας. Χωρίς τους εθνικούς όρους πλαίσια και χωρίς την δημιουργία εθνικών δικτύων μπορώ δύσκολα να φανταστώ την πραγματοποίηση ενός ευρωπαϊκού δικτύου. Γι αυτό το λόγο η Επιτροπή Πολιτισμού υποστήριξε την δική μου τροπολογία, δηλαδή αυτό το κάλεσμα να το απευθύνουμε τόσο προς την Επιτροπή όσο και προς τα κράτη μέλη.
<P>
Μία δύσκολη ερώτηση είναι η χρηματοδότηση αυτού του δικτύου. Η πρόταση προβλέπει μία χρηματοδότηση από τα προγράμματα SOKRATES και LEONARDO, όμως χωρίς την συναπόφαση του Κοινοβουλίου. Ισχύει όμως ότι δίκτυα στα πλαίσια των ήδη προβλεπομένων τηλεματικών δικτύων στα προγράμματα SOKRATES και LEONARDO είναι ήδη πιθανό να υπάρξουν και γι αυτό χαιρετίζω αυτή την πρόταση.
<P>
Πρόκειται άλλωστε σε αυτή την πρόταση για την πρώτη σύσταση στον τομέα της εκπαίδευσης σύμφωνα με το άρθρο 126. Αυτό το υποστηρίζω προς χάριν της ουσίας. Αλλά για να εξασθενίσω λίγο την πρόταση στην δεσμευτικότητά της, αντικατέστησα μερικά λειτουργκά μέτρα με ελαστικότερες διατυπώσεις. Είμαι ευτυχής για το ότι η Επιτροπή Πολιτισμού το αποδέχθεικε αυτό. Επίσης αποδέχθηκε και την πρότασή μου, να ορίσει την έννοια του τριτοβάθμιου εκπαιδευτικού ιδρύματος.
<P>
Επιτρέψτε μου να τονίσω τώρα ακόμα ορισμένα σημεία, τα οποία στην έκθεσή μου μου φαίνονται σημαντικά. Παρότρυνα να συμπεριληφθούν ήδη από τώρα οι χώρες της κεντρικής και ανατολικής Ευρώπης στην ανάπτυξη της διαδικασίας αξιολόγησης και στην δημιουργία του δικτύου. Φυσικά, πρέπει να ληφθούν δεόντως υπόψη τα ιδιαίτερα δεδομένα και τα προβλήματά τους. Στην συνέχεια, θεώρησα σημαντικό να αξιολογήσω την έρευνα και την διδασκαλία, γιατί είμαι πεπεισμένη, ότι για τις γνώσεις για το μέλλον πρέπει να είναι ποιοτικότατες η έρευνα και η διδασκαλία. Στη συνέχεια είμαι της γνώμης, ότι στο πλαίσιο της επιδιωκόμενης διασφάλισης ποιότητας πρέπει να επεξεργαστούμε μια ολοκληρωμένη και συναινετική έννοια ποιότητας, με την οποία μπορούν να ταυτιστούν όλα τα πανεπιστήμια και με την βοήθεια της οποίας να μπορέσει να διαξαχθεί η αξιολόγιση των κλάδων σπουδών. Χωρίς μία τέτοια συναίνεση είναι εξαιρετικά δύσκολο να διενεργήσουμε μια αξιολόγιση υπολογίσημη σε όλη την Ευρώπη. Δυστυχώς, απορρίφθηκε αυτή η αίτηση από την Επιτροπή Πολιτισμού. Αλλά επειδή εμένα μου φαίνεται πολύ σημαντική θα την καταθέσω εκ νέου εξ ονόματος της ομάδας του ΕΛΚ και ελπίζω επίσης στην υποστήριξη της Επιτροπής.
<P>
Κυρίες και κύριοι, πολλά συνηγορούν για αυτό το δίκτυο, για την διαφάνεια της ποιότητας των πανεπιστημίων, για την ειλικρινή συνεργασία των κρατών μελών σε αυτόν τον τομέα. Έτσι, ελπίζω να αποδεχθεί η Επιτροπή τις τροπολογίες μας και με την συγκατάθεση του Ευρωπαϊκού Κοινοβουλίου να καταργήσει τα εμπόδια για την φοιτητική κινητικότητα, που δυστυχώς υπάρχουν ακόμα.

<SPEAKER ID=84 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, η αξιολόγηση της ποιότητας της διδασκαλίας στην τριτοβάθμια εκπαίδευση αποτελεί ένα δύσκολο και πολυδιάστατο θέμα, επειδή συνδυάζει προβλήματα που άπτονται των διαφορών ανάμεσα στα συστήματα καθώς και στις εκπαιδευτικές παραδόσεις, ειδικά όσον αφορά τις αντιστοιχίες των διπλωμάτων. Η αξιολόγηση της διδασκαλίας της τριτοβάθμιας εκπαίδευσης δεν πρέπει να έχει ως συνέπεια την προσπάθεια εξέλειψης των πολιτιστικών διαφορών. Ο στόχος απαιτείται να είναι η όσο το δυνατόν πιο ομογενοποιημένη εξάπλωση των πολλαπλών επιπτώσεων της εκταταμένης συνεργασίας. Όλες οι χώρες της ΕΕ πρέπει να συμμετέχουν. Σημαντικό θέμα αποτελεί και η μέριμνα για την απασχόληση των τελειοφοίτων.
<P>
Κατά την γνώμη μου, η κ. Henisch τονίζει πολύ εύστοχα την κεντρική σημασία της αυτοαξιολόγησης των ίδιων των ιδρυμάτων της τριτοβάθμιας εκπαίδευσης παράλληλα με την λεγόμενη αξιολόγηση των εξωτερικών εμπειρογνωμόνων. Οι ίδιοι οι φοιτητές στην τριτοβάθμια εκπαίδευση έχουν επίσης ένα κεντρικό ρόλο στην αξιολόγηση της ποιότητας της εκπαίδευσης. Η ανατροφοδότηση στο δικό σου πανεπιστήμιο ή ίδρυμα μετά από ένα χρόνο φοίτησης σε ξένο πανεπιστήμιο είναι σημαντικά αξιόλογη. Και οι ανταλλαγές ερευνητών έχουν παρόμοιες θετικές επιδράσεις, ειδικά όσον αφορά την δημιουργία προσωπικών σχέσεων και εμπιστοσύνης. Ως εκ τούτου, οι ανταλλαγές φοιτητών μέσω πχ. του προγράμματος Σωκράη είναι τόσο σημαντικές ώστε οι πόροι του σε καμιά περίπτωση δεν πρέπει να μειωθούν, αλλά αντιθέτως επιβάλλεται να αυξηθούν σημαντικά.
<P>
Η αξιολόγηση της ποιότητας της τριτοβάθμιας εκπαίδευσης αποτελεί ένα από τα κλειδιά της ανάπτυξης, καθώς οδεύουμε προς μια κοινωνία πιο ανοιχτή και συνειδητοποιημένη. Είχα ελπίσει λοιπόν, πως η Επιτροπή θα είχε προτείνει με μεγαλύτερη τόλμη πρακτικά μέσα για την βελτίωση της αξιολόγησης. Η πρακτική χρήση της τεχνολογίας θα έπρεπε να ήταν από τις πρώτες προτεραιότητες στην ημερήσια διάταξη. Από την άποψη της αξιολόγησης της εκπαιδευτικής διαδικασίας οι όλο και πιο αναπτυγμένες διασυνδέσεις του Internet και τα κοινά διαδικτυακά προγράμματα των ιδρυμάτων τριτοβάθμιας εκπαίδευσης που λειτουργούν σε ηλεκτρονική μορφή θα αποτελούσαν, χρυσούς στόχους. Σε αυτό, δύνανται να συνδυαστούν οι κεντρικοί παράγοντες που επηρεάζουν την αξιολόγηση: η γρήγορη και εκτεταμένη μεταφορά γνώσεων, οι κοινές εμπειρίες και η καλύτερη κατανόηση των πολιτιστικών διαφορών.

<SPEAKER ID=85 LANGUAGE="FR" NAME="Guinebertiθre">
Κύριε Πρόεδρε, θα ήθελα, κατ'αρχάς, να συγχαρώ τη συνάδελφο, κυρία Heinisch, για την εργασία που πραγματοποίησε με βάση τη σύσταση του Συμβουλίου, η οποία έχει ως στόχο να διασφαλίσει την ποιότητα στην ανώτατη εκπαίδευση.
<P>
Αυτή η σύσταση, καλεί τα κράτη μέλη να εξετάσουν το ενδεχόμενο να προικίσουν τα συστήματα ανώτατης εκπαίδευσης με μηχανισμούς εκτίμησης και διασφάλισης της ποιότητας.
<P>
Η Επιτροπή ξεκινά από την αρχή ότι είναι σημαντικό να βασιζόμαστε για να εκτιμήσουμε την ποιότητα της ανώτατης εκπαίδευσης, ταυτόχρονα στην ευρωπαϊκή συνεργασία, στην ανταλλαγή εμπειριών σε διεθνές επίπεδο, και στις θετικές απόψεις των ειδικών. Ασπάζομαι πλήρως αυτή την άποψη, αλλά πιστεύω ότι αυτός ο στόχος είναι αξιέπαινος ακριβώς επειδή επιτρέπει, μέσω αυτής της εκτίμησης, να κατανοήσουμε καλύτερα τις δυνάμεις και τις αδυναμίες που παρουσιάζουν τα εκπαιδευτικά συστήματα των διαφόρων ιδρυμάτων στην Ευρώπη.
<P>
Ωστόσο, δεν πρέπει να βιαστούμε να δημιουργήσουμε ένα ευρωπαϊκό δίκτυο διασφάλισης της ποιότητας. Είναι πολύ δύσκολο να οριστεί η υψηλή ποιότητα και επιπλέον υπάρχει μεγάλος κίνδυνος να καταλήξουμε σε μία ιεραρχική επιλογή των ανωτάτων εκπαιδευτικών ιδρυμάτων.
<P>
Οι τροπολογίες τις οποίες κατέθεσα εξ ονόματος της ομάδας Ένωση για την Ευρώπη αποτελούν προέκταση της σκέψης του εισηγητή. Δεν πρέπει να αμφισβητείται η πολιτισμική ποικιλία των εκπαιδευτικών συστημάτων στην Ευρώπη, μία πραγματικά πλούσια ποικιλία. Επίσης, πρέπει να διατηρηθεί η αυτονομία των ιδρυμάτων και, επομένως, των πολιτικών των κρατών μελών της Ένωσης σε αυτόν τον τομέα.
<P>
Εξάλλου, τα όσα διακυβεύονται στον οικονομικό τομέα δεν πρέπει να απειλούν το σύνολο των ακαδημαϊκών αξιών της εκπαίδευσης. Πράγματι, οι απαιτήσεις της αγοράς εργασίας δεν πρέπει να μάς κάνουν να στρέψουμε την προσοχή μας κυρίως σε τομείς της εκπαίδευσης που ανταποκρίνονται στις απαιτήσεις αυτές. Επομένως, χρειάζεται επαγρύπνηση.
<P>
Η όλη δυσκολία που παρουσιάζει ο φάκελος προέρχεται από το γεγονός ότι, εξετάζονται εδώ, στο ίδιο έγγραφο, τα πανεπιστήμια και τα τεχνολογικά εκπαιδευτικά ιδρύματα. Όπως όλοι γνωρίζουν, αυτές οι δύο κατηγορίες ιδρυμάτων δεν έχουν τους ίδιους σκοπούς και επομένως δεν είναι δυνατόν να έχουν κοινά κριτήρια ποιότητας που είναι δύσκολο να οριστούν και για τα οποία πρέπει να προσδιορίσουμε το γενικό πλαίσιο.

<SPEAKER ID=86 LANGUAGE="FI" NAME="Ryynδnen">
Αξιότιμε κύριε Πρόεδρε, παρ' όλο που η ανάπτυξη της εκπαίδευσης αποτελεί έναν από τους κεντρικούς στόχους της ΕΕ, η ευθύνη για τα εκπαιδευτικά συστήματα και για το περιεχόμενο της διδασκαλίας παραμένει στο εθνικό επίπεδο, δηλ. επαφίεται στα ίδια τα κράτη μέλη. Η προαναφερθείσα αρχή δεν πρέπει να λησμονηθεί, καθώς συζητείται η ευρωπαϊκή συνεργασία στην αξιολόγηση της ποιότητας στην τριτοβάθμια εκπαίδευση.
<P>
Η συνεργασία έχει νόημα σε περίπτωση που έχει προστιθέμενη αξία και βοηθάει τα ευρωπαϊκά ιδρύματα της τριτοβάθμιας εκπαίδευσης να πραγματοποιήσουν καλύτερα τον πραγματικό στόχο τους, που είναι η βελτίωση της ποιότητας της έρευνας και της διδασκαλίας. Η προώθηση του προαναφερθέντος στόχου δεν θα πραγματοποιηθεί με την δημιουργία ενός κεντρικού ευρωπαϊκού συστήματος αξιολόγησης. Οι λεπτομερείς κανονισμοί και εντολές από την πλευρά της Ένωσης δεν λειτουργούν, εάν θέλουμε να σεβαστούμε την ιδιαιτερότητα και την ανεξαρτησία του κάθε ιδρύματος τριτοβάθμιας εκπαίδευσης και την υπέρτερη εκτελεστική εξουσία των κρατών μελών. Ευτυχώς, η πρόταση της Επιτροπής έχει βελτιωθεί βάσει της ανταπόκρισης των κρατών μελών και η έκθεση της κ. Heinisch φέρνει περαιτέρω βελτιώσεις προς την κατεύθυνση της πιο χαλαρής σύστασης για συνεργασία.
<P>
Ο στόχος της συνεργασίας στον τομέα της εκπαίδευσης είναι να βελτιωθεί η ευρωπαϊκή ανταγωνιστική δύναμη και να διευκολυνθεί η κινητικότητα των φοιτητών και των ερευνητών. Γι' αυτό τον λόγο, χρειάζεται ακόμα περισσότερη πληροφόρηση σχετικά με την δομή και το περιεχόμενο της εκπαίδευσης των άλλων χωρών. Στην καλύτερη γνωριμία είναι δυνατόν να δομηθεί η εμπιστοσύνη, που είναι απαραίτητη για μια γόνιμη συνεργασία. Μπορούμε να διαφυλάξουμε τον πλούτο των πολιτισμικών διαφορών που εκδηλώνεται και στα εκπαιδευτικά συστήματα.
<P>
Πάνω σ' αυτές τις αρχές είναι δυνατόν να στηρίζεται η δημιουργία του ευρωπαϊκού δικτύου για την αξιολόγηση της ποιότητας. Η βασική αποστολή του δικτύου είναι λοιπόν η ανταλλαγή γνώσεων και εμπειριών καθώς και η παροχή τεχνικής βοήθειας στα κράτη μέλη για την δημιουργία μεθόδων αξιολόγησης. Ιδιαίτερα σημαντική είναι η εξεύρεση λύσεων για την ενσωμάτωση των τελειόφοιτων στην αγορά εργασίας, καλύτερα απ' ό, τι γινόταν μέχρι τώρα. Γι' αυτό τον σκοπό, είναι απαραίτητη η ευρείας κλίμακας συζήτηση των ενδιαφερομένων φορέων σχετικά με τις μελλοντικές ανάγκες καθώς και η ανάπτυξη της εκπαίδευσης έτσι ώστε ν' ανταποκριθεί σ' αυτές.

<SPEAKER ID=87 LANGUAGE="FR" NAME="Leperre-Verrier">
Κύριε Πρόεδρε, η ιδέα της προώθησης ενός πανεπιστημίου πραγματικά ευρωπαϊκού και υψηλού επιπέδου προχωρεί. Πρόσφατα, σε γαλλική απογευματινή εφημερίδα, δύο φημισμένοι πανεπιστημιακοί εύχονταν την ίδρυσή του. Πρέπει να εκφράσουμε την ικανοποίησή μας για τέτοιες πρωτοβουλίες ωστόσο, όμως, αν και η ιδέα κερδίζει έδαφος, δεν πρέπει να υποτιμούμε τον δρόμο που μάς μένει ακόμα να διανύσουμε και τα εμπόδια που ορθώνονται σε αυτόν.
<P>
Γι'αυτό τον λόγο, αυτή η σύσταση της Επιτροπής, αν και είναι τυπική, έρχεται την κατάλληλη στιγμή και θα ήθελα εξάλλου να συγχαρώ την κυρία Heinisch για το υψηλό επίπεδο της εργασίας της. Πράγματι, όπως πολύ σωστά υπογραμμίζει η κυρία Heinisch, η αυτονομία των ανωτάτων εκπαιδευτικών ιδρυμάτων παραμένει θέμα πρωταρχικής σημασίας και δεν πρέπει να αμφισβητείται εξ αιτίας της επιθυμίας για καλύτερη διαχείριση. Αλλωστε, η συνεργασία μεταξύ πανεπιστημίων βασίζεται σήμερα σε έναν αριθμό προγραμμάτων με τα οποία θεμελιώνεται μία ευρωπαϊκή πολιτική σε πανεπιστημιακά θέματα, και εννοώ τα προγράμματα Socrates και Leonardo.
<P>
Πρώτα απ'όλα, θα έπρεπε να δώσουμε στα πανεπιστήμια αρκετά σημαντικά κονδύλια. Γιατί, τελικά, τι είναι αυτό που εγγυάται την ποιότητα της εκπαίδευσης; Τα ίδια τα κράτη μέλη ίσως, αλλά και η αναγνώριση της πανεπιστημιακής κοινότητας η οποία, στο σύνολό της, σε ευρωπαϊκό επίπεδο, την επιβεβαιώνει μέσω μηχανισμών ανταλλαγών και συνεργασίας.
<P>
Πρέπει να το έχουμε πάντα υπόψη μας αυτό, ειδικά τη στιγμή που, με την προοπτική της διεύρυνσης της Κοινότητας, ενσωματώνουμε στα προγράμματά μας για την εκπαίδευση και τη νέα γενιά και ορισμένες ΧΚΑΕ..

<SPEAKER ID=88 LANGUAGE="DE" NAME="Lukas">
Κύριε Πρόεδρε, η κινητικότητα των σπουδαστών και των επιστημόνων μέσα στην Ευρώπη είναι ακόμα πολύ μέτρια. Ιδιαίτερα στον τομέα της πανεπιστημιακής μόρφωσης θα πρέπει να αναπτυχθεί μια διαδικασία ενσωμάτωσης, μία διαδικασία ενσωμάτωσης που να είναι διαρκής και πολύπλευρη και που θα μπορεί να λειτουργεί χωρίς πολυέξοδους ιδρυτικούς θεσμούς. Οι ελειπείς γνώσεις για τις δομές των πανεπιστημίων άλλων χωρών μελών καθώς και για την ποιότητα και για τα περιεχόμενα των κλάδων, προπάντων για τις μεθόδους εξετάσεων και για τις τελικές εξετάσεις, εμποδίζουν αυτή τη στιγμή τη συνεργασία μεταξύ των πανεπιστημίων.
<P>
Εξετάσεις αξιολόγησης μπορούν εδώ να συνεισφέρουν σε μία πολίτιμη διαφώτιση και να υποστηρίξουν την κινητικότητα των σπουδαστών και των επιστημόνων. Μία μεγαλύτερη κινητικότητα και μία πιό δικτυωμένη εκπαίδευση θα είχαν μια καθόλου υποτελή θετική επίδραση για τον οικονομικό χώρο της Ευρώπης. Η απαίτηση της διασφάλισης της ποιότητας και της συνεργασίας μεταξύ των πανεπιστημίων μπορεί να λειτουργήσει μόνο στη βάση της εμπιστοσύνης. Κάθε φαινόμενο αναγκαστικής ευτυχίας, είτε είναι από εθνική πλευρά είτε από την πλευρά της κοινότητας, πρέπει να αποκλειστεί από την αρχή.
<P>
Η πολιτισμική ποικιλότητα, η οποία βρίσκει την εκφρασή της και στην διαφορετικότητα των εκπαιδευτικών συστημάτων, πρέπει να μείνει σεβαστή. Οι αρχές της διαφάνειας και της επικουρικότητας έχουν ιδιαίτερη σημασία σε σχέση με την αυτονομία των πανεπιστημίων και την διατήρηση του διαφορετικου προφίλ τους. Σε καιρούς που η ανεργία είναι στην πρώτη θέση της ημερήσιας διάταξης όλων των ευρωπαϊκών οργανισμών το θεωρώ πολύ σημαντικό και θετικό εάν και σε αυτή την ερώτηση ληφθούν υπ'όψιν πολιτικά επιχειρήματα απασχόλησης. Σκέφτομαι π.χ. την αμοιβαία αναγνώριση των διπλωμάτων και την διευκόλυνση της εισόδου στην επαγγελματική ζωή.

<SPEAKER ID=89 LANGUAGE="EN" NAME="Perry">
Κύριε Πρόεδρε, επιθυμώ να ξεκινήσω λέγοντας ότι είμαι εν πολλοίς σύμφωνος με το κείμενο που παρουσίασε η Επιτροπή και βεβαιότατα με την έκθεση της συναδέλφου μου κυρίας Heinisch και τις τροπολογίες που συνιστά.
<P>
Πιστεύω ότι όλοι μας πια στην Ευρώπη συμφωνούμε ότι η απασχόληση έχει υψηλή προτεραιότητα και ότι θα βοηθήσουμε την απασχόληση, ιδιαίτερα την απασχόληση των νέων, φροντίζοντας να λειτουργήσει καλά η ενιαία αγορά και έχοντας ένα καλά εκπαιδευμένο πληθυσμό. Το ανά χείρας κείμενο προς αυτή την κατεύθυνση τείνει να βοηθήσει.
<P>
Τα τυπικά προσόντα που αποκτώνται στην τριτοβάθμια εκπαίδευση δεν γίνονται ακόμη αποδεκτά σε ολόκληρη την Ευρώπη. Για παράδειγμα, στην Επιτροπή Αναφορών δεχόμαστε ακόμα αναφορές από ευρωπαίους πολίτες που διαπιστώνουν ότι τα προσόντα που απέκτησαν στην τριτοβάθμια εκπαίδευση δεν αναγνωρίζονται από τη μια χώρα στην άλλη. Εάν περιλάβουμε ξένους ειδικούς στη διαδικασία της εξασφάλισης ποιότητας, θα βοηθηθούμε με πολλούς τρόπους για να εξασφαλίσουμε ότι τα επίπεδα εκπαίδευσης και τα μορφωτικά εφόδια από μια χώρα θα αναγνωρίζονται σε μια άλλη.
<P>
Θέλω επίσης να υποστηρίξω την τροπολογία αριθ. 59 που αναφέρει ότι όλοι οι παίκτες του παιχνιδιού πρέπει να εμπλακούν και αποσαφηνίζει ποιοι είναι αυτοί οι παίκτες. Έχουμε ήδη αναφέρει τους φοιτητές, αλλά δεν πρέπει να αγνοήσουμε την επιχειρηματική κοινότητα και τις επαγγελματικές οργανώσεις. Πρέπει, με κάθε βεβαιότητα, να συμμετέχουν στην εξασφάλιση της ποιότητας.
<P>
Τέλος, έχοντας αναμειχθεί στη διασφάλιση της ποιότητας στις εκπαιδευτικές διαδικασίες στο Ηνωμένο Βασίλειο, ζητώ από την Επιτροπή και κάθε άλλο εμπλεκόμενο στο ζήτημα αυτό να προτιμήσουν την απλότητα: δεν θέλουμε υπερβολική γραφειοκρατία ή μια διαδικασία όπου η συμπλήρωση αιτήσεων και η συντήρηση αρχείων θεωρείται το ίδιο σημαντική όσο η παροχή καλής εκπαίδευσης, που αυτό είναι το ζητούμενο.
<P>
Εάν λάβουμε υπόψη μας την έκθεση αυτή, θα βοηθήσουμε την τριτοβάθμια εκπαίδευση, την ενιαία αγορά και τους νέους να βρουν την απασχόληση που χρειάζονται.

<SPEAKER ID=90 NAME="Bjerregaard">
Κύριε Πρόεδρε, αξιότιμοι συνάδερφοι, πρώτα απ'όλα θα ήθελα να ευχαριστήσω το Κοινοβούλιο και την εισηγήτρια, κ. Renate Heinisch, για την ταχύτητα με την οποία επεξεργάστηκαν την πρόταση, της οποίας το θέμα είναι τεράστιας σημασίας, αλλά, όπως επίσης υπογραμμίστηκε, και πολύ λεπτό.
<P>
Κατόπιν προτροπής του Συμβουλίου, όπως τέθηκε στα συμπεράσματά του τον Νοέμβριο 1991, η Επιτροπή κατά τα έτη 1995 και 1996 ξεκίνησε μια σειρά πιλοτικών προγραμμάτων προκειμένου να δοκιμαστούν διάφορες μέθοδοι προτού καταρτίσει την πρότασής της για σύσταση. Όλοι όσοι συμμετείχαν σε αυτά τα προγράμματα - είτε αντιπροσώπευαν υπουργούς είτε συλλόγους πανεπιστημιακών καθητητών είτε ιδρύματα ανώτατης εκπαίδευσης είτε αρχές αρμόδιες για την αξιολόγηση της ποιότητας - όλοι τόνισαν ότι η Επιτροπή έπρεπε να καταβάλει προσπάθεια να προωθήσει την ευρωπαϊκή συνεργασία σε τούτον τον τομέα. Αξίζει να σημειωθεί ότι από τη στιγμή που ζούμε σε μια κοινωνία πληροφοριών, η θέσπιση αυστηρών κριτηρίων για την ποιότητα της εκπαίδευσης έχει καταστεί ζωτικής σημασίας για τους πολίτες της ΕΕ. Η προώθηση τέτοιας ποιοτικής εκπαίδευσης είναι πλέον καθήκον και της Κοινότητας.
<P>
Είναι σχεδόν αδύνατο να προσδιοριστεί τι ακριβώς σημαίνει ο όρος ποιότητα σε σχέση με την ανώτατη εκπαίδευση, όταν τα εκπαιδευτικά συστήματα της ΕΕ είναι τόσο διαφορετικά μεταξύ τους, όπως εξάλλου αναφέρθηκε και στη συζήτηση απόψε. Προσπαθήσαμε αλλεπάλληλες φορές. Πώς να καταφέρει κανείς να δώσει έναν ομοιόμορφο ορισμό των διαφορετικών μεθόδων δουλειάς, του διαφορετικού βασικού σκεπτικού και των διαφορετικών παραδόσεων που συνδέονται άρρηκτα με κάθε εκπαιδευτικό σύστημα; Αν ακολουθηθεί αυτή η σύσταση και τηρηθούν οι αρχές που πρέπει να αποτελέσουν τα θεμέλια των διάφορων συστημάτων αξιολόγησης, τότε θα είναι δυνατό να οικοδομηθεί η απαραίτητη εμπιστοσύνη στη συνεργασία μεταξύ των πανεπιστημίων.
<P>
Με αυτόν τον τρόπο, ευελπιστούμε ότι η ελλιπής κατανόηση και η επακόλουθη έλλειψη εμπιστοσύνης στο μέλλον θα αποτελέσουν αφορμή για πολύ λιγότερα προβλήματα, λόγου χάρη, στην αναγνώριση των πτυχίων και τελικά μέσω αυτής στην ελεύθερη διακίνηση του εργατικού δυναμικού. Αυτό ακριβώς μπορεί να διαπιστωθεί και από το γεγονός ότι το κύριο μέρος αυτών των προβλημάτων οφείλεται στην άγνοια της παρεχόμενης διδασκαλίας. Γι'αυτό λοιπόν, η θέσπιση ενός ευρωπαϊκού δικτύου διασφάλισης της ποιότητας, αποτελούμενου από αντιπροσώπους των αρμόδιων αρχών και πανεπιστημιακών ενώσεων των κρατών μελών, θα μπορέσει να συντελέσει σε μια καλύτερη ανταλλαγή εμπειριών. Θα ήθελα να τονίσω ότι επιθυμία της Επιτροπής είναι αυτή η σύσταση να αποτελέσει ένα ωφέλιμο εργαλείο για τους φορείς που είναι υπεύθυνοι για την εφαρμογή ποιοτικών ελέγχων των σπουδών. Αυτό το εργαλείο εξ ορισμού δεν μπορεί ούτε κατευθυντήριες γραμμές να δίνει ούτε εντολές, όπως εξάλλου ούτε και πολύ συγκεκριμένο μπορεί να είναι.
<P>
Γι' αυτό, θα ήθελα ακόμη μια φορά να ευχαριστήσω την εισηγήτρια, κ. Renate Heinisch, και τα άλλα μέλη της Επιτροπής Πολιτισμού και Παιδείας, που παρουσίασαν προτάσεις για αλλαγές ή μάλλον βελτιώσεις και προσθέσεις στο κείμενο, χωρίς όμως να παραλλαχτεί το πνεύμα αυτό καθ'αυτό της σύστασης. Επί τούτου, σκέφτομαι τις 17 από τις 38 τροπολογίες που η Επιτροπή έχει προτείνει προς έγκριση. Οι τροπολογίες που έχουμε επιλέξει να κρατήσουμε είναι, μεταξύ άλλων, αυτές που αφορούν την ποικιλότητα των εκπαιδευτικών συστημάτων, την ανεξαρτησία των ανώτατων εκπαιδευτικών ιδρυμάτων και την επιθυμία των κρατών μελών να συμμετέχουν ενεργά στην ίδρυση ενός ευρωπαϊκού δικτύου διασφάλισης της ποιότητας. Τις υπόλοιπες 12 τροπολογίες δεν μπόρεσε η Επιτροπή να τις εγκρίνει, επειδή, μεταξύ άλλων, περιέχουν πράγματα που εμείς θεωρούμε άστοχες προσθέσεις, όπως για παράδειγμα την αναφορά σε τρίτες χώρες και τη συμπερίληψη της έρευνας. Δεύτερον, επειδή αφαιρούν τις παραπομπές στις λευκές και πράσινες βίβλους της Επιτροπής, οι οποίες αποτελούν τα θεμέλια της σύστασης, εκεί που διαφωτίζεται το ζήτημα τη συνοχής ανάμεσα στις ανάγκες της αγοράς εργασίας και στην κοινωνία γενικά. Και, τρίτον, επειδή προτείνουν μια περιληπτική παρουσίαση των διάφορων σταδίων της αξιολόγησης και των φορέων που ενέχονται στα μεμονωμένα στάδια, αντί για τη λεπτομερή και αναλυτική παρουσίαση της Επιτροπής. Με αυτές τις παρατηρήσεις θα ήθελα ακόμη μια φορά να ευχαριστήσω για την επεξεργασία που έγινε εδώ απόψε.

<SPEAKER ID=91 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12.30 μ.μ.

<CHAPTER ID=7>
Τροποποίηση του άρθρου 154 του Κανονισμού
<SPEAKER ID=92 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0345/97) του κ. Dell'Alba, εξ ονόματος της Επιτροπής Κανονισμού, Ελέγχου της Εντολής και Ασυλιών, σχετικά με την τροποποίηση του άρθρου 154 του Κανονισμού του Ευρωπαϊκού Κοινοβουλίου, για την έκθεση προς την Κοινοβουλευτική Συνέλευση του Συμβουλίου της Ευρώπης.

<SPEAKER ID=93 NAME="Dell'Alba">
, εισηγητής. (ΙΤ) Κύριε Πρόεδρε, αγαπητοί συνάδελφοι, από τεχνικής πλευράς, η τροποποίηση έχει συμβολικό χαρακτήρα, ειδικά αν συζητείται σε αυτήν την αίθουσα, που στο τέλος του επόμενου έτους θα μοιραζόμαστε με το Συμβούλιο της Ευρώπης. Περί τίνος πρόκειται και ποιά έκθεση μου ανατέθηκε να συντάξω; Με την πρόθεση να γίνει πιο ευανάγνωστος ο κανονισμός μας, ο συνάδελφος Ford πρότεινε πριν από μερικούς μήνες την κατάργηση της αναφοράς στις εκθέσεις μας προς το Συμβούλιο της Ευρώπης. Υπήρχαν ουσιαστικοί λόγοι οι οποίοι δικαιολογούσαν την αρχική αυτή πρόταση. Στην πραγματικότητα, το άρθρο 154 του Κανονισμού μας προβλέπει ότι το Ευρωπαϊκό Κοινοβούλιο αποστέλλει κάθε χρόνο μια έκθεση στο Συμβούλιο της Ευρώπης, σαν να είμαστε εμείς οι βουλευτές, υπήκοοι υπό την προστασία ενός μεγαλύτερου αδερφού από τον οποίο σιγά σιγά απελευθερωνόμαστε. Το σχετικό ιστορικό υπόβαθρο είναι ότι από το 1952, από την υπογραφή της συνθήκης ΕΚΑΧ, είχε προβλεφθεί μια προνομιακή σχέση με το Συμβούλιο της Ευρώπης την οποίαν το Ευρωπαϊκό Κοινοβούλιο, μέσω ενός πρωτοκόλλου που συντάχθηκε τότε, αποφάσισε να σεβαστεί μέσω της αποστολής μιας ετήσιας έκθεσης, η οποία όμως με το πέρασμα του χρόνου έχασε κάθε σημασία.
<P>
Είχαμε και συνεχίζουμε να έχουμε αλλεπάλληλες εκθέσεις, όχι ιδιαίτερης βαρύτητας, αλλά ωστόσο εκθέσεις, όχι μόνο σε επίπεδο αρμόδιας αρχής, αλλά και ειδικών επιτροπών, προεδρικών οργάνων, κλπ.Αναμφισβήτητα, οι προοπτικές της διεύρυνσης και αύξησης του αριθμού των μελών του ίδιου του Συμβουλίου της Ευρώπης αποτελούν τον λόγο που ο θεσμός αυτός προηγείται, σε αυτήν την νέα φάση, των εξελίξεων του δικού μας θεσμικού οργάνου. Η διατήρηση ενός τυπικά λίγο στενότερου δεσμού από οποιονδήποτε δεσμό με άλλα ευρωπαϊκά κοινοβουλευτικά όργανα, είναι συνεπώς σημαντική για την πλειοψηφία της Επιτροπής Κανονισμού, ακόμα κι αν αυτό αποτελεί την ευκαιρία, την οποία προσφέρει η πρόταση του συναδέλφου Ford, για τροποποίηση του χαρακτήρα των εκθέσεών μας. Η έκθεση που σας παρουσιάζω σήμερα αποτελείται από δύο προτάσεις οι οποίες δεν κάνουν τίποτα άλλο παρά να επικυρώνουν την ισχύουσα κατάσταση. Ας καταργήσουμε την λίγο απηρχαιωμένη αναφορά σε αυτήν την ηθική υποχρέωση της υποβολής ετήσιας έκθεσης και ας περιοριστούμε στο να καθιερώσουμε, όσον αφορά τον Κανονισμό, τη σύνταξη από τα όργανα του Ευρωπαϊκού Κοινοβουλίου οποιασδήποτε αναγκαίας έκθεσης με το Συμβούλιο της Ευρώπης, αναγνωρίζοντας, σε επίπεδο Κανονισμού, την σημασία αυτής της προνομιακής έκθεσης που μας ενώνει στο Συμβούλιο της Ευρώπης, αν μη τί άλλο γιατί μοιραζόμαστε την ίδια έδρα εργασιών. Έπειτα, ας ζητήσουμε από την Διάσκεψη των Προέδρων, η οποία έχει ήδη την θεσμική αρμοδιότητα, να προσπαθήσει να ρυθμίσει οριστικά το θέμα με τον αντίδικο του Συμβουλίου της Ευρώπης.
<P>
Πρόκειται λοιπόν για μια μικρή τροποποίηση που στην ουσία εδραιώνει έναν ιστορικό δεσμό, τον οποίον προβλέπουν οι Συνθήκες, με το Συμβούλιο της Ευρώπης να ζητάει από τα άλλα πιο αρμόδια όργανα, δηλαδή την Διάσκεψη των Προέδρων, να διευθετήσει στην κατάλληλη στιγμή αυτές τις υπάρχουσες εκθέσεις, κυρίως όσον αφορά τα ανθρώπινα δικαιώματα και άλλα θέματα κοινού ενδιαφέροντος. Είναι λοιπόν χρήσιμη η διατήρηση αυτών των εκθέσεων κατ' εξαίρεση των ξεπερασμένων τύπων, τους οποίους αποφασίζουμε να καταργήσουμε με την παρούσα έκθεση.
<P>
Ελπίζω ότι οι προτάσεις αυτές θα έχουν την συγκατάθεσή σας και ότι το Σώμα θα τις υπερψηφίσει αύριο.

<SPEAKER ID=94 LANGUAGE="EN" NAME="Ford">
Κύριε Πρόεδρε, σηκώνομαι να μιλήσω για την έκθεση Dell'Alba, περί τροποποίησης του άρθρου 154. Οφείλω να ομολογήσω το σφάλμα μου. Ως μέλος αυτού του Σώματος εδώ και δεκατρία χρόνια, συνειδητοποίησα έκπληκτος πριν από λίγο καιρό, καθώς καθόμουν στην Επιτροπή Κανονισμού, Ελέγχου της Εντολής και Ασυλιών, ότι ποτέ δεν είχα δει το άρθρο 154 να χρησιμοποιείται. Αυτό με έκανε να θέσω μια ερώτηση προς τον Πρόεδρο του Κοινοβουλίου: Πότε χρησιμοποιήθηκε για τελευταία φορά το άρθρο 154; Η απάντηση ήταν το 1969. Το άρθρο απαιτεί μια ετήσια έκθεση η οποία δεν έχει γίνει εδώ και τριάντα χρόνια σχεδόν. Έτσι, αυτό το λογικό επιχείρημα με έκανε να καταθέσω μια τροπολογία, όπου πρότεινα τη διαγραφή του άρθρου 154. Οφείλω όμως να ομολογήσω -κάτι που σπάνια συμβαίνει σε πολιτικό- ότι έκανα λάθος. Ο Richard Corbett, ένας άνθρωπος που έχει πολλαπλάσιες γνώσεις για τις Συνθήκες της Ένωσης από αυτές που έχω εγώ -ακόμα και αυτές που θα ήθελα να έχω- επεσήμανε, στη διάρκεια μας σύντομης επίσκεψής του στην επιτροπή, ότι στην πραγματικότητα, πρόκειται για υποχρέωση που απορρέει από μια Συνθήκη. Έλεγξα το ζήτημα και, πράγματι, έτσι είναι. Βρίσκεται στις Συνθήκες της Ευρωπαϊκής Κοινότητας. Το άρθρο 2 του Πρωτοκόλλου περί συνεργασίας με το Συμβούλιο της Ευρώπης, σε παράρτημα της Συνθήκης, λέει ότι το Ευρωπαϊκό Κοινοβούλιο των Κοινοτήτων οφείλει να διαβιβάζει στην Κοινοβουλευτική Συνέλευση του Συμβουλίου της Ευρώπης έκθεση των δραστηριοτήτων του.
<P>
Έτσι, φοβούμαι πως δεν μπορούμε να απαλλαγούμε από αυτό το άρθρο. Απορώ πώς δεκαεφτά Πρόεδροι αυτού του Κοινοβουλίου κατάφεραν να το αγνοήσουν. Το ενδιαφέρον είναι ότι και η Επιτροπή -ο θεματοφύλακας των Συνθηκών- δεν φρόντισε να τηρηθεί ο κανόνας τα τελευταία 28 χρόνια. Θα μπορούσαν να μας σύρουν στα δικαστήρια. Αλλωστε, υποθέτω ότι η Επιτροπή γνωρίζει το άρθρο 4 στο ίδιο Πρωτόκολλο, κατά το οποίο η Επιτροπή υποχρεούται σε διάλογο με το Συμβούλιο της Ευρώπης. Πληροφορώ την Επιτροπή ότι θα τους ερωτήσω πότε έγινε αυτό για τελευταία φορά.

<SPEAKER ID=95 NAME="Πρόεδρος">
Αυτές οι συνεδριάσεις της Επιτροπής Κανονισμού πρέπει να είναι συναρπαστικές!

<SPEAKER ID=96 LANGUAGE="EN" NAME="Donnely, Brendan">
Κύριε Πρόεδρε, είναι προφανώς της μόδας να απολογούνται οι εργατικοί πολιτικοί στο κοινό για τα λάθη που έχουν κάνει. ΄Ένα εξέχον μέλος τους το έκανε πρόσφατα. Ο κύριος Ford ακολούθησε τα εξέχοντα βήματά του.
<P>
Κατά την άποψή μου, η έκθεση Dell'Alba δεν είναι τυπικά σε αντίφαση με την απορρέουσα από τη Συνθήκη υποχρέωση, στην οποία αναφέρθηκε ο κύριος Ford. Θα ήταν απόλυτα ενδεδειγμένο η Διάσκεψη των Προέδρων να αποκτήσει το δικαίωμα -όπως πρότεινε ο κύριος Dell'Alba- να παρακολουθεί και να ελέγχει τις σχέσεις μεταξύ του Ευρωπαϊκού Κοινοβουλίου και του Συμβουλίου της Ευρώπης. Εκείνοι, λοιπόν, δεν έχουν παρά να αποφασίσουν ήσυχα και διακριτικά εάν αυτή η απορρέουσα από τη Συνθήκη υποχρέωση, που είναι παλιά αλλά δεν έχει τηρηθεί, πρέπει να γίνει ή όχι σεβαστή.
<P>
Ψηφίζω υπέρ της έκθεσης Dell'Alba χωρίς καμιά ανησυχία. Σε τυπικό επίπεδο δεν υπάρχει αντίφαση. Πολιτικά δε, θα ήταν απόλυτα ενδεδειγμένο να κινηθούμε προς αυτή την κατεύθυνση και να εφαρμόσουμε το σύστημα που προτείνει ο κύριος Dell'Alba.

<SPEAKER ID=97 LANGUAGE="EN" NAME="Corbett">
Κύριε Πρόεδρε, θα ήθελα να συγχαρώ τον κύριο Ford και τον κύριο Dell'Alba που βρήκαν στον Κανονισμό άρθρα τόσο σκοτεινά, που δεν έχουν εφαρμοσθεί για πολύ καιρό και τα οποία πρότειναν μετά να τα καταργήσουμε. Όπως όμως επισήμανε ήδη ο κύριος Ford, υπάρχει πρόβλημα. Το άρθρο 2 του Πρωτοκόλλου που αποτελεί παράρτημα της Συνθήκης για την Κοινότητα Ανθρακα και Χάλυβα, το καθιστά νομική υποχρέωση. Αλλά προς τι αυτή η υποχρέωση; Κύριε Πρόεδρε, οποιοσδήποτε αντιπρόεδρος του Σώματος εκτός από εσάς, θα θυμόταν πως, όταν ιδρύθηκε η Κοινότητα Ανθρακος και Χάλυβα, μόνον έξι κράτη αποσπάσθηκαν από τα 14 που τότε αποτελούσαν το Συμβούλιο της Ευρώπης και την Κοινοβουλευτική του Συνέλευση. Προχωρούσαν μπροστά, σαν σκαπανείς και το άρθρο αυτό συμβόλιζε το γεγονός ότι άφηναν ανοιχτή την πόρτα στους άλλους, για να τους ακολουθήσουν αργότερα, διατηρώντας τις επαφές μαζί τους. Ήταν μια πολύ φρόνιμη απόφαση, όπως αποδείχθηκε από την Ιστορία, μια και τα υπόλοιπα κράτη, πράγματι, στη συνέχεια ήρθαν μαζί τους.
<P>
Δεν θα ήταν λοιπόν ενδεδειγμένο να καταργηθεί μια διαδικασία με τόσο σημαντικό συμβολισμό. Ακόμα και εάν δεν πρόκειται να την υλοποιήσουμε, δεν πρέπει να την αποποιηθούμε. Ποιος ξέρει πότε θα χρειαστεί να κάνουμε πάλι κάτι τέτοιο στην ιστορία της ευρωπαϊκής ολοκλήρωσης. Σε κάθε περίπτωση, όμως, ακόμα και εάν δεν προκύψει τέτοια συγκυρία, είναι βασικό να τηρούνται οι Συνθήκες. Οι Συνθήκες αποτελούν το Σύνταγμα της Ενωμένης Ευρώπης. Ίσως αποτελούν ένα ελαττωματικό Σύνταγμα, ίσως δεν είναι κωδικοποιημένες πολύ καλά, ίσως περιλαμβάνουν και άρθρα που ο κόσμος έχει ξεχάσει, αλλά, έτσι ή αλλιώς, είναι το Σύνταγμα. Καθορίζουν το πεδίο αρμοδιότητας της Ένωσης και τις εξουσίες των θεσμοθετημένων οργάνων της. Όταν αγνοούμε τις Συνθήκες, διατρέχουμε κίνδυνο. Οι Συνθήκες είναι το θεμέλιο της εξουσίας αυτού εδώ του Κοινοβουλίου και δεν μπορούν να παραμερισθούν με τόση επιπολαιότητα. Ζητώ λοιπόν από το Κοινοβούλιο, από όλους αυτούς που ήρθαν να παρακολουθήσουν αυτή τη συζήτηση, να υποστηρίξουν την τροπολογία που κατέθεσε ο Glyn Ford στην έκθεση αυτή, τροπολογία που θα την καταστήσει συμβατή με τη Συνθήκη και θα διασφαλίσει τη συνταγματικότητα του Κοινοβουλίου.

<SPEAKER ID=98 NAME="Dell' Alba">
Κύριε Πρόεδρε, ως εισηγητής, επιτρέψτε μου να ευχαριστήσω, εν συντομία, τους συναδέλφους οι οποίοι παρενέβησαν σε αυτή την πλούσια ιστορική συζήτηση. Θα ήθελα επίσης να πω ότι, προσωπικά, πάντα υποστήριζα ότι η νομική βάση αυτής της τροποποίησης βρίσκεται κυριολεκτικά μέσα στη Συνθήκη. Η Συνθήκη για την Ευρωπαϊκή Ένωση, στο άρθρο 230, αναφέρει: "Η Κοινότητα πραγματοποιεί κάθε αναγκαία μορφή συνεργασίας με το Συμβούλιο της Ευρώπης». Αντίστροφα -και θέτω το ερώτημα στους αιτούντες που αναμένουν να μιλήσουν σχετικά αύριο- με βάση ένα πρωτόκολλο του '52 το οποίο, μεταξύ άλλων για παράδειγμα, προσβλέπει στην επιλογή των μελών του Κοινοβουλίου μας μεταξύ των μελών του Συμβουλίου της Ευρώπης, μου φαίνεται πραγματικά λίγο αναχρονιστικό. Έχουμε στη διάθεσή μας αυτό το κείμενο που βοηθά, έχουμε, κατά τη γνώμη μου τη Συνθήκη στην οποία ένα άρθρο εφιστά την προσοχή στη συνεργασία με το Συμβούλιο: ε, αυτό νομίζω ότι είναι αρκετό. Θα ήθελα λοιπόν να το επισημάνω χωρίς να ψάχνουμε ψύλλους στ' άχυρα σε ένα πρωτόκολλο το οποίο, ειλικρινά, θεωρώ λίγο απαρχαιωμένο.

<SPEAKER ID=99 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Παρασκευή στις 12 το μεσημέρι.
<P>
(Η συνεδρίαση λήγει στις 20.15)

