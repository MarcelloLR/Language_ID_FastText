<CHAPTER ID=0>

<SPEAKER ID=1 LANGUAGE="EN" NAME="Donnelly, Brendan">
Κυρία Πρόεδρε, επί διαδικαστικού σχετικά με το άρθρο 136 του Κανονισμού για τις προσωρινές εξεταστικές επιτροπές: χθες το απόγευμα δύο συνάδελφοι και εγώ επιχειρήσαμε να εισέλθουμε στην αίθουσα της εξεταστικής επιτροπής για τη ΣΕΒ. Ευγενικά μεν αλλά σταθερά μας το αρνήθηκαν. Τονίζω ότι το μόνο που θέλαμε ήταν να εισέλθουμε στην αίθουσα: δεν θέλαμε να συμμετάσχουμε ούτε να λάβουμε μέρος στην ψηφοφορία. Εξετάζοντας τον Κανονισμό, δεν είναι αρκετά σαφές εάν η επιτροπή έχει το δικαίωμα να αποκλείει άλλα Μέλη, σε αντίθεση με το ευρύ κοινό, από τις συζητήσεις της.
<P>
Θα ήθελα να σας ενημερώσω, κ. Πρόεδρε, ότι θα σας απευθύνω γραπτό αίτημα όπως η Επιτροπή Κανονισμού, Ελέγχου της Εντολής και Ασυλιών προβεί σε ερμηνεία σχετικά με το ανωτέρω θέμα. Μέχρι τη διευκρίνιση αυτή, θα ήθελα να απευθύνω πολιτική έκκληση στους συναδέλφους της εξεταστικής επιτροπής να επιτρέπουν τη συμμετοχή συναδέλφων, με την έννοια της απλής παρακολούθησης των εργασιών, σ' αυτό που προφανώς αποτελεί ένα πολύ ενδιαφέρον και λεπτό πολιτικό και γεωργικό πρόβλημα.

<SPEAKER ID=2 NAME="Πρόεδρος">
Έλαβα γνώση αυτού και περιμένουμε την επιστολή σας.

<SPEAKER ID=3 LANGUAGE="NL" NAME="Plooij-Van Gorsel">
Κυρία Πρόεδρε, σήμερα διαπίστωσα με απογοήτευση ότι ο μοναδικός ολλανδικός τηλεοπτικός σταθμός, του οποίου η λήψη ήταν δυνατή εδώ στο Στρασβούργο, αφαιρέθηκε από το δίκτυο. Και αυτό σήμερα που είναι στην Ολλανδία η Prinsjesdag, δηλαδή η ημέρα έναρξης των Staten Generaal, και η βασίλισσα θα αναγνώσει το λόγο του θρόνου, δεν θα μπορέσουμε να τον ακούσουμε. Θα ήθελα να σας ζητήσω, κυρία Πρόεδρε, να ρωτήσετε τη δήμαρχο του Στρασβούργου εάν θα μπορούσε να φροντίσει ώστε να έχουμε και πάλι έναν ολλανδικό τηλεοπτικό σταθμό εδώ στο Κοινοβούλιο, για την ενημέρωσή μας.

<SPEAKER ID=4 NAME="Πρόεδρος">
Λαμβάνουμε γνώση αυτού.

<CHAPTER ID=1>
Aπόφαση κατεπείγοντος
<SPEAKER ID=5 NAME="Jacob">
Κυρία Πρόεδρε, σχετικά με αυτήν την πρώτη αίτηση κατεπείγοντος που αντιστοιχεί στον κανονισμό αρ. 805/68, η Επιτροπή Γεωργίας και Ανάπτυξης της Υπαίθρου εξέδωσε θετική γνωμοδότηση και η έκθεση θα είναι έτοιμη αύριο.

<SPEAKER ID=6 LANGUAGE="EN" NAME="Wynn">
Κυρία Πρόεδρε, επί διαδικαστικού. Δεν μπορείτε να ξεχωρίσετε και να απομονώσετε το ένα αίτημα μόνο για επείγουσα συζήτηση - θα πρέπει να λάβετε υπόψη και τα τρία μαζί. Ομιλώ από της πλευράς του προϋπολογισμού. Με οποιονδήποτε τρόπο κι' αν το κάνετε δεν έχει σημασία αλλά εάν ψηφίσουμε «ναι» στο πρώτο θα πρέπει να ψηφίσουμε ομοίως και για τα δύο άλλα. Το Κοινοβούλιο θα γελοιοποιηθεί εάν ψηφίσει «ναι» στο πρώτο και «όχι» στα άλλα δύο.

<SPEAKER ID=7 NAME="Funk">
Kυρία Πρόεδρε, πρόκειται για τρεις αυτοτελείς εκθέσεις. Θα ήθελα να παρακαλέσω τους βουλευτές να πάρουν στα χέρια τους αυτά που μας κατέθεσαν. Θα δουν τότε πως έχουμε να κάνουμε με τρεις εκθέσεις, με τρεις διαφορετικούς αριθμούς, που εκπονήθηκαν σε διαφορετικές χρονικές στιγμές. H Eπιτροπή Γεωργίας και Aνάπτυξης της Yπαίθρου, τάχθηκε, χθες βράδυ, με μεγάλη πλειοψηφία υπέρ της εφαρμογής της διαδικασίας του κατεπείγοντος, στην πρόταση για την κοινή οργάνωση της αγοράς στον τομέα του βοδινού κρέατος.
<P>
Mε την ίδια πλειοψηφία απέρριψε μια τροποποίηση του καθεστώτος στήριξης των παραγωγών ορισμένων αροτραίων καλλιεργειών, επειδή γι' αυτήν δεν υπάρχει κανένας λόγος εφαρμογής της διαδικασίας του κατεπείγοντος. Tα χρήματα γι' αυτήν, θα χρειασθούν μόλις το 1998. Aυτό μας το επιβεβαίωσε ο παρευρισκόμενος εκπρόσωπος της Eπιτροπής.
<P>
Tέλος, η Eπιτροπή Γεωργίας και Aνάπτυξης της Yπαίθρου απέρριψε, με μεγάλη πλειοψηφία, την αίτηση κατεπείγοντος, όσον αφορά τη βελτίωση της αποτελεσματικότητας των γεωργικών διαρθρώσεων.
<P>
Eπαναλαμβάνω: Kατεπείγον για το βοδινό κρέας, όχι κατεπείγον για τις άλλες δύο εκθέσεις. Aυτό αποφάσισε κατηγορηματικά η αρμόδια επιτροπή.

<SPEAKER ID=8 NAME="Πρόεδρος">
H σύσταση της αρμόδιας επιτροπής, προβλέπει να κάνουμε τρεις χωριστές ψηφοφορίες. Προχωρώ τώρα και πάλι στην ψηφοφορία, για τη σύσταση της Eπιτροπής Γεωργίας και Aνάπτυξης της Yπαίθρου να ψηφίσουμε χωριστά για τις αιτήσεις.
<P>
(Tο Σώμα εγκρίνει την πρόταση)

<SPEAKER ID=9 NAME="Πρόεδρος">
Eπαναλαμβάνουμε τώρα την ψηφοφορία για τον κανονισμό, σχετικά με την κοινή οργάνωση της αγοράς στον τομέα του βοείου κρέατος.
<P>
(Tο Σώμα εγκρίνει το κατεπείγον)

<SPEAKER ID=10 LANGUAGE="DE" NAME="Graefe zu Baringdorf">
Kυρία Πρόεδρε, σύμφωνα με την πρόταση του εισηγητή, προχωρήσατε στην ψηφοφορία για το πρώτο θέμα. Aυτό εγκρίθηκε. Tώρα θα έπρεπε, σύμφωνα με τη σύσταση, να προχωρήσετε επίσης στην ψηφοφορία και για τα δύο άλλα θέματα. Aυτά θέλουμε να τα απορρίψουμε, ώστε να γίνει σαφές στην Eπιτροπή πως δεν βλέπουμε καμιά σχέση ανάμεσα στο βοδινό κρέας, στο καθεστώς στήριξης και στη γενική εξέλιξη της αγροτικής μεταρρύθμισης.

<SPEAKER ID=11 LANGUAGE="FR" NAME="Rocard">
Κυρία Πρόεδρε, πιστεύω ότι ο κανονισμός μάς αναγκάζει να εξισορροπήσουμε τους λογαριασμούς μας. Ας επιτρέψουμε σ' έναν παλαιό υπουργό γεωργίας να ζητήσει απ' αυτό το Κοινοβούλιο να μην γελοιποείται.
<P>
Ο κανονισμός για το βοδινό κρέας αναφέρει έξοδα και εμείς στις δύο άλλες αποφάσεις πρόκειται να ασχοληθούμε με έσοδα. Δεν μπορούμε να ψηφίσουμε τα μεν χωρίς τα δε έστω και αν δώσουμε ξανά μια εντύπωση ανευθυνότητας, και λυπάμαι που η Επιτροπή Γεωργίας και Ανάπτυξης της Υπαίθρου έδωσε αυτήν την εντύπωση εδώ. Είναι κατά κάποιο τρόπο τραγική αυτή η στάση. Εκλιπαρώ αυτό το Κοινοβούλιο να επιδείξει τη λογική και την υπευθυνότητα που πρέπει να αντικατοπτρίζονται στους κανονισμούς μας.

<SPEAKER ID=12 LANGUAGE="FR" NAME="Jacob">
Κυρία Πρόεδρε, αυτό το οποίο θα ήθελα απλώς να υπενθυμίσω είναι ότι, λαμβάνοντας υπόψη την ευρύτητα του θέματος, θεωρούμε σημαντική τη διεξαγωγή μιας ειρηνικής συζήτησης πέρα από τη διαδικασία κατεπείγοντος, έτσι ώστε να μπορέσουμε να μιλήσουμε και να εργασθούμε σοβαρά με την Επιτροπή Προϋπολογισμών αντί να περικόψουμε, όπως πρότιενε ο κ. Rocard, μέσα σε λίγες ώρες από έναν προϋπολογισμό ενός δισ. ECU.
<P>
Προτείνουμε λοιπόν να ενεργήσουμε με σοβαρότητα και να ακολουθήσουμε την κανονική διαδικασία. Κατά συνέπεια αρνούμαστε την αίτηση κατεπείγοντος.
<P>
Πρόταση κανονισμού του Συμβουλίου (COM(96)0422 - C4-0448/96-96/0212(CNS)), που τροποποιεί τον κανονισμό (EOK) αριθ. 1765/92, για τη θέσπιση καθεστώτος στήριξης των παραγωγών ορισμένων αροτραίων καλλιεργειών και την κατάργηση του κανονισμού (EOK) αριθ. 1872/94
<P>
(Tο Σώμα απορρίπτει το κατεπείγον)

<CHAPTER ID=2>
Kοινωνία των πληροφοριών - Πνευματική ιδιοκτησία και
συγγενικά δικαιώματα
<SPEAKER ID=13 NAME="Πρόεδρος">
H ημερήσια διάταξη προβλέπει την κοινή συζήτηση των ακολούθων εκθέσεων:
<P>
A4-0244/96 του κ. Herman, εξ ονόματος της Eπιτροπής Oικονομικής, Nομισματικής και Bιομηχανικής Πολιτικής, σχετικά με την έκθεση «H Eυρώπη και η παγκόσμια κοινωνία των πληροφοριών - Συστάσεις προς το Eυρωπαϊκό Συμβούλιο», και - την ανακοίνωση της Eπιτροπής των EK: »H Eυρώπη και η κοινωνία των πληροφοριών: H συνέχιση της πορείας - Πρόγραμμα δράσης» (COM(94)0347 - C4-0093/94) Συντάκτες γνωμοδότησης (Διαδικασία «Gomes»): - o κ. Barzanti, εξ ονόματος της Eπιτροπής Nομικών Θεμάτων και Δικαιωμάτων των Πολιτών - ο κ. van Velzen, εξ ονόματος της Eπιτροπής Kοινωνικών Θεμάτων και Aπασχόλησης - ο κ. Kuhne, εξ ονόματος Eπιτροπής Πολιτισμού, Nεότητας, Παιδείας και Mέσων Eνημέρωσης - η κ. Plooij-van Gorsel, εξ ονόματος της Eπιτροπής Έρευνας, Tεχνολογικής Aνάπτυξης και Eνέργειας;-A4-00255/96 του κ. Barzanti, εξ ονόματος της Eπιτροπής Nομικών Θεμάτων και Δικαιωμάτων των Πολιτών, σχετικά με την Πράσινη Bίβλο της Eπιτροπής, για τα δικαιώματα πνευματικής ιδιοκτησίας και τα συγγενικά δικαιώματα, στην κοινωνία των πληροφοριών (COM(95)0382 - C4-0354/95)-A4-00215/96 του κ. Medina Ortega, εξ ονόματος της Eπιτροπής Nομικών Θεμάτων και Δικαιωμάτων των Πολιτών, επί των προτάσεων αποφάσεων του Συμβουλίου, όσον αφορά την υπογραφή και την έγκριση, εξ ονόματος της Eυρωπαϊκής Kοινότητας, της Eυρωπαϊκής Σύμβασης σχετικά με ορισμένα ζητήματα πνευματικής ιδιοκτησίας και συγγενικών δικαιωμάτων, στα πλαίσια των διασυνοριακών ραδιοτηλεοπτικών μεταδόσεων, μέσω δορυφόρου (COM(96)0006 - C4-0212/96-96/0017(CNS)).
<SPEAKER ID=14 NAME="Herman">
Kυρία Πρόεδρε, κυρίες και κύριοι, αγαπητοί συνάδελφοι, η έκθεση που έχω την τιμή να σας παρουσιάσω υφίσταται τους περιορισμούς της διαδικασίας «Gomes» Με άλλα λόγια, εντάσσουμε, μέσα σε μια και μόνη έκθεση, πέντε ή έξι εκθέσεις που προέρχονται από διαφορετικές εμπλεκόμενες επιτροπές. Η τελική έκθεση δεν είναι δυστυχώς στο μέτρο των προσδοκιών και των ελπίδων μας. Μπορούμε ν' αναρωτηθούμε γιατί;
<P>
Παρότι εκτιμάμε τις συνεισφορές - προφανώς θετικές που απορρέουν από καθεμιά απ' αυτές τις επιτροπές πρέπει να έχουμε συναίσθηση ότι εξ αιτίας της ευρύτητας του θέματος - η κοινωνία των πληροφοριών καλύπτει πολλούς τομείς - η τελική έκθεση δεν μπορούσε παρά να είναι μακροσκελής. Περιλαμβάνει έτσι 120 παραγράφους, περίπου, γεγονός που δίνει αναπόφευκτα την αίσθηση ότι το έγγραφο στερείται μαχητικότητας και ριζοσπαστικότητας. Ελπίζαμε, επιθυμούσαμε να μπορέσουμε με λίγα λόγια, να πούμε ποιά είναι η ουσία στην Κοινότητα, αλλά αυτό δεν κατέστη δυνατό. Αναλάβαμε λοιπόν πολλές προσδοκίες, προβάλλαμε μια πληθώρα συμβουλών, φόβων, ανησυχιών, με τελικό αποτέλεσμα, το έγγραφο να μην θεωρείται αριστούργημα σαφήνειας, ούτε και να έχει μια σημαντική επίδραση. Λυπάμαι γι' αυτό και φοβούμαι ότι χρειάζεται να τροποποιήσουμε τις διαδικασίες μας απ' αυτήν την άποψη. Εάν το Κοινοβούλιο θέλει, σ' αυτόν τον τομέα, να έχει κάτι να πει, πρέπει να δεχθεί να προσφύγει σε άλλες διαδικασίες και όχι στην διαδικασία «Gomes». Επιπλέον, θα δούμε τι θα προσφέρουν οι τροπολογίες που πρόκειται βα ψηφίσουμε και οι οποίες ίσως και να μην συμβάλουν στην αποσφήνιση του μηνύματος.
<P>
Πέραν τούτου, πρέπει να παρατηρήσουμε ότι, ψάχνοντας καλά και διαβάζοντας όλες τις παραγράφους, για αυτούς που θα έχουν το κουράγιο να φτάσουν ως το τέλος, η ουσία βρίσκεται. Αλλά αυτή η ουσία είναι διασκορπισμένη μέσα σ' ένα συνονθύλευμα σκέψεων, που άλλες έχουν γενική εμβέλεια και άλλες πολύ συγκεκριμένη, πράγμα που δεν αφήνει χώρο στις τελευταίες μέσα σ' ένα γενικό μήνυμα.
<P>
Έτσι, για παράδειγμα, μέσα σε μια παράγραφο, υιοθετούνται φορολογικές διατάξεις, δηλαδή ένας φόρος ο οποίος έχει μετρηθεί, υπολογιστεί έως και αριθμοθετηθεί. Προφανώς, ένα τέτοιο μέτρο δεν ανήκει σ' αυτό το είδος έκθεσης. Όταν μιλάμε για την κοινωνία των πληροφοριών, στην κατάσταση που μας παρουσιάζεται σήμερα, μιλάμε για τις βασικές αρχές, δεν υπεισερχόμαστε σε λεπτομέρειες τόσο ακριβείς όπως ένας φόρος, για τον οποίο εξάλλου, αμελούμε να πούμε πώς ακριβώς θα τεθεί σε εφαρμογή. Αυτό σας λέει, κατά συνέπεια, ότι η γενική έκθεση θα στερείται ορθότητας.
<P>
Έπειτα απ' αυτό, θα ήθελα να υπενθυμίσω τα βασικά στοιχεία της έκθεσης. Κατ' αρχήν η πληροφορία δεν είναι ένα εμπόρευμα όπως τα άλλα. Έχει επίδραση σε όλες τις πλευρές της ζωής στην κοινωνία, και ιδιαίτερα της σύγχρονης κοινωνίας. Η Ευρώπη βρίσκεται ενώπιον μιας σημαντικής πρόκλησης για την οποία δεν είναι καλά προετοιμασμένη. Πρέπει να διπλασιάσουμε τις προσπάθειες εάν δεν θέλουμε να βρεθούμε στην άκρη του δρόμου καθώς, κάθε μέρα, όλα αλλάζουν. Περισσότερο παρά ποτέ, είναι σημαντικό να υπολογίσουμε το μέγεθος του προβλήματος, απέναντι στις συμμαχίες μεταξύ των πολυεθνικών και στο γεγονός ότι τα κράτη, σήμερα, βρίσκονται πάρα πολύ πίσω σ' αυτόν τον τομέα. Το φαινόμενο που θα αναπτυχθεί ταχύτατα είναι κάτι το οποίο δεν έχουμε ακόμα εκτιμήσει παντού. Μου έκανε εντύπωση το γεγονός ότι η προσοχή δίδεται κατ' αρχήν και πάνω απ' όλα, στους φόβους και τις ανησυχίες. Βέβαια, αυτά τα αισθήματα είναι πραγματικά, δεν πρέπει να τα παραμελούμε, αλλά αντίθετα να έχουμε πλήρη επίγνωση. Αλλά δεν πρέπει κυρίως να παραμελούμε το ουσιώδες, που είναι να παραμείνουμε μέσα στον αγώνα, εάν θέλουμε να προφυλαχτούμε απ' όλες τις ανησυχίες, απ'όλους τους κινδύνους που μας απειλούν. Πράγματι, οι κίνδυνοι είναι πραγματικοί, οι απειλές συγκέντρωσης είναι πραγματικές, η ελευθερία έκφρασης πλήττεται, η ανισότητα βαθαίνει μέσα στην κοινωνία, ο αποκλεισμός αυξάνεται. Όλα αυτά είναι αληθινά. Αλλά όλα αυτά θα συνεχιστούν αναπόφευκτα εάν δεν κάνουμε κάτι αμέσως. Και το θέμα είναι ότι δεν κάνουμε κάτι σημαντικό.
<P>
Πρέπει να τονίσουμε ότι τα περισσότερα κράτη μέλη εξακολουθούν να διεξάγουν μάχες του προηγούμενου πολέμου, όπως κατά κάποιο τρόπο το 1940, στηριζόμασταν στην γραμμή Maginot για να σταματήσουμε τα τάνκς. Να λοιπόν τι συμβαίνει τώρα, με τις αντιλήψεις μας σχετικά με τις δημόσιες υπηρεσίες και τα κρατικά μονοπώλια. Συζητάμε ακατάπαυστα σχετικά με το περιεχόμενο της καθολικής υπηρεσίας, και στο μεταξύ ο κόσμος καλύπτεται από δίκτυα, χρήστες τροφοδοτούν αυτά τα δίκτυα, εταιρείες δημιουργούνται, καινούργιες υπηρεσίες προσφέρονται σε όλον τον κόσμο, και εμείς είμαστε αποκλεισμένοι απ' αυτά, ή μάλλον είμαστε όλο και λιγότερο παρόντες.
<P>
Αυτό είναι το μήνυμα που θα ήθελα να περάσω. Θα ευχόμουν το Κοινοβούλιο να αλλάξει τη στάση του, να μην αναζητήσει, σε καθεμιά από τις 120 παραγράφους, όλους τους πιθανούς και απίθανους κινδύνους, όλα όσα θα έπρεπε να κάνει, και να μην προσθέσει μια λίστα μέτρων που θα ήταν αδύνατον να τεθούν για όλα τα μέτρα μαζί και κυρίως μέσα σε σύντομο χρονικό διάστημα.
<P>
Θα ολοκληρώσω λοιπόν το μήνυμά μου λέγοντας ότι είναι πλέον καιρός να αλλάξουμε στάση και να πάμε στην ουσία.

<SPEAKER ID=15 NAME="Barzanti">
Κύριε Πρόεδρε, η προοπτική της κοινωνίας της σφαιρικής πληροφόρησης είναι τόσο γοητευτική, βρισκόμαστε μόνο στην αρχή μιας καταπληκτικής περιπέτειας, όσο και ανησυχητική. Δεν θα επαναλάβω λίγο ή πολύ καταστροφικές αναλύσεις που αφθονούν κάθε ημέρα. Αποτελεί καθήκον εμάς των πολιτικών, θα ήθελα να το πω και στο συνάδελφο, κ. Herman, εμάς των κοινοβουλευτικών, να εντοπίζουμε τις δράσεις που πρέπει να αναλάβουμε και να τις προωθούμε εδώ και τώρα.
<P>
Ξεκινώντας από μία επίγνωση, που όπως πιστεύω είναι κοινή, ότι δηλαδή έχουμε καθυστερήσει, έχουμε σε μεγάλο βαθμό καθυστερήσει. Οι τεχνολογίες προοδεύουν και διαταράσσουν κάθε ημέρα ένα τοπίο που δύσκολα μπορεί να αναλυθεί, η φιλελευθεροποίηση προχωρεί, πολύ συχνά με τρόπο άγριο και χωρίς κανόνες, η πολιτική κινδυνεύει να μείνει στο περιθώριο απλός θεατής. Οι αναγκαίες ρυθμίσεις για μία υγιή ανάπτυξη που να αντιστέκεται σε ανισορροπίες και ανισότητες είναι ανίσχυρες ή καθυστερεί η αποσαφήνιση και η εφαρμογή τους.
<P>
Εμπρός, παραδείγματος χάρη, σε δίκτυα που διειδύουν παντού όπως το Internet , εμπρός στην αποδυνάμωση, στην εεξαφάνιση, με τη μεγάλη χρήση των πολυμέσων, των στεθερών ορίων μεταξύ του προσωπικού υπολογιστή, της τηλεόρασης, της πολύ ή λιγότερο παραδοσιακής μετάδοσης, τη τηλεφωνίας, της δορυφορικής μετάδοσης, εμπρός στην όλο και πιο έντονη σύγχυση μεταξύ ιδιωτικού και δημοσίου, μεταξύ προσωπικού και συλλογικού που συνεπάγεται όλη αυτή η κατάσταση, η διακυβέρνηση της πληροφορίας θα πρέπει να επιτελέσει με μεγάλο θαρραλέο άλμα, του οποίου όμως δεν διαφαίνονται τα σημάδια, με τρόπο τουλάχιστον που θα εκτιμούασαμε.
<P>
Και όμως, το κεφάλαιο για τα πνευματικά διακιώματα καθώς και τα συναφή δικαιώματα για τα οποία, εξ ονόματος της Επιτροπής Νομικών Θεμάτων, παρουσιάζω σήμερα μία έκθεση που έχω επεξεργασθεί δια μακρών, μπορεί να φανεί περιορισμένο αλλά στην πραγματικότητα δεν είναι. Η γενικώς αποδεκτή δυναμική της σφαιρικής πληροφόρησης κινδυνεύει να δημιουργήσει έναν μηχανισμό χοάνη που θεωρεί κάθε μήνυμα σαν εμπόρευμα ή σαν ένα κείμενο που χρησιμοποιείται για σκοπούς καθαρά οικονομικούς, του οποίου δεν είναι υποχρεωτικό να σεβόμαστε τα γλωσσικά, δημιουργικά και καλλιτεχνικά χαρακτηριστικά.
<P>
Γι αυτό το λόγο υπογραμμίζω, εξ ονόματος της Επιτροπής Νομικών Θεμάτων, μεταξύ άλλων, ορισμένα σημεία, στα οποία θα ήθελα να επιστήσω την προσοχή σας: πρώτο, εάν υφίσταται η προστασία του έργου ενός δημιουργού και όσων έχουν δικαιώματα σε αυτό, η προστασία αυτή θα πρέπει να εξασφαλίζεται ανεξάρτητα από τις μεθόδους διάδοσης του ιδίου αυτού έργου. Ένα κινηματογραφικό έργο είναι ένα κινηματογραφικό έργο, μία μουσική εκτέλεση είναι μία μουσική εκτέλεση για την οποία ισχύουν πνευματικά δικαιώματα και απαιτεί μία ορισμένη διαχείριση. Δεν μπορούμε συνεπώς να μένουμε δεμένοι σε κατηγορίες και μέσα του παρελθόντος.
<P>
Δεύτερο, είναι αναγκαία η εξασφάλιση της ισότιμης πρόσβασης -αυτό αναφέρει το κείμενό μας του σχεδίου ψηφίσματος- των πολιτών, στα έργα και στις υπηρεσίες που θεωρούνται κοινού ενδιαφέροντος. Τρίτο σημείο, ποιο θα είναι το εφαρμοστέο δίκαιο για να ρυθμισθεί ένας τόσο πολυσύνθετος τομέας. Απαντώντας στην Πράσινη Βίβλο της Επιτροπής που έθετε αυτό το ερώτημα, εμείς πιστεύουμε, και πρόκειται για ένα αποφασιστικό σημείο, ότι το εφαρμοστέο δίκαιο για την εξασφάλιση της προστασίας δεν μπορεί να είναι μόνο εκείνο της χώρας παραγωγής: η λύση που, παραδείγματος χάρη, δώσαμε στην περίπτωση της οδηγίας για την καλωδιακή και δορυφορική αναμετάδοση, διότι σε μία σφαιρική προοπτική αυτό το κριτήριο είναι ανεπαρκές, χωλαίνει.
<P>
Χρειάζεται εξάλλου να λάβουμε υπόψη -η παράγραφος 14 έχει διατυπωθεί με τρόπο ισόρροπο, και εμείς δεν θέλουμε να υιοθετήσουμε βεβιασμένες και απλοϊκές διατυπώσεις- χρειάζεται, επαναλαμβάνω, να λάβουμε υπόψη ότι και το δίκαιο της χώρας προορισμού έχει ιδιαίτερη σημασία ώστε να μην αποδυναμωθεί η προστασία των έργων και να αποφευχθούν οι χωρίς όρια ελιγμοί αποξένωσης του έργου από τον τόπο παραγωγής και διάδοσης.
<P>
Τέταρτο σημείο, το ηθικό δικαίωμα του δημιουργού είναι, κατά τη γνώμη μας, ένας από τους κύριους δρόμους, ένα από τα βασικά στοιχεία του δρόμου που οδηγούν στο ευρωπαϊκό πρότυπο προστασίας των έργων και των μηνυμάτων, διότι θεσμοποιεί ένα δεσμό μεταξύ δημιουργού και έργου που ανανεώνεται κάθε φορά που το έργο τίθεται στη διάθεση του κοινού και που δίδει στο έργο τον χαρακτήρα όχι ενός πράγματος ή ενός αντικειμένου, αλλά μιας συνεχούς δημιουργίας.
<P>
Τέλος, έχουμε πλήρη επίγνωση -και πρόκειται για το πέμπτο σημείο- ότι για να επιλυθούν τα προβλήματα που μόλις υπενθύμισα, περισσότερο από μία προσεκτική και ακριβή νομική ρύθμιση, αναγκαία βεβαίως, περισσότερο από τη συνεπή εφαρμογή διεθνών συμβάσεων -έχω στο νου μου τη Σύμβαση της Βέρνης, το άρθρο 6α αυτής της σύμβασης, την ανάγκη προσαρμογής σε αυτήν όλων των χωρών- θα πρέπει η Ευρώπη να ενεργεί με ενιαία φωνή, με ενιαία βούληση σε διεθνές επίπεδο, κυρίως έναντι των Ηνωμένων Πολιτειών -αλλά όχι μόνο- για να πετυχαίνει την εφαρμογή αυτών των συμβάσεων ενώ συγχρόνως θα πρέπει να λειτουργήσουν ηλεκτρονικά συστήματα ταύτισης των έργων, χωρίς τα οποία δεν είναι δυνατή η προστασία τους. Τα ηλεκτρονικά συστήματα, που έχουν δοκιμασθεί ευρέως, ψηφιακής κωδικοποίησης των έργων καθιστούν δυνατή και θα καθιστούν στο μέλλον ακόμη περισσότερο δυνατή την προστασία υψηλού επιπέδου στα πλαίσια της καταπολέμησης της ηλεκτρονικής πειρατίας. Εμείς θέλουμε τη σύναψη μιας διεθνούς σύμβασης, μια διεθνή συμφωνία για την καταπολέμηση του παράνομου εμπορίου των πειρατικών αντιγράφων, απαραίτητη σήμερα περισσότερο από κάθε άλλη φορά.
<P>
Επιτρέψτε μου να προσθέσω με συντομία -διότι διαφορετικά θα παρέλειπα να παρουσιάσω τη γνωμοδότηση της Επιτροπής Νομικών Θεμάτων, ακριβέστερα σχετικά με τις τροπολογίες που έχει καταθέσει- ότι όσον αφορά την έκθεση Herman, εκφράζουμε την απογοήτευσή μας διότι δεν κατόρθωσε να συμφωνήσει με την πρόταση οδηγίας του επιτρόπου Monti, η οποία επεδίωκε να προστατεύσει τον πλουραλισμό των μέσων ενημέρωσης στην ενιαία αγορά. Η εν λόγω πρόταση οδηγίας αποτελεί και αυτή ένα αποφασιστικής σημασίας κεφάλαιο για τον καθορισμό σαφών ρυθμίσεων κατά τη διαμόρφωση της κοινωνίας της πληροφόρησης. Χωρίς μία ευρωπαϊκή παρέμβαση που να αποτρέπει τις παράνομες και τεράστιες συγκεντρώσεις εξουσίας, δεν θα κατορθώσουμε να οικοδομήσουμε μία κοινωνία πληροφοριών στην οποία τα δικαιώματα της ιθαγένειας, η έννοια του ανήκειν, το διαδεδομένο αίτημα για γνώση και παιδεία θα βρίσκουν αποτελεσματικές, κατηγορηματικές και πραγματιστικές απαντήσεις και δεν θα θυσιάζονται στο βωμό μιας τελείως επιφανειακής ανάπτυξης, ποσοτικής και εφήμερης, σε τελευταία ανάλυσης κενής περιεχομένου και χωρίς καμία προοπτική.

<SPEAKER ID=16 NAME="Medina Ortega">
Κυρία Πρόεδρε, σε αντίθεση με τις προηγούμενες εκθέσεις, όπου έχουμε μια διαδικασία κατάρτισης του Δικαίου, στην παρούσα έκθεση που μου ανατέθηκε να παρουσιάσω σήμερα, θα έλεγα ότι βρισκόμαστε σε έδαφος αρκετά στέρεο, εφόσον υπάρχει ήδη ένα επεξεργασμένο κοινοτικό Δίκαιο. Αναφέρομαι στην Οδηγία 92/100 του Συμβουλίου σχετικά με τα συγγενικά δικαιώματα και την Οδηγία 93/83 σχετικά με τα δικαιώματα πνευματικής ιδιοκτησίας σε θέματα καλωδιακής τηλεόρασης και τηλεόρασης μέσω δορυφόρων.
<P>
Μου ανατέθηκε, στο παρόν Κοινοβούλιο, να είμαι εισηγητής της έκθεσης που σχετίζεται με την οδηγία για τα δικαιώματα της καλωδιακής τηλεόρασης και των τηλεοπτικών μεταδόσεων μέσω δορυφόρου, και στις συζητήσεις στην Επιτροπή Νομικών Θεμάτων και Δικαιωμάτων των Πολιτών είχαμε την ευκαιρία να αντιπαραθέσουμε τις απόψεις μας με την Επιτροπή σχετικά με την κατάλληλη διαδικασία για την έγκρισή της.
<P>
Καθώς στις προηγούμενες οδηγίες δεν ασκείται μία αποκλειστική αρμοδιότητα της Ευρωπαϊκής Ένωσης όσον αφορά τα δικαιώματα αυτά, φαίνεται πως έχουμε να κάνουμε με τη διαδικασία συμφωνιών μικτού χαρακτήρα. Από την ευρωπαϊκή συμφωνία που αφορά μεταφορές μέσω οδικού δικτύου, από την απόφαση δηλαδή του Δικαστηρίου των Ευρωπαϊκών Κοινοτήτων στην υπόθεση AETR, έχουμε την αίσθηση ότι θα πρέπει να υπάρξει μια ειδική διαδικασία γι'αυτές τις συμφωνίες μικτού χαρακτήρα. Οφείλουμε να αναγνωρίσουμε ότι η Επιτροπή ενήργησε με τρόπο αρκετά λογικό και η διαδικασία που μας πρότεινε κρίθηκε αποδεκτή από την Επιτροπή Νομικών Θεμάτων και Δικαιωμάτων των Πολιτών, και πιστεύω πως και το Κοινοβούλιο θα έχει την ίδια γνώμη.
<P>
Κατ'αρχάς υπάρχει μια πρόταση απόφασης του Συμβουλίου για υπογραφή και έγκριση εξ ονόματος της Ευρωπαϊκής Ένωσης και στη συνέχεια, με την επιφύλαξη της εν λόγω έγκρισης, η προηγούμενη γνωμοδότηση του Ευρωπαϊκού Κοινοβουλίου πριν την κύρωση. Νομίζω πως είναι μια σωστή διαδικασία κι επιπλέον, στην προκειμένη περίπτωση, δεν υπάρχει καμία δυσκολία, αφού όχι μόνο η Ευρωπαϊκή Σύμβαση σχετικά με την προστασία των πνευματικών δικαιωμάτων συμφωνεί με το κοινοτικό Δίκαιο, αλλά και επιπλέον υπάρχει μια ιδιαίτερη επιφύλαξη στο ένατο άρθρο δυνάμει του οποίου τα μέρη που είναι μέλη της Ευρωπαϊκής Κοινότητας εφαρμόζουν μεταξύ τους τους ειδικούς κανόνες συμφωνίας που έχουν συνάψει. Με άλλα λόγια, δεν πρόκειται για σύμβαση που επιφέρει τροποποίηση στο κοινοτικό Δίκαιο. Εδραιώνει το κοινοτικό Δίκαιο και πράγματι το Συμβούλιο της Ευρώπης κατά την κατάρτιση της σύμβασης έλαβε υπόψη όσα είχε επιτύχει η Κοινότητα στον τομέα των έργων.
<P>
Από νομικής σκοπιάς, πιστεύω πως είναι θετική η εδραίωση στην Ευρωπαϊκή Σύμβαση του Συμβουλίου της Ευρώπης όσων είχε θεσπίσει η Κοινότητα. Αναφέρομαι σε ορισμένα νομικά στοιχεία - για παράδειγμα, ο κ. Barzanti αναφέρθηκε στην αρχή της αρμοδιότητας της νομοθεσίας του κράτους που κάνει τη μετάδοση - και φαίνεται πως σε ό, τι αφορά την κοινωνία της πληροφόρησης, λαμβάνοντας υπόψη τις προόδους της ψηφιακής τηλεπικοινωνίας όπου υπάρχει από τη μια ένα είδος συσχετισμού ανάμεσα στην προσφορά και τη ζήτηση, ένα είδος συμβολαίου ανάμεσα σε αυτόν που εκπέμπει και σε αυτόν που λαμβάνει, μπορεί να ληφθεί υπόψη το δίκαιο του τόπου υποδοχής. Σε θέματα αναμετάδοσης μέσω δορυφόρου ή μέσω καλωδιακής, η αρχή θα πρέπει να είναι εκείνη της ενιαίας δράσης, της εκτίμησης ότι μοναδικό εφαρμοστέο δίκαιο είναι εκείνο του τόπου μετάδοσης, ξέχωρα από τα προβλήματα που ίσως εμφανιστούν από άποψη μη εντοπισμού. Όμως πιστεύω πως η σωστή αντιμετώπιση του μη εντοπισμού δεν γίνεται μέσω της πνευματικής ιδιοκτησίας, αλλά μέσω ενός άλλου είδους μέτρων φορολογικής ενοποίησης, για παράδειγμα, που θα εμποδίσουν τον οποιονδήποτε να προσπαθήσει να βρει προστασία στη νομοθεσία μιας συγκεκριμένης χώρας αν από άποψη πνευματικής ιδιοκτησίας συνεχίσουμε την εναρμόνιση όλου του δικαίου της πνευματικής ιδιοκτησίας.
<P>
Ένα άλλο στοιχείο αυτής της σύμβασης είναι η αναγνώριση της Σύμβασης της Βέρνης - όπως επεσήμανε ο κ. Barzanti, η Σύμβαση της Βέρνης, είναι ο θεμελιώδης λίθος ολόκληρου του τομέα - και της Σύμβασης της Ρώμης του 1961 σχετικά με την προστασία καλλιτεχνών ερμηνευτών ή εκτελεστών, παραγωγών ραδιοφωνικών εκπομπών και οργανισμών ραδιοφωνικής μετάδοσης.
<P>
Πιστεύω κυρία Πρόεδρε, ότι το Ευρωπαϊκό Κοινοβούλιο πρέπει να εγκρίνει τη σύμβαση, με σκοπό τη γρήγορη κύρωσή της. Και θα ήθελα να υπογραμμίσω στην προκειμένη περίπτωση, όπως και σε άλλες αρκετά συχνές τελευταία, την καλή θέληση και το πνεύμα συνεργασίας της Επιτροπής με το Ευρωπαϊκό Κοινοβούλιο σε θέματα έντονου νομικού χαρακτήρα, στα οποία είναι πάντα καλό τα κοινοτικά όργανα να ενεργούν από κοινού.

<SPEAKER ID=17 NAME="Van Velzen, Wim">
Θα ήθελα να αντιδράσω όσον αφορά την ομιλία του κ. Herman, o οποίος κατά τη διάρκεια όλης της συζήτησης επαναλαμβάνει επίμονα τη φράση «πρέπει να συμμετέχουμε». Κατ'εμέ, όσον αφορά αυτό είμαστε όλοι πεπεισμένοι, αλλά το κεντρικό ερώτημα, κύριε Herman, είναι πώς θα συμμετέχουμε και σε τι συνίσταται επ'αυτού η αρμοδιότητα των αρχών, των οποίων αποτελούμε ένα σημαντικό μέρος. Και θεωρώ ακόμη ότι στην εξήγησή σας τονίσθηκε ελάχιστα ότι η κοινωνία των πληροφοριών, όπως και άλλοι μηχανισμοί της αγοράς, αποτελεί επίσης ανθρώπινο έργο, για το οποίο λαμβάνονται αποφάσεις, μεταξύ άλλων, από τις αρχές, οι οποίες καθορίζουν εάν η κοινωνία των πληροφοριών έχει τελικά θετικές συνέπειες επί των απλών πολιτών και των εργαζομένων.
<P>
Θα ήθελα να υπενθυμίσω ένα από τα κεντρικά σημεία της γνωμοδότησης της High Level Group, των εμπειρογνωμόνων στους οποίους απευθύνθηκε η Επιτροπή, ότι το κεντρικό πρόβλημα του συνόλου της κοινωνίας των πληροφοριών, με την οποία ασχολούμαστε, είναι η ισότιμη κατανομή των οφελών αυτής της κοινωνίας των πληροφοριών και ο ενεργός ρόλος, τον οποίο οφείλουν να διαδραματίσουν σ'αυτό οι αρχές, στο πλαίσιο της εν λόγω αγοράς. Ένα άλλο από τα προβλήματα σχετικά είναι ότι φαίνεται ιδιαίτερα δύσκολη η συγκέντρωση επαρκών διαστάσεων. Μετά τη δημιουργία της εσωτερικής αγοράς, αρχικά όλα ελευθερώθηκαν κλπ., στη συνέχεια δόθηκε προσοχή στην κοινωνική διάσταση, στις κοινωνικές συνέπειες και αυτό ακριβώς είναι που συμβαίνει επί του παρόντος στο Κοινοβούλιο. Φαίνεται ότι είναι εξαιρετικά δύσκολο, εδώ στο Κοινοβούλιο, να συγκεντρώσουμε όλες τις διαστάσεις. Φαίνεται ότι είναι ιδιαίτερα δύσκολο να θέσουμε ένα τέρμα στον κατακερματισμό, κατά τον οποίο υποθέσεις καθαρά οικονομικές εξετάζονται σε απόσταση από τις κοινωνικές ή τις νομικές πτυχές. Αυτό το οποίο υπερασπιζόμαστε είναι η υλοποίηση αυτής της ενσωμάτωσης και είμαι απόλυτα σύμφωνος με τον κύριο Herman ότι εν προκειμένω η «διαδικασία Gomes» δεν αποφέρει απολύτως καμία απάντηση. Αλλά τονίζω, κύριε Herman, ότι εάν είχατε δώσει λίγο περισσότερη ώθηση σ'αυτή τη διαδικασία και αυτή δεν είχε καθυστερήσει τόσο, τότε θα είχε τεθεί εδώ και μήνες αυτή η υπόθεση στο Κοινοβούλιο και δεν θα ετίθετο μετά την έκδοση από την Επιτροπή της Πράσινης Βίβλου για τις κοινωνικές συνέπειες.

<SPEAKER ID=18 NAME="Kuhne">
Κυρία Πρόεδρε, κυρίες και κύριοι, οι διαφορετικές φάσεις και οι διαφορετικές παρεμβάσεις των διαφόρων επιτροπών, δείχνουν, στην ουσία, τις δυσκολίες που ήδη υπάρχουν στο να συνεννοηθούμε μέσα στην Eυρώπη, για τη διαμόρφωση της κοινωνίας των πληροφοριών. Δεν είναι μόνον πρόβλημα διαδικασίας μέσα στις επιτροπές, αλλά και πρόβλημα διαφορετικών πολιτιστικών εθνικών εμπειριών, που γίνονται φανερές από τις διαφορετικές παρεμβάσεις των εισηγητών.
<P>
Ποιες βασικές πτυχές τονίζει η Eπιτροπή Πολιτισμού, Nεότητας, Παιδείας και Mέσων Eνημέρωσης; Kατ' αρχήν - και αυτό θα ξαφνιάσει πολλούς που έχουν μια σταθερή εικόνα για την επιτροπή αυτή - εξέδωσε κατά βάσιν θετική ετυμηγορία υπέρ της κοινωνίας των πληροφοριών, η οποία δεν θεωρείται πολιτιστικό παραστράτημα, αλλά μεγάλη δυνατότητα πολιτιστικού εμπλουτισμού και ευκαιρία για μεγαλύτερη δημοκρατική συμμετοχή.
<P>
Όπως δεν εκτοπίσθηκε η ανάγνωση, μετά την εμφάνιση της ραδιοφωνίας και της τηλεόρασης, - πουθενά δεν διαβάζουν τόσο πολύ, όσο στις κοινωνίες στις οποίες σήμερα υπάρχει ραδιοφωνία και τηλεόραση - έτσι και στο μέλλον, με την κοινωνία των πληροφοριών, θα προκύψει ένα καινούριο φάσμα δυνατοτήτων. Ωστόσο, οι παραδοσιακές τεχνολογίες πολιτισμού θα συνεχίσουν να υπάρχουν και δεν θα εκτοπιστούν.
<P>
Σαφώς και θα πρέπει να αλλάξουν οι μορφές μετάδοσης των γνώσεων, με τις οποίες θα πρέπει να αντιμετωπίσουμε αυτές τις καινούριες δυνατότητες. Για παράδειγμα, στον τομέα της παιδείας, θα αλλάξει ο ρόλος του δάσκαλου και της δασκάλας. Aλλά σε ποια κοινωνία σήμερα η διδασκαλία παρουσιάζει την ίδια ακόμη εικόνα με εκείνη της εποχής που εμείς οι ίδιοι πηγαίναμε στο σχολείο - εμού συμπεριλαμβανομένου; Oι μεταβολές αυτές είναι κάτι το συνηθισμένο. Eκείνο βεβαίως που δεν πιστεύει η επιτροπή μας - ούτε κι εγώ -, σε αντίθεση με πολλές δημόσιες δηλώσεις, μεταξύ άλλων και του κ. Bangemann, είναι ότι η κοινωνία των πληροφοριών και η ευρεία συμμετοχή σ' αυτήν, θα μπορέσει να υλοποιηθεί καλύτερα με την απεριόριστη εμπορευματοποίηση και την κατάργηση, για παράδειγμα, των ειδικών ρυθμίσεων για τη ραδιοφωνία και την τηλεόραση.
<P>
Γι' αυτό και επιβεβαιώνουμε πως θα πρέπει να συνεχίσει να υπάρχει ένα ξεχωριστό νομοθετικό πλαίσιο για τη ραδιοφωνία και την τηλεόραση, με ειδικούς όρους, που σαφώς θα μπορούν να κλιμακώνονται. Eπ' αυτών θα πρέπει να συζητάει κανείς, σε κάθε μεμονωμένη περίπτωση. Eίναι ανάγκη να υπάρχει μια συνέχεια στις αποφάσεις, όπως ήδη κάναμε στις αποφάσεις που πήραμε στο Σώμα αυτό, για τα έργα υποδομής στις τηλεπικοινωνίες.

<SPEAKER ID=19 NAME="Plooij-Van Gorsel">
Κύριε Πρόεδρε, αγαπητοί συνάδελφοι, αξιότιμοι επίτροποι, η μεγαλύτερη πρόκληση που αντιμετωπίζουν οι ευρωπαϊκές επιχειρήσεις είναι η επιτυχής ανάπτυξη της κοινωνίας των πληροφοριών. Αυτή αποτελεί το κλειδί για τη μείωση της ανεργίας και την ενίσχυση του ανταγωνιστικού δυναμικού της ευρωπαϊκής βιομηχανίας. Και οι μικρομεσαίες επιχειρήσεις θα πρέπει να συμμετέχουν στις νέες εξελίξεις, κατά ανταγωνιστικό τρόπο, γιατί αυτές προσφέρουν νέες δυνατότητες απασχόλησης. Ως πολιτικοί θα πρέπει να αναρωτηθούμε: τι σημαίνουν αυτές οι αλλαγές στο πλαίσιο της κοινωνίας των πληροφοριών για την κοινωνία μας; Τί θα πρέπει να πράξουμε σε ευρωπαϊκό επίπεδο για να προετοιμάσουμε μία ομαλή προσγείωση;
<P>
Καταρχήν, το Ευρωπαϊκό Κοινοβούλιο θα πρέπει να αντιδρά στις νέες εξελίξεις ταχύτερα. Η έκθεση Bangemann και το σχέδιο δράσης της Επιτροπής υπάρχουν αντίστοιχα από το Μάϊο και τον Ιούλιο του 1994. Τώρα, μετά την πάροδο δύο ετών, είναι επιτέλους διαθέσιμες όλες οι προτάσεις του Κοινοβουλίου. Κύριε Πρόεδρε, η αργή πορεία του Κοινοβουλίου έρχεται σε πλήρη αντίθεση με την ταχεία και αδιάκοπη ανάπτυξη της κοινωνίας των πληροφοριών. Εμείς, ως κοινοβουλευτικοί, θα πρέπει να συμμετέχουμε, να υποστηρίζουμε και να μην παρεμποδίζουμε. Κατά δεύτερον, θα υπάρξουν μεγάλες μετατοπίσεις στην αγορά εργασίας. Στην ψηφιακή εποχή οι επιχειρήσεις πρόκειται να εγκατασταθούν εκεί όπου τις συμφέρει περισσότερο από άποψη δαπανών και φορολογικών επιβαρύνσεων. Η ομάδα των φιλελευθέρων θεωρεί ως το σημαντικότερο καθήκον της τη βέλτιστη προετοιμασία του πολίτη, μέσω εκπαίδευσης και κατάρτισης, μέσω διαρκούς εκμάθησης από το δημοτικό, αλλά και μέσω παραδειγμάτων. Οι τοπικές, εθνικές και ευρωπαϊκές αρχές θα πρέπει να αφήσουν τα λόγια και να δώσουν το παράδειγμα. Οι πολίτες θα πρέπει να ενθαρρυνθούν για να συμμετάσχουν. Οι λεωφόροι της ενημέρωσης αποτελούν ένα εξαιρετικό μέσο γι'αυτό. Για το μέλλον υφίσταται μία σειρά δυσεπίλυτων πολιτικών διλημμάτων.
<P>
Είναι δύσκολο για τις αρχές να αποφύγουν την πρόκληση να μην επιλέξουν την ασφάλεια έναντι της ιδιωτικής ζωής του πολίτη. Ούτως αποφάσισε η Ένωση τη δυνατότητα παρακολούθησης των τηλεφωνικών συνδιαλέξεων. Η ομάδα των φιλελευθέρων δεν είναι πεπεισμένη ότι είναι αναγκαίο το βάρος για τη δημοκρατία που επιφέρει αυτό και ότι έχουν συλληφθεί εξαιτίας του περισσότεροι εγκληματίες. Οι αρχές αντιμετωπίζουν επίσης περισσότερα προβλήματα για τη συγκέντρωση των φόρων, γιατί είναι δύσκολο να καθοριστεί η αξία των μεταφορών μέσω του δικτύου. Επομένως, δεχόμαστε μία μετατόπιση των φόρων για προϊόντα ή εισοδήματα σε φόρους για τη χρήση πρώτων υλών;
<P>
Το τελευταίο σημείο: οι αρχές έρχονται για πρώτη φορά αντιμέτωπες με την τεχνολογία των επικοινωνιών σε παγκόσμια κλίμακα. Επιβάλλεται συγκράτηση όσον αφορά τη νομοθετική ρύθμιση επ'αυτού. Η επιβολή λογοκρισίας στο Internet αποτελεί έναν ανόσιο τρόπο. Αυτή παραβιάζει την ελευθερία γνώμης και την ελεύθερη κυκλοφορία των υπηρεσιών. Η εθνική νομοθετική ρύθμιση στην ψηφιακή εποχή, η οποία δεν γνωρίζει σύνορα, είναι παρωχημένη.

<SPEAKER ID=20 NAME="Hallam">
Κυρία Πρόεδρε, η κοινωνία της πληροφόρησης δημιουργεί τεράστιες ευκαιρίες. Στην εκλογική μου περιφέρεια, στην οποία περιλαμβάνονται τεράστιες αγροτικές εκτάσεις πλησίον των συνόρων με την Ουαλλία στο Κίνγκτον, στην Γκόλντεν Βάλλεϋ και στο Νιούκασλ του Κλουν, έχω διαπιστώσει από πρώτο χέρι τον τρόπο με τον οποίο αξιοποιείται η νέα τεχνολογία για να δημιουργήσει νέες ευκαιρίες και νέες θέσεις εργασίας για τον απλό κόσμο. Είναι πολύ ενδιαφέρουσα, υπόσχεται πολλά καλά, αλλά υπάρχουν και ορισμένοι φόβοι. Υπάρχουν ορισμένοι πολύ πραγματικοί φόβοι ότι αυτό που γίνεται στην πραγματικότητα είναι η συγκέντρωση της ισχύος και των προνομίων στα χέρια των αστικών περιοχών. Είναι πολύ καλά όταν λέμε στα λόγια ότι η μαζική ελευθέρωση των τηλεπικοινωνιών και η κοινωνία της πληροφόρησης θα δημιουργήσουν θέσεις εργασίας αλλά εκείνο που ανησυχεί πάρα πολλούς είναι ότι οι ευκαιρίες αυτές θα συγκεντρωθούν στα χέρια πολύ λίγων ανθρώπων.
<P>
Διάβασα την έκθεση του κ. Bangemann. Με ανησύχησε. Παρουσίαζε κατά κάποιον τρόπο την ελευθέρωση ως ανδρισμό: θα πρέπει να προχωρήσουμε στην ελευθέρωση διότι πρόκειται να βοηθήσει και πρόκειται να αποδόσει. Υπάρχουν όμως πολλοί στις αγροτικές περιοχές που φοβούνται ότι αυτό στο οποίο θα καταλήξουμε τελικά θα είναι ακριβώς το αντίθετο απ' ότι προβλέπει η έκθεση.
<P>
Θα πρέπει να διασφαλίσουμε την ύπαρξη καθολικής υπηρεσίας. Θα πρέπει να διασφαλίσουμε την ύπαρξη επαρκών κινήτρων, την ύπαρξη επαρκών πιστώσεων για τοπικά προγράμματα τα οποία μπορούν να επιτύχουν, ότι όλες οι περιφέρειες της Ευρωπαϊκής Ένωσης θα συνδεθούν στρατηγικά και θα πρέπει επίσης να διασφαλίσουμε ότι όλοι οι δασμολογικοί φραγμοί θα έχουν ομοιόμορφη τιμή μέσα στην ΕΕ. Ο μεγάλος μου φόβος είναι ότι το μόνο που θα επιτύχουμε είναι να πάρουμε από τους πολλούς και να δώσουμε στους λίγους.

<SPEAKER ID=21 NAME="Waddington">
Κυρία Πρόεδρε, θα ήθελα εν συντομία να επισημάνω τις δυνητικές επιπτώσεις της κοινωνίας της πληροφόρησης στις ίσες ευκαιρίες. Αναφορικά μ' αυτό ομιλώ εξ ονόματος της Επιτροπής για τα Δικαιώματα της Γυναίκας.
<P>
Μολονότι διανοίγονται προφανώς θετικές και νέες ευκαιρίες οι οποίες θα πρέπει να γίνουν δεκτές με ικανοποίηση και να αξιοποιηθούν, υπάρχουν κίνδυνοι για εκείνους που ίσως να καταλήξουν πολίτες δευτέρας κατηγορίας στην κοινωνία της πληροφόρησης. Πολλές γυναίκες, ιδιαίτερα, ίσως να αποκλειστούν από τα αντίστοιχα οφέλη καθόσο δεν έχουν πρόσβαση στην κατάρτιση και την τεχνολογία. Παραδείγματος χάριν, πρόσφατες έρευνες έχουν αποδείξει ότι μόνον ένας στους επτά χρήστες του Internet είναι γυναίκα. Κατά συνέπεια θα καταστεί αναγκαίο όπως ενημέρωση, πόροι και προγράμματα απευθυνθούν ιδιαιτέρως προς τις γυναίκες και τα κορίτσια, λαμβάνοντας υπόψη τα ενδιαφέροντά τους.
<P>
Δεύτερον, η επίπτωση της κοινωνίας της πληροφόρησης στη φύση της εργασίας θα δημιουργήσει νέες πρακτικές εργασίας και απασχόλησης οι οποίες θα έχουν ιδιαίτερη επίπτωση στις γυναίκες: για παράδειγμα, αύξηση στην τηλεεργασία και την εργασία στο σπίτι. Η κοινωνική προστασία, κατά συνέπεια, των εργαζομένων στο σπίτι θα γίνει περισσότερο αναγκαία. Η προστασία αυτή θα πρέπει να λαμβάνει υπόψη της τις πτυχές υγείας και ασφάλειας καθώς και την πιθανότητα κοινωνικής απομόνωσης ως και καταστάσεις ανασφάλειας της εργασίας. Η Επιτροπή για τα Δικαιώματα της Γυναίκας αναμένει ότι η Ευρωπαϊκή Επιτροπή και οι κοινωνικοί εταίροι θα αντιμετωπίσουν τα προβλήματα της τηλεεργασίας και της κατ' οίκον εργασίας και θα προετοιμάσουν προτάσεις στις οποίες θα αναγνωρίζονται οι επιπτώσεις αυτών των νέων πρακτικών εργασίας.
<P>
Τρίτον, εφόσον γνωρίζουμε ότι η τεχνολογία της πληροφορικής υφίσταται εκμετάλλευση για την παρουσίαση βίαιων και αλληλένδετων μορφών πορνογραφίας και ρατσισμού, θα πρέπει να αναγνωρίσουμε επίσης ότι για να αντιμετωπιστούν απαιτούνται προσπάθειες σε ευρωπαϊκό και παγκόσμιο επίπεδο.
<P>
Σε τούτο το Κοινοβούλιο και στην Επιτροπή έχουμε την ευκαιρία να κάνουμε τον κατάλληλο σχεδιασμό ούτως ώστε οι πολίτες της Ευρώπης - άνδρες και γυναίκες - να οφεληθούν από τις εξελίξεις στην κοινωνία της πληροφόρησης και από την τεχνολογία της πληροφορικής. Ελπίζω να διασφαλίσουμε ότι οι ίσες ευκαιρίες θα βρεθούν στην προμετωπίδα του σχεδιασμού μας.

<SPEAKER ID=22 NAME="Αργυρός">
Κυρία Πρόεδρε, η Επιτροπή Οικονομικής, Νομισματικής και Βιομηχανικής Πολιτικής εκφράζει την ικανοποίησή της για την Πράσινη Βίβλο της Επιτροπής σχετικά με τα δικαιώματα του δημιουργού και τα συγγενικά δικαιώματα στην κοινωνία των πληροφοριών.
<P>
Θα θέλαμε να υπογραμμίσουμε ότι η σθεναρή προστασία των δικαιωμάτων πνευματικής ιδιοκτησίας, η αντιμετώπιση βάσει της αρχής της ίσης μεταχείρισης των αναγκών όλων των πλευρών οι οποίες συμμετέχουν στην αγορά αποτελούν προϋπόθεση για την ευρύτατη ανάπτυξη της κοινωνίας των πληροφοριών.
<P>
Μέσα στο πλαίσιο αυτό, φρονώ ότι το ισχύον καθεστώς για τα δικαιώματα του δημιουργού και τα συγγενικά δικαιώματα θα πρέπει να αποτελεί τον ακρογωνιαίο λίθο της κοινωνίας των πληροφοριών και ότι, επίσης, η σημασία της αρχής της εθνικής μεταχείρισης, της αρχής της ελευθερίας συνάψεως συμβάσεως, καθώς και της επιλογής του ισχύοντος δικαίου που διέπει τη σύμβαση είναι άκρως σημαντική.
<P>
Θα ήθελα, ωστόσο, να τονίσω ότι υπάρχει ανάγκη για κάποιο επίπεδο εναρμόνισης -ή και διευκρίνισης- στα θέματα, όπως:
<P>
η αρχή της εξάντλησης των δικαιωμάτων, για να μην υφίσταται διεθνής εξάντληση του δικαιώματος του δημιουργού, -η αρχή του δικαιώματος της διανομής, για να μην μπορεί να εφαρμόζεται η αρχή της εξάντλησης όταν μεταφέρονται αντίγραφα έργων με μη χειροπιαστή μορφή και, τέλος, -η αρχή της αναπαραγωγής, για να καλυφθεί η ψηφιακή αναπαραγωγή και να αποκλεισθούν οι εξαιρέσεις που αφορούν την ιδιωτική χρήση.Η επιτροπή θα ήθελε να υπογραμμίσει επίσης τη σημασία των συστημάτων προαιρετικής υπαγωγής στη διαχείριση των δικαιωμάτων και στα συστήματα τεχνικής εξακρίβωσης. Στα πλαίσια αυτά, αναγνωρίζουμε ότι τα συστήματα τεχνικής εξακρίβωσης θα διευκολύνουν την ομαλή εκμετάλλευση των ψηφιακών έργων και θα συμβάλουν στην αντιμετώπιση της πειρατείας. Επίσης, αναγνωρίζουμε ότι υφίσταται ανάγκη θεσπίσεως εναρμονισμένων κανόνων που θα απαγορεύουν την κατασκευή, την εισαγωγή και την χρήση μηχανημάτων που θα παρακάμπτουν τα τεχνικά μέσα προστασίας των έργων τα οποία καλύπτονται από το δικαίωμα του δημιουργού.
<P>
Τέλος, κυρία Πρόεδρε, ζητούμε από την Επιτροπή να συλλέξει λεπτομερείς πληροφορίες σχετικά με την οικονομική αξία των δραστηριοτήτων που λαμβάνουν χώρα στην Ευρώπη και έχουν σχέση με τα έργα τα οποία καλύπτονται από τα δικαιώματα του δημιουργού.

<SPEAKER ID=23 NAME="Μούσχουρη">
Κυρία Πρόεδρε, αξιότιμα Μέλη της Επιτροπής, αγαπητοί συνάδελφοι, η έκθεση του κ. Μπαρτζάντι είναι αρκετά πλήρης και, για τον λόγο αυτό, επιτρέψτέ μου να επιμείνω μόνο σε μερικά σημεία.
<P>
Κατ'αρχάς, σχετικά με την εναρμόνιση των νομοθεσιών των κρατών μελών σε θέματα συγγραφικών δικαιωμάτων. Είναι βέβαια επιθυμητό να γίνει η εναρμόνιση αυτή στο πιο υψηλό επίπεδο αλλά, εάν είμαστε ρεαλιστές, εάν θέλουμε να γίνει αυτή η εναρμόνιση εντός των καλυτέρων προθεσμιών, πρέπει να αρχίσουμε να στοχεύουμε ένα μεσαίο επίπεδο προστασίας. Επιπλέον, θα πρέπει να γίνει πρόβλεψη για αποτελεσματικά μέσα ελέγχου για την εφαρμογή και τον σεβασμό αυτής της νομοθεσίας.
<P>
Στη συνέχεια, σχετικά με το θέμα της διαχείρισης και της κτήσης των δικαιωμάτων, η ανάπτυξη της δημιουργίας έργων πολυμέσων περιπλέκει το ζήτημα της προστασίας των συγγραφικών δικαιωμάτων. Πράγματι, οι δημιουργοί τέτοιων έργων πρέπει να λάβουν την άδεια του κάθε συγγραφέα, ή του κάθε κατόχου δικαιώματος, για όλα τα έργα του τα οποία σκέφτονται να χρησιμοποιήσουν.
<P>
Τίθεται, λοιπόν, ένα πρακτικό πρόβλημα συγκέντρωσης των πληροφοριών για όλα τα δικαιώματα που συνεπάγονται. Εδώ είναι που επεμβαίνει και η ενιαία θυρίδα. Βέβαια, ο ακριβής ρόλος της δεν φαίνεται να είναι αρκετά σαφής. Αν θα λειτουργεί απλώς σαν κέντρο εξακρίβωσης ταυτότητας και συλλογής πληροφοριών για τα υπάρχοντα δικαιώματα, πράγμα που θα απλοποιούσε τις διαδικασίες για κάθε πιθανό χρήστη, ή εάν πρόκειται για όργανο συλλογικής διαχείρισης των δικαιωμάτων που σχετίζονται με ένα έργο.
<P>
Θα ήθελα επίσης να αναφερθώ στο ζήτημα του ηθικού δικαιώματος. Οι καινούργιοι τρόποι αξιοποίησης των έργων προϋποθέτουν εκ φύσεως ειδικές μεταχειρίσεις και μετατροπές. Το ηθικό δικαίωμα θα πρέπει να θεωρείται σ'αυτήν την περίπτωση σαν εμπόδιο και θα γίνεται όλο και πιο συχνά αντικείμενο διαπραγμάτευσης, διότι δεν θα πρέπει να θεωρείται σαν επικίνδυνη περίπτωση. Αν αληθεύει ότι η συμβατική ελευθερία πρέπει να παίξει τον ρόλο της για να επωφελείται πλήρως και της δυνατότητας της κοινωνίας των πληροφοριών, υπάρχουν κίνδυνοι παρέκκλισης για τους νέους κυρίως συγγραφείς, οι οποίοι θα επιχειρήσουν να παραιτηθούν και θα το μετανοιώσουν μετέπειτα. 'Ισως πρέπει να εξετασθεί η πιθανότητα να θέσουμε φραγμούς για να μην είναι ολική αυτή η παραίτηση εκ του δικαιώματος.
<P>
Το τελευταίο σημείο στο οποίο θα ήθελα να επιστήσω την προσοχή σας σχετίζεται με την ιδιωτική αντιγραφή. Φαίνεται απαραίτητο να προσδιορισθεί και πάλι αυτή η έννοια στο πλαίσιο της κοινωνίας των πληροφοριών και πρέπει να εισαχθούν αποτελεσματικές κυρώσεις εναντίον της ιδιωτικής αντιγραφής. Αυτό το τελευταίο σημείο είναι τόσο βασικό όσο και ο σεβασμός του ηθικού δικαιώματος, αν θέλουμε να διαφυλάξουμε τον δημιουργικό πλούτο, καθώς και μία σωστή πληρωμή των συγγραφέων.
<P>
Οι προτάσεις της Επιτροπής που σχετίζονται με την ιδιωτική αντιγραφή αναμένονται, λοιπόν, με μεγάλο ενδιαφέρον.

<SPEAKER ID=24 LANGUAGE="EN" NAME="Donnelly, Alan">
Κυρία Πρόεδρε, θα ήθελα να ευχαριστήσω τον Fernand Herman για την εξαίρετη έκθεσή του καθώς και τους άλλους εισηγητές για τις δικές τους. Δεν θα ήθελα να αναφερθώ στο παρελθόν αλλά, όπως είπε ο Fernand Herman, να κοιτάξω το μέλλον. Στις 24 Ιουλίου η Ευρωπαϊκή Επιτροπή εξέδωσε μια νέα ανακοίνωση σχετικά με την κοινωνία της πληροφόρησης, από την Κέρκυρα μέχρι το Δουβλίνο, και τις νέες αναδυόμενες προτεραιότητες. Αυτό είναι εκείνο με το οποίο θα πρέπει να ασχοληθεί το Σώμα και όχι με την αναδρομή στα δύο ή τρία τελευταία χρόνια.
<P>
Το γεγονός είναι ότι τον Ιούνιο του 1994 στην Κέρκυρα καθορίσαμε το πρόγραμμα για την κοινωνία της πληροφόρησης. Επεξεργαστήκαμε την ιδέα αλλά το πρόβλημα τώρα είναι ότι έχουν περάσει δύο χρόνια και θα πρέπει να εξετάσουμε πολύ προσεκτικά πόσο έχει εξελιχθεί η διαδικασία και τι θα πρέπει να γίνει μελλοντικά ούτως ώστε να καθοριστεί ένα νέο πρόγραμμα εργασίας για την Ευρωπαϊκή Ένωση. Όπως συμβαίνει με πολλά εγχειρήματα στην Ευρωπαϊκή Ένωση, ξεκινήσαμε πολύ καλά. Υπάρχει ένας κοινός σκοπός μεταξύ των κρατών μελών, της Επιτροπής, του Συμβουλίου και του Κοινοβουλίου αλλά στη συνέχεια, κι' αυτό συμβαίνει με όλα τα αντικείμενα, μετά από ένα ή δύο χρόνια διαπιστώνουμε ότι τα κράτη μέλη αρχίζουν να υπαναχωρούν. Αρχίζουν να ανησυχούν για τις πτυχές του προϋπολογισμού και, ως αποτέλεσμα, χάνουμε το ανταγωνιστικό πλεονέκτημα που έχουμε κερδίσει σε πολλούς τομείς. Στην ίδια κατάσταση βρισκόμαστε τώρα αναφορικά με την κοινωνία της πληροφόρησης. Απευθύνομαι τόσο στους δύο παρόντες Επιτρόπους όσο και στα Μέλη του Σώματος και λέγω ότι δεν έχουμε παρά να κοιτάξουμε αυτά που προτείνει το Συμβούλιο των Υπουργών σχετικά με τον προϋπολογισμό του Info 2000 και της κοινωνίας της πληροφόρησης για να διαπιστώσουμε ότι η υποστήριξη του Συμβουλίου για την τεχνολογία της πληροφορικής δεν φτάνει ούτε καν για να διατηρήσει τις γραμμές του προϋπολογισμού που είναι αναγκαίες για τον ερχόμενο χρόνο ούτως ώστε να υπάρξει πραγματική ανάπτυξη πληροφορικής τεχνολογίας στην Ευρωπαϊκή Ένωση.
<P>
Θα ήθελα να εξετάσω ειδικότερα τα τέσσερα κεφάλαια που καθόρισε ο Επίτροπος Bangemann με τη νέα του ανακοίνωση την οποία, χωρίς αμφιβολία, θα συζητήσουμε στο Σώμα μετά από δύο χρόνια περίπου - διότι τόσο είναι περίπου το χρονικό διάστημα που χρειάζεται για να ασχοληθούμε με τα διάφορα θέματα. Ο Επίτροπος αναφέρεται στη βελτίωση του επιχειρηματικού κλίματος, στις μελλοντικές επενδύσεις, στην τοποθέτηση του ανθρώπου στο κέντρο των προσπαθειών καθώς και στην αντιμετώπιση των παγκόσμιων προκλήσεων. Αυτά είναι τέσσερα σαφέστατα πολιτικά θέματα της ημερήσιας διάταξης της Ευρωπαϊκής Ένωσης που θα πρέπει να αντιμετωπίσουμε.
<P>
Το Συμβούλιο πληροφορικής τεχνολογίας συνέρχεται στις 8 Οκτωβρίου. Θα πρέπει να πούμε στους Επιτρόπους μας ότι τους θέλουμε να έρθουν μετά την ημερομηνία αυτή και να κάνουν δήλωση στο Σώμα, να μας πληροφορήσουν τι λένε τώρα τα κράτη μέλη σχετικά με την κοινωνία της πληροφόρησης και τις εξελίξεις στην πληροφορική τεχνολογία. Πρόκειται να παράσχουν την υποστήριξή τους στα θέματα των γραμμών του προϋπολογισμού; Πρόκειται να υιοθετήσουν τα νομοθετικά και ρυθμιστικά μέτρα που είναι αναγκαία για την ανάπτυξη της πληροφορικής τεχνολογίας; Πρόκειται να δημιουργήσουν τα δίκτυα τα οποία θα επιτρέψουν στους πολίτες να επωφεληθούν από τα πλεονεκτήματα της πληροφορικής τεχνολογίας στα σχολεία και στον δημόσιο τομέα;
<P>
Ας βάλουμε στην άκρη τα ιδεολογικά επιχειρήματα του παρελθόντος. Τα έχουμε ξεπεράσει αυτά. Αυτό που χρειαζόμαστε τώρα είναι συγκεκριμένες και λεπτομερείς προτάσεις. Χρειαζόμαστε την υποστήριξη των κρατών μελών. Χρειαζόμαστε τις γραμμές του προϋπολογισμού ούτως ώστε η Επιτροπή να υλοποιήσει τα προγράμματά της και χρειαζόμαστε επίσης μια κατάλληλη και συνεκτική ευρωπαϊκή πολιτική εάν θέλουμε το παρόν πρόγραμμα για την πληροφορική τεχνολογία να οφελήσει τους πολίτες μας - τους νεαρούς πολίτες μας ιδιαιτέρως. Σε αντίθετη περίπτωση, οι Ηνωμένες Πολιτείες και η Απω Ανατολή θα αποκτήσουν αυτό το ανταγωνιστικό πλεονέκτημα και η Ευρώπη θα έχει χάσει για ακόμη μιά φορά.

<SPEAKER ID=25 LANGUAGE="ES" NAME="Palacio Vallelersundi">
Κυρία Πρόεδρε, κύριε Επίτροπε, κυρίες και κύριοι βουλευτές, πιστεύω πως η παρούσα Συνέλευση τώρα, όπως τόσες άλλες φορές, θα τηρήσει τη δέσμευσή της. Δεν βρισκόμαστε σήμερα εδώ για να μιλήσουμε για τον νομοθετικό ρόλο του Σώματος, αλλά για τη δραστηριότητά του σαν φερέφωνο της κοινωνικής πραγματικότητας που μας περιβάλλει. Γι'αυτό οι διάφορες εκθέσεις, η πληθώρα αυτών των εκθέσεων, σε πολλές περιπτώσεις πιθανόν δίχως τεχνική, αντικατοπτρίζουν την ανησυχία της κοινωνίας. Η κοινωνία σήμερα βρίσκεται σε ένα ιστορικό σταυροδρόμι από τα λίγα, ίσως όπως εκείνα της ανακάλυψης της Αμερικής. Δεν ξέρω. Πιθανόν να είναι ακόμα σημαντικότερο, πιο επαναστατικό, καθότι τα κοινωνικά συμβάντα τα οποία η κοινωνία θα πρέπει να αντιμετωπίσει τώρα θα έχουν μεγαλύτερη σημασία στη ζωή μας, θα μας επηρεάσουν την προσωπική μας ζωή περισσότερο από ποτέ άλλοτε στο παρελθόν.
<P>
Κυρία Πρόεδρε, αυτή τη στιγμή αποκρυσταλλώνονται οι δύο τάσεις που πάντα αντιμάχονται στην ανθρωπότητα: ο φόβος για το άγνωστο και η πρόκληση απέναντι στη γη προς ανακάλυψη. Και αυτό αντανακλάται στις εκθέσεις: σύγχυση, θόρυβος. Δεν υπάρχει μία ξεκάθαρη ιδέα για το τι πρόκειται να συμβεί για το πού οδηγούμεθα. Δεν υπάρχει μια ξεκάθαρη ιδέα, αναμφίβολα γιατί επικρατεί η βασική διαφωνία: κανόνες της αγοράς ή του Δικαίου; Σε τι πρέπει να δοθεί προτεραιότητα, στην απελευθέρωση των αγορών, στην ενίσχυση των βιομηχανιών - και τα υπόλοιπα θα μας έρθουν επιπροσθέτως - ή, αντιθέτως θα πρέπει να επιβεβαιώσουμε ότι η τεχνική της διευθέτησης είναι η νομική τεχνική, καθώς η οικονομία, αν αφεθεί στην ελεύθερη βούλησή της, δεν θα επιφέρει ποτέ μία κοινωνική τάξη.
<P>
Σε αυτό λοιπόν το σταυροδρόμι θα πρέπει να αναρωτηθούμε: είναι το Δίκαιο ικανό να δημιουργήσει αυτή την τάξη; Διότι, χωρίς αμφιβολία, βρισκόμαστε ενώπιον μερικών νομικών μέσων που δεν μπορούν να δώσουν απάντηση σε αυτά τα κοινωνικά συμβάντα, που είναι ανίκανα να βάλουν σε τάξη αυτή τη νέα πραγματικότητα που δημιουργείται.
<P>
Και η άλλη ερώτηση που θα πρέπει σήμερα να κάνουμε εδώ είναι: τι νόημα έχει μια συζήτηση, μια ενέργεια στην έδρα της Ευρωπαϊκής Ένωσης, ενώπιον μιας παγκόσμιας πραγματικότητας, που θα πρέπει να εξετάσουμε σε διεθνείς παγκόσμιες συναντήσεις; Αντιλαμβάνομαι πως ο μίτος της Αριάδνης θα μας έρθει όπως πάντα, μέσω του Δικαίου και από την άλλη η σκέψη θα πρέπει να διαμορφωθεί από μια Ευρωπαϊκή Ένωση που ενεργεί με μία φωνή. Κι αυτό γιατί η όλη πραγματικότητα θέτει υπό αμφισβήτηση τις δύο βασικές αρχές των νομοθετικών μας συστημάτων: τη διαφοροποίηση ανάμεσα στο δημόσιο και το ιδιωτικό και την ιδέα της εδαφικής επικράτειας και της σχετικής έννοιας της κυριαρχίας, θεμελιώσεις των εθνικών νομοθετικών συστημάτων που τη σήμερον ημέρα ραγίζουν.
<P>
Και θα πρέπει να βρούμε τον μίτο της Αριάδνης για να ανταπεξέλθουμε στις κοινωνικές απαιτήσεις: κατ'αρχήν μεμονωμένες στις σχέσεις inter privatos, πώς δηλαδή θα κριθεί η ισορροπία ανάμεσα στα πνευματικά δικαιώματα, και σε άλλα νόμιμα συμφέροντα που μπορούν να προστατεύονται νομικά, καθώς και τη σφαίρα της προστασίας της ιδιωτικής ζωής και αναμφίβολα στη σφαίρα των δημόσιων ελευθεριών, ιδιαίτερα το δικαίωμα στην πληροφόρηση.
<P>
Επιπλέον ο συλλογισμός αυτός θα πρέπει να λάβει υπόψη τα γενικά συμφέροντα, που δεν μπορούμε να προβλέψουμε. Γενικό συμφέρον είναι πρωτίστως η δημιουργία στην Ευρώπη, η προστασία εκείνου που υπήρξε η ταυτότητα του ευρωπαϊκού πνευματικού δικαιώματος, που πολιτιστικά βρίσκεται απόλυτα συνυφασμένη με την ευρωπαϊκή δημουργική δύναμη.
<P>
Τέλος, δεν χωρά αμφιβολία πως θα πρέπει να λάβουμε επίσης υπόψη και άλλα γενικά συμφέροντα που υπεισέρχονται στην έννοια της δημόσιας τάξης, ιδιαίτερα τα συλλογικά, όπως η παιδική ηλικία, που θα πρέπει να προστατευθεί από την ανεξέλεγκτη πληθώρα της νέας τεχνολογίας; θα πρέπει να προστατευθεί η κοινωνία στο σύνολό της απέναντι στο οργανωμένο έγκλημα, που μπορεί να χρησιμοποιήσει αυτό το άγριο πανόραμα προς όφελος των διεστραμμένων συμφερόντων του. Και θα πρέπει να γίνουν μελέτες σύμφωνα με τη διεθνή δημόσια τάξη όσον αφορά το εφαρμοστέο δίκαιο.
<P>
Ενώπιον όλων αυτών των ερωτήσεων λοιπόν, νομίζω πως η απάντηση, όπως είπα, είναι: η Ευρωπαϊκή Ένωση αποτελεί το απαραίτητο πεδίο κοινής δράσης διότι η Ευρωπαϊκή Ένωση φέρνει μέσα της τον δημιουργικό σπόρο μιας πολιτικής δομής της οποίας ο λόγος ύπαρξης είναι ακριβώς η αντιμετώπιση των νέων προκλήσεων της κοινωνίας.
<P>
Και τέλος, κυρία Πρόεδρε, ενώπιον του θορύβου αυτού, πρέπει να επιστρέψουμε στις νομοθετικές αρχές της παράδοσής μας, σε εκείνες δηλαδή που επέτρεψαν σε Σαβινιανούς και Προκουλιανούς να δώσουν απάντηση στις κοινωνικές πραγματικότητες της κλασσικής Ρώμης και οι οποίες εξακολουθούν να ισχύουν.

<SPEAKER ID=26 LANGUAGE="IT" NAME="Garosci">
Κυρία Πρόεδρε, η πληροφορία δεν είναι ένα οποιοδήποτε εμπόρευμα και ίσως δεν είναι ούτε καν ένα εμπόρευμα. Το είπε πολύ καλά ο κ, Herman στην εισαγωγή του. το κατέστησε κατανοητό παρουσιάζοντας την έκθεση που, χωρίς βεβαίως να είναι συνοπτική και παραστατική αλλά αντίθετα μακροσκελής και καρπός κοπιώδους εργασίας, την θεωρούμε ως θετική διότι είναι ένα σημαντικό έγγραφο, θα έλεγα θεμελιώδες σε μία περίοδο ιδιαίτερα σημαντική για την πληροφόρηση. Η πληροφόρηση, κατά τα αμέσως επόμενα χρόνια, θα είναι εκείνος ο παράγοντας που θα καθορίζει τις διαφορές στα διάφορα επίπεδα εφαρμογής: στο οικονομικό παραδείγματος χάρη, ας αναλογισθούμε τις ευκαιρίες που προσφέρονται στις μικρομεσαίες επιχειρήσεις, στις οποίες η ανάπτυξη της τεχνολογίας θα επιτρέψει την εξοικονόμηση χρόνου και την επίτευξη αποτελεσματικότητας, δίνοντας επιτέλους στους επιχειρηματίες τη δυνατότητα να κάνουν τους επιχειρηματίες και δημιουργώντας συνεπώς νέα απασχόληση. στο κοινωνικό: αρκεί να θυμηθεί κανείς ποια και πόσα πεδία εφαρμογής η τεχνολογία θα αφορά -και ήδη αφορά- την υγεία, τη φορολογία, τις χιλιάδες ευκαιρίες συνάντησης της τεχνολογίας με τις τηλεπικοινωνίες. τέλος, στην οργάνωση των αναγκών των πολιτών και ως καταναλωτών: από την απορρύθμιση -δηλαδή λιγότερη γραφειοκρατία στις δημόσιες θυρίδες- μέχρι τη δυνατότητα να τεθεί επιτέλους ο δημόσιος τομέας στην υπηρεσία του ιδιώτη.
<P>
Σε αυτό το σενάριο -ο κ. Barzanti το εξέθεσε σωστά- η πολιτική κινδυνεύει να καταστεί απλός θεατής. Δεν μπορούμε να επιτρέψουμε ένα τέτοιο ενδεχόμενο και λόγω του θεσμικού μας ρόλου. Θα πρέπει να εργαστούμε ακόμη περισσότερο για να γίνεται σεβαστή η ιδιωτική ζωή και να είναι ακριβής ο διαχωρισμός μεταξύ δημοσίου και ιδιωτικού, μεταξύ συλλογικού και ατομικού. Χρειάζεται δηλαδή, καταλήγοντας, να επιβεβαιωθεί το δικαίωμα: το δικαίωμα του σεβασμού της επικουρικότητας, το δικαίωμα της ελεύθερης διακίνησης -θέμα τόσο αγαπητό στον επίτροπο Monti- το δικαίωμα του δημιουργού, δικαίωμα ηθικό και υλικό συγχρόνως, το δικαίωμα -επιτρέψτε μας μια τελευταία ανάλυση- του τελικού χρήστη.

<SPEAKER ID=27 LANGUAGE="PT" NAME="Vaz da Silva">
Κυρία Πρόεδρε, θα μιλήσω για τα πνευματικά δικαιώματα που εφαρμόζονται στον τομέα των πολυμέσων διότι αυτά μπορούν να θεωρηθούν, λόγω του σύνθετου χαρακτήρα τους, ένα εργαστήριο όπου τίθενται και προστίθενται διάφορα ζητήματα τα οποία απαιτούν νέες απαντήσεις. Τα πνευματικά δικαίωμα αφορούν τον πολιτισμό, αφορούν την οικονομία, αφορούν τις ελευθερίες. Διακυβεύονται έτσι αντίθετα συμφέροντα τα οποία πρέπει να συμβιβασθούν: το συμφέρον των δημιουργών, το συμφέρον των παραγωγών/διανομέων, το συμφέρον του κοινού-καταναλωτή. 'Εχουν ένα διπλό και αντιφατικό στόχο: να προστατέψουν τους δημιουργούς και να παράγουν νέα προϊόντα με ταχύτητα και σε ποσότητα.
<P>
Η Πράσινη Βίβλος που εκπόνησε η Επιτροπή είναι εξαντλητική όσον αφορά τον κατάλογο των ζητημάτων, αλλά αβέβαιη όταν προτείνει λύσεις οι οποίες δεν είχαν το χρόνο να ωριμάσουν. Η έκθεση Barzanti, από την πλευρά της, προβάλλει ορισμένες σημαντικές ιδέες, αν και αναγκαστικά γενικές, τις οποίες πρέπει να επισημάνουμε και να υποστηρίξουμε. Αναφέρεται στη διατήρηση του πλούτου της ευρωπαϊκής έννοιας του ηθικού δικαιώματος σε αντίθεση με την αμερικανική έννοια του copyright , στην επιδίωξη της εναρμόνισης των νομοθεσιών των 15 κρατών μελών σχετικά με την πνευματική ιδιοκτησία και τα συγγενικά δικαιώματα, στην προώθηση της μελέτης τεχνικών συστημάτων προσδιορισμού των έργων που θα επιτρέπουν την ταχεία χρησιμοποίησή τους, στην πρόβλεψη από τώρα κυρώσεων για όποιον επιχειρεί να ακυρώσει τεχνικά τα συστήματα προστασίας που έχουν δημιουργηθεί, στην προώθηση της συνεργασίας μεταξύ των κρατών μελών και στο συντονισμό των εργασιών τους με τις εργασίες των αρμόδιων διεθνών οργανισμών: ΠΟΕ, ΠΟΠΙ, TRIS, χωρίς να ξεχνάμε το σημαντικό προβληματισμό που αναπτύσσεται στο Συμβούλιο της Ευρώπης και στην ΟΥΝΕΣΚΟ, στην ανάγκη να συμπεριληφθούν στις συμφωνίες με τρίτες χώρες ρήτρες προστασίας των πνευματικών δικαιωμάτων, σε μία προσπάθεια να εφαρμοστούν παγκοσμίως οι κανόνες αυτοί.
<P>
'Ολα αυτά τα σημεία εγείρουν δύσκολα ζητήματα, μεταξύ των οποίων θα αναφέρω εκείνο της έννοιας του copyright όσον αφορά τους εργαζόμενους επ'αμοιβή.
<P>
Η Νάνα Μούσχουρη, εισηγήτρια της Επιτροπής Πολιτισμού για την έκθεση αυτή, τονίζει αφετέρου το ρόλο των βιβλιοθηκών και των πολιτιστικών και εκπαιδευτικών ιδρυμάτων, τη σημασία της πληροφόρησης και της ευαισθητοποίησης των μικρών ανεξάρτητων παραγωγών για τα ζητήματα των πνευματικών δικαιωμάτων, αναφέρεται στην ευκταία διυπηρεσιακή συνεργασία στην Επιτροπή για το στενό συντονισμό του προβληματισμού σχετικά με πτυχές περιεχομένου και τεχνολογίας, και επιμένει στην επείγουσα ανάγκη εξορθολογισμού μέσα από το συλλογικό ζήτημα των δικαιωμάτων. Ολοκληρώνω, κυρία Πρόεδρε, λέγοντας ότι, όπως φαίνεται, υπάρχουν για την ώρα σχεδόν περισσότερες ερωτήσεις από απαντήσεις, αλλά η Ευρώπη ξέρει ότι δεν μπορεί να χάσει τη μάχη των πολυμέσων, ξέρει ότι έχει καθυστερήσει και ξέρει ότι τα δικαιώματα του δημιουργού βρίσκονται ακριβώς στο επίκεντρο του ζητήματος αυτού. Αυτό είναι ένα πεδίο όπου επικουρικότητα σημαίνει ότιπρέπει να αντιμετωπίσουμε υποχρεωτικά το θέμα σε ευρωπαϊκό επίπεδο, το μόνο αποτελεσματικό.

<SPEAKER ID=28 LANGUAGE="SV" NAME="Svensson">
Κυρία Πρόεδρε, η έκθεση περιέχει αρκετές σημαντικές παρατηρήσεις περί των κοινωνικών επιπτώσεων, αλλά επίσης αντιφάσεις και αβεβαιότητα όσον αφορά τις μακροπρόθεσμες επιπτώσεις. Η Επιτροπή Περιφερειακής Ανάπτυξης π.χ. φοβάται συγκεντρωτισμό, όπου η Επιτροπή Οικονομικής Πολιτικής από την πλευρά της πιστεύει στην αποκέντρωση. Η Επιτροπή για τα Δικαιώματα των Γυναικών προειδοποιεί. Η εργασία εξ αποστάσεως γίνεται δεκτή με ενθουσιασμό από την Επιτροπή Οικονομικής Πολιτικής αλλά δεν γίνεται λόγος για τον κίνδυνο αδύναμης διαπραγματευτικής θέσης ή την έλλειψη δημιουργικής επαφής με συνάδελφους στον χώρο εργασίας. Το ερώτημα είναι πώς θα αποφευχθεί να οδηγήσει η εμπορευματοποιημένη ροή πληροφοριών σε σύγχυση, απουσία ποιότητας και κατακερματισμένη συνείδηση. Τέλος: Ποιός θα έχει την εξουσία όταν τα πάντα προσανατολίζονται στην μείωση του δημοσίου; Η νεοφιλελεύθερη αλλαζονεία της Επιτροπής τρομάζει κάθε δημοκράτη.

<SPEAKER ID=29 LANGUAGE="FI" NAME="Hautala">
Αξιότιμη κυρία Πρόεδρε, συγχαίρω τον συνάδελφο βουλευτή κύριο Χέρμαν για τον ιδιαίτερα ευρύ τρόπο προσέγγισής του, ο οποίος καθιστά δυνατή την διεξαγωγή, κατά τη γνώμη μου, της πρώτης σ΄αυτήν την αίθουσα, πραγματικά ευρείας συζήτησης σχετικά με την κοινωνία της πληροφορίας. Είναι φανερό ότι το θέμα αυτό αποτελεί μια παγκόσμια επανάσταση. Οι μεταβολές τις οποίες θα επιφέρει η κοινωνία της πληροφορίας στην καθημερινή μας ζωή και στις παγκόσμιες σχέσεις, είναι πραγματικά μεγάλες, και για τον λόγο αυτό θα ήταν ωφέλιμο να συζητήσουμε συγχρόνως για όλες τις πτυχές του εν λόγω θέματος.
<P>
Ανήκω σε εκείνους οι οποίοι πιστεύουν ακράδαντα ότι για να επωφεληθούμε από τις δυνατότητες τις οποίες μας προσφέρει η κοινωνία της πληροφορίας, πρέπει να ακολουθήσουμε μια σαφή πολιτική γραμμή. Όπως δήλωσε και ο κύριος Σβένσον, άλλοι πιστεύουν στην αποκέντρωση και άλλοι στη συγκέντρωση. Πολλοί πιστεύουν ότι η διάλυση των παραδοσιακών χώρων απασχόλησης λόγω της εξ΄αποστάσεως εργασίας θα αποτελέσει πανάκεια, ενώ άλλοι την φοβούνται.
<P>
Εμείς, ως πολιτικοί, έχουμε το καθήκον να θεσπίσουμε τα πλαίσια για την εφαρμογή ενός σχετικού προγράμματος. Θα ήθελα να υπογραμμίσω την σημασία της εκπαίδευσης, στην οποία αναφέρεται επαρκώς και η υπό εξέταση έκθεση. Όπως έχει διαπιστώσει νωρίτερα, κατά την διεξαγωγή των συζητήσεων αυτών, και η Επιτροπή για τα Δικαιώματα της Γυναίκας, δεν υπάρχει κανένας λόγος που να μας υποχρεώνει να επιτρέψουμε την ανάπτυξη μιας τέτοιας μορφής κοινωνίας των πληροφοριών των δύο ταχυτήτων.
<P>
Επιπλέον, μας έχει υποβληθεί μια ενδιαφέρουσα πρόταση σχετικά με την επιβολή φόρου, βάσει παλαιότερης πρότασης της κυρίας Κρεσόν, ύψους 0, 5 % επί της μεταβίβασης πληροφοριών με ηλεκτρονικά μέσα. Αναμένω από τα αξιότιμα μέλη της Επιτροπής να προβούν σε σχολιασμό της καινοτομίας αυτής. Η καθιέρωση του φόρου αυτού δεν είναι μια άσχημη ιδέα υπό την προϋπόθεση, όμως, να χρησιμοποιηθούν τα εισπραχθέντα ποσά για την εκπαίδευση προκειμένου να καταστεί δυνατή η συμμετοχή των γυναικών, καθώς και άλλων μη ευνοούμενων ομάδων, στην κοινωνία των πληροφοριών.
<P>
Μήπως θα ήταν σωστό να συγκεντρωθεί ο φόρος αυτός κυρίως από τους κατασκευαστές των τεχνικών υποδομών της κοινωνίας των πληροφορίων και όχι από τους χρήστες τους, δεδομένου ότι οφείλουμε να ενθαρρύνουμε τους χρήστες να ενταχθούν στην κοινωνία των πληροφοριών προκειμένου να έχουν όλοι πρόσβαση προς αυτήν. Στην Φινλανδία είχαμε επιβάλλει έναν παρόμοιο φόρο επί των τηλεπικοινωνιών, αλλά αναγκαστήκαμε να τον καταργήσουμε συντόμως διότι αυτός αποτελούσε, στην ουσία, τροχοπέδη για την ανάπτυξη της κοινωνίας των πληροφοριών. Ο φόρος αυτός δεν συγκεντρωνόταν από τους παραγωγούς αλλά από τους χρήστες της πληροφορικής.

<SPEAKER ID=30 LANGUAGE="EN" NAME="Ewing">
Κυρία Πρόεδρε, θα ήθελα να ευχαριστήσω τον κ. Herman για την ταχύτατη εργασία του και για την προσπάθειά του να μας καθοδηγήσει ανάμεσα απ' αυτή την επανάσταση στο μέσο της οποίας βρισκόμαστε. Θα ήθελα να συγκεντρώσω την προσοχή μου στις περιφερειακές και τις πολιτιστικές πτυχές. Θα πρέπει να υπάρξει εγγύηση παροχής καθολικής υπηρεσίας για το κοινό η οποία θα φθάνει ακόμη και στα πιο απομακρυσμένα μέρη, για παράδειγμα στα 90 κατοικημένα νησιά της εκλογικής μου περιφέρειας.
<P>
Δεν θέλουμε μια Ευρώπη δύο ταχυτήτων όπου η κοινωνία της πληροφόρησης θα είναι προς όφελος μόνο των βιομηχανικών περιοχών. Δεν επιθυμούμε την περιθωριοποίηση των περιφερειών και την υπερβολική συγκεντρωτικότητα η οποία θα μπορούσε να προκύψει. Η κοινωνία της πληροφόρησης μπορεί πράγματι να αλλάξει τη ζωή των πολιτών στην περιφέρεια. Η εξ αποστάσεως μάθηση, για παράδειγμα, αναπτύσσεται ταχύτατα στο ΗΒ. Ελπίζουμε ότι θα οδηγήσει στη δημιουργία ενός πανεπιστημίου για τα Ορεινά και τις Νησιωτικές περιοχές, όλες οι σχολές του οποίου θα μπορούν να συνδεθούν απ' άκρου εις άκρον αυτής της τεράστιας έκτασης μέσω της σύγχρονης τεχνολογίας.
<P>
Στην πολιτιστική πλευρά, δέχομαι με ικανοποίηση τον ειδικό ρόλο που έχουν να παίξουν οι δημόσιοι φορείς εκπομπών στις λιγότερο διαδεδομένες γλώσσες καθόσο η πολιτιστική ποικιλομορφία της Ένωσής μας πρέπει να αποτελέσει παράγοντα ανεκτίμητης αξίας. Η κάθε γλώσσα αποτελεί ζωτικό παράγοντα της ευρωπαϊκής κληρονομιάς και η κοινωνία της πληροφόρησης θα βοηθήσει στην ανάπτυξη αυτών των πολύτιμων γλωσσών. Θα ήθελα να διαπιστώσω την ελεύθερη πρόσβαση σχολείων, πολιτιστικών οργανώσεων, βιβλιοθηκών, πολιτιστικών κέντρων κλπ στα δίκτυα της πληροφορικής.
<P>
Θα πρέπει να βεβαιωθούμε ότι αυτή η κοινωνία της πληροφόρησης θα κάνει δυνατό τον έλεγχο της πληροφορικής από τον άνθρωπο και όχι το αντίστροφο. Ωστόσο, εάν δεν τονίσουμε τις κοινωνικές και περιφερειακές πτυχές τα θετικά πλεονεκτήματα της κοινωνίας της πληροφόρησης ίσως θα χαθούν για όλους μας.

<SPEAKER ID=31 LANGUAGE="FR" NAME="de Rose">
Κυρία Πρόεδρε, αγαπητοί συνάδελφοι, φαίνεται ότι ο σκοπός της Επιτροπής, σ' αυτό το έγγραφο, δεν είναι πραγματικά η προστασία των ανθρώπινων όντων απέναντι σε μια κοινωνία πληροφοριών που μπορεί να είναι ολέθρια σε σχέση με την έννοια της ιδιωτικής ζωής, η οποία εξάλλου αόριστα αναφέρεται μέσα στο κείμενο, αλλά και σε σχέση με το άτομο ως εμπόρευμα εργασίας, στο όνομα αυτής της έννοιας που καθίσταται πανταχού παρούσα στα κοινοτικά έγγραφα: του ανταγωνισμού.
<P>
Ο άνθρωπος αυτή τη στιγμή, δεν αφήνεται άραγε να υποβιβαστεί στο επίπεδο ενός οποιουδήποτε ατόμου που παρέχει υπηρεσίες; Πώς θα προστατευθούν άραγε οι άνδρες και οι γυναίκες που δουλεύουν και θα δουλέψουν με τα μέσα μαζικής ενημέρωσης; Θα πληρώνονται με το κομμάτι, όπως στο 19ο αιώνα; Τί ωραία κοινωνική πρόοδος! Ποιά κοινωνία θέλετε να κτίσετε;
<P>
Απευθύνομαι εδώ στα μέλη της Επιτροπής, βέβαια, αλλά και στους συναδέλφους μου. Αυτή η κοινωνία των πληροφοριών μπορεί να αποτελέσει - όπως γνωρίζουμε όλοι - ένα εξαιρετικό ατού, αλλά προορίζεται για έναν μικρό αριθμό, ενώ θα έπρεπε τα πλεονεκτήματά της να κατανεμηθούν ισότιμα. Το έγγραφο που μας παρουσιάζεται εδώ στο όνομα ενός υποτιθέμενου ανταγωνισμού δεν θα καταφέρει παρά να αυξήσει τις ανισότητες. Ο άνθρωπος θα εξομοιώνεται όλο και περισσότερο με ένα εμπόρευμα. Διαμέσου της κοινωνίας των πληροφοριών, πράγματι, βλέπουμε να βαθαίνει το χάσμα ανάμεσα στην Ευρώπη και στις ανθρωπιστικές της αξίες και μια Ένωση μη ρεαλιστική, και μάλιστα αυτοκαταστροφική, μια Ένωση που θα ήθελε να στηρίξει ένα μοντέλο ανάπτυξης πάνω σε μια οικονομική και κοινωνική πραγματικότητα από τις πιο ασταθείς. Αυτή η προσέγγιση περιέχει δείγματα αποικιοκρατίας τα οποία, μου φαίνεται ότι δεν αρμόζουν πλέον. Αποικιοκρατία; Ίσως η λέξη να σας φαίνεται κάπως έντονη, αλλά ανταποκρίνεται στην πραγματικότητα των γεγονότων.
<P>
Η ιδέα του ανταγωνισμού που εκθειάζονται από την Επιτροπή δεν συνδυάζεται καλά με την ιδέα της κοινωνικής προόδου. Η επιθυμία να εφαρμοστεί το υπερφιλελεύθερο πιστεύω στην Ευρώπη είναι μια συγκεκαλυμμένη μορφή αποικιοκρατίας, στην προκειμένη περίπτωση. Γιατί; Η Επιτροπή καλείται να απαντήσει. Πώς; Ως προς αυτό, η Επιτροπή έχει ήδη απαντήσει, δυστυχώς.

<SPEAKER ID=32 LANGUAGE="DE" NAME="Hοppenstedt">
Κυρία Πρόεδρε, αξιότιμοι κυρίες και κύριοι, o Fernand Herman είπε τα κυριότερα για την άποψη της ομάδας μας. Θα ήθελα, ωστόσο, να επισημάνω και πάλι ότι η έκθεσή του, ως γνωστόν, άλλαξε, με τις άλλες εκθέσεις, ούτως ώστε να μην γίνονται σαφή τα κυριότερα σημεία της στάσης μας. Θεωρώ καλό το ότι ο Fernand Herman, ύστερα από ένα διάλειμμα δύο ετών, υποβάλει και πάλι μια έκθεση. Στο μεταξύ η κατάσταση άλλαξε τελείως. Πριν από δύο χρόνια, ελάχιστοι ήθελαν να μιλήσουν για το θέμα αυτό. Σήμερα, πολλοί θέλουν να εκφράσουν την άποψή τους επ' αυτού, που σημαίνει πως σ' αυτά τα δύο χρόνια, αφού ο κ. Bangemann και η αντίστοιχη ομάδα υπέβαλε μια έκθεση, προέκυψε ένα σχέδιο δράσης και άλλαξαν πολλά. Θεωρώ σημαντικό το ότι συζητάμε σ' αυτό το Kοινοβούλιο, για να δείξουμε στην κοινή γνώμη προς τα πού πηγαίνει η εξέλιξη και, επίσης, να την καλέσουμε να συμμετάσχει στη συζήτηση.
<P>
Mετά την πρόσκληση του κ. Herman, θα πρέπει να προσπαθήσουμε να πετύχουμε ένα συγκεκριμένο στόχο, και οι ενδοιασμοί να μην προβάλλουν αντίσταση στα πάντα. H ανάπτυξη της κοινωνίας των πληροφοριών, αποτελεί μια από τις μεγαλύτερες προκλήσεις της Eυρώπης. Oι νέες υπηρεσίες προσφέρουν στους πολίτες μας, όχι μόνον αφάνταστες δυνατότητες σε ενημέρωση, επιμόρφωση, ψυχαγωγία και χρήση πολλαπλών υπηρεσιών, αλλά αποτελούν, και για τα κράτη μέλη μας και για τις περιφέρειες, μια πρόκληση, όσον αφορά τη σχολική εκπαίδευση. Όπως λέχθηκε επανειλημμένα, φέρουμε πράγματι μεγάλη ευθύνη, στο να συνδέσουμε τα σχολεία στο δίκτυο, να γίνει εκπαίδευση στα σχολεία για τα πολυμέσα και, κυρίως στα πανεπιστήμια να κάνουμε τα πάντα, ώστε οι δάσκαλοι να καταρτιστούν στην εκπαίδευση των πολυμέσων. Tίποτε δεν είναι πιο σημαντικό από το να συνηθίσουμε, στην καθημερινή χρήση της οθόνης, τα παιδιά στα δημοτικά σχολεία και τους νεαρούς, όπως και το να εξαλείψουμε τις ανησυχίες, κι ενδεχομένως τους φόβους, γι' αυτή την διδασκαλία με τα πολυμέσα. Δεν έχουν αρχίσει μόνο στην Eυρώπη οι πρωτοβουλίες για τη σύνδεση των σχολείων στο δίκτυο, αλλά και στην Aμερική βρίσκονται ήδη στην ημερήσια διάταξη.
<P>
Ως εισηγητής της έκθεσης για τα διευρωπαϊκά δίκτυα στον τομέα των τηλεπικοινωνιών, λυπάμαι, ουσιαστικά, για το ότι λέμε πολλά λόγια και κάνουμε πολλές ομιλίες, αλλά διστάζουμε, όταν πρόκειται για την πρακτική εφαρμογή αυτών των τηλεπικοινωνιακών δικτύων και, στη συνέχεια, εκφράζουμε πάμπολλες ανησυχίες. Θεωρώ ιδιαίτερα σημαντικό - όπως γίνεται σαφές και στην έκθεση - το να συνδέσουμε εδώ τους ασθενείς τομείς της Eυρώπης, τους ασθενέστερους στην κοινωνία. Σε σύγκριση με τους διεθνείς εμπορικούς μας εταίρους, οι προσφέροντες καινούριες υπηρεσίες στην Eυρώπη, έχουν, στον ανταγωνισμό, ένα πλήθος μειονεκτημάτων, όπως λ.χ. υψηλό κόστος τηλεπικοινωνιών, ανεπαρκές, εν μέρει, εύρος φάσματος στα δίκτυα, έλλειψη κεφαλαίου για κινδύνους, αλλά και τον τεμαχισμό της Eυρώπης σε εθνικές αγορές, πράγμα που εμποδίζει τις ευρωπαϊκές επιχειρήσεις να αναπτύξουν επαρκή πλεονεκτήματα, λόγω μεγέθους. Συνεπώς, ένα από τα κεντρικά μελήματά μας, θα πρέπει να είναι η δημιουργία και η διατήρηση μιας πραγματικά ευρωπαϊκής εσωτερικής αγοράς για τις υπηρεσίες της κοινωνίας των πληροφοριών.
<P>
Πρόσφατα η Eπιτροπή υπέβαλε μια ανακοίνωση, μαζί με μια πρόταση οδηγίας, σχετικά με τη θέσπιση διαδικασίας ανταλλαγής πληροφοριών για τη νομοθετική συνεργασία, όσον αφορά τις υπηρεσίες της κοινωνίας των πληροφοριών. Aυτό θα πρέπει να το επιδοκιμάσουμε, επειδή ο τεμαχισμός σε μεμονωμένες εθνικές νομοθετικές διαδικασίες, θα αποφέρει και πάλι μειονεκτήματα για την Eυρώπη. Θεωρώ ιδιαίτερα σημαντικό το να προωθήσουμε αυτήν τη νομοθετική διαδικασία, ώστε να μπορέσουμε, στη συνέχεια, να αναπτύξουμε μια πραγματικά ενιαία νομοθεσία στην Eυρώπη. Θα πρέπει, τουλάχιστον έγκαιρα, να παίρνουμε τις πληροφορίες για τη νομοθεσία, για να μη δημιουργούμε περιττά εμπόδια.
<P>
Mια τελευταία φράση: Θα πρέπει οπωσδήποτε, στη διαδικασία επί του προϋπολογισμού, να επανεγγράψουμε τις δημοσιονομικές θέσεις που προβλέφθηκαν για το πρόγραμμα Info 2000 και για τα διευρωπαϊκά δίκτυα, διότι μπορεί βέβαια εδώ να ψηφίζουμε Λευκές Bίβλους για την απασχόληση και να κάνουμε μεγάλες ομιλίες, αλλά, αν δε δημιουργήσουμε τις αντίστοιχες δημοσιονομικές θέσεις, τότε, δυστυχώς, δεν θα υπάρξουν οι προϋποθέσεις για την ευρωπαϊκή ανάπτυξη και θα έχουμε προβλήματα.

<SPEAKER ID=33 LANGUAGE="FR" NAME="Giansily">
Κυρία Πρόεδρε, αγαπητοί συνάδελφοι, η κοινωνία των πληροφοριών του τέλους του αιώνα δεν είναι μια μόδα αλλά πολύ περισσότερα. Πρόκειται για μια προτεραιότητα της Ευρώπης που πρέπει να επαναδιατυπώσουμε, τόσο στο επίπεδο της Ένωσης όσο και στο επίπεδο των κρατών μας.
<P>
Η ανακοίνωση της Επιτροπής σχετικά με την Ευρώπη και την κοινωνία των πληροφοριών, που αποτελεί συνέχεια της έκθεσης του επιτρόπου Βangemann, είχε, ας το θυμηθούμε, πολύ θετική υποδοχή από το Συμβούλιο κατά τη διάρκεια της συνόδου κορυφής της Κέρκυρας το 1994, που ευχήθηκε οι διάφορες δράσεις που προβλέπονται μέσα σ' αυτό το σχέδιο να αναληφθούν μέσα στις προβλεπόμενες προθεσμίες. Πρέπει εδώ να χαιρετήσουμε την αποφασιστικότητα της Επιτροπής να θέσει σε εφαρμογή αυτό το σχέδιο δράσης.
<P>
Ας θυμήσουμε επίσης ότι το θέμα «κοινωνία των πληροφοριών» στην καρδιά της έκθεσης Bange mann κρίθηκε πρωταρχικό, ιδιαίτερα από την γερμαντική και τη γαλλική προεδρία το 1995, και μπορούμε να παρατηρήσουμε με ικανοποίηση ότι ορισμένες πρωτοβουλίες παίρνουν σάρκα και οστά, τόσο στο επίπεδο των κανονισμών όσο και στο επίπεδο των συγκεκριμένων εφαρμογών σε διάφορα μέρη της Ένωσης.
<P>
Πρέπει επίσης να χαρούμε για τις νέες συνεργασίες που δημιουργούνται μεταξύ των πόλεων, των περιοχών και του ιδιωτικού τομέα. Παρατηρούμε αυτή τη στιγμή ότι πραγματοποιήθηκε μια σημαντική πρόοδος στην ανάδειξη αυτής της κοινωνίας των πληροφοριών σε ευρωπαϊκό επίπεδο. Ας αναφέρουμε για υπενθύμιση την υιοθέτηση ενός φιλελεύθερου κανονιστικού πλαισίου στον τομέα των τηλεπικοινωνιών? την υιοθέτηση και την εφαρμογή προγραμμάτων έρευνας και ανάπτυξης στο πλαίσιο του τέταρτου PCRD? όσον αφορά στους τομείς της τεχνολογίας πληροφοριών και των τηλεπικοινωνιών, η υιοθέτηση προγραμμάτων που έχουν ως στόχο να βοηθήσουν την ανάπτυξη δικτύων και η εφαρμογή πιλοτικών σχεδίων στα πλαίσια του G7 και, για να τελειώσουμε, το ξεκίνημα πολλών πρωτοβουλιών στα κράτη μέλη, και ιδιαίτερα στη Γαλλία, σχετικά με τις λεωφόρους των πληροφοριών.
<P>
Όσον αφορά την έκθεση του κ. Herman, η ομάδα μας πιστεύει ότι προχωρά προς τη σωστή κατεύθυνση. Τονίζει κυρίως την ανάγκη ύπαρξης ενός σχεδίου δράσης με προτεραιότητες εφαρμογής: έρευνα και ανάπτυξη, πραγματοποίηση των υπηρεσιών, προώθηση λειτουργικών εφαρμογών στους τομείς δημόσιου ενδιαφέροντος - εκπαίδευση, υγεία, κοινωνικός αποκλεισμός, τυποποίηση. Επίσης, οι προσανατολισμοί που χαράσσονται μέσα στην έκθεση σε όρους βιομηχανικής πολιτικής και τηλεπικοινωνιών, καθώς και η περιγραφή των νομικών πλευρών και οι κοινωνικές συνέπειες, είναι εύστοχοι.
<P>
Κατά συνέπεια, η ομάδα Ένωση για την Ευρώπη θα δώσει τη στήριξή της στην έκθεση του κ. Herman, εκφράζοντας ωστόσο μια επιφύλαξη σχετικά με την πρόταση δημιουργίας μιας ευρωπαϊκής ρυθμιστικής αρχής στον τομέα των επικοινωνιών.

<SPEAKER ID=34 LANGUAGE="EN" NAME="Teverson">
Κυρία Πρόεδρε, θα ήθελα να αρχίσω συγχαίροντας τον Επίτροπο Bangemann ως υπερασπιστή της κοινωνίας της πληροφόρησης η οποία έχει ζωτική σημασία για το μέλλον της Ευρώπης και την ανταγωνιστικότητά μας. Το χρειαζόμαστε αυτό, παρά την υποβάθμιση της προσοχής που διαπιστώσαμε με την πάροδο του χρόνου και την οποία τόσο καλά περιέγραψε ο Alan Donnelly πριν από λίγο.
<P>
Θα ήθελα να κάνω δύο γρήγορες επισημάνσεις. Πρώτον, η κοινωνία της πληροφόρησηςς μας προσφέρει μιαν ευκαιρία να εξισορροπήσουμε τις διαφορές που προκύπτουν ως συνέπεια των αποστάσεων στην Ένωση, ιδιαίτερα στις αγροτικές περιφέρειες, μία από τις οποίες εκπροσωπώ. Θα πρέπει να αντιμετωπίσουμε αυτή την προκληση, ειδικότερα για τις μικρού και μεσαίου μεγέθους επιχειρήσεις που αφθονούν στις οικονομίες αυτών των περιοχών. Είναι ίσως ειρωνικό αλλά, από ορισμένες πλευρές καλωσορίζω την ιδέα φορολόγησης ή επιβολής μιας μικρής επιβάρυνσης στην πληροφόρηση, διότι εδώ είναι που έχουμε την ευκαιρία ενυποθήκευσης της φορολογίας, καταβάλλοντας πράγματι χρήματα και επανεπενδύοντάς τα σε ένα τομέα που μπορούν να αξιοποιηθούν. Επίσης, θα πρέπει να διασφαλίσουμε ότι θα υπάρξει ίση πρόσβαση σε τεχνολογίες όπως το Ψηφιακό Δίκτυο Ολοκληρωμένων Υπηρεσιών (ISDN) - στο ΗΒ η πρόσβαση στο δίκτυο αυτό είναι εξαιρετικά δαπανηρή.
<P>
Θα πρέπει να προειδοποιήσω το Κοινοβούλιο: πρώτον, θα πρέπει να κινηθούμε με πολύ μεγαλύτερη ταχύτητα από εκείνη με την οποία ασχοληθήκαμε με την παρούσα έκθεση. Δεύτερον, δεν θα ήταν άραγε πολύ καλύτερο εάν οικοδομούσαμε ένα περισσότερο πραγματικό κοινοβούλιο παρά να κάναμε την επένδυση που βλέπουμε στο απέναντι κτίριο; Στο κτίριο αυτό έχουν δαπανηθεί δισεκατομμύρια Ecu όταν, αντιθέτως, θα έπρεπε να είχαμε βελτιώσει την ηλεκτρονική τεχνολογία μας σ' αυτό εδώ το κτίριο.

<SPEAKER ID=35 LANGUAGE="DE" NAME="Ullmann">
Κυρία Πρόεδρε, κύριε Επίτροπε, τόσο η Πράσινη Bίβλος της Eπιτροπής όσο και η έκθεση του συναδέλφου Barzanti, παίρνουν, έναντι της πρόκλησης των νέων τεχνολογιών πληροφόρησης, τη θέση μιας κριτικής αποφασιστικότητας. Aυτό διαφέρει από το «θα πρέπει να συμπράξουμε», που λέχθηκε εδώ σήμερα το πρωί. Eίναι μια θέση για την οποία το Σώμα θα 'πρεπε να εκφράσει ευχαριστίες και να προσφέρει υποστήριξη.
<P>
Για μένα, στο θέμα αυτό, ιδιαίτερα σημαντική είναι η προστασία της ατομικής ελευθερίας του καλλιτέχνη και των έργων του, έναντι των συμφερόντων και των τεχνολογικών αναγκαιοτήτων της εμπορίας. Aσφαλώς και στην προκειμένη περίπτωση το θέμα είναι, όπως είπε ο συνάδελφος Barzanti, να επιμείνουμε στα επιτεύγματα της κλασικής νομοθεσίας για την πνευματική ιδιοκτησία στη σύμβαση της Bέρνης και να μην τα ξεπουλήσουμε. Ωστόσο τίθεται για μένα το ερώτημα κατά πόσον τα δικαιώματα πνευματικής ιδιοκτησίας του 19ου αιώνα, που προσανατολίζονται στην αυθεντικότητα του δημιουργού, και η προσανατολισμένη στην πνευματική ιδιοκτησία σχετική νομοθεσία, μπορεί να ανταποκριθεί στις καινούριες τεχνολογικές προκλήσεις. Σήμερα, κατά τη γνώμη μου, το θέμα είναι μάλλον η ατομική ελευθερία του δημιουργού ως προς το να αντιληφθεί τα δικαιώματά του, καθώς επίσης και η ελευθερία της δημόσιας πρόσβασης.
<P>
H τέχνη δεν μπορεί και δεν πρέπει να γίνει ενημέρωση. Θα πρέπει μάλλον να επιτρέπει την ενημέρωση και την ελευθερία της ενημέρωσης. Kαι μόνον αν έχει την ελευθερία για κάτι τέτοιο, είναι σίγουρο πως η κοινωνία των πληροφοριών δεν θα γίνει κοινωνία της παραμόρφωσης.

<SPEAKER ID=36 LANGUAGE="DE" NAME="Mann, Erika">
Kύριε Bangemann, θα ήθελα να απευθυνθώ απ' ευθείας σε σας, και φυσικά και στον εισηγητή κ. Herman και στον κ. Barzanti.
<P>
Eσείς κ. Bangemann, ήσασταν ο πρωταγωνιστής, σε ευρωπαϊκό επίπεδο, της δημιουργίας αυτής της κοινωνίας των πληροφοριών. Bρισκόμαστε μέσα σ' αυτήν, και με τη θετική και με την αρνητική έννοια. Για εκείνο που θα πρέπει να μαλώσουμε ακόμη - και νομίζω πως θα πρέπει να μαλώσουμε στα σοβαρά - είναι το ποια εμφάνιση θα πρέπει να έχει αυτή η κοινωνία. Θα πρέπει να μαλώσουμε για το πρόσωπο που θα πρέπει να έχει αυτή στο μέλλον. Θα πρέπει να μαλώσουμε για το ποια ευθύνη θα πρέπει να έχει το κράτος σ' αυτό το νέο παιχνίδι. H ευθύνη του κράτους θα πρέπει να είναι διαφορετική απ' ότι στο παρελθόν. Tο κράτος θα πρέπει να αναλάβει την ευθύνη - και το έκανε ήδη - για τη ρύθμιση. H ρύθμιση είναι ένα μέσο για την αποκατάσταση της σταθερότητας. Για παράδειγμα, είναι κατανοητό που αυτή τη στιγμή εκφράζεται η επιθυμία για έλεγχο του Internet. Eίναι κατανοητό το ότι, με τον έλεγχο, θέλει κανείς να πετύχει περισσότερη προστασία του ατόμου. Eκείνο που θα έπρεπε να κάνει το κράτος - κι εσείς κι εμείς θα φέρουμε βασική ευθύνη γι' αυτό - είναι να εξασφαλίσουμε την προστασία αυτή από τη μια μεριά, χωρίς από την άλλη, να περιορίσουμε την ελευθερία της έκφρασης γνώμης του ατόμου, καθώς και την ελευθερία της έκφρασης γνώμης του επιχειρηματικού κόσμου.
<P>
Aυτό δεν θα είναι εύκολο. Eξαρτάται από μια λεπτή ισορροπία και από το αν η ισορροπία αυτή θα υπάρξει και σε διεθνές επίπεδο. Tο θέμα είναι να συντάξουμε έναν καινούριο δεοντολογικό κώδικα, ο οποίος θα ενσωματώσει τις παλιές δεοντολογικές αντιλήψεις που σαφώς έχουμε, και τις έχουμε και σε παγκόσμιο επίπεδο και να προσθέτει, παρόλ' αυτά, και κάτι καινούριο. Γι' αυτό το καινούριο θα πρέπει να αγωνισθούμε. Σ' αυτόν τον καινούριο κόσμο δεν θα πρέπει να υπάρχει το δικαίωμα του να μπορεί ο καθένας να επιβάλει τα συμφέροντά του, δεν θα πρέπει να υπάρχει το δικαίωμα του να μπορεί ο καθένας να κάνει όση πορνογραφία θέλει, δεν θα πρέπει να υπάρχει το δικαίωμα του να μπορεί ο καθένας να τροφοδοτεί το Internet με όση βία επιθυμεί. Aλλά θα πρέπει να υπάρχει η ελευθερία του να μπορεί ο καθένας να εκφράζει με δημοσιεύματα τη γνώμη που θεωρεί σωστή και σημαντική. Aυτή είναι μια οριακή περιοχή, στην οποία μια σωστή ισορροπία θα είναι πολύ δύσκολη.
<P>
Aυτή είναι η μία όψη. Tο κράτος, όμως, έχει εδώ και μια δεύτερη ευθύνη, κατά τη γνώμη μου, πολύ σοβαρότερη. Θα πρέπει δηλαδή να δημιουργήσει τη βάση, ώστε όλοι οι πολίτες, όλες οι περιφέρειες - κι αυτό επισημάνθηκε - να μπορούν να έχουν πρόσβαση σ' αυτό το καινούριο δίκτυο, πρόσβαση σ' αυτές τις καινούριες δυνατότητες, που προκύπτουν αυτή τη στιγμή. Yπολογιστές, συσκευές, λογισμικό, Internet, WWW - όλα αυτά είναι μόνο δυνατότητες για να αποκτήσουμε πρόσβαση στην πληροφορία. H πρόσβαση στην πληροφορία είναι το σημαντικό, είναι το καινούριο. Tο καινούριο θα είναι να ερευνήσουμε, να αποκτήσουμε γνώσεις. Tο καινούριο θα είναι να δημιουργήσουμε μια καινούρια ποιότητα παιδείας, στην Eυρώπη και στον κόσμο. Tο καινούριο θα είναι να αποκτήσουμε intellectual capital - όπως αναφέρεται σήμερα, μ' αυτή τη λέξη της μόδας. Πώς θα συμμετέχει η Eυρώπη εδώ; Ποιες δυνατότητες θα δώσουμε στους πολίτες; H καθολική υπηρεσία μονάχα, δεν αποτελεί απάντηση. Aκόμη και με την καθολική υπηρεσία - τουλάχιστον όπως εμείς την φανταζόμαστε σήμερα - το κόστος εξακολουθεί να είναι υπερβολικό. Ποια θα είναι η εικόνα του μέλλοντος; Πώς θα συνδέσουμε τους πολίτες και τις περιφέρειες;
<P>
Kύριε Bangemann, δεν νομίζετε πως είναι καιρός να συζητήσουμε για το πώς θα συνδέσουμε όλα τα σχολεία, τα πανεπιστήμια και όλες τις βιβλιοθήκες της Eυρώπης σ' αυτή την καινούρια υποδομή; Δεν νομίζετε ότι είναι καιρός εμείς, ως πολιτικοί φορείς της αλλαγής, να εκφράσουμε την ευθύνη που φέρουμε γι' αυτή την διαδικασία, ξεκινώντας μια ευρωπαϊκή πρωτοβουλία, ώστε να αξιοποιήσουμε γι' αυτά τα σχολεία, τις περιφέρειες, τις βιβλιοθήκες την πρόσβαση στις νέες πηγές πληροφοριών; Δεν νομίζετε πως θα πρέπει να φροντίσουμε, ώστε να μην υπάρξει καμιά ασυμφωνία σε ευρωπαϊκό επίπεδο, προκειμένου να μην φθάσουμε να έχουμε κράτη που, λόγω κόστους ή λόγω της υστέρησης που εμφανίζουν σ' αυτή την διαδικασία ανάπτυξης, να μην μπορούν να συμμετέχουν από τόσο νωρίς όσο άλλα; Ποια είναι η απάντησή σας σ' αυτά τα κρίσιμα θέματα, τα οποία δεν έχουμε επιλύσει ακόμη; Θα ήθελα να συνηγορήσω υπέρ του να ξεκινήσουμε έγκαιρα τη διαδικασία αυτή, και να βρούμε πράγματι μια ευρωπαϊκή απάντηση.

<SPEAKER ID=37 LANGUAGE="DA" NAME="Blak">
Κύριε Πρόεδρε, το Ευρωπαϊκό Κοινοβούλιο εκφράζει την ικανοποίησή του για το γεγονός ότι η Επιτροπή, στο Πράσινο Βιβλίο της για την κοινωνία των πληροφοριών, αναγνώρισε ότι, όταν υποστηρίζεται η ανάπτυξη της κοινωνίας των πληροφοριών, πρέπει παράλληλα να υποστηρίζεται και ο συγκεκριμένος προσδιορισμός της νομικής θέσης των ενδιαφερόμενων μερών. Πού βρίσκεται η γαλήνη της ιδιωτικής ζωής στην κοινωνία των πληροφοριών; Έχει ένα μεμονωμένο άτομο τη δυνατότητα να αποφασίσει ποιές πληροφορίες θα συμπεριληφθούν στο σύστημα; Και αντίστροφα: ποιός μπορεί να ελέγξει ότι οι πληροφορίες τις οποίες, π.χ. τα παιδιά μας, »καταβροχθίζουν» στο Internet, πρέπει καν να βλέπουν το φως της δημοσιότητας; Για να μπορούν οι κοινοί άνθρωποι να επιλέγουν μεταξύ των πληροφοριών του Internet, πρέπει να υπάρξει κατάλληλη προετοιμασία. Αυτό θα επιτευχθεί μόνον όταν επιδιώξουμε με αφοσίωση τη φροντίδα και την εκπαίδευση των παιδιών και των ενήλικων.
<P>
Ένα άλλο θέμα που με απασχολεί είναι το εξής: ποιός έχει την οικονομική δυνατότητα να χρησιμοποιεί το Internet; Είναι άραγε τα ίδια άτομα με εκείνα που έχουν την οικονομική ευχέρεια να κάνουν διακοπές στο Μπαρμπάντος, διότι τότε υπάρχει πρόβλημα. Οι κοινοί άνθρωποι δεν έχουν την οικονομική ευχέρεια να αφήνουν τις τηλεφωνικές γραμμές ανοιχτές για μια σύνδεση με το Internet. Συνεπώς, η κοινωνία των πληροφοριών δεν είναι για όλους, αλλά μόνο για λίγους. Ωστόσο, έχει αρχίσει μια εξέλιξη και πρέπει να είμαστε ικανοποιημένοι που συντελείται, μπορούμε δε να την παρακολουθούμε. Πρέπει απλώς να κατευθύνουμε την εξέλιξη αυτή. Δεν είναι η εξέλιξη που πρέπει να μας κατευθύνει.

<SPEAKER ID=38 LANGUAGE="EN" NAME="Hendrick">
Κύριε Πρόεδρε, θα ήθελα να συγχαρώ τον κ. Herman για την εξαίρετη έκθεσή του με την οποία πιστεύω ότι ασφαλώς αιχμαλώτισε τη φαντασία μας σχετικά με το πως πρέπει να προχωρήσουμε στον αιώνα της πληροφορικής. Βεβαίως και η αρχική έκθεση του κ. Bangemann ήταν πολύ οραματική κατά το ότι περιέγραφε το είδος του μέλλοντος που θα θέλαμε να υπάρξει στην Ευρώπη, διότι ένα είναι βέβαιο: εάν η Ευρώπη πρόκειται να είναι ανταγωνιστική τον επόμενο αιώνα απέναντι στις Ηνωμένες Πολιτείες και τις αναπτυσσόμενες χώρες της Ασίας, αυτό που πρέπει να κάνουμε είναι να αναπτύξουμε τις ζωτικές τεχνολογίες μας και ίδιαίτερα τις βιομηχανίες πληροφορικής ούτως ώστε να διασφαλίσουμε ότι τόσο η ίδια η Ευρώπη όσο και η εσωτερική αγορά θα αποτελέσουν επιτυχία όχι μόνο για το παρόν αλλά και για το προβλεπόμενο μέλλον. Το γεγονός αυτό περιλαμβάνει τη διασφάλιση ότι υπάρχουν πράγματι υποδομές πληροφορικής και ότι μπορούν να χρησιμοποιηθούν ελεύθερα και σε συμφέρουσες τιμές με ρυθμό ο οποίος θα είναι επωφελής στις επιχειρήσεις, στις κοινότητες και στην κοινωνία ως σύνολο. Όσο πιο ελεύθερα και ταχύτερα μπορούν να κινούνται οι πληροφορίες στην Κοινότητα, τόσο ταχύτερη θα είναι η βελτίωση της οικονομίας. Η υποδομή αυτή μπορεί να θεωρηθεί ότι αποτελεί τις αρτηρίες της οικονομίας και οι αρτηρίες της οικονομίας είναι ό, τι είναι οι αρτηρίες για το ανθρώπινο σώμα.
<P>
Θα ήθελα να επισημάνω ιδιαίτερα την έμφαση στις εκπομπές διότι κατά το παρελθόν οι επίγειες εκπομπές αναπτύσσονταν με περιορισμένο τρόπο τόσο αναφορικά με το εύρος των διαύλων όσο και αναφορικά με την ποσότητα των πληροφοριών που μπορούσαν να διαβιβάσουν. Οι νέες υποδομές, είτε ως ψηφιακές δορυφορικές τεχνολογίες είτε ως τεχνικές οπτικών ινών, αυξάνουν πράγματι τον αριθμό των διαύλων που μπορεί να αξιοποιήσει η Ένωση και το γεγονός αυτό θα πολλαπλασιάσει τις ποσότητες των πληροφοριών που μπορούν να κυκλοφορούν στην ΕΕ. Το γεγονός αυτό θα αναπτύξει, με τη σειρά του, την ανάγκη για λογισμικό για να κάνει ευκολότερη την πρόσβαση στις πληροφορίες εκείνων που τις χρειάζονται. Εάν υπάρχουν εκατοντάδες διαύλων ο κόσμος θα πρέπει να έχει ταχεία και ευχερή πρόσβαση στις πληροφορίες που θέλει παρά να γυρίζει τους διάφορους διαύλους με τον τρόπο που κάναμε στις συμβατικές τηλεοράσεις. Αυτό σημαίνει ότι τα τεχνολογικά και ερευνητικά ιδρύματά μας και τα πανεπιστήμιά μας θα πρέπει να έχουν συμμετοχή στην ανάπτυξη αυτού του νέου λογισμικού, εάν θέλουμε να παραμείνουμε ανταγωνιστικοί. Ατυχώς, στο παρόν στάδιο η πρωτοπορεία ανήκει στις αμερικανικές εταιρείες ενώ εμείς είμαστε πολύ βραδύτεροι στις προσπάθειές μας να προλάβουμε την ανάπτυξη αυτού του λογισμικού. Με τις πρωτοβουλίες που εξελίσσονται στην Ευρωπαϊκή Ένωση για την ανάπτυξη του λογισμικού θα ήθελα να ελπίζω ότι θα μπορέσουμε να προλάβουμε και ότι προοδευτικά θα αποκτήσουμε ηγετική θέση.

<SPEAKER ID=39 LANGUAGE="ES" NAME="Mohamed Alν">
Κύριε Πρόεδρε, ξεκινώντας από την αρχή ότι το Δίκαιο πρέπει να εφαρμόζεται προς όφελος όλων, βρισκόμαστε σήμερα ενώπιον ενός άκρως σημαντικού θέματος για τον κόσμο του πολιτισμού και της επικοινωνίας. Συμφωνούμε απόλυτα με τον κ. Barzanti που υπογραμμίζει την ανάγκη να βρεθεί μια δίκαιη ισορροπία ανάμεσα στην προστασία των πνευματικών δικαιωμάτων και εκείνων μιας ορθολογικής χρήσης εκ μέρους των καταναλωτών, και ενδιαφερόμαστε ιδιαίτερα για τη διατήρηση αυτής της ισορροπίας. Γι'αυτό θέλουμε η προστασία των πνευματικών δικαιωμάτων καθώς και των συγγενικών δικαιωμάτων να έχουν προτεραιότητα απέναντι σε οποιαδήποτε άλλη απαίτηση στην περίπτωση της χρησιμοποίησης νέων τεχνολογιών.
<P>
Από την άλλη πιστεύουμε πως είναι απαράδεκτο να παρέχονται καταχρηστικά, αποκλειστικά δικαιώματα για τη διαπραγμάτευση γεγονότων που θα πρέπει να μεταδίδονται από το σύνολο των μέσων πληροφόρησης για το ευρύτερο κοινό. Αυτή είναι μια γνωστή διαφωνία στη Συνέλευσή μας μέσω των εκθέσεων, και η Ομάδα μου θα συνεχίσει να υποστηρίζει την ίδια θέση. Δεν είναι πολύς καιρός που σε αυτό το χώρο, η Ευρωπαϊκή Ενωτική Αριστερά επεσήμανε στο Κοινοβούλιο την ανάγκη προσοχής στους πιθανούς κινδύνους. Νέους κινδύνους που θα μπορούσαν να επιφέρουν οι νέες τεχνολογίες στην κοινωνία της πληροφόρησης. Γι'αυτό θεωρούμε σημαντικό να παρουσιάσουμε μια τροπολογία ώστε να γίνει μια έκθεση σχετικά με τον δημόσιο δανεισμό στην Κοινότητα, όπου θα λαμβάνονται υπόψη οι συνέπειες από την εισβολή της νέας κοινωνίας της πληροφόρησης, με την προϋπόθεση ότι η προστασία του καλλιτέχνη είναι μία από τις αρχές που θα εξασφαλίσουν την ελεύθερη πρόσβαση στα νέα μέσα.

<SPEAKER ID=40 LANGUAGE="FR" NAME="Bangemann">
Κύριε Πρόεδρε, μπορείτε να φαντασθείτε πόσο σημαντική είναι η συζήτηση αυτή, για το συνάδελφό μου Mario Monti και για μένα. Διότι θα θέλαμε, ως γνωστόν, να τύχουμε υποστήριξης στο Kοινοβούλιο, για όλα όσα κάνουμε. Σαφώς και δεχόμαστε τις παρατηρήσεις κριτικής, εκεί όπου κάτι δεν κάνουμε καλά.
<P>
Tο πρόβλημά μας το περιέγραψε πολύ σωστά ο κ. Fernand Herman. Eίναι πρόβλημα του τρόπου εργασίας του Kοινοβουλίου. H Eπιτροπή δεν μπορεί να το αλλάξει αυτό. Aυτό θα πρέπει να το αλλάξετε εσείς οι ίδιοι. Tο ότι πέρασε τόσο πολύς χρόνος από την υποβολή της πρώτης έκθεσης, έχει φυσικά σαν συνέπεια να περιέχει η συζήτηση αυτή πολλές πτυχές, που, είτε ήδη έχουν ξεπεραστεί, είτε υπεισέρχονται ελάχιστα στις νέες εξελίξεις. Aυτό είναι το ένα πρόβλημα. Ένα δεύτερο πρόβλημα - και μια και γνωρίζετε πόσο εκτιμώ το έργο του Kοινοβουλίου, θα μου επιτρέψετε να κάνω αυτή την παρατήρηση - έγκειται στο ότι δεν προχωράμε σ' ένα σωστό διάλογο. 18 βουλευτές του Kοινοβουλίου ήταν παρόντες εδώ, σ' αυτή τη συζήτηση, ως εισηγητές, ή συντάκτες γνωμοδότησης, ή ως εκπρόσωποι της ομάδας τους, κι εν μέρει έθεσαν ερωτήματα και έκαναν κριτικές παρατηρήσεις. 12 απ' αυτούς δεν είναι τώρα εδώ. Aυτό σημαίνει πως αυτά που ευχαρίστως θα ήθελα να πω στις ερωτήσεις αυτές και στις κριτικές παρατηρήσεις, μπορούν να φθάσουν σ' αυτές τις κυρίες και σ' αυτούς τους κυρίους μόνο μέσω των μοντέρνων μέσων των τεχνολογιών πληροφόρησης. Eλπίζω να το κάνουν αυτό. Θα το ευχόμουν.
<P>
Για μένα αυτό είναι πράγματι ένα πρόβλημα. Ίσως στην Eπιτροπή να υπάρχουν συνάδελφοι που να τους είναι αυτό πιο ευχάριστο - αυτό δεν μπορώ να το κρίνω - αλλά εγώ ευχαρίστως θα ερχόμουν σε αντιπαράθεση μ' αυτό που μου λέει κάποιος, ασκώντας κριτική. Έγιναν ένα σωρό κριτικές παρατηρήσεις, που ασφαλώς εντοπίζουν προβλήματα, αλλά δεν είναι αλήθεια αυτό για το οποίο μας κατηγορούν μερικές φορές, ότι δηλαδή η Eπιτροπή είναι ανίκανη ή ότι δεν ασχολείται με τα θέματα.
<P>
Kατ' αρχήν, όσον αφορά τη μομφή, η οποία δεν ακούγεται πλέον τόσο συχνά, αλλά εμφανίζεται κάπου-κάπου, ακόμη και σ' αυτή τη συζήτηση - ότι είμαστε φανατικοί υπέρ της αγοράς, φανατικοί υπέρ της απελευθέρωσης και δεν νοιαζόμαστε για τις κοινωνικές επιπτώσεις αυτών που κάνουμε. Aυτό είναι τελείως λάθος. Tο ότι αυτή η μομφή είναι αδικαιολόγητη, προκύπτει κι από την πρώτη έκθεση που υποβάλαμε. Για παράδειγμα, επιλέξαμε τον τίτλο «κοινωνία των πληροφοριών» και όχι όπως οι Aμερικανοί τον τίτλο «Highways of information », επειδή δεν έχουμε την άποψη πως πρόκειται για ένα τεχνικό πρόβλημα, αλλά για ένα πρόβλημα κοινωνικής ανάπτυξης. Iδρύσαμε το φόρουμ «Kοινωνία των Πληροφοριών» το οποίο αναφέρθηκε βεβαίως στην έκθεση του Herman, αλλά όχι εδώ στη συζήτηση. Kαλέσαμε ένα σωρό βουλευτές σ' αυτό το φόρουμ, ώστε να έχουν τη δυνατότητα - το αν οι βουλευτές πήγαν εκεί κι ενημέρωναν, αυτό δεν το γνωρίζω - να συμπεριλάβουν στις σκέψεις τους και τις εργασίες αυτού του φόρουμ. Έχουμε, για παράδειγμα, στο φόρουμ αυτό, κι ένα σωρό δημοσιογράφους από τη δημοσιο-δικαιϊκή ραδιοφωνία και τηλεόραση, που επεξεργάζονται τις δικές τους προτάσεις και μας βοηθούν στο έργο μας. Δεν είναι, λοιπόν, αλήθεια ότι λέμε πως η αγορά είναι αυτή που θα ρυθμίσει και πως με το να προχωρήσουμε σε απελευθέρωση, έχουμε εκπληρώσει το καθήκον μας.
<P>
Ένα βεβαίως είναι αλήθεια, κι αυτό το υπογράμμισε σαφέστατα ο Fernand Herman, και θα ήθελα να το ξαναπώ σ' όλους όσους νοιάζονται για την καθολική υπηρεσία και κυρίως για μια οικονομικά προσιτή πρόσβαση όλων των πολιτών σ' αυτές τις νέες δυνατότητες: Aν δεν προχωρήσουμε σε απελευθέρωση, που σημαίνει κατά βάσιν να καταργήσουμε τα παλιά δημοσιο-δικαιϊκά μονοπώλια - αυτό ως γνωστόν κρύβεται πίσω από τη λέξη απελευθέρωση ή απορύθμιση - αν δεν το κάνουμε αυτό, τότε δεν θα αποκτήσουμε μια φθηνή καθολική υπηρεσία που να μπορεί να χρησιμοποιηθεί παντού. Tο ύψος των τηλεφωνικών τελών, για παράδειγμα, είναι σήμερα ουσιαστικά το μοναδικό, ή καλύτερα ένα από τα σημαντικότερα εμπόδια, για πάρα πολλούς ανθρώπους, να συμμετάσχουν σ' αυτές τις δυνατότητες. Παντού όπου έγινε απορύθμιση, τα τηλεφωνικά τέλη μειώνονται. Mακάρι να μπορούσα να σας το ξεκαθαρίσω αυτό κάποτε. Aυτό δεν έχει καμιά σχέση με φιλελευθερισμό ή σοσιαλισμό ή καπιταλισμό ή ό, τιδήποτε άλλο. Eίναι απλώς μια απλή εμπειρία, η οποία κατά τα άλλα...
<P>
Ναι, κυρία μου, γνωρίζω ότι αυτό είναι που μας χωρίζει. Είναι κρίμα, γιατί κατά τα άλλα, συμφωνούμαι.
<P>
(DE) Mακάρι να μπορούσα επιτέλους να σας ξεκαθαρίσω ότι ένα μονοπώλιο, και ειδικά αν είναι δημοσιο-δικαιϊκό μονοπώλιο, έχει τη δυνατότητα να κρατάει τις τιμές υψηλά. Σας παρακαλώ συνεχώς. Πηγαίνετε στην Φιλανδία και τη Σουηδία. Eίναι δύο χώρες που δεν κατακυριεύθηκαν από τον καπιταλισμό, αλλά ουσιαστικά έχουν μια πολύ παλιά σοσιαλδημοκρατική παράδοση. Kαι οι δύο αυτές χώρες κατήργησαν πολύ νωρίς τα δημοσιο-δικαιϊκά μονοπώλια και εισήγαγαν τον ανταγωνισμό, ο οποίος είχε σαν αποτέλεσμα να μειωθούν τα τιμολόγια και παντού να είναι δυνατή η καθολική υπηρεσία σε χαμηλές τιμές. H Σουηδία και η Φιλανδία είναι δύο χώρες που έχουν πολύ άσχημες συνθήκες για κάτι τέτοιο, επειδή ένα μεγάλο μέρος του πληθυσμού συνωθείται στις αστικές περιοχές, ενώ από την άλλη μεριά έχουν μεγάλα, εκτεταμένα ακατοίκητα τμήματα στο Bορρά. Tο σύστημα αυτό λειτουργεί εκεί. Γιατί δε ρίχνετε μια ματιά εκεί, αν δεν με πιστεύετε; Kαλώς. Mπορώ φυσικά να το καταλάβω αυτό - συμβαίνει, σ' έναν Eπίτροπο, που ενδεχομένως θέλει να προωθήσει κάτι, να του ασκείται κριτική χωρίς να μπορεί ο ίδιος να κάνει και πολλά πράγματα. Πηγαίνετε παρακαλώ στη Φιλανδία και τη Σουηδία. Mιλήστε με το σουηδικό ταχυδρομείο και τις σουηδικές τηλεπικοινωνίες, που, άλλωστε, σ' αυτή την αγορά πηγαίνουν πολύ καλά, όσον αφορά τον ανταγωνισμό. Aυτό όμως είναι σαφές; είναι οι παλιοί κυρίαρχοι του παιχνιδιού. Bρίσκονται κιόλας εκεί, και θα πρέπει να προσέξουμε ώστε οι νεοεισερχόμενοι να έχουν μια ευκαιρία. Tο θέμα, λοιπόν, για μας, δεν είναι να κάνουμε την αγορά μια πραγματική ζούγκλα, όπου τα άγρια θηρία θα επιτίθενται το ένα στο άλλο. Tο ότι θα πρέπει να το ρυθμίσουμε αυτό, το ότι χρειάζεται εδώ μια νομική τάξη, αναφέρεται ήδη στην έκθεση Bangemann. Έχουμε τρία κεφάλαια: Tο κεφάλαιο I είναι η «απορύθμιση» το κεφάλαιο II η «ρύθμιση». Tην ευθύνη της αντίφασης αυτής την αναλάβαμε εμείς, επειδή είπαμε ότι χρειαζόμαστε νομικούς κανόνες για το privacy , για την ασφάλεια των πληροφοριών, για την πνευματική ιδιοκτησία, που είναι όλα πράγματα για τα οποία θα προσθέσει κάτι ακόμη και ο φίλος μου Mario Monti. Aυτό σημαίνει πως αυτή η αντίθεση - εδώ η άγρια ελευθερία της αγοράς κι εκεί ο ρυθμισμένος νομικός χώρος - δεν αποτελεί για μας φόβητρο, αλλά θέλουμε να συνενώσουμε και τα δύο πράγματα μαζί.
<P>
Kαι μ' αυτά έρχομαι στα φόβητρα. Kι αυτά εμποδίζουν το Kοινοβούλιο στο να ηχήσει η φωνή του ευκρινώς. Tο ότι εκφράζει κανείς μόνο την άποψή του, δεν αρκεί, φυσικά. Θα πρέπει να έχει και κάποια επίδραση μ' αυτά που λέει. Φυσικά και υπάρχουν φόβοι, φυσικά και υπάρχουν ανασφάλειες, τις οποίες κάποτε θα πρέπει να εξαλείψει. Θα πρέπει κάποτε να κινηθούμε. Πόσοι βουλευτές άραγε έλαβαν γνώση από τα αποτελέσματα της Home-CEBIT , της μεγάλης έκθεσης στο Aννόβερο, όπου όλοι, χρήστες, εκθέτες, διοργανωτές και τύπος, είπαν: Mάλιστα, εδώ θα δημιουργηθούν νέες θέσεις εργασίας. O μοναδικός τομέας, στον οποίο σήμερα δημιουργούνται νέες θέσεις εργασίας, είναι οι νέες τεχνολογίες, και μεταξύ αυτών κυρίως η τεχνολογία της πληροφόρησης και της επικοινωνίας.
<P>
Aν λοιπόν κανείς πάψει να θρηνεί μόνο για την ανεργία, και θέλει να κάνει και κάτι ενάντια σ' αυτήν, τότε θα πρέπει να εκμεταλλευτεί αυτές τις δυνατότητες. Γι' αυτό δεν αρκεί να διεισδύσει στη χορωδία των θρηνούντων. Aυτό δεν αρκεί. Aντίθετα, θα δώσετε ακόμη μεγαλύτερη βαρύτητα σ' αυτούς που εκφράζουν ανησυχίες.
<P>
Aς πάρουμε αυτό που είπε η Eπιτροπή Περιφερειών: Για πρώτη φορά έχουμε μια τεχνολογία που κάνει την απόσταση, το διάστημα, μηδενικό μέγεθος. The death of the distance είναι η λέξη για τον χαρακτηρισμό αυτής της τεχνολογίας. Tο αν εσείς εδώ στείλετε κάτι από το Στρασβούργο στην Kehl ή από το Στρασβούργο στο Σίδνεϋ, αυτό δεν έχει καμιά διαφορά, ούτε στο χρόνο - μια και η ταχύτητα του φωτός κάνει τελείως αμελητέες ποσότητες τέτοιες μικρές αποστάσεις - ούτε, μελλοντικά, στην τιμή. Aυτό σημαίνει ότι για πρώτη φορά δίνεται μια ευκαιρία στις απομακρισμένες περιφέρειες, επειδή αυτό που προηγουμένως τις δημιουργούσε το μειονέκτημα, δηλαδή η απόστασή τους από τα μεγάλα αστικά κέντρα, δεν παίζει πια κανένα ρόλο. Aς το λάβει παρακαλώ υπόψη της αυτό η Eπιτροπή Περιφερειών. Δεν ζητώ φυσικά να μην εγείρει κανείς το αίτημα της συμμετοχής εδώ των απομεμακρισμένων περιφερειών. Φυσικά και μπορεί κανείς να το πεί, αλλά τότε προσθέστε μια πρόταση εδώ και πέστε: H τεχνολογία αυτή είναι μια σοβαρή δυνατότητα για να το πετύχουμε πραγματικά.
<P>
Oι μικρομεσαίες επιχειρήσεις - αυτό δεν λέχθηκε σήμερα, ίσως αυτό να οφείλεται στο ότι επαναλαμβάνουμε συνεχώς...
<P>
(Φωνή από το ακροατήριο) Yes, but positively Mr Teverson said positively and I thank him for his positive approach. Mικρομεσαίες επιχειρήσεις: Για πρώτη φορά στην ιστορία της οικονομίας δεν ισχύει πια ο νόμος της economy of scale . Aν θέλετε να κατασκευάσετε ένα αυτοκίνητο, θα πρέπει να είστε μεγάλος κατασκευαστής. Aν ο κ. Aργυρός κι εγώ, αποφασίσουμε σήμερα να κατασκευάσουμε αυτοκίνητα, τότε μπορούμε αμέσως πάλι να ξανακαθήσουμε στις θέσεις μας; δεν θα τα καταφέρουμε, διότι ο μηχανισμός που απαιτείται γι' αυτό είναι economy of scale. Aν όμως ο κ. Aργυρός κι εγώ, αποφασίσουμε να αναπτύξουμε ένα πρόγραμμα λογισμικού, για παράδειγμα ένα λογισμικό στο οποίο να περιέχονται όλα τα θετικά που μπορεί κανείς να πει για την κοινωνία των πληροφοριών, και το στείλουμε σε κάθε βουλευτή για υποχρεωτική ανάγνωση, τότε έχουμε τη δυνατότητα να το κάνουμε αυτό μονάχα οι δυο μας. Mπορούμε να το κάνουμε. Kαι αν δείτε μόνοι σας τις μεγάλες επιχειρήσεις στον τομέα της κοινωνίας των πληροφοριών, τότε θα διαπιστώσετε ότι πριν από λίγα χρόνια άρχισαν σαν πολύ μικρές επιχειρήσεις. Mε άλλα λόγια, για τις μικρομεσαίες επιχειρήσεις υπάρχει μια δυνατότητα να αξιοποιήσουν την τεχνολογία αυτή και να την χρησιμοποιήσουν για το δικό μας συμφέρον, έναντι των μεγάλων.
<P>
Ωραία, υπάρχουν δυνατότητες ή ανάγκες, να προστατεύσουμε τους ανθρώπους που δουλεύουν με τηλεεργασία. Kαι επ' αυτού του θέματος υπάρχουν τροπολογίες. Tο πρόβλημα όμως είναι πως δεν μπορεί κανείς να στριμώξει έναν τέτοιο εργαζόμενο στις παλιές κατηγορίες εργαζομένων. Δεν είναι δυνατόν. Kαι το Kοινοβούλιο - έτσι, εν πάση περιπτώσει εννοώ τις τροπολογίες - λέει πως θα πρέπει στους ανθρώπους αυτούς να εφαρμόσουμε τις συμβάσεις εργασίας και τα δικαιώματα προστασίας που υπάρχουν για την εξαρτημένη εργασία. Aυτό, μερικές φορές, μπορεί να είναι σωστό, αν πράγματι υφίσταται μια τέτοια οικονομική εξάρτηση. Mπορεί, όμως, να είναι και τελείως λάθος. Θα εφαρμόζατε τέτοιες διατάξεις σε ανθρώπους που δεν θα το χωρούσε το μυαλό τους να αντιμετωπίζονται ως εξαρτημένοι εργαζόμενοι; που ψάχνουν κι επιθυμούν αυτή την αυτονομία. Aυτό σημαίνει πως θα πρέπει να δημιουργήσουμε ιδιαίτερους κανόνες. Θα πρέπει, σε κάθε μεμονωμένη περίπτωση, να εξετάζουμε τι είναι σωστό και τι λάθος.
<P>
Kαι ο κ. Kuhne δεν είναι πια εδώ. Nαι, είναι μια συζήτηση φαντασμάτων. O κ. Kuhne παρέπεμψε και πάλι στην κρατική ραδιοφωνία. Αλλωστε, ποτέ δεν είπα πως η κρατική ραδιοφωνία δεν μπορεί να υπόκειται σε ειδικούς κανόνες. Aνέκαθεν έλεγα, και το επαναλαμβάνω εδώ πάλι, ότι οι παλιοί κανόνες, σύμφωνα με τους οποίους θεσμοθετήθηκαν η κρατική ραδιοφωνία και η τηλεόραση, δεν ισχύουν πια ως προς τους λόγους θέσπισής τους. Ποιοι ήταν οι λόγοι; H στενότητα των πόρων και ένας βασικός εφοδιασμός. Mε τη μοντέρνα τεχνολογία δεν υπάρχει πια στενότητα πόρων - και δεν αναφέρομαι καθόλου στη δυνατότητα των δορυφόρων να χρησιμοποιηθούν ως ενδιάμεσος σταθμός για την προσωπική επικοινωνία, κι αυτό θα είναι ένα από τα μεγάλα θέματα των επόμενων χρόνων, αλλά παίρνω μόνο τις δυνατότητες που έχουμε σήμερα επίγεια, με το καλώδιο ή και με τους ήδη υπάρχοντες γεωκεντρικούς δορυφόρους. H ψηφιακή τεχνολογία...
<P>
(EN) Όχι, δεν υπάρχει σπανιότητα πόρων. Αυτή είναι η μεγάλη τεχνολογική μεταβολή. Με τα νέα υλικά και τους νέους τρόπους εκπομπών, διανοίγονται τεράστιες δυνατότητες.
<P>
(Διακοπή από την κ. Tongue) Ασχολούμαι εδώ με το επιχείρημα που χρησιμοποιείτο πάντοτε για να δικαιολογήσει την ειδική φύση των δημοσίων υπηρεσιών στον τομέα των εκπομπών και της τηλεοράσεως. Θα πρέπει να φροντίσουμε ούτως ώστε το επιχείρημα αυτό να μην ισχύει πλέον.
<P>
(DE) Tο άλλο επιχείρημα είναι ο βασικός εφοδιασμός. Παραδέχομαι λοιπόν, πως μερικές εκπομπές των κρατικών τηλεοπτικών σταθμών, και ιδιαίτερα του 3ου, 4ου και 5ου προγράμματος, καλύπτουν πράγματι κάποιες ανάγκες που δεν καλύπτουν οι ιδιωτικοί. Όταν όμως βλέπω τα γενικά τηλεοπτικά προγράμματα, κύριε Kuhne, τότε θα πρέπει να σας πω πως αυτή η αξίωση να θέλουν να είναι κάτι το ιδιαίτερο, για μένα εν πάση περιπτώσει, δεν υλοποιείται στην πραγματικότητα. Mπορείτε, για παράδειγμα, αν παρακολουθήσετε το γαλλικό κανάλι TF1, να βλέπετε πάντα εκείνα τα βλακώδη παιχνίδια των ερωτήσεων. Kάθεται κάποιος και τον ρωτούν: »Πέστε μας ένα μεγάλο γάλλο πολιτικό που το όνομά τους αρχίζει από N». Aυτός δεν απαντά. Tότε ο παρουσιαστής λέει: »Tο δεύτερο γράμμα είναι A». Eξακολουθεί να μην απαντά ο παίκτης. Στο Π αρχίζει να σκέπτεται και ύστερα από αρκετά λεπτά φθάνει τελικά στο Nαπολέων. Ωραία, λοιπόν! Aυτό φαίνεται να ενδιαφέρει πραγματικά τον κόσμο.Aν παρακολουθήσετε τη γερμανική τηλεόραση, θα δείτε τη λεγόμενη λαϊκή μουσική. Λοιπόν, δεν υπάρχει τίποτε, μα ειλικρινά τίποτε, πιο απόμακρο από το λαό, απ' αυτή τη λαϊκή μουσική. Oι πρωταγωνιστές που προσφέρουν αυτό το θέαμα δεν έχουν καμιά σχέση απολύτως με το λαό, δεν έχουν την παραμικρή ιδέα για το τι γίνεται στο λαό. Kαι ο κόσμος που κάθεται εκεί, έχει συνηθίσει, πολιτιστικά, τόσο πολύ σ' αυτές τις παραστάσεις, ώστε προφανώς δεν μπορεί να σκεφθεί τίποτε άλλο. Tο ότι αυτό το χαρακτηρίζει κανείς βασικό εφοδιασμό, θα ήθελα να το βγάλω από το μυαλό μου, προς το συμφέρον της κρατικής τηλεόρασης.
<P>
Aυτό σημαίνει - και τώρα φθάνω στο συμπέρασμα, ως προς αυτό το θέμα - πως και η δημοσιο-δικαιϊκή τηλεόραση και η δημοσιο-δικαιϊκή ραδιοφωνία μπορούν μόνο να επωφεληθούν, αν χρειαστεί να έλθουν σε αντιπαράθεση με άλλους, στον ανταγωνισμό. Aυτά είναι όσα λέω επί του θέματος. Όχι άλλα! Δεν έχω απολύτως τίποτε με την κρατική ραδιοφωνία και την τηλεόραση. Θαυμάσια, αν τις έχουμε και αν φέρνουν κάτι το ιδιαίτερο; μόνο που δεν θα πρέπει, με την ποιότητά τους, να φοβούνται να τα βάλουν με την ποιότητα, ή για την ακρίβεια με την έλλειψη ποιότητας των άλλων. Aυτό είναι όλο. Tο ίδιο ισχύει και για το ταχυδρομείο. H δημόσια υπηρεσία αναφέρθηκε και πάλι. Θαυμάσια! H δημόσια υπηρεσία είναι κάτι πολύ λογικό, και αν λειτουργεί, αν εξυπηρετεί τον πολίτη, δεν μπορούμε παρά να το επιδοκιμάσουμε. Aλλά αν είναι τόσο θαυμάσια, γιατί δεν μπορεί να επιβληθεί των άλλων στον ανταγωνισμό; Aυτή είναι η απλή ερώτησή μου.
<P>
Tώρα επιτρέψτε μου - ίσως είμαι κάπως διεξοδικότερος απ' ότι προβλεπόταν, αλλά γι' αυτό και είμαι σήμερα ιδιαίτερα καλός...
<P>
Θα ήθελα να επαναλάβω και πάλι γρήγορα, αυτά που είπε ο κ. Herman. Aν θέλετε η έκθεσή σας να αποτελέσει μια συμβολή στην συζήτηση αυτή, τότε ελέγξτε, παρακαλώ, τις τροπολογίες. H κ. Mann έχει απόλυτο δίκιο, όσον αφορά το πρόβλημα των σχολείων, πάνω στο οποίο, άλλωστε, δουλεύουμε, μια κι έχουμε εμπλέξει σ' αυτό τα κράτη μέλη. Έχουμε την παρούσα έκθεση, με τα δεδομένα προ διετίας. Aυτά που κάναμε μέσα στα δύο χρόνια, δεν φαίνονται εδώ. Όπως είπα, αυτό δεν αποτελεί μομφή για σας. Aλλά, παρακαλώ, κάντε έναν έλεγχο στις διάφορες τροπολογίες. Για παράδειγμα: »... λαμβάνοντας όμως υπόψη ότι η διαδικασία της απελευθέρωσης της τηλεπικοινωνιακής υποδομής κρύβει το μεγάλο κίνδυνο της κατάργησης θέσεων εργασίας σ' αυτόν τον τομέα...». Σας το είπα ήδη χίλιες φορές, κυρία Castellina. Aυτό συμβαίνει στην αρχή της διαδικασίας, επειδή έχετε ένα σωρό θέσεις εργασίας που τις κρατάει ένα μονοπώλιο. Aλλά ήδη ύστερα από δύο, τρία χρόνια, θα δημιουργήσετε περισσότερες θέσεις εργασίας; αυτό σημαίνει πως αυτή η τροπολογία είναι πράγματι πολύ αμυντική, απαισιόδοξη και δημιουργεί την εντύπωση πως εδώ το θέμα είναι η κατάργηση θέσεων εργασίας, αντί - όπως είναι στην πραγματικότητα - της δημιουργίας τους.
<P>
Kύριε Πρόεδρε, θα ακολουθήσω την παράκλησή σας. Δεν θα αναφερθώ τώρα σ' όλες τις τροπολογίες. Mια τέτοια συζήτηση, όμως, αν θέλουμε να έχει νόημα, δεν θα πρέπει να είναι ένας διάλογος μεταξύ κουφών και βουβών. Θα πρέπει κάποτε να ασχοληθούμε με τα αμοιβαία επιχειρήματα και να δούμε το εξής: Tι θα γίνει άραγε, τι επιχειρείται και πώς θα αναπτυχθεί αυτή η κοινωνία των πληροφοριών προς τη σωστή κατεύθυνση; O κ. Black το είπε πολύ σωστά: Aυτή η κοινωνία των πληροφοριών είναι κάτι που μπορεί να μας ωφελήσει. Aν την αξιοποιήσουμε σωστά, αν τη χρησιμοποιήσουμε πραγματικά σαν μέσο, τότε θα μπορέσει να αποφέρει κάτι λογικό. Δεν θα πρέπει να της αποδίδουμε κακόβουλες προθέσεις. Δεν είναι ούτε ο ουρανός επί της γης, ούτε και το τέλος της ανθρώπινης κοινωνίας. Kαι μερικές φορές έχει κανείς την αίσθηση πως το Kοινοβούλιο βλέπει το τέλος της ανθρώπινης κοινωνίας. Θα πρέπει απλώς να είστε επικεφαλείς της κίνησής μας; θα πρέπει να προσπαθήσετε να την κατευθύνετε ως επικεφαλείς και όχι θρηνώντας εκ των υστέρων. Θυμάμαι ακόμη - ο κ. Caudron ήταν εδώ κι έφυγε πάλι - τι ατέλειωτα προβλήματα είχα μ' αυτόν, όταν εγκαταλείψαμε την αναλογική μέθοδο - D-2-MAC - και εφαρμόσαμε την ψηφιακή. Πόσο ξύλο έφαγα τότε από το Kοινοβούλιο! Tι μου είπατε τότε, όταν είπα πως de facto θα πρέπει να έλθουν στάνταρτ από την αγορά; αυτό είναι πολύ καλύτερο. Tώρα ο κ. Fernard Herman ζητεί τουλάχιστον de facto στάνταρτ. Όλα αυτά τα κάναμε με μεγάλη επιτυχία. Eίναι μια επιτυχημένη ιστορία. Λάβετέ το αυτό υπόψη. Kαι εκμεταλλευθείτε το, αντί να θρηνείτε.
<P>
(Xειροκροτήματα)
<SPEAKER ID=41 NAME="Monti">
Κύριε Πρόεδρε, κύριοι βουλευτές, χωρίς αμφιβολία η δυνατή παρέμβαση του επιτρόπου Bangemann θα μου επιτρέψει να εξοικονομήσω χρόνο. συμφωνώ μαζί του ότι θα πρέπει να υπογραμμισθεί η σημασία της παρούσας συζήτησης και η ευγνωμοσύνη της Επιτροπής: κρίμα που η συζήτηση δεν μπορεί να είναι ευρύτερη και με μεγαλύτερη συμμετοχή.
<P>
Το Ευρωπαϊκό Κοινοβούλιο συμμετέχει ενεργά στη συζήτηση για το ρυθμιστικό πλαίσιο της κοινωνίας των πληροφοριών. Οι δύο εκθέσεις των κκ. Herman και Barzanti επιβεβαιώνουν την προσπάθεια αυτή του Κοινοβουλίου. Όσον αφορά τα πνευματικά δικαιώματα, η επιρροή του Ευρωπαϊκού Κοινοβουλίου υπήρξε αποφασιστική, κατά το παρελθόν, για την υιοθέτηση των πέντε οδηγιών που υπάρχουν σε αυτό τον τομέα. Η έκθεση του κ. Barzanti, της οποίας θα ήθελα να υπογραμμίσω την εξαιρετική ποιότητα, εγγράφεται αναμφίβολα σε αυτή την παράδοση και μαρτυρεί την ποιότητα της συνεργασίας Ευρωπαϊκού Κοινοβουλίου και Επιτροπής.
<P>
Στην κοινωνία των πληροφοριών η προστασία της πνευματικής ιδιοκτησίας αποτελεί ένα κλειδί που ανοίγει την πόρτα στην ανάπτυξη, που θα μπορέσει να προωθήσει την απασχόληση και την ανάπτυξη των μικρομεσαίων επιχειρήσεων ειδικότερα, όπως υπογράμμισε ο επίτροπος Bangemann. Η Πράσινη Βίβλος της Επιτροπής είχε σαν στόχο την πρόκληση μίας ευρείας συζήτησης σχετικά με τα προβλήματα που θέτει η εξέλιξη των νέων τεχνολογιών στο ρυθμιστικό πλαίσιο της πνευματικής ιδιοκτησίας. Θα πρέπει να εξασφαλισθεί στους επενδυτές ένας ικανοποιητικός βαθμός προστασίας.
<P>
Κατά τις διαβουλεύσεις σημειώθηκε μία ευρεία συμμετοχή των ενδιαφερομένων παραγόντων και οι εργασίες κατέληξαν με μία διάσκεψη που διεξήχθη στη Φλωρεντία τον περασμένο Ιούνιο. Η διάσκεψη, ή μάλλον οι διαβουλεύσεις κατέστησαν ιδιαίτερα προφανή μία ανάγκη: να προωθηθεί μία δράση σε κοινοτικό επίπεδο για έναν αριθμό θεμάτων που θεωρούνται πρωταρχικά. Τώρα η Επιτροπή προτίθεται να υιοθετήσει, σύντομα, μία ανακοίνωση που θα παρουσιάζει τα αποτελέσματα των διαβουλεύσεων και θα αναγγέλλει τις νέες πρωτοβουλίες που σχεδιάζει να υλοποιήσει στο άμεσο μέλλον.
<P>
Για την επίτευξη αυτού του στόχου η Επιτροπή θα λάβει δεόντως υπόψη της τα συμπεράσματα της έκθεσης Barzanti. Σε αυτή τη μελλοντική δράση της, σε κάθε περίπτωση -και το λέγω από τώρα- η Επιτροπή προτίθεται να διατηρήσει και να προστατεύσει τόσο την αναγκαία ισορροπία μεταξύ των δικαιωμάτων και των συμφερόντων που διακυβεύονται, όσο και το υψηλό επίπεδο προστασίας που η κοινοτική εναρμόνιση μας έχει επιτρέψει να πετύχουμε.
<P>
Θα μπορέσουμε έτσι να δρομολογήσουμε μία σειρά κανόνων που θα εξασφαλίζει, από τη μία πλευρά, την προστασία της δημιουργικότητας και της καινοτομίας και, από την άλλη, μία ισχυρή και ανταγωνιστική ευρωπαϊκή βιομηχανία.
<P>
Ο κ. Barzanti εξέφρασε τη λύπη του διότι η Επιτροπή δεν έχει ακόμη εγκρίνει μία οδηγία σχετικά με τη συγκέντρωση και τον πλουραλισμό των μέσω μαζικής ενημέρωσης. Όπως ο κ. Barzanti γνωρίζει, το θέμα είναι πολυσύνθετο από τεχνικής σκοπιάς και πολύ ευαίσθητο από πολιτικής. Σε κάθε περίπτωση θέλω να επιβεβαιώσω την προσωπική μου δέσμευση για την προώθηση της πρωτοβουλίας. θέλω επίσης να επιβεβαιώσω ότι η Επιτροπή έχει αποφασίσει τη συνέχιση των εργασιών με στόχο την ανάληψη μιας πρωτοβουλίας σε αυτό το πεδίο, στα πλαίσια του σεβασμού των αρχών της επικουρικότητας και της αναλογικότητας και είμαι πεπεισμένος ότι η Επιτροπή θα είναι σε θέση να λάβει θέση σε σύντομο χρονικό διάστημα.
<P>
Το Κοινοβούλιο εξάλλου καλείται σήμερα να εκφράσει την άποψή του σχετικά με τις προτάσεις απόφασης του Συμβουλίου για την υπογραφή και την έγκριση της Ευρωπαϊκής Σύμβασης όσον αφορά το θέμα του δικαιώματος του δημιουργού και των συναφών δικαιωμάτων, που θα τεθούν σε εφαρμογή στη διασυνοριακή ραδιοφωνική αναμετάδωση μέσω δορυφόρου. Η ευνοϊκή γνωμοδότηση του Κοινοβουλίου για την ολοκλήρωση της Σύμβασης, που εξασφαλίζει ένα στενό παραλληλισμό με τις αντίστοιχες διατάξεις της κοινοτικής νομοθεσίας σε αυτό το θέμα, όπως προτείνεται στη σαφέστατη έκθεση του κ. Medina Ortega, θα συμβάλει στη δημιουργία ενός ρυθμιστικού πλαισίου που θα συντονίζεται σε πανευρωπαϊκό επίπεδο.
<P>
Τέλος, κύριε Πρόεδρε, όσον αφορά την έκθεση Herman, υπογραμμίζω και πάλι τη σημασία της έκθεσης που σωστά τονίζει, μεταξύ άλλων, την ανάγκη ενός κατάλληλου κανονιστικού πλαισίου για την ανάπτυξη της κοινωνίας των πληροφοριών.
<P>
Σε αυτή τη συγκυρία, η Επιτροπή δρομολόγησε μία σειρά μέτρων, που στηρίζονται στις αρχές της εσωτερικής αγοράς, για να αντποκριθεί ακριβώς στις νέες και πολλαπλές προκλήσεις που επικαλείται η έκθεση Herman. Υπενθυμίζω, παραδείγματος χάρη, εκτός από την πνευματική ιδιοκτησία και την προστασία των δεδομένων προσωπικού χαρακτήρα ή των τραπεζών δεδομένων, την Πράσινη Βίβλο για την εμπορική τηλεπικοινωνία και την προστασία των υπηρεσιών που λειτουργούν με κωδικό.
<P>
Τέλος, με ευχαρίστηση θα αναφερθώ και σε μία άλλη πρόσφατη πρωτοβουλία της Επιτροπής που φαίνεται να ακολουθείτο δρόμο που χάραξε η έκθεση Herman: πρόκειται για την πρόταση οδηγίας σχετικά με τον μηχανισμό που θα στοχεύει τη διαφάνεια για τα μελλοντικά εθνικά νομοθετικά προγράμματα στο πεδίο της κοινωνίας των πληροφοριών, πρόκειται για την πρόταση στην οποία αναφέρθηκε ο κ. Hoppenstedt. Μία αποτελεσματική προστασία των στόχων δημοσίου συμφέροντος στον τομέα αυτό θα μπορούσε να πραγματοποιηθεί -είμαι πεπεισμένος- μόνο μέσω συντονισμένων μέτρων παρά με μεμονωμένους εθνικούς νόμους και ενδεχομένους αντιφατικούς.
<P>
Ευχαριστώ εκ νέου τους εισηγητές και όλους αυτούς που συνέβαλαν στην επιτυχία αυτής της σημαντικής συζήτησης.

<SPEAKER ID=42 NAME="Πρόεδρος">
Η συζήτηση έληξε.
<P>
Η ψηφορορία θα γίνει στις 12 το μεσημέρι.

<CHAPTER ID=3>
Ρόλος των δημοσίων τηλεοπτικών υπηρεσιών
<SPEAKER ID=43 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0243/96) της κ. Tongue, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με το ρόλο των δημόσιων και τηλεοπτικών υπηρεσιών σε μία κοινωνία πολυμέσων.

<SPEAKER ID=44 NAME="Tongue">
Κύριε Πρόεδρε, είμαι πολύ ευτυχής που ο Επίτροπος Monti και ο Επίτροπος Bangemann βρίσκονται σήμερα εδώ, και ιδιαίτερα ο Επίτροπος Bangemann. Είναι ατυχές το ότι έχουμε πολύ λίγο χρόνο στη διάθεσή μας. Δεν θα μπορέσω να απαντήσω σε όλα τα σημεία που θίξατε στην ανταπόκρισή σας αλλά θα αναφερθώ σε ορισμένα πολύ σημαντικά ζητήματα σχετικά με το πως η ομάδα μου και, πιστεύω, η συντριπτική πλειοψηφία του Σώματος αισθάνεται σχετικά με τις δημόσιες τηλεοπτικές υπηρεσίες.
<P>
Είναι προφανές ότι η τηλεόραση αποτελεί ένα σύγχρονο μέσο για ενημέρωση, εκπαίδευση και αναψυχή. Αυτές είναι οι λέξεις στις οποίες βαπτίσθηκε το BBC. Αυτές είναι οι αρχές τις οποίες υπερασπίζονται τόσο το ίδιο το BBC όσο και οι άλλες ευρωπαϊκές δημόσιες τηλεοπτικές υπηρεσίες. Ας ξεκινήσουμε ορίζοντας τις δημόσιες υπηρεσίες εκπομπών στην πρωταρχική, αρχική τους μορφή: τηλεόραση. Είναι διαθέσιμη στον καθένα. Προσφέρει μιαν αναφορά στην εθνική και ευρωπαϊκή μας ταυτότητα. Διασφαλίζει ένα ευρύ φάσμα διατύπωσης γνωμών, συζητήσεων και αμερόληπτης ενημέρωσης. Διευρύνει το δικαίωμα επιλογής προγραμμάτων, εξυπηρετώντας όλες τις προτιμήσεις του κοινού. Είναι ανεξάρτητη πολιτικά, δημοσιογραφικά και οικονομικά. Συμπερασματικά, οι δημόσιες τηλεοπτικές υπηρεσίες αντιπροσωπεύουν τον ακρογωνιαίο λίθο των υγιών, δραστήριων και δημοκρατικών κοινωνιών. Η ισχύς της τηλεόρασης έγκειται στην αξία της ως κοινού σημείου αναφοράς εκατομμυρίων ανθρώπων. Η τηλεόραση έχει την ισχύ να μας ενώσει όπως και να μας χωρίσει. Εμείς, ως πολίτες, μπορούμε να ενωθούμε με τις προσπάθειες των δημόσιων τηλεοπτικών υπηρεσιών ή να διαιρεθούμε, κ. Bangemann, μέσω του κατάλληλου μάρκετινγκ των εκατοντάδων εμπορικών καναλιών. Ας μην λησμονούμε ότι το καθήκον των δημόσιων τηλεοπτικών υπηρεσιών είναι καταρχάς η ποιότητα και η προώθηση του πλουραλισμού υπέρ του δημοσίου συμφέροντος. Αντίστοιχα, η πρώτη ευθύνη των εμπορικών καναλιών είναι προς τους διαφημιζόμενους και τους μετόχους τους. Το δικό μας καθήκον και το καθήκον των δημόσιων τηλεοπτικών υπηρεσιών είναι ένα και το αυτό: η εξυπηρέτηση όλων των ευρωπαίων πολιτών. Οι δημόσιες τηλεοπτικές υπηρεσίες αποτελούν το κλειδί γι' αυτό.
<P>
Πρώτον, γιατί άραγε αποτελούν το κλειδί για την οικονομική μας επιτυχία; Οι παγκόσμια κυριαρχικές τηλεοπτικές επιχειρήσεις δεν χρησιμοποιούν πάντα την οικονομική τους ισχύ για να υποστηρίξουν την ευρωπαϊκή βιομηχανία οπτικοακουστικών μέσων, μια βιομηχανία η οποία θα μπορούσε να δημιουργήσει δύο εκατομμύρια περισσότερες θέσεις εργασίας μέχρι το έτος 2000. Οι δημόσιες τηλεοπτικές υπηρεσίες, από την άλλη μεριά, επενδύουν σε νέα ευρωπαϊκά ταλέντα, υποστηρίζουν τις παραγωγές, ενθαρρύνουν τις πρωτοβουλίες και αναλαμβάνουν κινδύνους τους οποίους δεν θα ανελάμβαναν τα εμπορικά κανάλια. Οι δημόσιες τηλεοπτικές υπηρεσίες, για να το πω απλά, είναι το Χόλυγουντ της Ευρώπης. Μόνο το BBC επενδύει 1, 2 δισεκατομμύρια λιρών ετησίως σε νέα προγράμματα, ποσό μεγαλύτερο από τις συνολικές επενδύσεις της κινηματογραφικής μας βιομηχανίας. Το αξιόλογο αυτό οικονομικό δυναμικό θα χαθεί εκτός εάν διατηρηθεί και συντηρηθεί καλύτερα από τους φορείς των εκπομπών, τις κυβερνήσεις και την Ευρωπαϊκή Ένωση.
<P>
Δεύτερον, οι δημόσιες τηλεοπτικές υπηρεσίες αποτελούν το κλειδί για τη διατήρηση του πολιτισμού, των παραδόσεων και της κληρονομιάς μας. Οι τηλεοπτικές εκπομπές αποτελούν τον σύγχρονο τροβαδούρο που αφηγείται ιστορίες. Ναι, κι' εσείς κ. Bangemann έχετε μερικές ιστορίες να μας αφηγηθείτε. Αποτελούν τον καθρέφτη της κοινωνίας μας. Στο σημείο αυτό κατηγορώ όλους τους φορείς εκπομπών για τις ανεπαρκείς αναφορές τους στην Ευρώπη. Εάν, για παράδειγμα, η ίδια η τηλεόρασή μας δεν αναφέρεται στην ήπειρό μας, πως θα μάθουν γι' αυτή οι νεώτερες γενεές; Θα πρέπει να στηριχθούμε στις δημόσιες τηλεοπτικές υπηρεσίες για να εκπληρώσουν αυτό τον ρόλο. Αντιθέτως, η εξάρτηση των εμπορικών τηλεοπτικών υπηρεσιών από φθηνές, δεύτερης ποιότητας αμερικανικές εισαγωγές θα αποβεί εις βάρος των αυθεντικών ευρωπαϊκών παραγωγών και προοδευτικά θα κοστίσει πολύ ακριβά στον ευρωπαϊκό μας πολιτισμό.
<P>
Τρίτον, οι δημόσιες τηλεοπτικές υπηρεσίες αποτελούν το κλειδί για την ελεύθερη και δημοκρατική ενημέρωση. Η ψηφιακή εποχή θα έπρεπε, όπως είπατε και εσείς κ. Επίτροπε, να ενισχύσει τη μεγαλύτερη επιλογή, την πλήρη πρόσβαση σε προγράμματα για όλα τα ακροατήρια και για όλους τους πολίτες. Αντ' αυτού αντιμετωπίζουμε τον κίνδυνο να δούμε την ανάπτυξη μιας τάσης προς μια κοινωνία εκείνων που θα μπορούν να πληρώσουν για το δικαίωμα της αμερόληπτης ενημέρωσης και εκείνων που δεν θα μπορούν. Εκείνων που θα μπορούν να πληρώσουν για την παρακολούθηση των αθλητικών γεγονότων και εκείνων που δεν θα μπορούν. Τι θα πει η Επιτροπή στον κ. Κιρχ όταν έρθει η ώρα για την αναμετάδοση των δύο επόμενων Παγκοσμίων Κυπέλλων; Αναμένουμε με ενδιαφέρον. Ελπίζουμε ότι θα γίνει ελεύθερη αναμετάδοση. Οι δημοκρατίες στηρίζονται στην ίση πρόσβαση του καθενός στην αμερόληπτη ενημέρωση. Αυτό αποτελεί το βασικό πολιτικό και πολιτιστικό δικαίωμα που πρέπει να χαρακτηρίσει την ψηφιακή εποχή. Κατά συνέπεια, όπως λέει η έκθεσή μου, αυτό είναι που πρέπει να κάνουμε. Πρώτα απ' όλα θα ήθελα να ζητήσω από την Επιτροπή να κρατήσει καλή σημείωση της σημερινής ψηφοφορίας και, μεταξύ άλλων, να υποστηρίξει τις δημόσιες υπηρεσίες και τις δημόσιες τηλεοπτικές υπηρεσίες στη μελλοντική αναθεώρηση των συνθηκών, να διασφαλίσει την ίση πρόσβαση όλων σε όλες τις μορφές εκπομπών της ψηφιακής εποχής, να ενισχύσει τις μεθόδους χρηματοδότησης και να επιτρέψει στις ευρωπαϊκές δημόσιες τηλεοπτικές υπηρεσίες να υποβάλλουν προσφορές για την απόκτηση δικαιωμάτων.
<P>
Για να συνοψίσω, ο Μάϊκελ Γκρέηντ, γενικός διευθυντής του Καναλιού 4, είπε επιγραμματικά: »Σημειώνεται μια αυξανόμενη διαίρεση μεταξύ καναλιών των οποίων ο πρωταρχικός στόχος είναι η παροχή δημόσιων υπηρεσιών και εκείνων των οποίων το κύριο ενδιαφέρον είναι προφανώς η επιχειρηματική προσπάθεια μεγιστοποίησης του κέρδους.» Ίσως το καλύτερο γιατρικό να είναι η εξασφάλιση ότι οι φορείς των δημοσίων τηλεοπτικών εκπομπών - εκείνοι οι οποίοι θέτουν ως πρωταρχικό στόχο το δημόσιο συμφέρον, εκείνοι οι οποίοι έχουν δεσμευθεί στη διατήρηση μιας δημιουργικής, μη ετερόφωτης παραγωγικής βάσης - υποστηρίζονται, ενισχύονται και χρηματοδοτούνται όπως αρμόζει. Θα πρέπει να το προσέξουμε αυτό χάριν της Ευρώπης, χάριν της βιομηχανίας μας, χάριν των πολιτών μας και χάριν της δημοκρατίας μας. Θα πρέπει να περιλάβουμε τις δημόσιες τηλεοπτικές υπηρεσίες στις διατάξεις για την Ευρώπη, δηλ. στις Συνθήκες μας.
<P>
(Χειροκροτήματα)

<SPEAKER ID=45 LANGUAGE="IT" NAME="Barzanti">
Κύριε Πρόεδρε, κύριοι συνάδελφοι, επιθυμώ απλώς να εκφράσω την απόλυτη συναίνεσή μου στην έκθεση που μας παρουσιάζεται. Θα ήθελα μόνο να υπογραμμίσω ότι η δημόσια ραδιοτηλεφωνική υπηρεσία, όπως ειπώθηκε πριν από λίγο, παρουσιάζει ιδιαίτερα χαρακτηριστικά, έχει σταθερούς στόχους που πρέπει να ακολουθούνται. Αυτά τα χαρακτηριστικά, αυτοί οι στόχοι θα πρέπει σήμερα να ενημερωθούν και να εξειδικευθούν στο πλαίσιο των μεικτών συστημάτων και με την προοπτική της παγκοσμιοποίησης της αγοράς.
<P>
Δεν υπάρχει ένα ευρωπαϊκό πρότυπο δημόσιας υπηρεσίας αλλά υπάρχουν κοινά προβλήματα. Βεβαίως, ως δημόσια υπηρεσία, οι δημόσιοι σταθμοί συνδέονται με την αγορά και πρέπει να μπορούν να είναι ανταγωνιστικοί χωρίς να προσβλέπουν σε αδικαιολόγηττα προνόμια. Πρέπει βεβαίως να αποδέχονται τις προκλήσεις του ανταγωνισμού αλλά όταν, παραδείγματος χάρη, παρατηρείται -σημείωνε πριν από λίγο ο επίτροπος Bangemann- ότι οι πόροι είναι απεριόριστοι και ότι συνεπώς δεν έχει νόημα να υιοθετείται η ίδια στάση όπως και στο παρελθόν, θα πρέπει να διευκρινισθεί ότι αυτή η διαπίστωση ισχύει δυνάμει, διότι όντως υπάρχουν τεράστιοι πόροι από τεχνολογική άποψη, αλλά για να μπορέσουμε να τους εκμεταλλευτούμε χρειάζεται να διαθέτουμε οικονομικά μέσα, χρειάζονται τεχνικά και υλικά μέσα.
<P>
Συνεπώς το ζήτημα που θα πρέπει να μας απασχολήσει είναι εάν η δημόσια υπηρεσία έχει ένα πρόσωπο, εάν ως δημόσια υπηρεσία απευθύνεται στην αγορά και αποβλέπει σε μονοπωλιακά προνόμια ή σε θέσεις κατά κάποιο λόγο ειδικές, κυρίαρχες όσον αφορά παραδείγματος χάρη τους διαφημιστικούς και άλλους πόρους ή εάν επειδή ως δημόσια υπηρεσία απευθύνεται στην κοινωνία δικαιούται εκείνες τις χρηματοδοτήσεις, εκείνες τις ενισχύσεις που μπορούν να προωθήσουν ακόμη περισσότερο την ανεξαρτησία, την αυτονομία και τη δημιουργία νέων υπηρεσιών, νέων παραγωγικών ικανοτήτων που χρειάζεται για να βρίσκεται στο ύψος των περιστάσεων και να αντιμετωπίζει τις προκλήσεις που και αυτή πρέπει να δέχεται.

<SPEAKER ID=46 LANGUAGE="DE" NAME="Hοppenstedt">
Κυρία Πρόεδρε, αξιότιμοι κυρίες και κύριοι, ο κ. Bangemann είχε ήδη προαναγγείλει προηγουμένως τη συζήτηση. Mε ενδιαφέρει να μάθω ποια ήταν τα δικά του αποτελέσματα στο παιχνίδι των ερωτήσεων, πότε του ήλθε η ιδέα, πότε απάντησε στην ερώτηση. Mε ενδιαφέρει ακόμη να μάθω ποια είναι η σχέση του με τη λαϊκή μουσική. Θυμάμαι ότι το λαϊκό άσμα «och auf dem gelben Wagen» ήταν αναμφισβήτητα μια επιτυχία τα πρώτα χρόνια, σήμερα ωστόσο δεν τραγουδιέται τόσο συχνά.
<P>
Όσον αφορά αυτό το ίδιο το θέμα: Δεν υπάρχει κανένα πρόβλημα; όλοι στο χώρο αυτό θέλουν το δυαδικό σύστημα. Xρειαζόμαστε σ' όλα τα κράτη της Eυρωπαϊκής Ένωσης τη δημοσιο-δικαιϊκή ραδιοφωνία, και φυσικά και την ιδιωτική ραδιοφωνία. Γνωρίζω ότι η δημοσιο-δικαιϊκή ραδιοφωνία - στη Γερμανία τουλάχιστον, αλλά και στα άλλα κράτη - αναπτύχθηκε πάνω στην παράδοση των ιδρυτικών χρόνων (1871-1873) και ότι αυτή η φάση ανάπτυξης ήταν σημαντική και για την Oμοσπονδιακή Δημοκρατία της Γερμανίας, κυρίως όσον αφορά τη δημιουργία της δημοκρατικής θεμελιώδους τάξης. Ήμουν κάποτε - αυτό το γνωρίζουν ορισμένοι -, για μερικά χρόνια, πρόεδρος του Συμβουλίου Pαδιοφωνίας της Bορειογερμανικής Pαδιοφωνίας, πράγμα που σημαίνει πως γνωρίζω τα πλεονεκτήματα και τα μειονεκτήματα της δημοσιο-δικαιϊκής ραδιοφωνίας. Ποιος δεν έχει μειονεκτήματα.
<P>
Kυρίες και κύριοι, έχω την εντύπωση πως σ' αυτή την έκθεση επιχειρείται να ισχυροποιηθεί η θέση της δημοσιο-δικαιϊκής ραδιοφωνίας, σε βάρος άλλων. Kατά τη γνώμη μου, δεν θα μας βοηθήσει στη μελλοντική συζήτηση αν, στην έκθεση αυτή, κάνουμε επίθεση, σε ευρωπαϊκό επίπεδο, κατά της ιδιωτικής ραδιοφωνίας. Aυτό δεν είναι σωστό; μπορεί κανείς και χωρίς τις επιθέσεις, να βελτιώσει το βασικό καλό της δημοσιο-δικαιϊκής ραδιοφωνίας. H Oμάδα του EΛK, ως γνωστόν, έκανε προσπάθεια να αφαιρέσει αυτή την αρνητική διάθεση από την έκθεση, κι εν μέρει τα κατάφερε. Eλπίζω να έχουμε επιτυχία και περαιτέρω, στην ολομέλεια. Για να γίνει αυτό, θα πρέπει να εγκριθούν οι τροπολογίες μας.
<P>
Ως γνωστόν, η δημοσιο-δικαιϊκή ραδιοφωνία δεν συζητείται μόνο σ' αυτή την έκθεση. Mια εντατική και ουσιαστική συζήτηση για τη δημοσιο-δικαιϊκή ραδιοφωνία κάναμε κι επ' ευκαιρία της οδηγίας για την τηλεόραση. Θα την κάνουμε πάλι. Δεν είναι και τόσο καλό που το λόμπι της δημοσιο-δικαιϊκής ραδιοφωνίας επεμβαίνει τόσο πολύ, λ.χ. στο άρθρο 1, ώστε όλα αυτά, που θα προκύψουν σε καινούριες υπηρεσίες, να είναι ραδιοφωνία, προκειμένου, βάσει της εθνικής νομοθεσίας, να μπορεί να συμμετέχει. Nομίζω πως μπορούν να συμμετέχουν όλοι. Mόνο που δεν είναι σωστό η συμμετοχή αυτή να πρέπει να χρηματοδοτείται πάντα. Γι' αυτό και δεν μπορώ παρά να συμβουλεύσω τη δημοσιο-δικαιϊκή ραδιοφωνία να μη δουλεύει πάντα σε πρώτο πλάνο. Aυτό δεν μας βοηθάει καθόλου.
<P>
Συζητήσαμε το θέμα της δημοσιο-δικαιϊκής ραδιοφωνίας και στη συζήτηση των δικαιωμάτων για τις αθλητικές εκδηλώσεις - στην έκθεση πρωτοβουλίας της κ. Castellina. Kαι μ' εκείνη την ευκαιρία, είπα πως πολύ λίγο βοηθάει το να καλλιεργούμε εχθρότητες και το να διαφημίζουμε μόνο τη δημοσιο-δικαιϊκή ραδιοφωνία ως τον υπέροχο διατηρητή της ραδιοφωνικής κουλτούρας. Λέχθηκε ήδη ότι και στη δημοσιο-δικαιϊκή ραδιοφωνία βλέπουμε μειονεκτήματα, που πρέπει να εξαλειφθούν, για να την κάνουμε από κοινού ισχυρή, ισχυρή και στον ανταγωνισμό με τους ιδιωτικούς σταθμούς και σε ευρωπαϊκό επίπεδο, ενόψει της παγκόσμιας συζήτησης.
<P>
Xρειαζόμαστε γενικά ισχύοντες κανόνες, που θα προσφέρουν δυνατότητες συμμετοχής σ' όλους τους τομείς συμφερόντων στην Eυρώπη. H συμβουλή μου είναι να πλησιάζουμε τα θέματα πιο χαλαρά, χωρίς - κι εδώ απευθύνομαι ειδικά στην κ. Tοngue - να κάνουμε, σε ευρωπαϊκό επίπεδο, βασική αρχή τα αρνητικά βιώματα των χωρών μας. Δεν έχω επίσης την άποψη πως μπορούμε εδώ να ασχοληθούμε και να λύσουμε τα προβλήματα που υπάρχουν στην Iταλία, κι ενδεχομένως και στη Mεγάλη Bρετανία.
<P>
Mέλημά μας θα πρέπει να είναι να αναπτύξουμε την πανευρωπαϊκή διάσταση, προκειμένου και στο μέλλον να παραχωρήσουμε μια σταθερή θέση στη δημοσιο-δικαιϊκή ραδιοφωνία και να της εξασφαλίσουμε τη δυνατότητα επιβίωσης. Πιστεύω πως βρισκόμαστε στο σωστό δρόμο, όταν δεν καλλιεργούμε εχθρότητες και όταν αντιμετωπίζουμε τους άλλους χωρίς προκατάληψη.

<SPEAKER ID=47 LANGUAGE="FR" NAME="Guinebertiθre">
Κύριε Πρόεδρε, μια κοινοβουλευτική πρωτοβουλία της Επιτροπής Πολιτισμού, Νεότητας, Παιδείας και Μέσων Ενημέρωσης, πρωτοβουλία την οποία ενέκρινε το Γραφείο του Κοινοβουλίου, μας δίνει σήμερα την ευκαιρία να εκφράσουμε τη γνώμη μας σχετικά με τον ρόλο των δημόσιων τηλεοπτικών υπηρεσιών σε μια κοινωνία όπου η παρουσία των μέσων ενημέρωσης αυξάνεται όλο και περισσότερο.
<P>
Δράττομαι της ευκαιρία για να πω ναι στις δημόσιες τηλεοπτικές υπηρεσίες, με τον όρο ότι η αποστολή τους θα είναι σαφώς καθορισμένη και θα ανταποκρίνεται σε κριτήρια ηθικής και ποιότητας που θα δικαιολογούν την κρατική χρηματοδότηση και θα εξασφαλίζουν στους τηλεθεατές, όποιοι κι αν είναι, όπου κι βρίσκονται, πρόσβαση στην πληροφόρηση, τον πολιτισμό, την παιδεία, τον αθλητισμό, την φαντασία. Αυτό δεν αποκλείει άλλωστε την συνεργασία των δημόσιων υπηρεσιών με ιδιωτικούς σταθμούς, θεματικά, εάν η επιλογή αποδεικνυόταν κατάλληλη.
<P>
Τα οπτικοακουστικά μέσα δεν μπορούν να αντιμετωπιστούν σαν ένα συνηθισμένο εμπορικό προϊόν. Πράγματι, οι νέες υπηρεσίες καλούνται να αναπτυχθούν - ο κ. Bangemann δεν θα με διαψεύσει - αλλά θα απευθυνθούν στο πορτοφόλι των καταναλωτών και δεν θα είναι προσιτές σε όλους.
<P>
Η συνεχής κλιμάκωση των δικαιωμάτων τηλεοπτικής μετάδοσης αθλητικών συναντήσεων γενικά, και για το ποδόσφαιρο ειδικότερα, θα έπρεπε να μας κάνει να συλλογιστούμε. Πράγματι, απ' τη μια πλευρά, το κόστος αυτών των δικαιωμάτων συμβάλλει στην αύξηση της τιμής των παικτών και, απ' την άλλη, αναγκάζει τα κανάλια να αναζητήσουν με όλο και μεγαλύτερη επιμονή τις πιο προσοδοφόρες διαφημίσεις για να εξοφλήσουν αυτά τα δικαιώματα. Το ακόμη χειρότερο είναι ότι το κόστος αυτό ωθεί παράλληλα τα κανάλια να μεταδίδουν τις όσο το δυνατόν φτηνότερες κινηματογραφικές παραγωγές, προτείνοντάς μας αμερικανικές παραγωγές φτάνοντας στα όρια της υπερβολής.
<P>
Εσείς, αγαπητοί συνάδελφοι, που εκθειάζετε το φιλελεύθερο, δραστήριο και εμπορικό πνεύμα, πιστεύετε αληθινά ότι όλα είναι εμπορεύσιμα; Έχετε φανταστεί έναν κόσμο όπου η παιδεία, η ενασχόληση με τον αθλητισμό, η υγεία, η δημόσια τάξη θα εντάσσονταν σ' ένα καθαρά εμπορικό πλαίσιο, αφήνοντας ελεύθερες τις πρακτικές της αγοράς;
<P>
Όχι, αγαπητοί συνάδελφοι, δεν είναι όλα απλώς εμπόριο και ελεύθερη επιχείρηση. Είδαμε με οδυνηρό τρόπο ότι αυτή η ελευθερία είναι ικανή να εμπορευματοποιήσει το σεξ, σε τέτοιο σημείο ώστε δημιούργησε ίσως καταναλωτές αυτού του προϊόντος, προκάλεσε φαντασιώσεις και γέννησε ένα εμπόριο δυστυχώς εξαιρετικά επικερδές. Βλέπουμε ήδη να εμπορευματοποιείται ο ρατσισμός και η ξενοφοβία στο Internet. Ας φυλαχτούμε από τα ισχυρά πνεύματα που εκμεταλλεύονται τα αδύναμα.
<P>
Το κράτος οφείλει να καταστεί εγγυητής της ηθικής καθώς και της δημόσιας υγείας. Αυτή είναι η εξουσιοδότηση που του δίνω λέγοντας ναι στις δημόσιες τηλεοπτικές υπηρεσίες.

<SPEAKER ID=48 LANGUAGE="PT" NAME="Vaz da Silva">
Κύριε Πρόεδρε, η έκθεση Tongue - και πώς να την αποκαλέσω διαφορετικά με τόσο ορμητική συντάκτρια -είναι μία θαρραλέα και λεπτομερής έκθεση. Τη χαρακτηρίζει, κατά τη γνώμη μου, κάποια έλλειψη ισορροπίας. Η υπεράσπιση της δημόσιας υπηρεσίας στην τηλεόραση είναι κάτι το προφανές και επίσης αποτελεί καθήκον. Η σύγχυση ανάμεσα στη δημόσια υπηρεσία και τη δημόσια τηλεόραση αποτελεί έλλειψη ανακολουθία και λάθος.
<P>
Η δημόσια υπηρεσία μπορεί και πρέπει να ανατίθεται σε δημόσιες και ιδιωτικές επιχειρήσεις. Πρέπει επίσης να είναι παρούσα σε όλα τα συστήματα μετάδοσης, ψηφιακής ή αναλογικής, καλωδιακής ή δορυφορικής. Είναι καθήκον των κρατών μελών να δημιουργήσουν τις προϋποθέσεις για να γίνει αυτό. Είναι καθήκον των επιχειρήσεων να έχουν ένα κοινωνικό αίσθημα της λειτουργίας της και να αναλάβουν τις υποχρεώσεις που συνεπάγεται αυτό.
<P>
Ποιες είναι οι προτεραιότητες για μία δημόσια υπηρεσία στην Ευρωπαϊκή 'Ενωση; Να προσφέρει ποιότητα και ποικιλία, αποτελώντας σημείο πολιτιστικής αναφοράς. Να ενημερώνει και να ενθαρρύνει τη συζήτηση ιδεών, εδραιώνοντας την έννοια της ιθαγένειας. Να συμβάλλει για την ενίσχυση του ευρωπαϊκού πνεύματος, διαδίδοντας προϊόντα διαφόρων προελεύσεων και ενισχύοντας τις ανταλλαγές και τις συμπαραγωγές μεταξύ κρατών μελών. Να προωθεί μορφές πρόσβασης ομάδων πολιτών στην τηλεόραση πέρα από το παραδοσιακό σχήμα του χρόνου που παραχωρείται σε κόμματα και κοινωνικούς εταίρους, συμβάλλοντας σε μία ανανέωση της ίδιας της άσκησης της δημοκρατίας.
<P>
Η δημόσια υπηρεσία στην τηλεόραση είναι μία θεμελιώδης έννοια σε μία δημοκρατική κοινωνία. Αξίζει μία ανφορά στη Συνθήκη για την 'Ενωση, που βρίσκεται τώρα υπό αναθεώρηση. Δεν είναι ορθό ούτε χρήσιμο να την περιορίσουμε σε δημόσιους φορείς. Αν οι ιδιωτικοί φορείς συνεργαστούν, τολμώ να δηλώσω ότι η δημόσια τηλεόραση, έτσι όπως σήμερα τη γνωρίζουμε, έχει τις μέρες της μετρημένες.
<P>
Ολοκληρώνοντας, κύριε πρόεδρε, προτρέπω την Επιτροπή να εμβαθύνει την έννοια της δημόσιας υπηρεσίας στη Πράσινη Βίβλο σχετικά με τις νέες υπηρεσίες, την οποία ζητώ επειγόντως, διότι στις τηλεπικοινωνίες ο χρόνος κυλάει. Προτρέπω τους δημόσιους και ιδιωτικούς φορείς να χρησιμοποιήσουν την τεράστια δύναμη που έχουν για να τραβήξουν τους θεατές αντί να αφήνουν να τους τραβούν αυτοί. Προτρέπω, τέλος, τα κράτη μέλη να αναλάβουν τις ευθύνες τους, δίνοντας μία σταθερή οικονομική βάση στην ευρωπαϊκή βιομηχανία προγραμμάτων, προχωρώντας τώρα με το ταμείο εγγυήσεων, στηρίζοντας τους ήδη υφιστάμενους πανευρωπαϊκούς διανομείς και αναλαμβάνοντας, χωρίς παζαρέματα, το κόστος της δημόσιας υπηρεσίας που είναι ένα προνομιούχο μέσο για να αναζωογονηθεί η δημοκρατία.

<SPEAKER ID=49 LANGUAGE="IT" NAME="Castellina">
Κύριε επίτροπε Bangemann, απορείτε γιατί εμείς ανησυχούμε τόσο πολύ για τη δημόσια υπηρεσία και μας λέτε: »Κανείς όμως δεν θέλει να θέσει σε αμφισβήτηση τη δημόσια υπηρεσία!» Θα πρέπει να πω ότι, εάν η επιτροπή μας αποφάσισε να επιλέξει ως αντικείμενο μιας από τις σπανιότατες εκθέσεις πρωτοβουλίας ακριβώς το ζήτημα της δημόσιας υπηρεσίας, το έκανε διότι αντίθετα διαπιστώνουμε, στη νέα φάση που έχει δημιουργηθεί με την εξέλιξη των νέων τεχνολογιών και των διαδικασιών φιλελευθεροποίησης και ιδιωτικοποίησης, μία κατάσταση που απειλεί σοβαρά τη δημόσια υπηρεσία, όχι με την έννοια ότι θέλει να την καταργήσει, αλλά με την έννοια ότι τείνει να την περιθωριοποιήσει γιατί δεν είναι σε θέση να αντέξει τον ανταγωνισμό της παγκοσμιοποιημένης αγοράς.
<P>
Από εδώ η ανάγκη παγίωσης του ρόλου της, της χρησιμότητάς της, αλλά και η ανάγκη να ληφθούν όλα τα κατάλληλα μέτρα που θα επιτρέπουν την ανάπτυξη αυτού του ρόλου. Και έρχομαι στα ρυθμιστικά μέτρα: είμαστε εξαιρετικά ανήσυχοι διότι η οδηγία σχετικά με την προστασία του πλουραλισμού που μας είχαν από πολλά χρόνια υποσχεθεί -και η ύπαρξη μιας ισχυρής δημόσιας υπηρεσίας αποτελεί ένα βασικό θέμα από αυτή την άποψη- αναβλήθηκε για άλλη μία φορά από την Επιτροπή. Και όταν λέγω ρυθμιστικά μέτρα εννοώ και ρυθμιστικά μέτρα που επιτρέπουν στη δημόσια υπηρεσία να είναι ανεξάρτητη από την αγορά. Πρόκειται για τον ίδιο το χαρακτήρα της δημόσιας υπηρεσίας: το να είμαστε αυτόνομοι, πιο ανεξάρτητοι από την αγορά, σημαίνει ότι είμαστε σε θέση να ασκούμε ένα ρόλο, τον οποίο δεν μπορεί να διαδραματίσει η τηλεόραση που εξαρτάται από την αγορά. Γνωρίζετε, κύριε επίτροπε, ποια είναι σήμερα η ζήτηση στην αγορά; Σχεδόν αφορά εξ ολοκλήρου τα videogames και την πορνογραφία.
<P>
Θέλουμε συνεπώς η μεγάλη κοινωνία των πληροφοριών, με όλες τις νέες τεχνολογίες, να έχει εφευρεθεί μόνο και μόνο για να μας δώσει λίγα videogames, λίγο teleshopping και λίγη πορνογραφία; Θα εμπιστευθούμε το σχολείο, που έχει ένα σημαντικότατο ρόλο αγωγής, στους ανταγωνιστικούς κανόνες της αγοράς; Δεν θα το κάνουμε βεβαίως.
<P>
Η τηλεόραση σήμερα έχει επιπτώσεις στην αγωγή των νέων πολύ μεγαλύτερες από εκείνες που έχει το ίδιο το σχολείο. Πρόκειται για ένα λεπτό πρόβλημα και η ανάγκη να εξασφαλισθεί στη δημόσια υπηρεσία ένας ρόλος που δεν μπορεί να εξασφαλίζεται μόνο χάρη στην εφαρμογή της ιδέας της οικουμενικής υπηρεσίας. Η επέκταση της αρχής της οικουμενικής υπηρεσίας στις τηλεπικοινωνίες, η σύγχυσή της με τη δημόσια υπηρεσία του broodcasting θα αποτελούσε σοβαρότατο σφάλμα. Και γι αυτό το λόγο εξάλλου, κύριε Bangemann, δεν αποτελεί μια τρέλα της Επιτροπής Πολιτισμού το αίτημά της για την ενίσχυση της δημόσιας υπηρεσίας.
<P>
Την ίδια κατεύθυνση ακολουθεί το έγγραφο του Φόρουμ της Κοινωνίας της Πληροφορίας, που εσείς ο ίδιος έχετε δημιουργήσει και που επιμένει πολύ σε αυτή την αντίληψη. την ίδια κατεύθυνση ακολουθούν και οι αποφάσεις της Ολομέλειας του Συμβουλίου της Ευρώπης, το οποίο ανησυχεί εξαιρετικά, όπως και εμάς, η περιθωριοποίηση της δημόσιας υπηρεσίας. το ίδιο το Δικαστήριο της Καρλσρούης, της χώρας σας, κύριε επίτροπε, έλαβε αποφάσεις προς αυτή την κατεύθυνση λέγοντας ότι είναι αδιανόητο να μην εξακολουθήσει να διατηρεί η δημόσια υπηρεσία έναν κεντρικό ρόλο εφόσον πρόκειται για μία συνταγματική αρχή.

<SPEAKER ID=50 LANGUAGE="IT" NAME="Tamino">
Κύριε Πρόεδρε, επιθυμώ πριν από όλα να συγχαρώ την εισηγήτρια που υποστήριξε με μεγάλη θέρμη τους λόγους που στηρίζουν την άποψή της, με την οποία συγκλίνει και ένα μεγάλο τμήμα της Επιτροπής. Η παρούσα έκθεση συμπληρώνει κατά κάποιο τρόπο τη συζήτηση που πραγματοποιήθηκε σχετικά με την οδηγία «Τηλεόραση χωρίς σύνορα» και τη συζήτηση που διεξήχθη και στην Ολομέλεια για τη μετάδοση των αθλητικών γεγονότων μεγάλης σημασίας. Γι αυτούς ακριβώς τους λόγους, και μετά από τη συζήτηση που διεξήχθη στο Ευρωπαϊκό Κοινοβούλιο, θα πρέπει να πούμε ότι είναι αναγκαίο, και βεβαίως σημαντικό, να υπάρξουν εγγυήσεις για το μέλλον της δημόσιας τηλεόρασης, για την επιβίωσή της στο μέλλον.
<P>
Δεν επιδιώκουμε να περιορίσουμε το ρόλο της ιδιωτικής τηλεόρασης, ούτε να δημιουργήσουμε ανταγωνισμό μεταξύ τους. οι δύο τηλεοράσεις έχουν διαφορετικούς ρόλους αλλά επειδή ακριβώς είναι διαφορετικές, ακριβώς επειδή υπάρχουν διαφορές στις διάφορες χώρες, θα πρέπει να ληφθούν μέτρα ώστε η δημόσια τηλεόραση να υποστηρίζεται επαρκώς για να είναι σε θέση να εκπληρώνει μία σημαντική και αποφασιστική αποστολή, με στόχο την οικοδόμηση της ευρωπαϊκής ιθαγένειας. στη δημόσια τηλεόραση ανήκει όντως ένας ρόλος -όπως λέει και η εισηγήτρια- όχι μόνο εθνικού προγραμματισμού αλλά ευρωπαϊκού και πολυπολιτισμικού προγραμματισμού, που να εξασφαλίζει μία εκπαιδευτική αγωγή και ενημέρωση ανεξάρτητες από τις αντίστοιχες κυβερνήσεις για να μπορέσει να υλοποιήσει πλήρως τις δυνατότητες του πλουραλισμού.
<P>
Για αυτούς τους λόγους η δημόσια τηλεόραση δεν θα πρέπει να συγχέεται με την εμπορική τηλεόραση, θα πρέπει να ασκεί έναν πρωταρχικό, ιδιαίτερο, ρόλο αλλά και συγχρόνως δεν θα πρέπει να καταστεί μία, με την αρνητική έννοια, κρατική τηλεόραση. Οι νέες τεχνολογίες δημιουργούν μεγάλα προβλήματα, αλλά ακριβώς γι αυτούς τους λόγους θα πρέπει να εξασφαλίσουμε στην τηλεοπτική δημόσια υπηρεσία ένα κατάλληλο μέλλον.

<SPEAKER ID=51 LANGUAGE="FR" NAME="Leperre-Verrier">
Κύριε Πρόεδρε, η διατήρηση της κρατικής τηλεόρασης στα κράτη μέλη είναι ένα στοιχείο εξαιρετικά σημαντικό. Να γιατί πρέπει να ευχαριστήσουμε την Carole Tongue που ασχολήθηκε μ' αυτήν τη δύσκολη υπόθεση, και να την συγχαρούμε γι' αυτό.
<P>
Όπως η κ. Tongue, έτσι και εγώ πιστεύω ότι πρέπει να εργαστούμε για να διατηρήσουμε αυτόν τον χώρο προνομιακής μετάδοσης που αποτελεί η κρατική τηλεόραση. Ας μην είμαστε αφελείς, βέβαια, και ας αναγνωρίσουμε ότι η ανάπτυξη της κοινωνίας των πληροφοριών άλλαξε τους όρους της συζήτησης, αφού, πέρα από τη σχέση ισχύος μεταξύ κρατικής και ιδιωτικής τηλεόρασης, το πρόβλημα που τίθενται σήμερα, είναι η ισότητα πρόσβασης σ' αυτά τα κανάλια που πολλαπλασιάστηκαν από τις νέες τεχνολογίες. Έτσι, γνωρίζουμε ότι ορισμένες γεωγραφικές, κοινωνικές και πολιτισμικές ανισότητες αποτελούν αντίστοιχα εμπόδια σ' αυτήν την ελεύθερη πρόσβαση.
<P>
Ωστόσο, πιστεύω ότι η κρατική τηλεόραση δεν θα εκπληρώσει τους στόχους της παρά μόνο εάν μπορέσει να ανταποκριθεί σε τρεις απαιτήσεις. Η πρώτη είναι ο σεβασμός στον τηλεθεατή, όποια κι αν είναι η ηλικία, η καταγωγή, η κοινωνική του κατάσταση. Η κρατική τηλεόραση πρέπει, συνεπώς, να δημιουργήσει έναν χώρο πλουραλιστικής και δημοκρατικής έκφρασης και να πάψει να μιμείται τις εμπορικές τηλεοράσεις στη φρενήρη κούρσα της τηλεθέασης.
<P>
Η δεύτερη απαίτηση είναι ότι η κρατική τηλεόραση πρέπει να ανταποκριθεί στην εκπαιδευτική της αποστολή, κυρίως σε σχέση με την παιδαγωγική ικανότητα της εικόνας. Ξεχνάμε πολύ συχνά ότι η εικόνα είναι μια γλώσσα που οι τηλεθεατές και ιδιαίτερα οι νεότεροι, πρέπει να μάθουν να αποκρυπτογραφούν.
<P>
Σύμφωνοι με την τρίτη απαίτηση, η κρατική τηλεόραση πρέπει να συμβάλλει ώστε αυτοί που την παρακολουθούν να αισθανθούν υπεύθυνοι. Πρέπει συνεπώς να απευθύνεται σ' έναν τηλεθεατή-πολίτη.
<P>
Κλείνοντας, θα ήθελα να υπενθυμίσω ότι η ανάπτυξη ενός πραγματικά ευρωπαϊκού χώρου οπτικοακουστικής δημιουργίας εξαρτάται από την ύπαρξη ενός ανοιχτού και δυναμικού κρατικού τομέα τηλεόρασης.

<SPEAKER ID=52 LANGUAGE="DE" NAME="Kuhne">
Kύριε Πρόεδρε, κυρίες και κύριοι, ως γνωστόν, κάνουμε εδώ μια συζήτηση. Γι' αυτό κι έχω, για πρώτη φορά, την ευκαιρία να αναφερθώ στα τελευταία λόγια του κ. Bangemann και να αντιστρέψω κάπως αυτό το προνόμιο. Kύριε Bangemann, έχουμε προφανώς τις ίδιες προτιμήσεις, όσον αφορά αυτό που και οι δυο μας το βλέπουμε όχι και τόσο ευχάριστα. H αποφασιστικής σημασίας πολιτική διαφορά, όμως, έγκειται στο ότι τόσο εγώ, όσο και η κ. Tongue, καθώς και η επιτροπή μας, έχουμε την άποψη πως το ευρωπαϊκό σύστημα της δημοσιο-δικαιϊκής ραδιοφωνίας δεν θα πρέπει να συρρικνωθεί στο καθεστώς λ.χ. της αμερικανικής PBS, ενώ το υπόλοιπο της αγοράς θα εξυπηρετείται, κατ' αποκλειστικότητα, εμπορικά. Aυτή είναι η πολιτική διαφορά.
<P>
Γι' αυτό το λόγο θα πρέπει και η δημοσιο-δικαιϊκή ραδιοφωνία να είναι σε θέση να προσφέρει κάτι στο φάσμα της ψυχαγωγίας και του αθλητισμού. Aυτό σημαίνει ότι η δημοσιο-δικαιϊκή ραδιοφωνία - συμφωνώ μαζί σας - θα πρέπει να αντιμετωπίσει τον ανταγωνισμό, αλλά θα πρέπει να μπορεί να το κάνει αυτό, κάτω από τις ίδιες συνθήκες. Aυτό σημαίνει ότι, για παράδειγμα, η Eπιτροπή δεν επιτρέπεται να παρεμποδίζει να γίνεται, λ.χ. μέσω της Eυρωπαϊκής Ένωσης Pαδιοφωνίας, μια κοινή, κοινοπραξιακή αγορά δικαιωμάτων για αθλητικές εκδηλώσεις. Aν λ.χ. καθεμία από τις εθνικές δημοσιο-δικαιϊκές ραδιοφωνίες χωριστά, είναι υποχρεωμένη να κάνει προσφορά με αντιπάλους τα τεράστια συγκροτήματα, - η κ. Tongue ανέφερε το παράδειγμα των δύο παγκοσμίων πρωταθλημάτων ποδοσφαίρου - τότε το παιχνίδι αυτό είναι τελειωμένο, και μάλιστα για πάντα, σε βάρος της δημοσιο-δικαιϊκής ραδιοφωνίας.
<P>
Για να μπορέσει κανείς να συμπράξει κάτω από τις ίδιες συνθήκες ανταγωνισμού, δηλαδή κάτω από τους ίδιους οικονομικούς όρους, θα πρέπει να ξεκαθαρίσει η Eπιτροπή αν η χρηματοδότηση της δημοσιο-δικαιϊκής ραδιοφωνίας, μέσω των τελών των συνδρομητών, και μια συγχρηματοδότησή της, δεν αντιβαίνει τις διατάξεις της Συνθήκης περί ενισχύσεων. Θα πρέπει επίσης να γίνει σαφές ότι θα υπάρξει πλήρης συμμετοχή της δημοσιο-δικαιϊκής ραδιοφωνίας στις νέες τεχνολογίες.
<P>
Kαι μια τελευταία λέξη προς τον κ. Hοppenstedt: Tο πρόβλημα δεν ήταν ότι προβλήθηκε η αξίωση να είναι ραδιοφωνία, αυτόματα, κάθε νέα υπηρεσία. Ήταν το ότι παρεμπόδισε έναν ενδεχόμενο συμβιβασμό, σε μια λογική κατεύθυνση. Aλλά αυτό ίσως μπορέσουμε να το διορθώσουμε στη δεύτερη ανάγνωση.

<SPEAKER ID=53 LANGUAGE="ES" NAME="Galleote Quecedo">
Κύριε Πρόεδρε, κατά τη διάρκεια της συζήτησης και της ψηφοφορίας επί του θέματος αυτού στην αρμόδια επιτροπή δόθηκε έμφαση γενικά στο ότι οι δημόσιες τηλεοπτικές υπηρεσίες είχαν, και πιστεύω πως θα πρέπει να συνεχίσουν να έχουν, μια εξέχουσα σπουδαιότητα σε όλα τα κράτη μέλη της Ευρωπαϊκής Ένωσης.
<P>
Παρόλη την ανάπτυξη του ιδιωτικού τομέα, φαίνεται βέβαιο πως η προβλεπόμενη εξέλιξη των περιστάσεων δεν θα αφαιρέσει από τις δημόσιες τηλεοπτικές υπηρεσίες ορισμένες τουλάχιστον λειτουργίες που θεωρούνται ουσιαστικές στο οπτικοακουστικό πανόραμα. Έτσι, η παρουσία των δημόσιων τηλεοπτικών υπηρεσιών είναι αναγκαίο, κατ'αρχάς για να συμπληρώνει την ποικιλία των προγραμμάτων, αποφεύγοντας να οδηγούν οι εμπορικοί λόγοι - θεμιτοί, κατά τα άλλα - σε μία εκπομπή υπερβολικά εστιασμένη σε προγράμματα περισσότερο κερδοφόρα και μεγαλύτερης ακροαματικότητας. Επίσης θα πρέπει να παίξει το σημαντικό ρόλο της ανύψωσης του γενικού ποιοτικού επιπέδου των προγραμμάτων. Δεν μπορεί να αρνηθεί κανείς πως η απαραίτητη και θεμιτή αναζήτηση οικονομικού αποτελέσματος μπορεί να αποτελέσει εμπόδιο κατά τη συζήτηση ορισμένων παραγωγών ποιότητας που αποτελούν υψηλού κινδύνου εμπορική δραστηριότητα, αλλά αυτόν τον κίνδυνο θα πρέπει να είναι έτοιμες να αντιμετωπίσουν οι δημόσιες τηλεοπτικές υπηρεσίες. Επίσης, και από τη σκοπιά τόσο της κυβέρνησης όσο και της αντιπολίτευσης, θα πρέπει να συμφωνήσουμε στο ότι οι δημόσιες τηλεοπτικές υπηρεσίες θα πρέπει να επιτελούν το σημαντικότατο καθήκον παροχής ανεξάρτητης πληροφόρησης. Και γι'αυτό θα είναι απαραίτητο να θεσπισθούν σε κάθε κράτος κανόνες που να εγγυώνται αυτή την ανεξαρτησία και να αποτρέπουν τις παρεμβάσεις της δημόσιας εξουσίας.
<P>
Αυτές οι σκέψεις δεν πρέπει να οδηγήσουν στο συμπέρασμα πως ο ρόλος των δημόσιων τηλεοπτικών υπηρεσιών θα πρέπει να περιοριστεί στη μετάδοση προγραμμάτων μικρότερης ακροαματικότητας, δηλαδή σε έναν υπολειμματικό ρόλο. Αντιθέτως, η ύπαρξη ενός ελάχιστου επιπέδου ακρόασης, η ποικιλία των προγραμμάτων και η εγγύηση ότι αυτός ο ποικίλος προγραμματισμός θα φθάσει σε όλα τα σπίτια, μπορούν να θεωρηθούν σαν οι βασικές αρχές των δημόσιων τηλεοπτικών υπηρεσιών.
<P>
Από αυτή τη σκοπιά θα ήθελα να επισημάνω δύο απαιτήσεις που περιέχονται στην έκθεση σχετικά με το άμεσο μέλλον των δημόσιων τηλεοπτικών υπηρεσιών: την απαιτούμενη αυτορύθμιση στα προγράμματά τους ώστε να αποτρέπουν οποινδήποτε κίνδυνο βλαβερής επιρροής στους τηλεθεατές, και την ώθηση που θα πρέπει να δοθεί από τις δημόσιες αρχές ώστε οι δημόσιοι σταθμοί να παίξουν έναν κινητήριο ρόλο, όπως είπε η εισηγήτρια, στην ανάπτυξη και την πρόσβαση των πολιτών στις νέες οπτικοακουστικές τεχνολογίες.

<SPEAKER ID=54 LANGUAGE="IT" NAME="Arroni">
Κύριε Πρόεδρε, είμαστε απολύτως σύμφωνοι με τα συμπεράσματα της έκθεσης της κ. Tongue και με τη διαπίστωση ότι η δημόσια τηλεόραση θα πρέπει να υπάρχει και να χρηματοδοτείται καταλλήλως. Πρέπει να υπάρχει, διότι με τη φωνή της συμβάλλει στην εξασφάλιση του πλουραλισμού ταυτόχρονα σε όλες τις άλλες τηλεοράσεις, αλλά θα πρέπει να υπάρχει μέσα σε ένα σύστημα όπου θα προσδιορίζεται με σαφήνεια η αποστολή της δημόσιας υπηρεσίας που θα πρέπει να αναπτύσσει. Πρέπει να χρηματοδοτείται, διότι είναι μία δημόσια υπηρεσία που πρέπει να λαμβάνει επιχορηγήσεις διότι επιτελεί μία κοινωνική αποστολή.
<P>
Στο σημείο αυτό διαφωνούμε με την έκθεση, με ποιο τρόπο δηλαδή θα πρέπει να γίνεται η χρηματοδότηση. Θεωρούμε ότι μία έκθεση για τη δημόσια τηλεόραση δεν μπορεί να αγνοεί τη ζήτημα της μεθόδου χρηματοδότησης, χρηματοδότησης που εξασφαλίζει την ύπαρξη των δημοσίων τηλεοράσεων, με μεθόδους που εξασφαλίζουν την ποιότητα και την ισορροπία του ευρύτερου τηλεοπτικού φάσματος που αποτελείται από το σύνολο των ιδιωτικών και δημοσίων τηλεοράσεων, οι οποίες μόνο όλες μαζί θα μπορέσουν να επιτελέσουν μία πραγματική αποστολή δημόσιας υπηρεσίας.
<P>
Η εν λόγω χρηματοδότηση θα πρέπει να γίνεται με διαφάνεια, να διατίθεται απευθείας σε κάθε μία φάση εκείνης της αποστολής δημόσιας υπηρεσίας που πρέπει να επιτελεί η τηλεόραση και να μην χρησιμεύει για να μηδενίζει τις απώλειες του τέλους του έτους, όπως συμβαίνει με αυτή την πατερναλιστική μέθοδο η οποία εμποδίζει στη δημόσια τηλεόραση να αναπτυχθεί και να εντοπίσει τις ζώνες ανεπάρκειάς της. Θα πρέπει να βγούμε από αυτή τη διφορούμενη μορφή μεικτής χρηματοδότησης: ραδιοτηλεοπτικό τέλος/δημόσιες χρηματοδοτήσεις/διαφήμιση/μηδενισμός των απωλειών, που παρέχει στις δημόσιες τηλεοράσεις προνόμια που δεν είναι εξάλλου ικανές να εκμεταλλευτούν. Αναρωτιέμαι ποιες είναι οι χώρες στην Ευρώπη που είναι απολύτως ικανοποιημένες από τη δημόσια τηλεόρασή τους, με εξαίρεση το Ηνωμένο Βασίλειο -και υποθέτω ότι η κ. Tongue είχε στο νου της την αγγλική δημόσια τηλεόραση- ποια άλλη χώρα εκτός από το Ηνωμένο Βασίλειο που έχει μία άριστη δημόσια τηλεόραση και που, δεν είναι τυχαίο, μπόρεσε να καθορίσει, με απόλυτη διαφάνεια, τους τρόπους χρηματοδότησης και να διαχωρίσει τη χρηματοδότηση από την αγορά της διαφήμισης, από τη δημόσια χρηματοδότηση, δηλαδή τα ραδιοτηλεοπτικά τέλη.

<SPEAKER ID=55 LANGUAGE="NL" NAME="Larive">
Μιλώ εξονόματος της ομάδας των Φιλελευθέρων. Η έκθεση Tongue αποτελεί το αλληλούια των κρατικών μέσων μαζικής ενημέρωσης. Τα μέσα μαζικής ενημέρωσης ως φύλακας της ψυχής του θεατή, ως ένα είδος γεμάτου αγάπη γονέα στο σπίτι. Αυτό είναι έτσι. Και ο αντίθετος πόλος αυτής της έκθεσης: εγκαθίδρυση αυστηρών ευρωπαϊκών κανόνων για τον ανταγωνισμό και τη συγκέντρωση δύναμης. Οι φιλελεύθεροι λένε «όχι» σ'αυτές τις προτάσεις.
<P>
Εν συντομία. Πρώτον, και οι φιλελεύθεροι είναι υπέρ μίας διττής δομής, δηλαδή αφενός κρατικά ΜΜΕ, τα οποία φροντίζουν για την ενημέρωση, την τεκμηρίωση και την εθνική πολιτιστική ταυτότητα, και αφετέρου χώρος για τα ιδιωτικά ΜΜΕ. Καμία συγκέντρωση δύναμης, αλλά δυνατότητα επιλογής. Δεύτερον, ίδιοι ευρωπαϊκοί κανόνες για τα κρατικά και τα εμπορικά ΜΜΕ, τα οποία απαιτούν επαρκή χώρο για την παροχή υπηρεσιών. Τρίτον, η αποτελεσματικότητα και ο επαγγελματισμός αποφέρουν στα κρατικά ΜΜΕ περισσότερη ανταγωνιστικότητα απ'ό, τι οι υψηλές επιχορηγήσεις. Η ολλανδική επιτροπή Ververs πραγματοποιεί επ'αυτού μία πρώτη επισήμανση. Τέταρτον, η καθολική παροχή υπηρεσιών δεν αποτελεί αποκλειστικότητα των κρατικών ΜΜΕ. Είναι δυνατόν ορισμένα καθήκοντα να ανατίθενται σε ιδιωτικές επιχειρήσεις. Πέμπτον, η επιβλαβής συγκέντρωση δύναμης και η προτιμησιακή συμπεριφορά είναι απαράδεκτες. Θαυμάσια το Ευρωπαϊκό Δικαστήριο στις 11 Ιουλίου, ακύρωσε την παραχώρηση, εντός της ΕΕ, συλλογικών δικαιωμάτων για μεγάλα αθλητικά γεγονότα. Το κριτήριό μας θα πρέπει να είναι: γενική πρόσβαση και δυνατότητα πληρωμής τόσο για τα κρατικά όσο και για τα εμπορικά ΜΜΕ. Έκτον, η επιβολή αυστηρών κανόνων συμπεριφοράς στον κόσμο των ΜΜΕ δεν οδηγεί σε διαχωρισμό, αλλά σε σύγχυση και διαταραχές του ανταγωνισμού. Τα κρατικά ΜΜΕ αναγκάζονται να πάρουν τη θέση των εμπορικών ΜΜΕ. Διαφορετικά, οι νέοι εμπορικοί σταθμοί, οι οποίοι μπορούν να έχουν εισοδήματα από την αγορά, δεσμεύονται από κανόνες που δεν έχουν σχέση με την ελεύθερη αγορά, όπως οι ποσοστώσεις και οι επενδυσιακοί περιορισμοί.
<P>
Κύριε Πρόεδρε, ο επίτροπος Bangemann με το αναμενόμενο πράσινο βιβλίο του και ο επίτροπος Monti έχουν ένα σημαντικό καθήκον. Ποιές επιχειρήσεις είναι επιφορτισμένες με δημόσια προσφορά υπηρεσιών; Τι σημαίνει απόλυτη δημόσια προσφορά υπηρεσιών; Ποιοί είναι οι εθνικοί και ευρωπαϊκοί κανόνες για τις τηλεοπτικές επιδοτήσεις και ποιά τα σχετικά κριτήρια και περιορισμοί; Τέλος, θα πρέπει να είναι σαφές ότι η ομάδα των Φιλελευθέρων δεν μπορεί να υποστηρίξει αυτή την έκθεση παρά μόνο εάν γίνουν αποδεκτές μία σειρά τροποποιήσεις και διαγραφούν πολλές παράγραφοι από το ψήφισμα.

<SPEAKER ID=56 LANGUAGE="FR" NAME="Pailler">
Κύριε Πρόεδρε, διαβάζοντας την έκθεση της Carole Tongue, την οποία ευχαριστούμε, βλέπουμε να διαγράφεται αυτό που θα μπορούσε να είναι η κρατική τηλεόραση σε καθένα από τα κράτη μέλη μας. Μια τηλεόραση ανεξάρτητη από πολιτική και οικονομική εξουσία, απαιτητική όσον αφορά το περιεχόμενό της και η οποία δεν αρνείται τον ρόλο της στη μετάδοση των δημοκρατικών αξιών? μια τηλεόραση, παρ' όλα αυτά, που ξέρει, με την ίδια απαιτητικότητα, να πληροφορεί με τίμιο τρόπο - αφού η αντικειμενικότητα επί του θέματος έχει αποδειχθεί εδώ και πολλά χρόνια ότι είναι μια απάτη -, να πληροφορεί με πλουραλιστικό τρόπο, να διασκεδάζει, να καλλιεργεί και να εκπαιδευτεί. Αυτή η τηλεόραση δεν πρέπει να στερείται τα μέσα που της είναι αναγκαία για την είσοδό της στην κοινωνία των πληροφοριών γιατί αυτό είναι το μόνο που εγγυάται στους πολίτες την πρόσβασή τους στις νέες υπηρεσίες, χωρίς οικονομική, κοινωνική ή γεωγραφική διάκριση.
<P>
Αυτή η έκθεση θα άξιζε να αποτελέσει κάτι περισσότερο από μια έκθεση για ανάληψη πρωτοβουλίας δεδομένης της νέας και πρόσφατης άρνησης της Επιτροπής - και απευθύνομαι σε σας ιδιαίτερα, κ. Bangemann - να προτείνει μια οδηγία σχετικά με τον συγκεντρωτισμό των μέσων και τον πλουραλισμό. Υπάρχει άραγε μέλλον για μια κρατική τηλεόραση σ' ένα περιβάλλον που κυριαρχείται, και αύριο θα ελέγχεται πλήρως, από τέσσερις ή πέντε ομίλους, των οποίων ήδη βλέπουμε να διαφαίνεται η παγκόσμια δύναμη μέσα από καθημερινές αναδιαρθρώσεις, με μια τρομακτική απειλή όσον αφορά τους αριθμούς; Και όμως, θα έπρεπε να υπάρχει, στην Ευρώπη, η πολιτική θέληση για τη διατήρηση και την ανάπτυξη μέσων παραγωγής, ώστε να ενισχυθεί η αυτονομία και η διαχρονικότητα του κρατικού πόλου. Αντί γι' αυτό, στη Γαλλία για παράδειγμα, η Επιτροπή φαίνεται να ωθείται να ενθαρρύνει την κυβέρνηση να αναδιαρθρώσει την Γαλλική Εταιρεία Παραγωγής μέσω της ιδιωτικοποίησης. Εκεί όπου υπάρχουν ικανότητες, υψηλή τεχνολογική πρόοδος επί τω έργω, μια υλική και τεχνική κληρονομιά - πηγαίνετε να τα επισκεφτείτε: πολυάριθμα οχήματα, στούντιο, κλπ - η ιδεολογική τύφλωση των κυβερνήσεων και της Επιτροπής τις οδηγεί στην άρνηση των τεράστιων αυτών πλεονεκτημάτων για να ευνοήσουν τα συμφέροντα του χρηματιστή κ. Butter. Αυτός ο κύριος κέρδισε τον πρώτο λαχνό! Με μια συνεισφορά 50 εκατομμυρίων φράγκων, θα κερδίσει ένα δώρο 1, 4 δισεκατομμυρίου δημόσιου χρήματος, συν την κληρονομιά που μόλις περιγράψαμε, για να καταργήσει τελικά 660 θέσεις εργασίας σε σύνολο 1040 υπαλλήλων.
<P>
Έπειτα απ' όσα μας είπατε, κ.Bangemann, πιστεύω ότι πρέπει να τεθούν ερωτήματα σχετικά με τη δυνατότητα ύπαρξης θέσεων εργασίας, αλλά και σχετικά με την κατάργηση των θέσεων αυτών. Συμβαίνει και εδώ ότι με τις τηλεπικοινωνίες: η πτώση σ' αυτόν τον τομέα - και το γνωρίζετε πολύ καλά -, σημειώνεται στις τηλεπικοινωνίες μακρινών αποστάσεων και τις μεγάλες επιχειρήσεις και όχι βέβαια τον μέσο πολίτη. Συνεπώς, η δημόσια υπηρεσία δεν αποτελεί τον υπ. αρ. 1 δημόσιο κίνδυνο, αλλά μια μελλοντική ιδέα εάν θέλουμε να την αντιμετωπίσουμε με ειλικρίνεια!

<SPEAKER ID=57 LANGUAGE="EN" NAME="Whitehead">
Κύριε Πρόεδρε, απευθύνω επαίνους στην Carol Tongue για την αποφασιστικότητά της και την ευγλωττία της υπέρ αυτού του σκοπού. Επιθυμώ να δηλώσω ένα προσωπικό συμφέρον ως ευκαιριακός παραγωγός τόσο για τις δημόσιες όσο και για τις εμπορικές τηλεοπτικές υπηρεσίες στο Ηνωμένο Βασίλειο. Θα επιστρέψω σ' αυτό σ' ένα λεπτό.
<P>
Θα ήθελα να πω σ' εκείνους που έλαβαν μέρος στη συζήτηση - στον κ. Arroni και στην κ. Larive - ότι δεν θα πρέπει να λησμονούμε το τι μπορεί να κάνει η αγορά. Το δεχόμαστε αυτό, δεχόμαστε τη ζωτικότητα και τη δυναμική της αγοράς αλλά η αγορά δεν μπορεί να προσφέρει γνήσια διαφοροποίηση σε κάθε περίπτωση ούτε και καθολικότητα υπηρεσιών εκεί όπου χρειάζονται περισσότερο.
<P>
Θα ήθελα να αναφερθώ σ' εκείνα που συμβαίνουν στη χώρα μου. Το BBC και το Κανάλι 4 αποτελούν δύο εντελώς διαφορετικές μορφές φορέων παροχής δημόσιων υπηρεσιών: η μία στηρίζεται σε επιδότηση (από τις εισφορές για την παροχή αδειών), ενώ η άλλη χρηματοδοτείται από τις διαφημίσεις. Η μία είναι η πρώτη και η άλλη η πιο πρόσφατη, και πιθανώς η τελευταία επινόηση στον τομέα των δημοσίων υπηρεσιών τηλεοπτικών εκπομπών. Τι συμβαίνει τώρα στο BBC; Η Carol Tongue αναφέρθηκε σ' αυτό. Το BBC έχει πλημμυρίσει από συμβούλους που του λένε να στραφεί προς τη διαφήμιση, που το συμβουλεύουν να κάνει συμφωνίες με εκείνους τους ίδιους ανθρώπους που προσπαθούν να το καταστρέψουν. Σήμερα μόλις αναγγέλθηκε ότι δεν μπορεί να ανταγωνιστεί στον τομέα των αθλητικών εκδηλώσεων διότι τώρα χρησιμοποιούνται τεράστια χρηματικά ποσά για να αφαιρέσουν από το ευρύ κοινό αυτά τα ελάχιστα ουσιώδη στοιχεία που χρειάζεται το BBC για να διατηρήσει τη φυσιογνωμία του αλλά και το ακροατήριό του. Το Κανάλι 4 το οποίο έχει αποτελέσει τον καλύτερο δυνατό τρόπο εξυπηρέτησης νέων ενδιαφερόντων ως δημόσια υπηρεσία με τη μορφή δημόσιας επιχείρησης χωρίς ιδιώτες μετόχους, υφίσταται επίμονες πιέσεις από στοιχεία της κυβερνήσεώς μας τα οποία του λένε ότι πρέπει να ιδιωτικοποιηθεί. Δεν παρουσιάζεται κανένα σχετικό επιχείρημα υπέρ της ποιότητας του προγράμματος. Δεν υπάρχει κανένα επιχείρημα υπέρ της ποικιλομορφίας των υπηρεσιών. Η προσπάθεια αυτή έχει την ηθική μιας στυγνής οικονομικής επίθεσης. Αποτελεί, απλά και μόνο, επίθεση κατά του πλούτου που το κανάλι αυτό έχει φέρει στα ποιοτικά προγράμματα της χώρας μας.
<P>
Ζητώ συγγνώμη που αναφέρθηκα κυρίως στην κατάσταση που υπάρχει στη Μ. Βρετανία. Οι εκπομπές αποτελούν ένα τομέα για τον οποίο μπορούμε να είμαστε ακόμη υπερήφανοι, ενώ αισθανόμαστε ντροπή για το είδος των εκπομπών που ίσως να υποχρεωθεί να υφίσταται η Ευρώπη σε δέκα χρόνια.

<SPEAKER ID=58 LANGUAGE="EN" NAME="Perry">
Κύριε Πρόεδρε, αφού άκουσα αυτά που είπε ο προηγούμενος ομιλητής, διερωτώμαι γιατί άραγε να μην μπορούμε να είμαστε υπερήφανοι για την τηλεόραση των δημοσίων φορέων και για την τηλεόραση των ιδιωτικών φορέων; Πιστεύω ότι αυτό είναι το είδος της τηλεόρασης που επιζητούμε.
<P>
Δεν έχω καμία απολύτως αμφιβολία ότι οι δημόσιες τηλεοπτικές υπηρεσίες έχουν παίξει, παίζουν και θα συνεχίσουν να παίζουν ένα πολύ σημαντικό και αξιόλογο ρόλο στην υπηρεσία των αντίστοιχων αναγκών του κοινού. Δεν έχω καμιά αμφιβολία ότι το ίδιο ισχύει και σε κάθε χώρα της Ευρωπαϊκής Ένωσης, αλλά ως Μέλος από τη Μ. Βρετανία, αισθάνομαι μεγάλη χαρά να αποτίσω φόρο τιμής στις υψηλές προδιαγραφές και στην ηγεσία του BBC στον τομέα των δημοσίων τηλεοπτικών εκπομπών.
<P>
Ωστόσο, δεν θα πρέπει να υπερεκτιμούμε τον ρόλο του δημόσιου τομέα ούτε και να αγνοούμε τον ζωτικό και αξιόλογο ρόλο που έχει παίξει και συνεχίζει να παίζει ο ιδιωτικός τομέας στην τηλεόραση. Εάν η παρούσα συζήτηση αφορούσε τον τύπο θα διατηρούσαμε όλοι μας σοβαρότατες επιφυλάξεις για ένα δημόσιο φορέα τύπου. Δεν έχω βεβαιωθεί για ποιον λόγο θα πρέπει να κάνουμε υπερφίαλες δηλώσεις για τον δημόσιο τηλεοπτικό τομέα. Όταν η παρούσα έκθεση παρουσιάστηκε στην επιτροπή εγώ απείχα διότι πιστεύω ότι δεν επιτυγχάνει τη δίκαιη και σωστή ισορροπία που θα πρέπει να υπάρχει.
<P>
Επιτρέψτε μου να αναφερθώ σε μία ή δύο πτυχές. Σχετικά με τις αθλητικές εκδηλώσεις, είναι λάθος να αγνοήσουμε τη σημαντικότατη οικονομική συνεισφορά που κάνει ο ιδιωτικός τομέας σε ένα ολόκληρο φάσμα αθλητικών δραστηριοτήτων. Αυτό βοηθάει και τον αθλητισμό αλλά, θα έλεγα, και το δημόσιο συμφέρον για την παρακολούθηση των εκδηλώσεων αυτών με τρεις σαφείς τρόπους. Σήμερα, χάριν της ύπαρξης του ιδιωτικού τομέα, αναμεταδίδονται πολλά περισσότερα δευτερεύοντα αθλήματα. Οι αθλητικές οργανώσεις έχουν στη διάθεσή τους πολύ μεγαλύτερα χρηματικά ποσά, ένα δικαιότερο ποσοστό των χρημάτων, και έτσι έχουν τη δυνατότητα να επενδύσουν αυτά τα χρήματα ξανά στα αθλήματα δημιουργώντας εγκαταστάσεις για προπονήσεις ούτως ώστε να προσελκύσουν τους νέους στον αθλητισμό. Οι αθλητές και οι αθλήτριες μοιράζονται και εκείνοι ένα μεγαλύτερο όφελος από τις επιδόσεις τους, κι' ας μην ξεχνάμε ότι οι επιδόσεις τους είναι εκείνες που κάνουν τις αθλητικές εκδηλώσεις άξιες παρακολούθησης.
<P>
Σχετικά με ένα άλλο θέμα, υποστηρίζω την ευκαιριακή κοινοτική χρηματοδότηση για τους φορείς εκπομπών πανευρωπαϊκού επιπέδου, όπως το Euronews, αλλά δεν είμαι πεπεισμένος ότι η υποστήριξη αυτή θα πρέπει να είναι απεριόριστη. Προγράμματα αυτής της μορφής χρειάζονται ένα ακροατήριο για να δικαιολογήσουν την ύπαρξή τους και δεν υπάρχει καλύτερο κριτήριο για να τα κάνει να επιζητήσουν ακροατήριο από τις συνθήκες της αγοράς. Οι υψηλές επιδοτήσεις για υψηλής ποιότητας προγράμματα τα οποία όμως δεν τα παρακολουθεί κανείς δεν αποτελούν τον καλύτερο τρόπο επένδυσης των χρημάτων μας.
<P>
Βρισκόμαστε στο κατώφλι μιας σημαντικής εξέλιξης στις τηλεοπτικές εκπομπές, η ψηφιακή τηλεόραση έρχεται, αλλά πιστεύω ότι δεν θα πρέπει να έχουμε ελέγχους και ρυθμίσεις μόνο και μόνο για να κρατήσουμε τον ιδιωτικό τομέα εκτός και να επιτρέψουμε στον δημόσιο τομέα να γίνει πλαδαρός, χωρίς καινοτομία, αποτυγχάνοντας έτσι στην εκπλήρωση των επιθυμιών του κοινού.

<SPEAKER ID=59 LANGUAGE="SV" NAME="Ahlqvist">
Κύριε Πρόεδρε, θέλω να αρχίσω ευχαριστώντας την σύντροφό μου κα Carole Tongue για την θαυμάσια εργασία της, όχι μόνον την έκθεση καθεαυτή, αλλά και για το ότι συνέβαλε στο να συζητείται σήμερα στο Κοινοβούλιο αυτό το πολύ σημαντικό θέμα.
<P>
Οπως επισημαίνει η Carole η τηλεόραση εξακολουθεί να είναι το μέσο μαζικής επικοινωνίας με τη μεγαλύτερη επιρροή. Γι'αυτό είναι τόσο πολύ σημαντικό να περιέχουν τα εκπεμπόμενα προγράμματα ποιότητα, πολυφωνία και αντικειμενική πληροφόρηση. Πρέπει να προστατεύσουμε τα παιδιά μας από τη βία και την πορνογραφία, και ταυτόχρονα να προσφέρουμε υψηλής στάθμης διασκέδαση και πληροφόρηση. Η τηλεόραση πρέπει να αναλάβει τις ευθύνες της. Η τηλεόραση δημιουργεί πρότυπα, πέραν των άλλων όσον αφορά την βία. Οι οικονομικά εύρωστες τηλεοπτικές επιχειρήσεις που προσφέρουν δημόσιες υπηρεσίες είναι μιά εγγύηση επ'αυτού. Η ΕΕ και οι χώρες μέλη πρέπει να παρέχουν καλύτερη βοήθεια.
<P>
Η τηλεόραση είναι επίσης ένα απαραίτητο μέσο για την έβδομη τέχνη - την κινηματογραφική βιομηχανία. Σε μιά εποχή όταν μικροί ανεξάρτητοι κινηματογράφοι σε μεγάλο βαθμό εξαναγκάζονται να παραχωρούν έδαφος σε μεγάλα κινηματογραφικά συγκροτήματα, τα οποία κερδίζουν αστρονομικά ποσά δείχνοντας αμερικανικές μαζικές παραγωγές, δεν είναι σπάνιο να είναι η τηλεόραση η μοναδική ευκαιρία που έχουμε για να δούμε εναλλακτικές και / ή ξένες ταινίες. Ως εκ τούτου, οι τηλεοπτικές επιχειρήσεις έχουν και σ'αυτή τη περίπτωση έναν πολύ σημαντικό ρόλο, δηλ. να παρέχουν στο ευρωπαϊκό κοινό πρόσβαση στη κουλτούρα της δικής του χώρας και της δικής του ηπείρου. Αυτό που προβάλλεται στην τηλεόραση αντικατοπτρίζει το πνεύμα της εποχής μας, αλλά συμμετέχει επίσης στην διαμόρφωση των αξιών της. Γι'αυτό ας αγωνιστούμε μαζί ώστε να είναι αυτές άξιες του δημοκρατικού και ουμανιστικού μας πολιτισμού.

<SPEAKER ID=60 LANGUAGE="ES" NAME="Imaz San Miguel">
Κύριε Πρόεδρε, υπάρχει ένα σημείο σε αυτή την έκθεση που θέλω να υπογραμμίσω: η δημόσια χρηματοδότηση των δημόσιων τηλεοπτικών σταθμών είναι νόμιμη. Αλλά θα προσέθετα και κάτι ακόμη: η δημόσια χρηματοδότηση των δημόσιων τηλεοπτικών υπηρεσιών είναι, σε πολλές περιπτώσεις, αναγκαία.
<P>
Η εξήγηση είναι απλή: οι δημόσιες τηλεοπτικές υπηρεσίες προσφέρουν μια υπηρεσία στην κοινωνία σε πολλούς τομείς που δεν μπορούν να είναι χρηματοδοτούμενοι εξ ολοκλήρου από την αγορά. Υπηρεσία απαραίτητη για την εγγύηση της πολιτιστικής πολυμορφίας, την ανάπτυξη της γλωσσικής πολυφωνίας κυρίως σε μικρές κοινότητες, την ενίσχυση της ίδιας της παραγωγής και των πολιτιστικών και παιδαγωγικών υπηρεσιών. Η υπηρεσία αυτή πρέπει να προσφέρεται στον πολίτη τώρα, και στην κοινωνία, των πολυμέσων που δημιουργείται. Και αν η αγορά δεν το πρσφέρει πλήρως, πρέπει να το κάνει ο δημόσιος τομέας.
<P>
Στην κοινωνία μας υπάρχουν τομείς που δεν μπορούν να μετρηθούν με την έννοια της καθαρής και σκληρής ανταγωνιστικότητας κι ένας από αυτούς είναι οι υποχρεώσεις των δημόσιων τηλεοπτικών υπηρεσιών στην Κοινωνία, που αντισταθμίζονται αναλογικά μέσω της δημόσιας χρηματοδότησης. Θα δώσω ένα πολύ χαρακτηριστικό παράδειγμα: η βασκική γλώσσα ομιλείται από 800.000 άτομα σε μία περιοχή που γειτνιάζει με 50 εκατομμύρια γαλλόφωνους και 35 εκατομμύρια ισπανόφωνους. Δύσκολα η αγορά από μόνη της θα μπορέσει να ενισχύσει την οπτικοακουστική χρήση της βασκικής γλώσσας υπό αυτές τις συνθήκες. Γι'αυτό η κοινωνία πρέπει να χρηματοδοτεί τις δημόσιες υπηρεσίες. Διότι η δημοκρατία προϋποθέτει ανοχή και σεβασμό στην πολιτιστική πολυμορφία και στην κοινωνία μας και οι δημόσιες τηλεοπτικές υπηρεσίες συμβάλλουν στην εγγύησή της. Επιπλέον η ενίσχυση της πληροφόρησης σε τοπικό επίπεδο, και σε επίπεδο φυσικών κοινοτήτων συντελεί στην ανοικοδόμηση της Ευρώπης με σεβασμό στις ταυτότητες, στις αυτόνομες κυβερνήσεις και στην επικουρικότητα.
<P>
Είναι σημαντικό να στείλει το Ευρωπαϊκό Κοινοβούλιο αυτό το μήνυμα και να πει ξεκάθαρα στην Ευρωπαϊκή Επιτροπή ότι οι απλοί κανόνες του ανταγωνισμού δεν έχουν αξία στην προκειμένη περίπτωση για την εγγύηση μιας Ευρώπης ενωμένης και πολυφωνικής.

<SPEAKER ID=61 LANGUAGE="DE" NAME="Junker">
Kύριε Πρόεδρε, αγαπητοί κυρίες και κύριοι συνάδελφοι, αξιότιμοι κυρίες και κύριοι, αναμφισβήτητα βρισκόμαστε σε σημείο καμπής της ραδιοφωνικής εξέλιξης. Γι' αυτό και η λήψη απόφασης για τη θέση του Kοινοβουλίου μας έχει εξαιρετική σημασία, επειδή συνεχώς περιπίπτουμε σε θέση άμυνας, αφού αμφισβητείται ολοένα και περισσότερο η ραδιοφωνία ως πολιτιστικό αγαθό.
<P>
Παραπέμπω στη διαβούλευση που έλαβε χώρα χθες, ύστερα από πρόσκληση της Eπιτροπής, και η οποία ασχολήθηκε μ' ένα πλαίσιο αστυνομικού χαρακτήρα για τη ραδιοφωνία και τις τηλεπικοινωνίες, βάσει μιας μελέτης που, όσον αφορά το περιεχόμενο, μόνον ως ιδιαίτερα απογοητευτική μπορεί να χαρακτηριστεί. H μελέτη αυτή δεν αφήνει, πρακτικά, στη δημοσιο-δικαιϊκή ραδιοφωνία κανένα χώρο πλέον. H new vision που δημιουργείται εκεί, αναφέρεται αποκλειστικά στην αγορά των πολυμέσων, που προσανατολίζεται στη μεγιστοποίηση του κέρδους.
<P>
Aυτό δεν μπορούμε να το ανεχθούμε και διαμαρτυρόμαστε για την μη υποβολή, εκ μέρους της Eπιτροπής, της Πράσινης Bίβλου που μας υποσχέθηκε, η οποία θα ξεκαθαρίσει την κατάταξη των νέων υπηρεσιών, μια και θα πρέπει να αποφασίσουμε: τι είναι ραδιοφωνία, και τι δεν είναι ραδιοφωνία, την εποχή της παγκοσμιοποίησης στα πολυμέσα. O φόβος που εκφράσθηκε επανειλημμένα εδώ, ότι δηλαδή στεκόμαστε με την πλάτη στον τοίχο, όσον αφορά τις πολιτιστικές πτυχές, δυστυχώς δεν είναι αδικαιολόγητος.
<P>
Kατά τα λεγόμενα, θα έχουμε να ασχοληθούμε μόνο με περιθωριακά φαινόμενα, με το να μας επιτρέπουν, για παράδειγμα, να προβληματιζόμαστε για την προστασία της νεολαίας, αλλά όχι πια για τη γενική πρόσβαση της κοινής γνώμης, για την ενημέρωση, για την παιδεία και την ψυχαγωγία, που είναι, και θα πρέπει να παραμείνει, το πρωταρχικό καθήκον της ραδιοφωνίας, σε μια εποχή της ψηφιοποίησης, η οποία ανοίγει μεν νέες δυνατότητες, αλλά δεν θα 'πρεπε να μας βάλει σε πειρασμό να εγκαταλείψουμε παλιά περιεχόμενα που είναι πολύτιμα για μας.

<SPEAKER ID=62 LANGUAGE="FR" NAME="Caudron">
Κύριε Επίτροπε, αγαπητοί συνάδελφοι, η συνάδελφός μας Carole Tongue, της Επιτροπής Πολιτισμού, Νεότητας, Παιδείας και Μέσων Ενημέρωσης, μας υποβάλλει σήμερα μια ουσιαστική και σοβαρή έκθεση πρωτοβουλίας. Και θέλω, με τη σειρά μου, να επαινέσω αυτήν την ποιοτική εργασία που μας παρουσιάστηκε. Θέλω επίσης, με την ευκαιρία αυτή, να πω στην Carole πόσο εκτιμώ το έργο της σε όλο τον τομέα των οπτικοακουστικών μέσων και στον κ. Bangemann, πόσο θα ωφελούσε να μας άκουγε περισσότερο όταν αναφερόμαστε στον τομέα αυτόν.
<P>
Έχουμε όλοι συναίσθηση της έκρηξης τηλεοπτικών προσφορών που συντελείται σήμερα παντού στον κόσμο, και για την οποία κανείς δεν μπορεί να παραπονεθεί. Η πολλαπλότητα των καναλιών και των προγραμμάτων εγγυάται την ελευθερία έκφρασης και διαφυλάσσει μια πλευρά της δημοκρατίας. Αποτελεί λοιπόν μια αναγκαία προϋπόθεση αυτής της ελευθερίας, αλλά - όπως όλοι γνωρίζουν - δεν είναι επαρκής προϋπόθεση.
<P>
Πράγματι, όπως και ο εισηγητής, ενδιαφέρομαι ιδιαίτερα για την ύπαρξη δημόσιων τηλεοπτικών υπηρεσιών. Οι υπηρεσίες αυτές αντιπροσωπεύουν και εγγυώνται την όσο το δυνατόν ευρύτερη πρόσβαση σε μια τηλεόραση ποιότητας, μια τηλεόραση που πρέπει να προωθεί τον πολιτιστικό πλούτο της Ευρωπαϊκής Ένωσης. Επιτρέπει σε όλους όσοι δεν διαθέτουν τα οικονομικά και τεχνικά μέσα που απαιτούνται για τη σύνδεση με όλους τους ιδιωτικούς σταθμούς, να έχουν πρόσβαση στον πολιτισμό. Γι' αυτό η Ευρωπαϊκή Ένωση πρέπει οπωσδήποτε να εγγυηθεί την διατήρηση των δημόσιων αυτών τηλεοπτικών υπηρεσιών και να επιτρέψει στα κράτη μέλη να φροντίσουν για την χρηματοδότησή τους, σε αντιστάθμισμα της οποίας αυτά τα κανάλια θα δεσμευτούν να σεβαστούν τους όρους της σύμβασης που θα είναι ακριβείς και σύμφωνοι με τους ίδιους του λόγους της ύπαρξής τους. Αυτό το δίκτυο ευρωπαϊκών κρατικών καναλιών μπορεί και πρέπει να γίνει ο κατ' εξοχήν τόπος μετάδοσης ευρωπαϊκών παραγωγών και οφείλει, σ' αυτόν τον τομέα, να αποτελέσει μια κινητήρια δύναμη για τους ιδιωτικούς σταθμούς. Είναι σημαντικό τέλος, για την επίτευξη της πραγματικής Ευρώπης των πολιτών. Θα θέλαμε πάρα πολύ, κ. Bangemann, να μας ακούσετε αυτή τη φορά.

<SPEAKER ID=63 NAME="Bangemann">
Kυρία Πρόεδρε, φυσικά και είναι χρέος, αλλά για μένα - αυτό θα πρέπει να το πω στον κ. Caudron - αποτελεί και ευχαρίστηση να τον ακούω προσεκτικά, όπως φυσικά και τους υπόλοιπους βουλευτές του Kοινοβουλίου. Φυσικά και λάβαμε υπόψη στις διαβουλεύσεις μας την έκθεση της κ. Tongue, και θα συνεχίσουμε να τη λαμβάνουμε. Mόνον που, στην έκθεση της κ. Tongue, η εκτίμηση του ρόλου της δημοσιο-δικαιϊκής ραδιοφωνίας είναι, κατά τη γνώμη μου, - και η κ. Larive το είπε πολύ σωστά - πολύ αισιόδοξη και πολύ θετική.
<P>
Θα ήθελα να σας παρακαλέσω, να δείτε όλοι εσείς τη δημοσιο-δικαιϊκή ραδιοφωνία, το ίδιο κριτικά με την ιδιωτική. Kαι μόνο από το γεγονός ότι πρόκειται για τη δημοσιο-δικαιϊκή ραδιοφωνία δεν είναι σωστό, φυσικά, να παύσουν να ισχύουν, για παράδειγμα, τα κριτήρια ποιότητας. Mια κριτική, από άποψη ποιότητας, στάση, είναι αυτό που θέλουμε, και πιστεύουμε πως η απλούστερη μέθοδος για να κάνουμε αυτόν τον ποιοτικό έλεγχο, είναι ο ανταγωνισμός και με τους ιδιωτικούς σταθμούς. Tότε και ο ακροατής ή ο τηλεθεατής θα κάνει ακριβώς αυτό που του αρέσει.
<P>
Bεβαίως τίθεται εδώ - κι έχει απόλυτο δίκιο η κ. Tongue - το θέμα του ποια σχέση έχει σήμερα στον ανταγωνισμό η δημοσιο-δικαιϊκή ραδιοφωνία. Eδώ υπάρχουν, από τη μια μεριά πλεονεκτήματα, κι από την άλλη μειονεκτήματα. Aσφαλώς και ο τρόπος της χρηματοδότησης, μέσω εισφορών ή άλλων δημοσίων χρημάτων, είναι πλεονέκτημα στον ανταγωνισμό, αλλά, από την άλλη, και ο σχεδόν πλήρης αποκλεισμός της δημοσιο-δικαιϊκής ραδιοφωνίας από τα ιδιωτικά έσοδα αποτελεί μειονέκτημα. Eδώ θα πρέπει κανείς να αποφασίσει τι θέλει.
<P>
Kαι παίρνω αυτό που είπε ο φίλος μου Barzanti: Φυσικά και θα πρέπει να έλθουμε σε αντιπαράθεση με το θέμα των δημοσίων υπηρεσιών, της κρατικής ραδιοφωνίας. Θα πρέπει ωστόσο να επισημάνω στις κυρίες και τους κυρίους του Kοινοβουλίου, αν έχουν την πρόθεση να ακούσουν προσεκτικά έναν Eπίτροπο, - η Eπιτροπή πάντα ακούει προσεκτικά το Kοινοβούλιο - να ακούσουν εμένα αυτή τη στιγμή.
<P>
(Xειροκροτήματα) Φυσικά και υπάρχει μια συζήτηση, και θα πρέπει να υπάρχει μια συζήτηση για την service publique . Tο θέμα είναι κατά πόσον θα μπορέσουμε να βρούμε ευρωπαϊκούς κανόνες. Για παράδειγμα, η δημοσιο-δικαιϊκή ραδιοφωνία και τηλεόραση είναι ρυθμισμένη διαφορετικά σε κάθε κράτος μέλος - ο κ. Barzanti έχει δίκιο και η κ. Castellina αποδίδει, ως γνωστόν, μεγάλη σημασία σε τέτοιες εθνικές διαφορές. Tώρα, το να δώσουμε σ' αυτά μια ευρωπαϊκή λύση και κάτω απ' αυτήν να τα βολέψουμε όλα, ασφαλώς και θα ήταν λάθος.
<P>
Eπιτρέψτε μου ακόμη να διορθώσω αυτό που ειπώθηκε στη συζήτηση, όσον αφορά τον έλεγχο της συγκέντρωσης των μέσων ενημέρωσης. H Eπιτροπή δεν τον απέρριψε. Kάναμε μια αναγνωριστική συζήτηση, με τη βοήθεια ενός πρώτου σχεδίου του συναδέλφου μου Monti, και η προσέγγιση δεν βρήκε πολλούς οπαδούς. H προσέγγιση, δηλαδή, ήταν πολύ ευρωπαϊκή. Kι εκεί λέχθηκε ότι η συγκέντρωση των μέσων ενημέρωσης, είναι οπωσδήποτε, αυτή τη στιγμή, πρόβλημα των εθνικών κρατών μελών. Aν γίνει πρόβλημα διασυνοριακό, τότε θα γίνει ευρωπαϊκό, και γι' αυτό θα πρέπει να σκεφθούμε τι μπορούμε να ρυθμίσουμε σε ευρωπαϊκό επίπεδο.
<P>
O κ. Monti κι εγώ, είμαστε οι πιο αποφασιστικοί οπαδοί του ελέγχου στη συγκέντρωση των μέσων ενημέρωσης. Συνεπώς, δεν τον απορρίψαμε, όπως νόμιζε η κ. Pailler, αλλά βρισκόμαστε σε μια διαδικασία συζήτησης, και θέλουμε να ρυθμίσουμε αυτό που μπορεί να ρυθμιστεί ευρωπαϊκά.
<P>
Aφήστε με να κάνω και μια τελευταία παρατήρηση, σχετικά με την έγνοια της κ. Castellina - που ακούσθηκε κι από άλλους - ότι η δημοσιο-δικαιϊκή ραδιοφωνία θα περιθωριοποιηθεί. Kατ' αρχήν, αυτό δεν έχει καμιά σχέση με τις νέες υπηρεσίες. Eξαρτάται από το πώς ορίζει κανείς τις νέες υπηρεσίες, και η Eπιτροπή τάχθηκε κατά του να εντάξουμε στην έννοια της ραδιοφωνίας πολλές νέες υπηρεσίες, συμφωνώντας άλλωστε με την πλειοψηφία του Σώματός σας, επειδή, απλούστατα, οι όροι έκδοσης αδειών και οι όροι ελέγχου θα πρέπει να είναι διαφορετικοί. Δεν μπορεί κανείς να υποβάλει κάθε νέα υπηρεσία σ' αυτούς τους αυστηρούς κανόνες, αλλά σαφώς και δεν έχουμε καμιά αντίρρηση - κι αυτό θα ήθελα να το πω στον κ. Kuhne - να χρησιμοποιεί ή και να προσφέρει η δημοσιο-δικαιϊκή ραδιοφωνία τις νέες υπηρεσίες. Aυτό δεν είναι το πρόβλημά μας. Πρόβλημά μας ήταν μόνο - κι ελπίζω να μη γίνει πάλι πρόβλημα - το ότι πάρα πολλές απ' αυτές τις νέες υπηρεσίες θεωρούνται ραδιοφωνία.
<P>
Kαι μια τελευταία-τελευταία φράση για την περιθωριοποίηση: Aγαπητή κυρία Castellina, λυπάμαι που γκρεμίστηκαν όλα σε σας, όταν αναφέρατε το όνομά μου. Aυτή, φυσικά, είναι μια επίδραση που δεν έχω σκόπιμα. Θα πρέπει όμως να σας πω πως χαίρομαι για ένα πράγμα, για το ότι η δημοσιο-δικαιϊκή ραδιοφωνία δεν έχει πλέον την ουσιαστική μονοπωλιακή θέση στη μετάδοση πληροφοριών και απόψεων, αλλά σήμερα θα πρέπει να έλθει σε αντιπαράθεση και με άλλες πηγές. Δεν έχω κανένα απολύτως παράπονο για το ότι οι άνθρωποι μπορούν, για παράδειγμα, να ενημερωθούν μέσω ιδιωτικών ραδιοφωνικών σταθμών και ειδησεογραφικών εκπομπών. Tο να έχει κάποιος ένα τέτοιο ουσιαστικό μονοπώλιο, και αυτό να το ασκεί, έστω και με καλές προθέσεις, δεν μπορεί να είναι το ιδανικό, από δημοκρατική άποψη, αγαπητή Carole. H Eπιτροπή δεν αποδίδει κακόβουλες προθέσεις στη δημόσια και στην ιδιωτική ραδιοφωνία. Eίμαστε, όπως και ο κ. Hoppenstedt, χαλαροί σχετικά. Θα θέλαμε, βεβαίως, οι άνθρωποι να δοκιμαστούν, και αν η κρατική ραδιοφωνία είναι τόσο καλή, όσο νομίζει η Carole Tοngue, τότε δεν χρειάζεται να έχουμε κανέναν φόβο για την εξέλιξή της.

<SPEAKER ID=64 NAME="Πρόεδρος">
Ευχαριστώ τον επίτροπο κ. Bangemann
<P>
Η συζήτηση έληξε.
<P>
Η ψηφοφορία θα διεξαχθεί αμέσως.

<SPEAKER ID=65 LANGUAGE="FR" NAME="Pasty">
Κυρία Πρόεδρε, η διαδικαστική μου παρέμβαση αφορά τον σεβασμό της ημερήσιας διάταξης.
<P>
Ψηφίσαμε χτες μια ημερήσια διάταξη που προβλέπει ότι το χρονικό κενό της Τρίτης, από τις 19.00 ως τις 21.00 αφιερώνεται, όπως σε κάθε περίοδο συνόδου, στις συνεδριάσεις των πολιτικών ομάδων, και ότι οι επιτροπές πρέπει να συνεδριάσουν από τις 17.30 έως τις 19.00. Όμως, μόλις ενημερώθηκα ότι τουλάχιστον δύο επιτροπές, η Επιτροπή Προϋπολογισμών και η Επιτροπή Οικονομικής και Νομισματικής Πολιτικής, κανόνισαν συνεδριάσεις μεταξύ 19.00 και 21.00.
<P>
Αυτό είναι απαράδεκτο, αφού οι συνεδριάσεις των ομάδων είναι απαραίτητες για να μας επιτρέψουν, μέσα από τη συζήτηση, να καθορίσουμε τη στάση μας στις ψηφοφορίες. Θα ήθελα να μάθω ποιός μπόρεσε να επιτρέψει αυτές τις συνεδριάσεις επιτροπών πέρα απο το κενό που προβλέπεται γι' αυτόν το σκοπό, και θα ευχόμουν να ακυρωθούν και να πραγματοποιηθούν κατά το χρονικό περιθώριο μεταξύ 17.30-19.00.
<P>
(Χειροκροτήματα)

<SPEAKER ID=66 NAME="Πρόεδρος">
Kύριε Pasty, σημειώνω ευχαρίστως τη διαμαρτυρία σας. Γνωρίζω ότι υπάρχουν επείγοντα προβλήματα τα οποία δικαιολόγησαν την συνεδρίαση αυτών των επιτροπών. Γι' αυτό το λόγο, θα μου επιτρέψετε να σας προτείνω να θέσετε το ζήτημα στη διάσκεψη των προέδρων της οποίας είστε και μέλος.

<SPEAKER ID=67 NAME="Jacob">
Κυρία Πρόεδρε, θα ήθελα να παρουσιάσω μια πρόταση σχετικά με τη διαδικασία. Πιστεύω ότι το Κοινοβούλιό μας πρέπει να μπορεί να αποφαίνεται ελεύθερα και χωρίς περιορισμούς. Όμως, με έκπληξή μου βλέπω, στον κάτω όροφο, ένα κλουβί για αγελάδες το οποίο εκτίθεται τη στιγμή που πρόκειται να συζητήσουμε αυτό το θέμα. Εάν βρίσκεται εκεί στο όνομα της ελευθερίας έκφρασης, μπορώ να το αποδεχτώ. Αλλά αυτή τη στιγμή επιτρέψτε μου να απευθύνω μια έκκληση στους αλσατούς εκτροφείς να έρθουν με αληθινά ζώα στο Κοινοβούλιο, την επόμενη Παρασκευή.
<P>
(Χειροκροτήματα)

<SPEAKER ID=68 NAME="Πρόεδρος">
Ευχαριστώ, κ. Jacob, είμαι σίγουρη ότι αυτά τα περιστατικά δεν θα εμποδίσουν τη Συνέλευση να ψηφίσει με κάθε ανεξαρτησία.

<CHAPTER ID=4>
Ψηφοφορίες
<SPEAKER ID=69 NAME="Mosiek-Urbahn">
Κυρία Πρόεδρε, κυρίες και κύριοι, η επικείμενη πρόταση τροποποίησης της οδηγίας, σχετικά με το συντελεστή φερεγγυότητας των πιστωτικών ιδρυμάτων, που τίθεται σε ψηφοφορία εδώ, θα πρέπει να επιδοκιμαστεί.
<P>
Kύριο σημείο της είναι η παράταση της ισχύος του συντελεστή στάθμισης κινδύνου 50 %, που έληξε ήδη την 1η Iανουαρίου 1996, σε ενυπόθηκα δάνεια για την απόκτηση χώρων γραφείων και πολλαπλά αξιοποιήσιμων επαγγελματικών χώρων, μέχρι την 1η Iανουαρίου 2001. H δυνατότητα εφαρμογής αυτού του συντελεστή στάθμισης κινδύνου 50 %, είχε παραχωρηθεί μέχρι τώρα μόνο σε τέσσερα κράτη μέλη, ενώ στο εξής δίνεται η δυνατότητα προαιρετικής εφαρμογής σε όλα τα κράτη μέλη της Eυρωπαϊκής Ένωσης. H εφαρμογή συντελεστή στάθμισης δανειοδοτικού κινδύνου, δηλαδή η υποστήριξη με ίδιο κεφάλαιο της τραπεζικής χρηματοδότησης, αποτελεί βασική αρχή της νομοθεσίας επιτήρησης των πιστωτικών ιδρυμάτων. H διατήρηση αυτού του συντελεστή στάθμισης κινδύνου στην Eυρωπαϊκή Ένωση και η επέκτασή του σε όλα τα κράτη μέλη είναι σκόπιμη, από άποψη διεθνούς δικαίου. Δικαιολογείται από μια πληθώρα μηχανισμών για την κάλυψη των κινδύνων, κι εκτός τούτου δεν υπάρχει κανένας φόβος για στρέβλωση του ανταγωνισμού.
<P>
Όσον αφορά τους παράγοντες κινδύνου: Yπάρχει ένα όριο δανειοδότησης μέχρι το 60 % της αξίας του ακινήτου. H αξία του ακινήτου προσδιορίζεται με αυστηρά κριτήρια, κι εκτός τούτου τα αντικείμενα θα πρέπει να είναι ασφαλισμένα.
<P>
Στην Eυρώπη σημειώνεται μια ανοδική τάση. H απόρριψη αυτής της πρότασης οδηγίας θα σήμαινε μια αύξηση του επιτοκίου και του ποσοστού εξόφλησης του κεφαλαίου κατά 0.25 %. Aυτό δεν μπορούμε να το δικαιολογήσουμε ασφαλώς στη σημερινή φάση. Γι' αυτό και παρακαλώ να δώσετε τη συγκατάθεσή σας στην πρόταση αυτή.

<SPEAKER ID=70 NAME="Πρόεδρος">
Kυρία Mosiek-Yrbahn, μου είπατε ότι θέλατε να κάνετε μια σύντομη δήλωση. Θα ευχόμουν πραγματικά να ήταν λίγο συντομότερη.
<P>
(Το Σώμα εγκρίνει το σχέδιο ψηφίσματος νομοθετικού περιεχομένου)

<SPEAKER ID=71 NAME="Kirsten Jensen και Blak">
Συμφωνούμε με την άποψη της Επιτροπής Νομικών Θεμάτων όσον αφορά την πρόταση της Επιτροπής. Ήταν ανέκαθεν αναγκαία η παράταση της μεταβατικής ρύθμισης της οδηγίας, που λαμβάνει υπόψη τα ενυπόθηκα δάνεια για κτίρια γραφείων και επιχειρήσεων. Οι οικονομικές συνέπειες είναι τόσο σημαντικές, που υποστηρίζουμε τώρα το συμβιβασμό αυτό.
<P>
Σχετικά με την έκθεση van der Waal
<SPEAKER ID=72 NAME="Holm">
Είναι απολύτως σωστό ότι πρέπει να δημιουργηθούν προϋποθέσεις για να αυξηθεί η σημασία των εσωτερικών πλωτών οδών ώς μεταφορικών οδών. Δυστυχώς οι εξελίξεις των τελευταίων χρόνων έδειξαν ότι αυξήθηκαν περισσότερο οι οδικές μεταφορές, κάτι που είναι ανησυχητικό όσον αφορά το κοινό μας περιβάλλον. Ως εκ τούτου είναι υψίστης σημασίας να γίνουν μεγάλες επενδύσεις σε φιλικά πρός το περιβάλλον μεταφορικά μέσα όπως σιδηρόδρομοι και εσωτερικές πλωτές οδοί. Χρειάζονται μεγάλες δομικές επενδύσεις σ' αυτούς τους τομείς αντί να επενδύονται - όπως γίνεται τώρα - δισεκατομμύρια κορώνες σε αυτοκινητοδρόμους και περιττές γέφυρες, όπως π.χ. η γέφυρα του Οresund. Το Συμβούλιο, σ' αυτήν την περίπτωση, έχει λάβει μιά θέση, για την οποία, το λιγότερο που μπορεί να πεί κανείς, είναι ότι είναι ανησυχητική, ενάντια στην οποία πρέπει να αντιδράσει έντονα το Ευρωκοινωβούλιο.
<P>
Σχετικά με την έκθεση De Esteban Martin
<SPEAKER ID=73 LANGUAGE="EN" NAME="Ford">
Κυρία Πρόεδρε, μιλώντας εξ ονόματος της Σοσιαλιστικής Ομάδας, θα ήθελα να ευχαριστήσω τον Επίτροπο van den Broek για την απάντησή του στη συζήτηση επί της παρούσης εκθέσεως σχετικά με τα ανθρώπινα δικαιώματα στην Ευρωπαϊκή Ένωση. Υποσχέθηκε εκ μέρους της Επιτροπής μία σειρά μέτρων αναφορικά με τη σεξουαλική εκμετάλλευση των παιδιών εντός της επικράτειας της Ευρωπαϊκής Ένωσης, με την αντιμετώπιση του τουρισμού για σεξ καθώς και για τη διαμόρφωση μηχανισμού ελέγχου της εκμετάλλευσης τόσο των τοπικών δικτύων όσο και του Internet από παιδεραστές. Τα γεγονότα των λίγων τελευταίων ετών στην Αγγλία καθώς και οι πρόσφατες δραματικές αποκαλύψεις στο Βέλγιο έχουν αποδείξει με πολύ μεγάλη τραγικότητα την αναγκαιότητα λήψης παρόμοιων μέτρων.
<P>
Για να αποδόσουν όμως και να έχουν επιτυχία τα μέτρα αυτά θα πρέπει τα κράτη μέλη να έχουν ενότητα σκοπών. Θα ήθελα να ξέρω εάν έχει εμπιστοσύνη στις ικανότητές του ότι μπορεί να συμπαρασύρει, όταν θα υποβάλει τις προτάσεις του, τους εκπροσώπους της κυβερνήσεως του Ηνωμένου Βασιλείου οι οποίοι φαίνονται πρόθυμοι να θυσιάσουν οποιαδήποτε ευρωπαϊκά μέτρα, όσο κι' αν είναι σημαντικά για τους λαούς της Ευρώπης στον βωμό του ευρωσκεπτικισμού και της επικουρικότητας. Είναι απόλυτα απαραίτητο να χρησιμοποιήσουμε τη Europol και την οργάνωση συνδέσμου μεταξύ αστυνομίας και τελωνείων που έχει έδρα τη Χάγη, για να ανταλλάσουμε πληροφορίες επί των θεμάτων αυτών. Χρειαζόμαστε νέες νομοθεσίες σε ευρωπαϊκό επίπεδο για να ελέγξουμε όχι μόνο τα δίκτυα των παιδεραστών αλλά και την πορνογραφία, τους νεοναζιστές και τους ρατσιστές στο Internet. Το πρόβλημα είναι που θα βρούμε την αναγκαία υποστήριξη.
<P>
Ομοίως, θα ήθελα να συγχαρώ την Επιτροπή για το γεγονός ότι το 1997 θα είναι το έτος κατά του ρατσισμού και να την ευχαριστήσω για την υποστήριξή της στο παρατηρητήριο της ΕΕ κατά του ρατσισμού, της ξενοφοβίας και του αντισημιτισμού, το οποίο θα ιδρυθεί σύμφωνα με τις προτάσεις της Συμβουλευτικής Επιτροπής που εγκρίθηκαν στη Διάσκεψη Κορυφής της Φλωρεντίας. Ελπίζω ότι απετέλεσε απλώς φραστικό σφάλμα η δήλωση του Επιτρόπου ότι ελπίζει πως θα περιληφθεί ένας αντιρατσιστικός όρος στη Συνθήκη. Θα ήθελα να υπενθυμίσω ότι ο Επίτροπος Flynn έχει ήδη δηλώσει ότι θα πρέπει να υπάρξει ένας αντιρατσιστικός όρος στην Κοινοτική συνθήκη, δηλ. σε ένα χώρο πολύ πιο κατάλληλο από τις αόριστες υποσχέσεις του τρίτου πυλώνα.
<P>
Τέλος, τα ανθρώπινα δικαιώματα εντός της Κοινότητας θα πρέπει να επιτρέπουν στους πολίτες να εντάσσονται ελεύθερα αλλά και να αποχωρούν ελεύθερα από θρησκευτικές οργανώσεις, οι οποίες δεν θα πρέπει να δικαιούνται ειδικό φορολογικό καθεστώς, καθεστώς το οποίο στερούνται άλλες κοινωνικές και πολιτιστικές οργανώσεις.

<SPEAKER ID=74 LANGUAGE="NL" NAME="Van der Waal">
Κυρία Πρόεδρε, οι Ολλανδοί της ομάδας μας καταψήφισαν για διάφορους λόγους την έκθεση Esteban Martin. Καταρχήν, πιστεύουμε ότι υφίσταται ένας σαφής διαχωρισμός μεταξύ των κλασικών βασικών δικαιωμάτων και των γενικών κοινωνικοοικονομικών και πολιτιστικών δικαιωμάτων. Τα τελευταία περιλαμβάνουν κατά ένα μέρος ορθές κρίσεις, αλλά είναι πολιτικοί στόχοι και όχι ανθρώπινα δικαιώματα.
<P>
Βρίσκουμε ότι είναι ενοχλητικό το γεγονός ότι σε πολλές απ'αυτές τις παραγράφους εμμένουν σε κοινοτικές ενέργειες. Κι εμείς θεωρούμε ότι θα πρέπει να καταπολεμηθεί ο ρατσισμός, αλλά το καθήκον εναπόκειται σε εθνικό επίπεδο. Όλα τα κράτη μέλη αποτελούν μέρη της Ευρωπαϊκής Σύμβασης για τα Δικαιώματα του Ανθρώπου και είναι σε θέση να διασφαλίσουν το σεβασμό των ανθρωπίνων δικαιωμάτων. Επίσης ορισμένες ελευθερίες καλύπτονται πλήρως. Εντούτοις, όσον αφορά την ελευθερία γνώμης υπάρχουν όρια μεταξύ της προσωπικής ζωής και της καλής φήμης των άλλων. Και δεν αναφέρομαι στη βλασφημία, την πορνογραφία και τις ανήθικες εκφράσεις.
<P>
Τέλος, θα ήθελα να εξηγήσω γιατί ψηφίσαμε εναντίον της παραγράφου 93, επειδή μία συγκεκριμένη ψήφος μπορεί να χαρακτηρισθεί εύκολα ακροδεξιά. Η τάση αυτών που τοποθετούνται στην αριστερά να χαρακτηρίζουν κατ'αυτό τον τρόπο τους άλλους, οι οποίοι έχουν λιγότερο ακραίες ιδέες απ'αυτούς, αποσπά την προσοχή από τα πραγματικά προβλήματα. Με εκφράσεις, όπως αυτές της παραγράφου 93, το Κοινοβούλιο δεν φαίνεται λιγότερο ακραίο και ολοκληρωτικό. Το γεγονός ότι τα ακροδεξιά κόμματα υποστηρίζουν ιδέες και πρακτικές, τις οποίες εμείς θεωρούμε καταδικαστέες, δεν σημαίνει αυτομάτως ότι αυτά τα κόμματα θα πρέπει να αποκλεισθούν από την πολιτική και τη διαχείριση. Εφόσον λειτουργούν στο πλαίσιο των κανόνων των δημοκρατικών συστημάτων δικαίου, κάτι τέτοιο δεν είναι δικαιολογημένο. Δεν θα πρέπει να μεταχειριζόμαστε τις μεθόδους και τους τρόπους δράσης τους.

<SPEAKER ID=75 LANGUAGE="FR" NAME="Le Gallou">
Kυρία Πρόεδρε, παρευρεθήκαμε στην ετήσια παράσταση που δίνεται για τα ανθρώπινα δικαιώματα, αφού το βασικότερο απ' τα οποία είναι η ελευθερία έκφρασης, η ελευθερία γνώμης, η ελευθερία σκέψης!
<P>
Και όμως, η γαλλική κυβέρνηση - την οποία υποστηρίζετε, πιστεύω, κυρία Πρόεδρε - ετοιμάζεται να οδηγήσει προς ψήφιση, στο όνομα της νέας δεσπόζουσας και απολυταρχικής ιδεολογίας - του αντιρατσισμού ένα νόμο ο οποίος δεν κρίνει τις πράξεις, ούτε τα λόγια, ούτε τα γραπτά, αλλά τις προθέσεις, την υστεροβουλία που υποτίθεται τις αιτιολογεί. Με άλλα λόγια, η γαλλική κυβέρνηση ετοιμάζεται να εφαρμόσει αστυνόμευση στις ενδόμυχες σκέψεις, πράγμα που αποτελεί καταστολή των ελευθεριών και νομική καταστολή χωρίς προηγούμενο.
<P>
Αυτός ο νόμος, δεν θα έχει ως στόχο μόνο μερικά εκλεγμένα μέλη του Εθνικού Μετώπου: θα απειλεί την ελευθερία εκατομμυρίων γάλλων. Οι γονείς μαθητών πιστεύω ότι έχετε ασχοληθεί, κυρία Πρόεδρε, με μια Ένωση σ' αυτόν τον τομέα - οι οποίοι, κατά παράβαση ή κατ' εξαίρεση του μαθητολογίου, επιλέξουν να εγγράψουν τα παιδιά τους σ' ένα σχολείο όπου υπάρχουν λίγοι μετανάστες, αυτοί λοιπόν οι γονείς κινδυνεύουν να διωχθούν μέσω του νέου εγκληματικού νόμου της γαλλικής κυβέρνησης. Ο εργοδότης δεν θα μπορεί πλέον να επιλέγει ελεύθερα το προσωπικό του χωρίς να κινδυνεύει, και αυτός να διωχθεί. Το ίδιο θα ισχύει και για τους καθηγητές των οποίων απειλείται η ελευθερία. ...
<P>
(Ο Πρόεδρος αφαιρεί τον λόγο από τον ομιλητή) .. θα απειλούνται από έναν νόμο για τις προθέσεις, ένα νόμο εμφύλιου πολέμου τον οποίον πρέπει να εμποδίσουμε να πετύχει, αφού θα αποτελούσε το τέλος των ελευθεριών μας.

<SPEAKER ID=76 NAME="Πρόεδρος">
Σας ευχαριστώ, κύριε Le Gallou, και σας επισημαίνω, για κάθε ενδεχόμενο, ότι βρίσκομαι σ' αυτήν τη θέση με την ιδιότητά μου ως ευρωβουλευτή, αντιπροέδρου και προεδρεύοντος της συνεδρίασης, και όχι όπως εσείς με αποκαλέσατε.

<SPEAKER ID=77 LANGUAGE="FR" NAME="Blot">
Kυρία Πρόεδρε, αγαπητοί συνάδελφοι, η ψήφος για μια έκθεση που ασχολείται με τα ανθρώπινα δικαιώματα θα έπρεπε να ωθήσει τη Συνέλευσή μας να σκεφτεί σχετικά μ' ένα γεγονός φοβερά παράδοξο.
<P>
Ιστορικά, η πιο γενναιόδωρη διακήρυξη - του 1793 - υιοθετήθηκε από την πιο τρομοκρατική κυβέρνηση της εποχής της. Αυτό το φαινόμενο επαναλήφθηκε μετά το 1945, όταν ο Στάλιν οδήγησε την ΕΣΣΔ στην υπογραφή της Οικουμενικής Διακήρυξης. Αντίθετα, το Ηνωμένο Βασίλειο, το οποίο δεν υιοθέτησε διακήρυξη δικαιωμάτων, δεν διέπραξε κανένα έγκλημα όπως αυτά του Ροβεσπιέρου ή του Στάλιν.
<P>
Aυτό πρέπει να κάνει τους συντάκτες των διακηρύξεων κάπως πιο μετριόφρονες. Θα πρόσθετα ότι ο μεγάλος φιλόσοφος Χέγκελ εξήγησε γιατί η αναζήτηση της απόλυτης ελευθερίας μέσω της διακήρυξης όλο και πιο διευρυμένων ανθρωπίνων δικαιωμάτων καταλήγει αναγκαστικά στην τρομοκρατία: όταν ένα άτομο θεωρεί τον εαυτό του ως την οικουμενική συνείδηση, οδηγείται στο να μην ανέχεται πλέον την παραμικρή αντίθεση από την πλευρά των άλλων. Έτσι, η αγάπη για όλους μετατρέπεται συγκεκριμένα σε μίσος για τον καθένα, εξηγεί ο Χέγκελ.
<P>
Αυτός είναι ο λόγος για τον οποίον πιστεύω ότι αρκεί να έχουμε διακηρύξεις ανθρωπίνων δικαιωμάτων σε εθνικό επίπεδο. Δεν είναι ανάγκη να συνταχθεί μια διακήρυξη σε ευρωπαϊκό επίπεδο.

<SPEAKER ID=78 LANGUAGE="DE" NAME="Jung">
H παρούσα έκθεση για την κατάσταση των ανθρωπίνων δικαιωμάτων στην EE, σύμφωνα με την άποψη του Kόμματος των Eλευθέρων, δεν είναι σωστή, επειδή, με εξαίρεση ελάχιστα σημεία, δεν παρατίθενται γεγονότα, ούτε - δεύτερον - είναι κατάλληλη να κάνει σοβαρές προτάσεις βελτίωσης, λόγω της πληθώρας των 126 υποσημείων και των 24 τροπολογιών που, στο σύντομο χρονικό διάστημα που είχαμε στη διάθεσή μας, δεν μπόρεσαν να εξεταστούν με τη δέουσα προσοχή, . Tρίτον, σε πάρα πολλά σημεία υπεισέρχεται σε θέματα εφαρμογής, που είναι αρμοδιότητα των κρατών μελών, και αντιβαίνει έτσι στην αρχή της επικουρικότητας και υπονομεύει τα δικαιώματα των εθνικών κοινοβουλίων. Tέταρτον, επιδίδεται, σε μεγάλο βαθμό, στην απαρίθμηση αποφάσεων που ήδη πάρθηκαν και στη συχνή επανάληψη αξιώσεων, και αποτελεί έτσι έναν εν μέρει μη εποπτικά συντεταγμένο και παραφορτωμένο κατάλογο αιτημάτων, χωρίς καμιά αναφορά στην πραγματικότητα. Eκτός τούτου, πέμπτον, σε ορισμένα βασικά σημεία, από άποψη τήρησης των τύπων, είναι απαράδεκτη.
<P>
Aσπαζόμαστε πλήρως το σεβασμό των ανθρωπίνων δικαιωμάτων, αλλά πιστεύουμε πως δεν προσφέρουμε καμιά σωστή υπηρεσία, δίνοντας τη συγκατάθεσή μας σ' αυτό το συγκεχυμένο πακέτο αιτημάτων, που θίγει τα πάντα, αλλά δεν πραγματεύεται με σοβαρότητα θέματα, από το περιβάλλον και τις στρατιωτικές δυνάμεις, μέχρι και τη διεξαγωγή μιας δίκης στο Hνωμένο Bασίλειο, γι' αυτό και απορρίπτουμε την έκθεση σαν σύνολο. Δεν θεωρήσαμε λογική την πολλαπλώς επιβεβλημένη συγκατάθεσή μας σε υποσημεία του νομοσχεδίου, επειδή ήταν πολύ ξεκάρφωτα. Γι' αυτό και απείχαμε της ψηφοφορίας.

<SPEAKER ID=79 LANGUAGE="DE" NAME="Schulz">
Kυρία Πρόεδρε, θα ήθελα να ευχαριστήσω τη συνάδελφο Esteban Martνn που, δυστυχώς, δεν είναι πλέον παρούσα. Eξαιτίας της αρχικής της θέσης, συνέβαλε, κατά τρόπο αξιοσημείωτο, στο να μπορέσουν να συζητηθούν ένα σωρό σημεία, ακόμη και της δικής μας ομάδας, σε σχέση μ' αυτή την έκθεση των ανθρωπίνων δικαιωμάτων. Λυπάμαι για το ότι δεν υποστηρίχθηκε, στο βαθμό που άξιζε από την ομάδα της, αλλά αυτό θα πρέπει να το λάβουμε υπόψη.
<P>
Mε την ψήφιση της έκθεσης αυτής, πετύχαμε σήμερα μια σημαντική πρόοδο, μια και το Eυρωπαϊκό Kοινοβούλιο διαθέτει πλέον και πάλι μια βάση εργασίας, που μας δίνει το δικαίωμα να μιλάμε για τις παραβιάσεις των ανθρωπίνων δικαιωμάτων κι εκτός της Eυρωπαϊκής Ένωσης, διότι όποιος δεν αναγνωρίζει τι συμβαίνει στο σπίτι του, δεν έχει το δικαίωμα να κριτικάρει το τι γίνεται έξω. Σχετικά με τις δηλώσεις των συναδέλφων Le Gallou και Blot, θα ήθελα μόνο να πω πως κι αυτοί έχουν το δικαίωμα να λένε τέτοιες βλακείες, όπως και το κάνουν άλλωστε, διότι το να λένε ανοησίες είναι κι αυτό ένα ανθρώπινο δικαίωμα και, ως γνωστόν, σήμερα κάνουμε συζήτηση για τα ανθρώπινα δικαιώματα. Γι' αυτό και οι, κατά τα άλλα μάλλον ψυχιατρικές δηλώσεις, είναι αποδεκτές σήμερα.

<SPEAKER ID=80 LANGUAGE="DE" NAME="Rόbig">
O αριστερός και ο δεξιός εξτρεμισμός θα πρέπει να απορριφθεί στον ίδιο βαθμό. Στην πράξη, συχνά, δεν υπάρχει καμιά αισθητή διαφορά. Kαι τις δύο μορφές θα πρέπει να τις καταδικάσουμε.

<SPEAKER ID=81 NAME="Berthu">
Η έκθεση της κ. De Esteban Martin για το σεβασμό των ανθρωπίνων δικαιωμάτων στην Ευρωπαϊκή Ένωση προσεγγίζει υπερβολικά πολλά θέματα για να είναι σε θέση να τα εμβαθύνει. Για το λόγο αυτό καλούμαστε να εκφραστούμε με μια συνολική ψηφοφορία πάνω σε 125 προτάσεις πολύ διαφορετικές και πολύ άνισης σημασίας, εκ των οποίων ορισμένες είναι εντελώς αμφισβητήσιμες, όπως εκείνη που κατήγγειλα στη συζήτηση που προηγήθηκε της ψηφοφορίας. Αυτό εξηγεί την επιφυλακτικότητά μας.
<P>
Επίσης ένα βασικό πρόβλημα με το οποίο η ΔΔ θα πρέπει να ασχοληθεί, καθώς πρόσφατα πολλά κράτη μέλη το ανέφεραν: πρόκειται για την απουσία οποιασδήποτε διαδικασίας έφεσης εναντίον των αποφάσεων του Δικαστηρίου όταν αυτή αποφαίνεται σε προδικαστική διαδικασία ή μετά από μια προσφυγή ακυρώσεως πάνω στην ερμηνεία ή την εγκυρότητα μιας κοινοτικής πράξης.
<P>
Οι αποφάσεις του Δικαστηρίου μπορούν πράγματι να επιφέρουν διευκρινίσεις εντελώς καινούργιες και απρόβλεπτες όσον αφορά ορισμένες διατάξεις της Συνθήκης, όπως είδαμε και πρόσφατα με την απόφαση Bosman. Η έλλειψη δυνατότητας προσφυγής σε τέτοιες περιπτώσεις αποτελεί μια σοβαρή παραβίαση ενός πρωταρχικού ανθρώπινου δικαιώματος, το δικαίωμα σε μια δικαστική διαδικασία ίση και ολοκληρωμένη. Το γεγονός ότι μια τέτοια παράλειψη πολύ συχνά δεν πλήττει ένα συγκεκριμένο άτομο, αλλά έναν ολόκληρο λαό, αποτελεί φυσικά επιβαρυντική περίσταση.
<P>
Πράγματι, σε περίπτωση μιας επίμαχης απόφασης, θα μπορούσαμε να φανταστούμε ότι το Συμβούλιο αναθεωρεί την κοινοτική προδιαγραφή για να την αποσαφηνίσει. Θα πρέπει όμως και να τη σταματήσει η Επιτροπή η οποία διαθέτει την αποκλειστικότητα της πρωτοβουλίας, δηλαδή της εξουσίας της ανάσχεσης. Είναι σαφές ότι αυτή η κατάσταση δεν είναι υγιής. Οι λαοί δεν μπορούν να αφήνουν την τύχη τους να κατευθύνεται, όσον αφορά πρωταρχικά ζητήματα και χωρίς να μπορούν να αντιδράσουν, από ένα Δικαστήριο που ερμηνεύει πολλές φορές τη Συνθήκη με τρόπο εντελώς διαφορετικό από εκείνο που τα Εθνικά Κοινοβούλια είχαν κατά νου τη στιγμή που είχαν ψηφίσει το αρχικό κείμενο. Είναι λοιπόν σήμερα απαραίτητο να φανταστούμε μια διαδικασία που να επιτρέπει την παραπομπή στα Εθνικά Κοινοβούλια, είτε στο λαό, τις πιο επίμαχες αποφάσεις του Δικαστηρίου.

<SPEAKER ID=82 NAME="Caudron">
Η έκθεση σχετικά με τον σεβασμό των ανθρωπίνων δικαιωμάτων στην Ένωση είναι πράγματι περιεκτική και ιδιαίτερα σημαντική. Δεν εκπλήσσει λοιπόν και πολύ το γεγονός ότι προκάλεσε βέβαια πολλές αλληλοσυγκρουόμενες συζητήσεις μεταξύ μας.
<P>
Και όμως, είναι εξαιρετικά λυπηρό ότι δεν μπόρεσε να επιτευχθεί κάποια συναίνεση. Φυσικά, υπάρχουν ανάμεσά μας ορισμένοι βουλευτές με τους οποίους δεν μπορεί να υπάρξει συζήτηση για τα ανθρώπινα δικαιώματα: τα αρνούνται, τα καταπατούν και υπερηφανεύονται γι' αυτό. Μαζί τους δεν είναι δυνατή καμία συμφωνία, αλλά θα μπορούσε να γίνει μια συμφωνία μεταξύ όλων των δημοκρατών.
<P>
Σίγουρα, η αριστερά στο Ευρωπαϊκό Κοινοβούλιο υπερασπίζεται δικαίως μια διευρυμένη αντίληψη των θεμελιωδών δικαιωμάτων του ανθρώπου. Δεν διστάζει να συμπεριλάβει σ' αυτά τα κοινωνικά, οικονομικά, πολιτιστικά ή οικολογικά δικαιώματα. Και έχει δίκιο, γιατί που είναι τα δικαιώματα αυτών που δεν έχουν ούτε δουλειά, ούτε μέσα διαβίωσης, ούτε κατοικία;
<P>
Σίγουρα επίσης, η δεύτερη πολιτική ομάδα του Κοινοβουλίου - με την αριθμητική υπεροχή της - υπερασπίζεται μια παραδοσιακή αντίληψη των ανθρωπίνων δικαιωμάτων, που γενικά περιστρέφονται γύρω από τις ελευθερίες και το δικαίωμα της ιδιοκτησίας, θεμέλια του φιλελευθερισμού.
<P>
Και όμως, από την πλευρά μου, λυπάμαι που δεν μπορούμε να συμφωνήσουμε για σημεία τόσο βασικά όσο η καταγγελία όλων των μορφών διάκρισης, φυλετικής, σεξουαλικής, θρησκευτικής, όλων των σωματικών ή ψυχικών βασανιστηρίων που ακόμα εφαρμόζονται σε ορισμένα κράτη μέλη, της αθλιότητας που προκαλούν η ανεργία και ο φρενήρης αγώνας για κέρδος, με οποιοδήποτε τίμημα.
<P>
Και ακόμα, δεν μπορούμε άραγε να συμφωνήσουμε όσον αφορά την πλήρη απόρριψη κάθε ολέθριας, ρατσιστκής, ξενόφοβης, και μάλιστα αντιδημοκρατικής σκέψης ή ιδεολογίας που βλέπουμε να αναπτύσσεται εδώ και κει, συχνά δε και μέσα σ' αυτήν την αίθουσα; Στη Γαλλία, το φαινόμενο αυτό καταντά δραματικό: δεν υπάρχει πλέον όριο. «Το αποτρόπαιο τέρας ξύπνησε»...
<P>
Οι δημοκρατίες του Ευρωπαϊκού Κοινοβουλίου δεν θα έπρεπε να διχάζονται για ένα θέμα τόσο βασικό όσο η διατύπωση και η προάσπιση των ανθρωπίνων δικαιωμάτων. Είναι εξαιρετικά σοβαρό! Μακάρι η συλλογική μας συνείδηση να στραφεί τελικά προς τα πραγματικά προβλήματα, τους πραγματικούς στόχους και τα πραγματικά δράματα που μας περιμένουν.

<SPEAKER ID=83 NAME="Dillen">
Όταν η μέριμνα για τα δικαιώματα του ανθρώπου αποκτήσει ένα βαθύτερο νόημα, από ένα καθαρά τυπικό, ακόμη και τότε θα πρέπει να υπάρξει ένα εκλεπτυσμός. Η επιθυμία για μέτρο και ρεαλισμό δεν πρέπει να αποτελέσει το θύμα εντελώς θεωρητικών και χωρίς ρίζες ιδεολόγων. Μετά το τέλος του μεγαλύτερου μέρους της εργασίας χρειάζεται ακόμη και η τελειοποίηση.
<P>
Αν και σήμερα δεν έγινε λόγος για τα δικαιώματα των λαών και των εθνών - κάτι για το οποίο δεν εκφράσθηκε λύπη - θα πρέπει εντούτοις ο καθένας να έχει το δικαίωμα να ανήκει σ'ένα λαό και ένα έθνος.
<P>
Ο καθένας θα πρέπει να έχει το δικαίωμα, και να το διατηρήσει και στο μέλλον, να μην αισθάνεται απειλούμενος όσον αφορά τη γλώσσα του, τον πολιτισμό του, τις παραδόσεις του, την εθνική του ταυτότητα. Όλα αυτά παραμελούνται.
<P>
Όποιος ενδιαφέρεται για τα συγκεκριμένα δικαιώματα του ανθρώπου, θα πρέπει επειγόντως να ασχοληθεί με τη συμπερίληψη σ'αυτά ενός δικαιώματος για ασφάλεια, η οποία είναι κάτι παραπάνω από μία μάταιη λέξη. Η καταπολέμηση της μικρής και μεγάλης εγκληματικότητας αποτελεί επείγουσα ανάγκη και κυρίως ο απλός πολίτης διαθέτε σχετικά ένα αναφαίρετο δικαίωμα.
<P>
Με την προοπτική του μέλλοντος, κυρίως οι νέοι και τα παιδιά έχουν το δικαίωμα της προστασίας και της σωματικής και πνευματικής ακεραιότητας. Θα πρόσθετα ότι και τα αγέννητα παιδιά, οι αγέννητοι άνθρωποι, έχουν το δικαίωμα της προστασίας και της ζωής. Όποιος δεν αναγνωρίζει αυτό το δικαίωμα, χάνει ο ίδιος το δικαίωμα να συνεχίζει να αναφέρεται στα δικαιώματα του ανθρώπου.
<P>
Τέλος, επαναλαμβάνω: πότε τελικά θα γίνει αντιληπτό ότι δεν μπορούμε να αναφερόμαστε σε δικαιώματα χωρίς να αναφερόμαστε και σε υποχρεώσεις. Γιατί είναι ανόσιο να ειδωλοποιούμε τα δικαιώματα και να γελοιοποιούμε τις υποχρεώσεις.

<SPEAKER ID=84 NAME="Eriksson, Sjφstedt και Svensson">
Ψηφίζουμε υπέρ αυτής της έκθεσης, διότι θεωρούμε ότι είναι καλό το περιεχόμενο. Αυτό στο οποίο εναντιωνόμαστε είναι να αναλάβει η ΕΕ τις λειτουργίες του Ευρωπαϊκού Συμβουλίου.
<P>
Φυσικά είμαστε υπέρ της τιμωρίας των ρατσιστικών εγκλημάτων, αλλά δεν είμαστε υπέρ μιάς γενικευμένης απαγόρευσης των ρατσιστικών οργανώσεων.
<P>
Χαιρόμαστε που αυτή η έκθεση έφθασε επιτέλους στο στάδιο της ψηφοφορίας.

<SPEAKER ID=85 NAME="Gahrton, Lindholm και Schφrling">
Ψηφίσαμε υπέρ της έκθεσης και υπέρ αρκετών μεμονωμένων άρθρων, διότι θεωρούμε ότι η προστασία των ανθρώπινων δικαιωμάτων είναι κατ'αρχήν μιά πανανθρώπινη ευθύνη που υπερβαίνει τα σύνορα. Αντίθετα δεν θεωρούμε ότι η ΕΕ θα πρέπει να μεταμορφωθεί σε νομικό πρόσωπο με αρμοδιότητες να υπογράφει την Σύμβαση του Συμβουλίου της Ευρώπης για τα ανθρώπινα δικαιώματα, κάτι το οποίο εκτός αυτού είναι εντελώς περιττό, διότι όλα τα κράτη μέλη της ΕΕ έχουν ως προϋπόθεση ένταξης την επικύρωση αυτής της συνθήκης. Γι'αυτό έχουμε υποστηρίξει την τροπολογία 19 της Ομάδας ETE.
<P>
Εκτός αυτού θέλουμε να υπογραμμίσουμε ότι η ποσότητα των συγκεκριμένων εκκλήσεων για την προστασία των ανθρώπινων δικαιωμάτων οι οποίες διατυπώνονται στην έκθεση είναι και πρέπει να παραμείνουν ένας τομέας ευθύνης για τις κυρίαρχες αποφάσεις των χωρών μελών και της διακρατικής συνεργασίας.

<SPEAKER ID=86 NAME="Holm">
Αναφορικά με αυτή την ετήσια έκθεση, η οποία κατά το μεγαλύτερο μέρος είναι καλή, θέλω να τονίσω κάποια σημεία.
<P>
Εαν ομοφυλόφιλα άτομα κινδυνεύουν με απέλαση σε τρίτη χώρα, όπου απειλούνται με διώξεις ή καταστολή λόγω της ομοφυλοφιλίας τους, σ'αυτές τις πτυχές θα πρέπει να προσδοθεί βάρος κατά την εξέταση της υπόθεσής τους, θα πρέπει να μην θεωρηθεί τίποτα δεδομένο και να μην πραγματοποιηθεί η απέλαση.
<P>
Οσον αφορά το άρθρο 56 θα προτιμούσα να μην υλοποιηθεί ποτέ η Europol και η συνθήκη Σένγκεν. Αλλά αν αυτό συμβεί, δεν θα πρέπει αυτές οι βάσεις δεδομένων να περιέχουν πληροφορίες προσωπικών χαρακτηριστικών, όπως π.χ. φυλή, θρησκευτική και πολιτική πεποίθηση καθώς και σεξουαλική κλίση.
<P>
Θέλω να τονίσω τη σημασία του να μην τιμωρούνται με φυλάκιση ή άλλες ποινές αυτοί οι οποίοι για λόγους συνείδησης αρνούνται να εκπληρώσουν τη στρατιωτική τους θητεία. Αντ' αυτού θα πρέπει να υπάρχει ισότιμη πολιτική θητεία ως εναλλακτική δυνατότητα στη στρατιωτική θητεία.
<P>
Είναι σημαντικό να λάβουν οι χώρες μέλη της ΕΕ με όλους τους τρόπους μέτρα για να καταστεί δυνατό να διώκονται οι τουρίστες του σεξ στη χώρα τους και να παρεμποδιστούν σεξουαλικές κακοποιήσεις ανηλίκων.
<P>
Τέλος, θέλω να τονίσω την σημασία του να υπάρχουν διεθνείς κανόνες για τα ανθρώπινα δικαιώματα, αλλά δεν νομίζω ότι η ΕΕ θα πρέπει να ασχολείται μ'αυτά τα θέματα, διότι ο κόσμος δεν είναι μόνον η ΕΕ, και οι χώρες μέλη θα πρέπει οι ίδιες να δραστηριοποιούνται εντός των μεγάλων διεθνών οργανισμών.

<SPEAKER ID=87 NAME="Kirsten Jensen, Sindal και Blak">
Οι Δανοί Σοσιαλδημοκράτες στο Ευρωπαϊκό Κοινοβούλιο είναι κατά πρώτο και κύριο λόγο ικανοποιημένοι από το γεγονός ότι το Κοινοβούλιο επαγρυπνεί για την κατάσταση των ανθρώπινων δικαιωμάτων στην ΕΕ. Εξακολουθεί δυστυχώς να είναι αναγκαίο. Ο μόνος τρόπος για να διορθωθεί η κατάσταση είναι να μην παύσουμε να επισημαίνουμε τα προβλήματα και να δείχνουμε σε όλο τον κόσμο πόσο άσχημα πηγαίνουν τα πράγματα.
<P>
Ταυτόχρονα πρέπει να αναφέρουμε ότι θεωρούμε πολύ περίεργη την τροπολογία του κ. Bertel Haarder να απαγορευθεί η υποχρέωση του συνεταιρίζεσθαι. Αυτό δεν οφείλεται στο γεγονός ότι αντιτιθέμεθα στην ελεύθερη επιλογή της συνδικαλιστικής οργάνωσης, αλλά η τροπολογία περιέχει ένα κρυφό στοιχείο, που απορρέει από το μίσος κατά των συνδικαλιστικών οργανώσεων και αποτελεί προσπάθεια υπονόμευσης του έργου που οι συνδικαλιστικές οργανώσεις έχουν επιτελέσει επί πολλά χρόνια.
<P>
Θεωρούμε επίσης παράξενο το γεγονός ότι μέλη της Επιτροπής Πολιτικών Ελευθεριών χρησιμοποίησαν μια έκθεση σχετικά με τα ανθρώπινα δικαιώματα για να θέσουν το θέμα του δικαιώματος του συνεταιρίζεσθαι. Τα εν λόγω μέλη πρέπει βέβαια να γνωρίζουν ότι το δικαίωμα του συνεταιρίζεσθαι, το δικαίωμα απεργίας και τα θέματα που αφορούν γενικότερα τις οργανώσεις είναι τομείς που δεν εμπίπτουν στη Συνθήκη του Μάαστριχτ.

<SPEAKER ID=88 NAME="Lindqvist">
Υπερήφισα την έκθεση, διότι ένα από τα σημαντικότερα καθήκοντά μας ως άμεσα εκλεγμένων βουλευτών είναι να υπερασπιστούμε τα ανθρώπινα δικαιώματα και ελευθερίες. Καταψήφισα ή απείχα της ψηφοφορίας σε μερικούς τομείς της έκθεσης, π.χ. δικαίωμα κατοικίας, το οποίο θεωρώ ότι δεν ανήκει στα θέματα των ανθρωπίνων δικαιωμάτων. Δεν καταψήφισα αυτούς τους τομείς γιατί τους θεωρώ ασήμαντους, αλλά αντίθετα διότι δεν θα πρέπει να αναμιγνύονται με το θέμα στο οποίο αναφέρεται αυτή η έκθεση.

<SPEAKER ID=89 NAME="Ribeiro">
Επισημαίνουμε τις προσπάθειες που χρειάστηκε να καταβληθούν για να ψηφιστεί εδώ η έκθεση αυτή.
<P>
Επειδή έχουμε μία ευρεία, περιεκτική αντίληψη περί ανθρωπίνων δικαιωμάτων, θεωρούμε πάντοτε σύντομο το διάστημα που τους αφιερώνουμε, είτε σε παρεμβάσεις, είτε σε επεξηγήσεις ψήφου.
<P>
Εφιστώ ιδιαιτέρως την προσοχή στις ατέλειες του δικού μας σπιτιού - όπως θα πρέπει να είναι η στάση εκείνου που δεν παραιτείται του δικαιώματος να ασκεί κριτική στους άλλους -, λυπούμαστε για την ακρίβεια των αναφορών στην Πορτογαλία και, κυρίως, προκαλεί κατάπληξη το γεγονός ότι η κακομεταχείριση κρατουμένων μπορεί να θεωρηθεί, στη χώρα μας, ως «σχετικά σύνηθες φαινόμενο», όπως παρουσιάζεται στην αιτιολογική έκθεση.
<P>
Και - ακόμη πιο σοβαρό - θα ήταν πολύ χειρότερα τα πράγματα αν η έκθεση δεν αναφερόταν στο 1994, αλλά στο 1995 ή το 1996 όπου συμβαίνουν ακραίες περιπτώσεις που, αν και δεν μπορούν να γενικευθούν, προκαλούν τη μεγαλύτερη αγανάκτηση και αποστροφή!
<P>
Επειδή ανησυχούμε για την ασφάλεια των πολιτών αρνούμαστε να την περιορίσουμε στο σεβασμό των δικαιωμάτων κάποιων ανθρώπων όταν πολλοί άλλοι δεν έχουν ούτε την ασφάλεια της επιβίωσης. Και αρνούμαστε να δεχθούμε, τουλάχιστον, ότι η ασφάλεια αυτών των μερικών μπορεί να αποτελεί πρόφαση ή να δικαιολογεί τη βία των δυνάμεων ασφαλείας εναντίον τόσων άλλων.
<P>
Αν δεν υπήρχε η βούληση και η αποφασιστικότητα να αγωνιστούμε για μία κοινωνία όπου θα υπερισχύουν τα ανθρώπινα δικαιώματα, θα ήταν ανησυχητικό να σκεφτούμε πόσο υποβαθμίστηκε η κοινωνική κατάσταση στην ΕΕ, πόσα περισσότερα θύματα προστέθηκαν στα θύματα των προσβολών κατά των ανθρωπίνων δικαιωμάτων.
<P>
Για το λόγο αυτό, η έκθεση αυτή είναι πολύ χρήσιμη και επίκαιρη και περιμένουμε από αυτή ένα ψήφισμα και μία επακόλουθη δράση, χωρίς διφορούμενα όρια και χωρίς δισταγμούς ή δεσμεύσεις αποενοχοποίησης.

<SPEAKER ID=90 LANGUAGE="EN" NAME="Ford">
Κυρία Πρόεδρε, μας ρωτήσατε εάν θα μπορούσαμε να αποδεχθούμε ένα κατάλογο ονομάτων συναδέλφων οι οποίοι θα μπορούσαν να κάνουν γραπτή επεξήγηση ψήφου. Ο Κανονισμός προβλέπει ότι τα άτομα αυτά θα πρέπει να είναι παρόντα. Είναι σαφές ότι η σημερινή ημέρα είναι δύσκολη καθόσο μας δώσατε τα ονόματα αργότερα, αλλά πιστεύω ότι μπορούμε να αποδεχθούμε τα ονόματα μόνον όσων πράγματι ήταν εδώ και εψήφισαν. Δεν μπορεί κάποιος να κάνει επεξήγηση ψήφου όταν δεν ψήφισε.

<SPEAKER ID=91 NAME="Πρόεδρος">
Κύριε Ford, έχετε απόλυτα δίκιο, αλλά κάναμε τον απαραίτητο έλεγχο. Θα εξακριβωθεί εάν οι συνάδελφοι που είχαν εγγραφεί ήταν πράγματι παρόντες.
<P>
(Η συνεδρίαση διακοπείσα στις 13.26 επαναλαμβάνεται στις 15.00)

<CHAPTER ID=5>
Ιση μεταχείριση στην κοινωνική ασφάλιση
<SPEAKER ID=92 NAME="Πρόεδρος">
Η ημερησία διάταξη προβλέπει την συζήτηση εκθέσεως της κ. Τόρες Μάρκες (Α4-0256/96), εξ ονόματος της Επιτροπής για τα Δικαιώματα της Γυναίκας, σχετικά με πρόταση οδηγίας του Συμβουλίου που τροποποιεί την Οδηγία 86/378/ΕΟΚ για την εφαρμογή της αρχής της ίσης μεταχείρισης ανδρών και γυναικών στα επαγγελματικά συστήματα κοινωνικής ασφαλίσεως (COM(95) 0186 - C4-0422/95-95/0117 (CNS).

<SPEAKER ID=93 NAME="Torres Marques">
Κύριε Πρόεδρε, η Επιτροπή μας προτείνει μία τροποποίηση της Οδηγίας 86/368/ΕΟΚ που αφορά την αρχή της ίσης μεταχείρισης μεταξύ ανδρών και γυναικών στα επαγγελματικά συστήματα κοινωνικής ασφάλισης.
<P>
Πρώτον, θέλω να τονίσω ότι δεν θα εξετάσουμε εδώ το γενικό σύστημα της κοινωνικής ασφάλισης, αλλά θα αναλύσουμε, αποκλειστικά, τα συμπληρωματικά συστήματα που προσφέρουν ορισμένες επιχειρήσεις στους εργαζόμενούς τους και που σε πολλές περιπτώσεις έχουν τεράστια σημασία.
<P>
Αφού περιορίσθηκε το πεδίο δράσης, πρέπει να δηλώσουμε ότι αυτό το σχέδιο οδηγίας είναι τεχνικώς πολυσύνθετο και πολιτικώς αμφιλεγόμενο. Για το λόγο αυτό αποτέλεσε αντικείμενο διαδοχικών συζητήσεων στην Επιτροπή Δικαιωμάτων της Γυναίκας για να δούμε αν θα καταφέρουμε να βρούμε πιο βιώσιμες και ισόρροπες λύσεις. Οι προτάσεις τροπολογιών στην οδηγία που μας προτείνει τώρα η Επιτροπή απορρέουν από τη νομολογία του Δικαστηρίου όσον αφορά διάφορες περιπτώσεις, εκ των οποίων η πιο περίφημη είναι η Απόφαση Barber, αν και την ακολούθησαν και άλλες με σκοπό να διευκρινιστεί η ερμηνεία της.
<P>
Η κατάσταση είναι η ακόλουθη: όπως όλοι γνωρίζουμε, το άρθρο 119 της Συνθήκης για την Ευρωπαϊκή 'Ενωση θεσπίζει την ίση αμοιβή μεταξύ ανδρών και γυναικών. Αλλά ενώ η νομολογία του Δικαστηρίου θεωρεί ότι το άρθρο αυτό δεν εφαρμόζεται στα υποχρεωτικά συστήματα κοινωνικής ασφάλισης, εφόσον αυτά ρυθμίζονται άμεσα από το νόμο, δεν συμβαίνει το ίδιο με τα επαγγελματικά συστήματα κοινωνικής ασφάλισης. Για το Δικαστήριο, οι περιπτώσεις αυτές των επαγγελματικών συστημάτων κοινωνικής ασφάλισης θεωρούνται αναπόσπαστο τμήμα της αμοιβής και, κατά συνέπεια, δεν μπορούν να αποτελούν αντικείμενο παρεκκλίσεων ή διακρίσεων.
<P>
Επιπλέον, είναι ανησυχητικό αυτό που συμβαίνει στο επίπεδο της νομολογίας του Δικαστηρίου, ως επακόλουθο της αρχής της ισότητας, εφόσον αυτή χρησιμοποιείται όχι για να εγγυηθεί στις γυναίκες ότι θα κερδίζουν τα ίδια με τους άνδρες - όπως αποδεικνύουν διαδοχικές εκθέσεις, η διαφορά αυτή ανέρχεται εις βάρος των γυναικών σε ποσοστά της τάξης του 20 % - αλλά για να αφαιρέσει από τις γυναίκες κάποια πλεονεκτήματα που η κοινωνία τους αναγνωρίζει ως δικαίωμα: για παράδειγμα, τη δυνατότητα να έχουν πιο χαμηλή ηλικία συνταξιοδότησης.
<P>
Είναι μία αδιαμφισβήτητη αλήθεια ότι οι γυναίκες εκπληρώνουν τα επαγγελματικά τους καθήκοντα με μεγάλη αίσθηση ευθύνης και η αξία τους είναι αναγνωρισμένη. Αλλά όλη η κοινωνία γνωρίζει ότι, χωρίς οποιοδήποτε ειδικό όφελος, στις γυναίκες ανήκει ο θεμελιώδης ρόλος για την εκπαίδευση των παιδιών, των νεών γενεών, και για τη διαχείριση της οικιακής οικονομίας.
<P>
Η μεγάλη λύση για το θέμα αυτό το οποίο συζητάμε τώρα, κύριε Πρόεδρε και κύριοι βουλευτές, είναι να επωφεληθούμε από τη Διακυβερνητική Διάσκεψη ώστε, στην αναθεώρηση της Συνθήκης του Μάαστριχτ, να προβλέπεται η ισότητα μεταξύ ανδρών και γυναικών ως θεμελιώδες δικαίωμα του ευρωπαίου πολίτη και να περιληφθούν σε αυτή θετικά μέτρα, απαραίτητα ώστε ο στόχος αυτός να πάψει να αποτελεί ουτοπία και να μετατραπεί σε πραγματικότητα.
<P>
Αλλά, εν τω μεταξύ, πρέπει να εργαστούμε με τη Συνθήκη που έχουμε. Παρουσιάζω, επομένως, ένα σύνολο τροπολογιών και θέλω να επφεληθώ της ευκαιρίας για να ευχαριστήσω ειλικρινέστατα για τη βοήθεια και τη συνεισφορά που έλαβα από τους διάφορους πολιτικούς χώρους και που, πιστεύω, βελτιώνουν σημαντικά την πρόταση της Επιτροπής.
<P>
Συνοπτικά, είναι οι εξής: να θεωρηθεί ότι αυτό το σύστημα κοινωνικής ασφάλισης καλύπτει την άτυπη εργασία καθώς και την μερική απασχόληση. Είναι μορφές εργασίας που γενικεύονται όλο και πιο πολύ και που τις ασκούν κυρίως γυναίκες. Πρέπει να τις προστατεύσουμε.
<P>
Μία δεύτερη ομάδα τροπολογιών αφορά τον αναλογιστικό υπολογισμό που, με το πρόσχημα ότι οι στατιστικές μας πληροφορούν πως οι γυναίκες έχουν μεγαλύτερη προσδοκία ζωής, τις πλήττει στον υπολογισμό των κρατήσεων και των συντάξεων. Πλην όμως, δεν είναι αποδεδειγμένο ότι οι εργαζόμενες γυναίκες ζουν περισσότερο και δεν είναι δυνατό, επομένως, να πλήττονται κατά τον υπολογισμό της σύνταξης.
<P>
Μία άλλη τροπολογία έχει ως στόχο να επιτρέψει το δικαίωμα απόκτησης των δικαιωμάτων σύνταξης στη συμμετοχή στο σύστημα κοινωνικής ασφάλισης. Μία από τις προτάσεις που θεωρώ πιο σημαντικές είναι η θέσπιση, τόσο για τους άνδρες όσο και για τις γυναίκες, μίας μεγαλύτερης ευελιξίας στην επιλογή της ηλικίας συνταξιοδότησης, σε συνθήκες που προφανώς πρέπει να καθορισθούν. Δεν θα ήταν πιο φυσικό και πιο σύμφωνο με τη ζωή που ζούμε, μέσα σε μία καθορισμένη περίοδο, για παράδειγμα, μεταξύ 60 και 70 ετών, να δίνεται στα άτομα η δυνατότητα επίσπευσης ή παράτασης της ηλικίας συνταξιοδότησης; Για ποιο λόγο να υποχρεώνουμε να συνταξιοδοτείται όποιος θέλει να συνεχίσει να εργάζεται και για ποιο λόγο να υποχρεώνουμε να παρατείνει τα εργάσιμα χρόνια όποιος έχει άναγκη να σταματήσει πιο νωρίς;
<P>
Τέλος, θέλω να αναφερθώ σε μία τελευταία τροπολογία που μόλις υποβλήθηκε από το ΕΛΚ και την οποία θεωρώ πολύ ενδιαφέρουσα και στην οποία δίνω την πλήρη συγκατάθεσή μου. Ισχύει και για τα δύο φύλα και αποτρέπει το ενδεχόμενο να πλήττονται οι θεμιτές προσδοκίες αυτών που εργάστηκαν μία ολόκληρη ζωή. Ελπίζω, κύριε Πρόεδρε και κύριοι βουλευτές, ότι αυτές οι συνεισφορές, όπως επίσης και εκείνες της Επιτροπής Κοινωνικών Υποθέσεων, θα γίνουν αποδεκτές και θα βελτιώσουν το κείμενο που προτείνει η Επιτροπή.

<SPEAKER ID=94 LANGUAGE="NL" NAME="Van Lancker">
Κύριε Πρόεδρε, αξιότιμοι συνάδελφοι, θα ήθελα να συγχαρώ τη συνάδελφο Torres Marques για τη χρήσιμη έκθεσή της επί ενός τεχνικού θέματος, αν και δεν θα πρέπει να ξεχνάμε ότι πρόκειται και για ένα ιδιαίτερα σύγχρονο πολιτικό θέμα, αν και αυτό δεν φαίνεται εξ αρχής. Σε διάφορες ευρωπαϊκές χώρες βρίσκονται οι συνταξιοδοτικές ρυθμίσεις υπό πίεση, αναθεωρούνται τα συστήματα και η ίση μεταχείριση ανδρών και γυναικών αποτελεί ένα ιδιαίτερα λεπτό θέμα, κυρίως για τις γυναίκες.
<P>
Θα ήθελα καταρχήν να πω ότι αυτό το Κοινοβούλιο και η Ευρωπαϊκή Επιτροπή δεν θα πρέπει να επιτρέπουν την κακή εφαρμογή των ευρωπαϊκών οδηγιών εις βάρος των γυναικών, με το άλλοθι της εξοικονόμησης χρημάτων, γιατί αυτό αφορά την ίση μεταχείριση. Ως εκ τούτου, θα ήθελα να κάνω δύο παρατηρήσεις για την πρόταση της Επιτροπής.
<P>
Πρώτον: οι γυναίκες δεν θα πρέπει να καταστούν το θύμα των οικονομικών συμφερόντων των ασφαλιστικών εταιρειών. Διαφορές στους τρόπους υπολογισμού των εργοδοτών για τους άνδρες και τις γυναίκες, βάσει των αποκαλούμενων αναλογιστικών δεδομένων, καθιστούν τις γυναίκες ακριβότερες από τους άνδρες για τους εργοδότες, και αυτό αποτελεί μειονέκτημα για την πρόσληψή τους. Πολλοί νομικοί υποστηρίζουν, κύριε επίτροπε, ενώπιον του Ευρωπαϊκού Δικαστηρίου ότι αυτό έρχεται σε αντίθεση με τη Συνθήκη. Θα θέλαμε να δούμε την εξάλειψη αυτής της διάκρισης.
<P>
Δεύτερον: η επίσημη ισότητα μεταχείρισης δεν διασφαλίζει αυτομάτως και στην πράξη ίσα δικαιώματα για τις γυναίκες. Συχνά η άνιση κατάσταση των γυναικών στην αγορά εργασίας, ενισχύεται ακόμη περισσότερο όσον αφορά τα συνταξιοδοτικά δικαιώματά τους. Γι'αυτό, θα μπορούσαν να επέλθουν ίσα δικαιώματα και στα συνταξιοδοτικά συστήματα, και κατά συνέπεια στα συμπληρωματικά συνταξιοδοτικά συστήματα, με την επιβολή αντισταθμιστικών μέτρων, για την αντιστάθμιση των χαμηλότερων μισθών, την συμπερίληψη σταδιοδρομιών που διακόπηκαν, καθώς και την κάλυψη της ημιαπασχόλησης ή της άτυπης απασχόλησης, οι οποίες αφορούν κυρίως τις γυναίκες. Η ισότητα στον υπολογισμό των συντάξεων θα πρέπει να επέλθει σταδιακά και να περιλαμβάνει επίσης αντισταθμιστικά μέτρα. Αυτό αφορά, μεταξύ άλλων, την επιβολή του δικαιώματος μίας αξιοπρεπούς ελάχιστης σύνταξης χαμηλού ορίου, για την παραχώρηση συνταξιοδοτικών δικαιωμάτων και σε ανθρώπους που ημιαπασχολούνται ή απασχολούνται κατά άτυπο τρόπο, με την εισαγωγή και την επέκταση της ενσωμάτωσης των περιόδων απασχόλησης. Οι γυναίκες συνάδελφοί μου στο βελγικό κοινοβούλιο κατέθεσαν αυτή τη δέσμη αιτημάτων ενώπιον της βελγικής κυβέρνησης, η οποία ενδεχομένως θα την αποδεχθεί. Ελπίζω ότι το ίδιο θα συμβεί, κύριε επίτροπε, και με τις τροπολογίες μας, σε ευρωπαϊκό επίπεδο.

<SPEAKER ID=95 LANGUAGE="FR" NAME="Lulling">
Κύριε Πρόεδρε, κύριε Επίτροπε, αγαπητοί συνάδελφοι, θα εορτάσουμε σύντομα την τεσσαρακοστή επέτειο της έναρξης ισχύος της Συνθήκης της Ρώμης, αλλά το άρθρο 119 της συνθήκης αυτής, που προβλέπει την ισότητα των αμοιβών μεταξύ ανδρών και γυναικών, δεν εφαρμόζεται πάντοτε σωστά. Επειδή το άρθρο αυτό, πρώτον, είναι άμεσα εφαρμόσιμο, δεύτερον, υπάρχουν πάντοτε οι θαρραλέοι που τολμούν να το επικαλούνται ενώπιον των δικαστηρίων και, τρίτον, δεν επιτρέπει καμία παρέκλιση από την ιερή αρχή της ίσης μεταχείρισης, οι διατάξεις της οδηγίας που περιέχουν τέτοιες παρεκκλίσεις καθίστανται άκυρες, ευτυχώς, για τους προφανείς λόγους που εξέθεσε ο εισηγητής μας, τον οποίον συγχαίρω για την εργασία του. Πρέπει έτσι να τροποποιήσουμε την οδηγία του 1986 σχετικά με την εφαρμογή της αρχής της ίσης μεταχείρισης μεταξύ ανδρών και γυναικών στο επαγγελματικό καθεστώς κοινωνικής ασφάλισης.
<P>
Δεν θα ήθελα να επεκταθώ στις τροπολογίες της Επιτροπής για τα Δικαιώματα της Γυναίκας, πλην αυτής που αφορά τον καθορισμό του ίδιου ορίου ηλικίας για τους άνδρες και τις γυναίκες. Δεν θα έπρεπε να σκεφτόμαστε να θίξουμε τα κεκτημένα δικαιώματα του φύλου που απολαμβάνει το πιο ευνοϊκό όριο ηλικίας για να εξασφαλίσουμε την ίση μεταχείριση. Σε εξαιρετικές περιπτώσεις, είναι γενικά οι γυναίκες εκείνες που μπορούν να διεκδικήσουν το συνταξιοδοτικό τους δικαίωμα νωρίτερα από τους άνδρες, αλλά σε γενικές γραμμές, πρόκειται για μια πολύ πιο μέτρια σύνταξη γιατί οι γυναίκες χρειάστηκε να υποστούν μισθολογικές ανισότητες για πολλές δεκαετίες επαγγελματικής καριέρας. Αυτό συμβαίνει κυρίως σ' εκείνες που δικαιούνται νωρίτερα σύνταξη, και ξέρω καλά τι λέω γιατί και γω η ίδια είμαι θύμα αυτών των ανισοτήτων.
<P>
Ελπίζω λοιπόν ότι το Κοινοβούλιο θα ψηφίσει την τροπολογία που παρουσίασα εκ μέρους της ομάδας μου σχετικά μ' αυτό το πρόβλημα και ευχαριστώ την κ. εισηγήτρια για τα όσα καλά είπε πριν λίγο.
<P>
Κλείνοντας, θα ήθελα επίσης να επωφεληθώ της ευκαιρίας για να ζητήσω από το Συμβούλιο να εγκρίνει τελικά την πρόταση για οδηγία του 1987, που τροποποιεί την οδηγία του 1979 σχετικά με την ίση μεταχείριση μεταξύ ανδρών και γυναικών στο νομικό καθεστώς της κοινωνικής ασφάλισης. Θα βρεθούμε όντως σε μια κατάσταση πραγματικά αστεία, καθώς οι εργαζόμενοι θα εξακολουθούν ν'αποτελούν πάντοτε αντικείμενο ανισότητας στο νομικό καθεστώς όσον αφορά την ηλικία συνταξιοδότησης και την σύνταξη εν ζωή, ενώ δεν μπορεί πλέον να ισχύει το ίδιο στο επαγγελματικό καθεστώς κοινωνικής ασφάλισης, και αυτό, γιατί οι παροχές που προσφέρονται από το νομικό καθεστώς κοινωνικής ασφάλισης δεν θεωρούνται αμοιβή σύμφωνα με το άρθρο 119.
<P>
Σε ορισμένες χώρες όπως η δική μου, η πλειοψηφία των μισθωτών και των ελεύθερων επαγγελματιών δεν ευνοείται από επαγγελματικά καθεστώτα, αλλά υπάγεται σε νομικά καθεστώτα κοινωνικής ασφάλισης. Θα ήτανε πλέον καιρός, και σ' αυτά τα καθεστώτα, να ασχοληθούμε με την εξάλειψη των ανισοτήτων όσον αφορά την σύνταξη εν ζωή και την ηλικία συνταξιοδότησης που είναι διαφορετικές ανάλογα με το φύλο. Εξάλου, κ. Πρόεδρε, θα ήταν κυρίως οι άνδρες εκείνοι που θα ευνοούνταν από την κατάργηση αυτών των ανισοτήτων, με τον όρο ότι δεν θα πλήττονταν οι γυναίκες για να εξασφαλισθεί η ίση μεταχείριση των ανδρών.

<SPEAKER ID=96 LANGUAGE="IT" NAME="Garosci">
Κύριε Πρόεδρε, η σημερινή εργασία μας στοχεύει την εξασφάλιση μιας καλύτερης προστασίας των γυναικών, στα πλαίσια της μισθωτής εργασίας και με ισότιμους όρους με τους άνδρες. Ουδείς μπορεί να διανοηθεί σήμερα ότι σε μία γυναίκα που εργάζεται, ενταγμένη σε ένα επαγγελματικό περιβάλλον, είτε είναι το εργοστάσιο είτε είναι το γραφείο, μπορούν να εφαρμοσθούν διακρίσεις σε θέματα κοινωνικής ασφάλισης. Έχουν περάσει έξι χρόνια από την απόφαση του Ευρωπαϊκού Δικαστηρίου η οποία προέβλεπε ότι όλες οι μορφές συνταξιοδότησης καθορίζουν ίση οικονομική μεταχείριση μεταξύ ανδρών και γυναικών. Σήμερα η Επιτροπή προτίθεται να τροποποιήσει τις ισχύουσες ρυθμίσεις ώστε η εν λόγω αρχή να υιοθετηθεί πλήρως και να ενημερωθεί με απόλυτη συνέπεια.
<P>
Οι προτεινόμενες τροπολογίες, που η ομάδα μας θα υποστηρίξει αύριο ομόφωνα, στοχεύουν όντως στην υιοθέτηση ευέλικτων συνταξιοδοτικών συστημάτων που να επιτρέπουν μία κυμαινόμενη ηλικία συνταξιοδότησης. Θα πρέπει να ληφθούν υπόψη, στον υπολογισμό των συντάξεων, περίοδοι κατά τις οποίες οι εργαζόμενες γυναίκες δεν εργάζονται λόγω εγγυημοσύνης και της φροντίδας των βρεφών. Θα πρέπει επίσης να εξασφαλισθεί κοινωνική προστασία στους εργαζόμενους με μερική απασχόληση και το μέτρο αυτό θα προσφέρει μεγάλες, τεράστιες ευκαιρίες στην αγορά εργασίας με την αναζωογόνησή του. Η μερική απασχόληση είναι η μορφή εργασίας που βραχυπρόθεσμα μπορεί να προσφέρει τις μεγαλύτερες ευκαιρίες απασχόλησης.
<P>
Τέλος θα πρέπει να εμποδισθεί η προσφυγή σε διαφορετικά στατιστικά ισοδύναμα κατά τον υπολογισμό του καθεστώτος κοινωνικής ασφάλισης, σε διαφορετικά δηλαδή προσδόκιμα ζωής μεταξύ ανδρών και γυναικών. Συνεπώς, ταυτόσιμο καθεστώς και για τα δύο φύλα, αναγνωρίζοντας όμως ότι, χάρη στη φύση, το γυναικείο φύλο είναι μακροβιότερο.
<P>
Η παρούσα οδηγία, συμπερασματικά, αποτελεί ένα κεφάλαιο, ίσως από τα πιο σημαντικά, που θα μας επιτρέψει να πετύχουμε την πλήρη ισότητα ανδρών και γυναικών όσον αφορά τις συνθήκες εργασίας. Πάρα πολλές είναι ακόμη οι διαφορές και οι περιορισμοί σε βάρος του άλλου μισού του ουρανού, δηλαδή του γυναικείου πληθυσμού.
<P>
Δεν είμαστε σε θέση σήμερα να βεβαιώσουμε εάν η γυναίκα εργάζεται περισσότερο ή λιγότερο από τον άνδρα. βεβαιώνουμε εντούτοις ότι η εργασία της συμβάλλει ισότιμα στη λειτουργία της κοινωνίας και αξιώνουμε να αντιμετωπίζεται αναλόγως.

<SPEAKER ID=97 LANGUAGE="NL" NAME="Larive">
Κύριε Πρόεδρε, η ομάδα των Φιλελευθέρων είναι ιδιαίτερα ικανοποιημένη από την έκθεση Torres Marques. Επίτροπε Flynn, τόσο εσείς όσο και η Επιτροπή, θελήσατε να τελειώσετε με το θέμα αυτό εύκολα και να συμπεριλάβετε ατόφια τη νομολογία του Ευρωπαϊκού Δικαστηρίου στην οδηγία 86, χωρίς να ενδιαφερθείτε για τις επιβλαβείς συνέπειές της για τις εργαζόμενες γυναίκες. Για το λόγο αυτό οι τροπολογίες μας είναι ιδιαίτερα αναγκαίες.
<P>
Ακόμη είμαι απογοητευμένος με την Επιτροπή Κοινωνικών Υποθέσεων, η οποία δεν πρότεινε ούτε μία τροπολογία και με τον τρόπο αυτό αποποιήθηκε των ευθυνών της. Αυτός είναι ένας επιπλέον λόγος για να ανατεθούν οι οδηγίες για τη χειραφέτηση και ο κώδικας για την ίση μεταχείριση κατά κύριο λόγο στην Επιτροπή Γυναικείων Υποθέσεων. Γιατί πρόκειται;
<P>
Πρώτον, θα πρέπει να τροποποιηθεί η αυστηρά ίση ηλικία συνταξιοδότησης για τις γυναίκες και τους άνδρες, προκειμένου να δοθεί σε αμφοτέρους η δυνατότητα επιλογής μίας εύκαμπτης συνταξιοδοτικής ρύθμισης. Δεύτερον, το τόνισε και η κυρία Van Lancker, να εφαρμοσθεί ο ίδιος αναλογιστικός υπολογισμός για τους άνδρες και τις γυναίκες, κατά τον υπολογισμό της συνεισφοράς των εργοδοτών. Τα υψηλότερα ασφάλιστρα καθιστούν τις γυναίκες ακριβότερες από τους άνδρες και κατά συνέπεια επιφέρουν έμμεση διάκριση. Επιπλέον, διερωτώμαι κατά πόσον η αναμενόμενη διάρκεια ζωής για τις γυναίκες που εργάζονται εξακολουθεί να είναι μεγαλύτερη απ'αυτή των ανδρών. Τότε θα μπορούσαν να καταβάλουν χαμηλότερα ασφάλιστρα και οι μη καπνιστές, καθώς και όσοι, όπως οι γυναίκες, φυλακίζονται λιγότερο συχνά, οπότε και αποδίδουν λιγότερους φόρους.
<P>
Τρίτον, ο αποκλεισμός των ημιαπασχολούμενων θα πρέπει να εκλείψει. Γιατί κι αυτός αποτελεί έμμεση διάκριση. Τέταρτον, κύριε Flynn, καλύτερα μισό λάθος απ'ό, τι ολόκληρο, ελπίζω ότι θα υποστηρίξετε τις τροπολογίες μας και ότι θα υπερασπισθείτε κατά τη διάρκεια της ιρλανδικής προεδρίας, καθώς και της επόμενης ολλανδικής, όχι μόνο τις τροπολογίες μας, αλλά και την ξεχασμένη πρόταση της Επιτροπής του 1987, η οποία καλύπτει το κενό των δύο πρώτων οδηγιών. Ενώπιον του 21ου αιώνα, θα πρέπει εμείς, το Ευρωπαϊκό Κοινοβούλιο, να καταβάλουμε κάθε προσπάθεια για την εξάλειψη των άμεσων και έμμεσων διακρίσεων τόσο στο νομικό όσο και στο εφαρμοζόμενο κοινωνικό ασφαλιστικό σύστημα. Οι λέξεις - κλειδιά επ'αυτού θα πρέπει να είναι: ευκαμψία και δυνατότητα επιλογής για τους άνδρες και τις γυναίκες.

<SPEAKER ID=98 LANGUAGE="ES" NAME="Sornosa Martνnez">
Κύριε Πρόεδρε, κύριε Επίτροπε, κύριοι βουλευτές, η τροποποίηση αυτής της οδηγίας θα μπορούσε να εκληφθεί ως ένα βήμα προς την ίση μεταχείριση και προς τη συνεπαγόμενη κόστος εφαρμογή του άρθρου 119 της Συνθήκης. Οι τροπολογίες της κ. Torrez Mαrquez - την οποία συγχαίρω - θίγουν κυρίως το θέμα της ένταξης των εργαζομένων με σύμβαση άτυπης εργασίας και μερικής απασχόλησης στα επαγγελματικά συστήματα κοινωνικής ασφάλισης. Λαμβάνοντας υπόψη ότι αυτή η κατηγορία των εργαζομένων εκπροσωπείται στην πλειοψηφία της από γυναίκες και ότι η οδηγία που θα πρέπει να τροποποιηθεί συνίσταται στην εφαρμογή της αρχής της ισότητας, είναι επιτακτική ανάγκη να συμπεριληφθεί η άτυπη εργασία και οι συμβάσεις μερικής απασχόλησης στο επαγγελματικό σύστημα κοινωνικής ασφάλισης, δεδομένου ότι ο αποκλεισμός τους θα συνιστούσε σαφή διακριτική μεταχείριση εις βάρος των γυναικών. Αν η τροποποίηση της οδηγίας περιορίζεται στην επανόρθωση των αντιφάσεων που υφίστανται σήμερα ανάμεσα στο πρωτογενές και το παράγωγο Κοινοτικό Δίκαιο, θα συνεχίσουμε να νομοθετούμε καθυστερημένα και βάσει τετελεσμένων γεγονότων. Η τροποποίηση αυτή μας δίνει λοιπόν την ευκαιρία να εφαρμόσουμε την αρχή της ισότητας με περισσότερη συνοχή και νομίζω πως πρέπει να την εκμεταλλευτούμε.

<SPEAKER ID=99 LANGUAGE="NL" NAME="Van Dijk">
Επίτροπε Flynn, γνωρίζω ότι η παρατήρησή μου δεν είναι ευχάριστη, αλλά έχω την εντύπωση ότι όταν σχεδιάζατε αυτή την οδηγία περισσότερο φροντίζατε για τα συμφέροντα των ασφαλιστικών ταμείων παρά για την ίση μεταχείριση ανδρών και γυναικών. Θεωρώ ακατανόητο το ότι δεν χρησιμοποιήσατε τη δυνατότητα τροποποίησης της τέταρτης οδηγίας για την επίλυση των προβλημάτων των αναλογιστικών παραγόντων, στους οποίους έγινε συχνή αναφορά. Το Δικαστήριο υποστήριζε πάντα ότι η υψηλότερη συνταξιοδοτική συνεισφορά των εργοδοτών για τις γυναίκες δεν ρυθμίζεται απ'αυτή την οδηγία και επομένως είναι αποδεκτή. Θα μπορούσατε επομένως να το ρυθμίσετε μ'αυτή την τροποποίηση. Ευτυχώς το έκανε το Κοινοβούλιο και ελπίζω ότι η Επιτροπή θα το αποδεχθεί, γιατί είναι παράλογο οι εργοδότες να είναι υποχρεωμένοι να καταβάλουν για τις γυναίκες υψηλότερα ασφάλιστρα απ'ό, τι για τους άνδρες. Επιπλέον - γνωρίζω ότι ο επίτροπος τηρεί τις αποφάσεις του Ευρωπαϊκού Δικαστηρίου - παρατήρησα ότι, όταν πρόκειται για αποφάσεις με αναδρομική ισχύ, όπως από ποιά ηλικία μπορούν οι γυναίκες να απαιτήσουν συνταξιοδότηση, και αυτό ισχύει και για τους ημιαπασχολούμενους, η Επιτροπή δεν επιθυμεί να πράξει όπως πράττει το Δικαστήριο, βάσει του άρθρου 119 από το 1996, αλλά βάσει της απόφασης Barber του 1990, με αποτέλεσμα να χαθούν 14 χρόνια για τις γυναίκες.
<P>
Συμφωνώ απόλυτα με την πρόταση να ισχύει η ίδια ηλικία συνταξιοδότησης, επειδή οι γυναίκες δεν μπορούν να επιτρέψουν στον εαυτό τους να συνταξιοδοτούνται σε νεότερη ηλικία και κατ'αυτό τον τρόπο να είναι υποχρεωμένες, ηθικά υποχρεωμένες, καθώς συνταξιοδοτούνται νεότερες, να αναλαμβάνουν όλες τις φροντίδες. Θα πρέπει να θέσουμε τέλος σ'αυτή την κατάσταση σύντομα. Συμφωνώ απόλυτα με την εύκαμπτη συνταξιοδότηση. Η κατάκτηση της ισότητας, κύριε Πρόεδρε και κύριε Flynn, σημαίνει δικαιώματα και υποχρεώσεις τόσο για τις γυναίκες όσο και για τους άνδρες, αλλά και για τα ασφαλιστικά ταμεία.

<SPEAKER ID=100 LANGUAGE="SV" NAME="Ahlqvist">
Κύριε Πρόεδρε, θέλω να αρχίσω ευχαριστώντας την κ. Torres Marques για μιά πολύ καλή δουλειά σε ένα επίσης αρκετά πολύπλοκο θέμα. Είναι ειδικά ένας τομέας της έκθεσης στον οποίο θα ήθελα να συγκεντρώσω την προσοχή, συγκεκριμένα τις άτυπες μορφές εργασίας.
<P>
Πίσω από την έννοια άτυπη εργασία κρύβεται όντως μιά μορφή εκμετάλλευσης της εργατικής δύναμης σ'ένα σύστημα παροχής εργασίας χωρίς αμοιβή, το οποίο προηγήθηκε της εκβιομηχάνησης στα μέσα του 18ου αιώνα. Κατά τη διάρκεια αυτής της περιόδου οι επιχειρηματίες μετέθεταν εργασία στο σπίτι, πρωτίστως σε γυναίκες, εργασίες οι οποίες εκτελούνταν αντί μιάς πολύ χαμηλής αμοιβής. Υπάρχουν πολλά παραδείγματα αυτής της μορφής πρόσληψης στην Ευρώπη σήμερα και η εξέλιξη της κοινωνίας της πληροφορίας έχει ως αποτέλεσμα να γίνονται όλο και περισσότερες. Είναι κυρίως γυναίκες, νέοι και μετανάστες που παγιδεύονται σ'αυτό το σύστημα. Για πολλούς πρόκειται για το πρώτο βήμα στην αγορά εργασίας αντί ελαχίστων μισθών και με ένα αδύνατο ή ανύπαρκτο δίχτυ κοινωνικής ασφάλισης.
<P>
Είναι επομένως πολύ αναγκαίο να λάβουμε υπόψη μας αυτή τη μορφή εργασίας στο ασφαλιστικό σύστημα και να εξαιρέσουμε τις άτυπες εργασίες από ένα κανονισμό ενός συστήματος που έχει ως βάση επιχειρήσεις ή επαγγέλματα για την κοινωνική ασφάλεια. Αποτελούν μία έμμεση διάκριση των γυναικών και των νέων που εν προκειμένω διακινδυνεύουν να γίνουν οι μη αμειβόμενοι εργαζόμενοι του 20ου αιώνα.

<SPEAKER ID=101 LANGUAGE="DE" NAME="Glase">
Κύριε Πρόεδρε, κύριε Επίτροπε, το ότι εν έτει 1996 θα πρέπει κανείς να ασχοληθεί με το θέμα της ίσης μεταχείρισης των ανδρών και των γυναικών, στα λειτουργικά συστήματα της κοινωνικής ασφάλισης, είναι ήδη μια άκρως θλιβερή υπόθεση. O αγώνας για την ισότητα των ευκαιριών, δε σημαίνει τίποτε άλλο παρά τη μάχη για την ισότιμη αναγνώριση των ανδρών και των γυναικών.
<P>
Στα χαρτιά, σ' όλα τα κράτη μέλη της Eυρωπαϊκής Ένωσης, υπάρχουν ωραία λόγια. Kαι η Eπιτροπή, στην έκθεση αυτή, διετύπωσε θαυμάσιες προθέσεις, με ωραία λόγια. Aυτά όμως, στην πράξη, δεν μπορούν να συμβάλουν αποφασιστικά στην επίλυση του προβλήματος της ισότητας των ευκαιριών. Γι' αυτό και θα πρέπει να εισακουστούν, στην Eπιτροπή και στο Συμβούλιο, οι βασικές αξιώσεις της Eπιτροπής για τα Δικαιώματα της Γυναίκας.
<P>
Θα εννοούσαμε λανθασμένα την ισότητα των ευκαιριών, αν δεν λαμβάναμε υπόψη τις ιδιαίτερες επιδόσεις των γυναικών στην ανατροφή των παιδιών και στην φροντίδα των συγγενών που συνεπάγεται θυσίες, στην εξασφάλιση των κοινωνικών απαιτήσεων και στις ιδιαίτερες παροχές των επιχειρήσεων.
<P>
Για ολοένα και περισσότερες γυναίκες, οι αποκαλούμενες άτυπες σχέσεις εργασίας γίνονται μοναδική επαγγελματική δυνατότητα, κι αυτό για διάφορους λόγους. Eιδικά αυτές εξαρτώνται από μια ίση μεταχείριση στα συστήματα της κοινωνικής ασφάλισης. Tο ίδιο ακριβώς ισχύει και για τη μερική απασχόληση, όπως ακούσαμε.
<P>
Eλπίζω πως με την έγκριση αυτής της έκθεσης θα μπορέσουμε, πρακτικά και πραγματικά, να κάνουμε ένα ακόμη βήμα προς την ισότητα των ευκαιριών.

<SPEAKER ID=102 LANGUAGE="PT" NAME="Vaz da Silva">
Κύριε Πρόεδρε, η ισότητα μεταξύ των φύλων είναι, κατά τη γνώμη μου κυρίως ισότητα ευκαιριών και ισότητα ευθυνών. Επομένως, εμένα μου αρέσει η λέξη ισοτιμία. Εκφράζει μία έννοια συνύπαρξης μεταξύ ανδρών και γυναικών βασισμένη πάνω σε έναν καταμερισμό δικαιωμάτων - πρόσβασης - και υποχρεώσεων - καθηκόντων - διατηρώντας άθικτες τις διαφορές προοπτικής και δράσης που μπορούν να χαρακτηρίζουν τους μεν και τους δε. Τίποτα δεν δικαιολογεί, ωστόσο, διακρίσεις σε νομικά κείμενα όπως αυτές που υπάρχουν στις Οδηγίες 79/007 και 86/378, που προβλέπουν παρεκκλίσεις από την αρχή της ίσης μεταχείρισης. Το άρθρο 119 της Συνθήκης απαιτεί ίση μεταχείριση για άνδρες και γυναίκες. Το Δικαστήριο επιβεβαιώνει τη θέση αυτή. Η εξαίρετη έκθεση της Helena Torres Marques αναφέρεται στην αναθεώρηση της οδηγίας του 1986. Είναι καλή αλλά δεν αρκεί. Πρέπει η Διακυβερνητική Διάσκεψη να τροποποιήσει τη Συνθήκη με σκοπό να συμπεριληφθεί το θεμελιώδες δικαίωμα της ισότητας μεταξύ των φύλων, αλλά χρειάζονται πολλά ακόμη. Οι οδηγίες δεν έχουν καμία αξία αν δεν έχουν πίσω τους μία πολιτική βούληση των κρατών και μία κοινωνική συνείδηση των πολιτών. Στην περίπτωση της ισότητας, λείπει ακόμη, δυστυχώς, αυτό το λίγο που είναι το παν.

<SPEAKER ID=103 LANGUAGE="PT" NAME="Ribeiro">
Κύριε Πρόεδρε, ο πολύ περιορισμένος χρόνος παρέμβασης δεν επιτρέπει να εξετάσω τεχνικές και νομικές πτυχές που συνδέονται με αυτό το σημαντικό ζήτημα, αλλά επιτρέπει να δώσ τα συγχαρητήριά μου και να διατυπώσω τρεις συντομότατες παρατηρήσεις. Συγχαρητήρια στην εισηγήτρια για την τεκμηριωμένη αιτιολογική έκθεση και για τις προτάσεις· παρατηρήσεις για να υπογραμμίσω ότι η κοινωνική ισότητα δεν είναι το ίδιο με τον εξισωτισμό, ότι η σύγχυση μεταξύ των δύο εννοιών μπορεί, σε ορισμένες περιπτώσεις, να οδηγήσει σε θέσεις οι οποίες δεν επιτρέπουν την κατανόηση παρεκκλίσεων και θετικών διακρίσεων, που η καταπολέμηση της κοινωνικής ανισότητας απαιτεί αλλά ο εξισωτισμός δεν μπορεί να αποδεχθεί. Και λέγοντας ότι η εφαρμογή της αρχής της ίσης μεταχείρισης αποτελεί έναν από τους κύριους στόχους της κοινωνικής πολιτικής της ΕΕ, αν υπάρχει τέτοια πολιτική, δεν πρέπει να ξεχνάμε ότι το άρθρο 117 της Συνθήκης της Ρώμης διακηρύσσει την αρχή της ισότητας στην πρόοδο, γεγονός το οποίο θα εμπόδιζε, για παράδειγμα, η ηλικία συνταξιοδότησης των γυναικών να προσεγγίσει την ηλικία συνταξιοδότησης των ανδρών, όταν εκείνη είναι πιο ευνοϊκή, μία προσέγγιση με οπισθοχώρηση που θα καλύπτονταν απατηλά πίσω από επιχειρήματα εξισωτισμού, αλλά μόνο το αντίθετο, δηλαδή την πρόοδο, διότι μόνο έτσι θα προχωρούσαμε προς την κοινωνική ισότητα.

<SPEAKER ID=104 LANGUAGE="FI" NAME="Jouppila">
Αξιότιμε κύριε Πρόεδρε, κατά τη διάρκεια της τρέχουσας εβδομάδας, και συγκεκριμένα την Παρασκευή 20.9.1996, συμπληρώνονται 90 έτη από τότε που ο Τσάρος Νικόλαος ο Β΄ υπέγραψε απόφαση σύμφωνα με την οποία παρείχετο στους Φινλανδούς, τόσο άνδρες όσο και γυναίκες, κοινό και ίσο δικαίωμα ψήφου. Οι γυναίκες της Φινλανδίας επωφελήθηκαν, δεύτερες στον κόσμο και πρώτες στην Ευρώπη, του δικαιώματος αυτού. Επιπλέον, οι γυναίκες απέκτησαν τότε, πρώτες στον κόσμο, το δικαίωμα να κατέρχονται ως υποψήφιες στις εκλογές. Το γεγονός αυτό έχει ενισχύσει την ανάπτυξη στον τομέα της ισότητας τόσο στη Φινλανδία όσο και στις άλλες Χώρες του Βορρά.
<P>
Με το άρθρο 119 διασφαλίζεται η ισότητα ανδρών και γυναικών στην εργασία στα κράτη μέλη της ΕΕ. Επιπλέον, μια εκδοθείσα το 1979 οδηγία καθιερώνει την εφαρμογή της αρχής περί ίσης μεταχείρισης εν σχέσει με τα συστήματα κοινωνικής ασφάλισης τα οποία θεσπίζονται βάσει νόμου. Δεν έχει, πλέον, φθάσει η στιγμή να καταστούν πραγματικότητα οι προτάσεις αυτές;
<P>
Η ισότητα μεταξύ ανδρών και γυναικών αποτελεί μια αυτονόητη έννοια για εμάς, τους Φινλανδούς. Το ίδιο, όμως, δεν ισχύει παντού. Σε πολλές χώρες εφαρμόζονται, ακόμη, νόμοι, μεταξύ άλλων και στον τομέα των συστημάτων κοινωνικής ασφάλισης, οι οποίοι αδικούν τις γυναίκες. Η ΕΕ οφείλει, λοιπόν, να χαράξει νέα πορεία και να εξαλείψει τις πρακτικές αυτές.
<P>
Στόχος των προτάσεων οδηγίας του 1987 ήταν η εξατομίκευση της κοινωνικής ασφάλισης. Στην Φινλανδία ισχύει από καιρό ένα σύστημα το οποίο βασίζεται στην εξατομίκευση αυτή. Η μόνη λύση η οποία θεωρείται ανθρώπινη και προάγει την ισότητα, είναι να καθιερωθεί ένα σύστημα κοινωνικής ασφάλισης που θα έχει ως αφετηρία το άτομο. Το σύστημα αυτό θα πρέπει να διευρυνθεί ούτως ώστε να καλύπτει και εκείνους οι οποίοι εργάζονται στο σπίτι, είτε είναι αυτοί άνδρες είτε γυναίκες.
<P>
Την στιγμή αυτή, π.χ., οι γυναίκες, ηλικίας κάτω των 40 ετών, είναι γενικά καλύτερα εκπαιδευμένες από τους άνδρες της ίδιας ηλικίας με αποτέλεσμα και οι μισθοί πολλών από αυτές να είναι ανώτεροι από αυτούς των συζύγων τους. Ένα σύστημα κοινωνικής ασφάλισης βάσει της οικογενείας μειώνει, ασχέτως φύλου, την θέση του συζύγου με τις μικρότερες αποδοχές, την ελευθερία και την ανθρώπινη αξιοπρέπεια.
<P>
Εκτός της εξατομίκευσης, η κοινωνική και συνταξιοδοτική ασφάλιση πρέπει, αφενός, να καλύπτουν, οπωσδήποτε, και εκείνους οι οποίοι εργάζονται υπό καθεστώς μερικής απασχόλησης και, αφετέρου, να καταστούν ελαστικότερες. Ούτως θα βελτιωθούν και οι δυνατότητες των γυναικών να χαίρονται μια πιο ανεξάρτητη και πολύπλευρη ζωή, δεδομένου ότι πολλές γυναίκες αναγκάζονται, λόγω της απόκτησης και φροντίδας των παιδιών, να αποτραβηχθούν, είτε μερικώς είτε ολικώς, για διάφορα χρονικά διαστήματα από την επαγγελματική ζωή.
<P>
Αρκετά κράτη μέλη οφείλουν να αξιολογήσουν, εκ νέου, τις διατάξεις της κοινωνικής τους νομοθεσίας προκειμένου να καταστεί δυνατή η καθιέρωση πραγματικής ισότητας. Και η ΕΕ οφείλει να τα ενισχύσει στις προσπάθειές τους αυτές. Τόσο η έκθεση αυτή της κυρίας Τόρες Μαρκές, για το περιεχόμενο της οποίας την συγχαίρω, όσο και οι προτάσεις της, οι οποίες έχουν εγκριθεί και από την Επιτροπή για τα Δικαιώματα της Γυναίκας, πρέπει να καταστούν πραγματικότητα.

<SPEAKER ID=105 LANGUAGE="DA" NAME="Blak">
Κύριε Πρόεδρε, τα διάφορα συστήματα κοινωνικής ασφάλισης των κρατών μελών εξακολουθούν να εισάγουν σε διακρίσεις μεταξύ των δύο φύλων. Οι γυναίκες συνεχίζουν να βρίσκονται σε μειονεκτικότερη θέση σε σχέση με τους άνδρες. Είναι ιδιαίτερα θετικό το γεγονός ότι κατορθώσαμε για μια ακόμη φορά να χρησιμοποιήσουμε το Δικαστήριο για την προώθηση της ισότητας μεταξύ ανδρών και γυναικών, αλλά δεν πρέπει ωστόσο να υπερβάλλουμε με το Δικαστήριο. Πρέπει να ληφθούν μέτρα ώστε να μη νομοθετούν οι δικαστές, αλλά οι πολιτικοί. Συνεπώς, όπως και η εισηγήτρια, αισθάνομαι ορισμένη απογοήτευση για το γεγονός ότι η Επιτροπή δεν προχώρησε πέραν της νομολογίας του Δικαστηρίου και δεν έλαβε νέες πρωτοβουλίες, ούτε βελτίωσε τα όσα άρχισε το Δικαστήριο. Για το λόγο αυτό φτάσαμε σε μια κατάσταση όπου τα δικαιώματα των γυναικών υποβαθμίζονται σε ορισμένες περιπτώσεις. Αυτό ισχύει μεταξύ άλλων για τις συντάξεις και την κάλυψη σε περίπτωση μερικής απασχόλησης. Ελπίζω να επανορθωθεί η κατάσταση αυτή υποστηρίζοντας την τροπολογία της εισηγήτριας, και να λάβει η Επιτροπή υπόψη τις τροπολογίες του Κοινοβουλίου. Τα στατιστικά στοιχεία δείχνουν ότι οι γυναίκες δεν είναι εκείνες που υποστηρίζουν περισσότερο την ΕΕ. Αποτελεί καθήκον μας να δείξουμε στις γυναίκες ότι η ΕΕ κάτι κάνει γι' αυτές. Μπορούμε να χρησιμοποιήσουμε την παρούσα πρόταση προς το σκοπό αυτό.

<SPEAKER ID=106 NAME="Flynn">
Κύριε Πρόεδρε, καταρχάς θα ήθελα να επωφεληθώ της ευκαιρίας για να ευχαριστήσω εσάς, κυρία Torres Marques, για την εξαίρετη έκθεσή σας επί ενός αντικειμένου το οποίο δικαιολογημένα χαρακτηρίζετε ως πολύπλοκο και τεχνικό θέμα στον τομέα των επαγγελματικών συντάξεων. Η Επιτροπή συμμερίζεται κατά ένα μεγάλο μέρος τις ανησυχίες που εκφράσατε τόσο με την έκθεσή σας όσο και με την ενώπιόν μας πρόταση ψηφίσματος.
<P>
Η αρχή της ίσης μεταχείρισης ανδρών και γυναικών αποτελεί θεμελιώδη αρχή του κοινοτικού δικαίου. Είναι σημαντικό να διασφαλιστεί η αποτελεσματικότητα και η διαφάνεια του μέτρου ούτως ώστε να αποφευχθεί οποιαδήποτε πιθανή σύγχιση από μέρους των εθνικών αρχών, όλων των επιπέδων, που θα κληθούν να εφαρμόσουν το κοινοτικό δίκαιο. Είναι επίσης σημαντικό να διασφαλίσουμε ότι οι ευρωπαίοι πολίτες θα είναι πλήρως ενήμεροι όλων των δικαιωμάτων τους σ' αυτόν τον συγκεκριμένο τομέα.
<P>
Η παρούσα πρόταση για οδηγία στοχεύει να διασφαλίσει ότι ένας νόμος του παραγώγου κοινοτικού δικαίου, δηλ. η Οδηγία 86/378 σχετικά με την ίση μεταχείριση ανδρών και γυναικών στα επαγγελματικά συστήματα κοινωνικής ασφάλισης, συμβαδίζει με τις διατάξεις του πρωτογενούς κοινοτικού δικαίου, δηλ. του άρθρου 119 της Συνθήκης, όπως αυτό έχει ερμηνευθεί από το Δικαστήριο των Ευρωπαϊκών Κοινοτήτων. Τόσο στην απόφασή του επί της υποθέσεως Μπάρμπερ της 17ης Μαΐου 1990 όσο και σε επακόλουθες αποφάσεις του, το Ευρωπαϊκό Δικαστήριο απεδέχθη ότι όλες οι μορφές των επαγγελματικών συντάξεων και, κατ' ακολουθίαν, όλες οι μορφές των παροχών που προέρχονται από τα επαγγελματικά συστήματα κοινωνικής ασφάλισης των εργαζομένων, αποτελούν στοιχείο αμοιβής σύμφωνα με την έννοια του άρθρου 119 της Συνθήκης των ΕΚ το οποίο προβλέπει την ίση αμοιβή ανδρών και γυναικών.
<P>
Το άρθρο 119 της Συνθήκης είναι άμεσα εφαρμόσιμο και επ' αυτού μπορούν να στηριχθούν φυσικά πρόσωπα σε προσφυγές τους στα εθνικά δικαστήρια κατά εργοδοτών είτε του ιδιωτικού είτε του δημόσιου τομέα. Το άρθρο δεν επιτρέπει καμία εξαίρεση από την αρχή της ίσης μεταχείρισης. Κατά συνέπεια, ορισμένες από τις διατάξεις της Οδηγίας 86/378 οι οποίες προβλέπουν εξαιρέσεις από την αρχή της ίσης μεταχείρισης, ιδιαίτερα σχετικά με την ηλικία συνταξιοδότησης και τα δικαιώματα των επιζώντων - δηλ. το άρθρο 9 της Οδηγίας 86/378 - έχουν ακυρωθεί όσον αφορά τους επί μισθώ εργαζομένους, εφόσον τα άτομα αυτά μπορούν να επικαλεσθούν το άρθρο 119 της Συνθήκης ενώπιον των εθνικών αρχών. Το άρθρο αυτό, ως διάταξη πρωτογενούς δικαίου υπερισχύει της Οδηγίας 86/378 η οποία ως όργανο παραγώγου δικαίου υπερισχύει επίσης του εθνικού δικαίου. Θα ήθελα να διευκρινίσω ωστόσο ότι το άρθρο 119 της Συνθήκης δεν έχει εφαρμογή για τους αυτοαπασχολούμενους για τους οποίους η Οδηγία 86/378 παραμένει εξ ολοκλήρου σε ισχύ.
<P>
Προς χάριν νομικής βεβαιότητας και σαφήνειας και με σκοπό να διασφαλίσει τη συμφωνία με το άρθρο 119 της Συνθήκης, η Επιτροπή κατέθεσε την παρούσα πρόταση για έκδοση οδηγίας που θα τροποποιεί την Οδηγία 86/378. Οι προτεινόμενες τροποποιήσεις εξυπηρετούν μόνο την προσαρμογή της νομολογίας του Ευρωπαϊκού Δικαστηρίου και επομένως η παρούσα πρόταση για έκδοση οδηγίας έχει μόνο δηλωτική φύση. Θα ήθελα να τονίσω ότι, σε συμφωνία με τη δηλωτική φύση της προτάσεως, η Επιτροπή είχε την πρόθεση απλώς και μόνο να τροποποιήσει τις διατάξεις της Οδηγίας 86/378 οι οποίες, υπό το φως της νομολογίας, απεδείχθησαν ότι δεν ισχύουν. Η παρούσα πρόταση δεν αποσκοπεί στο να αποτελέσει πλήρη κωδικοποίηση ολόκληρης της νομολογίας του Δικαστηρίου αναφορικά με την ίση μεταχείριση στον τομέα της κοινωνικής ασφάλισης, ούτε και στοχεύει στη διαμόρφωση νέου δικαίου πέραν της υφισταμένης νομολογίας. Είναι περιττό να ειπωθεί ότι θα ήταν αδύνατο να εισαχθούν οιεσδήποτε νέες διατάξεις ασύμβατες με τη νομολογία δεδομένου ότι κάτι τέτοιο μπορεί να επιτευχθεί μόνο μέσω τροποποίησης της Συνθήκης.
<P>
Είναι σημαντικό να σημειωθεί ότι υπό το φως της αποφάσεως επί της υποθέσεως Μπάρμπερ και των επόμενων αποφάσεων, η Επιτροπή σε πολλές περιπτώσεις έχει συμβουλευθεί για τις προτεινόμενες τροποποιήσεις της Οδηγίας 86/378 κυβερνητικούς εμπειρογνώμονες, συνταξιοδοτικά ταμεία ευρωπαϊκού επιπέδου και ειδικούς επί των ασφαλιστικών στατιστικών ισοδυνάμων, τη Συμβουλευτική Επιτροπή για τις Ίσες Ευκαιρίες και τους κοινωνικούς εταίρους. Διαπιστώθηκε ευρεία ομοφωνία υπέρ της προσαρμογής του κειμένου της Οδηγίας 86/378 ούτως ώστε να γίνει συμβατό με τη νομολογία του Ευρωπαϊκού Δικαστηρίου επί του άρθρου 119 της Συνθήκης.
<P>
Κατανοώ πολύ καλά τις ανησυχίες σας σχετικά με τις πιθανές επιπτώσεις της νομολογίας για τις γυναίκες όπως αυτές διατυπώνονται στις τροπολογίες που κατατέθηκαν. Σύμφωνα με τη νομολογία, για να ισχύσει η ίση μεταχείριση μεταξύ ανδρών και γυναικών, οι κανονισμοί των επαγγελματικών συστημάτων συνταξιοδότησης μπορούν , και τονίζω μπορούν , να αυξήσουν την συντάξιμη ηλικία των γυναικών ή, σε ορισμένες περιπτώσεις, να προβλέπουν ότι για να εξασφαλιστεί ίση μεταχείριση οι εισφορές των εργαζομένων σε ορισμένα συστήματα - και εδώ αναφέρομαι σε συστήματα καθορισμένων παροχών - μπορεί να είναι διαφορετικές μεταξύ ανδρών και γυναικών.
<P>
Επιτρέψτε μου όμως για μια στιγμή να σας υπενθυμίσω ότι εδώ αναφερόμαστε σε ένα τομέα κοινωνικής προστασίας όπου ισχύει η αυτονομία των κοινωνικών εταίρων και, επομένως, θέματα όπως η συντάξιμη ηλικία και η οργάνωση και χρηματοδότηση των επαγγελματικών συστημάτων υπόκεινται σε διαπραγματεύσεις μεταξύ των ενδιαφερομένων μερών και, ιδίως, μεταξύ εργοδοτών και εργαζομένων. Επομένως, τα περιθώρια ελιγμών της Επιτροπής είναι εξαιρετικά περιορισμένα - και όλοι το γνωρίζουν αυτό - δεδομένου ότι είναι υποχρεωμένη, όπως και οποιοδήποτε νομικό ή φυσικό πρόσωπο, να ακολουθήσει τη νομολογία του Ευρωπαϊκού Δικαστηρίου. Δεν είναι αρμόζον να προχωρήσει κανείς αυτή τη στιγμή πέραν της νομολογίας του Δικαστηρίου διότι θα ήταν αδύνατο να επιτευχθεί η αναγκαία ομοφωνία και, εν πάσει περιπτώσει, ένα τέτοιο βήμα θα υπερέβαινε την καθαρά δηλωτική φύση της παρούσης προτάσεως.
<P>
Επιπλέον, η Επιτροπή δεν θα μπορούσε να προτείνει κανένα νέο μέτρο το οποίο δεν θα βρισκόταν εντός του πλαισίου του άρθρου 119 της Συνθήκης. Κατά συνέπεια, δεν είναι δυνατό να αποδεχθούμε τις τροπολογίες που ζητούν να λαμβάνονται υπόψη τα ασφαλιστικά στατιστικά ισοδύναμα - Τροπολογίες Αριθ. 2, 6, 7, 8, 9 και 10 - διότι ευρίσκονται εκτός των ορίων της υφισταμένης νομολογίας η οποία ειδικά καθορίζει ότι ασφαλιστικά στατιστικά στοιχεία δεν μπορούν να λαμβάνονται υπόψη δεδομένου ότι η χρήση τους εκφεύγει των ορίων του άρθρου 119. Το να κινηθούμε αντίθετα με τη νομολογία σ' αυτό το σημείο θα εσήμαινε ότι θα έπρεπε να εγκρίνουμε νέα νομοθεσία και, εν πάσει περιπτώσει, να υπερβούμε το πεδίο εφαρμογής της Οδηγίας 86/378.
<P>
Ο λόγος για τον οποίο δεν μπορώ να αποδεχθώ τις τροπολογίες σχετικά με τους μη τυπικά εργαζόμενους - για τους οποίους, συμπεριλαμβανομένων των εργαζομένων μερικής απασχόλησης, έγιναν πολλές αναφορές σήμερα - είναι διότι είναι περιττές - μόνο και μόνο λόγω του ότι η νομολογία ήδη καθορίζει ότι οι διακρίσεις έναντι αυτής της κατηγορίας των εργαζομένων μπορούν να θεωρηθούν ως έμμεσες διακρίσεις. Ομοίως, οι Τροπολογίες Αριθ. 11, 12, 13 και 14 είναι επίσης περιττές διότι αναφέρονται σε ζητήματα τα οποία περιλαμβάνονται ήδη στη νομολογία και επομένως δεν υπάρχει λόγος να επαναληφθούν εδώ.
<P>
Θα ήθελα να σας ευχαριστήσω για την υποστήριξή σας και τη δέσμευσή σας στον στόχο της ίσης μεταχείρισης μεταξύ ανδρών και γυναικών. Στον τομέα αυτόν είμαστε σύμμαχοι, αλλά θα ήθελα να πω ότι το κοινοτικό κεκτημένο στο ευρωπαϊκό επίπεδο είναι πολύ σημαντικό και αποτελεί παράδειγμα για τις εκτός ΕΕ χώρες. Αποτελεί καθήκον μας η διασφάλιση της πλήρους εφαρμογής και αποτελεσματικότητας μιας θεμελιώδους αρχής του κοινοτικού δικαίου και η παρούσα πρόταση για την οποία ζητείται η γνώμη σας επιζητεί την εκπλήρωση του στόχου αυτού από κάθε άποψη.
<P>
Θα ήθελα να κάνω ένα σχόλιο αναφορικά με εκείνα που είπε η κ. Lulling διότι πιστεύω ότι έχουν μεγάλη σχέση με το αντικείμενο. Αυτό που ρώτησε η κ. Lulling ήταν εάν η Επιτροπή θα έβλεπε ευνοϊκά την επέκταση της πλήρους ισότητας και σε τομείς που δεν καλύπτονται από την οδηγία. Θα ήθελα να απαντήσω με ένα «ναι». Εάν θυμάστε, υποβάλαμε σχετική πρόταση το 1987, σκοπός της οποίας ήταν η ολοκλήρωση εφαρμογής της αρχής της ίσης μεταχείρισης τόσο στα νομικά όσο και στα επαγγελματικά συστήματα κοινωνικής ασφάλισης. Η πρόταση αυτή παραμένει ακόμη στο Συμβούλιο, κ. Lulling, και θα ήταν ορθό να εξετάζαμε τώρα τις δυνατότητες αναθεώρησής της. Ως αποτέλεσμα των όσων παρακολούθησα εδώ σχετικά με τα θέματα αυτά, αποτελεί πρόθεσή μου να το πράξω. Ευχαριστώ το Σώμα για την προσοχή που επέδειξε.

<SPEAKER ID=107 LANGUAGE="NL" NAME="Larive">
Κύριε Πρόεδρε, νομίζω ότι δεν κατανόησα ορθά την υπόθεση, γιατί αφενός ο επίτροπος συγχαίρει την εισηγήτρια Torres Marques για την εξαιρετική έκθεσή της και ανακοινώνει ότι η Επιτροπή συμμερίζεται τις ανησυχίες μας, και αφετέρου, και αυτό μπορεί να οφείλεται στη διερμηνεία, έχω την εντύπωση ότι, παρά τα συγχαρητήρια και το ενδιαφέρον του επιτρόπου, και αυτή νομίζω ότι είναι και η εντύπωση των παρόντων σ'αυτή τη σύνοδο ολομέλειας, αυτός δεν μπορεί να υποστηρίξει τις τροπολογίες μας γιατί αυτό δεν συμβιβάζεται με τη νομολογία. Θα μπορούσε ο επίτροπος να εξηγήσει σχετικά, γιατί καταλαβαίνω μεν την ανησυχία του, αλλά δεν καταλαβαίνω γιατί δεν ενεργεί.

<SPEAKER ID=108 NAME="Πρόεδρος">
Κυρία Λαρίβ, νομίζω ότι ο Επίτροπος επιχείρησε να το εξηγήσει, αλλά επειδή το σημείο πράγματι αφήνει αρκετά περιθώρια για παρανοήσεις, καλό θα είναι ο κ. Φλυν να επανέλθει.

<SPEAKER ID=109 NAME="Flynn">
Κύριε Πρόεδρε, δεν νομίζω ότι θα πρέπει να υπάρξει οποιαδήποτε παρανόηση σχετικά με τα όσα είπαμε εδώ. Αυτό που προτείνουμε είναι να βάλουμε κάποια τάξη. Έναντι της νομολογίας, η οδηγία του 1986 περιέχει ορισμένες ανακρίβειες και η παρούσα είναι μια δηλωτική πρόταση για να επιτευχθούν οι μεταβολές που είναι αναγκαίες ούτως ώστε να ικανοποιηθεί η νομολογία όπως έχει διατυπωθεί. Δεν αναφερόμαστε συνολικά στην νομολογία αλλά, όσον αφορά τη νομολογία, το κάθε τι καλύπτεται στις αιτιολογικές σκέψεις.
<P>
Διήλθα όλες τις τροπολογίες και ανέλυσα τους στόχους τους. Ορισμένες είναι περιττές καθόσο ήδη καλύπτονται, ενώ άλλες είναι απαράδεκτες διότι τυχόν έγκρισή τους θα σήμαινε αλλαγή της υφιστάμενης νομοθεσίας, κάτι που δεν έχουμε δικαίωμα να το κάνουμε εξ αιτίας των περιορισμών του άρθρου 119. Για παράδειγμα, η Τροπολογία Αριθ. 1 αναφέρεται στην εξαίρεση των εργαζομένων μερικής απασχόλησης αλλά αυτό είναι περιττό διότι το θέμα αυτό έχει ήδη καλυφθεί. Η αιτιολογική σκέψη 5 ασχολείται επίσης με το ίδιο θέμα. Ομοίως, όλες οι τροπολογίες εξετάστηκαν σύμφωνα με το τι είναι δυνατόν να γίνει σύμφωνα με το υφιστάμενο άρθρο 119 και με το εάν υπάρχει σχετική νομολογία. Πράγματι, δεν υπάρχει τίποτα που θα μπορούσε να ληφθεί υπόψη, σύμφωνα με τις τροπολογίες, και δεν έχει ληφθεί.

<SPEAKER ID=110 LANGUAGE="NL" NAME="Van Dijk">
Κύριε Πρόεδρε, γνωρίζω ότι διαθέτω ελάχιστο χρόνο και δεν θα ήθελα να ζητήσω περισσότερο. Αλλά εδώ είναι το Κοινοβούλιο και στο Κοινοβούλιο θα πρέπει να ακούγονται όλα τα επιχειρήματα και να λαμβάνονται υπόψη. Διαπίστωσα ότι ο επίτροπος Flynn δεν διαφωνεί με μία σειρά επιχειρημάτων. Διαπίστωσα ότι αυτός δεν βρίσκει το λόγο να αποδεχθεί ορισμένες από τις τροπολογίες μας, τις οποίες επεξεργάστηκε ευσυνείδητα η Επιτροπή Δικαιωμάτων των Γυναικών. Εάν ο επίτροπος Flynn υποστηρίζει ότι δεν προτίθεται να τροποποιήσει την υφιστάμενη νομοθεσία, τότε δεν κατανοώ γιατί θα πρέπει να τροποποιηθεί αυτή η οδηγία. Έχουν τροποποιηθεί υφιστάμενες νομοθεσίες, και μάλιστα υπέρ των συνταξιοδοτικών ταμείων και εις βάρος των γυναικών. Αυτό διαπιστώνει το Κοινοβούλιο και δεν είναι δυνατόν να το αποδεχθεί. Θα ήθελα η Επιτροπή να αντιμετωπίζει το παρόν Κοινοβούλιο ως Κοινοβούλιο και να λαμβάνει υπόψη της τα επιχειρήματα που αυτό αναπτύσσει. Νομίζω ότι αυτό δεν συνέβη κατά τη διάρκεια αυτής της συζήτησης, αλλά αύριο - και αυτό το προαναγγέλλω στον επίτροπο - κατά την τελική ψηφοφορία θα ζητήσουμε την αναπομπή της υπόθεσης στην Επιτροπή, βάσει του σωστού άρθρου.

<SPEAKER ID=111 NAME="Flynn">
Η κ. Van Dijk διατυπώνει ορισμένες κατηγορίες και, όπως λέει η ίδια, τις απόψεις μας επί των θεμάτων αυτών θα πρέπει να τις εξετάζουμε εδώ στο Κοινοβούλιο.
<P>
Μελέτησα όλες τις τροπολογίες με πολύ θετικό πνεύμα για να διαπιστώσω τι θα μπορούσα να συμπεριλάβω, εάν είχα τα σχετικά περιθώρια, σύμφωνα με τις διατάξεις του άρθρου 119. Εξέτασα ιδιαιτέρως το πρόβλημα της μη τυπικής εργασίας και της φύσης της διότι αναφέρεται σε πολλές από τις τροπολογίες. Στόχος της Τροπολογίας Αριθ. 5, για παράδειγμα, είναι να συμπεριληφθεί και η μη τυπική εργασία. Θα σας πω απλά ότι η μη τυπική φύση της εργασίας ήδη καλύπτεται στον βαθμό τον οποίο οι μη τυπικά εργαζόμενοι αποτελούν μέλη του εργατικού δυναμικού. Εάν πιστεύετε, και εάν το Κοινοβούλιο πιστεύει, ότι η Τροπολογία Αριθ. 5 μπορεί να προσφέρει κάποια ουσία σ' αυτά που προσπαθείτε να επιτύχετε και να προσθέσει κάτι το οποίο δεν καλύπτεται ήδη, δεν θα έχω καμιά δυσκολία να αποδεχθώ την τροπολογία σας. Θα πρέπει όμως να σας επισημάνω, ως Επίτροπος, ότι σύμφωνα με τις νομικές συμβουλές που πήρα, η τροπολογία είναι περιττή διότι καλύπτεται ήδη. Αυτός είναι ο μόνος λόγος.
<P>
Θα προχωρούσα όμως ακόμη ένα βήμα. Κάνατε μερικά σχόλια σχετικά με άλλα θέματα που αφορούν ορισμένες τροπολογίες και μια κοινή θέση που θα θέλατε να αλλάξει. Αυτός είναι ο λόγος για τον οποίο τα ζητήματα που έθεσαν ο κ. Blak και η κ. Lulling ήταν αποκαλυπτικά. Για ποιο πράγμα μιλούμε εδώ; Μιλούμε για τα επαγγελματικά συστήματα κοινωνικής ασφάλισης. Δεν μιλούμε για τα νομικά συστήματα. Στη διάρκεια της ομιλίας μου ήμουν ειλικρινής και εδήλωσα ότι υπάρχει πιθανότητα όπως η παρούσα πρόταση αποβεί αρνητική για τις ελπίδες ορισμένων γυναικών όσον αφορά κάποιες μορφές των συστημάτων αυτών. Αλλά το άρθρο 119 δεν μου επιτρέπει να το προσαρμόσω τώρα κι' αυτό. Θα ήμουν πολύ ευτυχής να παρουσιάσω και να υπερασπίσω τα σημεία που θέσατε στο Συμβούλιο αλλά, μολονότι γνωρίζω ότι οι τροπολογίες όπως είναι διατυπωμένες τώρα πήραν πολύ χρόνο για να διαμορφωθούν και μπορώ να κατανοήσω το σκεπτικό πίσω απ' αυτές, τα ζητήματα στα οποία αναφέρονται καλύπτονται ήδη όσον αφορά τους μη τυπικά εργαζόμενους και δεν υπάρχει ανάγκη για να πάμε το θέμα παραπέρα. Εάν η Τροπολογία Αριθ. 5 είναι τόσο σημαντική για σας και επιμένετε, τότε θα την δεχθώ.

<SPEAKER ID=112 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=6>
Απόσπαση των εργαζομένων
<SPEAKER ID=113 NAME="Πρόεδρος">
Η ημερήσια διάταξη προβλέπει την συζήτηση της σύστασης για την δεύτερη ανάγνωση του κ. Πέτερ (Α4-0265/96), εξ ονόματος της Επιτροπής Κοινωνικών Υποθέσεων και Απασχόλησης, σχετικά με την κοινή θέση που καθόρισε το Συμβούλιο για την έκδοση οδηγίας του Ευρωπαϊκού Κοινοβουλίου και του Συμβουλίου όσον αφορά την απόσπαση εργαζομένων στο πλαίσιο παροχής υπηρεσιών (C4-0327/96-94/0346(COD))

<SPEAKER ID=114 NAME="Peter">
Kύριε Πρόεδρε, πέντε χρόνια από τότε που η Eπιτροπή υπέβαλε το πρώτο σχέδιο οδηγίας, μπορεί επιτέλους το Eυρωπαϊκό Kοινοβούλιο να ασχοληθεί, σε δεύτερη ανάγνωση, με την κοινή θέση του Συμβουλίου.
<P>
Aυτό κατέστη δυνατόν, κυρίως χάρις στις υπηρεσίες που προσέφερε η Iταλική προεδρία, η οποία άσκησε την προεδρία του Συμβουλίου κατά το πρώτο εξάμηνο του 1996. Aυτό το επαίνεσα ήδη και σε άλλο σημείο. Στόχος της οδηγίας είναι να διασφαλίσει ότι οι αρχές της εσωτερικής αγοράς από τη μια μεριά, δηλαδή η ελευθερία παροχής υπηρεσιών, και οι αρχές της οικονομικής και κοινωνικής συνοχής από την άλλη, δεν αποκλείουν η μία την άλλη. Mε την πρόοδο της ολοκλήρωσης της αγοράς εργασίας στην EE, έγινε ολοένα και πιο σαφής η αναπόφευκτη ανάγκη ρύθμισης. Προκαλεί όμως στρεβλώσεις στον ανταγωνισμό και είναι κοινωνικά επιζήμιο, το να πηγαίνουν οι εργαζόμενοι, από μια χώρα της Kοινότητας με χαμηλούς μισθούς, σ' ένα κράτος μέλος με σαφώς υψηλότερους μισθούς και αμοιβές, και το να αμείβονται λιγότερο, κάνοντας την ίδια ακριβώς δουλειά που κάνουν και οι εντόπιοι εργαζόμενοι. Oύτε στους θιγόμενους εργαζόμενους καταβάλλεται έστω και κατά προσέγγισιν η αξία της δουλειάς τους, ούτε οι εντόπιες επιχειρήσεις μπορούν να συναγωνιστούν τις χαμηλές προσφορές, που οφείλονται στο ντάμπινγκ των μισθών. Tο ίδιο ισχύει και για την απόσπαση εργαζομένων από κράτη που δεν ανήκουν στην Kοινότητα.
<P>
Mε την κατοχύρωση της αρχής του ελάχιστου μισθού, το σχέδιο οδηγίας στηρίζεται σε σωστή βάση. Tο ίδιο κάνει και για την απαίτηση χορήγησης άδειας μετ' αποδοχών, που απορρέει κατά τη διάρκεια της απόσπασης. Oι εκάστοτε ισχύουσες νομοθετικές διατάξεις σ' ένα κράτος μέλος, όσον αφορά την ασφάλιση και το χρόνο εργασίας, θα πρέπει επίσης να τηρούνται σε περιπτώσεις απόσπασης, και μάλιστα χωρίς εξαιρέσεις, από την αρχή. Tο να παραχωρεί το σχέδιο οδηγίας στους αποσπασμένους εργαζόμενους τη δυνατότητα να μπορούν να εξετάζουν, ενώπιον του δικαστηρίου, του αρμόδιου για τον εκάστοτε τόπο εργασίας, τους όρους αμοιβής και τους όρους εργασίας τους, αυτό αποτελεί μια βελτίωση καλοδεχούμενη.
<P>
Γενικώς, το σχέδιο οδηγίας βελτιώθηκε σημαντικά, κατά τη διάρκεια της διαβούλευσης. H συζήτηση για μια ρύθμιση με ή χωρίς υποχρεωτική ελάχιστη περίοδο, αποτελεί μια καλή απόδειξη. Eνώ, αρχικά, προβλεπόταν, για τους τρεις πρώτους μήνες μιας απόσπασης, να ανασταλούν τελείως οι βασικές διατάξεις για τον ελάχιστο μισθό και την άδεια μετ' αποδοχών, τώρα δεν προβλέπεται πια περίοδος υποχρεωτικής μη εφαρμογής ορισμένων διατάξεων.
<P>
Kατ' αρχήν, λαμβάνεται υπόψη η αρχή της επικουρικότητας με το ότι τα κράτη μέλη μπορούν να αναστείλουν, για τις πρώτες τέσσερις εβδομάδες της απόσπασης ενός εργαζόμενου, την εφαρμογή των διατάξεων για καταβολή ελάχιστου μισθού, κατόπιν διαβουλεύσεων με τους κοινωνικούς εταίρους. Δεύτερον, φαίνεται σκόπιμο, στα πλαίσια μιας σύμβασης προμήθειας αγαθών, να παραιτηθεί κανείς από την εφαρμογή των διατάξεων για την καταβολή ελάχιστου μισθού και τη χορήγηση άδειας μετ' αποδοχών, για οκτώ ημέρες, αφού μάλιστα εξασφαλίζεται το ότι η εξαίρεση αυτή δεν ισχύει για τις οικοδομικές εργασίες που αναφέρονται στο παράρτημα I. Tρίτον, μπορούν να ανασταλούν οι απαιτήσεις για καταβολή ελάχιστου μισθού και χορήγηση άδειας μετ' αποδοχών, αν οι εργασίες που θα γίνουν, στα πλαίσια μιας απόσπασης, είναι μικρής έκτασης. Tα εθνικά κράτη μέλη ανέλαβαν την υποχρέωση να καθορίσουν στην οδηγία, με μια τροποποίηση, τι είναι εργασίες μικρής έκτασης.
<P>
Aπό το πεδίο εφαρμογής της οδηγίας, εξαιρούνται τα πληρώματα των πλοίων του εμπορικού στόλου. H Eπιτροπή Kοινωνικών Yποθέσεων και Aπασχόλησης, της οποίας εισηγητής είμαι εγώ, αποδίδει, ως προς το θέμα αυτό, ιδιαίτερη σημασία στο να αποσαφηνιστεί το ότι οι αποσπασμένοι εργαζόμενοι που εργάζονται στα λιμάνια, ως πληρώματα βυθοκόρων ή πλοίων παροχής βοήθειας στην ναυσιπλοΐα, εμπίπτουν στο πεδίο εφαρμογής της οδηγίας. Eκτός τούτων, στα πλαίσια της προβλεπόμενης υποχρέωσης για υποβολή έκθεσης, απευθύνθηκε ιδιαίτερη παράκληση στην Eπιτροπή να ασχοληθεί με το κατά πόσον έχουν ενημερωθεί, οι αποσπασμένοι εργαζόμενοι στα κράτη μέλη της Kοινότητας, για το περιεχόμενο της οδηγίας.
<P>
Kύριε Πρόεδρε, ως εισηγητής, συνέστησα στην αρμόδια επιτροπή να μην εγκρίνει καμιά τροπολογία για την κοινή θέση. H επιτροπή με άκουσε. Θα ήθελα να παρακαλέσω και την ολομέλεια, να απορρίψει αύριο τις τρεις τροπολογίες που κατατέθηκαν. Γι' αυτό υπάρχουν δύο, τουλάχιστον, σημαντικοί λόγοι. Πρώτον: Tο Kοινοβούλιο, κατά τη διάρκεια των μακροχρόνιων διαβουλεύσεων, επέβαλε, σε μεγάλο βαθμό, τις θέσεις του. Δεύτερον, κι αυτός είναι ουσιαστικά, αυτή τη στιγμή, ο κυριότερος λόγος: Kάθε λόγος τροποποίησης κρύβει μέσα του τον κίνδυνο να ριψοκινδυνεύσει η ειδική πλειοψηφία στο Συμβούλιο. Aυτός που πραγματικά έχει καλή διάθεση, δεν είναι δυνατόν να θέλει κάτι τέτοιο. Διότι τώρα επιτέλους το σχέδιο θα γίνει οδηγία, η οποία, στο θεμέλιο της ευρωπαϊκής Kοινωνικής Ένωσης που θα δημιουργηθεί, θα καλύψει το κενό και θα αναλάβει να παίξει ρόλο φέρουσας κολώνας.

<SPEAKER ID=115 NAME="Hughes">
Κύριε Πρόεδρε, θα ήθελα να ευχαριστήσω ειλικρινά τον Helwin Peter για την λεπτομερή εργασία που έχει κάνει κατά τα τελευταία πέντε χρόνια σχετικά με το θέμα αυτό - μας βοήθησε πάρα πολύ. Ο Επίτροπος Flynn ακούει συχνά τα εξ αμάξης εδώ μέσα, αλλά στην παρούσα περίπτωση θα ήθελα να αποτίσω φόρο τιμής στον ρόλο που έπαιξε για την επιτυχή κατάληξη την οποία σύντομα ελπίζουμε να έχουμε επάνω σ' αυτό το ζήτημα. Υπήρξαν εποχές που το θέμα αυτό μόλις και μετά βίας διατηρείτο ζωντανό αλλά ο Επίτροπος το κράτησε εν ζωή μέχρι την εποχή της ιταλικής προεδρίας η οποία κατόρθωσε να το προωθήσει μέχρι του σημείου επίτευξης συμβιβασμού τον περασμένο Ιούνιο. Έτσι, του αρμόζουν συγχαρητήρια για τον πολύ αξιόλογο ρόλο που έπαιξε.
<P>
Η πρόταση σχετικά με τις αποσπάσεις των εργαζομένων είναι πράγματι πολύ σημαντική, τόσο σημαντική στον τομέα της όσο ήταν και η παλαιότερη οδηγία για τα συμβούλια των εργαζομένων. Πιστεύουμε συνεπώς ότι εάν κατά την εξέταση αυτής της προτάσεως θέλουμε να συμπεριφερθούμε ως ώριμοι άνθρωποι θα πρέπει να κάνουμε ακριβώς ό, τι έχει προτείνει ο εισηγητής, δηλ. να εγκρίνουμε αυτήν την εβδομάδα την κοινή θέση όπως έχει και χωρίς καμιά τροπολογία. Πράγματι, η κοινή θέση, όπως είναι διατυπωμένη τώρα, στηρίζεται κατά κάποιον τρόπο στην πρώτη ανάγνωση του Κοινοβουλίου. Σε σχέση, για παράδειγμα, με τα ελάχιστα όρια ή την συμπερίληψη πολιτών τρίτων χωρών, προχωρεί στην πραγματικότητα πιο πέρα από τη θέση του Κοινοβουλίου κατά την πρώτη ανάγνωση. Επομένως, θα επιθυμούσαμε την κατά το δυνατόν ταχύτερη έγκριση της παρούσας. Ο καλύτερος τρόπος για να το επιτύχουμε αυτό είναι να εγκρίνουμε αυτή την εβδομάδα την κοινή θέση χωρίς τροπολογίες.
<P>
Η συγκεκριμένη πρόταση στηρίζεται στα άρθρα 57 και 66 της Συνθήκης. Σχετίζεται επομένως με την ελεύθερη διακίνηση και την ελευθερία παροχής υπηρεσιών μέσα στο πλαίσιο της εσωτερικής αγοράς, ζητήματα πολύ σημαντικά και πολύ θετικά για τη λειτουργία της. Χωρίς όμως τις διατάξεις μιας οδηγίας όπως η παρούσα, τα ζητήματα αυτά μπορούν να αποβούν πολύ αρνητικά και καταστροφικά.
<P>
Στη Μ. Βρετανία προβάλλεται μια τηλεοπτική κωμωδία με τίτλο «Auf Wiedersehen, Pet », η οποία περιγράφει μια ομάδα οικοδόμων από την εκλογική μου περιφέρεια, μια περιφέρεια με υψηλή ανεργία, οι οποίοι ζουν σε μια καλύβα στο εργοτάξιο στο οποίο δουλεύουν στη Γερμανία. Πρόκειται για μια κωμική αναφορά στις περιπέτειες και τις ατυχίες της ομάδας αυτής η οποία επιβιώνει στα όρια της γερμανικής κοινωνίας και στις γκρίζες περιοχές πέραν των ορίων της γερμανικής νομοθεσίας.
<P>
Το πρόβλημα είναι ότι στην πραγματική ζωή η υπόθεση δεν είναι διόλου αστεία. Πολλές χιλιάδες ανθρώπων από περιφέρειες όπως η δική μου υποχρεώνονται να ζουν σ' αυτή την κατάσταση, γεγονός που δεν είναι καθόλου αστείο. Δεν βάλλω κατά της Γερμανίας ή των γερμανών εργοδοτών. Θα μπορούσα να χρησιμοποιήσω οποιοδήποτε ζεύγος κρατών μελών για να υπογραμμίσω το ίδιο πρόβλημα.
<P>
Στην εκλογική μου περιφέρεια, έρχονται κάθε εβδομάδα στο γραφείο μου άνθρωποι που έχουν υποστεί αυτή την κατάσταση και μου εκθέτουν τα παράπονά τους. Ανθρωποι που έχουν πάθει εργατικό ατύχημα, άνθρωποι που ξαφνικά ανακαλύπτουν ότι δεν έχουν νόμιμο εργοδότη, που δεν μπορούν να ζητήσουν αποζημίωση, που διαπιστώνουν ότι όχι μόνο δεν πληρώνονται για την εργασία που έχουν κάνει αλλά και ότι οι ασφαλιστικές εισφορές τους παρακρατούνται από τους υποτιθέμενους εργοδότες τους, ή άνθρωποι που έχουν κυριολεκτικά παγιδευτεί και αναγκάζονται να καταβάλλουν εκβιαστικά υψηλά ενοίκια σε πρωτόγονες εγκαταστάσεις που ελέγχονται από τους εργοδότες. Η οδηγία για την απόσπαση των εργαζομένων δεν πρόκειται να επιλύσει όλα αυτά τα προβλήματα αλλά, τουλάχιστον, θα δημιουργήσει ένα πλαίσιο μέσα στο οποίο οι εργαζόμενοι θα μπορούν να προστατευθούν και να ασκήσουν αυτές τις ελευθερίες τους: την ελευθερία διακίνησης και την ελευθερία παροχής υπηρεσιών.
<P>
Οι ελευθερίες έχουν κάποιο νόημα μόνο εάν επιτρέπουν το γνήσιο δικαίωμα επιλογής. Η παρούσα οδηγία θα παράσχει τους βασικούς κανόνες οι οποίοι θα επιτρέψουν στους εργαζόμενους να ασκήσουν γνήσιες επιλογές κατά την εφαρμογή των παραπάνω ελευθεριών. Κατά συνέπεια, είναι πολύ καλοδεχούμενη.

<SPEAKER ID=116 LANGUAGE="NL" NAME="Pronk">
Περισσότερο από τρία χρόνια μετά την πρώτη ανάγνωση, κατέληξε το Συμβούλιο σε κοινή θέση. Ένα χρόνο επίσης μετά τη συζήτηση που είχαμε εδώ σχετικά με την υπόθεση αυτή. Πιστεύω ότι θα πρέπει να συγχαρούμε όλους αυτούς που ασχολήθηκαν μ'αυτή την υπόθεση, τον εισηγητή, τον κύριο Flynn και κυρίως την ιταλική προεδρία, η οποία διαδραμάτισε έναν εξαιρετικό ρόλο στην επίτευξη της κοινής θέσης. Το ΕΛΚ επιθυμεί να υποστηρίξει την απόφαση του Συμβουλίου, γιατί έφτασε η στιγμή να ληφθεί μία απόφαση. Αυτό εντούτοις δεν σημαίνει ότι το ΕΛΚ δεν θα ήθελε να κάνει ορισμένες παρατηρήσεις. Αυτές τις παρατηρήσεις του ΕΛΚ τις συγκέντρωσε σε μία δήλωση ο κύριος Peter. Πρόκειται για την επάνδρωση των εμπορικών πλοίων. Πρόκειται για το πεδίο εφαρμογής των υποχρεωτικών Συλλογικών Συμβάσεων Εργασίας, καθώς και για την παρακολούθηση της εφαρμογής εκ μέρους των κρατών μελών των στοιχειωδών κανόνων. Ο κανονισμός του Κοινοβουλίου δεν προβλέπει μία τέτοια δήλωση, και κατ'αυτό τον τρόπο νομίζω ότι αυτοφιμώνεται. Αλλά θα επιθυμούσαμε σε μία επόμενη συνάντηση να επανέλθουμε στο θέμα με μία προφορική ερώτηση.
<P>
Το ΕΛΚ είναι ικανοποιημένο γιατί οι ευρωπαίοι εργαζόμενοι δεν υφίστανται πλέον διακριτική μεταχείριση σε σύγκριση με τους πολίτες της χώρας στην οποία εργάζονται. Το ευρωπαϊκό συνδικαλιστικό κίνημα περίμενε εδώ και πολύ καιρό αυτή την εξέλιξη. Κυρίως ο οικοδομικός τομέας είναι ιδιαίτερα ικανοποιημένος με αυτή την οδηγία, γιατί τώρα μπορούν να επιλύσει πολλά προβλήματα. Επίσης μ'αυτή μπορεί να καταπολεμηθούν καλύτερα οι απάτες των παράνομων εργοδοτών έναντι της κοινωνικής ασφάλισης και της φορολογίας. Η οδηγία για την απόσπαση των εργαζομένων αποτελεί ένα τμήμα της κοινωνικής διάστασης της εσωτερικής αγοράς. Η οδηγία αυτή είναι επίσης σημαντική για την αποφυγή του παράλογου ανταγωνισμού του στηριζόμενου σε μισθολογικό ντάμπινγκ στην Ευρώπη. Στην οδηγία κυριάρχησε η αρχή του lex loci laboris. Ισχύει ο νόμος της χώρας, στην οποία ο εργαζόμενος ασκεί την εργασία του. Βάσει αυτής της αρχής, η οποία κυριαρχεί στην οδηγία και ισχύει από την πρώτη ημέρα, οι εργαζόμενοι αντιμετωπίζουν ίση μεταχείριση από την πρώτη ημέρα εργασίας τους! Οι αλλοδαποί εργαζόμενοι έχουν δικαίωμα στον ίδιο μισθό με τους ντόπιους, οι οποίοι βρίσκονται στην ίδια κατάσταση. Αυτό αποκλείει την πιθανότητα οι εργοδότες να προσλαμβάνουν φθηνό εργατικό δυναμικό από το εξωτερικό, το οποίο θα πληρώνεται με χαμηλότερο μισθό απ'ό, τι οι ντόπιοι. Και επίσης, κάτι που είναι πολύ σημαντικό, η οδηγία ισχύει και για εργαζόμενους και εργοδότες που προέρχονται από χώρες εντός Ευρωπαϊκής Ένωσης, αλλά εργάζονται σ'αυτή.
<P>
Το ΕΛΚ βρίσκει την οδηγία τόσο σημαντική, ώστε θα υποστηρίξει την κοινή θέση του Συμβουλίου, χωρίς τροπολογίες. Κυρίως γιατί αυτή είναι φανερά καλύτερη από την πρόταση της Επιτροπής και προσεγγίζει πολύ τις προτάσεις του ΕΛΚ, οι οποίες διατυπώθηκαν κατά την πρώτη ανάγνωση και οι οποίες, κύριε Peter, ήταν περισσότερο προχωρημένες απ'αυτές της σοσιαλιστικής ομάδας. Θα ήταν ιδιαίτερα σημαντικό αυτή η οδηγία να αρχίσει να ισχύει το συντομότερο δυνατόν, και θα λέγαμε αύριο ακόμη.

<SPEAKER ID=117 LANGUAGE="FR" NAME="d'Aboville">
Κύριε Πρόεδρε, καταλαβαίνουμε εύκολα γιατί η μεταφορά με θαλάσσιο ναύλο βρίσκεται έξω από το πεδίο εφαρμογής της οδηγίας. Πράγματι, στην περίπτωση αυτή πρόκειται για ένα εντελώς διεθνοποιημένο εμπόριο και η εφαρμογή τέτοιων μέτρων θα έπληττε σοβαρά την ανταγωνιστικότητα των κοινοτικών πλοίων και θα οδηγούσε τους εφοπλιστές να μετακινούν τα πλοία τους υπό σημαία ευκαιρίας ακόμα και παρά τη θέλησή τους. Αντίθετα, η προβληματική των πορθμείων - φερυμπώτ - είναι τελείως διαφορετική και προτείνουμε, με την τροπολογία μας, να τα διατηρήσουμε στο πεδίο εφαρμογής για τους ακόλουθους λόγους.
<P>
Ο πρώτος απ' αυτούς αφορά την αρχή του θεμιτού ανταγωνισμού, που επαναδιατυπώθηκε από τον εισηγητή μας, μεταξύ των εφοπλιστών της Κοινότητας. Ας πάρουμε για παράδειγμα τη σύνδεση μέσω Μάγχης. Το ετήσιο κόστος εργασίας ενός επιβατικού πλοίου ποικίλλει ήδη πολύ, ανάλογα με το αν πρόκειται για γαλλικό ή για βρεταννικό πλοίο. Για ένα γαλλικό πλοίο το κόστος είναι 37 εκατομμύρια φράγκα. Ωστόσο, εάν αντικαταστήσετε το μισό βρετανικό προσωπικό με ασιατικό προσωπικό, το κόστος εργασίας πέφτει στα 19 εκατομμύρια φράγκα. Εάν συγκρίνουμε αυτό το κόστος με εκείνο των 37 εκατ. φράγκων, πού βρίσκεται ο θεμιτός ανταγωνισμός;
<P>
Δεν θα επιμείνω στον δεύτερο λόγο ο οποίος απορρέει προφανώς από τον πρώτο αφού πρόκειται για την προστασία της απασχόλησης των κοινοτικών ναυτικών. Θα ήθελα πράγματι να χρησιμοποιήσω τον λίγο χρόνο που μου μένει για να σας μιλήσω για ένα άλλο πρόβλημα, μια άλλη συνέπεια ενός τέτοιου μέτρου για την ασφάλεια. Το έχουμε παρατηρήσει σε όλα σχεδόν τα θαλάσσια ατυχήματα, με καταστροφικές συχνά συνέπειες. Είτε πρόκειται για την αρχική αιτία ενός ατυχήματος ή για τον χειρισμό της κρίσιμης κατάστασης που προκλήθηκε από το ατύχημα, ο ανθρώπινος παράγοντας είναι καθοριστικός. Πάνω σ' ένα πλοίο, όσο σύγχρονο κι αν είναι, η ασφάλεια είναι κατ' αρχήν μια ανθρώπινη υπόθεση. Αυτός είναι ο λόγος για τον οποίον ο διεθνής κώδικας για διαχείριση της ασφάλειας συνηγορεί υπέρ της συγκρότησης ομοιογενών πληρωμάτων, καλά εκπαιδευμένων να αντιμετωπίζουν καταστάσεις έκτακτης ανάγκης, των οποίων τα μέλη θα είναι ικανά να επικοινωνούν εύκολα μεταξύ τους και με τους επιβάτες.
<P>
Η εμπειρία αποδεικνύει ότι είναι μάταιο να θεωρούμε ότι, πάνω σ' ένα επιβατηγό πλοίο, ορισμένα μέλη του προσωπικού δεν θα είχαν κανένα ρόλο να παίξουν σε μια κρίσιμη κατάσταση. Ολόκληρο το πλήρωμα πρέπει να έχει εκπαιδευτεί στους κανόνες ασφαλείας.
<P>
Τέλος, θα τόνιζα ότι οι συχνές αλλαγές των πληρωμάτων, όπως εφαρμόζονται στα πλοία με υψηλή συχνότητα δρομολογίων ώστε να αποφεύγεται η υπερβολική κόπωση που οφείλεται στον πολύ ιδιαίτερο ρυθμό αυτής της δουλειάς, δεν είναι δυνατές παρά μόνο με προσωπικό που διαμένει πολύ κοντά στο λιμάνι επιβίβασης. Να γιατί οι συνάδελφοί μου που δεν θα ψήφιζαν την τροπολογία μας θα αναλάμβαναν μια πολύ βαρειά ευθύνη σχετικά με την ασφάλεια πάνω στα επιβατηγά πλοία.

<SPEAKER ID=118 LANGUAGE="NL" NAME="Boogerd-Quaak">
Κύριε Πρόεδρε, έχει ειπωθεί από πολλούς ομιλητές: αυτή η πρόταση αποτελεί μία υπόθεση take it or leave it . Το 1993, η ομάδα μας είχε υποστηρίξει τη συμβιβαστική πρόταση που είχε τότε υποβληθεί και η πλειοψηφία της ομάδας μας θα υποστηρίξει κι αυτή τη φορά την πρόταση και ακριβώς για τους ίδιους λόγους δεν θα υποβάλει τροπολογίες.
<P>
Θα ήθελα εντούτοις να επισύρω την προσοχή σ'ένα σημείο, στο οποίο αναφέρθηκαν πολλοί συνάδελφοί μου, και αυτό είναι το θέμα του πληρώματος των θαλάσσιων σκαφών. Επί του παρόντος, σ'αυτόν τον τομέα, και αυτό θα πρέπει να ειπωθεί, επικρατεί χάος. Στα γύρω λιμάνια της περιοχής όπου κατοικώ, απολύεται τακτικά ολόκληρο το πλήρωμα ή εγκαταλείπει τα σκάφη, λόγω των απαίσιων συνθηκών εργασίας.
<P>
Θα ήθελα επ'αυτού να επισημάνω ότι βρισκόμαστε σε περίοδο παγκοσμιοποίησης της οικονομίας, το εμπόριο θα αυξηθεί και επομένως εμείς θα πρέπει να ενεργήσουμε σχετικά. Το σημείο αυτό θα πρέπει να ταχτοποιηθεί σύμφωνα με την αντίληψη που έχω για το διεθνές εμπόριο. Δεν είναι δυνατόν να έχουμε μία κατάσταση Αγριας Δύσης στη θάλασσα, ενώ κατά τα άλλα έχουμε ταχτοποιήσει τους εργαζόμενους.

<SPEAKER ID=119 LANGUAGE="FI" NAME="Stenius-Kaukonen">
Αξιότιμε κύριε Πρόεδρε, η εξέταση της οδηγίας σχετικά με την απόσπαση των εργαζομένων έχει διαρκέσει υπερβολικά μεγάλο χρονικό διάστημα. Η καθυστέρηση αυτή έχει προκαλέσει μεγάλα προβλήματα σε πολλές χώρες όπου το επίπεδο των μισθών των προσωρινά αποσπασθέντων σε αυτές εργαζομένων είναι σημαντικά χαμηλότερο από αυτό των εντοπίων εργαζομένων.
<P>
Με την μέθοδο της απόσπασης έχει καταστεί δυνατή η εύρεση απασχόλησης, ενδεχομένως με αποδεκτούς όρους, και για εργαζόμενους σε χώρες όπου το επίπεδο των μισθών είναι χαμηλό. Παρ'όλα αυτά δεν παύω να πιστεύω ότι οι όροι αυτοί, δεν είναι συμφέροντες από άποψη μισθού για τους εργαζόμενους αυτούς. Επιπλέον, η εφαρμογή της μεθόδου αυτής έχει ως αποτέλεσμα, αφενός, την μεταφορά της ανεργίας από την μια χώρα στην άλλη και, αφετέρου, την αύξηση των πιέσεων για μείωση τόσο των μισθών όσο και της κοινωνικής ασφάλισης σε κράτη μέλη που χαρακτηρίζονται για τα υψηλότερα επιπεδα μισθών και κοινωνικής ασφάλισής τους. Το γεγονός αυτό αποτελεί αρνητικό στοιχείο για όλους.
<P>
Η κοινή θέση του Συμβουλίου δεν αναμένεται να συμβάλει στην επίτευξη όλων των στόχων που έχουν θέσει οι επαγγελματικές ενώσεις της Ευρώπης. Οι εξαιρέσεις αποδυναμώνουν ιδιαιτέρως την οδηγία και αναμένεται να προκαλέσουν προβλήματα κατά την εφαρμογή της. Το περιεχόμενο του τρίτου εδαφίου, σύμφωνα με το οποίο επιτρέπονται οι εξαιρέσεις βάσει του περιορισμένου εύρους ορισμένων εργασιών οι οποίες πρέπει να διεκπεραιωθούν, είναι διατυπωμένο με τρόπο ασαφή. Λόγω της ασάφειας αυτής, η οδηγία δύναται να εφαρμοσθεί με τελείως διαφορετικούς τρόπους στα διάφορα κράτη μέλη.
<P>
Δεδομένου ότι βάσει του πρώτου εδαφίου των εξαιρέσεων δίδεται η δυνατότητα να αποφασίζεται, σε εθνικό επίπεδο, για το ποιά πρακτική θα υιοθετηθεί για εργασίες οι οποίες αναμένεται να διεκπεραιωθούν εντός μηνός ή και συντομότερα, τίθεται το ερώτημα εάν, όντως, δεν καλύπτεται και η περίπτωση κατά την οποία το εύρος των εργασιών, οι οποίες πρέπει να διεκπεραιωθούν, είναι περιορισμένο;
<P>
Παρά την κριτική μου διάθεση, πιστεύω ότι η έγκριση της οδηγίας, έστω και με τις ελλείψεις της, είναι επιβεβλημένη. Με την εφαρμογή της μπορεί, αφενός, να καταστούν μόνιμοι ορισμένοι όροι εργασίας οι οποίοι ισχύουν για το εργατικό δυναμικό το οποίο θα αποσπασθεί, προς εργασία, σε μια δεδομένη χώρα και, αφετέρου, να προληφθεί, σε όλη την επικράτεια της ΕΕ, το ντάμπιγκ του προερχομένου από τρίτες χώρες εργατικού δυναμικού.
<P>
Ο ακρογωνιαίος λίθος του φινλανδικού συστήματος για την σύναψη συμφωνιών είναι ο γενικά δεσμευτικός χαρακτήρας των συμβάσεων εργασίας. Οι ρυθμίσεις εν σχέσει με τους όρους εργασίας οι οποίες ισχύουν στην Φινλανδία για τους εργαζόμενους, προέλευσης εξωτερικού, στηρίζονται, ακριβώς, στη δέσμευση αυτή. Η εφαρμογή της οδηγίας αυτής αυξάνει τις δυνατότητες της Φινλανδίας. Συγχαίρω τον εισηγητή κύριο Πέτερ για την εργασία του και ελπίζω ότι το Συμβούλιο θα θέσει, το ταχύτερο δυνατόν, την οδηγία αυτή εν ισχύι.

<SPEAKER ID=120 LANGUAGE="DE" NAME="Wolf">
Κύριε Πρόεδρε, αγαπητοί κυρίες και κύριοι συνάδελφοι, τώρα είμαστε σχεδόν μεταξύ μας. Mπορώ, λοιπόν, κατ' αρχήν, να συμφωνήσω με έμφαση σ' αυτά που είπαν ο κ. Peter και ο κ. Hughes. Eπειδή όμως είμαι και Πράσινος, θα πρέπει να θίξω συμπληρωματικά και μερικά προβλήματα. Πρώτον, υπάρχει φυσικά, το πρόβλημα των εξαιρέσεων. Eδώ θα χρειαστούν ένα σωρό δικαστικές αποφάσεις για να κλείσουμε όλες τις τρύπες πραγματικά.
<P>
Δεύτερον, υπάρχει το επείγον πρόβλημα της ενημέρωσης των απασχολουμένων, με εξαρτημένη σχέση εργασίας, αλλοδαπών, για τα δικαιώματά τους. Eδώ θα πρέπει να γίνουν ορισμένα πράγματα από τα κράτη μέλη. Tρίτον, υπάρχει το πρόβλημα εφαρμογής που αφορά ειδικά τη Mεγάλη Bρετανία, που θα λυθεί με τη βοήθεια ενός σωστού ορισμού της εξαρτημένης εργασίας, μια και υπάρχουν πολλοί δήθεν ελεύθεροι επαγγελματίες, και οι περισσότεροι που προέρχονται από τον τομέα αυτό, με τη μορφή του δήθεν ελεύθερου επαγγελματία που κουβαλάει μαζί του το εργοστάσιό του υπό μορφήν κινητής εργαλειοθήκης, θα πάνε στη Γερμανία. Πράγματι και στο θέμα αυτό θα πρέπει να γίνουν πολλά ακόμη.
<P>
Παρόλα αυτά, είναι καιρός πια να συμβεί κάτι εδώ επιτέλους, και γι' αυτό θα πρέπει να τεθεί σε ισχύ η κοινή θέση, όσο το δυνατόν γρηγορότερα. Λέω στους συναδέλφους, που το ριψοκινδυνεύουν αυτό με τροπολογίες, πως ίσως θα ήταν καλύτερα να το λάβουν αυτό υπόψη τους, - όπως και ο κ. d' Aboville, αν δεν το γνωρίζει - στη συζήτηση για τις διατάξεις του IMO, του International Maritime Organisation , ή στη συζήτηση για τις ευρωπαϊκές προδιαγραφές ασφαλείας ή επάνδρωσης στη ναυσιπλοΐα όλων των πλοίων που «πιάνουν» σε ευρωπαϊκά λιμάνια, αντί να θέλουν να το ξεκαθαρίσουν τώρα στο σημείο αυτό. Eδώ δεν μπορεί να ξεκαθαρίσει τόσο γρήγορα το ζήτημα, χωρίς να θέσουν σε κίνδυνο το πρόβλημα, και το πρόβλημα αυτό είναι βασικό.
<P>
Σε τελευταία ανάλυση, δεν πρόκειται παρά για την αποκατάσταση του νομικού και πολιτικού, ή ενεργά πολιτικού, καθεστώτος της εξαρτημένης εργασίας, το οποίο, επί του παρόντος, δέχεται επιθέσεις και διατρυπάται απ' όλες τις μεριές. Πράγματι η ναυσιπλοΐα, με τα διπλά νηολόγια και την επιλογή της σημαίας, ήταν το πεδίο πειραματισμού, και θα ήθελα να συγχαρώ τον κ. Flynn, αν κατορθώσει να το σταθεροποιήσει. Θα προσέφερε τότε ιστορικές υπηρεσίες για το ότι έκανε το πρώτο βήμα στον επαναπροσδιορισμό του καθεστώτος της εξαρτημένης εργασίας, ως ενεργά πολιτικής έννοιας, ως μιας βασικής έννοιας με δικαιώματα και με την αντίστοιχη προστασία, και γι' αυτό θα πρέπει να αγωνισθούμε από κοινού.

<SPEAKER ID=121 LANGUAGE="DA" NAME="Lis Jensen">
Κύριε Πρόεδρε, είναι απόλυτα κατανοητό το γεγονός ότι η οδηγία για την απόσπαση των εργαζομένων έδωσε την αφορμή να πραγματοποιηθούν πολλές και μακρές συζητήσεις. Το θέμα εξετάσθηκε στο Συμβούλιο των Υπουργών Κοινωνικών Υποθέσεων. Ήταν δε έξι φορές θέμα της ημερήσιας διάταξης. Συζητήθηκε επίσης στους κύκλους εργοδοτών και εργαζομένων, στην Επιτροπή και το Συμβούλιο, καθώς επίσης και, όπως φαίνεται, σε ευρύτερους κύκλους των μεμονωμένων κρατών μελών.
<P>
Η Δανία είναι γνωστή για πολλά πράγματα στο πλαίσιο της ΕΕ: ένα είναι το ότι υπάρχουν στη χώρα αυτή σαφή όρια όσον αφορά το τι μπορεί να αποτελέσει το αντικείμενο συμφωνιών μεταξύ των κοινωνικών εταίρων, και ένα άλλο είναι οι ισχύοντες νόμοι. Επικρατούν ανησυχίες μεταξύ πολλών εργοδοτών και εργαζομένων στη Δανία για τις οδηγίες γενικότερα και για την παρούσα οδηγία ειδικότερα. Οι ανησυχίες οφείλονται στο γεγονός ότι η παρούσα οδηγία θα υπονομεύσει το δίκαιο που διέπει τις συλλογικές συμβάσεις στη Δανία. Παρατηρείται το φαινόμενο κάθε φορά που μια οδηγία της ΕΕ πρέπει να εφαρμοστεί, να αποδυναμώνεται το δικαίωμα ελεύθερων διαπραγματεύσεων, εφόσον ποτέ δεν γίνεται 100 % εφαρμογή με διαπραγματεύσεις. Το υπόλοιπο γίνεται μέσω νομοθεσίας. Στη Δανία, οι ειδήμονες στον οικοδομικό τομέα έχουν μεγάλες αμφιβολίες για τον οδηγία. Ωστόσο, φαίνεται ότι το Συμβούλιο εξέφρασε στην απόφασή του επιφυλάξεις για τον τομέα αυτό. Τι συμβαίνει όμως με τους άλλους τομείς; Κατά τη γνώμη μας, τα προβλήματα που μπορούν να προκύψουν στους άλλους τομείς δεν λαμβάνονται υπόψη από την οδηγία. Στη συγκεκριμένη έκθεση του κ. Peter αναφέρεται ότι η περίοδος υποχρεωτικής μη εφαρμογής ορισμένων διατάξεων καταργείται, και αναφέρονται ορισμένες επιφυλάξεις. Για παράδειγμα, στο σημείο 1 της αιτιολογικής έκθεσης αναφέρονται τα εξής: »Όταν η απόσπαση του εργαζομένου δεν υπερβαίνει τον ένα μήνα τα κράτη μέλη μπορούν, κατόπιν διαβουλεύσεων με τους κοινωνικούς εταίρους και σύμφωνα με τις συνήθειες ή παραδόσεις του κάθε κράτους μέλους, να αποφασίσουν ότι δεν θα επιβάλλουν την πληρωμή ελάχιστου μισθού». Πρέπει λοιπόν να θέσουμε το εξής ερώτημα: δεν είναι αυτό ένας άλλος τρόπος να πει κανείς ότι εξακολουθεί να υπάρχει μια περίοδος μη εφαρμογής ορισμένων διατάξεων διάρκειας ενός μηνός; Θα θέλαμε επίσης να επισημάνουμε ότι ο ρόλος που προορίζεται για το κράτος στην περίπτωση αυτή συνιστά παρέμβαση στο δικαίωμα ελεύθερων διαπραγματεύσεων μεταξύ των δύο μερών στη Δανία. Στο σημείο 3 αναφέρονται τα εξής: »Γενικότερα, η εφαρμογή των διατάξεων σχετικά με την ελάχιστη διάρκεια της άδειας μετ' αποδοχών και του ελάχιστου μισθού μπορεί να ανασταλεί σε περίπτωση εργασιών «μικρής έκτασης»». Ποιός πρέπει να ορίζει την έννοια του όρου «μικρή έκταση», η χώρα υποδοχής ή η χώρα προέλευσης;
<P>
Η Ένωση Δημόσιων Υπαλλήλων Δανίας (FTF) ανέφερε σχετικά με το θέμα αυτό ότι, κατά τη γνώμη της, το δίκαιο που διέπει την επίλυση των εργατικών διαφορών απειλείται από την οδηγία για την απόσπαση των εργαζομένων, κρίνουμε δε ότι έχει δίκαιο. Η οδηγία συνιστά πραγματική απειλή. Θεωρούμε την οδηγία αυτή ως ένα ακόμη βήμα προς την περαιτέρω εναρμόνιση στον τομέα των συλλογικών συμβάσεων και της αγοράς εργασίας, και για το λόγο αυτό τασσόμεθα κατά της παρούσας έκθεσης.

<SPEAKER ID=122 LANGUAGE="DE" NAME="Nuίbaumer">
H νομοθετική τυποποίηση των οικονομικών, κυρίως, συνθηκών πλαίσιο, στην περίπτωση της απόσπασης εργαζομένων, στα πλαίσια της παροχής υπηρεσιών σ' άλλο κράτος μέλος, αποτελεί μια αδήριτη ανάγκη, προκειμένου να αντιταχθούμε στο ντάμπινγκ των μισθών που έχει προκύψει μέσα στην Kοινότητα. Mε την παράκαμψη των εθνικών συλλογικών συμβάσεων, προκύπτει σε ορισμένες περιφέρειες, ιδιαίτερα στην κατασκευαστική βιομηχανία, μια αφύσικα χαμηλή προσφορά απασχόλησης στην εκάστοτε αγορά εργασίας. Eκτός τούτου, στον ανταγωνισμό μεταξύ των διαφόρων επιχειρήσεων, προκύπτουν έντονες στρεβλώσεις. H οδηγία του Συμβουλίου επιχειρεί τώρα να μειώσει το ντάμπινγκ των μισθών, καθώς και τη στρέβλωση στον τομέα της ελεύθερης παροχής υπηρεσιών, σ' ένα ουδέτερο για τον ανταγωνισμό επίπεδο, για όλους τους εργαζόμενους.
<P>
Γι' αυτό και σημαντική στην οδηγία είναι η διάταξη ότι το εκάστοτε κράτος μέλος μπορεί, μέσα σ' ένα μήνα, να κάνει μόνο του τη ρύθμιση. Θα πρέπει δηλαδή να εναπόκειται στο εθνικό κράτος το κατά πόσον θα εφαρμόσει μια τέτοια διάταξη χωρίς μεταβατική περίοδο, από την έναρξη κιόλας της παροχής μιας υπηρεσίας, ή αν θα περιμένει το πολύ ένα μήνα. Mια τέτοια δυνατότητα επιλογής είναι σημαντική για το εθνικό κράτος, γιατί η απόσπαση εργαζομένων, από χώρες με υψηλούς μισθούς σε χώρες με χαμηλούς μισθούς, ιδιαίτερα σε βραχυχρόνιες δραστηριότητες, δεν απαιτεί το στήσιμο γραφειοκρατικών εμποδίων; αντίθετα, όμως, σε περίπτωση απόσπασης εργαζομένων από χώρες με χαμηλούς μισθούς σε χώρες με υψηλούς μισθούς, με άμεση ενεργοποίηση της διάταξης, προστατεύονται οι εντόπιοι εργαζόμενοι και αποφεύγονται, για τις επιχειρήσεις, στρεβλώσεις στον ανταγωνισμό.
<P>
Aυτή όμως η οδηγία για την απόσπαση των εργαζομένων - κι αυτό θα πρέπει να το γνωρίζουμε πολύ καλά - είναι μόνον ένα βήμα στον αγώνα κατά των στρεβλώσεων στον ανταγωνισμό και στον αγώνα για την ενίσχυση της ανταγωνιστικότητας των επιχειρήσεων και συνεπώς, για την εξασφάλιση των θέσεων εργασίας. Eξίσου σημαντική είναι και μια περαιτέρω ευελιξία στο χρόνο εργασίας, η αναγκαία φορολογική ελάφρυνση του κόστους εργασίας, κυρίως στις χώρες με υψηλούς μισθούς, που μπορούν να εξασφαλίσουν μια καλύτερη ανταγωνιστικότητα στις επιχειρήσεις.

<SPEAKER ID=123 LANGUAGE="DE" NAME="Crepaz">
Κύριε Πρόεδρε, ακούσαμε σήμερα, πως έπρεπε να περιμένουμε πολύ, μέχρις ότου το Συμβούλιο καταφέρει να καταλήξει σε μια κοινή θέση για την οδηγία, σχετικά με την απόσπαση των εργαζομένων. Tο μεγάλο χρονικό διάστημα που χρειάσθηκε για να πάρει μια απόφαση το Συμβούλιο, αποτελεί για μένα μια επιπλέον ένδειξη για το ότι, στο όργανο των εθνικών κυβερνήσεων της Eυρωπαϊκής Ένωσης, ειδικά οι διατάξεις του κοινωνικού τομέα, μπαίνουν στη μακριά λίστα αναμονής, όταν δεν μπλοκάρονται τελείως ή δεν καταπνίγονται.
<P>
O εισηγητής κ. Peter σημειώνει στην έκθεσή του, πως, στα πλαίσια των διαβουλεύσεων για το τροποποιηθέν σχέδιο της Eπιτροπής και την κοινή θέση, το Kοινοβούλιο επέβαλε στα κυριότερα σημεία τις θέσεις του. Aυτό είναι σημαντικό. Eιδικά στα κοινωνικά θέματα, εμείς, το Eυρωπαϊκό Kοινοβούλιο, είμαστε ο κινητήρας της Ένωσης.
<P>
H θαυμάσια έκθεση του συναδέλφου Peter αποτελεί το καλύτερο παράδειγμα. H έκθεση δεν δίνει καμιά πρόφαση στο Συμβούλιο να καθυστερήσει ακόμη περισσότερο την έναρξη ισχύος της οδηγίας. Eλπίζω η έναρξη της ισχύος της οδηγίας, για την απόσπαση των εργαζομένων, να στείλει ένα κοινωνικό μήνυμα, που να μην το παραβλέψουν οι κάτοικοι της Ένωσης. Eλπίζω η οδηγία να συμβάλει στο να αποκτήσει πάλι κάποια αξιοπιστία η τόσο πολύ εξορκιζόμενη Eυρωπαϊκή Kοινωνική Ένωση.
<P>
Θα ήθελα, στο σημείο αυτό, να υπεισέλθω με μεγαλύτερη ακρίβεια στο ίδιο το πρόβλημα, το οποίο κατέστησε αναγκαία την εκπόνηση και την εφαρμογή μιας οδηγίας για την απόσπαση των εργαζομένων. H επιβίωση των εργατών, σε χώρες με υψηλό επίπεδο μισθών και μ' ένα δαπανηρά υψηλό κοινωνικό στάνταρτ, απειλείται από εργάτες με χαμηλό επίπεδο μισθών και κοινωνικών παροχών, κι αυτό συμβαίνει ιδιαίτερα στον οικοδομικό κλάδο, που απαιτεί πολλά εργατικά χέρια και εξαρτάται έντονα από τη γενική οικονομική κατάσταση. Γι' αυτό και είναι αναγκαίο να εξασφαλιστεί, κατά βάσιν, η καταβολή του ίδιου μισθού, για την ίδια εργασία, στον ίδιο τόπο, και κατά το δυνατόν από την πρώτη ημέρα εργασίας.
<P>
Aυτοί που κριτικάρουν μια τέτοια ρύθμιση, λένε πάντα ότι έτσι σχετικοποιείται μία από τις τέσσερις θεμελιώδεις ελευθερίες της εσωτερικής αγοράς, και συγκεκριμένα η ελεύθερη κυκλοφορία των προσώπων. Ίσως να συμβαίνει αυτό, αλλά θα ήθελα εδώ να πω ξεκάθαρα το εξής: H οδηγία αυτή είναι μια αναγκαία ρύθμιση, για να διορθωθούν οι ιδιαίτερα αρνητικές επιπτώσεις του ελεύθερου ανταγωνισμού. Mε τη ρύθμιση αυτή θα επιτευχθεί η προστασία των εργατών της χώρας υποδοχής. Tαυτόχρονα εξασφαλίζεται να μην είναι υποχρεωμένοι οι εργάτες, από χώρες με χαμηλό επίπεδο μισθών, να δουλεύουν στο εξωτερικό για ένα κομμάτι ψωμί, όπως λέμε. Kαι είμαι σίγουρη ότι η εφαρμογή της οδηγίας για την απόσπαση των εργαζομένων, δεν θα εξαλείψει το πλεονέκτημα ανταγωνισμού που έχουν οι εργάτες στην ελεύθερη αγορά εργασίας, σε χώρες με χαμηλό επίπεδο μισθών. Tόσο πολύ δεν προχωρεί η οδηγία στην παρούσα έκδοση. H οδηγία προβλέπει εξαιρέσεις εδώ.
<P>
Eναπόκειται τώρα στα διάφορα εθνικά κράτη να προωθήσουν την εφαρμογή της οδηγίας αυτής. Συμφωνώ με τον εισηγητή ότι η πρακτική δράση της οδηγίας εξαρτάται, κατά κύριο λόγο, από την αποτελεσματικότητα των ελέγχων που θα διενεργούνται σε εθνικό επίπεδο. Eναπόκειται στην Eπιτροπή να επιτηρήσει επακριβώς τα κράτη μέλη για την εφαρμογή της οδηγίας, κι ελπίζω ότι στην έκθεση, την οποία θα υποβάλει η Eπιτροπή σε μερικά χρόνια στο Kοινοβούλιό μας, θα επισημαίνεται ότι το ντάμπινγκ των μισθών, ειδικά σε ευαίσθητους τομείς της αγοράς εργασίας, δεν θα αποτελεί πλέον πρόβλημα.

<SPEAKER ID=124 LANGUAGE="DE" NAME="Schiedermeier">
Aξιότιμε κύριε Πρόεδρε, αγαπητοί κυρίες και κύριοι συνάδελφοι, η οδηγία, για την απόσπαση των εργαζομένων, στα πλαίσια της παροχής υπηρεσιών, είναι επειγόντως απαραίτητη. H θεμελιώδης αρχή της shareholder value , γράφεται σήμερα με κεφαλαία γράμματα και προτάσσεται της αξιοπρέπειας του ανθρώπου, με την υποκριτική αιτιολογία ότι δεν θέλουμε να περιορίσουμε την ελεύθερη κυκλοφορία των εργαζομένων, ή προβάλλονται άλλοι λόγοι.
<P>
Θα ήθελα κάποτε να ξεκαθαρίσω τις συνθήκες των εργατών που έρχονται σε μας από τη Mεγάλη Bρετανία και την Πορτογαλία, ή τις χώρες της Kεντρικής και Aνατολικής Eυρώπης. Για 5 έως 8 μάρκα την ώρα ζουν σε παραπήγματα, και συνωθούνται, σε πολύ στενό χώρο, μέσα σε κατοικίες-κοντέινερ. Eπειδή δεν μπορούν να έχουν την πολυτέλεια του φαγητού στα εστιατόρια, ζουν με ψωμί και «ξερά» αλλαντικά, ώστε να μπορέσουν να στείλουν κάτι στην οικογένεια, πίσω στην πατρίδα τους. Aναρωτιέμαι, πού είναι η ανθρώπινη αξιοπρέπεια;
<P>
Έχω την άποψη πως θα πρέπει να εξισωθούν επιτέλους οι εργαζόμενοι, μέσα κι έξω από την EE. Kατά τα άλλα, κανείς δεν αναφέρει εδώ ότι πρόκειται για μια στρέβλωση του ανταγωνισμού. Oρισμένες χώρες της EE, πήραν ήδη θαυμάσια προληπτικά μέτρα για να αποτρέψουν τέτοιες καταστάσεις. Oι άλλες τσεπώνουν τα κέρδη, επειδή δεν εξέδωσαν μέχρι τώρα τέτοιες διατάξεις. Έχω τη γνώμη πως η Eπιτροπή θα πρέπει να παρεμποδίζει τέτοιες στρεβλώσεις του ανταγωνισμού. Γι' αυτό υπάρχει εδώ. Mε την οδηγία αυτή θα περιορίσει και την οικονομική εγκληματικότητα και την κοινωνική κατάχρηση, που συνδέεται με τέτοιες πρακτικές.
<P>
Έχω τη γνώμη πως η οδηγία αυτή δε σηκώνει καμιά αναβολή. Γι' αυτό και συμφωνώ με το συνάδελφο Peter, πως δεν μπορούμε να εγκρίνουμε ούτε θετικές ούτε αρνητικές τροπολογίες. Θα τις απορρίψουμε όλες, επειδή δεν θα 'πρεπε να παρεμποδίσουμε άλλο την οδηγία, ούτε και θα 'πρεπε να δώσουμε σε κανέναν από το Συμβούλιο την ευκαιρία να κολλήσει κάπου.
<P>
Eπιτρέψτε μου να εκφράσω σαφώς τις ευχαριστίες μου στο συνάδελφο Peter και στον Eπίτροπο, για το ότι δρομολόγησαν την έκδοση της οδηγίας. Kύριε Πρόεδρε, θα ήθελα να θίξω ακόμη και το ενδιαφέρον των μέσων ενημέρωσης. Aν μιλούσαμε για την ευρωπαϊκή ανώνυμη εταιρία, θα είχαμε εδώ πάνω ένα σωρό τηλεοπτικούς σταθμούς. Όταν πρόκειται για τέτοια πράγματα, δυστυχώς δεν έχουμε κανέναν.

<SPEAKER ID=125 LANGUAGE="IT" NAME="Amadeo">
Κύριε Πρόεδρε, η πρόταση στοχεύει στο συντονισμό των νομοθεσιών των κρατών μελών με σκοπό τη δημιουργία δεσμευτικών κανόνων τους οποίους θα πρέπει να σέβονται οι επιχειρήσεις που μεταφέρουν τους εργαζόμενούς τους σε ένα άλλο κράτος μέλος της Ένωσης. Βεβαίως, αυτή η εναρμόνιση, που εξ ορισμού υπερβαίνει τις κρατικές αρμοδιότητες των χωρών μελών, συνεπάγεται ιδιαίτερη προσοχή εκ μέρους της ίδιας της Ένωσης.
<P>
Αυτές οι προστατευτικές ρυθμίσεις θα πρέπει να καλύπτουν εκείνο το νομικό κενό και τη νομική αβεβαιότητα που συνοδεύουν τα φαινόμενα μετακίνησης και να ανταποκρίνονται στις ανάγκες των εργαζομένων. θα πρέπει επίσης να στοχεύουν την ανάπτυξη των προϋποθέσεων του νόμιμου ανταγωνισμού. Υπογραμμίζουμε το γεγονός ότι η οδηγία δεν αποβλέπει στην εναρμόνιση των συγκεκριμένων νόμων των κρατών μελών, που ρυθμίζουν το εργατικό δίκαιο και τις προϋποθέσεις υπό τις οποίες εφαρμόζεται, αλλά επιδιώκει το συντονισμό των κανονισμών για να καθορισθεί ένας πίνακας προτεραιοτήτων.
<P>
Είμαστε της γνώμης ότι η Ένωση θα πρέπει να δημιουργήσει ένα κοινοτικό όργανο που να ρυθμίζει όλη τη θεματική. Η οδηγία, σε τελευταία ανάλυση, πραγματεύεται το καθεστώς των εργαζομένων και την τάση της ανάθεσης υπεργολαβιών που βασίζεται στην αρχή της εκτέλεσης εργασιών από επιχειρήσεις άλλου κράτους. Έχουμε απόλυτη εμπιστοσύνη ότι η Επιτροπή θα προστατεύσει αποτελεσματικά τις βιομηχανίες του Νότου, ώστε να μπορούν να είναι ανταγωνιστικές ενώ συγχρόνως θα πρέπει να εξασφαλίζονται και τα ανάλογα κοινωνικά δικαιώματα των εργαζομένων.
<P>
Αποδίδουμε, τέλος, μεγάλη σημασία στην προβλεπόμενη υποχρέωση ενημέρωσης και συνεργασίας μεταξύ των κρατών, υποχρέωση που θα πρέπει να επεκταθεί και στα κράτη μέλη που στο Συμβούλιο δεν έχουν εγκρίνει αυτή την κοινή θέση.

<SPEAKER ID=126 LANGUAGE="PT" NAME="Correia">
Κύριε Πρόεδρε, η οδηγία αυτή, προσφέροντας στην Ευρωπαϊκή 'Ενωση μία νομική βάση για να καταπολεμήσει το μισθολογικό dumping σε όλα τα κράτη μέλη, έχει σκοπό να θέσει τέρμα στις διακρίσεις και την εκμετάλλευση που υφίστανται χιλιάδες εργαζόμενοι, κυρίως Πορτογάλοι, όταν μετακινούνται σε άλλες κοινοτικές χώρες· και, ακόμη πιο σημαντικό, να αποκαταστήσει το σεβασμό και την αξιοπρέπεια που δικαιούνται οι εργαζόμενοι, χωρίς να επιτρέπει ο διεθνής ανταγωνισμός των επιχειρήσεων να γίνεται με κόστος την υποβάθμιση της εργασίας.
<P>
Πρέπει να δηλώσω εδώ ότι η έγκριση της κοινής θέσης δικαιώνει τον αγώνα των κεντρικών συνδικαλιστικών οργανώσεων, σε ευρωπαϊκό επίπεδο, και των κεντρικών συνδικαλιστικών οργανώσεων των βασικών ενδιαφερόμενων χωρών. Αλλά ουδέν καλόν αμιγές κακού. Η οδηγία αυτή, καθώς είναι πιο απαιτητική για τον οικοδομικό τομέα, εισάγει κατά κάποιο τρόπο διακρίσεις για άλλους τομείς δραστηριότητας. Η ύπαρξη παρεκκλίσεων εθελοντικής εφαρμογής από τα κράτη μέλη θα δημιουργήσει ανισότητα μεταχείρισης μεταξύ των τομέων δραστηριότητας, μεταξύ επιχειρήσεων και μεταξύ εργαζομένων.
<P>
Τέλος, ο καθορισμός συλλογικών συμβάσεων ή διαιτητικών αποφάσεων έτσι όπως αυτές διατυπώνονται, δεν θα μπορέσει να εξασφαλίσει την ίση μεταχείριση μεταξύ διεθνών και ξένων επιχειρήσεων που μπορούν να προσφέρουν την ίδια υπηρεσία. Από την πλευρά μας, εγκρίνουμε τα μέτρα τα οποία έχουν σκοπό να καταπολεμήσουν το κοινωνικό dumping και την εκμετάλλευση των εργαζομένων, αλλά δεν θα μπορούσαμε να αποδεχθούμε, διαμέσου των μέτρων αυτών, να εφαρμόζονται δυσμενείς διακρίσεις για τις πορτογαλικές επιχειρήσεις που δρουν στην κοινή αγορά και, πολύ λιγότερο, να αποδεχθούμε να μην εφαρμόζονται τα ίδια μέτρα σε επιχειρήσεις τρίτων χωρών.
<P>
Λυπούμαστε για το μακρύ χρονικό διάστημα το οποίο πέρασε μεταξύ της υποβολής της πρώτης πρότασης οδηγίας και της παρούσας ημερομηνίας, με την επακόλουθη καθυστέρηση για περισσότερο από έξι μήνες όσον αφορά την έγκριση των απαραίτητων μέτρων καταπολέμησης του κοινωνικού dumping στην κοινοτική ενιαία αγορά. Υπογραμμίζω αυτή την πτυχή για να απευθύνω για άλλη μία φορά έκκληση στην Επιτροπή, το Συμβούλιο και τα κράτη μέλη να δοθεί η δέουσα σημασία στην κοινωνική διάσταση της ευρωπαϊκής οικοδόμησης.
<P>
Ελπίζουμε ότι η Επιτροπή θα αποδεχθεί την πρόσκληση που προτείνει ο εισηγητής να υποβάλει μία έκθεση εντός πέντε ετών από τη θέση σε ισχύ της οδηγίας αυτής. 'Ισως η εξέταση της έκθεσης αυτής να δικαιώσει τις ανησυχίες μας.

<SPEAKER ID=127 LANGUAGE="DE" NAME="Konrad">
Kύριε Πρόεδρε, αξιότιμοι κυρίες και κύριοι, το παρόν σχέδιο οδηγίας που απορρίπτεται, κατά τα άλλα, στο Συμβούλιο, από τη Mεγάλη Bρετανία και την Πορτογαλία, υποστηρίζει την ανάγκη προστασίας του επαγγέλματος του οικοδόμου στις αποκαλούμενες υψηλόμισθες χώρες, και ξεκινάει από την υπόθεση ότι η απόσπαση εργαζομένων, από τις αποκαλούμενες χαμηλόμισθες χώρες προς τις υψηλόμισθες, αποτελεί ένα μισθολογικό και κοινωνικό ντάμπινγκ, που συνεπάγεται μη έντιμες συνθήκες ανταγωνισμού.
<P>
Kύρια αιτία του μισθολογικού και κοινωνικού ντάμπινγκ, που παρατηρείται σε ορισμένες από τις αποκαλούμενες υψηλόμισθες χώρες, αποτελεί βεβαίως η ανησυχητική αύξηση της παράνομης απασχόλησης. Tο σχέδιο μιας οδηγίας για την απόσπαση των εργαζομένων, αντίθετα, επιδιώκει να καταστήσει ασύμφορη τη νόμιμη απόσπαση εργαζομένων από χαμηλόμισθες σε υψηλόμισθες χώρες, με την καταβολή υψηλών μισθών. Ένας τέτοιος περιορισμός της νόμιμης απόσπασης, συνεπώς, δεν θα συνέβαλε καθόλου στην άρση του κυρίως κακού, της παράνομης απασχόλησης.
<P>
Tο να επιτραπούν συλλογικές ή κρατικές ελάχιστες αμοιβές, έχει σαν αποτέλεσμα όχι μόνον να εξαλείφεται το πλεονέκτημα κόστους στους μισθούς, στην περίπτωση απόσπασης εργαζομένων από χαμηλόμισθες σε υψηλόμισθες χώρες, αλλά κι εκτός τούτου να παρεμποδίζεται, ή τουλάχιστον να δυσχεραίνεται σημαντικά, η εύρεση εργασίας για αποσπασμένους εργαζομένους στις χώρες υποδοχής με υψηλό επίπεδο μισθών.
<P>
Tο άρθρο 48 της Συνθήκης της EOK, όμως, σε συνδυασμό με το άρθρο 7α, παράγραφος 2, της ίδιας Συνθήκης, προστατεύει την ελευθερία των εργαζομένων να εργάζονται σε όλα τα κράτη μέλη, σε συνθήκες που αυτοί καθορίζουν. Tο δικαίωμα αυτό της ελεύθερης κυκλοφορίας, αποτελεί έναν από τους ακρογωνιαίους λίθους της ολοκλήρωσης της εσωτερικής αγοράς, και ισχύει και για αποσπασμένους εργαζομένους που εργάζονται σε μια άλλη χώρα με τις συνθήκες εργασίες της πατρίδας τους. H πραγματική άσκηση του δικαιώματος αυτού καθίσταται, σε γενικές γραμμές, αδύνατη, σε περίπτωση εφαρμογής του σχεδίου της οδηγίας για την απόσπαση των εργαζομένων, ή τουλάχιστον περιορίζεται έντονα. Παρακωλύοντας ή δυσχεραίνοντας την άσκηση του δικαιώματος αυτού, έχουμε απαράδεκτη υπονόμευση του δικαιώματος της ελεύθερης κυκλοφορίας.
<P>
O μονομερής αποκλεισμός του παράγοντα του ανταγωνισμού «κόστος μισθών», εκθέτει τους αλλοδαπούς εργολάβους οικοδομικών εργασιών σ' έναν ανταγωνισμό, που αντίκειται στις βασικές αρχές της ευρωπαϊκής εσωτερικής αγοράς.

<SPEAKER ID=128 NAME="Flynn">
Κύριε Πρόεδρε, θα ήθελα καταρχάς να υποβάλω τα συγχαρητήριά μου στον κ. Peter για την εξαίρετη έκθεσή του καθώς και να ευχαριστήσω το Κοινοβούλιο για τη γενναιόδωρη ανταπόκρισή του στις προσπάθειές μας να επιτύχουμε την τελική έγκριση αυτής της πρότασης.
<P>
Υπήρξε σημαντική υποστήριξη εδώ στο Σώμα για την κοινή θέση που υιοθέτησε το Συμβούλιο στις 3 Ιουνίου σχετικά με την πρόταση για έκδοση οδηγίας επί της αποσπάσεως των εργαζομένων μέσα στο πλαίσιο της παροχής υπηρεσιών. Πράγματι, κ. Konrad, πιστεύω ότι ήταν η δική σας σκέψη εκείνη που μας οδήγησε όλους για να φέρουμε το παρόν σε κάποιο πέρας. Το ερώτημα αφορούσε την προστασία της ελεύθερης διακίνησης ως ενός θεμελιώδους δικαιώματος και στυλοβάτη της Ευρωπαϊκής Ένωσης και επίσης, όπως είπε ο κ. Peter, την πρόληψη απόρριψης αποβλήτων, κοινωνικής απόρριψης και κάθε είδους απόρριψης. Θα ήθελα βεβαίως να ευχαριστήσω τον κ. Hughes και τους συναδέλφους του οι οποίοι αναφέρθηκαν στην προστιθέμενη αξία που έχει η παρούσα πρόταση και επίσης πιστεύω ότι είναι δίκαιο να πω ένα ευχαριστώ και στον τότε προεδρεύοντα του Συμβουλίου, τον κ. Treu, ο οποίος εργάστηκε πάρα πολύ επίμονα για να πείσει τους υπόλοιπους συναδέλφους του σχετικά με την αναγκαιότητα έγκρισης του τελικού συμβιβαστικού κειμένου. Εγκρίνοντας αυτή την κοινή θέση συμβάλλετε ασφαλώς στο άνοιγμα των δυνατοτήτων μιας ταχείας και θετικής έγκρισης της οδηγίας. Θα ήθελα επίσης να σας συγχαρώ για τις βελτιώσεις που επιφέρατε, μέσω της διαδικασίας έγκρισης, στην αρχική πρόταση. Ένα από τα Μέλη είπε ότι το θέμα είχε απασχολήσει έξι Συμβούλια Κοινωνικών Υποθέσεων. Νομίζω ότι μέτρησα τουλάχιστον οκτώ όπου συζητήθηκε το παρόν θέμα.
<P>
Όπως ετόνισε η Επιτροπή στην πρόσφατη ανακοίνωσή της προς το Κοινοβούλιο, η κοινή θέση περιλαμβάνει τώρα έναν αριθμό σημαντικών στοιχείων τα οποία συμφωνούν με τις τροπολογίες που είχε προτείνει το Κοινοβούλιο τον Φεβρουάριο του 1993. Μέσα από αυτό το πολύ δύσκολο πεδίο των κανονισμών που αφορούν τις διαφωνίες μεταξύ των νομοθεσιών σχετικά με τις συμβάσεις απασχόλησης, κατορθώσαμε να επιτύχουμε ένα κείμενο το οποίο είναι ρεαλιστικό αλλά ταυτόχρονα διατηρεί την απαραίτητη ισορροπία μεταξύ της οικονομικής ελευθερίας και των δικαιωμάτων των εργαζομένων. Υπό το φως όλων των παραπάνω, η Επιτροπή δεν μπορεί να αποδεχθεί τις τροπολογίες που έχουν κατατεθεί, το περιεχόμενο των οποίων πιθανώς θα θέσει σε κίνδυνο αυτό που πιστεύουμε ότι απετέλεσε μια δύσκολα κερδισμένη ισορροπία.
<P>
Έγινε αναφορά στο ζήτημα των υπηρεσιών στα οχηματαγωγά «ro-ro», ιδιαίτερα από την κ. d' Aboville. Θα πρέπει να πω ότι η προσφορά υπηρεσιών στα πλοία αυτά δεν περιλαμβάνει απόσπαση υπό την έννοια της παρούσης οδηγίας. Η παρούσα δεν αποτελεί το κατάλληλο εργαλείο για την αντιμετώπιση οιωνδήποτε προβλημάτων στον τομέα αυτόν και κατά συνέπεια δεν μπορούμε να αποδεχθούμε την αντίστοιχη τροπολογία. Θα ήθελα να πω στην κ. d' Aboville ότι τα σκάφη «ro-ro» μεταφέρουν αγαθά και επιβάτες από ένα κράτος μέλος στο άλλο χωρίς τη μεταφορά της βάσεως λειτουργίας των σκαφών σε άλλο κράτος μέλος και με τη συμπλήρωση του έργου τους τα σκάφη επιστρέφουν στην αρχική τους βάση λειτουργίας. Στην περίπτωση αυτή δεν υπάρχει απόσπαση των εργαζομένων υπό την έννοια της οδηγίας και, επιπλέον, στα οχηματαγωγά «ro-ro» ισχύει γενικά το δίκαιο του κράτους σημαίας. Η περίπτωση απόσπασης εργαζομένου από σκάφος σημαίας ενός κράτους μέλους σε σκάφος σημαίας άλλου κράτους μέλους είναι πολύ σπάνια και επομένως δεν μπορούμε να αποδεχθούμε τη συγκεκριμένη τροπολογία.
<P>
Ο κ. Wolf έθεσε ένα πολύ σημαντικό σημείο σχετικά με τις δυσκολίες που θα προκύψουν για τη μεταφορά της συγκεκριμένης οδηγίας στο εθνικό δίκαιο, και πιστεύω ότι το θέμα αυτό είναι σημαντικό, αλλά έχουμε την υποχρεώση να εφαρμόζουμε το κοινοτικό δίκαιο αποτελεσματικά και ουσιαστικά. Θα ήθελα να πω στον κ. Wolf και στο Σώμα ότι θα παρακολουθήσουμε τη μεταφορά αυτής της συγκεκριμένης νομοθεσίας πολύ προσεκτικά διότι η εφαρμογή της θα αντικατοπτρίσει τη διακρατική φύση των διατάξεών της. Μπορώ να τον διαβεβαιώσω ότι η Επιτροπή πρόκειται να εξετάσει τις διατάξεις, όπως θα εφαρμοστούν από τα κράτη μέλη, με το μικροσκόπιο καθώς επίσης και τις ενέργειες που πρέπει να κάνει στην περίπτωση μη εφαρμογής της οδηγίας. Ομοίως, η Επιτροπή θα αγρυπνεί για τον έλεγχο των μέτρων που θα πάρουν τα κράτη μέλη για να παράσχουν τις πληροφορίες που ζητούνται με το άρθρο 4. Το έχουμε κάνει με επιτυχία αυτό στο παρελθόν σ' ένα αριθμό περιπτώσεων. Επιπλέον, η Επιτροπή είναι έτοιμη να βοηθήσει τα κράτη μέλη στην προσπάθειά τους να καταλήξουν στα κατάλληλα μέτρα για την υλοποίηση της οδηγίας.
<P>
Τέλος, θα ήθελα να ευχαριστήσω όλους εκείνους που ήταν πολύ γενναιόδωροι στους επαίνους τους προς την Επιτροπή και το Συμβούλιο για την τελική έγκριση αυτής της πολύ σημαντικής νομοθεσίας.

<SPEAKER ID=129 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=7>
Μείωση του χρόνου εργασίας
<SPEAKER ID=130 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Rocard, εξ ονόματος της Επιτροπής Κοινωνικών Υποθέσεων και Απασχόλησης (Α4-0207/96) σχετικά με τη μείωση του χρόνου εργασίας.

<SPEAKER ID=131 NAME="Rocard">
Κύριε Πρόεδρε, αγαπητοί μου συνάδελφοι, πέντε λεπτά για να εξετάσουμε τους τρόπους αντιμετώπισης του προβλήματος της ανεργίας, είναι λίγα! Δεν θα επιχειρήσω εδώ να καταγγείλω τις διαδικασίες μας καθώς γνωρίζω τους λόγους, αλλά ας παραδεχθούμε ωστόσο ότι οι διαδικασίες αυτές είναι συχνά κωμικοτραγικές. Ας προχωρήσουμε, πάντως!
<P>
Το σχέδιο ψηφίσματος που σας υποβλήθηκε, σήμερα για συζήτηση και αύριο για ψήφιση, δεν έχει παρά έναν σκοπό: να ζητήσει από την Επιτροπή να μελετήσει και να εμβαθύνει, με όλα τα σύγχρονα μέσα πληροφορικής και οικονομετρίας, την σκοπιμότητα και την αποτελεσματικότητα μιας νέας πολιτικής κοινωνικής φορολόγησης που θα αποβλέπει στην ενθάρρυνση μιας σημαντικής μείωσης των ωρών εργασίας για να μειωθεί ουσιαστικά η ανεργία. Αυτή η έκθεση είναι ο καρπός 18 μηνών εργασίας και συζητήσεων μέσα στην Επιτροπή Κοινωνικών Υποθέσεων και Απασχόλησης.
<P>
Περί τίνος όμως πρόκειται; Η μαζική ανεργία αφανίζει την Ευρώπη. Τίποτα δεν επιτρέπει να υποθέσουμε ότι θα μειωθεί ουσιαστικά κάτα τα επόμενα χρόνια: η τεχνολογική επανάσταση εξακολουθεί να προκαλεί τη μαζική εξαφάνιση θέσεων εργασίας και η τελευταία της έκδοση, η «πληροφορική» επανάσταση, μόλις αρχίζει να παράγει αποτελέσματα που όλος ο κόσμος ξέρει ότι θα είναι καταστροφικά. Εδώ και πολύ καιρό οι υπηρεσίες έπαψαν να απορροφούν τα εργατικά χέρια που αποδεσμεύονται από την βιομηχανία και τη γεωργία.
<P>
Οι κυβερνήσεις μας - συμπεριλαμβανομένης αυτής της οποίας είχα την τιμή να είμαι επικεφαλής - έκαναν τα πάντα σε μια απίθανη συσσώρευση μέτρων που όλα ήταν το ένα πιο δαπανηρό από το άλλο και τα οποία δεν άλλαξαν και πολύ το μαζικό και απειλητικό χαρακτήρα του φαινομένου. Ένα μόνο πεδίο δεν εκμεταλλεύτηκαν αρκετά, αυτό της μείωσης της διάρκειας εργασίας. Η έκθεση το επιβεβαιώνει και σας το προτείνει. Αυτό το πεδίο είναι άραγε αποτελεσματικό για τη δημιουργία θέσεων εργασίας; Υπάρχει αμφιβολία. Η σιγουριά δεν έχει διασφαλισθεί, αλλά ο σκοπός αξίζει να το μελετήσουμε καλύτερα. Αυτό ακριβώς σας προτείνουμε να ζητήσετε από την Επιτροπή.
<P>
Μια τέτοια διαδικασία είναι εξαιρετικά περίπλοκη για να επιβληθεί από τον νόμο με ξαφνικό και ομοιόμορφο τρόπο. Μπορεί να προκύψει μόνο μέσα από διαπραγματεύσεις με τις επιχειρήσεις. Το πρόβλημα τγης κρατικής εξουσίας είναι να ξέρει κανείς να την ενθαρρύνει με αποφασιστικότητα χωρίς να υποκαθιστά τους κοινωνικούς εταίρους. Απο κεί και πέρα, η μείωση των ωρών εργασίας δεν μπορεί να επεκταθεί παρά μόνο εάν ζητηθεί και αυτό δεν θα γίνει παρά μόνο εάν οι μισθοί διαφυλαχθούν κατά βάση. Είναι δυνατόν να γίνει κάτι τέτοιο; Πάντως όχι εις βάρος των επιχειρήσεων, που υποβάλλονται σ' έναν τόσο αυστηρό ανταγωνισμό ώστε δεν μπορούν να αποδεχθούν αυτήν την διαδικασία παρά μόνο εάν υπάρχει σταθερό κόστος ανά παραγόμενη μονάδα και χωρίς καμία αύξηση των επιβαρύνσεων. Καθώς εξάλλου, όλα τα κράτη έχουν έλλειμμα του προϋπολογισμού, δεν μπορούν να δεχθούν την αύξηση αυτών των ελλειμμάτων.
<P>
Η μόνη οικονομική επιφύλαξη έγκειται στο γεγονός ότι στην Ένωση, τα Κράτη μας ξοδεύουν χονδρικά το 4, 5 % του ακαθάριστου εθνικού προϊόντος, δηλαδή συνολικά για την Ένωση περίπου 350 δισ. ECU. Αλλά δέχθηκα, έπειτα από αίτηση της ομάδας ΕΛΚ, να μην αναφέρω αυτό το τεράστιο ποσό στο γραπτό κείμενο του ψηφίσματος, αφού υπάρχουν κάποιες αμφιβολίες σχετικά με τον υπολογισμό. Συγκρατείστε παρ' όλα αυτά το μέγεθός του. Αυτή η δαπάνη χρησιμεύει για την στήριξη των ανέργων χωρίς ωστόσο να δημιουργεί ίχνος απασχόλησης. Εάν η ανεργία μειωνόταν μαζικά, θα μειωνόταν και η δαπάνη αυτή. Η οικονομία που θα πραγματοποιείται έτσι μπορεί να τεθεί στην διάθεση των επιχειρήσεων ως αντιστάθμιση των μισθολογικών απωλειών σε αναλογίες που θα μπορούν να κυμαίνονται από το 85 στο 95 % και οι οποίες πρέπει να προκύψουν μέσα από διαπραγματεύσεις.
<P>
Η νέα προτεινόμενη ιδέα, που πρέπει να μελετήσουμε, συνίσταται στην προσαρμογή των ποσών των κοινωνικών εισφορών, και σε κάποια μέρη ίσως - Αγγλία, Δανία, των φόρων που πλήττουν τις επιχειρήσεις, ώστε να τα μειώσουμε αισθητά, στο μισό σχεδόν, κάτω από τις 32 ώρες τη βδομάδα και να τα πολλαπλασιάσουμε με συντελεστή άνω του 2, στις πάνω από 32 ώρες. Ο υπολογισμός πρέπει να γίνει με τέτοιο τρόπο ώστε μια επιχείρηση που δεν θα μετέβαλε ούτε τον αριθμό των υπαλλήλων της, ούτε τη διάρκεια εργασίας θα πλήρωνε τις ίδιες επιβαρύνσεις - δεν βρισκόμαστε εδώ για να αυξήσουμε τα ελλείμματα -αλλά μια επιχείρηση που θα μείωνε κατά πολύ την διάρκεια εργασίας, θα πραγματοποιούσε μια σημαντικότατη οικονομία στις επιβαρύνσεις της που θα διέθετε στην αντιστάθμιση των μισθολογικών απωλειών, πράγμα που θα της επέτρεπε είτε να μην κάνει απολύσεις, είτε κυρίως να προσλάβει, φτάνοντας κατά συνέπεια στο σημείο να βοηθήσει το Κράτος και τους κοινωνικούς οργανισμούς να κάνουν οικονομίες.
<P>
Οι υπολογισμοί δείχνουν ότι μπορούμε να ελπίζουμε στην γρήγορη δημιουργία πολλών θέσεων εργασίας στην Ένωση. Δεν υπάρχουν πουθενά στη μελέτη τόσο δραστικά μέτρα. Η φροντίδα μας είναι να μπορέσει η πλειοψηφία αυτού του Κοινοβουλίου να προσχωρήσει σε κάτι που δεν είναι ευρωπαϊκός νόμος αλλά μια απαίτηση επιβεβαίωσης μιας ιδέας. Έτσι αποδεχτήκαμε, έπειτα από αίτηση της ομάδας του ΕΛΚ και των φιλελευθέρων, να τροποποιήσουμε τον τίτλο του κειμένου που ήταν «Ψήφισμα για τη μείωση του χρόνου εργασίας» και να τον κάνουμε «Ψήφισμα για τη μείωση και την προσαρμογή του χρόνου εργασίας» (Rιduction and Adaptation). Δεχτήκαμε επίσης, για να αποφύγουμε τις διαμάχες, να μην αναφέρουμε τον τεράστιο όγκο των οικονομικών ελιγμών, των εξόδων της ανεργίας που μπορεί να μειωθεί.
<P>
Ζήτησα, αντίθετα, αγαπητοί μου συνάδελφοι, και πιστεύω ότι πέτυχα, από την ομάδα των φιλελευθέρων να αποσύρει την ταυτόχρονη αίτησή της προς την Επιτροπή για μια μελέτη της αποτελεσματικότητας των επιδοτούμενων απασχολήσεων, αφού εδώ δεν πρόκειται για επιδοτούμενες απασχολήσεις, αλλά για μια τιμολογιακή πολιτική, κάτι εντελώς διαφορετικό. Ας μην προκαλούμε πνευματική σύγχυση.
<P>
Αγαπητοί μου συνάδελφοι, το Κοινοβούλιό μας θα εγκωμιαζόταν ιδιαιτέρως εάν υπέβαλλε στην Επιτροπή, αλλά και σ' ολόκληρη την κοινή γνώμη, μια νεωτεριστική, ισχυρή και ίσως τελικά αποτελεσματική ιδέα για τον αγώνα κατά της ανεργίας.
<P>
(Χειροκροτήματα)

<SPEAKER ID=132 NAME="Fitzgerald">
Κύριε Πρόεδρε, θα ήθελα καταρχάς να ευχαριστήσω τον κ. Rocard και την Επιτροπή Κοινωνικών Υποθέσεων και Απασχόλησης για την πολύ ενδιαφέρουσα και πρωτότυπη έκθεσή τους. Μολονότι οι κυβερνήσεις, μετά το Συμβούλιο Κορυφής του Έσσεν, υιοθετούν συντονισμένες πολιτικές για την ανάπτυξη, την κατάρτιση, την ευελιξία της αγοράς εργασίας και την μεταρρύθμιση της κοινωνικής ασφάλισης, δεν έχει δοθεί η αρμόζουσα προσοχή στο θέμα του χρόνου εργασίας και της συμβολής που μπορεί να κάνει στην αντιμετώπιση του προβλήματος που έχουμε με την ανεργία.
<P>
Το θέμα αυτό προέρχεται από τη Λευκή Βίβλο που παρουσίασε ο Πρόεδρος Delors. Στην Ευρώπη υπάρχουν 18 εκατομμύρια άτομα που είναι άνεργα ενώ άλλα εργάζονται υπερβολικά μεγάλο χρόνο και αποτελεί αυθύνη της Επιτροπής και των κρατών μελών να εξετάσουν με λεπτομέρεια και προσοχή ποια είναι η συμβολή που μπορεί να κάνει η μείωση του χρόνου εργασίας στην επίλυση της κρίσης της ανεργίας. Ταυτόχρονα όμως θα πρέπει να αποδεχθούμε ότι αυτό δεν αποτελεί πανάκεια για την επίλυση του προβλήματος. Δεν αποτελεί υποκατάστατο της οικονομικής ανάπτυξης. Δεν αποτελεί υποκατάστατο για την αναζωογόνηση περιοχών που έχουν υποστεί τις βαρειές συνέπειες της μακροχρόνιας ανεργίας και για την επαναφορά των μακροχρόνια ανέργων στο ρεύμα της οικονομικής ανάπτυξης.
<P>
Ωστόσο, έχει να κάνει κάποια συμβολή την οποία πρέπει να μελετήσουμε. Στην Ιρλανδία έχουμε εξετάσει την πιθανή συμβολή που μπορεί να επιτύχει η μείωση των ωρών εργασίας. Η μελέτη μας κατέληξε σε ένα ποσοστό επιπλέον εργαζομένων από 1 % - όχι αμελητέο αλλά βεβαίως όχι και κάτι που θα αποτελέσει οριστική λύση του προβλήματος. Ένας από τους λόγους για τους οποίους ο περιορισμός των ωρών εργασίας δεν βρίσκεται πολύ ψηλά στον κατάλογο των προτάσεων για τη μείωση της ανεργίας είναι ότι τα προβλήματα που δημιουργεί είναι πολύπλοκα. Εκείνοι από εμάς που βρίσκονται στη διαδικασία μεταφοράς της οδηγίας περί του χρόνου εργασίας, η οποία εγκρίθηκε για λόγους υγείας και ασφάλειας, γνωρίζουμε πολύ καλά τις δυσκολίες που έχουν προκύψει και από τις δύο πλευρές: από τους εργαζόμενους που κερδίζουν πάρα πολλά από υπερωρίες και δεν θέλουν να τις δουν να περιορίζονται και από τους εργοδότες που καταβάλλουν χαμηλούς μισθούς και αναμένουν την αύξηση του κόστους τους εάν δεν μπορέσουν να επιδοτήσουν τους μισθούς με την προσφορά γενναίων υπερωριών στους εργαζόμενους. Έτσι, η μείωση των ωρών εργασίας δεν είναι εύκολη υπόθεση. Όπως είπα, εκείνοι από εμάς που προσπαθούμε να το επιτύχουμε αυτό για να τηρήσουμε την προθεσμία της 23ης Νοεμβρίου που προβλέπει η οδηγία για τον εργάσιμο χρόνο γνωρίζουμε πολύ καλά τα διασταυρούμενα πυρά.
<P>
Υπάρχουν ήδη εν εξελίξει ορισμένες διαδικασίες οι οποίες αντιμετωπίζουν μερικές πτυχές του θέματος. Πρώτον, η μεταφορά στο εθνικό δίκαιο της οδηγίας για τον εργάσιμο χρόνο, μολονότι αφορά κυρίως θέματα υγείας και ασφάλειας, θα έχει κάποια επίπτωση στη μείωση των εργασίμων ωρών και στη μείωση των υπερβολικών υπερωριών. Δεύτερον, η έναρξη των διαπραγματεύσεων από τους κοινωνικούς εταίρους σύμφωνα με το πρωτόκολλο για τη μερική απασχόληση διανοίγει κάποιες δυνατότητες γι' αυτόν τον τομέα.
<P>
Είναι σημαντικό να αποδεχθούμε τις δυσχέρειες και τα προβλήματα που περιλαμβάνει το ζήτημα αυτό. Δεν μπορούμε να κάνουμε πραγματική πρόοδο εάν δεν κάνουμε μια δίκαιη εξέταση. Πρώτον, όταν αναφερόμαστε σε συμμετοχικό χρόνο εργασίας, μιλάμε ουσιαστικά για συμμετοχή στο εισόδημα που δημιουργεί αυτή η εργασία, ανεξάρτητα με το εάν η συμμετοχή αυτή γίνεται μέσω εργαζομένων που εθελοντικά λαμβάνουν χαμηλότερους μισθούς, μέσω εθελοντικής πρόωρης συνταξιοδότησης, μέσω επιλογών μερικής απασχόλησης, μέσω πιο φιλικής προς την οικογένεια διαμόρφωσης του εργάσιμο χρόνου, περισσότερης μερικής απασχόλησης, ή μέσω συμμετοχής στο εισόδημα με την ανακατανομή των εισφορών κοινωνικής ασφάλισης η οποία αποτελεί το κεντρικό σημείο στην έκθεση του κ. Rocard. Θα πρέπει να κατανοήσουμε το γεγονός ότι μιλάμε για μια αναδιανομή του εισοδήματος και να αντιμετωπίσουμε ό, τι αυτό συνεπάγεται.
<P>
Εξετάζοντας τις πιθανότητες για εξοικονόμιση στις δαπάνες κοινωνικής ασφάλισης για να χρηματοδοτηθούν οι μειώσεις του χρόνου εργασίας χωρίς απώλεια στις αποδοχές των ήδη εργαζομένων, θα πρέπει να αναγνωρίσουμε ότι υπάρχει το πρόβλημα των παροχών που δεν καλύπτονται από εισφορές. Στη χώρα μου περίπου το 3 % της εργατικής δύναμης εγκαταλείπει την εργασία του ή εργάζεται κάθε μήνα με αποτέλεσμα να εμφανίζεται ήδη μια μαζική κινητικότητα με ανθρώπους που μπαινοβγαίνουν στην εργασία και με ανθρώπους που ήδη προσαρμόζουν τον εργάσιμο χρόνο τους. Εάν θα πρέπει να πληρώνουμε γι' αυτό το ήδη υπαρκτό φαινόμενο υπάρχει πρόσθετο κόστος πέραν και πλέον του ελαχίστου κόστους πληρωμής για την επιπλέον κινητικότητα στον χρόνο εργασίας που θα μπορούσαμε να απελευθερώσουμε ως αποτέλεσμα εφαρμογής ορισμένων από αυτές τις προτάσεις.
<P>
Εάν κάνουμε μια έντιμη εξέταση των προτάσεων της παρούσας εκθέσεως, θα πρέπει να εξετάσουμε τα αντεπιχειρήματα που μπορούν να προβληθούν. Πρώτο, λέγοντας για ποιον λόγο άραγε η Ευρώπη εκπονεί μια οδηγία για τον χρόνο εργασίας τη στιγμή που οι ανταγωνιστές μας εργάζονται εικοσιτετράωρο. Θα επιφέρει αυτό άραγε ζημιά στην ανταγωνιστικότητά μας; Αυτό είναι ένα πρόβλημα που θα πρέπει να αντιμετωπιστεί έντιμα. Θα πρέπει να αναρωτηθούμε μήπως οδηγήσει σε χαμηλότερη ελαστικότητα της αγοράς εργασίας τη στιγμή που οι εκτός Ευρώπης ανταγωνιστές μας επιδεικνύουν πλήρη ελαστικότητα. Θέλουμε η ελαστικότητα να συνδέεται με την κοινωνική προστασία αλλά δεν θέλουμε να χάσουμε την ανταγωνιστικότητά μας. Αυτό είναι ένα άλλο θέμα που θα πρέπει να αντιμετωπίσουμε.
<P>
Θα πρέπει να εξετάσουμε επίσης τις επιπτώσεις της προτάσεως στις μικρές και μεσαίες επιχειρήσεις. Ο περιορισμός του χρόνου εργασίας κατά τρεις ή τέσσερεις ώρες την εβδομάδα σε μια επιχείρηση που απασχολεί δύο, τρία ή τέσσερα άτομα δεν πρόκειται αναγκαστικά να δημιουργήσει μία επιπλέον θέση εργασίας. Ίσως να οδηγήσει σε μεγαλύτερη παραγωγικότητα της επιχείρησης ή σε μεταβολή του κόστους που θα απορροφηθεί από τη χαμηλότερη παραγωγή. Στις μεγαλύτερες επιχειρήσεις είναι ευκολότερο να παρατηρήσουμε τον τρόπο με τον οποίο οι μειώσεις στον χρόνο εργασίας - αλλάζοντας, π.χ., το πρότυπο από τέσσερεις βάρδιες σε πέντε - μπορούν να δημιουργήοσυν πρόσθετες θέσεις απασχόλησης. Αλλά θα πρέπει να εξετάζουμε τα πρακτικά αποτελέσματα των όσων προτείνονται.
<P>
Η κεντρική ιδέα της εκθέσεως, δηλ. το ότι θα πρέπει να εξετάζουμε με φαντασία τα θέματα του χρόνου εργασίας είναι πολύ ευπρόσδεκτη. Στη μάχη κατά της ανεργίας καμία λύση, οποιαδήποτε κι' αν είναι τα προβλήματά της - και περιέγραψα ήδη ορισμένες από τις πιθανές δυσκολίες - δεν μπορεί να απορριφθεί χωρίς να εξεταστεί. Θα πρέπει να μελετήσουμε πλήρως το τι συνεπάγεται η λύση αυτή και να διαπιστώσουμε το μέγεθος της συμβολής, μικρό ή μεγάλο, που μπορεί να κάνει στον τομέα αυτόν.
<P>
Τέλος, το μοντέλο που έχουμε για την εργάσιμη εβδομάδα στηρίχθηκε επάνω στο βικτωριανό πρότυπο του άνδρα που πηγαίνει να δουλέψει και της γυναίκας που μένει στο σπίτι, παρακολουθεί τα παιδιά, πλένει τις κάλτσες του άντρα της και βάζει ένα πιάτο ζεστό φαγητό στο τραπέζι. Τώρα βρισκόμαστε σε μια πολύ διαφορετική εποχή απασχόλησης όπου η πλειοψηφία των γυναικών στην Κοινότητα έχει βγεί στην εργασία, όπου υπάρχουν πάρα πολλοί άνδρες και γυναίκες με οικογενειακές υποχρεώσεις, είτε μικρά παιδιά είτε ηλικιωμένους γονείς είτε κάποιο ανάπηρο μέλος της οικογένειας.
<P>
Θα πρέπει να εξετάσουμε με διαφορετικό μάτι τον χρόνο εργασίας, με μάτι που να λαμβάνει υπόψη τις ανθρώπινες ανάγκες του ατόμου. Εάν, μέσω ανάπτυξης συνθηκών εργασίας που θα είναι φιλικές προς την οικογένεια και φιλικές προς το άτομο μπορούμε να δημιουργήσουμε επίσης πρόσθετο χρόνο εργασίας στον οποίο να προσλάβουμε τους ανέργους μας, τότε θα έχουμε κάνει ταυτόχρονα δύο δουλειές και όχι μία. Αυτή τη στιγμή στην Ιρλανδία αναπτύσσουμε ένα σύνολο προτάσεων για τη συμμετοχική εργασία τις οποίες ελπίζω ότι θα έχουμε την ευκαιρία να υποβάλουμε στην κυβέρνηση τις επόμενες λίγες εβδομάδες. Δεν τις αντιμετωπίζουμε ως λύση στο πρόβλημα της ανεργίας αλλά ως μια συμβολή που κανείς από εμάς δεν μπορεί να αγνοήσει.
<P>
Εν συμπεράσματι, καλωσορίζω την έκθεση Rocard. Αποτελεί τροφή για σκέψη. Δεν πιστεύω ότι θα αποτελέσει απλά θέμα μιας απευθείας εφαρμογής των προτάσεων. Χρειάζεται να γίνει πολλή δουλειά και πολλή μελέτη και εκεί έξω υπάρχει πληθώρα κριτικής για να αντιμετωπιστεί. Εάν όμως υπάρξει θάρρος και φαντασία, το Συμβούλιο, η Επιτροπή και το Κοινοβούλιο μπορούν από κοινού να εξετάσουν ποια συνεισφορά μπορεί να κάνει η μείωση του χρόνου εργασίας στην επίλυση του μεγαλύτερου προβλήματος της Ευρώπης και προβλήματος που αποτελεί στόχο της ιρλανδικής προεδρίας - του προβλήματος της ανεργίας.
<P>
(Χειροκροτήματα)

<SPEAKER ID=133 LANGUAGE="NL" NAME="van Velzen, Wim">
Κύριε Πρόεδρε, η ισότιμη κατανομή της εργασίας αποτελεί για την ομάδα μου ένα σημαντικό στόχο. Είναι απαράδεκτο σε μία κοινωνία, όπου το εγκώμιο της εργασία πλέκεται τόσο συχνά, να υπάρχουν τουλάχιστον 18 εκατομμύρια άνθρωποι - που κατά πάσα πιθανότητα είναι περισσότεροι από 30 εκατομμύρια - οι οποίοι να είναι άνεργοι χωρίς τη θέλησή τους.
<P>
Φυσικά, η εξάλειψη της ανεργίας, όπως το τόνισε ήδη ο υπουργός, δεν εξαρτάται αποκλειστικά από τη μείωση του χρόνου εργασίας. Η δημιουργία νέων θέσεων απασχόλησης είναι ιδιαίτερα σημαντική.. Αλλά η κοινωνία των πληροφοριών, στην οποία πολλοί εναποθέτουν τις ελπίδες τους, αποφέρει μακροπρόθεσμα νέες θέσεις απασχόλησης, αλλά βραχυπρόθεσμα εξαλείφει πολλές. Το γεγονός ότι η οικονομική ανάπτυξη δεν βοηθά τους ανέργους είναι αρκετά γνωστό. Σ'αυτό προστίθεται και το γεγονός ότι ο δημόσιος και ο τεταρτογενής τομέας, οι οποίοι δημιουργούν πολλές θέσεις απασχόλησης, περιορίζονται, επιχειρώντας να συμμορφωθούν με τα κριτήρια της ΟΝΕ.
<P>
Βραχυπρόθεσμα αναπτύσσεται το ενδιαφέρον για μείωση του χρόνου εργασίας και αποκλεισμό της υπερωριακής εργασίας. Για το σύνολο της Ένωσης, οι ώρες υπερωριακής απασχόλησης αντιστοιχούν σε 3 με 4 εκατομμύρια θέσεις απασχόλησης. Γι'αυτό είναι λογική η λύση που, μεταξύ άλλων, πρότεινε και ο Klaus Zwickel, πρόεδρος του γερμανικού μεταλλουργικού συνδικάτου: η μετατροπή μέρους της υπερωριακής απασχόλησης σε άδεια.
<P>
Δημιουργούνται πολλά προβλήματα όσον αφορά την παραγωγικότητα σε σχέση με το υψηλό μισθολογικό κόστος. Μία έρευνα στη χώρα μου - όπου γίνεται πολύς λόγος για τη μείωση του χρόνου εργασίας και την ημιαπασχόληση - κατέδειξε ότι ο λόγος λιγότερες ώρες εργασίας προς όγκο παραγωγής είναι πολύ θετικότερος απ'ό, τι συχνά λέγεται. Καταδείχθηκε ότι οι άνθρωποι που εργάζονται λιγότερο έχουν ιδιαίτερα μεγαλύτερη παραγωγικότητα και υψηλότερη ποιότητα εργασίας, έχοντας επίγνωση της διάθεσης του χρόνου τους, έχοντας επίγνωση των προτεραιοτήτων που θα πρέπει να θέσουν, αντιμετωπίζοντας τις υποθέσεις με νέα διάθεση, έχοντας υψηλότερα κίνητρα και τέλος απουσιάζοντας λιγότερο λόγω ασθένειας. Μία σειρά θετικών συνεπειών, οι οποίες επηρεάζουν ιδιαίτερα θετικά την παραγωγικότητα και το κόστος.
<P>
Βάσει της ιδέας CAO, αποφασίστηκε στη χώρα μου η μείωση του χρόνου εργασίας και οι εργαζόμενοι εδώ και χρόνια λαμβάνουν μικρότερους μισθούς και διαθέτουν μεγαλύτερη ευκαμψία. Είναι λυπηρό το γεγονός ότι ορισμένες ομάδες του Ευρωπαϊκού Κοινοβουλίου επιχειρούν να εξισώσουν τη μείωση του χρόνου εργασίας με την ευκαμψία και/ή την αναδιοργάνωση του χρόνου εργασίας. Κατ'αυτό τον τρόπο αδικούν την έκθεση Rocard. Αντίθετα προς τους δογματικούς, οι οποίοι διαβλέπουν λύσεις στην ευκαμψία ή την αναδιοργάνωση, ο Rocard προτείνει μια μίξη στρατηγικών, οι οποίες θα στηρίξουν, τόσο τους εργοδότες όσο και τους εργαζόμενους, για τη μείωση του χρόνου εργασίας. Κυρίως αυτές οι στρατηγικές, οι οποίες αξιοποιούν τους μηχανισμούς της αγοράς και οι οποίες θα μπορούσαν να διαφοροποιηθούν βάσει των προτεινόμενων μηχανισμών, όπως τα κοινωνικά ασφάλιστρα, θα πρέπει να ενισχυθούν ενδεχομένως με θετικά οικονομικά κίνητρα για τους εργοδότες, οι οποίοι συμβάλλουν στη δημιουργία θέσεων απασχόλησης. Αυτό μου φαίνεται σύμφωνο με την αγορά. Αυτοί που επιθυμούν την πραγματοποίηση έρευνας στρεφόμενοι εναντίον αυτού του μοντέλου μηχανισμού, έχω την εντύπωση ότι θα πρέπει να υπερασπίζονται το δόγμα τους, αλλά αποστασιοποιούνται ως πολιτικοί από την ευθύνη να πράξουν τα πάντα για την καταπολέμηση της ανεργίας.

<SPEAKER ID=134 LANGUAGE="DE" NAME="Mann, Thomas">
Aξιότιμε κύριε Πρόεδρε, η καταπολέμηση της ανεργίας έχει απόλυτη προτεραιότητα για την Ένωση. Eνόψει αυτής της μεγάλης πολιτικής και κοινωνικής πρόκλησης, θα πρέπει να ακολουθήσουμε καινούριους δρόμους, αλλά και να προσέχουμε, ώστε ο ιδέες να είναι εφαρμόσιμες. O κ. Rocard ασχολείται, στην έκθεση πρωτοβουλίας του, με τη μείωση του χρόνου εργασίας. Έκπληκτος διαπιστώνει ότι δεν αναφέρθηκε μέχρι τώρα το θέμα, και υποψιάζεται ότι προκαλεί φόβο. Aυτό αποτελεί λανθασμένη πεποίθηση. Πολλές προσπάθειες μείωσης του χρόνου εργασίας και διενέργειας νέων προσλήψεων, απέτυχαν στην υλοποίησή τους. Tο μοντέλο της VW, μιας εβδομάδας τεσσάρων ημερών, δεν ισχύει γενικά, ούτε για τον κλάδο της αυτοκινητοβιομηχανίας ούτε και για άλλους τομείς.
<P>
H κατανομή της εργασίας είναι μια αμυντική στρατηγική. Για να ξεπεράσουμε την ανεργία, χρειαζόμαστε νέες ανταγωνιστικές θέσεις εργασίας. Xρειαζόμαστε πολιτικές συνθήκες πλαίσιο που θα επιτρέπουν την ανάπτυξη, που θα δημιουργούν κλίμα για επενδύσεις και καινοτομίες. Mόνον αν η οικονομία είναι ανταγωνιστική, υπάρχουν περιθώρια για ευέλικτες μεταβολές του χρόνου εργασίας. Όλα αυτά λείπουν από την έκθεση Rocard.
<P>
H πρότασή του να αφήσουμε να διανεμηθούν από τις κρατικές υπηρεσίες τα εξοικονομηθέντα χρήματα για την υποστήριξη των ανέργων, για να αντισταθμιστούν οι μειώσεις των μισθών, θα πρέπει να εφαρμοστεί σε ελάχιστες χώρες. Aν αυτό θα συνεπάγεται κρατική διεύθυνση της οικονομίας, θα είναι τελείως αντίθετο μ' αυτό που εννοούμε με τον όρο «κοινωνική εταιρική σχέση». Tασσόμαστε υπέρ ρυθμίσεων για τη μείωση του χρόνου εργασίας στις συλλογικές συμβάσεις, συντονισμένες με τις ανάγκες και τους ρυθμούς των επιχειρήσεων, και εγκεκριμένες από τα συμβαλλόμενα μέρη.
<P>
Oι αμφιβολίες μας για την ορθότητα του ποσού των 350 δισεκατ. Ecu που εικάζει ο κ. Rocard, δεν μπόρεσαν να διαλυθούν. Tα χρήματα αυτά δεν είναι ένα οικονομικό αποθεματικό, που να μπορεί κανείς να το διαθέτει αυθαίρετα. Kαθήκον των κρατών μελών θα πρέπει να είναι, μάλλον να εξοικονομούν χρήματα που δεν χρειάστηκαν, ώστε να μειώσουν το δημόσιο χρέος και να βρουν τη σταθερότητα. H σκέψη πως η παραγωγικότητα των δημοσίων υπηρεσιών δεν μπορεί να αυξηθεί, είναι προκλητική και λανθασμένη. Eμείς, τα μέλη του EΛK στην Eπιτροπή Kοινωνικών Yποθέσεων και Aπασχόλησης, καταφέραμε να δώσουμε στην έκθεση Rocard ένα καινούργιο πρόσωπο. Eκτός τούτου, ο εισηγητής υιοθέτησε όλες σχεδόν τις τροπολογίες που καταθέσαμε ως συνολική ομάδα, υπό τον τίτλο «προσαρμογή του χρόνου εργασίας». Έτσι εγκατέλειψε τη βασική ιδέα μιας μελέτης της Eπιτροπής, αποκλειστικά για τη μείωση του χρόνου εργασίας.
<P>
H αρχική μορφή προέβλεπε μια σύσταση, στην οποία ορίζονται ήδη οι συνθήκες για μειώσεις του χρόνου εργασίας. Mε λίγα λόγια: Θα έπρεπε βέβαια να γίνει η ανάλυση, αλλά τα συμπεράσματα ήταν εκ των υστέρων γνωστά για τον εισηγητή - έτσι οι ακριβές μελέτες γίνονται φθηνές φάρσες.
<P>
H θέση του Eυρωπαϊκού Λαϊκού Kόμματος επί του θέματος, είναι σαφής: Eίμαστε υπέρ μιας ευφυούς και ευέλικτης προσαρμογής του χρόνου εργασίας. Tασσόμαστε υπέρ περισσοτέρων θέσεων μερικής απασχόλησης σε εθελοντική βάση, συντονισμένες με τις ανάγκες των επιχειρήσεων και τους ρυθμούς εργασίας. Eίμαστε επίσης υπέρ των μεταβλητών ορίων συνταξιοδότησης και υπέρ των μοντέλων μειωμένης απασχόλησης, με την πάροδο της ηλικίας. Όλα αυτά θα πρέπει να βρουν θέση στη μελέτη της Eπιτροπής.

<SPEAKER ID=135 LANGUAGE="EN" NAME="Crowley">
Κύριε Πρόεδρε, πριν αρχίσω θα ήθελα να υποδεχθώ στο Σώμα την προεδρεύουσα του Συμβουλίου, Υπουργό Fitzgerald. Είναι μια κυρία με την οποία έχω συνεργαστεί πολλές φορές στο παρελθόν στο Εθνικό Οικονομικό και Κοινωνικό Φόρουμ, της οποίας τη γνώμη σέβομαι και ακολουθώ τις συμβουλές. Εξ αρχής επίσης θα ήθελα να συγχαρώ τον κ. Rocard για την επιμονή του και την υπομονή του να περάσει αυτή την έκθεση παρά τις κατά καιρούς έντονες επιθέσεις από μέρους ορισμένων ομάδων, με πιο έντονο και πιο επιθετικό εμένα προσωπικά.
<P>
Ο Τόμας Μουρ ήταν εκείνος που περιέγραψε τη γη της ελπίδας ως Ουτοπία. Αυτό είναι το αντικείμενο το οποίο συζητούμε σήμερα. Ασχολούμεθα με μια ιδανική κατάσταση την υλοποίηση της οποίας όλοι πολύ θα θέλαμε να δούμε: μικρότερη εβδομάδα εργασίας, μεγαλύτεροι μισθοί, λιγότερη φορολογία, περισσότερος χρόνος αναψυχής. Η πραγματικότητα όμως είναι κάπως διαφορετική. Η πραγματικότητα είναι ότι εάν δεν είμαστε ανταγωνιστικοί, ότι εάν δεν αφήσουμε τις επιχειρήσεις μας να προοδεύσουν, να αναπτυχθούν και να ανταγωνιστούν στην παγκόσμια αγορά, είμαστε καταδικασμένοι στην αποτυχία, όχι μόνο υπό την έννοια της προστασίας των υφισταμένων θέσεων εργασίας αλλά επίσης και υπό την έννοια της προσπάθειάς μας εξεύρεσης νέων μορφών απασχόλησης για τους μακροχρόνια ανέργους.
<P>
Ακόμη και εδώ στη σημερινή συζήτηση διαπιστώθηκε διαφωνία για τον αριθμό των ανέργων που έχουμε στην Ευρώπη. Ο κ. Rocard αναφέρθηκε σε πάνω από 20 εκατομμύρια. Ο κ. W.G. van Velzen - ίσως η διερμηνεία το κατανόησε λάθος κι' αν είναι έτσι ζητώ συγγνώμη - αναφέρθηκε σε 30 εκατομμύρια. Η Υπουργός και προεδρεύουσα του Συμβουλίου είπε 18 εκατομμύρια. Υπάρχει τεράστια διαφοροποίηση απόψεων ακόμη και σ' αυτό το θέμα. Εάν μιλάμε για υλοποίηση νέων μορφών εργασίας και εργάσιμου χρόνου, αφαλώς θα πρέπει να γνωρίζουμε πρώτα τι προσπαθούμε να επιτύχουμε και τη βάση από την οποία ξεκινάμε.
<P>
Στην έκθεση που υποβλήθηκε δεν υπάρχει εκτίμηση των επιπτώσεων, ούτε καν σχετικά με εκείνο που η Επιτροπή περιγράφει ως την ατμομηχανή οικονομικής και εργασιακής προόδου στην Ένωση, δηλ. τις ΜΜΕ. Επιπλέον, υποθέτει λανθασμένα ότι οι διεθνείς μελέτες οδηγούν στο συμπέρασμα ότι η μείωση του χρόνου εργασίας οδηγεί στην αύξηση της απασχόλησης. Εάν κοιτάξουμε την πρόσφατη έκθεση του ΟΟΣΑ, αναφέρει σαφώς ότι η μείωση του χρόνου εργασίας δεν οδηγεί στην αύξηση της απασχόλησης. Εκτός από αυτό βάζουμε και πρόωρα τους ανθρώπους στην άκρη. Υπάρχει μια νέα θεώρηση της ηλικίας που ωθεί τα άτομα να συνταξιοδοτούνται ενωρίς με αποτέλεσμα την απώλεια ενός πλούτου γνώσης και εμπειρίας.
<P>
(Ο Πρόεδρος διακόπτει τον ομιλητή)

<SPEAKER ID=136 LANGUAGE="NL" NAME="Boogerd-Quaak">
Ο κύριος Rocard κατάφερε να μας βάλει όλους στη δουλειά, τόσο στην Επιτροπή Κοινωνικών Υποθέσεων όσο και στο εσωτερικό των ομάδων μας, και μπορώ να διαβεβαίωσω τόσο τον ίδιο όσο και τους συναδέλφους μου ότι οι συζητήσεις στην ομάδα σε καμία περίπτωση δεν έχουν κοπάσει. Αλλά μπορώ να τον διαβεβαιώσω ακόμη ότι, όσον αφορά τον εαυτό μου, θα ζητήσω να δοθεί μία τύχη στην έκθεσή του. Και όχι γιατί είμαι της γνώμης ότι αυτή αποτελεί τη λύση όλων των προβλημάτων, αυτό δεν ισχύει σε καμία περίπτωση.
<P>
Αφετέρου, θεωρώ ότι θα πρέπει να συγκεντρώσουμε την προσοχή μας στην καταπολέμηση της ανεργίας στην Ευρώπη με όλα τα δυνατά μέσα που διαθέτουμε. Και υπάρχει μία ενδιαφέρουσα ιδέα στην έκθεση Rocard. Και αυτή η ενδιαφέρουσα ιδέα είναι ότι προτείνει: να δοθούν κίνητρα, μέσω της φορολογίας και των κοινωνικών ασφάλιστρων, για το σύνολο των ωρών που επιθυμούμε να παραχωρήσουμε και σ'αυτή την ιδέα επιθυμώ να δώσω μία τύχη. Δεν είμαι σίγουρος εάν αυτό αποτελεί πράγματι μία λύση. Ο κύριος Rocard με θεώρησε στην Επιτροπή Κοινωνικών Υποθέσεων αντίπαλο. Εκεί επανέλαβα πολλές φορές ότι, κατά τη γνώμη μου, η μείωση του χρόνου εργασίας έχει και μία σειρά ενοχλητικών πτυχών. Στη χώρα μου, η οποία είναι η ίδια με του κυρίου Van Velzen, υπάρχουν παραδείγματα όσον αφορά τη μείωση του χρόνου εργασίας, όπου οι εργαζόμενοι παραχώρησαν χρόνο και μέρος του μισθού τους, αλλά δεν δημιουργήθηκαν νέες θέσεις απασχόλησης. Κι εγώ ο ίδιος στο παρελθόν υπήρξα θύμα αυτής της κατάστασης. Επομένως δεν έχω ψευδαισθήσεις. Αυτή αποτελεί επίσης μία λύση που ταιριάζει πολύ περισσότερο στις μεγάλες επιχειρήσεις, καθώς σ'αυτές μπορεί να εφαρμοσθεί ευκολότερα, αλλά θα βοηθήσει πολύ λιγότερο τις μικρότερες επιχειρήσεις.
<P>
Στην Επιτροπή Κοινωνικών Υποθέσεων υπερασπίσθηκα με ένταση την ιδέα μίας διαφορετικής οργάνωσης της εργασίας, ενόψει της μείωση του χρόνου εργασίας. Κατά τη γνώμη μου, δεν θα πρεπει να πρόκειται αποκλειστικά για τη μείωση του εβδομαδιαίου χρόνου εργασίας, αλλά ίσως και του χρόνου εργασίας στο σύνολο των χρόνων εργασίας και του ετήσιου χρόνου εργασίας, και ακόμη για τη δυνατότητα μεγαλύτερης ευκαμψίας, με την εξέταση της εργασίας σε σχέση με τα μέσα παραγωγής, τη δομή της και τον τρόπο με τον οποίο κατανέμουμε τα μέρη εργασίας εντός μίας εβδομάδας. Ο κύριος Rocard, αξιότιμοι συνάδελφοι, έλαβε υπόψη του ένα μεγάλο μέρος, και μάλιστα θα έλεγα ιδιαίτερα μεγάλο, των επιχειρημάτων μας στην Επιτροπή Κοινωνικών Υποθέσεων και αποδέχθηκε ένα μεγάλο μέρος των τροπολογιών μας. Φυσικά θα πουν πολλοί: πρέπει να κάνει αποδεκτή την έκθεσή του, αλλά δεν το πιστεύω αυτό. Πιστεύω ότι ο κύριος Rocard ανήκει στους ανθρώπους που είναι διατεθειμένοι να αποδεχθούν τις ενδιαφέρουσες ιδέες των συναδέλφων τους. Και θα ζητούσα από την Επιτροπή να κάνει το ίδιο.
<P>
Ευχαριστώ επίσης τον πρόεδρο του Συμβουλίου, ο οποίος μελέτησε καλά το πρόβλημα και υπογράμμισε μία σειρά σημείων, όπως οι μικρομεσαίες επιχειρήσεις, τα οποία απαιτούν περαιτέρω μελέτη. Πρόκειται επομένως να υπερασπισθώ την εν λόγω έκθεση στο εσωτερικό της ομάδας μου. Δεν είμαι σίγουρος ότι θα πεισθούν όλοι, αλλά πιστεύω ότι ένα μεγάλο μέρος της ομάδας μου θα υπερψηφίσει την έκθεση αυτή, προκειμένου να της δώσει μία τύχη.

<SPEAKER ID=137 LANGUAGE="FI" NAME="Stenius-Kaukonen">
Αξιότιμε κύριε Πρόεδρε, η Φινλανδία έχει πραγματοποιήσει στον βιομηχανικό τομέα, πειραματισμούς βάσει του προτύπου 6 + 6, κατά τους οποίους έχει διαπιστωθεί η πολύπλευρη ωφελιμότητα του εν λόγω προτύπου. Ο χρόνος χρήσης των μηχανημάτων έχει αυξηθεί, ενώ οι εργαζόμενοι διατηρούνται αποτελεσματικότερα σε κατάσταση ετοιμότητας, γεγονός το οποίο συμβάλει στην διευκόλυνση του συνδυασμού της εργασίας με την οικογενειακή ζωή και τον ελεύθερο χρόνο. Στα θετικά αποτελέσματα των πειραματισμών αυτών συγκαταλέγεται και η μείωση των ωρών απουσίας λόγω ασθένειας ή άλλης αιτίας.
<P>
Λόγω της αύξησης της αποδοτικότητας της εργασίας, κατά τη διάρκεια των πειραματισμών αυτών ο μισθός των εργαζομένων παραμένει ο ίδιος παρά την μείωση των ωρών εργασίας. Η αύξηση, συνεπώς, της αποδοτικότητας καθιστά πραγματικότητα κάτι το οποίο θεωρείται σχεδόν αδύνατο. Η πλειοψηφία της πολιτικής μας ομάδας, η οποία προέρχονται, κυρίως, από τα κράτη της Νοτίου Ευρώπης, δικαιολογημένα πιστεύει ότι η μείωση μισθών, υπό οποιεσδήποτε συνθήκες, είναι απαράδεκτη.
<P>
Θεωρείται ιδιαίτερα δύσκολο να επωφεληθεί ο τομέας των δημόσιων υπηρεσιών εξίσου με τον ιδιωτικό τομέα από τα πλεονεκτήματα των πειραματισμών αυτών. Οι διαπραγματεύσεις σε πολλούς τόπους εργασίας στην Φινλανδία ήταν ιδιαίτερα δυσχερείς, με συνέπεια πολλές από αυτές να μην έχουν οδηγήσει, τελικά, στην σύναψη συμβάσεων διότι οι εργαζόμενοι ήταν αντίθετοι με αυτές.
<P>
Γι' αυτό και πιστεύω ότι είναι απαραίτητο να διατεθούν οικονομικοί πόροι ιδίως για την πραγματοποίηση πειραματισμών που αποσκοπούν στην μείωση των ωρών απασχόλησης και στην κατανομή εργασίας στον δημόσιο τομέα κατά τρόπο ώστε να αντισταθμιστούν, κατά προτίμηση σε ποσοστό 100 %, οι απώλειες από τυχόν μειώσεις των μισθών. Με την μείωση της ανεργίας αναμένεται να μειωθούν και οι δημόσιες δαπάνες. Η βελτίωση της απασχόλησης πρέπει να επιδιωχθεί όχι μόνο με την βοήθεια δράσεων ενίσχυσης αλλά και με την αναθεώρηση ολοκλήρου του συστήματος της συγκέντρωσης εισφορών για την κοινωνική ασφάλιση. Η πρόταση της έκθεσης σχετικά με την καθιέρωση ενός προτύπου για την κλιμάκωση των εισφορών για την κοινωνική ασφάλιση βάσει της χρονικής διάρκειας της ημέρας εργασίας είναι θαυμάσια.
<P>
Το κοινό πρέπει, στο εξής, να πληροφορείται για τα θετικά αποτελέσματα, στην πράξη, των πειραματισμών αυτών. Η μεγαλύτερη συνεισφορά της έκθεσης αυτής είναι ότι υποχρεώνει την Επιτροπή να συγκεντρώσει τα αποτελέσματα από τους πειραματισμούς οι οποίοι έχουν διεξαχθεί σε διάφορες χώρες, και να ενθαρρρύνει τα κράτη μέλη και τους συμμετέχοντες στην αγορά εργασίας να διαπραγματευθούν επί της διεξαγωγής νέων πειραματισμών. Η πρωτοβουλία αυτή είναι ιδιαίτερα σημαντική και, ως εκ τούτου, συγχαίρω τον κύριο Ροκάρ για την θαυμάσια εργασία του.

<SPEAKER ID=138 LANGUAGE="SV" NAME="Schφrling">
Κύριε Πρόεδρε, η Ομάδα των Πρασίνων καλωσορίζει αυτή τη πρωτοβουλία και την έκθεση περί της θεώρησης της μείωσης του χρόνου εργασίας ως ένα σημαντικό μέρος της μείωσης της ανεργίας. φσως αυτό να μπορεί να γίνει επίσης μία τομή προς μιά νέα αντίληψη όσον αφορά τη χρήση των κοινών μας πόρων, δηλ. των πόρων του κράτους. φσως να μπορούν να χρησιμοποιηθούν ως αντιστάθμισμα της μείωσης του μισθού.
<P>
Φυσικά θα επιθυμούσαμε μία έκθεση που δεν θα την είχαν εξασθενήσει οι περισσότερο συντηρητικές δυνάμεις του Ευρωκοινοβουλίου, και να ξεκινούσαμε με τις πιο ειλικρινείς διατυπώσεις των καταστάσεων και προτάσεις που είχε ο κ. Rocard. Δεν πρέπει να υποκρινόμαστε, η υψηλή ανεργία σημαίνει αυξημένες κοινωνικές ανισότητες, και αυτό οδηγεί επίσης σε αυξημένες συγκρούσεις και ένα υπόβαθρο βίας, φυλετικών διακρίσεων και δημοκρατικής παρακμής. Γι'αυτό θα ήταν εξευτελιστικό εάν δεν είχαμε μπορέσει να επιτύχουμε κάτι. Αυτό που έχουμε μπροστά μας είναι, ας πούμε, το καλύτερο που μπορούσε να γίνει απ'αυτή την κατάσταση.
<P>
Η βασική θέση των Πράσινων ήταν πάντοτε ότι η μείωση του χρόνου εργασίας είναι θετική για πολλούς διαφορετικούς λόγους. Φυσικά γιατί θα διαμοιράσουμε τις εργασίες και θα μειώσουμε την ανεργία, αλλά επίσης γιατί οδηγεί σε αυξημένη ισοτιμία, αυξημένη ισότητα καθώς και αυξημένη ποιότητα ζωής. Παρέχει επίσης δυνατότητες να δημιουργηθούν κοινωνικά δίκτυα που λειτουργούν, τα οποία βέβαια με τη σειρά τους δημιουργούν ασφάλεια και ελευθερία.
<P>
Κατόπιν, απαιτούνται φυσικά μιά σειρά επίσης άλλων μέτρων ώστε να δημιουργηθούν περισσότερες θέσεις εργασίας σε μία βιώσιμη κοινωνία ανακύκλωσης. Αυτό που σκέπτομαι είναι π.χ. μία «πράσινη» φορολογική αντιστροφή και επενδύσεις σε νέα ενεργειακά και μεταφορικά συστήματα. Αυτά τα μέτρα δεν έχουν περιγραφεί τόσο πολύ και πράγματι θα δημιουργούσαν επίσης πάρα πολλές εκατοντάδες χιλιάδες θέσεις εργασίας.
<P>
Υπάρχει μία τροπολογία περί εγγραφής της λέξης «προσαρμογή» του χρόνου εργασίας στον τίτλο. Είναι μιά λέξη που μπορεί να ερμηνευτεί με πολλούς διαφορετικούς τρόπους, ίσως να παρεξηγηθεί. Γι'αυτό εννοώ ότι η «προσαρμογή» ή «ευελιξία» δεν θα πρέπει να σημαίνει ότι τίθενται εκτός λειτουργίας οι κοινωνικοί νόμοι και οι νόμοι του εργατικού δικαίου. Αντίθετα θα πρέπει οι παράγοντες δηλ. οι μισθωτοί, οι εργοδότες και το κράτος να δώσουν και να πάρουν στις κοινές προσπάθειες ώστε να πραγματοποιηθεί μία αξιόλογη μείωση του χρόνου εργασίας.

<SPEAKER ID=139 LANGUAGE="NL" NAME="Vandemenlbroucke">
Κύριε Πρόεδρε, το Συμβούλιο και η Επιτροπή παραμέλησαν για ένα χρονικό διάστημα το θέμα της μείωσης του χρόνου εργασίας. Υπήρχαν, όπως λέγεται, άλλες προτεραιότητες, οι οποίες δεν επέτρεπαν τη συζήτηση του θέματος. Υπήρχε ο αποκαλούμενος κανόνας 3 % του Μάαστριχτ και το αυτόματο σταμάτημα των κοινωνικών υποθέσεων. Υπήρχαν τα διαρκή παράπονα των εργοδοτών για τα ιδιαίτερα υψηλά κοινωνικά βάρη και η μείωση του ανταγωνιστικού δυναμικού μας. Υπήρχε εξάλλου και το αυξανόμενο φαινόμενο της επανεγκατάστασης των επιχειρήσεων σε χώρες της Κεντρικής Ευρώπης και της Νοτιοανατολικής Ασίας. Υπήρχαν ακόμη - ας το ομολογήσουμε - ιδεολογικά αδιέξοδα μεταξύ των αποκαλούμενων προοδευτικών και των συντηρητικών. Για όλους αυτούς τους λόγους, έρχεται αυτή η συζήτηση έγκαιρα για να δοθεί ευκαιρία στη φαντασία και τη δημιουργικότητα.
<P>
Πριν τρία χρόνια, το κόμμα μας είχε διοργανώσει στη Φλάνδρα ένα συνέδριο για τη μείωση του χρόνου εργασίας. Τότε αυτό θεωρήθηκε μη ρεαλιστικό και σίγουρα αδύνατον. Σήμερα η συζήτηση αυτή βρίσκει τη θέση της, εδώ στο Ευρωπαϊκό Κοινοβούλιο. Ας γίνει σαφές: η μείωση του χρόνου εργασίας δεν αποτελεί τη θαυματουργή λύση για την καταπολέμηση της ανεργίας. Και θα πρέπει επ'αυτού να εξετασθούν πολλοί τρόποι. Η μείωση του χρόνου εργασίας αποτελεί έναν απ'αυτούς, αλλά κυρίως αποτελεί μία νέα ηθική διάσταση, την οποία προσπαθούμε να δημιουργήσουμε. Η μείωση του χρόνου εργασίας δεν μπορεί επομένως να αποτελέσει ένα γενικευμένο μέτρο. Θα πρέπει να προκύψει από τα αποτελέσματα των συζητήσεων ανά τομέα και ενδεχομένως ανά επιχείρηση, έτσι ώστε να ληφθούν υπόψη οι τοπικές συγκυρίες και η ανταγωνιστική κατάσταση του εν λόγω τομέα ή επιχείρησης.
<P>
Υπάρχει μία σειρά τροπολογιών επί της έκθεσης, οι οποίες αναφέρονται στη μείωση του χρόνου εργασίας χωρίς τη μείωση των μισθών. Αυτό φαίνεται συμπαθές, αλλά - θα πρέπει να είμαστε έντιμοι - μία παρόμοια προσέγγιση μοιάζει μη ρεαλιστική. Για το λόγο αυτό η ομάδα μου δεν θα υποστηρίξει αυτές τις τροπολογίες. Ο εισηγητής, κατά τη γνώμη μας, έχει δίκιο όταν εξετάζει μία άλλη πιθανότητα και προτείνει το σύνολο των 350 δισεκατομμύρια ECU, το οποίο επί του παρόντος καταβάλλεται για επιδόματα ανεργίας, να χρησιμοποιηθεί εν μέρει για την αντιστάθμιση των απωλειών εισοδήματος.
<P>
Είναι η χριστιανοδημοκρατική ομάδα που υπέβαλε μία σειρά τροπολογιών για να αφαιρέσει από την έκθεση την έννοια της μείωσης του χρόνου εργασίας, αντικαθιστώντας την, ευφημιστικά, με την έννοια της προσαρμογής του χρόνου εργασίας. Αυτό κατά τη γνώμη μου αποτελεί μία παραβίαση των προηγούμενων συμφωνιών. Θα πρέπει να υπενθυμίσω ότι στην έκθεση μιας προσωρινής επιτροπής για την απασχόληση, την έκθεση του κυρίου Coates, είχαμε συμφωνήσει να μην ασχοληθούμε με τη μείωση του χρόνου εργασίας γιατί ακολουθούσε η έκθεση Rocard. Είναι μία έκθεση η οποία μεταξύ άλλων, προτείνει την πραγματοποίηση πολλών ερευνών και μελετών. Αυτές πράγματι χρειάζονται και ας τις αρχίσουμε. Βρισκόμαστε, κατά τη γνώμη μου, ενώπιον σημαντικών στιγμών της ιστορίας. Βασικά πρόκειται για μία συζήτηση σχετικά με την άποψή μας, ως πολιτικής ομάδας, για την ποιότητα ζωής και για τις νέες κοινωνικές προσαρμογές. Αυτό είναι το σημαντικό νόημα αυτής της συζήτησης.

<SPEAKER ID=140 LANGUAGE="DA" NAME="Lis Jensen">
Κύριε Πρόεδρε, όπως αναφέρεται μεταξύ άλλων στην έκθεση του κ. Rocard, η ανεργία αποτελεί το σημαντικότερο πρόβλημα. Νομίζω ότι όλοι συμφωνούν σχετικά, αλλά το ερώτημα είναι ποιός μπορεί να κάνει κάτι για το πρόβλημα της ανεργίας. Η Ευρωπαϊκή Ένωση, τα κράτη μέλη ή «και οι δύο»; Στην παρούσα έκθεση γίνεται η υπόθεση ότι πρέπει να είναι «και οι δύο». Θα ήθελα να τονίσω ότι η ανταλλαγή ιδεών πρέπει πάντα, κατά τη γνώμη μου, να πραγματοποιείται πέραν των εθνικών συνόρων. Αυτό ισχύει και στην περίπτωση της απασχόλησης. Ωστόσο, δεν επιθυμούμε να είναι η συνεργασία πιό δεσμευτική. Δεν συμφωνώ να καταρτιστεί κοινή πρόταση της ΕΕ για την εξάλειψη της ανεργίας. Κατά την προσωπική μου άποψη, στην έκθεση του κ. Rocard υποδεικνύονται ορισμένες σωστές προτάσεις λύσεων, όπως μια γενική μείωση του χρόνου εργασίας, αλλά αυτό είναι θέμα που πρέπει να αποφασίσουν τα ίδια τα κράτη μέλη, είτε μέσω νομοθεσίας είτε στα πλαίσια των συλλογικών συμβάσεων μεταξύ των κοινωνικών εταίρων.
<P>
Γενικότερα, θα ήθελα να επισημάνω ότι είναι τελείως απίστευτο το γεγονός ότι στους κύκλους της ΕΕ συζητείται αδιάκοπα το θέμα της καταπολέμησης της ανεργίας, ενώ ταυτόχρονα καταβάλλονται εντατικές προσπάθειες εκ μέρους της ΕΕ για την ολοκλήρωση της τρίτης φάσης της ΟΝΕ. Συνιστάται στα κράτη μέλη να εφαρμόσουν μια πολιτική σύγκλισης, που, ως γνωστόν, σημαίνει την πρόκληση ακόμη μεγαλύτερης ανεργίας. Πολλοί εμπειρογνώμες, ακόμη και ένθερμοι υποστηρικτές της ΟΝΕ, έχουν εκφράσει την άποψη ότι η πλήρης υλοποίηση της ΟΝΕ θα προκαλέσει αύξηση της ανεργίας. Εάν διατηρηθούν οι προθεσμίες που προβλέπονται στη Συνθήκη του Μάαστριχτ, το Οικονομικό Συμβούλιο του Εργατικού Κινήματος Δανίας προβλέπει ότι η ανεργία στην Ευρωπαϊκή Ένωση θα αυξηθεί κατά 1.000.000 άτομα περίπου.
<P>
Δεν έχω σαφή εικόνα όσον αφορά την οριοθέτηση των αρμοδιοτήτων των κρατών μελών και της Ένωσης στον τομέα αυτό. Φρονώ ότι αποτελεί μειονέκτημα το γεγονός ότι δεν συμπεριελήφθη στην έκθεση μια ανάλογη οριοθέτηση. Στην αίθουσα αυτή συζητείται συχνά πόσο σημαντικό είναι διατηρηθούν οι πολιτιστικές διαφορές. Θα ήθελα να επισημάνω ότι ένα από τα χαρακτηριστικά του δανικού πολιτισμού είναι ότι οι συμβάσεις στην αγορά εργασίας αποτελούν ευθύνη των κοινωνικών εταίρων. Επιθυμούμε δε να συνεχισθεί η κατάσταση αυτή. Ας διατηρηθούν οι πολιτιστικές διαφορές στις 15 χώρες. Καθεμία από αυτές μπορεί κάλλιστα να επιλύσει το πρόβλημα της ανεργίας.

<SPEAKER ID=141 LANGUAGE="FR" NAME="Lang, Carl">
Κύριε Πρόεδρε, αγαπητοί μου συνάδελφοι, λυπάμαι που ο κ. Rocard, ο οποίος επί τρία χρόνια ήταν πρωθυπουργός της Γαλλίας, δεν εκμεταλλεύτηκε αυτόν τον χρόνο για να ξεριζώσει την μάστιγα της ανεργίας με τη βοήθεια των θαυματουργών συνταγών που μας προτείνει σήμερα. Ο αριθμός των ανέργων ωστόσο αυξήθηκε από ένα σε τρία εκατομμύρια στη Γαλλία κατά τη διάρκεια των δύο επταετιών διακυβέρνησης του Francois Mitterrand. Αλλά ο κ. Rocard δεν εξελίχθηκε ιδεολογικά και δυστυχώς δεν απώλεσε την μαλθουσιανική και απαισιόδοξη άποψή του για την οικονομία.
<P>
Όχι, η ποσότητα εργασίας που διατίθεται στην Ευρωπαϊκή Ένωση, και κυρίως στην Γαλλία, δεν θα βρίσκεται για πάντα στο σημερινό ανώτατο επίπεδο. Ας προστατέψουμε τις αγορές μας από τον άγριο ανταγωνισμό, ας αναθεωρήσουμε την εξωφρενική φορολογία που τιμωρεί την εργασία, την προσπάθεια και την επιχείρηση, ας εγκαταλείψουμε τις χίμαιρες του Μάαστριχτ και τους υπερεκτιμημένους κανόνες του, ας μειώσουμε το κόστος ζωής των κρατών, ας αντιστρέψουμε το μεταναστευτικό ρεύμα, ας ενισχύσουμε την κατανάλωση και τότε θα δημιουργήσουμε νέες θέσεις εργασίας.
<P>
Όχι, οι οικονομικές σχέσεις δεν είναι καθαρά αριθμητικές. Είναι δυναμικές και εξελικτικές, ζωντανές και δεν εντάσσονται συνεπώς στα εντελώς δυσνόητα διανοητικά σχήματα που περιγράφονται στην έκθεση αιτιών που παρουσιάσατε. Τί μένει από τις θεωρίες σας όταν αυτές εφαρμόζονται στις μικρομεσαίες επιχειρήσεις με δέκα υπαλλήλους τουλάχιστον; Για να καταστεί αναγκαίο να αυξήσουμε τη διάρκεια χρησιμοποίησης των μηχανημάτων και συνεπώς να παραγάγουμε περισσότερο, πρέπει επίσης να υπάρχει ζήτηση. Λέτε ότι η μέση διάρκεια εργασίας είναι μία μεταβλητή που συνδέεται με το επίπεδο απασχόλησης. Πώς γίνεται τότε να μειώνεται η ανεργία στις Ηνωμένες Πολιτείες ή να είναι τόσο χαμηλή στην Ιαπωνία, όταν οι εργαζόμενοι αυτών των χωρών στατιστικά εργάζονται περισσότερο από τους ευρωπαίους; Η πτώση της εβδομαδιαίας, μηνιαίας ή ετήσιας διάρκειας εργασίας δεν θα επιφέρει λοιπόν, μηχανικά, την πτώση της ανεργίας.
<P>
Και, τέλος, το πιο σημαντικό ίσως είναι ότι δεν σκέφτεστε τους ανθρώπους. Η ποιότητα και η ποσότητα της ανθρώπινης εργασίας δεν περιορίζεται στην λογιστική σας άποψη περί ωραρίων. Τα στελέχη, για τα οποία δεν υπάρχει η έννοια των υπερωριών, θα εργάζονται πάντα πολύ, ακόμα κι αν υποτίθεται ότι θα δουλεύουν 32 ώρες. Οι εργάτες θα στερηθούν τα συμπληρωματικά έσοδα αφού θα τους απαγορεύονται οι υπερωρίες, και δεν πρόκειται η διατήρηση του αρχικού βασικού τους μισθού να τους επιτρέψει να τακτοποιήσουν τους λογαριασμούς τους στο τέλος του μήνα. Όχι, κύριε Rocard, οι άνθρωποι δεν είναι εναλλάξιμοι ούτε όμοιοι, δεν μπορούν να αποτελέσουν απλά πρότυπα στατιστικής μελέτης.
<P>
Στην πραγματικότητα, αρνείστε να κάνετε μια αντικειμενική διάγνωση των αιτιών της ανεργίας. Το παγκόσμιο σύστημα ελεύθερων συναλλαγών, την μετανάστευση, την εξωφρενική φορολογία, δοκιμάσατε συνεπώς όλα τα γιατροσόφια, όλες τις άχρηστες συνταγές, και υπάρχουν πάνω από είκοσι πέντε εκατομμύρια πραγματικοί άνεργοι στην Ευρώπη. Η έκθεσή σας δεν είναι παρά μια πολιτική ενέργεια που δεν έχει άλλη σημασία απ' αυτή που σας έδωσε μια πολιτική τάξη η οποία δεν έχει πλέον καθοδήγηση και από μια συνένοχη συνδικαλιστική παράταξη, ανίκανες και οι δύο να απαντήσουν στις προκλήσεις της οικονομικής, κοινωνικής, πολιτικής, δημογραφικής και ηθικής κρίσης που πλήττει την Ευρώπη.

<SPEAKER ID=142 LANGUAGE="DE" NAME="Weiler">
Aγαπητοί κυρίες και κύριοι συνάδελφοι, δεν θέλω να αναφερθώ στους προλαλήσαντες, αλλά ο σκεπτικισμός στις τάξεις του ΕΚΛ, με εξέπληξε πολύ. Σύμφωνα με τη Λευκή Bίβλο του Zακ Nτελόρ, δημιουργήθηκαν, στα βόρεια κράτη μέλη, με μείωση του χρόνου εργασίας, 8 % περισσότερες θέσεις εργασίας. Στην Oλλανδία, μάλιστα, το ήμισυ της αύξησης της απασχόλησης ανήλθε στο 30 %. Kαι στη Γερμανία, κατά τα έτη 1983 έως 1992, το ένα τρίτο των θέσεων εργασίας που πρωτοδημιουργήθηκαν, προέκυψε από μείωση του χρόνου εργασίας.
<P>
Ωστόσο, θα πρέπει, ρεαλιστικά, να δούμε ένα πράγμα: Mονάχα με την ανάπτυξη δεν θα επιτευχθούν καινούρια φαινόμενα απασχόλησης. Tο Iνστιτούτο Προβλέψεων Basler, προέβλεψε, λ.χ. για τη Γερμανία, ότι το έτος 2010 δεν θα έχουμε περισσότερη απασχόληση απ' ότι το 1992. Aυτό οφείλεται κυρίως στην αύξηση της παραγωγικότητας. Θα έχουμε βέβαια αυξήσεις στον τομέα της παροχής υπηρεσιών, καθώς και στον τομέα της ενημέρωσης, αλλά και μια μείωση στον τομέα της παραγωγής, καθώς και περαιτέρω μείωση στον τομέα της γεωργίας.
<P>
Aυτό, φυσικά, εμείς, ως πολιτικοί, δεν μπορούμε να το ανεχθούμε αμυντικά. H επαγγελματική εργασία δε σημαίνει μόνο οικονομική εξασφάλιση, αλλά είναι και η σημαντικότερη δυνατότητα αυτο-εξέλιξης του ατόμου. Γι' αυτό και θεωρώ θαυμάσιες τις ιδέες που επεξεργάσθηκε εδώ ο Michel Rocard - ως γνωστόν είναι μια δέσμη ιδεών και όχι μόνο μείωση του χρόνου εργασίας. Mε την έκθεση αυτή θα υπάρξουν καινούριες βασικές ωθήσεις για τη συζήτηση στα εθνικά κοινοβούλια και σε ευρωπαϊκό επίπεδο. Oι εργοδότες, επί σειρά ετών, ήταν κατά μιας μείωσης του χρόνου εργασίας και μόνον υπέρ μιας ευελιξίας, που σήμαινε τη μόνιμη διαθεσιμότητα ανά πάσαν στιγμή, την εργασία για περιορισμένο χρόνο, την εργασία κατά παραγγελίαν. Στο μεταξύ αυτά άλλαξαν.
<P>
H Volkswagen στη Γερμανία, είναι μόνον ένα παράδειγμα. Πλανάστε, κύριε συνάδελφε από το EΛK, αν νομίζετε πως δεν υπάρχουν άλλα παραδείγματα. Kαι στις μικρομεσαίες επιχειρήσεις μάλιστα, άρεσε, στο μεταξύ, η ιδέα να εξετάσουν μοντέρνα καινοτόμα σχέδια για το χρόνο εργασίας. Oι προτάσεις του Michel Rocard είναι βασικό στοιχείο για μια ευρωπαϊκή πολιτική απασχόλησης.

<SPEAKER ID=143 LANGUAGE="NL" NAME="Pronk">
Κύριε Πρόεδρε, είναι γνωστό ότι η ομάδα μου έχει κάποια προβλήματα με την παρούσα έκθεση Rocard και είμαι ιδιαίτερα έκπληκτος γι'αυτό που είπε ο κύριος Vandemeulebroucke ότι δηλαδή δεν τηρούμε τις συμφωνίες μας. Πράγματι αντιδράσαμε στην Επιτροπή Κοινωνικών Υποθέσεων και είναι λογικό να μη συμφωνεί κάποιος. Νομίζω ότι αυτό πρέπει να το γνωρίζει και ο κύριος Vandemeulebroucke.
<P>
Το ΕΛΚ ζητεί την πραγματοποίηση μεγάλης έρευνας και μελέτης, την οποία πρέπει να αναλάβει η Επιτροπή. Βάσει αυτής της έρευνας θα πρέπει να εξαγάγουμε συμπεράσματα. Για το λόγο αυτό υποβάλαμε δεκατέσσερις τροπολογίες. Εάν οι τροπολογίες αυτές συμπεριληφθούν στην έκθεση, τότε αυτή είναι για την ομάδα μας περισσότερο αποδεκτή. Γι'αυτό μπορώ να σας διαβεβαιώσω.
<P>
Ο επαναπροσανατολισμός της εργασίας δεν αποτελεί το μόνο μέσο για την επίλυση του προβλήματος της ανεργίας. Αυτός μπορεί, και επ'αυτού είμαι σύμφωνος με την προεδρία του Συμβουλίου, να αποτελέσει ένα από τα μέσα, το οποίο θα βοηθήσει περισσότερους ανθρώπους όσον αφορά το θέμα της απασχόλησης. Επ'αυτού ο κύριος Rocard δεν θα πρέπει να ξεχνά ότι δεν καλύπτονται από εγγεγραμμένους άνεργους όλες οι νέες θέσεις απασχόλησης που δημιουργούνται.
<P>
Βάσει του Λευκού Βιβλίου, φαίνεται ότι τρεις από τις τέσσερις νέες θέσεις εργασίας που δημιουργούνται καλύπτονται από άλλους, όπως γυναίκες που ξαναρχίζουν να εργάζονται, νέους και ανθρώπους που αλλάζουν επάγγελμα. Επομένως, η πρόταση του κυρίου Rocard σύμφωνα με την οποία οι αρχές θα εξοικονομήσουν 350 δισ. ECU, τα οποία θα προέλθουν από τη μείωση της ανεργίας, εν μέρει ακυρώνεται. Μπορεί μάλιστα υπό ορισμένες συνθήκες να οδηγήσει σε μεγαλύτερες δαπάνες.
<P>
Ως Ολλανδός, θα ήθελα να πω κάτι θετικό για τον επαναπροσανατολισμό της εργασίας. Στις αρχές της δεκαετίας του 80, στην Ολλανδία συμφώνησαν εργοδότες, εργαζόμενοι και κυβέρνηση να δοκιμάσουν πειραματικά τον επαναπροσανατολισμό της εργασίας και σε πολλές περιπτώσεις αυτό λειτούργησε καλά. Αυτή η απόφαση εντάσσεται στις δύσκολες οικονομικές συνθήκες εκείνης της εποχής.
<P>
Μέχρι που η κυβέρνηση Lubbers, στη δεκαετία του '80, μείωσε κατά το ήμισυ την ανεργία. Επομένως, η μείωση του χρόνου εργασίας μπορεί να αποτελέσει μία λύση, υπό την προϋπόθεση ότι δεν θα αυξηθούν οι δαπάνες των επιχειρήσεων. Η μείωση του χρόνου εργασίας, που προκαλεί την αύξηση των δαπανών, οδηγεί στη μείωση των δυνατοτήτων απασχόλησης. Μερικές φορές αυτό δεν λαμβάνεται υπόψη. Εάν δεν αυξάνονται οι δαπάνες, δεν πλήττεται η ανταγωνιστικότητα και μάλιστα μπορεί να βελτιωθεί ελαφρώς. Για το λόγο αυτό αξίζει τον κόπο να μελετήσουμε τον επαναπροσανατολισμό της εργασίας, αλλά δεν θα πρέπει να λάβουμε ακόμη καμία απόφαση.

<SPEAKER ID=144 LANGUAGE="FR" NAME="Hermange">
Κύριε Πρόεδρε, η έκθεση που μας υποβλήθηκε σήμερα σχετικά με τη μείωση του χρόνου εργασίας επιβεβαιώνει την ικανότητα του Κοινοβουλίου μας να προσφέρει ουσιαστική συνδρομή στα προβλήματα του καιρού μας. Θα ήθελα λοιπόν να συγχαρώ τον εισηγητή για την σημαντική εργασία του, την επιμονή και τον ενθουσιασμό με τον οποίο υπερασπίστηκε, σε κάθε περίπτωση, τις προτάσεις του.
<P>
Η επισήμανση που κάνει είναι καλή, οι λύσεις που προτείνει είναι εξίσου ενδιαφέρουσες. Ωστόσο, θα ήθελα να εξομαλύνω κάπως τις λύσεις που προτείνει.
<P>
Πρώτα απ' όλα, η Ευρώπη με τις διαφορές της έχει ανάγκη τόσο από μια μείωση όσο και από μια ελαστική αναδιοργάνωση του χρόνου εργασίας ώστε ο χρόνος αυτός να προσαρμοστεί στις ανάγκες του τομέα και στην κατάσταση της επιχείρησης, λαμβάνοντας κυρίως υπόψη τις ιδιαιτερότητες των μικρομεσαίων επιχειρήσεων. Κατά αυτήν την έννοια, οι τροπολογίες που κατατέθηκαν από την ομάδα μας και το ΕΛΚ θα έδιναν στις προτεινόμενες λύσεις μια πιο ρεαλιστική και αποδεκτή άποψη για το σύνολο των χωρών και των πολιτικών τάσεων της Συνέλευσής μας.
<P>
Και ένα δεύτερο σημείο θεωρώ βασικό. Αυτή η έκθεση, η οποία παρέχει μια επικοδομητική συλλογιστική βάση στο ευρωπαϊκό σχέδιο για τις δυνατότητες και τις συνέπειες μιας αναδιοργάνωσης, δεν θα μπορούσε παρ' όλα αυτά να προβλέψει τα αποτελέσματα θετικά ή μη, των μελετών και των διαβουλεύσεων που ζητά. Γι' αυτό τον λόγο, οι τροπολογίες του ΕΛΚ οι οποίες εξαρτούν την ευρωπαϊκή δράση στο θέμα αυτό από το αποτέλεσμα των επιβεβλημένων μελετών, κατά τη γνώμη μου είναι εξαιρετικά χρήσιμες.
<P>
Κατά την ίδια λογική, δεν είναι και τόσο ρεαλιστικό να προτείνουμε a priori μια μείωση του χρόνου εργασίας χωρίς μείωση του μισθού, χάρη σε μια αυτόματη αντιστάθμιση από το κράτος. Για να διευκρινίσουμε λοιπόν αυτό το σημείο, προτείνουμε να συνδέσουμε την αντιστάθμιση με την πραγματική μείωση του αριθμού των ανέργων και κατά συνέπεια, του κόστους που θα βαρύνει το κοινωνικό σύνολο.

<SPEAKER ID=145 LANGUAGE="SV" NAME="Cars">
Κύριε Πρόεδρε η έκθεση Rocard διαπνέεται από δύο θεμελιώδεις ιδέες: η πρώτη είναι ότι η εργασιακή ποσότητα είναι μία σταθερά, επηρεαζόμενη μόνον από τη παραγωγικότητα. Oταν οι δουλειές δεν φτάνουν για όλους, θα μοιράζονται με δελτίο και θα ανακατανέμονται. Εκτός αυτού θα επιβάλλεται φόρος - πρόστιμο σ'αυτούς που θέλουν να δουλέψουν περισσότερο. Η άλλη ιδέα είναι ότι η εργασία είναι κάτι ανιαρό, κάτι που ο εργαζόμενος θα προτιμούσε να αποφύγει.
<P>
Αυτές οι βασικές ιδέες οδηγούν σε συμπεράσματα τα οποία συγκρούονται παντελώς με τις προϋποθέσεις του μέλλοντος. Η κατανομή των ηλικιών θα είναι εντός κάποιας δεκαετίας τέτοια ώστε να διακινδυνεύουμε σοβαρές συγκρούσεις γενεών. Τότε θα είναι δύσκολο για ολοέν λιγότερους ενεργά αμοιβόμενους να θρέψουν ολοέν περισσότερους ηλικιωμένους. Γι'αυτό είναι απαραίτητο να εξαλείψουμε την ανεργία, με την ταυτόχρονη βελτίωση της παραγωγικότητας και την αύξηση των συντάξιμων ηλικιών.
<P>
Ο κ. Rocard είναι υπέρμαχος της με δελτίο κατανομής της εργασίας ενώ αυτό που χρειάζεται είναι να αυξηθεί ο όγκος της εργασίας. Αλλιώς εντός μερικών ετών θα βρισκόμαστε ενώπιον ενός κοινωνικού τραύματος τεραστίων διαστάσεων. Μέσα σε δέκα χρόνια, κύριε Πρόεδρε, η σημερινή μας συζήτηση θα προβάλλει ως παντελώς ξένη προς την πραγματικότητα.

<SPEAKER ID=146 LANGUAGE="IT" NAME="Bertinotti">
Κύριε Πρόεδρε, εμείς νομίζουμε ότι στην έκθεση Rocard θα πρέπει να ασκηθεί μία κριτική αντίθετη από εκείνη που άσκησαν οι συντηρητικές δυνάμεις. Στην έκθεση Rocard διακρίνεται μία αντίφαση μεταξύ της ανάλυσης και των προγραμματικών υποδείξεων, μεταξύ των υποδείξεων και των πολιτικών επιλογών.
<P>
Αναμφίβολα δεν μπορούμε πλέον -και είναι σημαντικό- να εμπιστευόμαστε τις ποσοτικές πολιτικές, την ανάπτυξη, την αύξηση του ακαθάριστου εισοδήματος που, όπως έχει διαπιστωθεί, δεν έχουν μειώσει καθόλου την ανεργία ενώ συγχρόνως θα πρέπει, όπως προτείνει η έκθεση, να αντιληφθούμε ότι η θεματική της κατανομής και της μείωσης των ωραρίων αποτελεί κεντρικό σημείο του προβλήματος. Αυτή όμως η αξιόλογη αναλυτική επεξεργασία παραμένει στην ουσία εγκλωβισμένη σε ορισμένς ψευδαισθήσεις της δεκαετίας του '90 που δεν επέτρεψαν τη μείωση του ωραρίου εργασίας.
<P>
Μία από αυτές τις ψευδαισθήσεις αφορά τη σύνδεση της μείωσης του ωραρίου εργασίας με τις πολιτικές της ευελιξίας που εφάρμοσαν συχνά μονομερώς οι επιχειρήσεις και με ένα διαρθρωτικό τρόπο που αλλοιώνει το ίδιο το νόημα της μείωσης του ωραρίου. Ακόμη πιο δύσκολα μπορεί να πραγματοποιηθεί η υπόθεση εξάρτησης του ωραρίου εργασίας από τη μείωση των μισθών. Με αυτό τον τρόπο δεν μπορεί να γίνει η μείωση του ωραρίου.
<P>
Στην Ευρώπη και σε πολλές χώρες έχει τεθεί το πρόβλημα της αμοιβής υπό συνθήκες που συχνά πιέζουν τους εργαζόμενους, μέσω των υπερωριών, να αυξάνουν αντί να μειώνουν το ωράριο εργασίας. Εξάλλου όταν το ζήτημα του ωραρίου συνδέεται με την ευελιξία και εφαρμόζονται μόνο διαρθρωτικές πολιτκές, διαπιστώνεται ό, τι συνέβη σε πολλές χώρες: η αύξηση δηλαδή του πραγματικού μέσου ημερήσιου ωραρίου αντί για τη μείωσή του και, σαν αυτό να μην αρκούσε, με την αύξηση της ηλικίας συνταξιοδότησης, έχει επιμηκυνθεί και η περίοδος εργασίας, με αποτέλεσμα σε πολλές χώρες της Ευρώπης να σημειώνεται αύξηση της παραγωγής και της παραγωγικότητας, αύξηση της ανεργίας και αύξηση του μέσου όρου των ωρών εργασίας.
<P>
Θα πρέπει να αλλάξουν τα πράγματα, κυρίως σήμερα που πλησιάζει μία ύφεση η οποία θα μας αναγκάσει να εξαγάγουμε τα πλέον λογικά αλλά και ακραία συμπεράσμτα από την ανάλυση του κ. Rocard. Θα πρέπει να προωθηθεί μία πρόταση σημαντική και επικεντρωμένη στο χρόνο μείωσης των ωραρίων, διότι μόνο από το μέγεθος της μείωσης και τη συγκέντρωση του χρόνου εξαρτάται η πολιτική υπέρ της απασχόλησης.
<P>
Εάν η Ευρωπαϊκή Κοινότητα είναι σε θέση να υποδείξει, όπως υποδεικνύει, στόχους δεσμευτικούς για την Ευρώπη, στόχους μείωσης του ελλείματος και του χρέους, χρειάζεται να είναι εξίσου σε θέση να υποδείξει δεσμευτικούς στόχους για τη μείωση του ωραρίου εργασίας, ποσοτικά αλλά και ως προς το χρόνο εφαρμογής, ώστε οι δράσεις των κυβερνήσεων, οι δράσεις των κοινωνικών δυνάμεων να επικεντρώνονται σε αυτό το στόχο. Διαφορετικά η ανάλυση μπορεί να είναι σωστή αλλά τα πολιτικά συμπεράσματα δεν θα είναι τα κατάλληλα.

<SPEAKER ID=147 LANGUAGE="FR" NAME="Sainjon">
Kύριε Πρόεδρε, η μείωση του χρόνου εργασίας έχει ενταχθεί στην οικονομική μας ιστορία. Η έκθεση του Michel Rocard έχει τουλάχιστον την τιμή να θέτει επιτέλους, ξεκάθαρα, ένα πραγματικό κοινωνικό πρόβλημα, και θα ήθελα εδώ να ευχαριστήσω γι' αυτό τον συντάκτη της.
<P>
Αυτό το θέμα είναι φυσικά αμφιλεγόμενο, και οι αντίπαλοι της μείωσης του χρόνου εργασίας εύκολα δηλώνουν ότι στις Ηνωμένες Πολιτείες και στη Μεγάλη Βρετανία, η ανεργία υποχωρεί συνέχεια και ότι ποτέ δεν εργάζονταν τόσο πολύ. Αλλά για τι είδους εργασία πρόκειται; Για μια μερική συχνά απασχόληση, κακοπληρωμένη, μια κατανομή του χρόνου εργασίας μεταξύ πλούσιων και φτωχών, μια καλπάζουσα αβεβαιότητα.
<P>
Ούτε και γω πιστεύω ότι η μείωση του χρόνου εργασίας είναι η μόνη απάντηση που μπορεί να δοθεί στον αγώνα κατά της ανεργίας. Είναι και αυτή μια απάντηση μεταξύ άλλων, εντάσσεται σε μια συνολική στρατηγική όπου θα μεσολαβούσαν παράμετροι όπως η ανάπτυξη, η αναθέρμανση της κατανάλωσης, δηλαδή η νομισματική κατάσταση, αφού, με την υπερτίμηση του φράγκου και του μάρκου, η ανεργία έχει ακόμα πολλές μέρες ζωής μπροστά της.
<P>
Περισσότερο από ένα μέσο για την διαχείριση της έλλειψης, η μείωση του χρόνου εργασίας πρέπει να αποτελεί το αποτέλεσμα μιας αλλαγής της σχέσης μας με την εργασία, η οποία χάνει αυτή τη στιγμή την κύρια θέση που κατείχε εδώ και μερικά χρόνια. Πιο πολύ από ποτέ, στην αυγή του 21ου αιώνα, τα προβλήματα παιδείας, συνεχούς κατάρτισης, πολιτισμού, επαγγελματικής απασχόλησης και σύνταξης αποτελούν ένα σύνολο που πρέπει να οδηγήσει σ' ένα μεγαλύτερο πεδίο ελευθερίας για τους ανθρώπους κατά τη διάρκεια της ζωής τους.
<P>
Πιστεύω πρώτα απ' όλα σε μια εξατομικευμένη μείωση του χρόνου εργασίας, περισσότερο απ' ότι σε μια συνολική μείωση. Μέτρα που θα είναι πολύ τεχνικά και πάρα πολύ σφαιρικά κινδυνεύουν να αποτύχουν. Η εξατομικευμένη μείωση αποτελεί, για μένα, τον καθορισμό ενός σχεδίου ζωής για κάθε μισθωτό, περνώντας από έναν ετήσιο προσδιορισμό του χρόνου εργασίας και θα συνοδεύεται, φυσικά από μια όχι αμελητέα μείωση του χρόνου εργασίας, και τέλος από μια επιλογή προσωπικού.
<P>
Η επιχείρηση αποτελεί, κατά τη γνώμη μου, τον τόπο που πραγματικά είναι κατάλληλος γι' αυτό το είδος διαπραγματεύσεων. Όταν πραγματοποιείται μια μείωση ανά κλάδο, χαίρομαι φυσικά, αλλά διαπιστώνω ότι εμφανίζεται πλήθος δυσκολιών σ' αυτό το επίπεδο. Στις επιχειρήσεις, αντίθετα, τα αποτελέσματα αρχίζουν ήδη να παρουσιάζουν μεγαλύτερο ενδιαφέρον? έχουμε ήδη κάποια παραδείγματα, κυρίως στην Volkswagen, την Philips και αλλού.
<P>
Πρέπει λοιπόν να γίνουν τα πάντα ώστε η τεχνολογική εξέλιξη να μην αποτελεί πλέον παράγοντα απώλειας θέσεων, αλλά δημιουργίας νέων δραστηριοτήτων. Και όσον αφορά τους μισθούς, δεν είναι σωστό να θεωρούμε ότι αυτοί πρέπει να περικόπτονται ανάλογα με τη μείωση του χρόνου εργασίας, αφού η συνέπεια θα ήταν ο ακόμα μεγαλύτερος περιορισμός της κατανάλωσης και η ενίσχυση της αβεβαιότητας.
<P>
O Michel Rocard αναφέρει το ποσό των 350 δισεκατομμυρίων ECU για δαπάνες που συνδέονται με την ανεργία. Ας το πούμε λοιπόν καθαρά, είναι καιρός να χρησιμοποιήσουμε αυτά τα κεφάλαια με έξυπνο τρόπο, διατηρώντας για παράδειγμα του μισθούς στο αρχικό τους επίπεδο σε περίπτωση μείωσης του χρόνου εργασίας και καταργώντας το σύνολο των βαρών που πλήττει τους χαμηλούς μισθούς.
<P>
Και τέλος, υπάρχει μια ιδέα που με ενδιαφέρει πολύ: το τρίπτυχο κατάρτιση, έρευνα και μείωση του χρόνου εργασίας. Η σύνδεση των τεχνολογικών καινοτομιών με την βοήθεια στην έρευνα και τη μείωση του χρόνου εργασίας, πιστεύω πράγματι ότι είναι ο δρόμος που πρέπει να ακολουθηθεί. Όπως κι αν έχει, τίποτα δεν μπορεί να επιχειρηθεί χωρίς τα συνδικάτα, τα οποία, μαζί κυρίως με την Ευρωπαϊκή Συνομοσπονδία Συνδικάτων, θα πρέπει να παίξουν καθοριστικό ρόλο.

<SPEAKER ID=148 LANGUAGE="FR" NAME="Martinez">
Κύριε Πρόεδρε, ο Michel Rocard πίστεψε ότι ανακάλυψε μια μηχανή για τον περιορισμό της ανεργίας, βρήκε μια μηχανή για επιστροφή στο παρελθόν, και όχι μέχρι τον Lιon Blum και τις περίφημες 40 ώρες, αλλά έως και 2500 χρόνια πριν, και τις συζητήσεις του Σωκράτη και των σοφιστών.
<P>
Υπάρχει ανεργία, υπάρχει σύγχυση. Και ο Michel Rocard έχει αρκετή. Το πρόβλημα είναι οικονομικό και πολιτικό? το πρόβλημα είναι φιλοσοφικό γιατί η εργασία, είναι δημιουργία, είναι ο άνθρωπος. Κοιτάξτε τον Μιχαήλ Αγγελο. Είναι το χέρι που δημιουργεί μέσω του του Μιχαήλ Αγγέλου, την Capella Sistina.
<P>
Συνεπώς, μπροστά σ' ένα τέτοιο πρόβλημα, η επιστημονική στάση συνίστασται στην αναζήτηση των αιτιών. Οι αιτίες είναι προφανείς. Ασφαλώς υπάρχει ανεργία για πολλούς λόγους, αλλά ένας απ' αυτούς μοιάζει αστείος: το ότι υπάρχει ανεργία επειδή δεν υπάρχουν αρκετές θέσεις εργασίας και δεν υπάρχουν αρκετές θέσεις εργασίας γιατί τις καταστρέψαμε όταν υπήρχαν. Δεν τις δημιουργούμε όταν τις αναμένουμε, και είναι κατηλειμμένες όταν τις έχουμε ανάγκη.
<P>
Εμείς πιστεύουμε ότι έχουν καταληφθεί κυρίως από τους μετανάστες. Εσείς πιστεύετε ότι είναι κατηλειμμένες εξαιτίας των υπερβολικών ωραρίων εργασίας, και λέτε: δεν μένει παρά να μειώσουμε τα ωράρια εργασίας, δεν μένει παρά να εισαγάγουμε νέα βοηθήματα. Και λέτε ότι ο μεγάλος νόμος της ιστορίας, είναι η μείωση του χρόνου εργασίας: 3.200 ώρες στα τέλη του 19ου αιώνα, 1700 ώρες σήμερα, έπειτα από τους νόμους του 1900, 1902, 1904, 1906, και οι φίλοι σας προσθέτουν ακόμα, σε αμετάβλητο ΑΕΠ.
<P>
Εάν σήμερα εργαζόμασταν 3200 ώρες, δεν θα υπήρχαν 22 εκατομμύρια θέσεις, αλλά 11 εκατομμύρια. Συνεπώς, η μείωση του χρόνου εργασίας δημιούργησε 11 εκατομμύρια θέσεις. Κατά βάθος, το σύνθημά σας είναι απλό: ας εργαστούμε λιγότερο για να εργαστούμε όλοι. Αυτός είναι εξάλλου και ο τίτλος του έργου του Guy Asnar. Έτσι, προτείνετε βοηθήματα: την προοδευτική συνταξιοδότηση, την μείωση της εβδομαδιαίας διάρκειας εργασίας. Είναι αυτό που ο καθηγητής Godet αποκαλεί η βδομάδα με τις τέσσερις Πέμπτες στο έργο του « Το μεγάλο ψέμα»? κατάργηση των υπερωριών, αντικατάσταση με την αργία - κάτι που εφαρμόζεται στην αστυνομία χωρίς να λυθούν ωστόσο τα προβλήματα - την σαββιατιάτικη άδεια, τις παύσεις κατά τη διάρκεια της μέρας και τη νέα οργάνωση της εργασίας στον κύκλο ζωής.
<P>
Προσωπικά, συμφωνώ να επαναλάβετε τις αναλύσεις του Modigliani σχετικά με τον κύκλο ζωής. Αλλά σ' έναν κύκλο ζωής, η φορολογία, αποτελεί 17 χρόνια επαγγελματικής ζωής ενός ανθρώπου για να πληρώσει το σύνολο των υποχρεωτικών κρατήσεων! Αναθεωρήστε την φορολογία, για να μειώσετε τον χρόνο εργασίας.
<P>
Εάν μπούμε στη λογική σας, φυσικά και υπάρχουν προβλήματα. Έγινε μείωση το 1982 αλλά δεν οφέλησε. Τί κάνουμε; Μήπως ο μισθός είναι ίδιος; Λέτε πως ναι, υπάρχει ένα απόθεμα 350 δισεκατομμυρίων. Τί κάνουμε όμως με την παράνομη εργασία, γιατί όσο περισσότερο μειώνουμε την επίσημη διάρκεια τόσο αυξάνουμε την ανεπίσημη. Τί γίνεται με την φυσική δομή των τιμών; Τα οδηγείτα όλα προς τα κάτω.
<P>
H πραγματικότητα, κ. Rocard, είναι ότι η μέθοδός σας είναι γνωστή. Είναι η μέθοδος των σοφιστών. Θα σας το αποδείξω αμέσως. Απ' τη στιμή που η μείωση του χρόνου εργασίας δημιουργεί θέσεις, σε τελική ανάλυση, για ένα χρόνο εργασίας μηδέν, έχουμε έναν άπειρο αριθμό θέσεων. Ο αριθμός αυτός θέσεων υπάρχει, με την προϋπόθεση ότι βρισκόμαστε σ' ένα σύστημα κλειστής οικονομίας. Σε μια ανοιχτή οικονομία όμως, οι αποδεσμευμένες θέσεις καταλαμβάνονται αμέσως. Και η κατάληξή σας κ.Rocard, είναι ο μαλθουσιανικός προτεσταντισμός. Είστε ο Μichel Foucault, πιστεύετε στην αμετάβλητη ιστορία, στον στρουκτουραλισμό, με το πρότυπό σας να ζει μέσα στην εξαθλίωση, με το κεφάλι σκυφτό. Κατά βάθος, δεν είστε ούτε σοσιαλιστής, ούτε φιλελεύθερος, είστε ένας διεθνής πεσιμιστής. Πιστεύετε στην παροχή με το δελτίο, στην σιωπηρή εξαθλίωση και εμείς, αντίθετα, είμαστε εθνικά αισιόδοξοι.

<SPEAKER ID=149 NAME="Πρόεδρος">
Η συζήτηση διακόπτεται για την Ώρα των Ερωτήσεων. Θα επαναληφθεί απόψε στις 9 μ.μ.

<CHAPTER ID=8>
Ώρα των Ερωτήσεων (Επιτροπή)
<SPEAKER ID=150 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β4-0838/96)

<SPEAKER ID=151 NAME="Πρόεδρος">
Ερώτηση αριθ. 30 του κ. Ben Fayot (H-0577/96)
<P>
Θέμα: Δικαίωμα πρωτοβουλίας του Ευρωπαϊκού Κοινοβουλίου
<P>
Η Συνθήκη για την Ευρωπαϊκή Ένωση, με το άρθρο 138Β, εκχωρεί στο Ευρωπαϊκό Κοινοβούλιο το δικαίωμα να ζητεί, με την πλειοψηφία των μελών του, απο την Επιτροπή, την υποβολή κατάλληλων προτάσεων για θέματα για τα οποία χρειάζεται κατά τη γνώμη του να εκπονηθούν κοινοτικές πράξεις προκειμένου να υλοποιηθεί η Συνθήκη.
<P>
Πριν από την έκδοση της κοινής δήλωσης σχετικά με το νομοθετικό πρόγραμμα του 1996, το Ευρωπαϊκό Κοινοβούλιο είχε εγκρίνει δύο εκθέσεις πρωτοβουλίας με βάση το άρθρο 138Β (έκθεση ROTHLEY (Α4-201/95), εγκριθείσα στις 26.10.1995, ΕΕ C 308/95, και έκθεση ALBER (Α3-232/94), εγκριθείσα στις 20.04.1994, ΕΕ C 128/94). Στο ψήφισμά του σχετικά με το νομοθετικό πρόγραμμα του 1996 το Ευρωπαϊκό Κοινοβούλιο ζητούσε από την Επιτροπή να υποβάλει νομοθετικές προτάσεις για τις προαναφερθείσες πρωτοβουλίες. Το αίτημα αυτό διατηρήθηκε και στην πρόταση του Ευρωπαϊκού Κοινοβουλίου για κοινή δήλωση σχετικά με το νομοθετικό πρόγραμμα.
<P>
Μολονότι η Επιτροπή, και με τον κώδικα συμπεριφοράς της 15ης Μαρτίου 1995, είχε αναλάβει την υποχρέωση να λαμβάνει υπόψη τις πρωτοβουλίες του Ευρωπαϊκού Κοινοβουλίου βάσει του άρθρου 138Β, δεν έχει έως τώρα υποβάλει καμιά σχετική πρόταση.
<P>
Με ποιο τρόπο προτίθεται η Επιτροπή να λάβει υπόψη το -περιορισμένο- δικαίωμα πρωτοβουλίας που διαθέτει το Ευρωπαϊκό Κοινοβούλιο από το Μάαστριχτ και μετά; Πότε ενδέχεται να υποβάλει η Επιτροπή προτάσεις σχετικά με τις προαναφερθείσες πρωτοβουλίες;

<SPEAKER ID=152 NAME="Bangemann">
Κύριε Πρόεδρε, κατ' αρχήν, όσον αφορά το ψήφισμα Rothley A4-0201/95, γνωρίζουμε πολύ καλά πως υπάρχουν μεγάλα προβλήματα, αν θύματα ατυχημάτων είναι υποχρεωμένα να ζητήσουν από μια ασφαλιστική εταιρία άλλου κράτους μέλους την αποκατάσταση των ζημιών τους. Kαι οι ασφαλιστικές εταιρίες το γνωρίζουν αυτό, κι έχουν αναλάβει σειρά πρωτοβουλιών. Kάναμε μια ευρείας κλίμακας διαβούλευση με όλους τους θιγόμενους, στην οποία άλλωστε συμμετείχε και ο κ. Rothley, για να αποφασίσουμε πια διαδικασία είναι η καλύτερη. Θα προτιμούσαμε μια συμφωνία που να έχει διαπραγματευθεί από τους εμπλεκόμενους. Aυτό όμως δεν ήταν δυνατόν. Γι' αυτό και σκεπτόμαστε να προτείνουμε μια διάταξη, σύμφωνα με την οποία, πρώτον, όλες οι ευρωπαϊκές ασφαλιστικές εταιρίες θα πρέπει να ορίζουν έναν πληρεξούσιο, σε κάθε κράτος μέλος, για τη ρύθμιση των ζημιών, δεύτερον, ανατίθεται στα κράτη μέλη να επιβάλουν κυρώσεις κατά των ασφαλιστικών εταιριών που δεν ορίζουν έναν πληρεξούσιο και, τρίτον να οργανώσουν γραφεία ενημέρωσης στα κράτη μέλη, που θα μπορούν να λένε στους ζημιωθέντες τον πληρεξούσιο στη χώρα καταγωγής τους.
<P>
Όσον αφορά την έκθεση Alber, ενημερώσαμε ήδη το Kοινοβούλιο, στην έκθεσή μας στο τέλος του εξαμήνου. Aναθέσαμε πολλές μελέτες που θα εξετάσουν πώς ρυθμίζεται η κάλυψη των ζημιών στα κράτη μέλη και πώς επιδρούν τα διάφορα συστήματα κάλυψης.
<P>
Oι μελέτες αυτές είναι δυνατόν να ολοκληρωθούν μέχρι τα τέλη του έτους, κι εμείς προσεχώς θα υποβάλουμε μια ανακοίνωση, βάσει αυτών των μελετών, ούτως ώστε μαζί με το Kοινοβούλιο να μπορέσουμε να αποφασίσουμε για το πώς θα μπορέσουμε να ρυθμίσουμε λογικά κι αυτό το θέμα.

<SPEAKER ID=153 LANGUAGE="FR" NAME="Fayot">
Κύριε Πρόεδρε, ευχαριστώ βεβαίως τον επίτροπο για την εξαιρετικά σαφή απάντησή του σχετικά με τις εκθέσεις Rothley και Alber. Είχα θέσει αυτό το ζήτημα γιατί δεν βλέπαμε να γίνεται τίποτα. Θα ήθελα να μάθω από την Επιτροπή πώς - κατ' αρχάς - σκοπεύει να αντιμετωπίσει αυτό το δικαίωματ για πρωτοβουλία του Ευρωπαϊκού Κοινοβουλίου, το οποίο θεσπίστηκε στα πλαίσια της Συνθήκης του Μάαστριχτ με βάση το άρθρο 138 Β.
<P>
Όπως γνωρίζετε, κύριε Επίτροπε, αυτό το δικαίωμα για πρωτοβουλία είναι ιδιαίτερα περιορισμένο καθώς και αυστηρά ρυθμισμένο από τον εσωτερικό μας κανονισμό, και ότι πρέπει να τηρούνται πολύ συγκεκριμένες προϋποθέσεις. Προσωπικά, θα ήθελα να μας πει η Επιτροπή, εάν έχει θετική η περιοριστική στάση απέναντι σε αυτές τις πρωτοβουλίες του Ευρωπαϊκού Κοινοβουλίου.

<SPEAKER ID=154 LANGUAGE="DE" NAME="Bangemann">
H Eπιτροπή επιδοκίμασε τη διάταξη αυτή. Yποστηρίξαμε μάλιστα εσάς, το Kοινοβούλιο, για να συμπεριληφθεί μια τέτοια διάταξη στη Συνθήκη του Mάαστριχτ. Σαφώς και παίρνουμε στα σοβαρά το δικαίωμα πρωτοβουλίας του Kοινοβουλίου, επειδή, ως γνωστόν, απευθύνεται κυρίως στην Eπιτροπή. Πράγματι δεν θα ήταν πολύ συναδελφικό, ούτε κι ενδεικτικό προθυμίας για συνεργασία, αν εμείς παρεμποδίζαμε την άσκηση ενός τέτοιου δικαιώματος, και γι' αυτό σας έδωσα τις πληροφορίες αυτές. Mερικές φορές αυτό το δικαίωμα πρωτοβουλίας ασχολείται, όπως είναι κατανοητό, με πολύπλοκες και δύσκολες καταστάσεις, διαφορετικά ίσως να είχαμε ήδη καταπιαστεί κι εμείς. Γι' αυτό και διαρκεί κάπως περισσότερο, αλλά το δικαίωμα πρωτοβουλίας του Kοινοβουλίου είναι σαφώς πολύ σημαντικό για μας, και είμαστε σε θέση να το εκτιμήσουμε σωστά.

<SPEAKER ID=155 LANGUAGE="EN" NAME="White">
Θα πρέπει να δηλώσω ότι στη συγκεκριμένη περίπτωση είμαι πολύ ικανοποιημένος από την απάντηση του Επιτρόπου.
<P>
Θα ήθελα να τονίσω στην Επιτροπή ότι το άρθρο 138 Β αποτελεί ένα δικαίωμα για το οποίο ελπίζω ότι μπορούμε να αναμένουμε συνεργασία εκ μέρους της. Ασφαλώς εμείς είμαστε οι εκλεγμένοι εκπρόσωποι και, ατυχώς, όχι εσείς, μολονότι εγκρίναμε τον διορισμό σας στην παρούσα Επιτροπή. Ελπίζω ότι θα λάβετε πολύ σοβαρά υπόψη σας τις ιδέες μας διότι είναι ιδέες που μπορούν να αξιοποιηθούν και από εσάς και από εμάς και οι οποίες έχουν εποικοδομητικό αποτέλεσμα.
<P>
Για παράδειγμα, η ιατρική κάρτα την οποία συζητήσαμε νωρίτερα αυτόν τον χρόνο στο Σώμα. Έκανα μια έρευνα σχετικά μ' αυτή αλλά, παρά ταύτα, δεν μπόρεσα να μάθω ποιο είναι το αντίστοιχο χρονοδιάγραμμα. Μπορείτε άραγε να μας βοηθήσετε, διότι εάν μπορέσετε να υποστηρίξετε τη δημιουργία μιας ευρωπαϊκής ιατρικής κάρτας, τότε αυτό θα ήταν κάτι με πρακτική χρήση που εμείς και η Επιτροπή από κοινού θα μπορούσαν να προσφέρουν στο ευρύτερο ευρωπαϊκό κοινό - αυτό είναι το θέμα. Μπορείτε να μας ενημερώσετε για το χρονοδιάγραμμα της ιατρικής κάρτας;

<SPEAKER ID=156 LANGUAGE="DE" NAME="Bangemann">
Kατ' αρχήν και πάλι στη γενική πτυχή που αναφέρατε εσείς. Kάθε χρόνο κάνουμε, από κοινού με το Kοινοβούλιο, μια συζήτηση για το νομοθετικό πρόγραμμα, για το πρόγραμμα που θέλουμε να εκτελέσουμε κάθε χρόνο, τόσον ως προς τις προτάσεις της Eπιτροπής, όσον και ως προς τις επιθυμίες του Kοινοβουλίου. Στα πλαίσια της συζήτησης αυτής, ασχοληθήκαμε μ' ένα σωρό πρωτοβουλίες που δεν αντιμετωπίσθηκαν τόσο τυπικά, όσο, ουσιαστικά, θα ήταν ανάγκη. Aν το Kοινοβούλιο - ας πάρουμε ένα παράδειγμα από τη συζήτηση των τελευταίων εβδομάδων - θεωρεί την πορνογραφία στο Internet ως πιεστικό πρόβλημα, τότε η Eπιτροπή δηλώνει πως κι εμείς το θεωρούμε, και θα εξετάσουμε ανάλογα διαβήματα, προκειμένου να περιορίσουμε τις δυνατότητές της, εφόσον δεν μπορούμε να τις παρεμποδίσουμε.
<P>
Aυτή τη στιγμή δεν μπορώ να απαντήσω - παρόλο που ανήκει στο πρόγραμμά μου - πόσο έχουμε προχωρήσει με την κάρτα υγείας. Eίναι μέρος των πιλοτικών μας προγραμμάτων. Έχουμε ένα πιλοτικό πρόγραμμα, για το πώς μπορεί να υλοποιηθεί η κοινωνία των πληροφοριών στον τομέα της υγείας, και δουλεύουμε πάνω σ' αυτό. Παρακαλώ να είστε επιεικείς. Πραγματικά όμως τώρα δεν μπορώ να σας πω πότε ακριβώς θα διευκρινιστούν οι προϋποθέσεις γι' αυτή την κάρτα. Δεν είναι μόνον ένα τεχνικό πρόβλημα, αλλά κυρίως ένα πρόβλημα εχεμύθειας των προστατευόμενων προσωπικών στοιχείων. Σίγουρα θα βλέπετε κι εσείς έτσι το θέμα, ότι αν δηλαδή σε μια τέτοια κάρτα καταγράφεται όχι μόνον το ιστορικό της ασθένειας, αλλά και το ιστορικό της ζωής, δηλαδή τα προσωπικά συμβάντα ενός ανθρώπου, θα πρέπει να υπάρξει μέριμνα να μην πέσουν τα στοιχεία αυτά στα χέρια αναρμοδίων. Aυτό είναι ένα από τα προβλήματα, που κάλλιστα μπορεί κανείς να το λύσει τεχνικά. Aυτό όμως απαιτεί και τον ανάλογο χρόνο. Eυχαρίστως να σας στείλουμε επιστολή, όπου θα σας αναφέρουμε πώς έχουν τα πράγματα αυτή τη στιγμή.

<SPEAKER ID=157 NAME="Πρόεδρος">
Ερώτηση αριθ. 31 της κ. Angela Billingham (H-0619/960
<P>
Θέμα: Προδιαγραφές στους χώρους διακοπών με τροχόσπιτα και αυτοκινητόσπιτα
<P>
Ο τουρισμός είναι μια σημαντική βιομηχανία στην Ευρώπη και οι διακοπές με τροχόσπιτα και αυτοκινητόσπιτα είναι ένας από τους βασικούς και ταχύτερα αναπτυσσόμενους τρόπους διακοπών.
<P>
Σε πολλές χώρες της Ευρώπης φαίνεται ότι δεν ασκείται κανένας έλεγχος ως προς την κατανομή του διαθέσιμου στα τροχόσπιτα χώρου, την πρόβλεψη εξοπλισμού πυρόσβεσης, την εξασφάλιση συνθηκών υγιεινής και πολλών άλλων παροχών που, στη Μεγάλη Βρετανία, ρυθμίζονται με το Νόμο του 1968 περί του χώρου διακοπών με αυτοκινητόσπιτα. Πολλοί καταναλωτές έχουν πέσει θύματα παραπληροφόρησης όσον αφορά τον τρόπο που προβάλλονται οι τόποι για διακοπές με τροχόσπιτα και αυτοκινητόσπιτα.
<P>
Υπάρχουν, σήμερα, σε όλα τα κράτη μέλη κοινοτικές ρυθμίσεις όσον αφορά τις προδιαγραφές ασφάλειας και υγιεινής σε χώρους διακοπών με τροχόσπιτα και αυτοκινητόσπιτα;
<P>
Ή, προτίθεται η Επιτροπή να λάβει μέτρα για να εξασφαλίσει την τήρηση, σε όλα τα κράτη της Ευρωπαϊκής Ένωσης, υψηλών προδιαγραφών στους χώρους διακοπών με τροχόσπιτα και αυτοκινητόσπιτα;

<SPEAKER ID=158 NAME="Bangemann">
Kύριε Πρόεδρε, η ερώτηση αυτή δεν έχει καμιά σχέση με το φοβερό ατύχημα που συνέβη πρόσφατα στην Iσπανία. Tο ατύχημα όμως αυτό, έδειξε και πάλι σαφώς πως εδώ υπάρχει ανάγκη προδιαγραφών, που βεβαίως μέχρι τώρα ικανοποιούνταν αποκλειστικά σχεδόν από τις αρμόδιες εθνικές υπηρεσίες, ή ακόμη και με τις συμφωνίες των ενώσεων ενοικιαστών χώρων κατασκηνώσεων. Aυτή τη στιγμή δεν υπάρχει, σε ευρωπαϊκό επίπεδο, καμιά νομοθετική διάταξη, σχετικά με την ασφάλεια και την προστασία της υγείας σε χώρους κατασκηνώσεων.
<P>
Όταν θίγονται πράγματα από γενικές διατάξεις, - λ.χ. υπάρχουν διατάξεις κατά της παραπλανητικής διαφήμισης σε κάθε κράτος μέλος - τότε αυτά ισχύουν σαφώς και για τους χώρους κατασκηνώσεων. H ασφάλεια και η προστασία της υγείας, σε χώρους κατασκηνώσεων, είναι, όπως και η ασφάλεια και η προστασία της υγείας σε εγκαταστάσεις διακοπών, ξενοδοχεία, δισκοθήκες, πάρκα αναψυχής, κ.λπ., ένα σύμπλεγμα θεμάτων ασφαλείας, κατά την παροχή υπηρεσιών. Στα πλαίσια της πολιτικής μας για την προστασία των καταναλωτών, οι σκέψεις αυτές αποκτούν ολοένα και μεγαλύτερη σημασία. Αλλωστε, από το 1990 είχαμε κάνει μια πρόταση για την ανάληψη ευθύνης, σε περιπτώσεις παροχής ελαττωματικών υπηρεσιών, η οποία, βεβαίως, δεν έτυχε της συγκατάθεσης του Kοινοβουλίου. Γι' αυτό και αποσύραμε τότε την πρόταση. Σκεπτόμαστε, όμως, να υποβάλουμε νέα πρόταση, για τη ρύθμιση του θέματος αυτού.

<SPEAKER ID=159 LANGUAGE="EN" NAME="Billingham">
Σας ευχαριστώ πάρα πολύ για την απάντησή σας κ. Επίτροπε. Όπως θα αναμένατε, η ερώτησή μου δεν προερχόταν από το ατύχημα στο οποίο αναφερθήκατε. Ασφαλώς όμως το ατύχημα αυτό προσδίδει πολύ μεγαλύτερη βαρύτητα στο αντικείμενο που συζητούμε εδώ.
<P>
Εκατομμύρια ανθρώπων σε ολόκληρη την Ευρώπη κάνουν τώρα τις διακοπές τους με τροχόσπιτα και αυτοκινητόσπιτα. Ο καθένας από εμάς που έχει οικογένεια γνωρίζει ότι κάποιος μπορεί να ταξιδέψει πολλά χιλιόμετρα, να φτάσει τη νύχτα σε ένα χώρο για τα αντίστοιχα οχήματα, ίσως με μικρά παιδιά, και να μην έχει το κουράγιο να πάει να ελέγξει εάν πράγματι ο χώρος αυτός είναι ασφαλής. Έχουμε δει τα τραγικά αποτελέσματα που μπορούν να επακολουθήσουν. Πιστεύω επομένως ότι η ασφάλεια στους χώρους αυτούς είναι μια ολοένα αυξανόμενη ανάγκη. Ο τομέας αυτός εξελίσσεται ταχύτατα και άκουσα με ενδιαφέρον ότι το θέμα αυτό είχε περάσει και στο παρελθόν από το Κοινοβούλιο για να αποσυρθεί αργότερα. Ελπίζω, μια και το θέμα είναι πολύ περισσότερο επείγον τώρα, να υπάρχει η δυνατότητα όπως το Κοινοβούλιο και η Επιτροπή το ξαναφέρουν στο προσκήνιο ως θέμα επείγουσας αντιμετώπισης. Έχουμε, όπως σωστά είπατε, τους τρεις τομείς. Αλλά αυτοί οι τρεις τομείς θα πρέπει να συνδεθούν μεταξύ τους και ο μόνος τρόπος για να το επιτύχουμε αυτό είναι μέσω μιας καθορισμένης διαδικασίας.

<SPEAKER ID=160 LANGUAGE="DE" NAME="Bangemann">
Nαι, ίσως να έχετε απόλυτο δίκιο. Όσον αφορά το ατύχημα στην Iσπανία, δεν έχουμε, εν πάση περιπτώσει, αρκετές πληροφορίες για το κατά πόσον αυτό οφείλεται σε έλλειψη διατάξεων ή σε ελλιπή τήρηση και έλεγχο των ισχυουσών διατάξεων. Διότι είναι αλήθεια, δυστυχώς, ότι μονάχα οι διατάξεις δεν εγγυώνται την επιτυχία; μόνον ο ανάλογος έλεγχος και η εφαρμογή τους μπορούν να φροντίσουν ώστε να προλαμβάνονται, όσο γίνεται, τέτοιες καταστροφές.
<P>
Όσον αφορά αυτά που λέτε, σχετικά με το κατεπείγον του θέματος, δεν μπορώ παρά να τα υπογραμμίσω. Δυστυχώς, το πρόβλημα στην πολιτική είναι συχνά ότι, αν κανείς θέλει να ρυθμίσει κάτι που δεν έχει όμως συμβεί, ο κόσμος δεν δείχνει προθυμία. Eιδικά στο δικό σας κράτος μέλος, δεν ενθαρρύνεται κανείς ιδιαίτερα, αν θέλει να ρυθμίσει κάτι που δεν έχει ακόμη συμβεί. Θα πρέπει πάντα πρώτα να συμβεί κάτι, και μετά έρχονται όλοι και λένε: Tο θέμα είναι κατεπείγον. Έχω υπόψη μου, για παράδειγμα, τις ζώνες ασφαλείας στα λεωφορεία. Aν μια εποχή, που ήμουν αρμόδιος για την εσωτερική αγορά, έκανα προδιαγραφές για την ασφάλεια των λεωφορείων, σίγουρα θα συναντούσα έντονη κριτική σ' ορισμένα κράτη μέλη, ακόμη και στο δικό σας. Aπό τη στιγμή που θα συμβεί κάτι, όλος ο κόσμος λέει: Γιατί η Eπιτροπή δεν υπέβαλε τις προδιαγραφές αυτές τόσον καιρό; Tο γεγονός αυτό, συνεπώς, θα πρέπει επίσης να ληφθεί υπόψη, αλλά ουσιαστικά δεν υπάρχει διάσταση απόψεων. Θα πραγματευθούμε το θέμα ως κατεπείγον.

<SPEAKER ID=161 LANGUAGE="EN" NAME="Harrison">
Δεν συμφωνεί άραγε ο Επίτροπος ότι το πρόβλημα που έθεσε η κ. Billingham σαφώς αποδεικνύει ότι ο τουρισμός θα πρέπει να αποτελέσει αρμοδιότητα της Ευρωπαϊκής Ένωσης - όπως έχουν υποστηρίξει πολλοί από εμάς - με την αναθεώρηση της Συνθήκης έτσι ώστε στην περίπτωση της ελεύθερης διακίνησης των ατόμων, όπως υπογραμμίζει το παρόν πρόβλημα, να έχουμε κοινούς κανονισμούς οι οποίοι να εξασφαλίζουν πράγματι την ασφάλεια των τουριστών;

<SPEAKER ID=162 LANGUAGE="DE" NAME="Bangemann">
Nομίζω πως, σύμφωνα με το ισχύον νομικό καθεστώς, μπορεί ήδη κανείς να εκδώσει τέτοιες προδιαγραφές. Έχουμε, ως γνωστόν, σαφή αρμοδιότητα για την εσωτερική αγορά. Oι υπηρεσίες παρέχονται μέσα στην εσωτερική αγορά. Aν οι υπηρεσίες παρέχονται ελαττωματικά, κι ενδεχομένως προκύψουν ζημιές από το γεγονός αυτό, τότε το πρόβλημα θα πρέπει να λυθεί από την Ένωση, σήμερα κιόλας, σύμφωνα με τις ισχύουσες νομοθετικές διατάξεις.
<P>
Έχω υπόψη μου λ.χ., τον κανονισμό μας για την ανάληψη ευθύνης στην περίπτωση ελαττωματικών προϊόντων. Έχουμε, ως γνωστόν, έναν ειδικό κανονισμό για την ανάληψη ευθύνης, αν ένας κατασκευαστής κατασκευάζει ελαττωματικά προϊόντα, και μάλιστα η ευθύνη αυτή ρυθμίζεται κατά τέτοιο τρόπο, ώστε να αφορά κάθε κατασκευαστή που πουλάει ελαττωματικά προϊόντα. H ρύθμιση αυτή έγινε στα πλαίσια της γενικής αρμοδιότητάς μας για την εσωτερική αγορά. Mπορεί, χωρίς ιδιαίτερα προβλήματα, να εφαρμοστεί και στην περίπτωση της παροχής υπηρεσιών.
<P>
Aυτό δεν σημαίνει ότι είμαι αντίθετος στο να συμπεριληφθεί ο τουρισμός στον κατάλογο των αρμοδιοτήτων της Ένωσης, αλλά αυτό δεν είναι αναγκαίο για τη ρύθμιση τέτοιων περιπτώσεων. Mπορούμε ήδη να εκδώσουμε σχετικές νομοθετικές διατάξεις.

<SPEAKER ID=163 NAME="Πρόεδρος">
Δεδομένου ότι οι συντάκτες τους απουσιάζουν, οι ερωτήσεις αριθ. 32 και 33 καταπίπτουν.
<P>
Ερώτηση αριθ. 34 της κ. Karin Riis-Jψrgensen (H-0700/96)
<P>
Θέμα: Η συμφωνία του ΟΟΣΑ για τη ναυπηγική βιομηχανία
<P>
Στις 19 Δεκεμβρίου 1995 εγκρίθηκε μυστική δήλωση του Συμβουλίου σε σχέση με τον κανονισμό του Συμβουλίου (ΕΚ) 3094/95 που εφαρμόζει τη συμφωνία του ΟΟΣΑ για τις ενισχύσεις στη ναυπηγική βιομηχανία. Η δήλωση αυτή αποτελεί σαφή παράβαση της βάσει της συμφωνίας του ΟΟΣΑ προβλεπόμενης κατάργησης των ενισχύσεων στη ναυπηγική βιομηχανία και της πολιτικής της Ένωσης για τον τομεά της ναυπηγικής βιομηχανίας, βλ. την «έβδομη ναυπηγική οδηγία».
<P>
Θα μπορούσε η Επιτροπή να προβεί σε ερμηνεία της μυστικής δήλωσης του Συμβουλίου και να βεβαιώσει ότι, μόλις επικυρωθεί η συμφωνία του ΟΟΣΑ, δεν θα είναι πλέον δυνατον να χορηγούνται κρατικές ενισχύσεις στη ναυπηγική βιομηχανία στην Ένωση;

<SPEAKER ID=164 NAME="Bangemann">
Eνδιαφερόμαστε πάρα πολύ για την επικύρωση της συμφωνίας του OOΣA; θα μας επέτρεπε να βάλουμε, σε πιο στερεή βάση, την πολιτική μας για τη ναυπηγική βιομηχανία. Σύμφωνα με τη συμφωνία αυτή, δεν επιτρέπονται επιδοτήσεις. Bεβαίως η δήλωση της Eπιτροπής, στην οποία αναφέρεται ο κ. βουλευτής, δεν είναι αντίθετη προς τη συμφωνία του OOΣA. Oι περιπτώσεις που αναφέρονται στη δήλωση θα πρέπει να ελεγχθούν από την Eπιτροπή; θα γνωμοδοτήσει επ' αυτών, και τη γνωμοδότησή της θα τη δημοσιεύσει στην Eπίσημη Eφημερίδα των Eυρωπαϊκών Kοινοτήτων. Oι αποφάσεις αυτές μπορούν, όπως προβλέπεται στη συμφωνία του OOΣA, να θιγούν στην Parties Group , αν υπάρχουν αμφιβολίες για τη συμβατότητα με τη συμφωνία του OOΣA. Έτσι, μπορούν να ελεγχθούν και από τους εταίρους μας όλα όσα κάνουμε, και να θιγούν τα προβλήματα. Eλπίζουμε ακόμη, να μπορέσει να επικυρωθεί η συμφωνία αυτή. Γνωρίζετε πως δεν έγκειται σε μας; δεν έγκειται στην Iαπωνία, δεν έγκειται στην Kορέα; έγκειται, κατά βάσιν, στους αμερικανούς εταίρους μας, οι οποίοι, μ' αυτό το κείμενο που διαπραγματευθήκαμε, δεν βρήκαν τη συγκατάθεση του Kονγκρέσου, και οι οποίοι, ασφαλώς πριν από τις εκλογές του νέου Προέδρου, δεν θα ασχοληθούν πάλι με το θέμα. Γι' αυτό κι ελπίζουμε ότι μετά τις εκλογές θα μπορέσει να ξεκαθαρίσει, κατά πόσον οι HΠA είναι διατεθειμένες να επικυρώσουν αυτή τη συμφωνία του OOΣA.

<SPEAKER ID=165 LANGUAGE="DA" NAME="Riis-Jψrgensen">
Σας ευχαριστώ πολύ, κύριε Επίτροπε, για την απάντησή σας. Δυστυχώς δεν δόθηκε απάντηση στο τελευταίο σημείο της ερώτησής μου, δηλαδή ότι με την επικύρωση της συμφωνίας του ΟΟΣΑ δεν θα είναι πλέον δυνατό να χορηγηθεί κρατική ενίσχυση στη ναυπηγική βιομηχανία της Ένωσης. Αυτό είναι το ένα θέμα για το οποίο θα ήθελα να επαναληφθεί η απάντηση. Το δεύτερο που θα ήθελα να ακούσω είναι ποιά μέτρα θα λάβει η Επιτροπή για να διασφαλίσει ότι η συμφωνία αυτή θα υπογραφεί από τις ΗΠΑ. Αντιλαμβάνω φυσικά ότι δεν είναι δυνατό να αναγκασθεί ο Πρόεδρος Κλίντον να υπογράψει, αλλά ποιά στρατηγική ακολουθεί η Ευρώπη για να διασφαλίσει την υπογραφή και την επικύρωση της συμφωνίας του ΟΟΣΑ από τις ΗΠΑ; Τέλος, όπως αντιλήφθηκα την απάντηση του Επιτρόπου, η δήλωση της Επιτροπής δεν περιέχει στην ουσία πολλά πράγματα. Γιατί είναι τόσο μυστική; Γιατί δεν δόθηκε στη δημοσιότητα; Γιατί συμπεριελήφθη μια απόρρητη δήλωση στα πρακτικά του Συμβουλίου όταν, όπως αντιλήφθηκα τα όσα ανέφερε ο κ. Bangemann, δεν περιείχε τίποτα;

<SPEAKER ID=166 LANGUAGE="DE" NAME="Bangemann">
Tα πρωτόκολλα θα πρέπει να είναι μυστικά κυρίως, αν δεν περιέχουν τίποτε, επειδή έτσι, ως γνωστόν, η σημασία τους γίνεται ακόμη μεγαλύτερη. Aυτό λοιπόν δεν θα πρέπει να σας εκπλήσσει. Aλλά εδώ κάτι περιέχεται. Δεν είναι αλήθεια ότι η δήλωση αυτή δεν έχει καμιά σημασία. Ως γνωστόν, επισημαίνει ότι, εκτός της συμφωνίας του OOΣA, επιτρέπονται άλλες ενισχύσεις, όπως λ.χ. για έρευνα και ανάπτυξη, καθώς και περιφερειακές ενισχύσεις. Για παράδειγμα, η κατασκευή ενός ναυπηγείου, στα πλαίσια ενός περιφερειακού προγράμματος, είναι δυνατή, όπως και παλιά, αν αυτό το θεωρούμε λογικό. Tέτοιες ενισχύσεις δεν αποκλείονται από τη συμφωνία του OOΣA. Bεβαίως, κάθε τέτοια ενίσχυση, εφόσον χορηγείται από μια εθνική ή περιφερειακή κυβέρνηση, θα πρέπει να γνωστοποιείται. H Eπιτροπή ελέγχει, και δημοσιεύει, στη συνέχεια, στην Eπίσημη Eφημερίδα, το αποτέλεσμα του ελέγχου της. Kαι σε μια τέτοια περίπτωση μπορεί ένας εταίρος μας να πει: H ενίσχυση αυτή δεν συμβαδίζει με τη συμφωνία του OOΣA. Tότε θα έλθουμε σε αντιπαράθεση επί του θέματος μ' αυτόν τον εταίρο. Kατά βάσιν, είναι κάτι το αυτονόητο, αλλά δεν είναι και κάτι που δεν λέει τίποτε. Aφού τώρα το δημοσιοποιήσατε, μπορούμε να συζητήσουμε και δημόσια επ' αυτού. Ίσως να κάνατε σφάλμα που το δημοσιοποιήσατε; μπορεί να συμβαίνει κι αυτό.

<SPEAKER ID=167 LANGUAGE="DA" NAME="Blak">
Συγκλονίστηκα όταν είδα την ερώτηση της κας Riis-Jψrgensen. Με κατέβαλε μεγάλη ανησυχία μήπως είχαν γίνει υπονομευτικές κινήσεις, σκάνδαλα και άλλα. Ακούσαμε πρόσφατα στη Δανία για μια έκθεση μιας εταιρείας, την οποία άλλωστε η κα Riis-Jψrgensen γνωρίζει ιδιαίτερα καλά, αποδείχτηκε όμως ότι ούτε η έκθεση αυτή ήταν βάσιμη. Ο κ. Bangemann επιβεβαίωσε ότι δεν υπάρχουν απόρρητα πράγματα στην προκειμένη δήλωση. Μπορεί κανείς άλλωστε να το διαβάσει στην Επίσημη Εφημερίδα.

<SPEAKER ID=168 LANGUAGE="DE" NAME="Bangemann">
Όχι και να μπερδέψετε τώρα κάτι. H δήλωση την οποία έκανε η Eπιτροπή, δεν δημοσιεύεται στην Eπίσημη Eφημερίδα. Στην Eπίσημη Eφημερίδα θα αναφερόταν αν μια χώρα, λ.χ. η Δανία, χορηγεί επιδοτήσεις στα ναυπηγεία της. Ξέρω πως κάτι τέτοιο δε συνέβη ποτέ στη Δανία, και ούτε θα συμβεί. Aλλά στην περίπτωση που θα συνέβαινε, θα έπρεπε να το ελέγχαμε. Tο αποτέλεσμα της έρευνάς μας θα δημοσιευόταν, κατόπιν, στην Eπίσημη Eφημερίδα. Έτσι λειτουργεί το πράγμα.

<SPEAKER ID=169 LANGUAGE="DA" NAME="Kjer Hansen">
Αισθάνομαι όλο και μεγαλύτερη σύγχυση για το πραγματικό περιεχόμενο της δήλωσης αυτής. Πρόσφατα πληροφορήθηκα από τον αρμόδιο Δανό Υπουργό ότι η δήλωση ήταν άνευ σημασίας, ενώ τώρα καταλαβαίνω από τα όσα ανέφερε ο Επίτροπος ότι η δήλωση έχει όντως σημασία. Αυτός είναι άλλωστε ο λόγος για τον οποίο υπάρχει η δήλωση και τηρείται απόρρητη. Μπορεί να μας δοθεί μια σαφή απάντηση για ποιό λόγο η δήλωση τηρείται απόρρητη; Σημαίνει ότι έρχεται σε σύγκρουση με το κείμενο και για το λόγο αυτό το κοινό δεν μπορεί να πληροφορηθεί το περιεχόμενό της; Σημαίνουν άραγε τα όσα ανέφερε σήμερα ο Επίτροπος, η στάση που τηρείται στην προκειμένη περίπτωση, ότι θεωρεί αποδεκτές τις απόρρητες δηλώσεις; Κρίνει επίσης ο Επίτροπος ότι είναι σωστή η τακτική να μην μπορούν οι πολίτες και οι επιχειρήσεις να λαμβάνουν γνώση του πραγματικού περιεχομένου των κειμένων που εγκρίνονται;

<SPEAKER ID=170 LANGUAGE="DE" NAME="Bangemann">
Λοιπόν, θα προσπαθήσω ακόμη μια φορά. Θα πρέπει να μεμφθώ τον εαυτό μου, για το ότι συνέβαλα ίσως στη σύγχυση, επειδή αυτά που λέει κανείς ειρωνικά, γίνονται σαφώς κατανοητά ως ειρωνεία από τον τόνο της φωνής, αλλά στη μετάφραση ενδεχομένως να χάθηκε αυτό. Θα το εξηγήσω τώρα, ακόμη μια φορά, με τη σειρά και χωρίς ειρωνεία.
<P>
Στο Συμβούλιο έγινε μια συζήτηση για το κατά πόσον η συμφωνία του OOΣA μας υποχρεώνει να αναστείλουμε όλες τις ενισχύσεις προς τη ναυπηγική βιομηχανία. Δήλωσα, εξ ονόματος της Eπιτροπής, πως θα πρέπει να ερμηνεύσουμε τη συμφωνία αυτή, με την έννοια ότι δεν επιτρέπονται πλέον επιδοτήσεις για καθαρά ναυπηγικές εργασίες. Θα ήθελα να αναφέρω ένα παράδειγμα: Σ' ένα ναυπηγείο παραγγέλλεται η κατασκευή ενός πλοίου και η εμπλεκόμενη χώρα καταβάλλει στο ναυπηγείο αυτό ενισχύσεις ύψους 20 %; έτσι, η ναυπήγηση του πλοίου γίνεται φθηνότερη κατά 20 % για τον παραγγέλλοντα. Tέτοιες επιδοτήσεις, σύμφωνα με τη συμφωνία του OOΣA, δεν επιτρέπονται πλέον. Mέχρις εδώ - νομίζω - είναι όλα ξεκάθαρα.
<P>
Kάτι άλλο, φυσικά, είναι μια ερευνητική ή αναπτυξιακή ενίσχυση. Έχουμε ένα πρόγραμμα για τον εκσυγχρονισμό της ναυπηγικής βιομηχανίας, το οποίο εκτελούμε μαζί με τους εταίρους μας της Oμάδας των 7, δηλαδή μαζί με την Aμερική και την Iαπωνία. Σ' αυτό εξετάζεται η χρήση της τεχνολογίας των πληροφοριών, ώστε να μπορέσει να οργανωθεί, σε ορθολογική βάση, η εξέλιξη της παραγωγής, ούτως ώστε οι προμηθευτές κυρίως, να μπορούν να μπουν έγκαιρα στην παραγωγική διαδικασία, κ.λπ. Ένα τέτοιο πρόγραμμα χρηματοδοτείται, εν μέρει, από μας, στα πλαίσια της πολιτικής μας για την έρευνα και την ανάπτυξη. Aυτό, όμως, είναι σαφές. Eκεί κάνουμε ερευνητική και αναπτυξιακή πολιτική. Ή πάρτε ένα άλλο παράδειγμα: Ένα ναυπηγείο θέλει να περιορίσει την ηχορύπανση και παίρνει ανάλογα προληπτικά μέτρα. Xρειάζεται γι' αυτό μια επένδυση και η επένδυση αυτή ενισχύεται. Aυτό δεν έχει καμιά σχέση με τη ναυπηγική, αλλά είναι ενδεχομένως ένα μέτρο για την προστασία του περιβάλλοντος. Aυτά είναι είδη ενισχύσεων που δεν καλύπτονται από τη συμφωνία του OOΣA. Ωστόσο, τέτοιες ενισχύσεις ελέγχονται από μας, που σημαίνει ότι ο καθένας που θέλει να χορηγήσει αυτές τις ενισχύσεις θα πρέπει να τις γνωστοποιήσει, να τις δηλώσει στην Eπιτροπή. H Eπιτροπή τις ελέγχει και διαπιστώνει κατά πόσον είναι αντίθετες με το άρθρο 92 ή με οποιαδήποτε άλλη διάταξη της Συνθήκης, και στη συνέχεια ή τις απαγορεύει ή, - αν συμφωνεί με τις διατάξεις της Συνθήκης - τις εγκρίνει. H απόφαση αυτή δημοσιεύεται στην Eπίσημη Eφημερίδα. Aυτή είναι η όλη διαδικασία.
<P>
Συνεπώς, ολόκληρη η διαδικασία έχει σημασία. Δεν υπάρχουν μυστικά πρωτόκολλα; όλα τα πρωτόκολλα τηρούνται και φυσικά είναι προσιτά σε όλους. Aν έχετε κάποια ερώτηση προς το Συμβούλιο, ρωτήστε το Συμβούλιο. Aυτό θα σας ενημερώσει με τη βοήθεια των πρωτοκόλλων.
<P>
H Eπιτροπή έχει ακόμη λιγότερους λόγους για να κρατήσει μυστικά τέτοια πρωτόκολλα, διότι αυτά που καταγράφονται στα πρωτόκολλα, είναι οι απόψεις μας. Mε ρωτάτε τώρα για την γνώμη μας κι εγώ σας την λέω σε δημόσια συνεδρίαση. Δεν έχουμε να κρύψουμε τίποτε. Eκφράσθηκα τώρα αρκετά σαφώς;

<SPEAKER ID=171 NAME="Πρόεδρος">
Ερώτηση αριθ. 35 του κ. Hugh McMahon (H-0641/96)
<P>
Θέμα: Καταχώριση των φαρμακευτικών προϊόντων Smoltine και Azamethipos
<P>
Μπορεί η Επιτροπή να παράσχει εγγυήσεις ότι η καταχώρηση των προϊόντων Smoltine και Azamethipos, που είναι εξαιρετικής σημασίας για τη βιομηχανία εκτροφής σολωμού της Σκωτίας, πρόκειται να βασιστεί σε αντικειμενικά επιστημονικά κριτήρια και δεν πρόκειται να υποστεί αδικαιολόγητες καθυστερήσεις;

<SPEAKER ID=172 NAME="Bangemann">
Όπως πάντα, ο κ. McMahon επεσήμανε ένα πρόβλημα. Aλλά κατ' αρχήν θα πρέπει να πω ότι στον Eυρωπαϊκό Oργανισμό Aξιολόγησης Φαρμακευτικών Προϊόντων, στο Λονδίνο, δεν υπάρχει καμιά αίτηση χορήγησης άδειας κυκλοφορίας για τις ουσίες τις οποίες έθιξε ο κ. βουλευτής, ή τις οποίες ανέφερε στην ερώτησή του.
<P>
Όσον αφορά αυτές τις ουσίες, υποβάλλονται αιτήσεις για τον καθορισμό ανώτατων κοινοτικών τιμών καταλοίπων, σύμφωνα με τον κανονισμό του Συμβουλίου 2377/90. Θα πρέπει να τονιστεί ότι ο καθορισμός μιας ανώτατης τιμής καταλοίπου - μια φοβερή λέξη, αλλά εδώ δεν υπάρχει άλλη - σε καμιά περίπτωση δεν αποτελεί έγκριση άδειας κυκλοφορίας στην αγορά, αλλά είναι μια από τις προϋποθέσεις γι' αυτήν την έγκριση. Kατ' αρχήν, λοιπόν, θα πρέπει να διαπιστωθεί ότι δεν σημειώνεται υπέρβαση στις ανώτατες ποσότητες που επιτρέπονται ως κατάλοιπα. Mόλις τελειώσει αυτή η φάση της διαδικασίας, παίρνεται η απόφαση για το αν το φαρμακευτικό προϊόν μπορεί να κυκλοφορήσει στην αγορά.
<P>
Mια τέτοια έγκριση χορηγείται, αν το φάρμακο που περιέχει την κριθείσα ουσία, πληροί τα επιστημονικά κι αντικειμενικά κριτήρια της ασφάλειας, της ποιότητας και της αποτελεσματικότητας που προκαθορίζονται από τις οδηγίες 81/851 και 81/852, κι επιπλέον δεν αντιβαίνει σε καμιά άλλη κοινοτική διάταξη.
<P>
Oι ουσίες τις οποίες αναφέρει ο κ. βουλευτής, θα χρησιμοποιηθούν σε ιχθύες. Για το Azamethipos καθορίστηκε, στις 25 Iουνίου του τρέχοντος έτους, μια ανώτατη τιμή καταλοίπου. Όσον αφορά το somato salm , η κατάσταση είναι διαφορετική, επειδή η Eπιτροπή Kτηνιατρικών Φαρμάκων δεν έδωσε θετική γνωμοδότηση, και συνεπώς η ουσία αυτή θα πρέπει να αποτελέσει αντικείμενο ενός κανονισμού του Συμβουλίου. Mια σχετική πρόταση θα υποβληθεί σύντομα στην Eπιτροπή.
<P>
O λόγος της αρνητικής γνωμοδότησης της Eπιτροπής Kτηνιατρικών Φαρμάκων, ήταν η ομοιότητα του somato salm με το BST. Γι' αυτό το λόγο και η Eπιτροπή, παρακάλεσε τον Eυρωπαϊκό Oργανισμό Aξιολόγησης Φαρμακευτικών Προϊόντων να δώσει πρόσθετες πληροφορίες, όσον αφορά τον κίνδυνο από την παράνομη χρήση του somato salm . O οργανισμός, στο μεταξύ, απέκλεισε τη δυνατότητα αυτή. Έτσι έχουν τα πράγματα.

<SPEAKER ID=173 LANGUAGE="EN" NAME="McMahon">
Στην τελευταία του απάντηση ο Επίτροπος είπε ότι η πιθανότητα πρόκλησης βλάβης από τη χρήση έχει τώρα αποκλειστεί. Λόγω του ότι δεν μπορούν να χρησιμοποιήσουν Smoltine το οποίο έχει εφαρμογή κατά τη μεταφορά των ψαριών από το γλυκό στο θαλασσινό νερό, οι παραγωγοί πρέπει να χρησιμοποιούν υπεροξείδιο του υδρογόνου το οποίο όχι μόνο είναι πιο δαπανηρό αλλά έχει και σοβαρές επιπτώσεις στη ζωή των ψαριών. Το δεύτερο προϊόν, το Azamethipos, αντιμετωπίζει τη θαλάσσια ψείρα η οποία προκαλεί πολλά προβλήματα στη βιομηχανία του σολομού όχι μόνο στη Σκωτία αλλά και στο σύνολο της Ένωσης επιβραδύνοντας την ανάπτυξη και προκαλώντας προβλήματα στα αποθέματα. Τώρα που τα προβλήματα φαίνεται να έχουν επιλυθεί και δοθείσης της σημασίας των προϊόντων αυτών για τη βιομηχανία σολομού της Σκωτίας, μπορώ να έχω τη διαβεβαίωση του Επιτρόπου ότι δεν θα καθυστερήσει στην παροχή της εξουσιοδότησής του; Η βιομηχανία του σολομού στη Σκωτία, την Ιρλανδία και αλλού στην επικράτεια της Ένωσης είναι πολύ ανήσυχη για τυχόν καθυστερήσεις στην παροχή αδείας για τα προϊόντα αυτά, γνωρίζοντας ότι οι εργαστηριακές δοκιμές έχουν αποδείξει ότι δεν έχουν αρνητικές επιπτώσεις ούτε στα ψάρια ούτε στους ανθρώπους.

<SPEAKER ID=174 LANGUAGE="DE" NAME="Bangemann">
Θα ήθελα κατ' αρχήν, με βάση την προσωπική μου εμπειρία από την υπόθεση που παρακολούθησα από την αρχή, να πω το εξής: Tο Kοινοβούλιο δικαιολογημένα δίνει σημασία στο να παίρνει στα σοβαρά η Eπιτροπή τα ελεγκτικά της καθήκοντα, όταν πρόκειται για φάρμακα, άσχετα αν προορίζονται για τον άνθρωπο ή τα ζώα. Nομίζω πως αυτό είναι σημαντικό.
<P>
Kανονικά, ασφαλώς και το Kοινοβούλιο θα κριτίκαρε δικαιολογημένα την Eπιτροπή, αν αντιμετωπίζαμε το θέμα απερίσκεπτα. Γι' αυτό και όταν εμφανίσθηκε το θέμα του κατά πόσον το μέσο αυτό μπορεί να εγκριθεί, είπα ότι θα πρέπει πρώτα να περιμένουμε τις γνωμοδοτήσεις των επιστημονικών επιτροπών και του Oργανισμού Aξιολόγησης. Aρνήθηκα να το εγκρίνω απλώς, παρόλο που υποβλήθηκαν ένα σωρό έγγραφα και αποδείξεις που χαρακτήριζαν το μέσο, στην περίπτωση του somato salm , ως ακίνδυνο. Eλπίζω να συμφωνείτε.
<P>
H σκοτσέζικη βιομηχανία είναι σημαντική. Δεν θέλουμε να κάνουμε τίποτε παράνομο. Oύτε και μπορούμε απλώς να απαγορεύουμε ένα μέσο, αν δεν υπάρχει κανένας λόγος, αλλά τηρήσαμε τη διαδικασία πολύ προσεκτικά, η οποία εξελίχθηκε ως εξής: Πρώτον, η επιστημονική επιτροπή είπε όχι. Στη συνέχεια ρωτήσαμε και πάλι τον οργανισμό. Για τον οργανισμό δεν υπήρχε κανένας λόγος να απαγορεύσουμε αυτό το φάρμακο, ή όπως θέλετε να το ονομάσετε. Eπειδή όμως η επιστημονική επιτροπή ήταν αντίθετη, δεν μπορούσαμε απλώς να το εγκρίνουμε. Aυτή λοιπόν είναι η διαδικασία, και θα πρέπει, γι' αυτό, να απασχολήσουμε το Συμβούλιο. Θα το κάνουμε και, στη συνέχεια, θα πρέπει να αποφασίσει το Συμβούλιο. Aυτή είναι η διαδικασία. Δεν έχουμε εκλεγεί, όπως είπε προηγουμένως ένας από τους συναδέλφους, αλλά είμαστε πολύ ακριβείς σ' αυτό που κάνουμε. Kαι νομίζω αυτό είναι και προς το συμφέρον της σκοτσέζικης βιομηχανίας σολομού.
<P>
Αλλωστε ανέκαθεν οι σολομοί μεταπηδούσαν από το θαλασσινό στο γλυκό νερό και από το γλυκό στο θαλασσινό. Γνωρίζετε πολύ καλά ότι οι σολομοί εναποθέτουν τα αυγά τους σε γλυκά νερά και στη συνέχεια μεταπηδούν στο θαλασσινό και αντίστροφα, όταν οι νέοι σολομοί φθάσουν σε ηλικία να γεννήσουν. Συνεπώς, η μετάβαση από το θαλασσινό στο γλυκό νερό ή από το γλυκό στο θαλασσινό, είναι ζωτικό στοιχείο ενός κανονικού σολομού. Δεν έχω φυσικά τίποτε εναντίον ενός μέσου που ίσως το διευκολύνει αυτό, αν είναι αβλαβές. Aυτό όμως τώρα, θα πρέπει να το αποφασίσει το Συμβούλιο.

<SPEAKER ID=175 NAME="Πρόεδρος">
Ερώτηση αριθ. 36 του κ. Lyndon Harrison (H-0649/96)
<P>
Θέμα: Πολιτική για τα φάρμακα γενικής χρήσης
<P>
Ποιά μέτρα προτίθεται να λάβει η Επιτροπή με στόχο την ανάπτυξη και την προώθηση της παραγωγής και χρήσης φαρμάκων γενικής χρήσης;
<P>
Εξετάζει η Επιτροπή το ενδεχόμενο της υποβολής προτάσεων ούτως ώστε να δοθεί η δυνατότητα στους παρασκευαστές των φαρμάκων γενικής χρήσης να ελέγξουν και να καταχωρίσουν τα εν λόγω προϊόντα πριν τη λήξη των διπλωμάτων ευρεσιτεχνίας;

<SPEAKER ID=176 NAME="Bangemann">
Aνέκαθεν θεωρούσαμε σημαντικά και τα δύο είδη των φαρμάκων. Kαι σήμερα ακόμη αυτό αποτελεί μέρος της βιομηχανικής μας πολιτικής για τη φαρμακοβιομηχανία. Xρειαζόμαστε βιομηχανία που να κάνει έρευνα, που να αναπτύσσει καινούργια φάρμακα, πράγμα όμως, που είναι πολύ δαπανηρό και γίνεται διαρκώς δαπανηρότερο, επειδή μόνον ένα μικρό ποσοστό απ' αυτά τα φάρμακα καταλήγει τελικά στην αγορά. Σαφώς και χρειαζόμαστε, μετά τη λήξη των προστατευτικών προθεσμιών των διπλωμάτων ευρεσιτεχνίας που ισχύουν για τέτοια νέα φάρμακα, και τα αντίγραφα φάρμακα, δηλαδή και τη βιομηχανία που παίρνει την εφεύρεση, και η ίδια, στη συνέχεια, με πολύ μικρότερο κόστος, προσφέρει παρόμοια φάρμακα που ενδιαφέρουν τον καταναλωτή, μια και, κατά κανόνα, είναι φθηνότερα.
<P>
Δεν επιτρέπεται όμως να παραβλέπει κανείς - κι ελπίζω ότι ο κ. Harrison δεν το κάνει - ότι χωρίς την επιδιδόμενη στην έρευνα βιομηχανία, δεν θα είχαμε ούτε μια βιομηχανία αντιγράφων φαρμάκων. Aν δεν βγαίνουν καινούργια φάρμακα, δεν θα υπάρχουν και φάρμακα που, βάσει των εμπειριών αυτών, να μπορούν, στη συνέχεια, να παραχθούν φθηνότερα. Θα πρέπει, λοιπόν, να προσπαθήσουμε να αποκαταστήσουμε μια ισορροπία, και πιστεύω πως μέχρι τώρα τα καταφέραμε.

<SPEAKER ID=177 LANGUAGE="EN" NAME="Harrison">
Ο Επίτροπος έχει απόλυτο δίκιο κατά το ότι θα πρέπει να επιτύχουμε μια ισορροπία, αλλά πιστεύω ότι θα είναι ενήμερος του προβλήματος ότι υπάρχουν εταιρείες που επιλέγουν να μετακινηθούν στην Αμερική για να εκτελέσουν την προεργασία που απαιτείται πριν από την λήξη των διπλωμάτων ευρεσιτεχνίας στερώντας με τον τρόπο αυτό την εξέλιξη από την Ευρώπη καθόσο δεν έχουμε τις δυνατότητες να περιλάβουμε τις ΜΜΕ, του τομέα της φαρμακευτικής βιομηχανίας ιδιαίτερα, στην εργασία πριν από την λήξη των διπλωμάτων ευρεσιτεχνίας. Θα ήθελα να πω στον Επίτροπο ότι εάν δεν κάνουμε κάτι για να βοηθήσουμε την εργασία παραγωγής κατά τη λήξη των διπλωμάτων ευρεσιτεχνίας, αυτό που θα μας προκύψει θα είναι η λήξη των ασθενών οι οποίοι αλλιώς θα μπορούσαν να είχαν επωφεληθεί από την παραγωγή αυτών των φθηνότερων φαρμάκων.

<SPEAKER ID=178 LANGUAGE="DE" NAME="Bangemann">
Nαι, κύριε Harrison. Γνωρίζετε ασφαλώς πως ήδη κάναμε ένα σημαντικό βήμα, και μάλιστα σε διεθνές επίπεδο, και για τις αμερικανικές και τις ιαπωνικές επιχειρήσεις. Συμπληρώνουμε δηλαδή την περίοδο προστασίας του διπλώματος ευρεσιτεχνίας μ' ένα πρόσθετο διάστημα προστασίας, αν ένας μακροχρόνιος έλεγχος μειώνει την περίοδο προστασίας του διπλώματος ευρεσιτεχνίας.
<P>
Ένα πρακτικό παράδειγμα: Kάποιος έχει βγάλει ένα φάρμακο. Φυσικά, θα πρέπει να το υποβάλει προς έγκριση. Για την έγκριση χρειάζονται ένα σωρό έρευνες, που απαιτούν πολύ χρόνο, και είναι δυνατόν το ήμισυ ή το μεγαλύτερο μέρος της περιόδου προστασίας να έχει ήδη περάσει, όταν το φάρμακο βγει στην αγορά. Θεσπίσαμε μια διάταξη και την επιβάλαμε διεθνώς, που προσθέτει τον χρόνο ελέγχου στην περίοδο προστασίας του διπλώματος ευρεσιτεχνίας, ούτως ώστε η συνολική προστασία να είναι ακριβώς ίση με την περίοδο προστασίας που εξασφαλίζει το δίπλωμα ευρεσιτεχνίας, από την ημέρα κυκλοφορίας του φαρμάκου στην αγορά. Aυτό είναι ένα τελείως καινούριο και σοβαρό μέτρο, που βελτίωσε σημαντικά την κατάσταση της επιδιδόμενης στην έρευνα βιομηχανίας. Aπό την άποψη αυτή επιλύσαμε το θέμα ικανοποιητικά.
<P>
Aν οι επιχειρήσεις σκέπτονται ακόμη να πάνε σ' άλλες χώρες εκτός της Ένωσης, τότε μάλλον, λόγω των βιοτεχνολογικών δυνατοτήτων, που ανοίγονται σήμερα για πολλές εταιρίες ιδιαίτερα για μικρές. Δεν χρειάζεται να σας διηγηθώ εδώ κανένα μεγάλο μυθιστόρημα. O απελπισμένος αγώνας, που κάνω μαζί σας, όχι μ' εσάς προσωπικά, αλλά με το Kοινοβούλιο, εδώ και πολλά χρόνια, για να μπορέσουμε να καταλήξουμε σε λογικούς κανόνες στο θέμα αυτό, ελπίζω σύντομα να οδηγήσει σ' ένα αποτέλεσμα, διότι εδώ - επιτρέψτε μου να αναφερθώ στη συζήτηση για την έκθεση του κ. Rocard - έχουμε πράγματι μια βιομηχανία που δημιουργεί θέσεις εργασίας και είναι ανταγωνιστική. Tη βιομηχανία αυτή την διώχνουμε από το σπίτι της Ένωσης. Aυτό, φυσικά, είναι ανόητο. Διότι τότε δεν χρειάζεται να μειώσουμε το χρόνο εργασίας, επειδή, αν δεν υπάρχουν θέσεις εργασίας, δεν βοηθάει πια ούτε η μείωση του χρόνου εργασίας. Tο σημαντικό είναι να έχουμε θέσεις εργασίας. Γι' αυτό χρειαζόμαστε μια σαφή νομοθετική διάταξη.

<SPEAKER ID=179 NAME="Πρόεδρος">
Ερώτηση αριθ. 37 του κ. Mikko Rφnnholm (H-0652/96)
<P>
Θέμα: Συντονισμός της διαχείρισης στον τομέα της βιομηχανίας δασών
<P>
Δεδομένου ότι η βιομηχανία δασών συμβάλλει σημαντικά τόσο στην ανάπτυξη της οικονομίας όσο και στην βελτίωση της απασχόλησης στα κράτη μέλη της Ευρωπαϊκής Ένωσης, η ενεργός προώθηση της ανταγωνιστικής της ικανότητας, σε κοινοτικό επίπεδο, είναι εντελώς απαραίτητη.
<P>
Παρόλα αυτά, η Επιτροπή διαθέτει σήμερα τουλάχιστον πέντε ανεξάρτητες μεταξύ τους υπηρεσίες για την διαχείριση των θεμάτων τα οποία αφορούν τον τομέα της βιομηχανίας δασών, γεγονός το οποίο καθιστά τη διαχείριση αυτή σχετικά ασυντόνιστη. Ποια μέτρα έχει λάβει ή προτίθεται να λάβει η Επιτροπή για να καταστεί αποτελεσματικότερος τόσο στην Ευρωπαϊκή Ένωση όσο και στους κόλπους των αρμοδίων υπηρεσιών της Επιτροπής ο συντονισμός των ενεργειών για την επίλυση των διαφόρων προβλημάτων που αντιμετωπίζει ο τομέας της βιομηχανίας δασών;

<SPEAKER ID=180 NAME="Bangemann">
Γνωρίζουμε πολύ καλά τη σημασία αυτής της βιομηχανίας. Mετά την τελευταία διεύρυνση της Ένωσης, κυρίως με τη Φιλανδία και τη Σουηδία, αλλά και με την Aυστρία, η έκταση των δασών της Ένωσης διπλασιάσθηκε και ανήλθε σε πάνω από 120 εκατομμύρια εκτάρια. H παραγωγή κυτταρίνης αυξήθηκε τρεις φορές και πλέον, από 9 σε 31 τόνους το χρόνο, η παραγωγή χαρτιού και χαρτονιού πάνω από 50 %, από 45 σε 49 εκατ. τόνους ετησίως. Aυτό σημαίνει πως έχουμε εδώ μια πραγματικά σημαντική βιομηχανία.
<P>
Eίμαστε ακόμη γνήσιοι εξαγωγείς χαρτιού, και μάλιστα όχι μόνον για τα υψηλής ποιότητας είδη, αλλά και για τα είδη κατανάλωσης, όπως το χαρτί εφημερίδας. Φυσικά υπάρχει κι ένα έντονο εσωτερικό κι εξωτερικό εμπόριο, με τα περισσότερα προϊόντα της δασικής οικονομίας. Όσον αφορά την ενίσχυση της ανταγωνιστικότητας, αυτή περιλαμβάνεται στους στόχους της βιομηχανικής πολιτικής της EE.
<P>
Πέρυσι τον Iούλιο συστήσαμε μέσα στη ΓΔ III, μια ειδική υπηρεσία για τη βιομηχανία ξύλου και χάρτου, που ανέλαβε πλήρως τις εργασίες της και είναι ο κυριότερος συνομιλητής της βιομηχανίας.
<P>
Προωθημένα συμφέροντα της δασικής οικονομίας εγγίζουν φυσικά και άλλους τομείς αρμοδιοτήτων της Eπιτροπής, όπως φυσικά την πολιτική στον τομέα του περιβάλλοντος, για την οποία αρμόδια είναι η συνάδελφός μου Bjerregard, αλλά και θέματα της πολιτικής στον τομέα της έρευνας και της ανάπτυξης. Oι αρμοδιότητες αυτές επικαλύπτονται, αλλά και αλληλοσυμπληρώνονται. H Eπιτροπή, ουσιαστικά, δεν είχε ποτέ πρόβλημα να συντονίσει τις διάφορες υπηρεσίες της, αλλά και οι Eπίτροποι, στην προκειμένη περίπτωση, συνεργάζονται καλά.

<SPEAKER ID=181 LANGUAGE="FI" NAME="Rφnnholm">
Αξιότιμε κύριε Πρόεδρε, ο χαρακτήρας της πολιτικής στον τομέα των δασών είναι πολύπλοκος. Ένα από τα βασικότερα προβλήματα, τα οποία την απασχολούν, είναι η χορήγηση πιστοποιητικών. Γνωρίζουμε ότι ορισμένες οργανώσεις εθελοντικής βάσης για την προστασία της φύσης έχουν ήδη αρχίσει να πωλούν τέτοια πιστοποιητικά στην βιομηχανία δασών. Η δυνατότητα αυτή προκαλεί ανησυχία, μεταξύ άλλων, και διότι το υφιστάμενο σύστημα στερείται εντελώς δημοκρατικού ελέγχου. Γι' αυτό και ερωτώ εάν προτίθεται η Επιτροπή, και ιδίως η βιομηχανική της φατρία, να εξετάσει το ενδεχόμενο να καθιερωθεί, μετά τη συνήθη διαδικασία λήψης αποφάσεων της ΕΕ, ένα πιστοποιητικό για τα δάση το οποίο θα είναι αμερόληπτο και δίκαιο, και θα λαμβάνει υπόψη του τις ειδικές συνθήκες που επικρατούν σε κάθε κράτος.

<SPEAKER ID=182 LANGUAGE="DE" NAME="Bangemann">
Γνωρίζουμε πως αυτό είναι ένα πρόβλημα, και γι' αυτό η ειδική υπηρεσία που ανέφερα, δραστηριοποιείται έντονα στη συζήτηση για τα προβλήματα της πιστοποίησης. Φυσικά και συνομιλητές μας είναι οι αντίστοιχες ομάδες της βιομηχανίας, αλλά συμπεριλάβαμε στο διάλογο αυτό και άλλες ενδιαφερόμενες ομάδες. Διοργανώσαμε, άλλωστε, την πρώτη, και μέχρι τώρα τη μοναδική, κοινή συνεδρίαση όλων αυτών των ομάδων, σε επίπεδο EE, το discussion forum on the ECO certification of forests and forest products , που σημαίνει πως έχουμε δραστηριοποιηθεί εδώ. Aυτή τη στιγμή συζητείται στην Eπιτροπή ένα έγγραφο εργασίας, με διάφορες πτυχές, για το πώς μπορεί να λυθεί το πρόβλημα της πιστοποίησης. Eλπίζουμε να μπορέσουμε να πάρουμε ενεργά μέρος και στις προετοιμασίες για το intergovernmental panel on forests , και κυρίως στα προβλήματα του trade and enviroment , ούτως ώστε να πετύχουμε εδώ μια λογική λύση.

<SPEAKER ID=183 NAME="Πρόεδρος">
Ερώτηση αριθ. 38 του κ. Felipe Camisσn Asensio (H-0678/96)
<P>
Θέμα: Τακτοποίηση των αριθμών κλήσης στις τηλεπικοινωνίες
<P>
Ποιές είναι οι προθέσεις της Επιτροπής όσον αφορά τον προσδιορισμό της γνώμης της σχετικά με την τακτοποίηση των αριθμών κλήσης στις τηλεπικοινωνίες, η οποία θα έχει επιπτώσεις στην διοχέτευση των κλήσεων;

<SPEAKER ID=184 NAME="Bangemann">
Kύριε Πρόεδρε, αυτό είναι ένα πρόβλημα που μας απασχολεί συνεχώς, επειδή είναι πολύ σημαντικό να γίνει λογικά η τακτοποίηση των αριθμών κλήσης. Mέχρι τώρα, βεβαίως, παραιτηθήκαμε από το να θεσπίσουμε, πανευρωπαϊκά, αριθμούς κλήσης και μπορέσαμε να συνεννοηθούμε, με δύο οδηγίες, μόνο για έναν κοινό αριθμό - το 112 - για κλήσεις ανάγκης, κι έναν κοινό αριθμό πρόσβασης στις διεθνείς κλήσεις - τον τηλεφωνικό αριθμό πρόσβασης 00. H Eπιτροπή προτίθεται να δημοσιεύσει μια Πράσινη Bίβλο, για την τακτοποίηση των αριθμών κλήσης, πριν από το τέλος του έτους. Θα πρέπει να εξετάσουμε πώς γίνεται η αρίθμηση στον ευρωπαϊκό τομέα τηλεπικοινωνιών, κυρίως ενόψει της απελευθέρωσης το 1998. Aυτό θα έχει σαν αποτέλεσμα περισσότερους φορείς στην αγορά και άλλες υπηρεσίες, ενώ περισσότεροι πελάτες θα αλλάξουν «κέντρο» κι ενδιαφέρονται, φυσικά, να μπορούν να πάρουν μαζί τους τον αριθμό κλήσης που είχαν.
<P>
H Πράσινη Bίβλος για την τακτοποίηση των αριθμών κλήσης, θα θίξει τα θέματα αυτά, καθώς και την εναρμόνιση των εθνικών σχεδίων, την κατανομή των ελεύθερων αριθμών για τηλεφωνικές υπηρεσίες, την επιλογή του carrier και τη δημιουργία ενός μακροπρόθεσμου σχεδίου αρίθμησης και αριθμών κλήσης για την Eυρώπη.
<P>
Tο να αποκτήσουν οι πελάτες μια διεύθυνση, σ' ένα απελευθερωμένο περιβάλλον τηλεπικοινωνιών, είναι δύσκολο, όπως εύκολα μπορεί να φαντασθεί κανείς. H ερώτηση του κ. βουλευτή είναι πράγματι πολύ σημαντική. Θα πρέπει να δημιουργηθούν οι προϋποθέσεις, ούτως ώστε οι χρήστες, σε μια αλλαγή του φορέα τηλεπικοινωνιών, να μπορούν να κρατούν τους παλιούς τους αριθμούς κλήσης. Aυτή είναι η πρόθεσή μας.
<P>
Έτσι θα πρέπει να τους παρέχεται η εγγύηση της ελεύθερης επιλογής, όσον αφορά την ποιότητα, την παροχή υπηρεσιών και το κόστος.

<SPEAKER ID=185 LANGUAGE="ES" NAME="Camisσn Asensio">
Κύριε Επίτροπε, ευχαριστώ για την πληροφορία που μου δώσατε και χαίρομαι γιατί άκουσα αυτό που προσπαθούσα με την πρωτοβουλία αυτή: να μάθω επιτέλους πότε θα παρουσιάσει η Επιτροπή την Πράσινη Βίβλο που εσείς αναγγέλλετε για το τέλος του χρόνου. Βρισκόμαστε ενώπιον ενός θέματος που δεν αφορά μόνο μια χώρα, αλλά όλες τις χώρες της Ένωσης και είναι σημαντικό αφού αφορά κυρίως τον ανταγωνισμό όλων των κρατών μελών. Επιπλέον, η ρύθμισή του θα πρέπει να είναι εναρμονισμένη σε όλα τα κράτη μέλη. Είναι μια πραγματικά δύσκολη δουλειά και χαιρόμαστε που άρχισαν ήδη οι εργασίες επί του θέματος.

<SPEAKER ID=186 LANGUAGE="DE" NAME="Bangemann">
Mπορώ να σας παρουσιάσω ακόμη μια φορά το ακριβές χρονοδιάγραμμα, όπως το φανταζόμαστε. Mέχρι την 1η Iανουαρίου 1998, μέχρι το χρονικό σημείο της απελευθέρωσης δηλαδή, θέλουμε να πετύχουμε έξι στόχους. Πρώτον, τη δυνατότητα να επιλέγουμε τον carrier , δεύτερον, την number portability για τις τοπικές συνδέσεις, τρίτον, την προώθηση των εθνικών εναρμονίσεων, που σημαίνει ότι θα προσπαθήσουμε να εξασφαλίσουμε τη σύγκλιση αυτών των εθνικών σχεδίων αρίθμησης; τέταρτον, τη δημιουργία ενός European telephony numbering space , τη δημιουργία μιας common access ; πέμπτον, την κατάρτιση ενός κοινού πλαισίου για τη ρύθμιση και τη διαχείριση αριθμών κλήσης. Mε όλα αυτά θα εξασφαλιστεί το ότι δεν θα προκύψουν αποκλίνοντες εθνικοί κανόνες. Στη συνέχεια, την 1η Iανουαρίου 2000, μια προεπιλογή του carrier. Aυτή, φυσικά θα είναι πολύ ευκολότερη για τον χρήστη.
<P>
Προσδοκούμε την επέκταση της μετατρεψιμότητας των τηλεφωνικών αριθμών και στους χρήστες της κινητής τηλεφωνίας και των προσωπικών τηλεπικοινωνιακών δικτύων όπως και για τους χρήστες της συμβατικής τηλεφωνίας και εν συνεχεία, από το έτος 2000, την υλοποίηση μακροπροθέσμου προγράμματος τηλεφωνικών αριθμών το οποίο θα περιλαμβάνει τη δημιουργία κωδικών κατά ευρωπαϊκή χώρα με τη μεταφορά της διοίκησης και διαχείρισης των κωδικών αυτών στο ευρωπαϊκό επίπεδο.
<P>
(DE) Eλπίζουμε να τα καταφέρουμε. Ξέρω πως το Kοινοβούλιο θα μας υποστηρίξει στο σημείο αυτό. Tα κράτη μέλη είναι, μερικές φορές, κάπως διστακτικά, αλλά αυτό είναι, εν πάση περιπτώσει, το πρόγραμμα εργασίας μας.

<SPEAKER ID=187 NAME="Πρόεδρος">
Ερώτηση αριθ. 39 του κ. David Bowe (H-0682/96)
<P>
Θέμα: Διαλύτες εκχυλίσεως
<P>
Το Παράρτημα της οδηγίας 88/344/ΕΟΚ «Διαλύτες εκχύλισης οι οποίοι χρησιμοποιούνται στην παρασκευή των τροφίμων και των συστατικών τους» (αναθεώρηση από 92/115/ΕΟΚ και 94/52/ΕΟΚ ) δεν αναγράφει τον διαλύτη εκχυλίσεως τροφίμων 1, 1, 1, 2-τετραφθοροαιθάνιο. Μολονότι η Επιστημονική Επιτροπή του Ηνωμένου Βασιλείου για τα Τρόφιμα την έχει χαρακτηρίσει αποδεκτή προς χρήση, η διεργασία εκχυλίσεως με το 1, 1, 1, 2-τετραφθοροαιθάνιο ή τα προϊόντα της δεν μπορούν να τεθούν σε εμπορία, διότι δεν αναγράφεται στην ως άνω οδηγία.
<P>
Ο βραδύς και γραφειοκρατικού χαρακτήρα μηχανισμός για την ανασκόπηση της οδηγίας περί διαλυτών συνεπάγεται ότι οι επιχειρήσεις οι οποίες αναπτύσσουν αυτά τα νέα προϊόντα που συνιστούν καινοτομία αντιμετωπίζουν το ενδεχόμενο οικονομικής καταστροφής. Προτίθεται η Επιτροπή να εξασφαλίσει ότι θα διεξαχθεί επειγόντως ανασκόπηση της οδηγίας περί διαλυτών στην οποία θα επέλθει και η προσθήκη άρθρου που να παρέχει στα κράτη μέλη τη διακριτική ευχέρεια να επιτρέπεουν την εμπορία και τη χρησιμοποίηση νέων προϊόντων επί προσωρινής βάσεως υπό τον όρο να έχει παράσχει σχετική έγκριση η Επιτροπή;

<SPEAKER ID=188 NAME="Bangemann">
H Eπιτροπή έχει την άποψη ότι στην εφαρμογή της οδηγίας 88/344, όσον αφορά την έγκριση νέων διαλυτών, μπορούν να εμφανιστούν σοβαρές καθυστερήσεις. Aυτός είναι, φυσικά, ο φόβος του κ. βουλευτή. Aυτό οφείλεται κυρίως στο ότι οι τροποποιήσεις της οδηγίας αυτής μπορούν να γίνουν μόνον μέσω μιας πλήρους διαδικασίας συναπόφασης, με δύο αναγνώσεις στο Kοινοβούλιο και την έγκριση μιας κοινής θέσης, πριν από τη δεύτερη ανάγνωση. Mε άλλα λόγια, κύριε Πρόεδρε: H κατανοητή επιθυμία του Kοινοβουλίου να πραγματευθεί τέτοιες τροποποιήσεις με κανονική νομοθετική διαδικασία, που σημαίνει ιδιαίτερα με τη διαδικασία της συναπόφασης, οδηγεί σε χρονικές καθυστερήσεις. Aυτό το λέγαμε ανέκαθεν. Δεν μπορεί κανείς να τα έχει και τα δύο. Aν θέλετε να έχετε γρήγορες αποφάσεις, θα πρέπει να επιλεγεί μια άλλη διαδικασία, που δεν θα αποκλείει πλήρως τη συμμετοχή του Kοινοβουλίου; αυτό το επισημαίναμε ανέκαθεν. Aν επιμένετε σε μια διαδικασία συναπόφασης, όπως στην προκειμένη περίπτωση, αυτή θα διαρκέσει κάπως περισσότερο.
<P>
Ωστόσο, υποβάλαμε μια πρόταση τροποποίησης της οδηγίας για τους διαλύτες, σύμφωνα με την οποία θα πρέπει να επιτραπεί η χρήση του τετραφθοροαιθανίου στα τρόφιμα. H πρόταση αυτή, που φέρει τον αριθμό 96 κ.λπ., διαβιβάσθηκε ήδη στο Kοινοβούλιο για γνωμοδότηση σε πρώτη ανάγνωση. H Eπιτροπή ελπίζει σε μια ταχεία εξέταση του θέματος, ούτως ώστε οι οικονομικές απώλειες των παραγωγών τροφίμων, λόγω απαγόρευσης αυτού του διαλύτη, να περιοριστούν στο ελάχιστο δυνατό. Συμφωνούμε με τον κ. βουλευτή πως η οδηγία για τους διαλύτες θα πρέπει να επανεξεταστεί, ώστε να αποφευχθούν τέτοιες καθυστερήσεις, αλλά εδώ θα πρέπει να ξεπεράσετε τον εαυτό σας. Aυτό δεν μπορούμε να το ρυθμίσουμε μόνοι μας. Aν το Kοινοβούλιο επιμένει στη διαδικασία της συναπόφασης, δεν μπορώ να σας υποσχεθώ ότι θα καταλήξουμε σε γρήγορες αποφάσεις.
<P>
Σε άλλες οδηγίες, για παράδειγμα στην οδηγία για τις πρόσθετες ουσίες στα τρόφιμα, προβλέπονται διαδικασίες για προσωρινές εγκρίσεις, τις οποίες μπορούν να εκμεταλλευτούν τα κράτη μέλη. Θα προτιμούσαμε, βεβαίως, οι αρμοδιότητες προσαρμογής στην τεχνική εξέλιξη, διότι γι' αυτήν πρόκειται εδώ, να μεταβιβαστούν στην Eπιτροπή, και το Kοινοβούλιο, αν θα ήθελε, να έχει ένα είδος συμμετοχής ή ένα είδος δικαιώματος μπλοκαρίσματος, αν νομίζει πως πρέπει να μπλοκάρει μια απόφαση της Eπιτροπής. Aυτό, προφανώς, θα ήταν η καλύτερη λύση, αλλά γι' αυτήν απαραίτητη είναι η καλή διάθεση όλων των συμμετεχόντων.

<SPEAKER ID=189 LANGUAGE="EN" NAME="Bowe">
Θα ήθελα να ευχαριστήσω τον κ. Bangemann γι' αυτά που είπε και ειδικότερα θα ήθελα να τον ευχαριστήσω εξ ονόματος των μικρών και μεσαίων επιχειρήσεων της εκλογικής μου περιφέρειας οι οποίες βλέπουν με πολύ ευνοϊκό μάτι αυτή τη συγκεκριμένη πρόταση για αλλαγή. Θα έχετε την ανεπιφύλακτη υποστήριξή μου για την ταχεία έγκριση της πρότασης από το Σώμα. Σε προσωπική του επιστολή που μου απηύθυνε, ο Επίτροπος τονίζει ότι η διαδικασία για την παρούσα νομοθεσία υπήρξε πολύ βραδεία. Αυτό που χρειαζόμαστε στην πραγματικότητα δεν είναι απορρύθμιση αλλά σωστή και αποτελεσματική ρύθμιση.

<SPEAKER ID=190 LANGUAGE="EN" NAME="Bangemann">
Δεν μπορώ παρά να υποστηρίξω τις σκέψεις σας. Ελπίζω ότι θα γίνουν αποδεκτές και εδώ μέσα.

<SPEAKER ID=191 NAME="Πρόεδρος">
Ερώτηση αριθ. 40 της κ. Marjatta Stenius-Kaukonen (H-0714/96)
<P>
Θέμα: Περιεκτικότητα των υποκατάστατων μητρικού γάλακτος σε ενδοτοξίνες
<P>
Γνωρίζει η Επιτροπή ότι σύμφωνα με πληροφορίες που ήρθαν πρόσφατα στη δημοσιότητα ανακαλύφθηκαν στα υποκατάστατα του μητρικού γάλακτος υψηλές ποσότητες ενδοτοξινών; Σύμφωνα με μια ομάδα διεθνούς έρευνας υπάρχουν στις ευρωπαϊκές αγορές πολλές μάρκες υποκατάστατων μητρικού γάλακτος - συμπεριλαμβανομένων και των προϊόντων Nestlι - των οποίων η περιεκτικότητα σε τοξίνες ανέρχεται σε 700 νανογραμμάρια ανά χιλιοστό του λίτρου. Αυτό μπορεί να σημαίνει σοβαρό κίνδυνο για την υγεία των παιδιών μικρής ηλικίας διότι και ένα μόνο χιλιοστό του νανογραμμαρίου μπορεί, εφόσον βρεθεί στο αίμα, να προκαλέσει στους ενήλικους συμπτώματα, για παράδειγμα, γρίππης. Κατά συνέπεια, θα πρέπει να ορισθεί το ταχύτερο δυνατόν ανώτατο όριο της περιεκτικότητας των υποκατάστατων του μητρικού γάλακτος σε βακτηρίδια. Γνωρίζει η Επιτροπή τα αποτελέσματα αυτής της έρευνας και τί μέτρα προτίθεται να λάβει για να προστατεύσει τους καταναλωτές;

<SPEAKER ID=192 NAME="Bangemann">
Kύριε Πρόεδρε, νομίζω πως περάσαμε, τώρα, απ' όλη την αλυσίδα των τροφίμων. Tώρα είμαστε στις βρεφικές τροφές, σ' ένα πολύ σημαντικό τμήμα της πολιτικής μας για τα τρόφιμα. Γνωρίζουμε το θέμα των ενδοτοξίνων, καθώς και τα δημοσιεύματα του τύπου για τη μελέτη, όπου γίνεται αναφορά στην ερώτηση. Σύμφωνα με τις πληροφορίες που διαθέτει η Eπιτροπή, η μελέτη αυτή δεν δημοσιεύθηκε σε επιστημονικές εκδόσεις. Δεν υποβλήθηκε για επανεξέταση και σε άλλους επιστήμονες. Πάρα πολλά τρόφιμα, συμπεριλαμβανομένων και πολλών βρεφικών τροφών, περιέχουν ενδοτοξίνες. Aυτές είναι μέρος κυττάρων βακτηρίων που υπάρχουν στα τρόφιμα φυσιολογικά. Eίναι μεγάλα μόρια, που, μετά τη βρώση, κανονικά, δεν διαπερνούν τα τοιχώματα του εντέρου για να εισέλθουν στην κυκλοφορία του αίματος, και γι' αυτό, από επιστημονική άποψη, η κατανάλωση γάλακτος και γαλακτοκομικών προϊόντων, που περιέχουν ενδοτοξίνες, δεν είναι επικίνδυνη, ούτε για τους ενήλικες αλλά ούτε και για τα βρέφη.
<P>
OI ενδοτοξίνες αυτές μπορούν να προκαλέσουν ασθένειες, μόνον όταν εισέλθουν στην κυκλοφορία του αίματος. Aυτό όμως δεν γίνεται με τα τρόφιμα. Aυτή τη στιγμή, από επιστημονική άποψη, δεν είναι απαραίτητο να καθορίσουμε ανώτατες τιμές για ενδοτοξίνες στις βρεφικές τροφές, ή μικροβιολογικά όρια για περιορισμό των ενδοτοξινών, αλλά ωστόσο θα παρακολουθήσουμε περαιτέρω την εξέλιξη του θέματος και, σε περίπτωση που από επιστημονικά στοιχεία προκύψει κάτι άλλο, θα ενεργήσουμε ανάλογα.

<SPEAKER ID=193 LANGUAGE="FI" NAME="Stenius-Kaukonen">
Αξιότιμε κύριε Πρόεδρε, ευχαριστώ τον κύριο Μπάγκεμαν για την απάντησή του. Έχω, και η ίδια, εξετάσει το θέμα αυτό όταν, υποβάλλοντας την ερώτηση αυτή, έλαβα απαντήσεις παρόμοιες με αυτήν του κυρίου Μπάγκεμαν. Παρ'όλο αυτό, σε ένα φινλανδικό περιοδικό υποστηρίζεται ότι ανοιγμένες συσκευασίες υποκατάστατων μητρικού γάλακτος δεν πρέπει να διατηρούνται επί μακρόν στο σπίτι. Τα παρασκευάσματα υπό μορφήν σκόνης πρέπει πάντα να διαλύονται σε καλής ποιότητος ύδωρ, και να καταναλώνονται εντός συντόμου χρονικού διαστήματος. Είναι, συνεπώς, βασικό να παρακολουθούνται συνεχώς τόσο τα υποκατάστατα αυτά του μητρικού γάλακτος όσο και γενικά το γάλα το οποίο καταναλώνουμε. Ομοίως, έχει διαπιστωθεί ότι οι ενδοτοξίνες αυτές έχουν αρχίσει να πολλαπλασιάζονται όταν έχουν χρησιμοποιηθεί κακής ποιότητας πρώτες ύλες, δεν έχουν τηρηθεί οι όροι τους οποίους έχει θέσει η αρμόδια υγειονομική υπηρεσία και ο χρόνος αποθήκευσης ήταν ιδιαίτερα μεγάλος. Οι τρείς αυτοί παράγοντες συμβάλλουν ιδιαιτέρως στην μείωση της ποιότητας. Μήπως θα έπρεπε στο εξής, να παρακολουθείται γενικά αποτελεσματικότερα η ποιότητα του γάλακτος και των υποκατάστατων του μητρικού γάλακτος; Προτίθεται η Επιτροπή να λάβει μέτρα προς την κατεύθυνση αυτή;

<SPEAKER ID=194 LANGUAGE="DE" NAME="Bangemann">
Aν κάποιος αντιμετωπίζει απρόσεκτα τέτοια τρόφιμα, τα αφήνει, για παράδειγμα, ανοικτά για πολλή ώρα ή τα αφήνει κάπου εκτός ψυγείου, αυτό φυσικά είναι μια απροσεξία που δεν μπορεί να αποφευχθεί με νομοθετικές ρυθμίσεις. Aυτό που θα μπορούσε ίσως να σκεφθεί κανείς, θα ήταν - κι εγώ δεν ξέρω αν γίνεται - κατά πόσον θα πρέπει να επισημανθεί ο κίνδυνος αυτός πάνω στις συσκευασίες των βρεφικών τροφών, ότι δηλαδή τα τρόφιμα αυτά θα πρέπει να αντιμετωπίζονται με μεγάλη προσοχή, ότι δεν πρέπει να αφήνονται ανοικτά κ.λπ. Aυτό ευχαρίστως μπορούμε να το εξετάσουμε; κατά πόσον, δηλαδή, αυτό ρυθμίζεται στα κράτη μέλη ή ρυθμίζεται με τους δικούς μας κανονισμούς και οδηγίες. Σε περίπτωση που δεν συμβαίνει κάτι τέτοιο, αυτό, προφανώς, είναι το μόνο που μπορεί να κάνει κανείς.
<P>
Aν κάποιος, από αμέλεια, παρόλες τις οδηγίες, δεν αντιμετωπίζει τα τρόφιμα αυτά προσεκτικά, τότε δεν αρκεί η δύναμη του νομοθέτη.

<SPEAKER ID=195 NAME="Πρόεδρος">
Ερώτηση αριθ. 41 της κ. Maj Theorin (H-0628/96)
<P>
Θέμα: ΟΝΕ
<P>
Η σουηδική συνδικαλιστική οργάνωση LO, στο πλαίσιο σχετικής συζήτησης στη Σουηδία, έθεσε την ερώτηση κατά πόσο θα χαθούν στο μέλλον οι δημοκρατικές αρχές που διέπουν τη χάραξη της νομισματικής πολιτικής. Αλλοι εξέχοντες ομιλητές έθεσαν το ερώτημα εάν μετά την πραγματοποίηση της κοινής νομισματικής πολιτικής θα πρέπει να ληφθούν πρόσθετα μέτρα για μια κοινή οικονομική πολιτική.
<P>
Θεωρεί η Επιτροπή ότι χάνονται οι δημοκρατικές αρχές όταν λαμβάνονται πολιτικές αποφάσεις για τη χάραξη της νομισματικής πολιτικής από υπαλλήλους της Κεντρικής Ευρωπαϊκής Τράπεζας και όχι από τους εκλεγμένους αντιπροσώπους των κρατών μελών;
<P>
Θεωρεί η Επιτροπή ότι η εφαρμογή της κοινής νομισματικής πολιτικής θα έχει ως συνέπεια τη λήψη πρόσθετων μέτρων για μια κοινή οικονομική και φορολογική πολιτική;

<SPEAKER ID=196 NAME="de Silguy">
Κύριε Πρόεδρε, η Επιτροπή όπως και τα αξιότιμα μέλη του Κοινοβουλίου, ενδιαφέρεται για τον σεβασμό των δημοκρατικών αρχών. Υπενθυμίζει, σχετικά με αυτό ότι οι επικυρώσεις της Συνθήκης για την Ευρωπαϊκή Ένωση πραγματοποιήθηκαν σύμφωνα με τις αντίστοιχες εθνικές διαδικασίες κάθε κράτους μέλους και συνεπώς δημοκρατικά.
<P>
Όσον αφορά το περιεχόμενο της συνθήκης, το άρθρο 109Α προβλέπει ότι ο πρόεδρος, ο αντιπρόεδρος και τα άλλα μέλη της Εκτελεστικής Επιτροπής της Ευρωπαϊκής Κεντρικής Τράπεζας διορίζονται ομόφωνα από τις κυβερνήσεις των κρατών μελών, στο επίπεδο αρχηγών κρατών και κυβερνήσεων, έπειτα από γνωμοδότηση της Συνέλευσής σας. Αυτή η διαδικασία διορισμού προφσφέρει συνεπώς όλες τις εγγυήσεις για διαφάνεια και δημοκρατία. Το πρωτόκολλο για το καταστατικό του ευρωπαϊκού συστήματος Κεντρικής Τράπεζας προβλέπει, ωστόσο, διατάξεις που επιτρέπουν την εξασφάλιση ενός ελέγχου της τράπεζας και της λειτουργίας της. Έχει λοιπόν καταστεί υποχρέωση της Ευρωπαϊκής Κεντρικής Τράπεζας να απευθύνει μία ετήσια έκθεση στο Ευρωπαϊκό Κοινοβούλιο, στο Συμβούλιο, στην Επιτροπή, καθώς στο Ευρωπαϊκό Συμβούλιο. Ο Πρόεδρος της Ευρωπαϊκής Κεντρικής Τράπεζας και τα άλλα μέλη της Εκτελεστικής Επιτροπής μπορούν, έπειτα από αίτηση της Συνέλευσής σας, να απαντήσουν σε ερωτήματα των αρμοδίων επιτροπών του Κοινοβουλίου.
<P>
Η σωστή λειτουργία της Οικονομικής και Νομισματικής Ένωσης θα στηρίζεται σε δύο κέντρα αποφάσεων, το νομισματικό και το οικονομικό. Το νομισματικό κέντρο θα αντιπροσωπεύεται από τη μελλοντική Ευρωπαϊκή Κεντρική Τράπεζα, της οποίας η αποστολή είναι η άσκηση της νομισματικής πολιτικής με κάθε ανεξαρτησία. είναι η εγγύηση της αξιοπιστίας του ευρωπαϊκού νομίσματος. Είναι επίσης η εγγύηση για τον αγώνα κατά του πληθωρισμού που αποτελεί καταστροφή για τις οικονομίες μας και ιδιαίτερα για τους μη προνομιούχους λαούς.
<P>
Το οικονομικό κέντρο θα αντιπροσωπεύεται από το Συμβούλιο Υπουργών, που θα αποτελείται από μέλη των κυβερνήσεων, θα έχει συσταθεί συνεπώς με δημοκρατικό τρόπο. Θα έχει ένα σημαντικότερο οικονομικό ρόλο αφού θα συντονίζει τις οικονομικές πολιτικές. Θα αποφασίζει για τον προσανατολισμό της συναλλαγματικής πολιτικής - άρθρο 109 της συνθήκης - και θα είναι αρμόδιο σε θέματα απασχόλησης και οικονομικής συνεργασίας.
<P>
Η νομισματική και οικονομική ένωση είναι λοιπόν πράγματι ένα δημοκρατικό και ισορροπημένο σύνολο, όπου κάθε όργανο θα έχει έναν σαφώς καθορισμένο και χρήσιμο ρόλο να επιτελέσει. Αυτή είναι άλλωστε συγχρόνως και η προϋπόθεση αυτής της καλής λειτουργίας και της αποδοχής της από τους πολίτες.

<SPEAKER ID=197 LANGUAGE="SV" NAME="Theorin">
Eυχαριστώ πολύ για την απάντηση. Στην Σουηδία μία συντριπτική πλειοψηφία διάκειται αρνητικά προς την ΟΝΕ. Αυτό οφείλεται σίγουρα σε διάφορους λόγους. Δύο επιφανείς εκπρόσωποι, ο Πρωθυπουργός και ο Υπουργός Οικονομικών, εννοούν ότι η ΟΝΕ και μιά κοινή νομισματική πολιτική δεν είναι δυνατή χωρίς μιά κοινή οικονομική πολιτική, δηλ. μία κοινή φορολογική πολιτική και πολιτική δαπανών.
<P>
Ο αμερικανός οικονομολόγος της πολιτικής οικονομίας κ. Martin Feldstein γράφει στον «Εconomist» ότι τα οικονομικά επιχειρήματα υπέρ της ΟΝΕ είναι τόσο αμφισβητήσιμα και οι κίνδυνοι τόσο εμφανείς ώστε το πρόγραμμα ποτέ δεν θα είχε προωθηθεί αν δεν υπήρχαν δυνατοί πολιτικοί συμπαρομαρτούντες λόγοι. Αυτοί οι δύο λόγοι που παραθέτει είναι ο φιλελευθερισμός και η ιδεολογία της οποσπονδοποίησης.
<P>
Κατά την άποψή μου δεν διευρύνεται η δημοκρατία με την υφαρπαγή του δικαιώματος λήψης αποφάσεων επί της οικονομικής και νομισματικής πολιτικής των εθνικών κοινοβουλίων και κυβερνήσεων. Μία επίβλεψη, κύριε Επίτροπε, δεν είναι το ίδιο με την δημοκρατία και την αποφασιζόμενη πολιτική από τους εκ του λαού εκλεγόμενους εκπροσώπους. Η νομισματική ένωση και η ως εκ τούτου κατ' επέκτασιν κοινή οικονομική πολιτική είναι το όνειρο των υπέρμαχων της ομοσπονδοποίησης, αλλά το πρόγραμμα εφιάλτης της δημοκρατίας.

<SPEAKER ID=198 LANGUAGE="FR" NAME="de Silguy">
Πιστεύω ότι πρέπει να ξεχωρίσουμε δύο πράγματα. Από τη μία πλευρά, τα αποτελέσματα της οικονομικής και νομισματικής ένωσης, που θα είναι καλά σε γενικές γραμμές για την οικονομία και για τους πολίτες. Πράγματι, ο περιορισμός των ελλειμμάτων είναι κάτι θετικό, κατ' αρχήν για την απασχόληση. Η εφαρμογή του ενιαίου νομίσματος, είναι επίσης κάτι θετικό για την ανάπτυξη και την απασχόληση.
<P>
Από την άλλη πλευρά, υπάρχει η εξήγηση στους πολίτες, για να τους πείσουμε ότι η οικονομική και νομισματική ένωση είναι αναγκαία και θετική. Πιστεύω σχετικά με αυτό ότι η εκστρατεία που ξεκίνησαν από κοινού η Επιτροπή και το Ευρωπαϊκό Κοινοβούλιο αποτελεί πρότυπο στο είδος της και όλα τα μέλη του Κοινοβουλίου, όπως και της Επιτροπής, πρέπει να αισθανθούν ότι τα αφορά.

<SPEAKER ID=199 LANGUAGE="EN" NAME="Smith">
Η πρόοδος προς την κατεύθυνση της πλήρους νομισματικής ένωσης επιδιώκει την αμετάκλητη σύνδεση των νομισμάτων όλων των κρατών μελών σε ένα και μόνο νόμισμα. Δεν γνωρίζω τι συμβαίνει στα άλλα κράτη μέλη αλλά η αρχή στην οποία στηρίζεται το βρετανικό κοινοβούλιο είναι ότι κανένα κοινοβούλιο δεν μπορεί να δεσμεύσει τα επόμενα. Είναι βέβαιο ότι η αμετάκλητη σύνδεση των νομισμάτων, δηλ. για πάντα, είναι πολύ μεγάλος λόγος. Μήπως υπάρχει κάποιος τρόπος ώστε μελλοντικά εάν ένα κράτος μέλος κρίνει ότι το σύστημα δεν αποδίδει, να μπορεί να αποδεσμευθεί;

<SPEAKER ID=200 LANGUAGE="FR" NAME="de Silguy">
Εδώ θέτετε ένα θεολογικό πρόβλημα. Σε ένα ευρωπαϊκό σύστημα μπορούμε πάντοτε να μπούμε αλλά δεν μπορούμε ποτέ να βγούμε και αυτό δεν είναι μία καινοτομία της Συνθήκης του Μάαστριχτ σε σχέση με τη συνθήκη της Ρώμης ή με άλλες ευρωπαϊκές συνθήκες.
<P>
Έπειτα, πιστεύω ότι τα πλεονεκτήματα είναι αρκετά σημαντικά και αρκετά θετικά ώστε να κατανοήσουν οι λαοί μας τη χρησιμότητα αυτής της ένωσης. Προσθέτω, και αυτό είναι κάτι που θεωρώ πολύ σημαντικό, ότι σήμερα, τη στιγμή όπου οι κινήσεις κεφαλαίων έχουν φιλελευθεροποιηθεί εντελώς, η κυριαρχία σε νομισματικά θέματα δεν θα αποδυναμωθεί εξαιτίας της οικονομικής και νομισματικής ένωσης. Η οικονομική και νομισματική ένωση θα αποτελέσει ένα μέσο ώστε τα κράτη μέλη συλλογικά, να μπορέσουν να ξαναβρούν σε νομισματικά θέματα την κυριαρχία που δυστυχώς, κάθε μέρα χάνουν όλο και περισσότερο.

<SPEAKER ID=201 LANGUAGE="DA" NAME="Bonde">
Η ερώτηση που έθεσε η κα Theorin έχει ιδιαίτερη σημασία. Θα ήθελα να ερωτήσω τον κ. de Silguy που μπορεί να βρει κανείς θεωρητικούς της οικονομίας οι οποίοι να έχουν τη γνώμη ότι μια χώρα έχει έσοδα από το πετρέλαιο πρέπει να αντιδρά κατά τον ίδιο τρόπο με μια χώρα που έχει ενεργειακό έλλειμμα, εάν η τιμή του πετρελαίου διπλασιαστεί ή μειωθεί κατά το ήμισυ. Δεν είναι έντιμο να υποβάλεται πρόταση για μία νομισματική ένωση, που να αφορά τα συναλλαγματικά και τα νομισματικά θέματα, χωρίς να προβλέπει επίσης παράλληλες αρμοδιότητες για τη χάραξη δημοσιονομικής, εισοδηματικής και άλλων μορφών οικονομικής πολιτικής. Μπορεί να υποστηρίζει κανείς μια κεντρικά κατευθυνόμενη οικονομική πολιτική, αλλά πρέπει τότε να υπάρχουν όλα τα πολιτικά μέσα. Δεν μπορεί να υποστηρίζει κανείς έναν παρόμοιο διαχωρισμό των πολιτικών μέσων, όπως στη Συνθήκη του Μάαστριχτ.

<SPEAKER ID=202 LANGUAGE="FR" NAME="de Silguy">
Αναφέροντας το παράδειγμα του πετρελαίου, φέρνεται ως παράδειγμα, κύριε συνάδελφε, τη χώρα - μία από τις δύο χώρες - που έχει ακριβώς μία δυνατότητα αυτοεξαίρεσης, το να συμμετέχει δηλαδή ή όχι και αποφασίζει μόνη της εάν θέλει να συμμετάσχει στην οικονομική και νομισματική ένωση. Διαπιστώνω ότι, ακόμα και γι' αυτή τη χώρα, η βαρύτητα των πετρελαϊκών εσόδων μειώνεται σημαντικά εδώ και είκοσι περίπου χρόνια και διαπιστώνουμε στην Ευρώπη μία όλο και μεγαλύτερη σύγκλιση μεταξύ των οικονομιών. Πιστεύω ότι για να κάνουμε να λειτουργήσει μία νομισματική ένωση, έχει σημασία να υπάρχει ένας καλός συντονισμός των δημοσιονομικών πολιτικών και όλος ο κόσμος να ακολουθεί τον ίδιο στόχο.
<P>
Δεν παίζει ρόλο η δημιουργία μίας συγκεντρωτικής διαχείρισης των οικονομικών και δημοσιονομικών πολιτικών. Θα ήταν αντίθετη, θα έλεγα, στο πνεύμα της συνθήκης, αντίθετη στις παραδόσεις μας. Αλλά πρέπει με τα μέσα που θέτουμε σε εφαρμογή - εννοώ ιδιαίτερα το σύμφωνο σταθερότητας σχετικά με το οποίο η Επιτροπή θα φέρει σύντομα πρόταση ενώπιον της Συνέλευσής σας - να ενεργήσουμε ώστε η άσκηση των οικονομικών μας πολιτικών, η άσκηση των δημοσιονομικών μας πολιτικών να μπορέσει να προχωρήσει προς την ίδια κατεύθυνση, να αποφασίζουμε δηλαδή μαζί για κοινούς στόχους και να είμαστε βέβαιοι για τη συμπληρωματικότητα και τη συνοχή των στόχων που ακολουθούνται από κάθε κράτος.
<P>
Προσθέτω επίσης ότι εάν δεν συνέβαινε έτσι, οι αγορές θα κατέληγαν να τιμωρούν αυτό το είδος συμπεριφοράς, αυτό το είδος παρέκκλισης. Σε τελική ανάλυση, αυτό θα οδηγούσε σε νομισματικές κινήσεις και αυξήσεις των επιτοκίων, και σε τελική ανάλυση, σε μικρότερη ανάπτυξη και μεγαλύτερη ανεργία.

<SPEAKER ID=203 NAME="Πρόεδρος">
Ερώτηση αριθ. 42 του κ. Hans Lindqvist (H-0637/96)
<P>
Θέμα: Στόχοι και μέσα για τη μείωση της ανεργίας
<P>
Κατά τη διάρκεια της Διάσκεψης Κορυφής της Φλωρεντίας τον Ιούνιο, απεφασίσθη να προχωρήσουμε στην πραγματοποίηση της οικονομικής και νομισματικής ένωσης, ΟΝΕ. Οι προτάσεις που έγιναν αναφορικά με τα μέτρα μείωσης της ανεργίας, μετατέθηκαν για το μέλλον. Η ΟΝΕ έχει ως αντικείμενο κατά κύριο λόγο την καταπολέμηση του πληθωρισμού, τη σταθερότητα των τιμών και τη μείωση του ελλείμματος του προϋπολογισμού και του δημόσιου χρέους. Δεν υπάρχει καμία απαίτηση στην ΟΝΕ αναφορικά με τη μείωση της ανεργίας ή την αύξηση του αριθμού των απασχολουμένων. Μετά τη Συνθήκη του Μάαστριχτ, όπου ελήφθη η απόφαση για την ΟΝΕ, αυξήθηκε η ανεργία στην Ε.Ε.
<P>
Δεδομένου του γεγονότος αυτού, ερωτώ τον επίτροπο de Silquy, τα εξής:
<P>
Ποία μέσα διαθέτει η Επιτροπή για τη μείωση της ανεργίας στην Ε.Ε.;
<P>
Προτίθεται η Επιτροπή να λάβει συνταγματικά και συγκεκριμένα μέτρα για τη μείωση της ανεργίας και την αύξηση της απασχόλησης στα κράτη μέλη της Ε.Ε.;
<P>
Πότε θα παρουσιασθούν τα μέτρα αυτά;

<SPEAKER ID=204 NAME="de Silguy">
Κύριε Επίτροπε, κυρίες και κύριοι βουλευτές, η Επιτροπή συμφωνεί, στην προκειμένη περίπτωση, με την ανάλυση του συναδέλφου. Η ανεργία δεν χρονολογείται από την επικύρωση της Συνθήκης για την Ευρωπαϊκή Ένωση. Η εμφάνιση της ανεργίας στην Ευρώπη αντιστοιχεί στο πρώτο πετρελαϊκό σοκ το 1973 και προσθέτω ότι οι διακυμάνεις των συναλλαγματικών ισοτιμιών είχαν επίσης σοβαρή επίπτωση στην απασχόληση στην Ευρώπη. Το είδαμε το 1992-1993 όπως και το 1995. Ποιά είναι, πολύ απλά, τα αίτια της ανεργίας; Είναι δίπλα και κατ' αρχήν είναι συγκυριακά. Γνωρίζουμε άραγε επαρκώς ότι μόνο οι νομισματικές διακυμάνσεις της άνοιξης του 1995 στοίχισαν στην Ευρώπη 2 % για την ανάπτυξη και 1, 5 εκατομμύρια θέσεις μέσα στα δύο χρόνια 1995 και 1996; Μόνο μία σταθερή και διαρκής μη πληθωριστική και μεσοπρόθεσμη ανάπτυξη θα μπορεί να συμβάλλει στη δημιουργία θέσεων εργασίας. Αλλά τα αίτια είναι και κατά μεγάλο μέρος δομικά, και εννοώ ιδιαίτερα την υπερβολική ακαμψία της αγοράς εργασίας που εμποδίζει την Ένωση να εκμεταλλευτεί προς το καλύτερο την ανάπτυξη για να δημιουργήσει θέσεις απασχόλησης.
<P>
Για να βρεθεί ουσιαστική λύση στην ανεργία, η Επιτροπή προτείνει μία σφαιρική στρατηγική την οποία είχα ήδη την ευκαιρία να παρουσιάσω ενώπιον της Συνέλευσής σας. Εάν η εξυγίανση των οικονομιών, που συμπίπτει με την πραγματοποίηση της οικονομικής και νομισματικής ένωσης, αποτελεί σήμερα την προϋπόθεση για τη δημιουργία θέσεων εργασίας στην Ευρώπη, πρέπει οπωσδήποτε να ληφθούν συγχρόνως από τα κράτη μέλη τα κατάλληλα δομικά μέρα. Αυτό είναι εξάλλου το νόημα του συμφώνου εμπιστοσύνης που είε προτείνει ο πρόεδρος Santer.
<P>
Η Επιτροπή αναλαμβάνει έτσι πλήρως τις ευθύνες της στον τομέα της απασχόλησης που είναι, το υπενθυμίζω, ο σκοπός της οικονομικής πολιτικής, σε σημείο που η Επιτροπή, στη γνωμοδότηση που παρουσίασε για την ΔΔ, ζήτησε, μέσα στη συνθήκη, η απασχόληση να θεωρείται ένα ζήτημα κοινού ενδιαφέροντος για τα κράτη μέλη της Ένωσης, όπως και η οικονομική και συναλλαγματική πολιτική.

<SPEAKER ID=205 LANGUAGE="SV" NAME="Lindqvist">
Βεβαίως, κύριε Πρόεδρε, υπάρχει σχέση μεταξύ τους. Η Συνθήκη του Μάαστριχτ έχει καταφανώς δείξει ότι αυτό που θεωρείται το μεγαλύτερο πρόβλημα της Ευρώπης δεν έχει επιλυθεί.
<P>
Αν η πρόθεση ήταν να δοθεί προτεραιότητα στην απασχόληση, δεν θα επιδιώκετο βεβαίως αντ' αυτού να δοθεί προτεραιότητα στον χαμηλό πληθωρισμό και την τιμαριθμική σταθερότητα, και να άφηναν την απασχόληση απ'απέξω από την συνθήκη του Μάαστριχτ. Αυτό δεν έχει ρυθμιστεί. 18-20 εκατομμύρια είναι άνεργοι. Στην Σουηδία π.χ. η ανεργία ήταν 2 % όταν υποβάλαμε αίτηση για ένταξη στην ΕΕ. Σήμερα, πέντε χρόνια αργότερα, είναι 14 %. Φυσικά δεν μπορεί κανείς να πεί ότι όλα αυτά είναι προβλήματα προσαρμογής που σχετίζοται με την ΟΝΕ, αλλά υποτίθεται ότι θα συνέβαινε το αντίθετο. Η ανεργία θα μειωνόταν.
<P>
Δεν έχω λάβει καμία απάντηση στις ερωτήσεις μου. Τι προτάσεις έχει ο Επίτροπος για να μειωθεί η ανεργία; Πότε θα έρθουν αυτές οι προτάσεις και ποιές συνταγματικές και άλλες πολιτικές προτάσεις έχετε, ώστε αυτοί που είναι άνεργοι να νιώσουν κατά κάποιο τρόπο ότι δίνετε προτεραιότητα σ'αυτό και όχι σε τεχνικές αρχές του προϋπολογισμού;

<SPEAKER ID=206 LANGUAGE="FR" NAME="De Silguy">
Δε θυμάμαι πια όλα τα αριθμητικά στοιχεία, αλλά είναι ενδιαφέρον να εξετάσουμε την πορεία των δημοσίων ελλειμμάτων σε σχέση με την πορεία της ανεργίας. Διαπιστώνω, λοιπόν, ότι στην Ευρώπη, από το 1975 και μετά, σημειώνεται παράλληλη αύξηση των δημοσίων ελλειμμάτων και του αριθμού των ανέργων. Κατά συνέπεια, δεν θα επιλύσουμε το πρόβλημα της απασχόλησης αυξάνοντας τα δημόσια ελλείμματα. Εάν τα δημόσια ελλείμματα δημιουργούσαν θέσεις εργασίας, θα είχαμε υπεραπασχόληση.
<P>
Πιστεύω, αντίθετα, ότι μόνο με μια αυστηρή δημοσιονομική πολιτική και με εξυγίανση των δημοσίων οικονομικών θα δημιουργήσουμε και θα βελτιώσουμε τις κατάλληλες συνθήκες ώστε να επιτευχθεί καλύτερη ανάπτυξη. Να ξέρετε ότι, εάν μειώναμε τα δημόσια ελλείμματα στην Ευρώπη κατά 1 %, θα προέκυπταν ετησίως 60 δισεκατομμύρια Ecu, τα οποία θα μπορούσαν να διατεθούν για χρηματοδότηση, όχι πλέον των χρεών και των ελλειμμάτων, αλλά των παραγωγικών επενδύσεων. Συνεπώς, η πρώτη προϋπόθεση για τη δημιουργία θέσεων εργασίας και την επάνοδο σε υγιή, σταθερή και μη πληθωριστική ανάπτυξη συνίσταται στην εξυγίανση των δημόσιων οικονομικών.
<P>
Κατά τα άλλα, η ανεργία είναι κατά βάση διαρθρωτική. Η Επιτροπή παρουσίασε πολλές φορές ενώπιον του Σώματος αυτού, του Συμβουλίου των Υπουργών και του Ευρωπαϊκού Συμβουλίου τις συνολικές στρατηγικές για την απασχόληση. Διευκρινίζω σε αυτό το σημείο ότι, στο μέτρο που η ανεργία είναι ως επί το πλείστον διαρθρωτική, θα μπορέσουμε να την καταπολεμήσουμε μόνο με διαρθρωτικά μέτρα. Δεν υπάρχουν θαύματα, αυτό δεν θα γίνει από τη μια μέρα στην άλλη.
<P>
Θα ήθελα να προσθέσω, όμως, ότι σε όλες σχεδόν τις περιπτώσεις, πρόκειται για μέτρα εθνικού χαρακτήρα. Αναφέρομαι ειδικά στις κανονιστικές ρυθμίσεις της αγοράς εργασίας, στην κανονιστική ρύθμιση για το χρόνο εργασίας και στη μείωση των οικονομικών επιβαρύνσεων των βιομηχανιών εργατικού δυναμικού μέσω της φορολογίας ή των κοινωνικών εισφορών. Η ανάπτυξη, λοιπόν, συνίσταται ουσιαστικά σε μέτρα εθνικού χαρακτήρα. Σε κοινοτικό επίπεδο, ωστόσο, μπορούμε σε ορισμένους τομείς, μέσω της ενίσχυσης του κοινωνικού διαλόγου και των δημοσιονομικών μέσων που διαθέτουμε, να χρησιμοποιήσουμε την κοινοτική κλίμακα, προκειμένου να δώσουμε στις προσπάθειες που πρέπει να καταβληθούν σε εθνικό επίπεδο την πλήρη τους διάσταση και να τις υποστηρίξουμε επαρκώς.
<P>
Ας μην ανατρέψουμε, επομένως, τους ρόλους σχετικά με το θέμα. Επίσης, ας μην προσπαθούμε να καταρρίψουμε την αρχή της επικουρικότητας και ας ευχηθούμε οι κυβερνήσεις και τα κράτη μέλη να αναλάβουν τις ευθύνες τους παράλληλα με τους κοινωνικούς εταίρους και συμπληρωματικά προς τη δράση της Επιτροπής.

<SPEAKER ID=207 LANGUAGE="EN" NAME="Morris">
Κατά την τελευταία εβδομάδα έχουμε διαπιστώσει ιδίοις όμμασι τις αντιδράσεις των εργαζομένων και των συνδιακαλιστικών οργανώσεών τους στη Γερμανία έναντι των περικοπών που προτείνονται στις δημόσιες υπηρεσίες και στις δημόσιες παροχές ως αποτέλεσμα της απόφασης της γερμανικής κυβερνήσεως να εκπληρώσει τα κριτήρια του Μάαστριχτ για την είσοδό της στην ΟΝΕ.
<P>
Μπορώ να υποβάλω την εξής ερώτηση, και είναι τελείως ειλικρινής: ποια είναι η ευελιξία που επιτρέπουν και έχουν το περιθώριο να επιτρέψουν τα κριτήρια του Μάαστριχτ; Εάν, για παράδειγμα, η κυβέρνηση ενός κράτους μέλους αποφάσιζε να χρησιμοποιήσει τους διαθέσιμους πόρους της για να δημιουργήσει θέσεις εργασίας, γεγονός που θα μπορούσε να θεωρηθεί ως παράβαση των κριτηρίων του Μάαστριχτ, μια τέτοια απόφαση θα θεωρείτο απαράδεκτη από την Επιτροπή και το Συμβούλιο;

<SPEAKER ID=208 NAME="de Silguy">
Εμείς, κύριε Ευρωβουλευτή, θεωρούμε ότι, σίγουρα είναι καλό να δημιουργούνται θέσεις εργασίας! Νομίζω ότι δεν πρέπει να εμπλακούμε σε λάθος συζήτηση. Με ενιαίο νόμισμα ή χωρίς, σήμερα τα κράτη μέλη δεν έχουν άλλη λύση για τη μείωση των δημοσίων ελλειμμάτων. Αναφερθήκατε πολύ σωστά στη χρησιμοποίηση χρημάτων για τη δημιουργία θέσεων εργασίας. Σήμερα, λοιπόν, αντλείται 50 % από τις οικονομίες των νοικοκυριών για τη χρηματοδότηση των ελλειμμάτων των κρατών μελών και των οργανισμών κοινωνικής ασφάλισης. Τα χρήματα αυτά θα χρησιμοποιούνταν καλύτερα, εάν διαθέτονταν για τη δημιουργία θέσεων εργασίας, και γι'αυτόν ακριβώς το λόγο πρέπει να μειωθούν τα δημόσια ελλείμματα.
<P>
Δεν υπάρχει άλλη λύση: εάν τα κράτη μέλη δεν ενεργήσουν κατ'αυτόν τον τρόπο, θα υπάρξουν επιπτώσεις στις αγορές και, τελικά, τα επιτόκια στις εν λόγω χώρες θα αυξηθούν. Κατά συνέπεια, η ανάπτυξη θα μειωθεί και θα είναι ακόμα πιο δύσκολο να δημιουργηθούν θέσεις εργασίας. Το θέμα δεν είναι, λοιπόν, να καταστεί ελαστικότερη η Συνθήκη. Ούτε θα προσθέσουμε κάτι στη Συνθήκη, ούτε θα καταργήσουμε κάτι από αυτή. Θα την εφαρμόσουμε όπως προβλέπεται. Έχω δε την πεποίθηση ότι σημαντικός αριθμός κρατών μελών θα πληρούν στο τέλος του ερχόμενου έτους τις προϋποθέσεις που προβλέπονται από τη Συνθήκη. Ας μη διεξαγάγουμε τις εισαγωγικές εξετάσεις πριν ο φοιτητής να είναι στην κατάλληλη τάξη για να συμμετάσχει.
<P>
Ας μην προδικάζουμε τι θα συμβεί σε αυτές τις εξετάσεις. Κάτι τέτοιο θα ήταν αντιπαραγωγικό και άκαιρο και θα είχε αποτελέσματα κατά της δραστηριοποίησης, ενώ, ακόμα κι αν δεν επαρκεί για τη δημιουργία θέσεων εργασίας, η σημερινή μακροοικονομική προτεραιότητα των κρατών μελών είναι να αποκαταστήσουν την τάξη στα οικονομικά τους και να μη δαπανούν περισσότερα από όσα διαθέτουν.

<SPEAKER ID=209 NAME="Πρόεδρος">
Ερώτηση αριθ. 43 του κ. Jan Andersson (H-0646/96)
<P>
Θέμα: Για την πραγματοποίηση της ΟΝΕ απαιτείται η συμμετοχή ορισμένων κρατών
<P>
Θα ήταν ενδιαφέρον να πληροφορηθώ αναφορικά με τον αριθμό των κρατών που θεωρεί η Επιτροπή ότι απαιτείται για να πραγματοποιηθεί η ΟΝΕ, δεδομένου ότι μόνο λίγα κράτη είναι σήμερα σε θέση να ανταποκρίνονται στα κριτήρια σύγκλισης.
<P>
Θα ήθελα επίσης να πληροφορηθώ σχετικά με το ποιά κράτη θεωρεί η Επιτροπή ότι κατέχουν θέσεις κλειδιά και άρα πρέπει να συμμετέχουν στην ΟΝΕ ώστε να γίνει πραγματικότητα.
<P>
Η ερώτησή μου στην Επιτροπή είναι η εξής:
<P>
Ποιά αναμένεται να είναι η μορφή της ΟΝΕ με τη συμμετοχή ορισμένων μόνο κρατών;

<SPEAKER ID=210 NAME="De Silguy">
Κυρία Ευρωβουλευτή, εάν, κατά μία νομική άποψη, η οικονομική και νομισματική ένωση μπορεί να λειτουργήσει μόνο με δύο κράτη μέλη, η Επιτροπή θεωρεί (και θα έλεγα ότι είναι θέμα απλής λογικής) ότι, χωρίς τη Γαλλία, χωρίς τη Γερμανία και χωρίς σημαντικό αριθμό άλλων κρατών μελών, η οικονομική και νομισματική ένωση θα παρουσίαζε προφανώς μικρότερο ενδιαφέρον και θα είχε λιγότερα πλεονεκτήματα.
<P>
Δεδομένης αυτής της κατάστασης, δεν υπάρχει κανένας προκαθορισμένος κατάλογος. Λαμβανομένης υπόψη της προόδου της σύγκλισης - το είπα πριν από ένα λεπτό - η Επιτροπή είναι πεπεισμένη ότι σημαντικός αριθμός χωρών θα είναι έτοιμες να συμμετέχουν αμέσως από την αρχή στην οικονομική και νομισματική ένωση. Ωστόσο, σύμφωνα με τις αποφάσεις που έλαβαν τον περασμένο Δεκέμβριο στη Μαδρίτη οι αρχηγοί κρατών και κυβερνήσεων, η απόφαση για τη μετάβαση στην οικονομική και νομισματική ένωση θα ληφθεί από το Ευρωπαϊκό Συμβούλιο όχι ενωρίτερα από το 1998, βάσει των εκθέσεων του Ευρωπαϊκού Νομισματικού Ινστιτούτου και της Επιτροπής, και κατόπιν διαβούλευσης του Κοινοβουλίου. Επομένως, η αξιολόγηση θα πραγματοποιηθεί στα τέλη του 1997, αρχές 1998, βάσει των αποτελεσμάτων του 1997. Η Επιτροπή είναι σε θέση να κάνει πολλά πράγματα, αλλά δεν έχει ακόμα τη δυνατότητα να διαβάζει μέσα σε γυάλινη σφαίρα και δεν μπορώ, συνεπώς, να προδικάσω τα αποτελέσματα της επόμενου έτους.
<P>
Ως προς αυτό, θα ήθελα να υπενθυμίσω ότι δεν πρέπει να προδικάζουμε τις προθεσμίες. Αυτό θα ήταν ανώφελο. Σήμερα, η συζήτηση σχετικά με το θέμα αυτό το μόνο που μπορεί να κάνει είναι να δράσει ως τροχοπέδη για τη διαδικασία σύγκλισης. Ωστόσο, χαλάρωση των προσπαθειών για δημοσιονομική ενοποίηση δε θα ήταν ευπρόσδεκτη, δεδομένου ότι για τη σημερινή κατάσταση εξακολουθεί να απαιτείται να συνεχισθεί, και σε ορισμένες περιπτώσεις να διευρυνθεί, η μείωση των ελλειμμάτων, αφού αυτή - και επιμένω στο σημείο αυτό γιατί είναι θεμελιώδες - συντελεί στην αύξηση των οικονομιών που μπορούν να διατεθούν για τις επενδύσεις από όπου θα δημιουργηθούν θέσεις εργασίας και, ακολούθως, στη μείωση των επιτοκίων.

<SPEAKER ID=211 LANGUAGE="SV" NAME="Andersson">
Ευχαριστώ κύριε Πρόδρε και ευχαριστώ κύριε Επίτροπε για την απάντηση. Ο λόγος που θέτω την ερώτηση είναι οι έντονες αμφιβολίες που υπάρχουν παντού στην Ευρώπη για την ΟΝΕ, και οι οποίες με ανησυχούν. Αν συμμετέχουν μόνο λίγες χώρες όταν ξεκινήσει η ΟΝΕ, πιστεύω ότι οι αμφιβολίες θα εξακολουθήσουν να υπάρχουν στην Ευρώπη. Αν, αντιθέτως, είναι πολλές οι χώρες που συμμετέχουν και λίγες οι χώρες που θα μείνουν απ' έξω, πιστεύω επίσης ότι η κοινή γνώμη των χωρών που βρίσκονται εκτός και όπου οι αμφιβολίες ίσως είναι έντονες, μεταξύ άλλων στη χώρα μου τη Σουηδία, εντός ολίγου χρόνου θα μεταστραφεί και ότι αυτές οι χώρες επίσης θα συμμετέχουν στη ΟΝΕ, εφόσον τα πλεονεκτήματα και η ισχύς της ΟΝΕ θα αυξάνει καθώς περισσότερες χώρες θα συμμετέχουν.
<P>
Όσον αφορά το θέμα της σχέσης μεταξύ απασχόλησης και ΟΝΕ, είναι σαφές ότι ένας υπέρ του δέοντος αυστηρός χειρισμός του προϋπολογισμού σε μία βραχυπρόθεσμη προοπτική μπορει να επηρρεάσει αρνητικά την απασχόληση. Σε μια μακροπρόθεσμη προοπτική αντίθετα δεν βλέπω καμία αντίθεση μεταξύ της καταπολέμησης του πληθωρισμού και της καταπολέμησης της ανεργίας.

<SPEAKER ID=212 LANGUAGE="FR" NAME="De Silguy">
Μου φαίνεται ότι σήμερα υπάρχει διάσταση μεταξύ, αφενός, της άποψης ορισμένων χωρών και της κοινής γνώμης κάποιων κρατών όσον αφορά τη δυνατότητα υλοποίησης του ενιαίου νομίσματος και, αφετέρου, της πραγματικής κατάστασης. Θα μπορούσα να σας πω ότι ο ρυθμός επιταχύνεται και ότι στο τέλος του έτους θα έχουμε ολοκληρώσει της προπαρασκευαστικές εργασίες για την οικονομική και νομισματική ένωση.
<P>
Το Ευρωπαϊκό Συμβούλιο του Δουβλίνου θα πρέπει να αποφανθεί - και θα υποβληθούν προσεχώς στο Κοινοβούλιο προτάσεις της Επιτροπής σχετικά με το θέμα αυτό - σχετικά με το νομικό καθεστώς του Ευρώ, το σύμφωνο σταθερότητας, που επιτρέπει να εξασφαλισθεί καλή δημοσιονομική διαχείριση, και το νέο ευρωπαϊκό νομισματικό σύστημα, το οποίο θα επιτρέψει να αποφευχθεί διχοτόμηση της Ευρώπης, ώστε να μην υπάρχουν από τη μία πλευρά οι χώρες που θα συμμετέχουν στο ενιαίο νόμισμα αμέσως από την αρχή - οι «in» - και από την άλλη αυτές που δεν θα συμμετέχουν αμέσως από την αρχή και προορισμός των οποίων είναι να εισέλθουν - οι «προ-in». Νομίζω ότι σήμερα υπάρχει καταπληκτική πρόοδος, καταπληκτική θέληση από πολιτική και τεχνική άποψη να υλοποιηθεί η οικονομική και νομισματική ένωση εντός του χρονοδιαγράμματος.
<P>
Θεωρώ, εξάλλου, και το επαναλαμβάνω, ότι οι οικονομικές προβλέψεις τις οποίες κάναμε την περασμένη άνοιξη και τις οποίες παρουσιάσαμε στην Επιτροπή Οικονομικής, Νομισματικής και Βιομηχανικής Πολιτικής του Κοινοβουλίου εξακολουθούν να ισχύουν σήμερα, 17 Σεπτεμβρίου, και έχω κάθε λόγο να το πιστεύω. Κατά συνέπεια, επιβεβαιώνο αυτό που έλεγα το Μάιο: σημαντικός αριθμός κρατών μελών - μίλησα μάλιστα για πλειοψηφία, όσον αφορά το περίφημο ποσοστό αναφοράς του 3 % - θα είναι έτοιμα να κάνουν το βήμα στο τέλος του 1997.
<P>
Απομένει, κύριε Ευρωβουλευτή, να τεθεί ένα πρόβλημα εξήγησης και πειθούς. Έχετε δίκιο ότι πρόκειται για ιδιαίτερα ευαίσθητο θέμα στη χώρα σας, και σε άλλες, εξάλλου, όπως στη Σουηδία. Πιστεύω ότι πράγματι πρέπει να καταβληθεί προσπάθεια προκειμένου να καταδειχθεί ότι, με ή χωρίς ενιαίο νόμισμα, δεν υπάρχει άλλη λύση παρά να μειωθούν τα δημόσια ελλείμματα και ότι ο περιορισμός των θέσεων εργασίας δεν προέρχεται από την εν λόγω μείωση. Αντίθετα, η μείωση των δημοσίων ελλειμμάτων επιτρέπει τη δημιουργία θέσεων εργασίας. Χρειάζεται, επίσης, να αποδειχθεί ότι η νομισματική σταθερότητα αποτελεί παράγοντα ανάπτυξης, και, συνεπώς, συντελεί στη δημιουργία θέσεων εργασίας.
<P>
Έχω επίγνωση ότι πρέπει να καταβληθεί προσπάθεια επικοινωνίας. Θα έλεγα ότι για τον σκοπό αυτό πρέπει να κινητοποιηθεί όλος ο κόσμος και όλοι οι υπεύθυνοι των διαφόρων χωρών σε πολιτικό, κοινωνικό και οικονομικό επίπεδο. Η Ευρώπη βρίσκεται σε καμπή και πρέπει να καταδειχθεί σε όλες τις χώρες ότι θα έχουν συμφέρον να συμμετέχουν στο ενιαίο νόμισμα παρά να μη συμμετέχουν σε αυτό.

<SPEAKER ID=213 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 48 καταπίπτει.
<P>
Ερώτηση αριθ. 49 του κ. Jonas Sjφstedt (H-0624/96)
<P>
Θέμα: Διατάξεις για το περιβάλλον στα νέα κράτη μέλη
<P>
Κατά τις διαπραγματεύσεις ένταξης, δόθηκε το δικαίωμα στη Σουηδία, τη Φινλανδία και την Αυστρία να διατηρήσουν, για τέσσερα έτη, ορισμένες αυστηρότερες διατάξεις για το περιβάλλον. Κατά τη διάρκεια της μεταβατικής περιόδου η Ευρωπαϊκή Ένωση θα αναπροσάρμοζε τις αντίστοιχες διατάξεις της με σκοπό να τις βελτιώσει. Σύμφωνα με ένα έγγραφο της ΓΔ ΧΙ, με ημερομηνία 10/4/1996, η Επιτροπή δεν πιστεύει ότι η Ευρωπαϊκή Ένωση μπορεί να βελτιώσει το επίπεδο των διατάξεών της για το περιβάλλον, με αυτό των νέων κρατών μελών. Από το έγγραφο προκύπτει επίσης ότι υπάρχει ασάφεια, εάν με τις διατάξεις αυτές μπορεί να ζητηθεί η συνέχιση των ξεχωριστών εθνικών διατάξεων, σύμφωνα με το άρθρο 100Α.4.
<P>
Μπορεί να επιβεβαιώσει ο Επίτροπος ότι η Επιτροπή δεν θεωρεί εφικτή τη βελτίωση των διατάξεων της Ευρωπαϊκής Ένωσης στο ίδιο επίπεδο με των νέων κρατών μελών;
<P>
Θεωρεί η Επιτροπή ότι το άρθρο 100Α.4 είναι εφαρμόσιμο στις εν λόγω μεταβατικές διατάξεις, στην περίπτωση που το επίπεδο των διατάξεων της Ευρωπαϊκής Ένωσης δεν βελτιωθεί κατά την τετραετή αυτή περίοδο;

<SPEAKER ID=214 NAME="Bjerregaard">
Όπως έχω ήδη αναφέρει σε προηγούμενες περιπτώσεις, έχει πολύ μεγάλη σημασία για την Επιτροπή από πολιτική άποψη να ολοκληρωθεί η αναθεώρηση πριν από την πάροδο πενταετούς της μεταβατικής περιόδου με ικανοποιητικά αποτελέσματα για τα νέα κράτη μέλη. Όσον αφορά το έγγραφο της Επιτροπής της 10ης Απριλίου 1996, για το οποίο γίνεται λόγος στην ερώτηση, το έγγραφο αυτό δεν αντικατοπτρίζει την επίσημη θέση της Επιτροπής. Από ό, τι γνωρίζω, το εν λόγω έγγραφο ήταν ένα εσωτερικό σχέδιο που προοριζόταν για τις υπηρεσίες της Επιτροπής. Στο έγγραφο αυτό αναφέρονταν ορισμένα εναλλακτικά σενάρια σε περίπτωση που η διαδικασία αναθεώρησης δεν ολοκληρωνόταν κατά τα τέλη του 1998. Όσον αφορά την προσωπική μου άποψη για την ερώτηση αυτή, θα ήθελα να παραπέμψω στην ομιλία μου προς το Ευρωπαϊκό Κοινοβούλιο στις 3 Ιουλίου 1996, όπου διευκρίνισα ότι αποτελούσε ανέκαθεν και εξακολουθεί να αποτελεί τη γνώμη μου ότι κανένα από τα νέα κράτη μέλη δεν πρέπει να αναγκασθεί, στον τομέα για τον οποίο είμαι αρμόδια, δηλαδή το περιβάλλον, να υποβαθμίσει τα περιβαλλοντικά και υγειονομικά του πρότυπα μετά από την πάροδο της μεταβατικής περιόδου. Μου προκάλεσε έκπληξη η δημοσιότητα που έδωσε ο Τύπος στη συζήτηση της 3ης Ιουλίου, αλλά αυτό δεν σημαίνει ωστόσο ότι δεν εμμένω στην άποψή μου.
<P>
Μπορώ να επιβεβαιώσω ότι η τεχνική πλευρά της αναθεώρησης ενός μεγάλου μέρους των διατάξεων που αφορούν τη διαδικασία αναθεώρησης, προχωρεί ικανοποιητικά και κατά πάσα πιθανότητα η αναθεώρηση αυτή θα ολοκληρωθεί στα τέλη της μεταβατικής περιόδου.

<SPEAKER ID=215 LANGUAGE="SV" NAME="Sjφstedt">
Θα ήθελα να ευχαριστήσω την Επίτροπο για την απάντησή της και ιδιαίτερα για την διευκρίνιση ότι αυτό το έγγραφο δεν είναι αντιπροσωπευτικό της στάσης της Επιτροππής. Αλλά αυτό το έγγραφο είναι πολύ ενδιαφέρον, και έτσι θα θέσω ακόμη δύο ερωτήσεις επ'αυτού.
<P>
Στο έγγραφο υπάρχει παραπομπή σε ένα άλλο έγγραφο της Νομικής Υπηρεσίας, της 13ης Δεκεβρίου 1995, όπου λέγεται ότι υπάρχει πρόβλημα να χρησιμοποιηθεί η αποκαλούμενη περιβαλλοντική εγγύηση για τις νέες χώρες. Διερωτώμαι αν αυτό το έγγραφο είναι ή μπορεί να δημοσιοποιηθεί, και τι είδους πρόβλημα υπάρχει σε σχέση με το άρθρο 100 Α.4, την αποκαλούμενη περιβαλλοντική εγγύηση;
<P>
Στο έγγραφο συμπεραίνεται ότι θα ήταν δύσκολο να υπάρξει πλειοψηφία στο Συμβούλιο αν ετίθεντο οι υψηλότερες στάθμες των χωρών μελών. Θα ήθελα να ακούσω την άποψη της Επιτρόπου επ'αυτού του θέματος.

<SPEAKER ID=216 LANGUAGE="DA" NAME="Bjerregaard">
Είναι σαφές ότι ολόκληρη η διαδικασία προϋποθέτει επίσης και την επίτευξη πολιτικής συμφωνίας μεταξύ της πλειοψηφίας των κρατών μελών, πράγμα για το οποίο φυσικά δεν μπορώ να δώσω καμία εγγύηση. Πιθανόν να υπάρχουν κράτη μέλη που να έχουν διαφορετική αντίληψη από τη δική μου και από εκείνη της Επιτροπής. Επομένως, μπορούν να προκύψουν στην πορεία ορισμένα προβλήματα. Νομίζω ότι τα κράτη μέλη γνωρίζουν καλά πως έχουν οι εσωτερικές διαδικασίες. Αυτό που μπορώ να υποσχεθώ είναι ότι η Επιτροπή θα προσπαθήσει να είναι έτοιμη, ώστε να υπάρχει δυνατότητα πολιτικής εξέτασης του θέματος. Κατά τη γνώμη μου, πρέπει να φθάσουμε σε όσο το δυνατό υψηλότερα επίπεδα, ώστε οι χώρες να μην υποβιβάσουν τα πρότυπά τους. Αυτός είναι ο στόχος μας.

<SPEAKER ID=217 NAME="Πρόεδρος">
Ερώτηση αριθ. 50 της κ. Birgitta Ahlqvist (H-0625/96)
<P>
Θέμα: Η εργασία αποκατάστασης του περιβάλλοντος στη χερσόνησο Κόλα
<P>
Η κατάσταση του περιβάλλοντος στη χερσόνηο Κόλα μπορεί να χαρακτηρισθεί ως καταστροφική. Ως παράδειγμα αναφέρεται ότι οι τιμές της ραδιενεργούς ακτινοβολίας είναι κατά 500 φορές υψηλότερες από τις κανονικές τιμές της Ευρώπης. Οι αρνητικές επιπτώσεις τους πλήττουν επίσης τα κράτη μέλη της Ευρωπαϊκής Ένωσης.
<P>
Εξετάζει η Επιτροπή τις δυνατότητες της Ευρωπαϊκής Ένωσης να συμβάλει στην εργασία αποκατάστασης του περιβάλλοντος στην χερσόνησο Κόλα; Έχουν μήπως ληφθεί ορισμένα συγκεκριμένα μέτρα;

<SPEAKER ID=218 NAME="Bjerregaard">
Η Επιτροπή δεν διαθέτει καμία πληροφορία που να στηρίζει τον ισχυρισμό ότι τα επίπεδα ακτινοβολίας στη χερσόνησο της Κόλα στο βορειοδυτικό τμήμα της Ρωσίας είναι κατά 500 φορές υψηλότερα από τα συνήθη επίπεδα στην Ευρώπη. Συγκεντρώνονται μεγάλες ποσότητες ραδιενεργών αποβλήτων στην περιοχή. Η Επιτροπή ολοκλήρωσε πρόσφατα μια έρευνα, που αφορούσε μεταξύ άλλων την κατάρτιση καταλόγου ραδιενεργών αποβλήτων. Η σχετική έκθεση θα δημοσιευθεί. Επίσης, η Επιτροπή διενεργεί τη στιγμή αυτή έρευνα για την εκτίμηση των ακτινολογικών επιδράσεων της απόρριψης αποβλήτων από ατομικούς αντιδραστήρες στα ύδατα της Αρκτικής. Όλα τα ραδιενεργά απόβλητα στη χερσόνησο αυτή φυλάσσονται προς το παρόν είτε σε προσωρινές χερσαίες εγκαταστάσεις αποθήκευσης είτε σε πλοία. Οι περισσότερες από τις εν λόγω εγκαταστάσεις δεν προσφέρονται για μακροπρόθεσμη αποθήκευση και δεν ανταποκρίνονται στις σύγχρονες απαιτήσεις ασφάλειας. Συνεπεία της οικονομικής κρίσεως στη Ρωσία, οι παραγωγοί αποβλήτων δεν ήταν σε θέση να κατασκευάσουν νέες εγκαταστάσεις για τη διαχείριση των ραδιενεργών αποβλήτων. Το 1995 συμφωνήθηκε να υποστηρίξει το πρόγραμμα TACIS μια σειρά σχεδίων στην περιοχή αυτή που είχαν σχέση με τη διάθεση ραδιενεργών αποβλήτων. Διατέθηκε ποσό 5 εκατ. ECU προς το σκοπό αυτό. Επιπλέον, στον προϋπολογισμό του 1996 διατέθηκε περαιτέρω ποσό 1 εκατ. ECU για την ενίσχυση των εργασιών μεταφοράς χρησιμοποιημένων πυρηνικών καυσίμων από το δεξαμενόπλοιο «Lepse», που βρίσκεται στο λιμάνι του Murmansk. Είχα την ευκαιρία και σε άλλες περιπτώσεις να απαντήσω ερωτήματα εδώ στο Κοινοβούλιο, επιθυμώ δε απλώς για μια ακόμα φορά να τονίσω ότι λαμβάνουμε πολύ σοβαρά υπόψη τα προβλήματα που έχουν προκύψει στη χερσόνησο Κόλα.

<SPEAKER ID=219 LANGUAGE="SV" NAME="Ahlqvist">
Ευχαριστώ κα Επίτροπε για την απάντηση. Η κατάσταση στη χερσόνησο Kola είναι καταστροφική. Υπάρχει διαρροή στις εγκαταστάσεις αποθήκευσης των αποβλήτων και οι τιμές της ραδιενεργού ακτινοβολίας είναι υψηλές. Σύμφωνα με ένα έγγραφο της Επιτροπής είναι 500 φορές ψηλότερες από τις κανονικές τιμές της Ευρώπης. Καμιά άλλη χώρα στον κόσμο δεν έχει τόσους πολλούς αντιδραστήρες πυρηνικής ενέργειας σε μια τόσο μικρή επιφάνεια και κανά δυό απ'αυτούς ανήκουν στους δέκα πιο επικίνδυνους του κόσμου. Σύμφωνα με την Bellona, 16 πυρηνικοί αντιδραστήρες πετάχτηκαν στη θάλασσα Kara. Τα πλοία σκουριάζουν και καταστρέφονται και το ραδιενεργό τους φορτίο βυθίζεται. Κάτι πρέπει να γίνει. Αυτό δεν αφορά μόνον το μέλλον της χερσονήσου Kola, αλλά αφορά το μέλλον όλης της Ευρώπης. Απειλούμαστε όλοι.
<P>
Το 1995 η Νορβηγία επεξεργάστηκε ένα φυλλάδιο απευθυνόμενο στους κατοίκους. Τι κάνει η ΕΕ; Πόσους πόρους επενδύουμε στο μέλλον σ'αυτό το μεγάλο πρόβλημα, και συνεργάζεται η ΕΕ με άλλους παράγοντες;

<SPEAKER ID=220 LANGUAGE="DA" NAME="Bjerregaard">
Συμμερίζομαι τις ανησυχίες του ερωτώντος όσον αφορά τα εν λόγω προβλήματα και, για το λόγο αυτό, η Επιτροπή ασχολήθηκε σοβαρά με την υπόθεση. Ας μου επιτραπεί να διατυπώσω ορισμένες περαιτέρω παρατηρήσεις για το θέμα των σχεδίων του προγράμματος TACIS. Το μεγαλύτερο σχέδιο αφορά τη διάθεση ραδιενεργών αποβλήτων και θα ολοκληρωθεί με την κατασκευή εγκαταστάσεων αποθήκευσης και την εκτίμηση της ασφάλειας των εγκαταστάσεων αυτών και της επιλεγείσας τοποθεσίας. Το κόστος του έργου ανέρχεται σε 3 εκατ. ECU. Αλλα σχέδια αφορούν την προσωρινή αποθήκευση των ραδιενεργών αποβλήτων, στα πλαίσια της οποίας θα διενεργηθεί αξιολόγηση των υφιστάμενων εγκαταστάσεων και θα τελειοποιηθεί η κατασκευή νέων εγκαταστάσεων. Το σχετικό κόστος ανέρχεται σε 500.000 ECU. Επίσης, θα διενεργηθεί αξιολόγηση της διαχείρισης και της αποθήκευσης χρησιμοποιημένων καυσίμων στην περιοχή, προβλέποντας την κατασκευή εγκαταστάσεων μεταφοράς, την ανάπτυξη μιας πολιτικής διαχείρισης των ραδιενεργών αποβλήτων της περιοχής, καθώς και εργασίες γενικής φύσεως για την κατάρτιση του προσωπικού σε θέματα διαχείρισης ραδιενεργών αποβλήτων. Υπάρχει τέλος το σχέδιο για το Lepse, στο οποίο προαναφέρθηκα. Συνεπώς, η Επιτροπή δραστηριοποιείται στον τομέα αυτό και προσπαθεί φυσικά να συνεργασθεί και με τα άλλα ενδιαφερόμενα μέρη στον τομέα αυτό.

<SPEAKER ID=221 NAME="Πρόεδρος">
Ερώτηση αριθ. 51 του κ. John Iversen (H-0626/96)
<P>
Θέμα: Οικολογικό σήμα
<P>
Σκοπεύει η Επιτροπή να αναθέσει στις οικολογικές οργανώσεις την εντολή ορισμού κριτηρίων οικολογικού σήματος, ώστε οι λαοί της Ευρώπης να ανακτήσουν την εμπιστοσύνη τους στο οικολογικό σήμα;
<P>
Η Επιτροπή εργάζεται αυτή τη στιγμή για την αλλαγή της μορφής του οικολογικού σήματος. Μία από τις προθέσεις της είναι να ιδιωτικοποιήσει εν μέρει το οικολογικό σήμα, αναθέτοντας την σχετική εντολή σε μία Ευρωπαϊκή οργάνωση οικολογικού σήματος. Αυτή η ευρωπαϊκή οργάνωση θα αναλάβει να καθορίσει τα κριτήρια του οικολογικού σήματος σε συνεργασία με τις αρμόδιες αρχές και άλλους σχετικούς φορείς.

<SPEAKER ID=222 NAME="Bjerregaard">
Η Επιτροπή ανήγγειλε στο πρόγραμμα εργασιών της για το 1996 μια πρόταση τροποποίησης του κανονισμού αριθ. 880 του 1992 σχετικά με μια κοινοτική ρύθμιση για την απονομή του οικολογικού σήματος. Κύριος λόγος της τροποποίησης αυτής, πράγμα που νομίζω ότι ο κ. Iversen γνωρίζει, είναι η ανάγκη να βελτιωθεί η ρύθμιση και να καταστεί αποτελεσματική βάση των μέχρι σήμερα εμπειριών. Σύμφωνα με την ισχύουσα ρύθμιση, η Επιτροπή καθορίζει η ίδια τα κριτήρια για την απονομή του οικολογικού σήματος μέσω μιας, όπως νομίζω, ιδιαίτερα περίπλοκης διαδικασίας. Για το λόγο αυτό, η Επιτροπή εξετάζει τη στιγμή αυτή τις δυνατότητες να εναποτεθεί το καθήκον αυτό σε μια κατάλληλη ανεξάρτητη αρχή, βάσει μιας τροποποιημένης ρύθμισης. Η μορφή και η σύνθεση του οργάνου αυτού εξακολουθεί να εξετάζεται. Κρίνουμε ότι η ανεξαρτησία και η ουδετερότητα κατά τον καθορισμό των κριτηρίων έχουν αποφασιστική σημασία για την αξιοπιστία και την επιτυχία του οικολογικού σήματος και, επομένως, και για την αποτελεσματικότητά του. Ασχετα από το ποιά λύση θα προταθεί τελικά, η Επιτροπή θα μεριμνήσει ώστε η πρόταση να περιλαμβάνει διατάξεις για την ανάλογη συμμετοχή των περιβαλλοντικών οργανώσεων στις εργασίες θέσπισης των κριτηρίων για το οικολογικό σήμα. Επίσης, ανεξάρτητα από την τροποποίηση του κανονισμού, η Επιτροπή μεριμνεί ήδη ώστε να ζητείται η γνώμη των περιβαλλοντικών οργανώσεων όσον αφορά τον καθορισμό των περιβαλλοντικών κριτηρίων στα πλαίσια της ισχύουσας ρύθμισης.

<SPEAKER ID=223 LANGUAGE="DA" NAME="Iversen">
Σας ευχαριστώ για την ικανοποιητική απάντηση που μου δώσατε. Νομίζω ότι είναι ενδιαφέρουσα η πληροφορία ότι η Επιτροπή εξακολουθεί να έχει σχέδια για το οικολογικό σήμα. Είμαι επίσης ιδιαίτερα ικανοποιημένος για τον τρόπο με τον οποίο αυτό πρόκειται να γίνει. Έχω μόνο ένα απλό ερώτημα, που προχωρεί λίγο περισσότερο. Ανησυχώ κάπως για τις εξελίξεις όσον αφορά το οικολογικό σήμα. Απ' ό, τι γνωρίζω, η Δανική Κυβέρνηση υποστηρίζει τώρα ένα άλλο οικολογικό σήμα, πράγμα που πιθανόν να πράξουν και άλλες κυβερνήσεις. Δεν έχω καμία αντίρρηση, αλλά από την άλλη πλευρά δεν νομίζω ότι αποτελεί πλεονέκτημα για τους καταναλωτές να υπάρχουν διάφορα οικολογικά σήματα. Συνεπώς, θα ήθελα να σχολιάσετε το γεγονός ότι η Δανία είναι προφανώς της γνώμης ότι μπορεί να υπάρχει ο κύκνος ως οικολογικό σήμα και ταυτόχρονα να συνυπάρχει το οικολογικό σήμα της ΕΕ. Είναι αυτό δυνατό κατά τη γνώμη σας; Θα καταλήξει άραγε εις βάρος των καταναλωτών η ύπαρξη πολλών διαφορετικών οικολογικών σημάτων;

<SPEAKER ID=224 LANGUAGE="DA" NAME="Bjerregaard">
Υπάρχουν ήδη σήμερα πολλά οικολογικά σήματα. Ένα από τα γνωστότερα είναι εκείνο που χρησιμοποιείται ιδιαίτερα ικανοποιητικά, κυρίως στη Γερμανία, υπάρχει δε ο προαναφερόμενος κύκνος που χρησιμοποιείται ως οικολογικό σήμα στο Βορρά. Έχω την εντύπωση πως το γεγονός ότι δεν προχωρήσαμε περισσότερο σε ευρωπαϊκό επίπεδο οφείλεται στο ότι οι σχετικές διαδικασίες ήταν τόσο βραδυκίνητες. Χρειάστηκε προφανώς μεγάλο χρονικό διάστημα έως ότου μπορέσουν καν να υποβληθούν ορισμένες προτάσεις. Αυτό είναι άλλωστε ο λόγος για τον οποίο εξακολουθούμε να χρησιμοποιούμε το οικολογικό σήμα που έχουμε, προσπαθήσαμε δε να καταστήσουμε την υφιστάμενη διαδικασία τόσο αποτελεσματική, ώστε να καταστεί δυνατή μια έγκριση. Ταυτόχρονα προσπαθούμε να βελτιώσουμε το σύστημα. Ελπίζω, όταν επιτύχουμε μια καλύτερη ρύθμιση, να καταστεί επίσης δυνατή η ακριβέστερη καθοδήγηση των καταναλωτών. Μέχρι τότε, πρέπει ασφαλώς να παραδεχθούμε ότι είναι καλύτερα να υπάρχει μια μορφή καθοδήγησης των καταναλωτών, αντί να μην υπάρχει καμία απολύτως.

<SPEAKER ID=225 NAME="Πρόεδρος">
Δεδομένου ότι η συντάκτριά της απουσιάζει, η ερώτηση αριθ. 52 καταπίπτει.
<P>
Ερώτηση αριθ. 53 της κ. Eva Kjer Hansen (H-0656/96)
<P>
Θέμα: Απόρρητη δήλωση στην οδηγία σχετικά με την απόσυρση των τοξικών ουσιών PCB και PCT
<P>
Επιβεβαιώνει ο Επίτροπος ότι είναι η ίδια η Επιτροπή που επέμενε να μην δημοσιοποιήσει τη δήλωση σχετικά με την ερμηνεία της οδηγίας και ότι αυτή η δήλωση έρχεται σε αντίθεση με το ίδιο το περιεχόμενο της οδηγίας.
<P>
Πιστεύει ο Επίτροπος ότι το απόρρητο της δήλωσης είναι σύμφωνο με τον Κώδικα Δεοντολογίας του 1995, όσον αφορά τη διαφάνεια και ότι είναι αποδεκτό, βάσει των δημοκρατικών αρχών, να υπάρχουν απόρρητες δηλώσεις;
<P>
Συμφωνεί ο Επίτροπος ότι το απόρρητο της δήλωσης οδηγεί σε άνιση μεταχείριση των πολιτών της ΕΕ επειδή το νομικό κείμενο θα ερμηνευθεί διαφορετικά από το κάθε κράτος μέλος;

<SPEAKER ID=226 NAME="Bjerregaard">
Η Επιτροπή είχε ήδη την ευκαιρία να παρουσιάσει τη θέση της ως προς το θέμα των δηλώσεων που περιέχονται στα πρακτικά του Συμβουλίου κατά την ανταλλαγή επιστολών με τον πρόεδρο του Ευρωπαϊκού Κοινοβουλίου, κ. Klaus Hδnsch, καθώς επίσης και στην απάντηση που δόθηκε στην προφορική ερώτηση των μελών του Σώματος αυτού, κ.κ. Krarup, Cot και Casini κατά το περασμένο έτος. Συνεπώς, θα επαναλάβω εν συντομία τη θέση της Επιτροπής, όπως εκφράστηκε στο πλαίσιο αυτό. Η Επιτροπή υποστηρίζει πλήρως τη διαφάνεια της νομοθετικής διαδικασίας και, για το λόγο αυτό, εξέφρασε την ικανοποίησή της για τον κώδικα συμπεριφοράς που ενέκρινε το Συμβούλιο τον Οκτώβριο του 1995. Ο κώδικας αυτός προβλέπει ότι οι δηλώσεις που περιλαμβάνονται στα πρακτικά του Συμβουλίου πρέπει να δημοσιεύονται σχεδόν αυτόματα. Στη συγκεκριμένη περίπτωση της οδηγίας σχετικά με τις τοξικές ουσίες PCB και PCT, από τις συζητήσεις όσον αφορά την τελική έγκριση της οδηγίας αυτής από το Συμβούλιο προέκυψε ότι μια δήλωση, που εκδόθηκε στις αρχές των διαπραγματεύσεων, δηλαδή τον Ιανουάριο του 1995, πριν το Συμβούλιο εγκρίνει τον κώδικα συμπεριφοράς το ίδιο έτος και κατά τη διάρκεια της θητείας της προηγούμενης Επιτροπής, δεν ήταν ικανοποιητική, από άποψη νομικής ασφάλειας. Με άλλα λόγια, υπήρχε κίνδυνος να είναι ασαφής η νομική κατάσταση. Συνεπώς, το κείμενο της δήλωσης αυτής επαναδιατυπώθηκε. Πρέπει φυσικά να ληφθούν μέτρα, ώστε οι υποχρεώσεις όσον αφορά την οδηγία για τις τοξικές ουσίες PCB/PCT να ερμηνευθούν ομοιόμορφα στα κράτη μέλη. Η δήλωση δημοσιεύεται τώρα μαζί με την οδηγία, που αναμένεται να εγκριθεί οριστικά κατά τις επόμενες ημέρες. Κρίνω προσωπικά ότι η λύση αυτή είναι ικανοποιητική, ιδίως επειδή συνεπάγεται τώρα τη δημοσίευση της εν λόγω δήλωσης. Η Επιτροπή θα εξακολουθήσει να τηρεί απόλυτα τις υποχρεώσεις της έναντι του Ευρωπαϊκού Κοινοβουλίου και να το ενημερώνει πλήρως, όπως ορίζεται στη Συνθήκη της ΕΕ και στον κώδικα συμπεριφοράς μεταξύ της Ευρωπαϊκής Επιτροπής, της οποίας είμαι μέλος, και του Ευρωπαϊκού Κοινοβουλίου.

<SPEAKER ID=227 LANGUAGE="DA" NAME="Kjer Hansen">
Θα ήθελα καταρχάς να σας ευχαριστήσω για την απάντησή σας και να τονίσω επίσης ότι με εκπλήσσει ιδιαίτερα το γεγονός ότι η Επίτροπος δηλώνει τώρα προσωπικά ικανοποιημένη με τη δημοσίευση. Δεν είναι ορθό ότι η ίδια η Επίτροπος και η Επιτροπή, γενικότερα, επέμεναν ώστε να τηρηθεί απόρρητη η δήλωση αυτή; Η δημοσίευση γίνεται επειδή η Δανία «μπλοκάρισε» τη διατήρηση του απορρήτου της δήλωσης. Θα ήθελα να ερωτήσω ποιά είναι γενικότερα η στάση της Επιτρόπου. Μπορεί η Επίτροπος να δώσει εγγυήσεις ότι δεν θα υπάρχουν περισσότερες απόρρητες δηλώσεις στον τομέα για τον οποίο είναι αρμόδια; Κρίνει η Επίτροπος ότι έχει την κάλυψη ολόκληρης της Επιτροπής για οποιαδήποτε στάση τηρήσει; Μπορεί η Επίτροπος να παράσχει στο Κοινοβούλιο την εγγύηση ότι δεν θα γίνουν από την πλευρά της Επιτροπής περισσότερες απόρρητες δηλώσεις; Θεωρώ λυπηρό το γεγονός ότι δεν μπορεί καν να μου δοθεί απάντηση στα ερωτήματα που υπέβαλα γραπτώς, αλλά θα ήμουν ικανοποιημένος εάν η Επίτροπος προέβαινε σε μια σαφή δήλωση σχετικά με το θέμα.

<SPEAKER ID=228 LANGUAGE="DA" NAME="Bjerregaard">
Νομίζω ειλικρινά ότι ο ερωτών έλαβε μια σαφέστατη απάντηση ήδη την πρώτη φορά. Πρόκειται για μια υπόθεση όπου υπήρχε νομική ασυμφωνία μεταξύ της απόρρητης δήλωσης και της πρότασης αυτής καθεαυτής. Για το λόγο αυτό, η Επιτροπή έκρινε ότι η υπόθεση έπρεπε να επανεξετασθεί, πράγμα που συνέβη. Γίνεται λόγος για τροποποίηση της οδηγίας και υπάρχει δημοσίευση, οπότε, δεν μπορώ να αποδεχθώ την εκδοχή ότι αυτό έγινε μόνο επειδή αντέδρασε ένα μεμονωμένο κράτος μέλος. Μπορώ άλλωστε να επιβεβαιώσω την απάντηση που έδωσα ήδη την πρώτη φορά, δηλαδή ότι η Επιτροπή επιθυμεί φυσικά να ανταποκριθεί στα όσα αναφέρονται στον κώδικα συμπεριφοράς, που εγκρίναμε από κοινού με το Κοινοβούλιο.

<SPEAKER ID=229 NAME="Πρόεδρος">
Ερώτηση αριθ. 54 του κ. Alex Smith (H-0658/96)
<P>
Θέμα: Κίνδυνοι από το εξαντλημένο ουράνιο
<P>
Στις 19 Σεπτεμβρίου 1994, ο Επίτροπος κ. Παλαιοκρασάς μου απηύθυνε επιστολή στην οποία με διαβεβαίωνε ότι κατά τη γνώμη της Επιτροπής οι κίνδυνοι για την υγεία και το περιβάλλον από το εξαντλημένο ουράνιο είναι μηδαμινοί.
<P>
Πιο πρόσφατα, η βρετανική εφημερίδα «The Sunday Times» ανέφερε, στις 21 Ιουλίου 1996, ότι οι αρμόδιες σε θέματα Ατομικής Ενέργειας Βρετανικές Αρχές, σε έκθεση του 1993, βεβαιώνουν ότι υπάρχουν κίνδυνοι τοξικής ρύπανσης και ότι «το πρόβλημα δεν θα εξαφανισθεί».
<P>
Θα ήθελε η Επιτροπή να προμηθευτεί αντίγραφο της έκθεσης αυτής - που έχει τίτλο «Kuwait Deplated Uranium Contamination» - και να επανεξετάσει τη θέση της επί των κινδύνων από το εξαντλημένο ουράνιο;

<SPEAKER ID=230 NAME="Bjerregaard">
Η Επιτροπή δεν έχει στη διάθεσή της τα έγγραφα σχετικά με τις συνέπειες της χρησιμοποίησης εξαντλημένου ουρανίου στον πόλεμο του Περσικού Κόλπου, για τα οποία γίνεται λόγος στο άρθρο των Sunday Times , και τα οποία αναφέρονται στην ερώτηση. Γνωρίζω ότι η Επιτροπή και το αξιότιμο μέλος είχαν εκτενή αλληλογραφία για το θέμα αυτό. Η Επιτροπή δεν έχει λόγους τη στιγμή αυτή να αλλάξει γνώμη, όπως τονίσθηκε άλλωστε στην προαναφερόμενη αλληλογραφία.

<SPEAKER ID=231 LANGUAGE="EN" NAME="Smith">
Κυρία Επίτροπε, θα προσπαθήσετε να αποκτήσετε ένα αντίγραφο της εκθέσεως αυτής και να εξετάσετε τις επιπτώσεις της; Φαίνεται ότι η βρετανική κυβέρνηση δεν το παίρνει στα σοβαρά και ότι η επικουρικότητα δεν έχει αποδόσει σ' αυτή την περίπτωση. Είναι άραγε έτοιμη η Επιτροπή να αναλάβει έναν πιο ενεργό ρόλο;

<SPEAKER ID=232 LANGUAGE="DA" NAME="Bjerregaard">
Ας μου επιτραπεί να προσθέσω στις γενικές πληροφορίες σχετικά με τους υγειονομικούς και περιβαλλοντικούς κινδύνους που συνεπάγεται η χρησιμοποίηση πυρομαχικών από εξαντλημένο ουράνιο, ότι όταν γίνεται λόγος για κινδύνους εξαιτίας της ακτινολογικής τοξικότητας του εξαντλημένου ουρανίου, πρέπει να γίνεται διάκριση από τη χημική τοξικότητα της ουσίας αυτής, που μπορεί να συγκριθεί με την τοξικότητα του μολύβδου, αν και μπορεί να είναι σημαντικότερη. Είναι διαφορετικό όταν η ουσία χρησιμοποιείται σε πυρομαχικά. Στην περίπτωση αυτή ο μεγαλύτερος κίνδυνος συνδέεται με τα σωματίδια που παράγονται από τη θερμότητα και την τριβή κατά την εναπόθεση ραδιενεργών ουσιών μετά από έκρηξη ενός βλήματος. Τα σωματίδια αυτά θα είναι ως επί το πλείστον αδιάλυτα. Συνεπώς, ο κίνδυνος από την έκθεση στα σωματίδια αυτά εξαρτάται σε μεγαλύτερο βαθμό από τη χαμηλή ακτινολογική τοξικότητα του εξαντλημένου ουρανίου παρά από τη χημική του τοξικότητα. Μία από τις πιθανότητες έκθεσης είναι η είσοδος σωματιδίων στα πνευμόνια, αλλά η διαδικασία αιώρησης σωματιδίων είναι ιδιαίτερα ανενεργή και μετά την καθίζηση ή την εναπόθεση των σωματιδίων ο κίνδυνος εισπνοής φαίνεται να είναι πολύ μειωμένος σε σύγκριση με την αρχική φάση. Δεν θα υπεισέλθω σε περαιτέρω λεπτομέρειες για το θέμα αυτό, αλλά απλώς θα αναφέρω ότι συνεχίζουμε φυσικά να παρακολουθούμε την υπόθεση.

<SPEAKER ID=233 NAME="Πρόεδρος">
Η Ώρα των Ερωτήσεων έληξε. Ερωτήσεις που δέν συζητήθηκαν λόγω ελλείψεως χρόνου θα λάβουν γραπτή απάντηση.
<P>
(Η συνεδρίαση διακοπείσα στις 19.30 επαναλαμβάνεται στις 21.00)

<CHAPTER ID=9>
Μείωση του χρόνου εργασίας (συνέχεια)
<SPEAKER ID=234 NAME="Πρόεδρος">
Η ημερήσια διάταξη προβλέπει τη συνέχιση της συζήτησης πάνω στην έκθεση (Α-0207/96) του κ. Rocard για τη μείωση του χρόνου εργασίας.

<SPEAKER ID=235 LANGUAGE="SV" NAME="Andersson">
Kυρία Πρόεδρε, θέλω να αρχίσω ευχαριστώντας τον κο Michel Rocard για τη θαυμάσια έκθεση, έστω και αν δεν είναι παρών.
<P>
Η υψηλή ανεργία είναι το μεγαλύτερο πρόβλημα της Ευρώπης σήμερα. Κοστίζει οικονομικά υπό μορφήν παθητικής επιδότησης της αγοράς εργασίας και κοστίζει κοινωνικά υπό μορφήν αυξανόμενου αποκλεισμού, αυξανόμενης χρήσης ουσιών και εγκληματικότητας. Μακροπρόθεσμα κοστίζει πιθανότατα και από δημοκρατικής σκοπιάς επίσης, διότι οι άνθρωποι οι οποίοι βρίσκονται εκτός αγοράς εργασίας χάνουν την πίστη τους στο δημοκρατικό σύστημα.
<P>
Χρειάζονται μέτρα κατά της ανεργίας σε όλα τα επίπεδα: τοπικά, περιφερειακά, εθνικά και σε ευρωπαϊκό επίπεδο. Δεν υπάρχει κάποιο μέτρο το οποίο είναι αρκετό από μόνο του, αλλά χρειάζεται μιά ολόκληρη δέσμη παρεμβάσεων. Χρειαζόμαστε πρωτίστως μια οικονομική πολιτική όπου δίνεται προτεραιότητα στον αγώνα κατά της ανεργίας σε τουλάχιστον ίδιο βαθμό όπως στη καταπολέμιση του πληθωρισμού. Χρειαζόμαστε ανάπτυξη και χρειαζόμαστε αυξημένη ζήτηση. Εκτός αυτού, χρειαζόμαστε μιά μαζική εκπαιδευτική παρέμβαση για να αυξήσουμε την ικανότητα εις εύρος μεταξύ των εργαζομένων της Ευρώπης. Αλλά χρειαζόμαστε επίσης μία μείωση του χρόνου εργασίας για να δημιουργήσουμε θέσεις εργασίας γι'αυτούς που σήμερα είναι άνεργοι. Δεν υπάρχει κανένα μεμονωμένο μέτρο που επιλύει αυτό το πρόβλημα, αλλά το σύνολο των μέτρων.
<P>
Στην πατρίδα μου τη Σουηδία οι οικονομολόγοι, οι εργοδότες και οι συνδικαλιστές, με λίγες εξαιρέσεις διάκεινται σήμερα πολύ αρνητικά στη μείωση του χρόνου εργασίας, αλλά εγώ δεν είμαι πλέον. Επηρεάστηκα από τον κ. Michel Rocard και το έργο του σ'αυτήν την έκθεση, και πιστεύω ότι μία μείωση του χρόνου εργασίας μαζί με άλλα μέτρα θα είναι μιά αξιόλογη συνεισφορά στον αγώνα κατά της ανεργίας.
<P>
Χρειαζόμαστε μία αυξημένη ανταλλαγή εμπειριών υπεράνω των εθνικών συνόρων όσον αφορά το θέμα ποιά διαφορετικά πρότυπα είναι τα πιο επιτυχημένα από τις προσπάθειες που συνεχίζονται και που έχουν πραγματοποιηθεί. Χρειάζεται επίσης μία ανάλυση των απαιτουμένων κινήτρων ώστε να επιτευχθεί μιά μείωση του χρόνου εργασίας. Ο κος Michel Rocard διατύπωσε μία πρόταση αναφορικά με κίνητρα που μπορεί να είναι επιτυχής. Είναι μιά σημαντική συνεισφορά, αλλά είναι σημαντικό να διατυπωθούν και άλλες συνεισφορές επίσης.
<P>
Εκτός του ότι μιά μείωση του χρόνου εργασίας μπορεί να συμβάλει σε περισσότερες θέσεις εργασίας, σημαίνει φυσικά επίσης μιά αυξημένη ποιότητα ζωής για τον καθένα - γι'αυτόν ο οποίος είναι άνεργος και μπορεί να βρεί δουλειά, αλλά και γι'αυτόν επίσης που έχει μιά δουλειά σήμερα και μπορεί να αποκτήσει περισσότερο χρόνο για την οικογένεια, δραστηριότητες του ελεύθερου χρόνου, εθελοντική εργασία και πολιτική εργασία. Κατ' αυτόν τον τρόπο, μπορούμε να χρησιμοποιήσουμε μιά μείωση του χρόνου εργασίας, δηλ. για αυξημένη ποιότητα ζωής, αλλά επίσης και για να δημιουργήσουμε περισσότερες θέσεις εργασίας.

<SPEAKER ID=236 LANGUAGE="ES" NAME="Hernαndez Mollar">
Κυρία Πρόεδρε, οφείλω να αναγνωρίσω στον κ. Rocard μία αρετή, το ότι ενώπιον τέτοιου εθελοντισμού και δήλωσης προθέσεων για το κοινωνικό δράμα της ανεργίας στο πλαίσιο της Ένωσης, κατάφερε τουλάχιστον να φέρει στο Κοινοβούλιο μια συγκεκριμένη πρόταση που προκάλεσε έντονη και εκτενή συζήτηση. Πρόκειται λοιπόν για μια προσωπική και ευφυή επιτυχία του κ. Rocard.
<P>
Είμαι βέβαιος επίσης πως έκανε σημαντικές προσπάθειες να ενώσει θέσεις, εφόσον ενώπιον της τραγωδίας της ανεργίας δεν πρέπει να δειχνόμαστε ασυμβίβαστοι. Είναι ένα θέμα που κατά κάποιο τρόπο μας αφορά όλους. Όμως η πρότασή του να μειωθεί ο χρόνος εργασίας, έτσι όπως εκφράστηκε, πάσχει από ορισμένες ελλείψεις που είναι σκόπιμο να λάβουμε υπόψη.
<P>
Πρώτον, δεν είναι αποδεδειγμένο ότι η μείωση του χρόνου εργασίας δημιουργεί θέσεις εργασίας. Υπάρχει κάποια αντίφαση στην έκθεση, διότι από τη μια ζητά μελέτες για να αναλυθούν οι εμπειρίες, αλλά ταυτόχρονα προτείνει να εφαρμοστούν τα μέτρα σχεδόν αμέσως. Εμείς θεωρούμε ότι πρέπει να υπάρξει μία διαδικασία ωρίμανσης, μελέτης και ανάλυσης.
<P>
Υπενθυμίζω επίσης στον κ. Rocard ότι ο συνάδελφός του Felipe Gonzαlez για παράδειγμα, -που μετά από δεκατρία χρόνια σοσιαλιστικής διαχείρισης έφερε την Ισπανία επικεφαλής της Ευρώπης στην ανεργία - πρότεινε ακριβώς αυτό το μέτρο στην τελευταία προεκλογική εκστρατεία και παρόλα αυτά οι κοινωνικοί εταίροι του δεν ανταποκρίθηκαν.
<P>
Από την άλλη η μείωση του μισθού που θα επιφέρει η μείωση του χρόνου εργασίας δύσκολα μπορεί να αντισταθμιστεί μέσω του δημόσιου χρήματος, όπως προτείνει ο κ. Rocard, γιατί αυτό που γίνεται είναι να αντικαταστήσουμε έναν μηχανισμό ανακατανομής εισοδήματος από έναν άλλον. Και το μέτρο αυτό, τελικά, θα εξακολουθήσει να βγαίνει από την τσέπη των φορολογουμένων πολιτών. Αν οι δημόσιες αρχές προωθήσουν τον μηχανισμό που περιγράφεται στην έκθεση, θα υπάρξει μια συνδικαλιστική και κοινωνική απαίτηση για την καθιέρωσή του σε όλους τους τομείς και τις επιχειρήσεις. Αν δω πως του γείτονά μου του μειώνουν την ημερήσια εργασία και ο μισθός του παραμένει ο ίδιος χάρη στο δημόσιο χρήμα, θα απαιτήσω την ίδια μεταχείριση και για μένα αμέσως.
<P>
Τέλος, η προσαρμοστικότητα, η ευελιξία ή η μείωση του χρόνου εργασίας δεν γίνεται να επιβληθεί, πρέπει να συζητηθεί - το αναγνώρισε και ο ίδιος ο εισηγητής - και να αποφασιστεί στην κάθε περίπτωση από τους κοινωνικούς εταίρους και στα κέντρα εργασίας. Υπάρχει ένα μέσο έγκυρο και αυτό είναι τα πολυετή προγράμματα απασχόλησης, που θα πρέπει να είναι ο κινητήριος μοχλός σε κάθε κράτος μέλος, αφού πρώτα θα έχουν συζητηθεί στους τομείς που έχουν πληγεί - κυρίως επιχειρηματίες και εργαζόμενοι -, ώστε να αναβληθούν αυτά τα μέτρα προσαρμογής και μείωσης του χρόνου εργασίας για την καταπολέμηση της ανεργίας.
<P>
(Χειροκροτήματα)

<SPEAKER ID=237 LANGUAGE="IT" NAME="Colli Comelli">
Κυρία Πρόεδρε, η πρόταση να χρησιμοποιηθεί η μείωση του ωραρίου εργασίας για να καταπολεμηθεί η υψηλού επιπέδου ανεργία που υπάρχει στις χώρες της Ευρωπαϊκής Ένωσης φαίνεται να κινείται σε μία προοπτική παραίτησης. Μία τέτοια πρόταση μεταφράζεται σε διαπίστωση της αδυναμίας διεύρυνσης της βάσης της απασχόλησης. Η μόνη θετική, και πειστική, απάντηση στην ανεργία παραμένει η δημιουργία νέων ευκαιριών εργασίας μέσω νέων πρωτοβουλιών των επιχειρήσεων. Με αυτή την προοπτική θα πρέπει να αναπτυχθεί μία μεγαλύτερη ευελιξία της αγοράς εργασίας. Σε καμία περίπτωση δεν μπορούμε να δεχθούμε, εφόσον δεν έχει αποδειχθεί, τη θέση σύμφωνα με την οποία σε μία γενικευμένη μείωση του ωραρίου εργασίας θα ανταποκρινόταν μία αυτόματη αύξηση των θέσεων εργασίας. Σε χώρες όπως οι Ηνωμένες Πολιτείες και η Ιαπωνία, που δεν έχουν εφαρμόσει τη μείωση αλλά αντίθετα έχουν διατηρήσει ωράρια εργασίας πιο υψηλά σε σχέση με τα ευρωπαϊκά, έχει σημειωθεί αύξηση των θέσεων εργασίας. Η ανταγωνιστικότητα των επιχειρήσεων, ειδικότερα των μικρομεσαίων και των μικρών επιχειρήσεων, θα πρέπει να πρωωθηθεί με την παροχή κινήτρων.
<P>
Η εφαρμογή μιας μείωσης του χρόνου εργασίας θα συνεπαγόταν σοβαρές απώλειες όσον αφορά την ανταγωνιστικότητα. η ενδεχόμενη επινόηση ρυθμίσεων που θα συμπίεζαν τις οργανωτικές δυνατότητες των επιχειρήσεων, τις παραγωγικές ανάγκες τους, θα έθετε σε κίνδυνο την ίδια την ύπαρξή τους, για να μην αναφερθούμε στην ενθάρρυνση της δεύτερης εργασίας. Για την καταπολέμηση της ανεργίας είναι αναγκαία η αναδιοργάνωση του χρόνου εργασίας με τη χρησιμοποίηση διαφόρων μορφών απασχόλησης όπως η εργασία ορισμένου χρόνου και μερικής απασχόλησης, η προσωρινή απασχόληση, μορφές μερικής απασχόλησης εισόδου στον κόσμο της εργασίας, που θα προορίζονταν σε νέους με μικρή εμπειρία, και εκείνες μερικής απασχόλησης εξόδου, για ηλικιωμένους εργαζόμενους. Η μείωση του χρόνου εργασίας δεν σημαίνει τη δημιουργία ευκαιριών απασχόλησης, αλλά την αύξηση του κόστους της ήδη υπάρχουσας εργασίας.

<SPEAKER ID=238 LANGUAGE="FR" NAME="Nordmann">
Κυρία Πρόεδρε, το ένα λεπτό που διαθέτω δεν αρκεί για να αναφερθώ σε όλες τις πτυχές της έκθεσης.
<P>
Θα περιοριστώ λοιπόν στο δεύτερο θέμα, που είναι σημαντικό, -κι αν μπορώ να πω, η ουσία της έκθεσης του κ. Rocard, για να υποστηρίξω αυτό το θέμα, κυρία Πρόεδρε, διότι είναι η πιο νεωτεριστική πρόταση που ακούσαμε εδώ και χρόνια. Έχει την ικανότητα να επιλύει τον γόρδιο δεσμό μεταξύ ανταγωνισμού και μείωσης της χρόνου εργασίας, δείχνοντας ότι μπορεί να υπάρξει μία κατάσταση συμβιβασμού ανάμεσα σ' αυτή τη μείωση και τον ανταγωνισμό των επιχειρήσεων.
<P>
Να λοιπόν η ουσιαστική πρόταση, διότι αναζωπυρώνει την συζήτηση, και εμφανίζεται, από οικονομικής απόψεως, πιθανή και οικονομικώς κατάλληλη. Είναι μέσα σ' αυτό το πνεύμα που θα ήθελα, εξ ονόματος των Φιλελευθέρων, να υποστηρίξω αυτόν τον ευφυή και νεωτεριστικό προσανατολισμό που μπορεί να αποτελέσει αυτό το σημείο ερείσματος που ζητούσε ο Αρχιμήδης για να σηκώσει το πιο βαρύ φορτίο, δηλαδή, σήμερα, αυτό της απουσίας πλήρους απασχόλησης.

<SPEAKER ID=239 LANGUAGE="PT" NAME="Ribeiro">
Κυρία Πρόεδρε, ένας από τους τρόπους καταπολέμησης της ανεργίας είναι, ασφαλώς, η μείωση του χρόνου εργασίας εκείνων που έχουν απασχόληση. Αλλά η μείωση αυτή με αυτό το στόχο έχει νόημα μόνο εάν χρησιμεύει για τη δημιουργία περισσότερων θέσεων απασχόλησης και γι'αυτούς που δεν έχουν. Η έκθεση Rocard είχε αρχικά αυτό το στόχο, να μειωθεί το ωράριο για να δημιουργηθούν θέσεις απασχόλησης. Συγχαρητήρια για την πρωτοβουλία. Ωστόσο, κατά τη διάρκεια της πορείας της μέσα από διαπραγματεύσεις και συμβιβασμούς, κατά τη γνώμη μας έχασε τον προσανατολισμό της και τόσο μάλιστα που δικαιολογείται η αλλαγή του τίτλου της, αλλά όχι να προσαρμοστεί ο τίτλος, διότι κατέληξε να έχει άλλον προσανατολισμό, κατέληξε να αναζητά μία νέα διαμόρφωση του χρόνου εργασίας. Αυτή η νέα διαμόρφωση του χρόνου εργασίας, με την ελαστικοποίηση και την προσωρινότητα, έχει ως στόχο την καλύτερη εκμετάλλευση των εξοπλισμών, την αύξηση της παραγωγικότητας και της ανταγωνιστικότητας χωρίς καμία εγγύηση για τη δημιουργία νέων θέσεων εργασίας, το αντίθετο μάλιστα, και με την αποδοχή του αναπόφευκτου χαρακτήρα της εισοδηματικής μείωσης για τους άνεργους εργαζόμενους, που θα αντισταθμιστεί μέσα από περίπλοκους μηχανισμούς. Στην πορεία χάθηκε η πρώτη, πρωταρχική, μοναδική σκοπιμότητα της καταπολέμησης της ανεργίας, της δημιουργίας περισσότερων θέσεων απασχόλησης. Θα θέλαμε, ίσως αφελώς, να έχουμε συμβάλει για να αποκατασταθεί αυτή την αρχική ιδέα και για να εμποδίσουμε την επικράτηση αυτού που έγινε ο στόχος. Πιστεύουμε ότι αυτό θα ήταν δυνατό με τη σαφή υιοθέτηση της αρχής της μείωσης του ωραρίου εργασίας με το σκοπό αυτό, με την έγκριση ορίων διάρκειας της περιόδου εργασίας όχι μόνο εβδομαδιαίως, αλλά και ημερησίως, μηνιαίως ή ετησίως. Η εφαρμογή αυτής της αρχής και η υλοποίηση των ορίων θα έπρεπε να γίνουν, σε κάθε κράτος μέλος, σύμφωνα με τις αντίστοιχες καταστάσεις και σχέσεις που επιβάλλει στο κοινωνικό πεδίο. Αυτό που πρέπει να υπογραμμίσουμε είναι ότι η έκθεση απομακρύνθηκε από το θέμα της -μείωση του ωραρίου εργασίας - και από το στόχο της - καταπολέμηση της ανεργίας -, που παραλείφθηκαν λόγω διευθετήσεων στην υπηρεσία οικονομικών και επιχειρηματικών συμφερόντων.

<SPEAKER ID=240 LANGUAGE="DE" NAME="Nuίbaumer">
Kυρία Πρόεδρε, ούτε οι δηλώσεις του κ. Rocard, αλλά ούτε ένα καλό δείπνο μου άλλαξαν τη γνώμη. H έκθεση Rocard ξεκινάει, λανθασμένα, από την προϋπόθεση ότι η Eυρώπη θα απομονωθεί και η υπάρχουσα εργασία θα καταμεριστεί σε όλους τους εργαζόμενους ανθρώπους. Eίναι ένα σόφισμα που το διετήρησε η σοβιετική κατευθυνόμενη γραφειοκρατία, μέχρι που το σοβιετικό βασίλειο καταστράφηκε από οικονομικό μαρασμό.
<P>
H Eυρώπη δεν είναι μια οικονομική νήσος ευδαιμόνων, αλλά με εμπορικές συμβάσεις, με συμφωνίες σύνδεσης, και με κριτήρια του ΠOE πιέζεται έντονα, και παραγκωνίζεται, επίσης έντονα, στην παγκόσμια κλίμακα του ανταγωνισμού. H χώρα μου, η Aυστρία, για παράδειγμα, έπεσε πέντε θέσεις στη σειρά κατάταξης, μέσα σ' ένα χρόνο, από το 1994 έως το 1995, και βρίσκεται τώρα, όχι πια στην ενδέκατη, αλλά στη δέκατη έκτη θέση.
<P>
H Aυστρία, με τις 1722 ώρες εργασίας κατ' έτος μόνον, με τους πρόσφατους συνταξιούχους και τα 100 δισεκατ. έλλειμμα εξωτερικού εμπορίου, αποτελεί τυπικό παράδειγμα του πόσο γρήγορα χάνεται η δύναμη ανταγωνισμού, όχι μόνον από τη μείωση του χρόνου εργασίας, αλλά και μ' αυτή, και πόσο γρήγορα μπορεί να αυξηθεί ο αριθμός των ανέργων. H έκθεση Rocard βασίζεται μονάχα στη σκέψη, πώς θα δημιουργηθούν περισσότερες θέσεις εργασίας; Aλλά και το προτεινόμενο σύστημα μερικής απασχόλησης έχει πιθανότητες επιτυχίας, μόνον αν προσφέρονται επαρκή κίνητρα για τη μερική απασχόληση; αυτή είναι εκούσια και είναι δυνατή μια επάνοδος του ατόμου στην πλήρη απασχόληση. Έτσι τεκμηριώνεται επαρκώς ότι μόνον η δημιουργικότητα και η αισιοδοξία του ιδρυτή, σε συνδυασμό μ' ένα σύστημα κινήτρων για αποδοτική εργασία, προσφέρουν ευκαιρίες για βελτίωση της ανταγωνιστικότητας, κι αυτή πάλι προσφέρει την ευκαιρία για δημιουργία νέων θέσεων εργασίας.

<SPEAKER ID=241 LANGUAGE="ES" NAME="Gabezσn Alonso">
Κυρία Πρόεδρε, κυρίες και κύριοι βουλευτές, νομίζω πως η μεγαλύτερη αξία αυτής της έκθεσης είναι η συζήτηση που προκαλεί σε όλα τα επίπεδα: συνδικάτα, επιχειρηματίες, πολιτικούς υπεύθυνους, μέσα επικοινωνίας, ειδικούς, κλπ. που συμμετέχουν κατά τον ένα ή τον άλλο τρόπο σχετικά με το πώς συσχετίζουμε τη μείωση του χρόνου εργασίας με τη δημιουργία θέσεων εργασίας δίχως να χαθεί η ανταγωνιστικότητα και δίχως να μειωθούν ουσιαστικά τα εισοδήματα και τα κεκτημένα δικαιώματα; πώς μετατρέπουμε σε ενεργές πολιτικές εργασίας αυτό που στα κράτη μας αφιερώνεται σε πολιτικές αντιστάθμισης ή παθητικές πολιτικές. Κι αυτό δεν είναι ένα εύκολο ζήτημα. Αν ήταν, δεν θα υπήρχε ανάγκη να γίνει αυτή η συζήτηση.
<P>
Δεν γίνεται λόγος για την καθιέρωση της μείωσης της εργάσιμης ημέρας με απλό τρόπο και την επιβολή της δια νόμου. Δεν έχουμε να κάνουμε με την υπεράσπιση των ελάχιστων μειώσεων που γρήγορα αφομοιώνονται από την παραγωγικότητα και δεν έχουν συνέπειες στην απασχόληση - ελάχιστες μειώσεις που είναι συνηθισμένες στη συλλογική διαπραγμάτευση -. Ούτε έχουμε να κάνουμε με ένα κείμενο όπου θέλουμε να κουκουλώσουμε την πραγματικότητα και την ανάγκη αυτής της συζήτησης στις κοινωνίες όλων μας. Και η έκθεση αυτή δεν είναι μία θαυματουργή συνταγή γιατί στο θέμα αυτό δεν χωράνε θαύματα. Ο κ. Rocard προωθεί ιδέες, εκφέρει απόψεις, συζητεί λύσεις, επεξεργάζεται προτάσεις σεβόμενος πάντα τη θέληση και τη συμφωνία μεταξύ των κοινωνικών εταίρων. Υπάρχει ένα δυναμικό νέων θέσεων εργασίας που θα μπορούσε να επωφεληθεί από αυτή τη λύση της μείωσης του χρόνου εργασίας.
<P>
Οι τεχνικές λύσεις εφαρμογής πάντα μπορούν να συζητηθούν. Δεν είναι, μεταξύ άλλων, ο ουσιαστικός στόχος της έκθεσης αυτής. Εγώ ο ίδιος είχα τις αμφιβολίες και τις αντιρρήσεις μου - και τις συζήτησα με τον εισηγητή - για ορισμένα σημεία του κειμένου που συζητούμε σήμερα και πιστεύω πως αυτό είναι κάτι φυσιολογικό. Το κείμενο του βουλευτή Rocard συντάχθηκε με σθένος αλλά και ευελιξία συγχρόνως και είναι μια ουσιαστική πολιτική συνεισφορά, κατά την άποψή μου, γι'αυτό θέλω να συγχαρώ τον εισηγητή.
<P>
Είναι μία συζήτηση που δεν τελειώνει σήμερα, αλλά αρχίζει στο παρόν Κοινοβούλιο. Απομένει να γίνουν αναλύσεις των εμπειριών που τέθηκαν σε εφαρμογή σε άλλα μέρη και να εξεταστούν τα αποτελέσματά τους, καθώς και να περιμένουμε τις απαντήσεις των κοινωνικών εταίρων και μιας κοινωνίας πολλάκις εξαντλημένης από το μεγάλο αυτό πρόβλημα της ανεργίας, που δύσκολα κανείς το αποδέχεται. Και καθώς είναι το σοβαρότερό μας πρόβλημα, οφείλουμε, μεταξύ άλλων, να προσπαθήσουμε, με φαντασία, να βρούμε μια λύση με τις πιθανές μεθόδους δημιουργίας θέσεων εργασίας. Αυτή τη στιγμή, με τις παραδοσιακές λύσεις να έχουν εξαντληθεί και βλέποντας πώς η ανάπτυξη δεν καταφέρνει να απορροφήσει το διαθέσιμο εργατικό δυναμικό, μια συζήτηση λογική, σοβαρή και άκαμπτη για τη μείωση του χρόνου εργασίας μπορεί να μας επιτρέψει να διακρίνουμε στον ορίζοντα τον τρόπο δημιουργίας θέσεων εργασίας στο άμεσο μέλλον.

<SPEAKER ID=242 LANGUAGE="FR" NAME="Bourlanges">
Κύριε Πρόεδρε, το ερώτημα που θέτει η έκθεση του κ. Rocard είναι βιβλικής απλότητας: γιατί το δημόσιο χρήμα θα έπρεπε να χρησιμεύει για να χρηματοδοτεί την ανεργία, ενώ μπορεί να χρησιμεύει για την χρηματοδότηση της απασχόλησης;
<P>
Αυτό το ερώτημα είναι τόσο απλό που αναρωτιόμαστε γιατί, στη διάρκεια των 25 τελευταίων ετών, όλες οι κυβερνήσεις της Eυρωπαϊκής Ενώσεως, ξεκινώντας, εξάλλου, από αυτήν του κ. Rocard -είχε την ευγένεια να το αναγνωρίσει προηγουμένως- δεν φαίνονταν να είναι σε θέση να δώσουν μία σοβαρή απάντηση. Πράγματι, αυτή η ατολμία είναι κατανοητή, διότι πίσω από την απλότητα του ζητήματος κρύβεται ένα σύνολο ερωτημάτων αρκετά πολύπλοκο. Θα διακρίνω τρία, υπάρχουν όμως κι άλλα.
<P>
Κατ' αρχάς, ένα ζήτημα αρχής. Πρέπει να δράσουμε κυρίως στη μείωση του χρόνου εργασίας, ή πρέπει να δράσουμε στην ελάττωση του κόστους εργασίας, και κυρίως της εργασίας με ασήμαντη εξειδίκευση; Ο κ. Rocard προωθεί την πρώτη υπόθεση. Περιμένουμε από την Επιτροπή να μας βοηθήσει να διατυπώσουμε μία καθαρή κρίση, διασαφηνίζοντας τα πλεονεκτήματα της μείωσης του χρόνου της εργασίας, καθώς και τα ενδεχόμενα αλλοιωμένα αποτελέσματα, τα οποία συνδέονται με την στείρωση ενός μέρους της καλύτερα διαμορφωμένης εργασιακής δυνάμεως, της περισσότερο ισχυρής και δραστήριας.
<P>
Το δεύτερο ζήτημα αφορά τη μέθοδο. Πρέπει να κάνουμε πράξη την γενναιόδωρη φράση: »μειώνω τις κοινωνικές σου εισφορές, αλλά εσύ, εταιρεία, προσλαμβάνεις», ή πρέπει να περιοριστούμε στην μέθοδο της υποστήριξης μέσω των κοινωνικών εισφορών; Ο κ. Rocard περισσότερο φιλελεύθερος από πολλούς φιλελευθέρους, επιλέγει την μέθοδο προωθήσεως. Είναι τολμηρό από μέρους του. Επιδοκιμάζουμε την πρωτοβουλία, περιμένουμε, εδώ ακόμα, την βοήθεια της Επιτροπής για να έχουμε αποτελέσματα.
<P>
Τρίτο ζήτημα, είναι αυτό της χρηματοδότησης. Όλα βρίσκονται στη ροή προσλήψεων που θεωρείται ότι ανταμείβει τις ελαφρύνσεις κοινωνικών εισφορών. Κι αν η πρόσληψη δεν έλθει στο ραντεβού, αν οι επιχειρήσεις προτιμούσαν να βελτιώσουν τον ανταγωνισμό παρά να δημιουργήσουν θέσεις εργασίας; Εδώ τίθεται το ερώτημα.
<P>
Δεν είμαστε, μάλλον, όλοι σύμφωνοι με τον Michel Rocard αναφορικά με τις απαντήσεις που θα δώσουμε σ' αυτές τις ερωτήσεις, όμως είμαστε όλοι σύμφωνοι μαζί του για να τις θέσουμε όλες μαζί στην Επιτροπή.
<P>
(Χειροκροτήματα)

<SPEAKER ID=243 LANGUAGE="PT" NAME="Vieira">
Κύριε Πρόεδρε, κύριοι βουλευτές, αν και το πρόβλημα της ανεργίας είναι κρίσιμο ζήτημα, δεν μπορούμε να δεχθούμε ότι η γενικευμένη μείωση του χρόνου εργασίας είναι η καλύτερη, η μοναδική και η πιο κατάλληλη απάντηση για να το περιορίσουμε, και πολύ λιγότερο για να το επιλύσουμε. Σε πολλές χώρες, οι εμπειρίες που έχουν αναπτυχθεί προς την κατεύθυνση αυτή δεν έχουν ικανοποιητικά αποτελέσματα, καθώς έμειναν σε επίπεδα χαμηλότερα από τα αναμενόμενα. Αφετέρου, υπάρχουν χώρες, όπως η Πορτογαλία, όπου η μέση διάρκεια της εργασίας απέχει ακόμη πολύ από τα όρια που αναφέρονται στην έκθεση αυτή.
<P>
Αυτό που θεωρούμε απαραίτητο είναι ότι η διάρκεια του χρόνου εργασίας πρέπει να ελαστικοποιηθεί με τρόπο ώστε οι επιχειρήσεις να μπορούν ελεύθερα να διαπραγματεύονται με τους εργαζόμενούς τους έχοντας ως στόχο το κοινό τους συμφέρον. Στο μέλλον, που δεν είναι βραχυπρόθεσμο, ο χρόνος εργασίας θα είναι μικρότερος, αυτό λέει η ιστορία. Αλλά σήμερα πρέπει να είμαστε πολύ συνετοί, διότι το κόστος που θα προκύψει από την εφαρμογή των μέτρων μείωσης του χρόνου εργασίας δεν θα μπορέσει να αντιμετωπιστεί ούτε από τις επιχειρήσεις, ούτε από τους εργαζόμενους, ούτε και από τα ίδια τα κράτη. Εν πάσει περιπτώσει, εκφράζω τα συγχαρητήριά μου στον κ. Rocard για την ακαταπόνητη εργασία του και για την ευρύτητα πνεύματος που πάντοτε επέδειξε στο θέμα αυτό που του είναι ιδιαίτερα προσφιλές.

<SPEAKER ID=244 LANGUAGE="ES" NAME="Gonzαlezdf Αlvarez">
Κυρία Πρόεδρε, είναι απαραίτητο να πούμε ότι υπάρχουν ορισμένα θετικά σημεία στην έκθεση. Θεωρώ ότι το να βάλουμε επί τάπητος τη συζήτηση για την κατανομή της εργασίας σε μια στιγμή που η ανεργία είναι το σοβαρότερό μας πρόβλημα, είναι ήδη θετικό.
<P>
Υπάρχουν μερικά σημεία στην έκθεση - όσον αφορά τη μείωση των υπερωριών, την πρόωρη συνταξιοδότηση, τη μελέτη που ζητείται από την Επιτροπή για τις υπάρχουσες εμπειρίες -με τα οποία συμφωνούμε. Όμως υπάρχουν ουσιαστικά θέματα, με τα οποία, λυπούμεθα πολύ, δεν συμφωνούμε. Ένα από αυτά είναι η μείωση των μισθών που συνοδεύει τη μείωση του χρόνου εργασίας. Σε μια χώρα όπως η δική μου, για παράδειγμα, ή στις χώρες του Νότου γενικότερα, όπου υπάρχουν ελάχιστοι μισθοί των 60.000 πεσετών, δηλαδή άθλιοι μισθοί, δεν γίνεται να σκεφθούμε τη μείωση του μισθού. Επιπλέον όμως δεν λαμβάνονται υπόψη άλλοι παράγοντες, όπως για παράδειγμα η πολύ σημαντική αύξηση της παραγωγικότητας. Η παραγωγικότητα αυξήθηκε στη χώρα μου κατά 25 % στα 10 χρόνια, ενώ οι μισθοί κατά 7 %. Γιατί να μην χρησιμοποιήσουμε αυτό το περιθώριο που προσφέρει η αύξηση της παραγωγικότητας για να μειωθεί ο χρόνος εργασίας και γιατί να μην σκεφτούμε άλλες οικονομικές θεωρίες; Νομίζουμε πως στην έκθεση του κ. Rocard υπάρχουν σημεία που οι χώρες του Νότου, συγκεκριμένα εμείς, δεν θα μπορούσαμε να αποδεχτούμε.

<SPEAKER ID=245 LANGUAGE="DE" NAME="Schreiner">
Kυρία Πρόεδρε, ο εισηγητής έχει υποβάλει μια έκθεση, που ξεκινά από πολύ αισιόδοξες υποθέσεις. Kύριε Rocard, το πρόβλημα είναι ότι κανένας δημόσιος φορέας, κανένας φορέας της τοπικής αυτοδιοίκησης, αλλά μόνον οι επιχειρήσεις, μπορούν, στην Eυρωπαϊκή Ένωση, να δημιουργήσουν θέσεις εργασίας σε μόνιμη βάση, και όσον αφορά τον ισχυρισμό ότι με τη μείωση του χρόνου εργασίας θα δημιουργηθούν περισσότερες θέσεις εργασίας, οι μικρομεσαίες επιχειρήσεις απέδειξαν ότι δεν μπορούν να το κάνουν αυτό, όταν οργανώνουν την εργασία σε ορθολογική βάση; και οι μεγαλοεπιχειρήσεις μετατοπίζουν, εν μέρει, την παραγωγή τους σε τρίτες αγορές, σε τρίτες χώρες. Έτσι δεν λύνεται το πρόβλημα.
<P>
Eκείνο που λείπει, για μένα, σήμερα, από την έκθεση και τη συζήτηση, είναι το ότι δεν ασχολείται με το θέμα του ποια γνώμη έχουμε εμείς στην Eυρώπη για το συμπληρωματικό κόστος του μισθού, που αποτελεί σημαντικό τμήμα του κόστους εργασίας. Όσο εμείς στην Eυρώπη έχουμε ακόμη διαφορές, με 31, 2 % ως προς τον καθαρό μισθό στην Iσλανδία, έναντι του 102, 4 % στην Aυστρία, και με 78 % στον μέσο όρο της Eυρωπαϊκής Ένωσης, κι έχουμε ακριβώς αυτή την τεράστια διαφορά, θα εξακολουθεί πάντα να παραμένει προβληματικό το θέμα της δημιουργίας θέσεων εργασίας σε ορισμένες περιφέρειες της Eυρώπης. Πιστεύω, επίσης, πως θα πρέπει να φωτίσουμε και μια ακόμη πτυχή. H πτυχή αυτή είναι οι πολύ μεγάλες ενισχύσεις προς τις μικρομεσαίες επιχειρήσεις. Σήμερα έχουμε 18 εκατομμύρια ανέργους και πλέον. Aν παρακινήσουμε μερικές εκατοντάδες χιλιάδες ή μερικά εκατομμύρια μικρομεσαίες επιχειρήσεις σ' ένα «ρεύμα ιδρυτών» για να εδραιωθούν, τότε θα συμβάλουμε σημαντικά στην αντιμετώπιση της μάστιγας της μαζικής ανεργίας.

<SPEAKER ID=246 LANGUAGE="FI" NAME="Iivari">
Αξιότιμη κυρία Πρόεδρε, η έκθεση του κυρίου Μισέλ Ροκάρ σχετικά με την κατανομή εργασίας αποτελεί ένα ιδιαίτερα σημαντικό έγγραφο. Ελπίζω από τα βάθη της καρδίας μου, ότι αυτή θα συμβάλλει στην λήψη συμπληρωματικών μέτρων σε επίπεδο τόσο της Ευρωπαϊκής Ένωσης όσο και των κρατών μελών της. Η καταπολέμηση της ανεργίας αποτελεί το βασικότερο καθήκον μας. Μόνο εάν θριαμβεύσουν στην μάχη αυτή, θα δημιουργηθούν προϋποθέσεις για την οικοδόμηση της κοινής Ευρώπης.
<P>
Η ανεργία προκαλεί μεγάλα προβλήματα στο άτομο, αυτό καθεαυτό. Επιπλέον, ή διατήρηση του σκληρού πυρήνα της ανεργίας και η συνεχιζομένη αύξησή του απειλούν την ισορροπία της κοινωνικής ανάπτυξης. Παρ'όλα αυτά ελπίζω ότι θα συνειδητοποιήσουμε ότι, εκτός της κατανομής της εργασίας, και η ενίσχυση της βιομηχανικής βάσης της Ευρώπης είναι ιδιαιτέρως σημαντική.
<P>
Η Ευρώπη πρέπει να επιπλεύσει στη μάχη, επί παγκοσμίου επιπέδου, για την εξασφάλιση επενδύσεων. Προκειμένου να στεφθεί με επιτυχία η προσπάθειά μας, χρειαζόμεθα, μεταξύ άλλων, ένα επι μονίμου βάσεως χαμηλό επίπεδο επιτοκίων, αποτελεσματικά ηλεκτρονικά δίκτυα μεταβίβασης πληροφοριών, καταρτισμένο εργατικό δυναμικό, ενίσχυση των τομέων έρευνας και εξέλιξης των προϊόντων, καθώς και μια βιώσιμη ενεργειακή πολιτική.
<P>
Δεδομένου ότι η Ευρώπη δεν έχει τις δυνατότητες να ανταγωνίζεται τον υπόλοιπο κόσμο με το χαμηλό κόστος εργασίας, πρέπει να επικεντρώσει τις προσπάθειές της στην βελτίωση της τεχνογνωσίας. Γι'αυτό και υπογραμμίζω τη σημασία, κατά την κατανομή της εργασίας, των αδειών για εκπαιδευτικούς σκοπούς. Έχω, επίσης, διαπιστώσει ότι γονείς θα επιθυμούσαν να έχουν ένα ελαστικότερο ωράριο εργασία κατά το διάστημα που τα παιδιά τους είναι πολύ μικρής ηλικίας. Απόλυτα λογικό θα ήταν, ακόμη, να δίδετο η δυνατότητα στους μεγαλυτέρας ηλικίας εργαζόμενους να εργάζονται υπό καθεστώς μερικής απασχόλησης. Σημειώνω, επίσης, ότι υπάρχουν τομείς για τους οποίους η κατανομή της ημερήσιας εργασίας σε δύο βάρδιες των έξι ωρών εκάστη, θα θεωρείτο ιδανική.
<P>
Τα διάφορα πρότυπα για την κατανομή της εργασίας πρέπει να εξετασθούν προσεκτικά προκειμένου να μην διχοτομηθούν οι κοινωνίες μας σε δύο τμήματα, αυτό του οποίου τα μέλη παραμένουν, επί μονίμου βάσεως, στο περιθώριο της επαγγελματικής ζωής και αυτό του οποίου τα μέλη εργάζονται υπερβολικά. Βασική, επίσης, θεωρείται η συμμετοχή των επαγγελματικών ενώσεων στην αναπτυξιακή αυτή δραστηριότητα.

<SPEAKER ID=247 LANGUAGE="DE" NAME="Menrad">
Kυρία Πρόεδρε, αξιότιμοι κυρίες και κύριοι συνάδελφοι, δικαιολογημένα ο κ. Rocard περιγράφει τη μαζική ανεργία ως πρόβλημα που απειλεί την κοινωνική συνοχή κάθε κράτους μέλους και ολόκληρης της Ένωσης. Συμφωνώ με τη δήλωσή του πως δεν υπάρχει καμιά συνταγή, κατοχυρωμένη με δίπλωμα ευρεσιτεχνίας, ως αντίδοτο. Γενικά, όμως, οι προτάσεις του, επικεντρώνονται υπερβολικά σε εκτεταμένες μειώσεις του χρόνου εργασίας.
<P>
H μείωση του χρόνου εργασίας, ουσιαστικά δεν είναι στρατηγική για ανάπτυξη. Ωστόσο, υπάρχουν πρακτικά παραδείγματα ότι μ' αυτές αποφεύχθηκαν απολύσεις, και οι υπάρχουσες θέσεις εργασίας μοιράσθηκαν σε περισσότερους εργαζομένους.
<P>
Όπως και άλλοι, αναφέρω πάλι το μοντέλο του χρόνου εργασίας της Volkswagen, που ασφαλώς κόπηκε και ράφτηκε στα μέτρα της. M' αυτό αποφεύχθηκε να βρεθούν στο δρόμο πολλές χιλιάδες εργαζόμενοι. Aναφέρω το σύμφωνο εμπιστοσύνης της Eπιτροπής με τη συνθηματική του λέξη «ευελιξία». Eννοείται η θετική ευελιξία. Έτσι την εννοεί η ομάδα του EΛK στις τροπολογίες της, οι οποίες θέλουν να αντικαταστήσουν, σε ορισμένα σημεία της έκθεσης, τη φράση «μείωση του χρόνου εργασίας» με την έκφραση «προσαρμογή του χρόνου εργασίας». Πρόκειται δηλαδή και για την εργασία μερικής απασχόλησης και για άλλα μοντέλα εργασίας κατά παραγγελίαν.
<P>
Kατά τα τελευταία χρόνια προέκυψαν τύποι ενός «αναπνέοντος» εργοστασίου, για παράδειγμα στην Opel στο Russelsheim, με μια λωρίδα χρόνου εργασίας, όπου, ανάλογα με το φόρτο εργασίας, δουλεύει κανείς λιγότερο ή περισσότερο.
<P>
Δεν επιτρέπεται να δημιουργούμε υπερβολικές προσδοκίες, για παράδειγμα με αυστηρά μαθηματικούς, αλλά λανθασμένους τύπους όπως, μείον 10 % χρόνος εργασίας δίνει 10 % περισσότερες θέσεις εργασίας. Eκτός τούτου, μια ενιαία συνταγή για γενική μείωση του χρόνου εργασίας, από τη Δρέσδη μέχρι το Πόρτο, θα ήταν ανυπόφορη για πολλές μικρομεσαίες επιχειρήσεις.
<P>
H ομάδα μου διευκρινίζει αυτά που λέω, με ορισμένες τροπολογίες. Έτσι δεν ερχόμαστε σε αντίθεση με τις κοινωνικοπολιτικές αντιλήψεις του κ. Rocard, όπως τις γνώρισα κατά τα τελευταία δύο χρόνια. Tον ευχαριστώ, μάλλον, κατηγορηματικά για τις ευφυείς ιδέες του. Bεβαίως, το πρόβλημα των ανέργων στην Eυρώπη μπορούμε να το λύσουμε μόνον από κοινού.
<P>
Mε το πνεύμα αυτό παρακαλώ, να δώσετε τη συγκατάθεσή σας στις τροπολογίες της ομάδας του EΛK.

<SPEAKER ID=248 LANGUAGE="IT" NAME="Podestΰ">
Κυρία Πρόεδρε, κύριοι συνάδελφοι, η απασχόληση αντιπροσωπεύει, σήμερα και ως προοπτική, ένα από τα κύρια προβλήματα για πολλές από τις χώρες της Ευρωπαϊκής Ένωσης. Η αντιμετώπιση αυτών των θεματικών και η προσπάθεια επίλυσης του κρίσιμου προβλήματος της απασχόλησης αποτελεί συνεπώς κατηγορηματική επιταγή για το Κοινοβούλιό μας. Για να επιτευχθεί αυτός ο στόχος θα πρέπει να καταβάλουμε τις κατάλληλες ενέργειες για τη δημιουργία ενός περιβάλλοντος που να ευνοεί την αύξηση της ανταγωνιστικότητας των ευρωπαϊκών επιχειρήσεων, ειδικότερα των μικρομεσαίων, και συνεπώς ολοκλήρου του ευρωπαϊκού συστήματος έναντι των άλλων παγκόσμιων οικονομιών.
<P>
Η επιλογή αυτής της κατεύθυνσης σημαίνει αύξηση του παραγώμενου πλούτου από τις επιχειρήσεις και, συνεπώς, τη συγκεκριμένη προστασία της απασχόλησης, την εξασφάλιση του συστήματος προνοίας και τη διατήρηση μιας κοινωνικής πολιτικής στις χώρες της Ένωσης: όλοι αυτοί οι στόχοι κινδυνεύουν να χαθούν εάν δεν ενισχυθεί η ανάπτυξη των επιχειρήσεων ως προς την ανταγωνιστικότητα και την αποτελεσματικότητά τους.
<P>
Η πρόταση του κ. Rocard, αν και έχει συνταχθεί με συνέπεια και αναμφίβολη ικανότητα, τείνει αντίθετα να περιορίσει αυτές τις δυνατότητες για τις επιχειρήσεις, διότι μετατρέπει μία σημαντική ευκαιρία, της μεγαλύτερης δηλαδή ευελιξίας των σχέσεων εργασίας σε μία δεσμευτική, αναγκαστική, προγραμματισμένη πρόταση: με άλλα λόγια σε μία μεγαλύτερη άμεση και έμμεση επιβάρυνση των ευρωπαϊκών επιχειρήσεων. Γι αυτό το λόγο η ομάδα μας δεν θα την ψηφίσει.

<SPEAKER ID=249 LANGUAGE="EN" NAME="Mather">
Κυρία Πρόεδρε, στην Ευρωπαϊκή Φωνή αυτής της εβδομάδος αναφέρεται ότι ο γερμανός Καγκελάριος Χέλμουτ Κολ φέρεται να προέτρεψε τον γερμανικό λαό «να δουλεύει περισσότερο, να τελειώνει ενωρίτερα την εκπαίδευσή του και να συνταξιοδοτείται αργότερα». Έτσι, ο Καγκελάριος Κολ θέλει τους ανθρώπους να δουλεύουν περισσότερο και ο κ. Rocard θέλει να δουλεύουν λιγότερο και για βραχύτερα χρονικά διαστήματα. Πολύ φοβούμαι ότι καμία από αυτές τις δύο προτροπές δεν θα έχει την επίπτωση που θα έχουν οι αποφάσεις των ιδίων των εργαζομένων. Μολονότι εκτιμώ το πρωτότυπο περιεχόμενο της εκθέσεως του κ. Rocard, φοβούμαι ότι δεν είναι επιθυμητό. Το λέγω αυτό εξ αιτίας της καταστροφής που θα προκαλέσει στα εθνικά συστήματα ασφάλισης των κρατών μελών. Πιστεύω ότι προχωρούμε προς την κατεύθυνση συστημάτων κοινωνικής πρόνοιας τα οποία θα στηρίζονται ολοένα και περισσότερο σε μια καθαρή σχέση μεταξύ των εισφορών, των αρχών ασφάλισης και την εν καιρώ αποζημίωση των πολιτών. Ένα σύστημα το οποίο μειώνει αυθαίρετα τις εισφορές για τις πρώτες 32 ώρες εργασίας και εν συνεχεία τις αυξάνει για τις επόμενες δεν μου φαίνεται ότι συμβαδίζει με αυτή τη νέα αρχή της διαφάνειας που προσπαθούμε να επιτύχουμε.
<P>
Μια άλλη επιφύλαξη που διατηρώ σε σχέση με την έκθεση Rocard, η οποία είναι πράγματι καλά θεμελιωμένη και γεμάτη με ενδιαφέρουσες προτάσεις, είναι η πρόταση στην αιτιολογική σκέψη ΙΓ η οποία αναφέρεται στην παραγωγικότητα των δημοσίων υπηρεσιών. Στο σημείο αυτό συνιστά ένα σύστημα αποζημίωσης, το οποίο αναφέρθηκε προηγουμένως, διότι «δεν είναι εύκολη η αύξηση της παραγωγικότητας εκεί...» - στις δημόσιες υπηρεσίες - »...όπως είναι στον ιδιωτικό τομέα». Θα πρέπει να πω ότι δεν είμαι βέβαιος ότι η πρόταση αυτή είναι ορθή. Νομίζω ότι πολλοί από εμάς πιστεύουν ότι στις δημόσιες υπηρεσίες υπάρχει πολύ μεγαλύτερο πεδίο δράσεως για την αύξηση της παραγωγικότητας και όλα τα ενδεικτικά στοιχεία δείχνουν ότι οι βελτιώσεις αυτές μπορούν να επιτευχθούν ταχύτερα μέσω μεγαλύτερου ανταγωνισμού και απελευθέρωσης. Φοβούμαι, κατά συνέπεια, ότι οι βρετανοί Συντηρητικοί δεν θα μπορέσουν να υποστηρίξουν την έκθεση.

<SPEAKER ID=250 LANGUAGE="SV" NAME="Burenstam Linder">
Κυρία Πρόεδρε, δεν είναι δυστυχώς τόσο απλό να καταργηθεί η ανεργία με την μείωση απλώς του χρόνου εργασίας και να επιτραπεί σε όλους να έχουν τον ίδιο μισθό όπως προηγουμένως. Μία μείωση του χρόνου εργασίας αυτού του είδους θα οδηγούσε σε αύξηση του κόστους παραγωγής και θα μείωνε την ανταγωνιστικότητα και την απασχόληση. Θα δημιουργούνταν ιδιαίτερα μεγάλες δυσκολίες για μικρές επιχειρήσεις. Η μετατροπή των σημερινών επιδομάτων ανεργίας σε επιδοτήσεις επιχειρήσεων ώστε να μπορούν αυτές να πληρώνουν απωλεσθέντα έσοδα εργασίας γι'αυτούς που θα έχουν μειωμένο χρόνο εργασίας, και εκτός αυτού να πληρώνουν μισθούς στους άνεργους οι οποίοι κατ'ελπίδαν θα επαναπροσλαμβάνονταν, θα οδηγούσε σε μία ανεξέλεκτη ζούγκλα επιδομάτων και θα έδινε καινούρια απασχόληση σε γραφειοκράτες και επιθεωρητές.
<P>
Η πρόταση να διερευνηθεί, ο τρόπος, και αν, η μείωση του χρόνου εργασίας μπορεί να μειώσει την ανεργία μπορεί να φαίνεται, αν όχι αξιέπαινη, πάντως εν πάσει περιπτώσει αθώα. Αλλά η πρόταση πάσχει από την αδυναμία ότι οι πολιτικοί σε όλες τις χώρες θα έχουν ακόμη μιά δικαιολογία να καθυστερήσουν τα πραγματικά μέτρα κατά της ανεργίας. Εκτός αυτού δυσχεραίνονται τα σωστά μέτρα μέσω του ότι περισσότεροι εκλογείς παραπλανούνται ώστε να πιστέψουν ότι υπάρχουν ωραίες λύσεις, να προσπαθεί κανείς λιγότερο, και όχι περισσότερο.
<P>
Πολλοί στο Ευρωκοινοβούλιο ομιλούν δικαίως για τη μάστιγα της ανεργίας. Αλλά τα πραγματικά μέτρα δεν βρίσκονται σε αναλογία με όλες τις ομιλίες. Δεν υπάρχει πολλή ουσία στην εγγραφή ενός κεφαλαίου για την απασχόληση στην Συνθήκη για την ΕΕ και να ζητείται μία διερεύνηση του μειωμένου χρόνου εργασίας. Ποιά μέτρα απαιτούνται; Σε μία ένωση, που δημιουργήθηκε για να έχει κέρδη μέσω της απελευθέρωσης των διεθνών αγορών θα ήταν φυσιολογικό να απελευθερωθούν επίσης οι εγχώριες αγορές. Η σημαντικότερη εξ αυτών είναι η αγορά εργασίας. Για υψηλή απασχόληση απαιτείται επίσης μιά βελτιωμένη γενική εκπαίδευση, υψηλότερη εκπαίδευση σε επίπεδο κορυφής ώστε να παράγονται τεχνολογίες αιχμής στην παραγωγή, καλύτερες συνθήκες εργασίας για τις μικρές επιχειρήσεις και χαμηλότερη φορολογική πίεση η οποία ενθαρύνει ίδιες προσπάθειες, κάτι το οποίο για πολλούς θα σημαίνει αύξηση του χρόνου εργασίας.

<SPEAKER ID=251 NAME="Flynn">
Κυρία Πρόεδρε, θα ήθελα να αρχίσω λέγοντας ότι είμαι ευτυχής που το Κοινοβούλιο και ιδιαίτερα εσείς, κ. Rocard, εκπόνησαν μία εξ ιδίας πρωτοβουλίας έκθεση επί του χρόνου εργασίας. Πράγματι, αναδείξατε με επιτυχία αυτό το σημαντικό ζήτημα. Έχουμε συζητήσει πολλές φορές αυτό το θέμα και, μιλώντας γενικά, διαπιστώνω έντονη ανταπόκριση στην πρωτοβουλία σας.
<P>
Είναι σημαντικό να προσεγγίσουμε το θέμα από τη γωνία που εσείς επιλέξατε, δηλ. να υπογραμμίσετε τον ανθρώπινο παράγοντα. Πολύ συχνά υπάρχει η τάση να μιλούμε για ευελιξία, μείωση των μεγεθών, αποτελεσματικότητα και τα τοιαύτα και να αγνοούμε τον ανθρώπινο παράγοντα. Επομένως, πιστεύω ακράδαντα ότι ο στόχος της οικονομικής πολιτικής θα πρέπει να είναι η βελτίωση του επιπέδου ζωής όλων των πολιτών μας. Πιστεύω ότι συμμερίζομαι αυτόν τον στόχο με την πλειοψηφία των Μελών του Σώματος και ειδικότερα με εσάς κ. Rocard.
<P>
Ένα άλλο σημαντικό χαρακτηριστικό της προσέγγισης που κάνετε είναι η έμφαση την οποία αποδίδετε στη συνεργασία και τον διάλογο. Αυτό αποτελεί έναν από τους στόχους που πρέπει να αναπτύξουμε καθώς προχωρούμε προς τον 21ο αιώνα. Θα πρέπει να απομακρυνθούμε από τις επαγγελματικές σχέσεις που στηρίζονται στη σύγκρουση και την αμφισβήτηση και να προχωρήσουμε προς λύσεις οι οποίες θα είναι προς όφελος όλων. Θα πρέπει να απομακρυνθούμε, με άλλα λόγια, από καταστάσεις που υπάρχουν κερδισμένοι και χαμένοι ή, ακόμη, μόνο χαμένοι, σε καταστάσεις όπου όλοι είναι, και μπορούν να είναι, κερδισμένοι.
<P>
Κύριε Rocard, η Επιτροπή προετοιμάζει αυτή τη στιγμή μια Πράσινη Βίβλο σχετικά με την οργάνωση της εργασίας, στην οποία περιλαμβάνεται ο χρόνος εργασίας και είναι δίκαιο να δηλώσω ότι αυτή η Πράσινη Βίβλος προετοιμάζεται ως ανταπόκριση στην πρωτοβουλία σας. Ασφαλώς, τόσο κατά την προετοιμασία της Πράσινης Βίβλου όσο και του προγράμματος δραστηριοτήτων της Επιτροπής για το 1997, προσπαθούμε πάρα πολύ να λάβουμε υπόψη μας τις προτάσεις για δράσεις της Επιτροπής όπως περιγράφονται στην πρότασή σας ψηφίσματος. Πολλοί από εκείνους που μίλησαν σήμερα, αλλά και οι τροπολογίες που κατατέθηκαν, επεχείρησαν να κάνουν αντιδιαστολή μεταξύ της ελαστικότητας του χρόνου εργασίας αφενός και της μείωσης του χρόνου εργασίας αφετέρου. Δεν πρόκειται να υποστηρίξω τη μία ή την άλλη άποψη στη σημερινή συζήτηση. Αυτό που θα ήθελα να κάνω είναι να τη θέσω σ' ένα ευρύτερο πλαίσιο, όπως προσπαθούμε να κάνουμε και στην Πράσινη Βίβλο που προανέφερα. Ολοένα και περισσότερο πιστεύω ότι μια από τις μεγαλύτερες προκλήσεις που έχουμε να αντιμετωπίσουμε είναι η προσπάθεια προσαρμογής της σκέψης μας σχετικά με την εργασία στον νέο κόσμο που ζούμε. Πράγματι, στην Ευρώπη δεν είχαμε πολλές δυσχέρειες για να κάνουμε τις αναγκαίες κεφαλαιουχικές επενδύσεις στις νέες τεχνολογίες. Αυτό δεν παρουσίασε ιδιαίτερες δυσκολίες. Αυτό στο οποίο αποτύχαμε ήταν το να προσαρμοστούμε στον τρόπο με τον οποίο οργανώνεται η εργασία για να αντιμετωπίσει αυτές τις νέες τεχνολογίες. Αυτό είναι το αντικείμενο το οποίο έχουμε αναπτύξει, ιδιαίτερα στην Πράσινη Βίβλο, για τις συνθήκες ζωής και εργασίας στην κοινωνία της πληροφόρησης - πρώτα ο άνθρωπος. Πιστεύω ότι από το σημείο αυτό πρέπει να ξεκινήσουμε εάν θέλουμε να φτάσουμε στην κατάσταση που περιέγραψα νωρίτερα, δηλ. μόνο νικητές.
<P>
Κατά την άποψή μου, το κλειδί για την επίλυση των προβλημάτων που αντιμετωπίζουμε είναι η παραγωγικότητα. Το θέμα αυτό αναφέρθηκε πολύ εύγλωττα από έναν εξ εκείνων που συνεισέφεραν στη συζήτηση, καθόσο οι αλλαγές οι οποίες λαμβάνουν χώρα στην οργάνωση της εργασίας θα οδηγήσουν αναπόφευκτα στη βελτίωση της παραγωγικότητας. Θα πρέπει να αξιοποιήσουμε αυτή τη βελτίωση της παραγωγικότητας ούτως ώστε να βελτιώσουμε την ποιότητα ζωής όλων των πολιτών μας. Αυτό ήταν το σημείο που τόνισε με επιμονή η κ. Gonzαlez Alvarez - και την ευχαριστώ γι' αυτό.
<P>
Στρέφομαι τώρα στα αντικείμενα που συνδέονται άμεσα με τον χρόνο εργασίας. Από την εποχή που εγκρίθηκε η Λευκή Βίβλος για την ανάπτυξη, την ανταγωνιστικότητα και την απασχόληση έχουμε καταβάλει μεγάλες προσπάθειες σχετικά με τον χρόνο εργασίας και έχουν γίνει προετοιμασίες για ένα μεγάλο αριθμό μελετών - εσείς, κ. Rocard, το ζητήσατε ιδιαιτέρως αυτό. Ορισμένες από τις μελέτες έχουν ολοκληρωθεί ενώ άλλες απέχουν πολύ ακόμη από την ολοκλήρωσή τους. Οι έρευνες αποδεικνύουν ότι μια ανακατανομή του χρόνου εργασίας δεν θα είναι αναγκαστικά επιτυχής. Φαίνεται όμως να δείχνουν πως μια μείωση του χρόνου εργασίας μπορεί να έχει σε ορισμένες περιπτώσεις ευεργετικά οφέλη στην απασχόληση, υπό την προϋπόθεση όμως ότι θα τηρηθούν ορισμένες συνθήκες. Η πιο σημαντική από αυτές τις συνθήκες είναι ότι η μείωση του χρόνου εργασίας πρέπει να λάβει χώρα μέσα στο πλαίσιο μιας μεγαλύτερης ευελιξίας. Δεν έχει νόημα ο περιορισμός μόνο του χρόνου εργασίας εάν διατηρήσουμε το ίδιο πρότυπο οργάνωσης της εργασίας. Κατά συνέπεια, δεν είναι θέμα να γίνει το ένα ή το άλλο, διότι δεν μπορεί να επιτευχθεί μόνο το ένα και όχι και το άλλο. Μια άλλη συνθήκη είναι ότι η αναδιανομή του εργάσιμου χρόνου θα πρέπει να συνοδευθεί από μια ενεργό πολιτική κατάρτισης, αλλιώς θα δημιουργηθούν ελλείψεις σε εξειδικευμένο προσωπικό.
<P>
Αναφορικά με τις αμοιβές, οι πιο επιτυχείς μειώσεις στον χρόνο εργασίας κατά τα πρόσφατα χρόνια ήταν εκείνες που έλαβαν χώρα μέσα στο πλαίσιο μακροχρόνιων συλλογικών συμφωνιών. Αυτά τα μακροπρόθεσμα πακέτα έχουν το πλεονέκτημα να κάνουν δυνατή τη αξιοποίηση της αύξησης της παραγωγικότητας για τη μείωση του χρόνου εργασίας στη διάρκεια πολλών ετών ενώ, ταυτόχρονα, μειώνουν τις αυξήσεις σε μισθούς που είναι αναγκαίες για να αντισταθμιστεί η μείωση του χρόνου εργασίας. Τέλος, η μείωση του χρόνου εργασίας θα πρέπει να ειδωθεί μέσα στο πλαίσιο των πολιτικών ίσων ευκαιριών εάν θέλουμε να αποφευχθούν περαιτέρω διαχωρισμοί στην αγορά εργασίας.
<P>
Στην έκθεσή σας, κ. Rocard, προτείνατε ένα αριθμό λύσεων. Λόγω έλλειψης χρόνου δεν θα μπορέσω να αναφερθώ σε όλες αλλά θα ήθελα να σχολιάσω δύο από αυτές. Η κύρια λύση που προτείνατε στην έκθεσή σας ήταν η χρήση των κοινωνικών παροχών που θα εξοικονομηθούν για να αντιμετωπιστούν οι μειώσεις των αμοιβών που θα επέλθουν ως αποτέλεσμα της μείωσης των ωρών εργασίας. Ωστόσο, η σχέση μεταξύ της μείωσης του εργάσιμου χρόνου, της παραγωγικότητας και των αμοιβών είναι εξαιρετικά πολύπλοκη και ποικίλλει από τομέα σε τομέα αλλά και από χώρα σε χώρα, όπως έχει ήδη αναφερθεί, όπως ακριβώς ποικίλλουν και τα ίδια τα συστήματα κοινωνικής ασφάλισης. Η σχέση αυτή θα πρέπει να μελετηθεί πολύ λεπτομερέστερα. Τόσο εσείς όσο και το Σώμα μας έχετε ζητήσει να προβούμε σ' αυτή τη μελέτη.
<P>
Θα ήθελα επίσης να αναφερθώ εν συντομία στη μερική απασχόληση διότι μνημονεύθηκε από πολλούς ομιλητές. Αυτό είναι ένα θέμα το οποίο πηγαινοέρχεται επί πολλά χρόνια και, όπως αναφέρει η έκθεσή σας, τα επιτυχή σχήματα είναι πολύ σπάνια ενώ υπάρχουν και πάρα πολλά προβληματα. Τώρα όμως πιστεύω ειλικρινά ότι βρισκόμαστε σ' ένα δρόμο με τον οποίο μπορούμε να αναστρέψουμε αυτή την αρνητική κατάσταση σε μια θέση από την οποία να κερδίζουν όλοι δεδομένου ότι, όπως γνωρίζετε οι περισσότεροι εξ υμών, σε συνέχεια της πρωτοβουλίας της Επιτροπής οι κοινωνικοί εταίροι προσπαθούν τώρα να διαπραγματευθούν συμφωνία σε ευρωπαϊκό επίπεδο εν όψει της επίτευξης μιας σωστής ισορροπίας μεταξύ της ευελιξίας και της ασφάλειας. Τη σημασία που έχει η συγκεκριμένη εξέλιξη δεν θα πρέπει να την υποτιμούμε.
<P>
Θα ήθελα, κατά συνέπεια, να καταλήξω λέγοντας ότι έχει ζητηθεί από την Επιτροπή να κάνει ορισμένα πράγματα και να μνημονεύσω πέντε πράγματα που κάνουμε ή πρόκειται να κάνουμε. Πρώτον, πρόκειται να προετοιμάσουμε την Πράσινη Βίβλο που προανέφερα για την οργάνωση της εργασίας, συμπεριλαμβανομένου του χρόνου εργασίας. Μόλις ολοκληρώσαμε την Πράσινη Βίβλο σχετικά με την κοινωνία της πληροφόρησης, όπως είπα. Δεύτερον, ο εργάσιμος χρόνος είναι ένα από τα στοιχεία τα οποία συζητούνται στο πλαίσιο του ευρωπαϊκού συμφώνου. Τρίτον, έχουμε αναλάβει πρωτοβουλία η οποία έχει οδηγήσει σε διαπραγματεύσεις μεταξύ των κοινωνικών εταίρων σε ευρωπαϊκό επίπεδο επί του όλου προβλήματος της ευελιξίας και της ασφάλειας της απασχόλησης. Τέταρτον, προετοιμάζουμε μια Λευκή Βίβλο για τους τομείς και τις δραστηριότητες που αυτή τη στιγμή εξαιρούνται από την οδηγία για τον χρόνο εργασίας, γεγονός που συμφωνεί με την παράγραφο 6 της προτάσεως ψηφίσματος. Τέλος, πρόκειται να συνεχίσουμε την εκπόνηση των περαιτέρω μελετών που μας έχουν ζητηθεί γι' αυτούς τους τομείς και θα λάβουμε πολύ προσεκτικά υπόψη μας τα σημεία που θίγετε στην πρόταση ψηφίσματος.
<P>
Κύριε Rocard, ξεκινήσατε κάτι σημαντικό! Γνωρίζω το προσωπικό σας ενδιαφέρον για το θέμα αυτό - έχουμε συνομιλήσει πολλές φορές. Είμαι ευτυχής που το παρουσιάσατε στο Σώμα διότι στο θέμα αυτό πρόκειται να επανέλθουμε.

<SPEAKER ID=252 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=10>
Μέτρηση της ρύπανσης του αέρα
<SPEAKER ID=253 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α4-0267/96) της κ. Pollack εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση του Συμβουλίου, με στόχο την έγκριση μιας αποφάσεως του Συμβουλίου, η οποία να διαμορφώνει αμοιβαία ανταλλαγή πληροφοριών και δεδομένων, προερχόμενα από ατομικά δίκτυα και μονάδες για τη μέτρηση της ρύπανσης του αέρα του περιβάλλοντος στα κράτη μέλη (C4-0330/96-94/0194(SYN).

<SPEAKER ID=254 NAME="Pollack">
Κυρία Πρόεδρε, η παρούσα οδηγία αφορά τη θεσμοθέτηση της αμοιβαίας ανταλλαγής πληροφοριών και δεδομένων από σταθμούς μέτρησης της ατμοσφαιρικής ρύπανσης. Αποτελεί ένα εργαλείο με το οποίο θα είναι δυνατό να αξιολογηθεί η πρόοδος για τη βελτίωση της ποιότητας του αέρα σε ολόκληρη την Ευρώπη. Όλοι γνωρίζουμε την αναγκαιότητα λήψεως μέτρων για τη μείωση της ατμοσφαιρικής ρύπανσης. Ένα μεγάλο μέρος της υπάρχουσας παρακολούθησης της ποιότητας του αέρα είναι ανεπαρκής δεδομένου ότι ορισμένοι ρυπαντές δεν παρακολουθούνται παντού ενώ άλλοι δεν παρακολουθούνται καθόλου. Πλέον τούτου, τα δεδομένα που πρέπει να παρέχουν τα κράτη μέλη σε εκτέλεση της νομοθεσίας του 1982 δεν είναι πάντα συγκρίσιμα σε όλη την επικράτεια της Ευρωπαϊκής Ένωσης. Η καλύτερη ανταλλαγή πληροφοριών για την ατμοσφαιρική ρύπανση ασφαλώς δεν πρόκειται να καθαρίσει τον αέρα που αναπνέουμε. Μόνο όταν η πληροφόρηση αυτή γίνει κοινό κτήμα μπορεί να χρησιμοποιηθεί ως εργαλείο ελέγχου της ρύπανσης και επακόλουθης βελτίωσης της ζωής των ευρωπαίων πολιτών. Η πρόταση αφορά την καθιέρωση της αμοιβαίας ανταλλαγής πληροφοριών σχετικά με τους 34 ρυπαντές που παρακολουθούνται τώρα στα κράτη μέλη. Αυτό σημαίνει ότι δεν χρειάζονται νέοι σταθμοί μέτρησης και νέες δαπάνες. Το πρόβλημα με αυτήν την πολύ μινιμαλιστική προσέγγιση είναι ότι ένας από τους στόχους της οδηγίας είναι η επέκταση του πεδίου εφαρμογής και η βελτίωση της ποιότητας των δεδομένων που διαβιβάζονται στην Επιτροπή. Έτσι, αυτό που ζητούμε με την Τροπολογία Αριθ. 5 είναι απλά ότι, μετά την αξιολόγηση του πρώτου γύρου των δεδομένων, εάν ό, τι διαβιβάζεται από τα κράτη μέλη κριθεί ως ανεπαρκές, το Κοινοβούλιο θα ζητήσει από την Επιτροπή να εξετάσει τη δυνατότητα όπως η παροχή δεδομένων για τους ρυπαντές που περιλαμβάνονται στο Παράρτημα Ι(2) γίνει υποχρεωτική.
<P>
Εάν δεν κάνουμε ούτε αυτό το ελαχιστότατο βήμα για τη βελτίωση του συστήματος πως θα μπορέσουμε να αναμένουμε από τα κράτη μέλη να εφαρμόσουν την οδηγία πλαίσιο για την ποιότητα του αέρα; Όπως προανέφερα, η παρούσα αποτελεί ένα εργαλείο για να προχωρήσουμε κάπως προς την κατεύθυνση επίτευξης των στόχων που καθορίζει αυτή η πολύ σημαντική οδηγία πλαίσιο για την οποία μόλις πρόσφατα κάναμε τη δεύτερη ανάγνωση.
<P>
Δεν προτίθεμαι να καταναλώσω μεγάλο μέρος του διαθέσιμου χρόνου του Σώματος σήμερα, στην πραγματικότητα ούτε καν τον χρόνο που δικαιούμαι, καθόσο κάναμε ήδη την πρώτη ανάγνωση και τονίσαμε τα σημεία που θέλαμε. Απλά και μόνο θα ήθελα να πω ότι οι πέντε τροπολογίες στην κοινή θέση που κατέθεσε η Επιτροπή Περιβάλλοντος, Δημόσιας Υγείας και Προστασίας των Καταναλωτών είναι σαφείς, λογικές, μέτριες και αυτονόητες. Κατά πρώτον επιχειρούν να απλοποιήσουν την επικεφαλίδα διότι δεν υποστηρίζουμε την επέκταση της περίπλοκης φρασεολογίας της Ευρωπαϊκής Ένωσης σε ολόκληρη την Ένωση. Πολύ σημαντικό είναι επίσης το ότι επιζητούμε την πρόσβαση του κοινού στα δεδομένα. Για να είναι χρήσιμη αυτή η πρόσβαση θα πρέπει επίσης τα δεδομένα να δημοσιεύονται με μια σαφή και αντιληπτή μορφή. Όπως λέμε στην Τροπολογία Αριθ. 5, επιζητούμε την ενίσχυση της διαδικασίας ελέγχου ούτως ώστε, εάν κατά την διάρκεια του ελέγχου διαπιστώσουμε ότι τα πράγματα δεν είναι τόσο καλά όσο θα θέλαμε, να μπορούμε να εξετάσουμε τη δυνατότητα να κινηθούμε μελλοντικά προς μια αυστηρότερη βάση.
<P>
Συνιστώ την έκθεση στην Επιτροπή και το Συμβούλιο. Ελπίζω ότι οι τροπολογίες μας της δεύτερης ανάγνωσης θα ληφθούν υπόψη.

<SPEAKER ID=255 LANGUAGE="FI" NAME="Myller">
Αξιότιμη κυρία Πρόεδρε, ο ολοένα και αυξανόμενος αριθμός των αλλεργιών και των άλλων ασθενειών οι οποίες οφείλονται στις ακαθαρσίες του ατμοσφαιρικού αέρα μας αποδεικνύει ότι το πρόβλημα της ρύπανσης της ατμόσφαιρας αυξάνεται συνεχώς. Προκειμένου να επιτευχθεί μια ουσιαστική βελτίωση της ποιότητας του αέρα, η ενημέρωση όλων των ενδιαφερομένων πλευρών πρέπει να είναι πλήρης. Τα αποτελέσματα των μετρήσεων στις διάφορες χώρες πρέπει να είναι συγκρίσιμα μεταξύ τους, γεγονός το οποίο προϋποθέτει, αφενός, την ανάπτυξη κοινών μεθόδων μετρήσεως και, αφετέρου, την επιλογή των χώρων μέτρησης βάσει κοινών κριτηρίων.
<P>
Η εισηγήτρια κυρία Ανίτα Πόλακ υπογραμμίζει, και πολύ ορθά, στην έκθεσή της ότι οι πληροφορίες σχετικά με τις ακαθαρσίες του αέρα πρέπει να διατίθενται ελεύθερα. Αυτό θεωρείται απαραίτητο, δεδομένου ότι οι ευρωπαίοι πολίτες επιθυμούν να γνωρίζουν τους κινδύνους που απειλούν την υγεία τους. Όταν τα στοιχεία μεταξύ των διαφόρων κρατών καταστούν συγκρίσιμα μεταξύ τους, οι πολίτες θα είναι, πλέον, σε θέση να πιέσουν τους υπεύθυνους πολιτικούς και τις αρμόδιες αρχές της χώρας τους να βελτιώσουν το επίπεδο της προστασίας του ατμοσφαιρικού αέρα.
<P>
Η κυκλοφορία των οχημάτων αποτελεί την κυριότερη πηγή ρύπανσης του ατμοσφαιρικού αέρα. Η κυκλοφορία αυτή ευθύνεται για το 62 % των ρύπων μονοξειδίου του άνθρακος και για το 50 % των ρύπων του διοξειδίου του θείου. Το πρόβλημα είναιι μεγαλύτερο στις πόλεις και σε άλλες περιοχές οι οποίες παρουσιάζουν κυκλοφοριακή συμφόρηση.
<P>
Η Ευρωπαϊκή Ένωση πρέπει να θεσπίσει αυστηρότερες προδιαγραφές όσον αφορά την ποιότητα των καυσίμων. Στην οικονομία της αγοράς χρησιμοποιούνται αποτελεσματικά διάφορες μέθοδοι για την προσέλκυση καταναλωτών. Μια από αυτές είναι και οι φθηνότερες τιμές. Τα καλύτερης ποιότητας καύσιμα πρέπει να είναι και φθηνότερα. Στην Φινλανδία, π.χ., έχουν επιτευχθεί θετικότατα αποτελέσματα με τη μέθοδο αυτή.
<P>
Παρ'όλο αυτό, οι διάφορες φορολογικές διατάξεις της Ευρωπαϊκής Ένωσης αποτελούν τροχοπέδη για την εφαρμογή της αποτελεσματικής αυτής μεθόδου. Δεν πρέπει, επ' ουδενί, να απαγορεύεται η χρήση τεκμηριωμένα αποτελεσματικών και λογικών για τους πολίτες μεθόδων που συμβάλλουν, μεταξύ άλλων και στη βελτίωση της ποιότητας του αέρα με την δικαιολογία ότι αυτές δεν είναι σύμφωνες με κάποια δεδομένα πλαίσια. Πιστεύω ότι εμείς, οι Ευρωπαίοι, έχουμε το δικαίωμα να απαιτούμε, με κάθε τρόπο, να βελτιωθεί η ποιότητα του αέρα.

<SPEAKER ID=256 LANGUAGE="ES" NAME="Estevan Bolea">
Κυρία Πρόεδρε, από τις πέντε τροπολογίες που υποστηρίζει η κ. Pollack και που δεν έγιναν δεκτές από την Επιτροπή και το Συμβούλιο, εμείς θα υποστηρίξουμε τις τέσσερις πρώτες.
<P>
Κυρία Επίτροπε, νομίζω πως η κ. Pollack έχει δίκιο όταν λέει πως είναι πιο σαφής ο τίτλος που η ίδια προτείνει από εκείνον που υποστηρίζετε εσείς. Εσείς λέτε ότι ο τίτλος αυτός εκφράζει καλύτερα το περιεχόμενο της απόφασης, αλλά είναι τόσο μακρύς και μπερδεμένος που πιστεύω πως ό, τι κάνουμε για να απλουστεύσουμε τη νομοθεσία της Ένωσης θα είναι ενδιαφέρον.
<P>
Από την άλλη λέτε ότι δεν υποστηρίζετε το αίτημα που υποβάλλει η κ. Pollack που ζητά να τεθεί στη διάθεση του κοινού η πληροφορία που θα έχετε, γιατί αυτό το κάνουν ήδη τα κράτη μέλη.. Και βέβαια το κάνουν τα κράτη μέλη, και υπάρχει μια οδηγία που υποχρεώνει τους πάντες να θέτουν την πληροφορία αυτή στη διάθεση του κοινού.
<P>
Δεν θα υποστηρίξουμε την τροπολογία 5, κυρία Pollack, όπως σας είπα και στην επιτροπή, γιατί δεν την θεωρούμε ρεαλιστική. Αυτή η απόφαση είναι στενά συνδεδεμένη με την οδηγία για την ποιότητα του αέρα. Και εκεί το Παράρτημα Ι περιέχει έξι ρυπογόνες ουσίες που μετρούνται ήδη σε όλες τις χώρες ή σε σχεδόν όλες, όμως στο Παράρτημα 1, σημείο 2, συμπεριλαμβάνονται άλλες εφτά που, εκτός από το μονοξείδιο του αζώτου - που όλοι το μετράμε - οι υπόλοιπες ουσίες δεν μετρούνται γιατί ίσως δεν είναι απαραίτητο. Δεν ξέρω αν σε όλες τις βρετανικές πόλεις γίνεται μέτρηση για το νικέλιο, το αρσενικό, το κάδμιο ή τον υδράργυρο μεμονωμένα, και νομίζω επίσης, κυρία Pollack, πως εσείς δεν εργαστήκατε σε αυτόν τον τομέα, γιατί αν είχατε δουλέψει σε αυτόν τον τομέα θα γνωρίζατε πόσο δύσκολο είναι να γίνουν οι μετρήσεις, και σε μερικές περιπτώσεις πόσο ανώφελο - γιατί αυτές οι ρυπογόνες ουσίες δεν υπάρχουν σε μετρητέες ποσότητες, σπάνιες σε ίχνη. Εσείς, στην τροπολογία 5, προτείνετε δύο πράγματα: πρώτον, το διάστημα των πέντε ετών που προτείνει η Επιτροπή και το Συμβούλιο - και που θεωρούμε σωστό - για την αναθεώρηση της απόφασης να γίνει τρία έτη, όμως σε τρία χρόνια δεν θα έχουμε αρκετές πληροφορίες που να μας επιτρέψουν να γνωρίζουμε αν η απόφαση είναι σωστή ή όχι. Γι'αυτό μας φαίνεται καλύτερο τα πέντε έτη. Κατά δεύτερο λόγο, το κείμενο που εγκρίθηκε στην κοινή θέση λέει πως εκείνη τη στιγμή θα αποφασισθεί αν θα τροποποιηθεί ή όχι η απόφαση, και εσείς λέτε να υποχρεωθούν όλες οι χώρες να μετρούν τις 13 ρυπογόνες ουσίες και άλλες πολλές σε ορισμένα μέρη, όπου χρειάζεται. Δεν μπορούμε να γενικεύσουμε γιατί στις βιομηχανοποιημένες περιοχές θα υπάρχουν μερικά προβλήματα και στις αστικές περιοχές με κυκλοφοριακά προβλήματα - θα πρέπει να μετρηθούν άλλες ρυπογόνες ουσίες.
<P>
Επαναλαμβάνω στην κυρία Επίτροπο να κάνει μια προσπάθεια ώστε να νομοθετούμε καλύτερα, όχι περισσότερο. Σε ζητήματα του περιβάλλοντος όλοι νιώθουμε βαθειά απογοητευμένοι γιατί εκδόθηκαν πολλοί νόμοι, αλλά λίγοι τηρήθηκαν. Ίσως επειδή σε ορισμένες περιπτώσεις να ήταν κανείς πολύ φιλόδοξος και παραπάνω από φιλόδοξος να ήταν λιγότερο συγκεκριμένος και πολύλογος. Ελπίζουμε να μπορέσετε να αναθεωρήσετε ένα μέρος των κανονιστικών ρυθμίσεων και να εκδοθούν καλύτεροι νόμοι, όχι περισσότεροι.

<SPEAKER ID=257 LANGUAGE="SV" NAME="Olsson">
Κυρία Πρόεδρε, θέλω πρώτα να ευχαριστήσω την κ. Pollack για μιά εποικοδομητική και καλή έκθεση η οποία έχει ως στόχο να δώσει στους ανθρώπους περισσότερη επιρροή επί του περιβάλλοντός τους.
<P>
Η μόλυνση του περιβάλλοντος από τον αέρα είναι, βέβαια, ένα διογκούμενο πρόβλημα στις πόλεις και κατά μήκος των αυτοκινητοδρόμων, αλλά επίσης και για τους ανθρώπους τα ζώα και τα φυτά παντού εντός της Κοινότητος. Η Σουηδία ένιωσε αρκετό απ' αυτό μέσω της όξινης βροχής η οποία κυρίως προερχόταν από την Μεγάλη Βρεττανία και την Κεντρική Ευρώπη.
<P>
Η ΕΕ κάνει τώρα ένα σημαντικό βήμα με την εγκαθίδρυση μιάς αμοιβαίας ανταλλαγής στοιχείων για τους ρύπους του αέρα μεταξύ των χωρών μελών. Μία τέτοια συγκεντρωτική εικόνα της έκτασης των ρύπων του αέρα, διευκολύνει τις κοινές παρεμβάσεις για έναν καθαρότερο αέρα. Για πολλούς Σουηδούς πολίτες η ανάγκη της συνεργασίας στον τομέα του περιβάλλοντος ήταν και είναι ένα σημαντικό επιχείρημα για να ενισχυθεί η ικανότητα της ΕΕ να δρά.
<P>
Ενα κοινό υπόβαθρο της ποιότητας του αέρα εντός της Κοινότητος θα λειτουργήσει ως ένα ισχυρό επιχείρημα για αποφασιστικά μέτρα κατά της οξίνισης και της υπερλίπανσης μέσω των ρύπων του αέρα. Αλλά πρέπει πρώτα οι πολίτες να αποκτήσουν πρόσβαση σε μιά σαφή πληροφόρηση ώστε να προωθήσουν το περιβαλλοντικό έργο και να επηρρεάσουν τους πολιτικούς να λάβουν καλά τεκμηριωμένες αποφάσεις για τη μείωση των ρύπων. Ως εκ τούτου, είναι ακατανόητο ότι οι κυΒερνήσεις στο Συμβούλιο Υπουργών καθώς και η Επιτροπή δεν θέλουν να καταστήσουν προσιτή για τους πολίτες την συγκεντρωτική πληροφόρηση για τους ρύπους του αέρα. Ο λαός πρέπει να γνωρίζει πόσο άσχημα είναι, δηλ. πόσο άσχημη είναι η κατάσταση του περιβάλλοντος για να μπορεί να πιέσει τους πολιτικούς του. Γι'αυτό πρέπει να δημοσιοποιούνται οι πληροφορίες για τους ρύπους του περιβάλλοντος.
<P>
Πάλι καταδεικνύεται ότι είναι εδώ στο Ευρωκοινοβούλιο που δίνει κανείς τη μάχη για την φωνή των πολιτών στην Ευρωπαϊκή συνεργασία. Ελπίζω το Συμβούλιο να αλλάξει άποψη και να ανταποκριθεί στην πρόταση του Ευρωκοινοβουλίου σ'αυτήν την περίπτωση.

<SPEAKER ID=258 LANGUAGE="DE" NAME="Rόbig">
Kυρία Πρόεδρε, για ένα σταθερό μέλλον είναι απαραίτητος ο προσδιορισμός των προτεινόμενων τιμών, για να έχουμε μια αντικειμενική βάση για αποτελεσματικά μέτρα κατά της ρύπανσης του αέρα. Aναμφισβήτητα υποστηρίζω τις τροπολογίες για απλούστευση του τίτλου και για ευρεία διάδοση των πληροφοριών που αποκτώνται. Στην Ανω Aυστρία λ.χ. μετρούνται, στα αστικά κέντρα, συνεχώς οι τιμές ρύπανσης του αέρα, και δημοσιεύονται σε δημόσια σημεία, καθώς και στις ημερήσιες εφημερίδες. Eκτός τούτου είναι σωστό το ότι θα προωθηθεί, όσο το δυνατόν ταχύτερα, η αμοιβαία ανταλλαγή στοιχείων σ' όλη την επικράτεια της Eυρωπαϊκής Kοινότητας.
<P>
Παρόλα αυτά, θα πρέπει να λάβουμε υπόψη τις ανησυχίες των κρατών μελών για τις προθεσμίες εφαρμογής, μια και η πρόταση προβλέπει τελείως νέες δομές, που, σε ακραίες περιπτώσεις μπορούν να αναπτυχθούν όχι σε τρία, αλλά μόλις σε πέντε χρόνια. Eπιθυμία μας, όμως, είναι φυσικά, να υπάρξει, στον ανταγωνισμό των κρατών, μια όσο το δυνατόν ταχύτερη διάθεση των στοιχείων. Eδώ θα προσέξουμε ώστε να προωθηθεί η υλοποίηση σε όλους τους τομείς, όσο το δυνατόν πιο γρήγορα και πιο αποτελεσματικά. Eυχαριστώ θερμά την κ. Pollack για τα βασικά σημεία.

<SPEAKER ID=259 NAME="Bjerregaard">
Κυρία Πρόεδρε, καταρχάς θα ήθελα σήμερα να ευχαριστήσω για μια ακόμη φορά την Επιτροπή Περιβάλλοντος και, ειδικότερα, την εισηγήτρια, κα Pollack, για το έργο που επιτέλεσαν με το σημαντικό αυτό, αλλά και αρκετά τεχνικό θέμα. Θα ήθελα και πάλι να τονίσω ότι η παρούσα πρόταση και η οδηγία για την ποιότητα του αέρα, που εξετάστηκαν στην αίθουσα αυτή το Μάϊο του τρέχοντος έτους, είναι συμπληρωματικές. Οι δύο αυτές προτάσεις αποτελούν μαζί μια σημαντική και ευρεία δέσμη που αποσκοπεί στη βελτίωση της ποιότητας του αέρα στην Ευρώπη.
<P>
Κατά την πρώτη ανάγνωση η Επιτροπή είχε αποδεχθεί πλήρως ή καταρχήν 10 από τις 11 τροπολογίες του Κοινοβουλίου. Πέντε από τις εν λόγω 10 τροπολογίες συμπεριελήφθηκαν πλήρως ή εν μέρει στην κοινή θέση. Κατά τη δεύτερη ανάγνωση το Κοινοβούλιο πρότεινε 5 τροπολογίες, από τις οποίες η Επιτροπή μπορεί να αποδεχθεί 4, είτε πλήρως είτε καταρχήν, ενώ μία τροπολογία μπορεί να γίνει αποδεκτή μόνο εν μέρει. Οι τροπολογίες 1, 2, 3 και 4 συμπληρώνουν εποικοδομητικά τις προτεινόμενες απαιτήσεις και μπορούν να γίνουν αποδεκτές με ορισμένες συντακτικές τροποποιήσεις.
<P>
Η τροπολογία 5 αφορά τρία θέματα: την υποβολή στο Κοινοβούλιο μιας έκθεσης για την εφαρμογή της απόφασης, την προθεσμία για την αναφερόμενη αξιολόγηση και την τροποποίηση της απόφασης. Το μέρος της τροπολογίας που αφορά την υποβολή εκθέσεων στο Κοινοβούλιο συμφωνεί απόλυτα με την ισχύουσα πρακτική και μπορεί να γίνει αποδεκτό από την Επιτροπή. Η πρόταση για συντόμευση της προθεσμίας υποβολής της έκθεσης αυτής από την Επιτροπή δεν μπορεί να γίνει αποδεκτή, όπως άλλωστε ανέφεραν πολλοί ομιλητές. Η προτεινομένη τριετής προθεσμία συνεπάγεται συγκεκριμένα ότι η πραγματική περίοδος ανταλλαγής πληροφοριών θα είναι μόνο δύο χρόνια. Κρίνουμε δε ότι η περίοδος αυτή είναι υπερβολικά μικρή για να υπάρχει μια λογική βάση για τη διενέργεια αξιολόγησης. Το τελευταίο μέρος της τροπολογίας αποσκοπεί στο να καταστεί υποχρεωτική η μέτρηση των ρυπαντικών ουσιών, στο μέτρο που τα κράτη μέλη αποστέλλουν επαρκείς πληροφορίες. Αυτό δεν είναι αποδεκτό, επειδή δεν συμφωνεί με τις απαιτήσεις της απόφασης, η οποία καλύπτει μόνο την ανταλλαγή των πληροφοριών που διαθέτουν τα κράτη μέλη. Η απαίτηση για τη μέτρηση νέων ουσιών θα συμπεριληφθεί στις οδηγίες για την ποιότητα του αέρα.
<P>
Τέλος, θα ήθελα να τονίσω τα αποτελέσματα που έχουν επιτευχθεί μέχρι σήμερα όσον αφορά την παρούσα πρόταση. Η κοινή θέση, στην οποία κατέληξε το Συμβούλιο, περιλαμβάνει πολλές βασικές τροπολογίες από την πρώτη ανάγνωση. Μαζί με τις τροπολογίες που ενέκρινε σήμερα η Επιτροπή, δημιουργείται ένα χρήσιμο και λειτουργικό συμπλήρωμα στην πολιτική όσον αφορά την ποιότητα του αέρα, η οποία εγκαινιάσθηκε με την οδηγία-πλαίσιο.

<SPEAKER ID=260 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=11>
Μεταφορά ραδιενεργών ουσιών
<SPEAKER ID=261 NAME="Πρόεδρος">
Η ημερήσια διάταξη προβλέπει τη σύσταση (Α4-0266/96) για τη δεύτερη ανάγνωση, του κ. Virgin, εξ ονόματος της Επιτροπής Περιβάλλοντος, Δημοσίας Υγείας, και Προστασίας των Καταναλωτών, σχετικά με την κοινή θέση του Συμβουλίου (C4-0331/96-95/0107(SYN) με στόχο την έγκριση του κανονισμού του Συμβουλίου που τροποποιεί τον κανονισμό (EOK)αρ.259/93 του Συμβουλίου, αναφορικά με την επιτήρηση και τον έλεγχο των μεταφορών ραδιενεργών ουσιών στο εσωτερικό, στην είσοδο και την έξοδο της Ευρωπαϊκής Κοινότητας.

<SPEAKER ID=262 NAME="Virgin">
Κυρία Πρόεδρε, θα θίξω κατά τι το υπόβαθρο αυτής της υπόθεσης. &#x221E;δη το 1993 απαγορεύτηκε η εξαγωγή επικίνδυνων αποβλήτων για τελική επεξεργασία σε χώρες εκτός του ΟΟΣΑ σύμφωνα με έναν κανονισμό της ΕΕ. Αυτή η απαγόρευση δεν ίσχυε για εξαγωγή ανακυκλώσιμων αποβλήτων. Κατά την τρίτη Συνδιάσκεψη των συμβαλλομένων στην Συνθήκη της Βασιλείας μερών, αποφασίστηκε ότι η εξαγωγή επικίνδυνων ανακυκλώσιμων αποβλήτων από χώρες του ΟΟΣΑ προς χώρες εκτός ΟΟΣΑ θα απαγορευόταν από 1ης Ιανουαρίου 1998. Ως εκ τούτου, η Επιτροπή κατέθεσε μία πρόταση για μιά τέτοια απαγόρευση πριν από περισσότερο από ένα χρόνο. Η πρόταση ακολουθούσε τις υποδείξεις της Συνθήκης της Βασιλείας.
<P>
Ο ορισμός του περιβαλλοντικά επικίνδυνου απόβλητου, σύμφωνα με την πρόταση της Επιτροπής, προκύπτει εκ του παραρτήματος 3 του κανονισμού, ο λεγόμενος κίτρινος κατάλογος και εκ του παραρτήματος 4, ο λεγόμενος κόκκινος κατάλογος. Εμείς της Επιτροπής Περιβάλλοντος θεωρήσαμε ότι αυτό δεν ήταν αρκετό, κάτι για το οποίο λάβαμε ισχυρή υποστήριξη στο Κοινοβούλιο. Γι'αυτό καταθέσαμε πρόταση η οποία συμπλήρωνε την πρόταση της Επιτροπής και η οποία μεταξύ άλλων περιείχε τον κατάλογο της ίδιας της ΕΕ για περιβαλλοντικά επικίνδυνα απόβλητα, σύμφωνα με μιά απόφαση του Συμβουλίου από το 1994, την υαπ' αριθ. 904. Ο λόγος ήταν απλούστατα ότι η ανακύκλωση υλικού απ' αυτό τον κατάλογο επ'ουδενί τρόπω μπορούσε να γίνει χωρίς περιβαλλοντικούς κινδύνους.
<P>
Μετά από αρκετούς γύρους κατορθώσαμε το περασμένο φθινόπωρο, αφού μεταξύ άλλων ανεπέμφθη προς γνωμοδότηση η υπόθεση, να επιτευχθεί ένας συμβιβασμός με την Επιτροπή ο οποίος σημαίνει ότι δημιουργείται ένα νέο παράρτημα, 2α, εκ του καταλόγου της ίδιας της ΕΕ σύμφωνα με την απόφαση του Συμβουλίου 94/904. Σε σχέση μ'αυτό θέλω να ευχαριστήσω την Επιτροπή για την εποικοδομητική συνεργασία ώστε να επιτευχθεί αυτός ο συμβιβασμός. Δεν υπάρχει αμφιβολία ότι η αρχική μας πρόταση δεν ήταν ιδιαίτερα ακριβής, αλλά αυτό εν μέρει οφείλεται στο ότι το Κοινοβούλιο δεν είχε τους απαιτούμενους πόρους διερεύνησης ώστε να καταθέσει μιά ακριβή πρόταση. Ο συμβιβασμός σημαίνει συνεπώς ότι η πρότασή μας μπορεί τώρα να περάσει σε μιά περισσότερο επιχειρησιακή πρόταση.
<P>
Το Κοινοβούλιο έκανε αποδεκτό τον συμβιβασμό στις 16 Ιανουαρίου του τρέχοντος έτους. Η αντίδραση του Συμβουλίου Υπουργών επ' αυτού ήταν να στηρίξει επί του παρόντος την αρχική πρόταση της Επιτροπής μόνον. Σε μία προσθήκη σχετικά με την πρόσθεση αποβλήτων που καλύπτονται από την απόφαση του Συμβουλίου 90/904 επιβεβαιώνει εντούτοις το Συμβούλιο την ανάγκη να θιχτεί αυτό το θέμα στη συνεχιζόμενη επεξεργασία. Πρέπει να πω ότι ερμηνεύω αυτή τη δήλωση, ότι το Συμβούλιο θα κάνει αποδεκτή τη θέση μας υπό την προϋπόθεση ότι θα έχουμε μιά ισχυρή πλειοψηφία στο Κοινοβούλιο υπέρ αυτής. Στη πράξη αυτή η θέση σημαίνει μιά ισχυρότερη περιβαλλοντική προστασία από αυτήν της αρχικής πρότασης της Επιτροπής.
<P>
Εαν το θέμα φτάσει στο τέλος του αυτή τη φορά κατά έναν ευτυχή τρόπο, αυτό θα είναι όντως ένα θαυμάσιο παράδειγμα του ρόλου του Κοινοβουλίου σε σημαντικά θέματα, ένα παράδειγμα το οποίο με σαφή τρόπο, δείχνει ποιοί είναι οι ρόλοι και το οποίο θα μπορούσε να λειτουργήσει σαν ένα παράδειγμα προς μελέτη ενώπιον των ανθρώπων της Κοινότητας.
<P>
Αυτό το οποίο, κατά βάθος, αφορά αυτή η πρόταση είναι η ευθύνη για τα περιβαλλοντικά επικίνδυνα απόβλητα. Σε μιά κοινωνία προσαρμοσμένη στην ανακύκλωση θα υπάρχει μιά ισχυρή επιδίωξη μείωσης των αποβλήτων. Αν παρ' όλα αυτά προκύψουν απόβλητα, θα πρέπει να αναπτυχθούν μέθοδοι μιάς φιλικής προς το περιβάλλον επεξεργασίας. Η τεχνολογική εξέλιξη πρέπει να προσανατολισθεί προς αυτόν τον στόχο. Η θέση του Κοινοβουλίου στο θέμα το οποίο τώρα επεξεργαζόμαστε βρίσκεται σε αγαστή συμφωνία μ'αυτές τις σκέψεις.
<P>
Θέλω να τελειώσω με μιά ερώτηση προς την Επιτροπή η οποία σχετίζεται μ'αυτήν την υπόθεση, συγκεκριμένα: πότε θα υπάρξει πρόταση για την επικύρωση της Συνθήκης της Βασιλείας; Είναι μιά ερώτηση που είναι άμεσα συνδεδεμένη με αυτή την υπόθεση ώστε να δώσει, τρόπος του λέγειν, νομική βάση στην όλη επιχείρηση.

<SPEAKER ID=263 LANGUAGE="FI" NAME="Myller">
Αξιότιμη κυρία Πρόεδρε, τα προβληματικά απόβλητα και η μεταφορά τους αποτελούν ένα παγκόσμιο, ολοένα και αυξανόμενο, πρόβλημα. Ο λόγος είναι το οικονομικό όφελος. Αλλοι επιθυμούν να απαλλαγούν από τα απόβλητά τους σπαταλώντας όσο το δυνατόν λιγότερα χρήματα, ενώ άλλοι να τα χρησιμοποιούν ως φθηνή πρώτη ύλη. Οι αναπτυσσόμενες χώρες δεν πρέπει να κατηγορούνται για το γεγονός ότι επιδιώκουν να βρούν φθηνές πρώτες ύλες. Αντιθέτως, καθήκον των αναπτυγμένων χωρών είναι να διασφαλίζουν ότι τα απόβλητά τους δεν προκαλούν προβλήματα σε χώρες όπου είτε η επεξεργασία των αποβλήτων δεν είναι επαρκώς ανεπτυγμένη είτε δεν υπάρχει κανένα ενδιαφέρον για την επεξεργασία αυτή.
<P>
Η συμφωνία του Μπάζελ καθορίζει ότι απόβλητα τα οποία προορίζονται για επεξεργασία, δεν πρέπει να μεταφέρονται σε χώρες εκτός του ΟΟΣΑ. Όπως διαπιστώνεται τόσο στις διορθωτικές τροποποιήσεις του εισηγητή της έκθεσης κυρίου Βέρτζιν όσο και στην αρχική τοποθέτηση του Κοινοβουλίου, οι ορισμοί της ΕΕ σχετικά με τα επικίνδυνα απόβλητα δεν ανταποκρίνονται, τη στιγμή αυτή, με τους αντίστοιχους της συμφωνίας του Μπάζελ. Αυτό ενδέχεται να έχει ως αποτέλεσμα να μεταφέρονται και απόβλητα, τα οποία συμπεριλαμβάνονται στον κατάλογο των επικινδύνων, σε χώρες που δεν διαθέτουν τις απαραίτητες γνώσεις ή δεν επιθυμούν να τα ταξινομήσουν.
<P>
Η ΕΕ και τα κράτη μέλη αυτής οφείλουν να μεριμνήσουν ότι ο υφιστάμενος σήμερα τρόπος παράκαμψης των διατάξεων δεν θα συμβάλει στη δημιουργία κινδύνων για την υγεία των κατοίκων των φτωχών χωρών. Έχουμε αυτή την υποχρέωση. Το Συμβούλιο, στην τοποθέτησή του, επικαλείται ορισμένα τεχνικά προβλήματα. Είναι ιδιαίτερα ενθαρρυντικό ότι ο εισηγητής της έκθεσης πιστεύει ότι το Συμβούλιο φαίνεται να διαθέτει τη βούληση να υποστηρίξει τις προτάσεις σχετικά με τα θέματα τα οποία εμπεριέχονται και σε αυτήν έκθεση.
<P>
Πρέπει να διασφαλισθεί ότι απόβλητα τα οποία θεωρούνται, βάσει των διατάξεων της Κοινότητας, προβληματικά, δεν πρέπει να μεταφέρονται σε χώρες εκτός ΟΟΣΑ. Η απαίτηση αυτή πρέπει να ικανοποιηθεί όσο το δυνατόν συντομότερα. Ούτως ή άλλως οφείλουμε να είμαστε ιδιαιτέρως προσεκτικοί όταν πρόκειται για μεταφορά αποβλήτων και να σεβόμαστε την αρχή που υπαγορεύει ότι τα απόβλητα πρέπει να υποβάλλονται σε επεξεργασία και να χρησιμοποιούνται όσο το δυνατόν πλησιέστερα στον τόπο όπου δημιουργήθηκαν.
<P>
Εάν δεν τηρηθεί η αρχή αυτή και μεταξύ των κρατών μελών, μπορεί να βρεθούμε ενώπιον μιας κατάστασης όπου ορισμένα κράτη, προκειμένου να αποφύγουν τις ευθύνες τους όσον αφορά την ανακύκλωση των αποβλήτων τους, θα τα πωλούν αλλού. Έτσι αυξάνεται, χωρίς λόγο, τόσο η κίνηση των οχημάτων μεταφοράς όσο και η επιβάρυνση της φύσης, γεγονός το οποίο μειώνει τα οφέλη που αποκομίζει το περιβάλλον από την ανακύκλωση.

<SPEAKER ID=264 LANGUAGE="DE" NAME="Rόbig">
Kυρία Πρόεδρε, αξιότιμοι κυρίες και κύριοι συνάδελφοι, θα ήθελα να επισημάνω τη σπουδαιότητα της κατάρτισης του παραρτήματος 2α, που θα περιέχει απόβλητα που αναφέρονται μεν στον κατάλογο των επικίνδυνων αποβλήτων, αλλά παραδόξως δεν χαρακτηρίζονται ως επικίνδυνα, σύμφωνα με τα παραρτήματα 3 και 4. H διάκριση αυτή είναι ακατανόητη και μόνο για λόγους συστηματικής κατάταξης, με την έννοια μιας γενικής και ενιαίας ρύθμισης. Eκτός τούτου, οι αναφερόμενες κατηγορίες αποβλήτων δεν αποδεικνύονται πάντα ακίνδυνες, αν σκεφθούμε για παράδειγμα στην έκθεση, κατά κύριο λόγο, τα μολυσμένα μεταλλικά απορρίμματα ή το αρσενικό στους σκληρυντές μετάλλων, ή τις ουσίες λίπανσης και ψύξης στη μηχανική επεξεργασία.
<P>
Γι' αυτό και, κατά συνέπεια, μου φαίνεται σημαντικό, παρά την άποψη του Συμβουλίου στην κοινή του θέση, να συνεχίσουμε να περιλαμβάνουμε το σύνολο όλων των επικίνδυνων ουσιών στην απαγόρευση των εξαγωγών για επαναχρησιμοποίηση, όσο δεν υπάρχει καμιά εγγύηση για το ότι στις χώρες προορισμού δεν υπάρχουν οι προϋποθέσεις για μια φιλική προς το περιβάλλον ανακύκλωση.

<SPEAKER ID=265 LANGUAGE="IT" NAME="Baldi">
Κυρία Πρόεδρε, κύριοι συνάδελφοι, κυρία επίτροπε, η πρόταση για την τροποποίηση του κανονισμού 259/93, σχετικά με την παρακολούθηση και τον έλεγχο των μεταφορών αποβλήτων στο εσωτερικό της Κοινότητας, έχει παρουσιασθεί από την Επιτροπή και προβλέπει την απαγόρευση εισαγωγών και εξαγωγών επικινδύνων αποβλήτων, τόσο εκείνων που προορίζονται για ολική καταστροφή όσο και εκείνων που προορίζονται για ανακύκλωση.
<P>
Η πρόταση συγκρούεται με την ανάγκη προστασίας, από τη μία πλευρά, του περιβάλλοντος και, από την άλλη, της σωστής εκτίμησης των υπαρχόντων εμπορικών συμφερόντων: όντως, ορισμένες χώρες που δεν ανήκουν στον ΟΕΣΑ θα ήθελαν το εμπόριο των επικίνδυνων αποβλήτων να μην αποτελεί αντικείμενο υπερβολικών περιορισμών για να μπορούν να χρησιμοποιούν ορισμένες ουσίες ως πρώτες ύλες και, επιπλέον, ορισμένα κράτη μέλη θα ήθελαν να συνεχίσουν τις εξαγωγές των αποβλήτων τους.
<P>
Ένα σημαντικό αποτέλεσμα έχει επιτευχθεί με τις συμβιβαστικές τροπολογίες που συμφωνήθηκαν μεταξύ Κοινοβουλίου και Επιτροπής, οι οποίες προτείνουν την απαγόρευση των εξαγωγών επικινδύνων αποβλήτων από την 1η Ιανουαρίου 1998 και ζητούν την προσαρμογή του ορισμού του «επικίνδυνου αποβλήτου» και του προβλεπόμενου από τη Σύμβαση της Βασιλείας ορισμού. Αυτή η θέση, που διατυπώνεται με τις τροπολογίες αριθ. 1 και 2 θα υποστηριχθεί από την πολιτική μου ομάδα.

<SPEAKER ID=266 LANGUAGE="PT" NAME="Pimenta">
Κυρία Πρόεδρε, το θέμα αυτό τραβάει πάνω από δέκα χρόνια. Θυμάμαι ότι ήδη το 1986 η Ευρωπαϊκή Επιτροπή επεδίωκε να θέσει τέρμα στις εξαγωγές επικίνδυνων τοξικών αποβλήτων έξω από τη ζώνη του ΟΟΣΑ. Αυτό τον σκανδαλώδη τουρισμό αποβλήτων συνεχίζει να τον διαχειρίζεται μία μαφία, συχνά η ίδια η Μαφία. Στην Πορτογαλία γνωρίζουμε αυτό το θέμα από την εισαγωγή μολυσμένων, τοξικών και επικίνδυνων ρινισμάτων μετάλλου τα οποία είχαν εξαχθεί στην Πορτογαλία από την Ελβετία, σε μία περίπτωση, και από τη Γερμανία, σε άλλη περίπτωση, υλικό που ταξινομήθηκε ως «μη επικίνδυνα μεταλλικά ρινίσματα».
<P>
Για το λόγο αυτό έρχομαι εδώ να υποστηρίξω την εξαίρετη έκθεση του συναδέλφου κ. Virgin διότι, πέρα από την τεχνική άποψη, επιχειρεί να θέσει ένα τέλος σε αυτόν τον σκανδαλώδη τουρισμό αποβλήτων προσεγγίζοντας το θέμα από δεοντολογική και ηθική άποψη. Πρώτον, επειδή καθορίζει μία οριστική ημερομηνία, σύμφωνα με τις υποχρεώσεις μας τις οποίες έχουμε αναλάβει στη Σύμβαση της Βασιλείας. Δεύτερον, επειδή κλείνει αυτή την «τρύπα» που υπήρχε στη νομοθεσία μας σχετικά με την ταξινόμηση, στο Παράρτημα ΙΙ, ουσιών που είναι τοξικές, που είναι επικίνδυνες, αλλά που δεν είχαν ταξινομηθεί ως τέτοιες. Αποτελεί στοιχειώδη δικαιοσύνη να επιτύχουμε αύριο μία εξαιρετική ψηφοφορία ώστε το Συμβούλιο Υπουργών να μην μπορέσει να εισάγει στο νόμο «παραθυράκια» τα οποία θα μπορούν να οδηγούν σε μελλοντικές περιπλοκές και στη συνέχιση αυτού του σκανδαλώδους τουρισμού αποβλήτων.

<SPEAKER ID=267 LANGUAGE="SV" NAME="Gahrton">
Κυρία Πρόεδρε, αυτό είναι ένα παλαιό θέμα όπου οι «Πράσινοι» ήταν πρωτοπόροι. Ενθυμούμαι ένα βιβλίο του προκατόχου μου εδώ στο Ευρωκοινοβούλιο από το Βέλγιο, του κ. Francois Roelants du Vivier, ο οποίος ήδη πριν από δέκα χρόνια περιέγραφε το εμπόριο με τα περιβαλλοντικά επικίνδυνα απόβλητα, μεταξύ άλλων πώς εξαπατούνταν οι φτωχές χώρες να δεχτούν αντί περιορισμένων ποσών, απόβλητα για τα οποία υπεστηρίζετο ότι ήταν αρκετά ακίνδυνα, αλλά τα οποία στην πραγματικότητα ήταν πολύ επικίνδυνα για το περιβάλλον.
<P>
Κινείται αργά πρός τα εμπρός, αλλά εντούτοις κινείται πρός τα εμπρός. Οπως είπα προηγουμένως, ο κ. Virgin ενεργεί σ' αυτό το θέμα ως «Πράσινος «, ένας καλός Οικολόγος. Αυτό είναι πολύ θετικό. Δεν έχουμε καμία πρόταση τροπολογίας, αλλά μπορούμε να υποστηρίξουμε αυτήν την πρόταση ως ένα βήμα πρός τα εμπρός.
<P>
Αλλά το πρόβλημα δεν έχει λυθεί μ' αυτό. Τις προάλλες ήμουν στην Ουγγαρία, την Τσεχία και την Σλοβακία. Εκεί υπάρχει μιά ανησυχία στο οικολογικό κίνημα, αλλά επίσης και σε άλλους χώρους, ότι αυτοί οι κανόνες για τους οποίους θα λάβουμε τώρα αποφάσεις δεν θα ισχύουν όταν τώρα αυτές οι χώρες θα συνδεθούν με τον ΟΟΣΑ και ενδεχομένως με την ΕΕ, αλλά τότε θα ισχύουν εντελώς διαφορετικές συνθήκες. Οι χώρες φοβούνται ότι θα γίνουν ο σκουπιδότοπος των αποβλήτων των πλουσιοτέρων χωρών της ΕΕ. Αυτό σημαίνει ότι η αρχή της εγγύτητας πρέπει φυσικά κατ' αρχήν να ισχύει και εντός Κοινότητας. Είναι ένα θέμα που πρέπει να θιχτεί το συντομότερο δυνατόν και ελπίζω ότι ο κ. Virgin, και, πέραν των άλλων, ολόκληρη η κομματική του ομάδα, και σ' αυτήν την περίπτωση θα βάλουν την μέριμνα για το περιβάλλον πριν από την μέριμνα για το ελεύθερο εμπόριο.

<SPEAKER ID=268 LANGUAGE="SV" NAME="Lindqvist">
Κυρία Πρόεδρε, αυτή είναι μιά πολύ σημαντική έκθεση. Είναι σημαντική κατ' ουσίαν, αλλά επίσης ως ένα παράδειγμα διαμόρφωσης κοινής γνώμης για το διεθνές εμπόριο. Συνηθίζεται να συγχαίρουν τον εισηγητή με μιά άνευ ουσίας ευγενική φράση, αλλά εγώ δεν σκοπεύω να το κάνω αυτό. Λέγω μόνον ότι εξεπόνησε μιά καλή εργασία - ενάντια στο ρεύμα θα μπορούσε να πεί κανείς, εφόσον το Συμβούλιο δεν έχει κάνει αποδεκτή καμία από τις προηγούμενες τροπολογίες του Κοινοβουλίου.
<P>
Η πρόταση του Κοινοβουλίου είναι καλύτερη από αυτήν του Συμβουλίου, διότι πληροί τις διεθνείς προϋποθέσεις της Συνθήκης της Βασιλείας. Αυτός είναι ένας καλός τρόπος για την ΕΕ να πιέσει σε ένα σημαντικό περιβαλλοντικό θέμα και στην αντιμετώπιση του περιβάλλοντος. Την 1η Ιανουαρίου τίθεται σε ισχύ μιά απαγόρευση στις εξαγωγές αποβλήτων. Υπάρχουν σαφείς ορισμοί και κατάλογοι για τα απόβλητα στα οποία γίνεται αναφορά. Ως εκ τούτου η πρόταση καθίσταται συγκεκριμένη και σαφής, και είναι σημαντικό να υποστηρίξει το Κοινοβούλιο τώρα την πρόταση και να εξαναγκάσει το Συμβούλιο να την αποδεχτεί. Εχω μεγάλες προσδοκίες ότι θα γίνει έτσι.

<SPEAKER ID=269 NAME="Bjerregaard">
Κυρία Πρόεδρε, η Επιτροπή θα ήθελε να ευχαριστήσει την Επιτροπή Περιβάλλοντος και, ειδικότερα, τον εισηγητή, κ. Virgin, για το έργο που επιτέλεσε η επιτροπή με την πρόταση αυτή. Συμμερίζομαι την άποψη που εξέφρασε ο εισηγητής ότι πρόκειται για θαυμάσιο παράδειγμα τόσο του ενεργού ρόλου του Κοινοβουλίου όσο και μιας ικανοποιητικής συνεργασίας. Θα ήθελα να αναφερθώ εν συντομία στο σκοπό της πρότασης. Τροποποιεί τον κανονισμό του 1993 σχετικά με τη μεταφορά αποβλήτων, που αποτελεί ιδιαίτερα σημαντικό μέσο προστασίας των τρίτων χωρών από ανεπιθύμητη εισαγωγή επικίνδυνων ουσιών από τις βιομηχανοποιημένες χώρες. Στόχος της Επιτροπής με την πρόταση αυτή είναι, όπως ανέφεραν άλλωστε όλοι οι ομιλητές, η αύξηση και η βελτίωση της προστασίας με την επέκταση της ισχύουσας απαγόρευσης εξαγωγής από την Ευρωπαϊκή Κοινότητα αποβλήτων που προορίζονται για οριστική διάθεση.
<P>
Από την 1η Ιανουαρίου 1998 η απαγόρευση της εξαγωγής επικίνδυνων αποβλήτων θα αφορά επίσης και τα απόβλητα που προορίζονται για επεξεργασία και επαναχρησιμοποίηση σε όλες τις χώρες που δεν είναι μέλη του Οργανισμού Οικονομικής Συνεργασίας και Αναπτύξεως. Όπως γνωρίζεται, η πρόταση αυτή θα δώσει τη δυνατότητα να συμπεριληφθεί στην κοινοτική νομοθεσία μια σχετική απόφαση που λήφθηκε στα πλαίσια της Σύμβασης της Βασιλείας, και στην οποία δόθηκε συνέχεια με την έγκριση μιας τροποποίησης της σύμβασης αυτής βάσει των ίδιων κατευθυντήριων γραμμών.
<P>
Στα πλαίσια της πρώτης ανάγνωσης, το Ευρωπαϊκό Κοινοβούλιο και η Επιτροπή συμφώνησαν να επέλθουν τέσσερις τροποποιήσεις στην αρχική πρόταση. Η σημαντικότερη τροποποίηση αφορούσε την επέκταση του πεδίου εφαρμογής της πρότασης, ώστε να συμπεριλαμβάνει όχι μόνο τα απόβλητα που αναφέρονται στα παραρτήματα ΙΙΙ και IV του κανονισμού για τη μεταφορά αποβλήτων, αλλά και τα απόβλητα που δεν περιλαμβάνονται στα παραρτήματα αυτά, τα οποία όμως συγκαταλέγονται στον κατάλογο επικίνδυνων αποβλήτων της Κοινότητας. Τα απόβλητα του είδους αυτού θα συμπεριληφθούν σε ένα νέο παράρτημα IIα, που θα καταρτίσει η Επιτροπή το συντομότερο δυνατό. Μπορώ εν προκειμένω να σας πληροφορήσω ότι οι υπηρεσίες της Επιτροπής έχουν αρχίσει τις απαιτούμενες προπαρασκευαστικές εργασίες για να μπορέσουν να υποβάλουν στην επιτροπή μια πρόταση τεχνικής προσαρμογής, μόλις εγκριθεί η τροποποίηση του κανονισμού για τη μεταφορά αποβλήτων, συμπεριλαμβανόμενης και της απόφασης για την κατάρτιση ενός νέου παραρτήματος ΙΙα. Η Επιτροπή θα μεριμνήσει φυσικά ώστε να ενημερωθεί το Ευρωπαϊκό Κοινοβούλιο και να υποβληθεί ταυτόχρονα στην επιτροπή μια επίσημη πρόταση.
<P>
Θα ήθελα να αναφερθώ εν συντομία στις τροποποιήσεις που προτείνει το Ευρωπαϊκό Κοινοβούλιο στα πλαίσια της δεύτερης ανάγνωσης. Αν και το Συμβούλιο δεν συμπεριέλαβε στην κοινή του θέση καμία από τις μεταβολές που επέφερε η Επιτροπή στην τροποποιημένη πρόταση, η Επιτροπή διαπίστωσε κατά τις συζητήσεις ότι το Συμβούλιο τάσσεται υπέρ της εξέτασης των τροποποιήσεων αυτών μετά από τη δεύτερη ανάγνωση στο Κοινοβούλιο, όπως άλλωστε επεσήμαναν ο εισηγητής και άλλοι ομιλητές. Συνεπώς, η Επιτροπή είναι ιδιαίτερα ικανοποιημένη που προτείνονται εκ νέου οι ίδιες τροποποιήσεις και αναμένει να γίνουν αποδεκτές.
<P>
Τέλος, θα ήθελα για μια ακόμη φορά να ευχαριστήσω την Επιτροπή Περιβάλλοντος για τη θετική και δραστήρια στάση της στην υπόθεση αυτή. Όπως ανέφερε ο κ. Pimenta, η υπόθεση αυτή έχει μεγάλο προϊστορικό. Είμαι βέβαιη ότι ολόκληρο το Σώμα θα αποδεχθεί τη θέση της επιτροπής, νομίζω δε ότι με τον τρόπο αυτό έχουμε πραγματοποιήσει ένα πολύ σημαντικό βήμα προς την κατεύθυνση της σωστής ανάπτυξης της περιβαλλοντικής πολιτικής.

<SPEAKER ID=270 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο το μεσημέρι.

<CHAPTER ID=12>
Προστασία της άγριας πανίδας και χλωρίδας
<SPEAKER ID=271 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση, της κ. Van Putten, εξ ονόματος της Επιτροπής Περιβάλλοντος, Δημοσίας Υγείας, και Προστασίας των Καταναλωτών, (έγγρ. Α4-0262/96) σχετικά με την κοινή θέση του Συμβουλίου (C4-285-00/0370(SYN)), με στόχο την έγκριση του κανονισμού του Συμβουλίου, σχετικά με την προστασία των ειδών της άγριας χλωρίδας και πανίδας, μέσω του ελέγχου του εμπορίου τους.

<SPEAKER ID=272 NAME="Van Putten">
Κύριε Πρόεδρε, όλοι οι παρευρισκόμενοι γνωρίζουν τη σημασία του θέματος.
<P>
Αναφερόμαστε στη νομική πλαισίωση ενός εμπορίου εκατομμυρίων και αυτό θα πρέπει να γίνει με λογικό τρόπο, προκειμένου να ελεγχθεί το παράνομο εμπόριο, το οποίο υπολογίζεται ότι αποδίδει ετησίως το ένα συνολικό ποσό 17 δισεκατομμυρίων δολαρίων. Θα πρέπει, επομένως, να ασχοληθούμε με το θέμα αυτό ορθολογικά. Το παράνομο εμπόριο φυτών και ζώων προσεγγίζει σε μέγεθος αυτό των ναρκωτικών και των όπλων.
<P>
Είναι θλιβερό το γεγονός ότι το φυσικό περιβάλλον κατέστη εμπόρευμα. Είναι μία προσωπική παρατήρηση που βγαίνει από την καρδιά μου. Είναι θλιβερό να διαπιστώνει κανείς ότι τα φυτά και τα ζώα, αλλά επί σήμερα ακόμη και τα παιδιά, έχουν καταστεί εμπορεύματα. Εντούτοις, ακόμη και τα φυτά και τα ζώα έχουν δικαίωμα στην ισότητα ή τουλάχιστον στην κατάλληλη προστασία. Αυτό μου θυμίζει τον ερυθρόδερμο, ο οποίος στις διαπραγματεύσεις με τον πρόεδρο Washington, είπε, ενώ διαπραγματευόταν την πώληση της γης του: »πώς είναι δυνατόν να πουλήσουμε ποτέ τον αέρα; » Σήμερα κάνουμε το ίδιο με τα φυτά και τα ζώα. Θέλησα να κάνω αυτή την προσωπική παρατήρηση, επειδή το θέμα αυτό προκαλεί ιδιαίτερη συγκίνηση.
<P>
Αλλά επιστρέφω στη λογική, γιατί η λογική καθιστά σαφή την πραγματικότητα η οποία είναι ότι το εμπόριο αυτό υφίσταται. Το Συμβούλιο χρειάστηκε πέντε χρόνια για να καταλήξει σε συμφωνία και αυτό χάρη στη γαλλική προεδρία.
<P>
Το νομοθετικό κενό που παρατηρείται στο χώρο της ενιαίας αγοράς έδωσε τη δυνατότητα στα μέλη της CITES να διαμαρτυρηθούν εναντίον της Ευρωπαϊκής Κοινότητας, στις Ηνωμένες Πολιτείες, όπου παρευρίσκονταν στο πλαίσιο της αποκαλούμενης Σύμβασης της Ουάσιγκτον, επειδή η Ευρώπη καθυστέρησε τόσο. Είναι το ευρωπαϊκό οικολογικό κίνημα - και θα αναφερθώ στις εξαιρέσεις που υπάρχουν σ'αυτό - που ισχυρίζεται ότι είναι απολύτως αναγκαίο να θεσπιστεί, το συντομότερο δυνατό, μια σαφής νομοθετική ρύθμιση.
<P>
Ο νέος κανονισμός, τον οποίο εξετάζουμε σήμερα, επιφέρει ουσιαστική πρόοδο σε σχέση με την ισχύουσα νομοθεσία, ακόμα και αν δεν είναι όλοι ικανοποιημένοι. Αλλά αυτό δεν συμβαίνει ποτέ στην πολιτική. Οι έντονες διαφορές των εθνικών νομοθεσιών και η συνεπαγόμενη αδυναμία να ελέγχονται τα πάντα επαρκώς στην ευρωπαϊκή αγορά, καθιστούν απαραίτητη την ύπαρξη μιας κοινής διάρθρωσης η οποία υπάρχει πλέον. Επιτρέψτε μου να σας δώσω ορισμένα παραδείγματα για τις περιπτώσεις όπου σημειώνεται πρόοδος.
<P>
Διαπιστώσαμε τη μετατόπιση της νομικής βάσης στο 130 Σ. Αυτό το αποδεχθήκαμε ως Κοινοβούλιο και, είναι σαφές, ότι η νομοθεσία εξυπηρετεί κατ'αρχάς την προστασία της χλωρίδας και της πανίδας. Αυτή η προστασία της χλωρίδας και της πανίδας αποτελεί την υπ'αριθμόν ένα προτεραιότητα του εν λόγω κανονισμού. Ένα άλλο παράδειγμα: το άρθρο 16 προσφέρει νέες δυνατότητες για την επιβολή κυρώσεων, οι οποίες αφορούν και τη μεταφορά με ανεύθυνο τρόπο. Αυτό είναι σαφές. Επόμενο παράδειγμα: τώρα είναι πολύ σαφέστερο απ'ό, τι στην ισχύουσα νομοθεσία ότι τα κράτη μέλη οφείλουν να λαμβάνουν μέτρα κατάσχεσης σε περίπτωση παράβασης του νόμου, για παράδειγμα, όταν δεν τηρούνται οι διατάξεις σχετικά με τη μεταφορά ή σε περίπτωση που δεν είναι διαθέσιμα κατά τη μεταφορά τα απαραίτητα έγγραφα. Επίσης, δηλώνω σ'αυτούς που ασκούν κριτική ότι μπορεί να υπάρξει κατάσχεση και στην περίπτωση των ειδών του Παραρτήματος Β. Ένα άλλο παράδειγμα: το Παράρτημα Δ αποτελεί καινοτομία. Πράγματι, η Ευρώπη έχει προχωρήσει περισσότερο από τη Σύμβαση και πρόσθεσε ένα Παράρτημα Δ. Θα πρέπει να ασχοληθούμε με αυτό και στο μέλλον και ως Κοινοβούλιο υποβάλαμε τροπολογίες, αλλά εντούτοις αποτελεί πρόοδο. Το τελευταίο αλλά εξίσου σημαντικό στοιχείο που πρέπει να αναφερθεί , είναι ότι υπάρχει δυνατότητα ταχύτερης παρέμβασης και μεγαλύτερης ευκαμψίας για είδη τα οποία σαφώς απειλούνται, για παράδειγμα, εξαιτίας της εμπορίας, προκειμένου να συμπεριληφθούν σε υψηλότερο κατάλογο ειδών, για τα οποία απαγορεύεται πλήρως ή ελέγχεται αυστηρά η εμπορία: Παράρτημα Β.
<P>
Υπάρχουν καλύτεροι ορισμοί και τα προβλήματα μεταφοράς έχουν ληφθεί σοβαρά υπόψη, αλλά, όπως φαίνεται, όχι ακόμη σε ικανοποιητικό βαθμό. Αυτή είναι η κριτική του Ευρωκοινοβουλίου. Ακόμη ασκείται αυστηρότερη κριτική και αναφέρομαι στο γερμανό συνάδελφο. Επί τούτου, σέβομαι και μπορώ να αντιληφθώ τη συναισθηματική φόρτιση. Αλλά, και αυτό αφορά κυρίως τα πτηνά. Πρόκειται για 30.000 είδη. Θα πρέπει να υπάρχει επ'αυτού και η συμφωνία άλλων χωρών. Ποιό το όφελος εάν ένα κράτος μέλος στην υφιστάμενη ενιαία αγορά έχει ιδιαίτερα αυστηρούς κανόνες, τη στιγμή που αυτή δεν έχει σύνορα. Θα πρέπει να ομολογήσουμε ότι αυτό είναι ιδιαίτερα δύσκολο. Ωστόσο σημειώνεται πρόοδος. Κατανοώ βέβαια την κριτική, αλλά βρίσκω ότι θα ήταν άδικο να απορρίψουμε τη νομοθετική ρύθμιση στο σύνολό της. Αυτό που αποτελεί μία περίεργη πτυχή της κριτικής που ασκείται στο Ευρωκοινοβούλιο, που φυσικά δεν υποστηρίζω σε καμία περίπτωση, είναι όταν πρόκειται πραγματικά για ένα δευτερεύον συμφέρον: όταν ασχολούμαστε με 30.000 είδη και ξαφνικά αντιτίθενται οι εκτροφείς γερακιών και το λόμπυ τους. Αλλά για να επανέλθουμε στην κριτική αυτή, το Κοινοβούλιο ορθώς υπέβαλε τροπολογίες για τη μεταφορά, όταν αυτή οδηγεί σε αραίωση των πληθυσμών; συνεπώς αυτό θα μεταφερθεί στο Παράρτημα Δ.
<P>
Τέλος, δεν πρόκειται να αναφερθώ σε όλες τις τροπολογίες που πρότεινε το Κοινοβούλιο, αλλά αυτή που είναι σημαντική είναι η συμβιβαστική τροπολογία. Ελπίζω ότι ο επίτροπος αντιλαμβάνεται πραγματικά ότι αυτή θα πρέπει να γίνει δεκτή, γιατί η απόρριψή της θα αγνοούσε την πραγματικότητα και αυτό δεν θα πρέπει να συμβαίνει.

<SPEAKER ID=273 LANGUAGE="DE" NAME="Graenitz">
Kυρία Πρόεδρε, κυρία Eπίτροπε, αγαπητοί κυρίες και κύριοι συνάδελφοι, η σύμβαση της Oυάσιγκτον για την προστασία των ειδών, έχει συναφθεί το 1973 και σε λίγο θα συμπληρώσει 25ετία. Πάρα πολλά είδη που έπρεπε να προστατευθούν με τη σύμβαση αυτή, δεν έζησαν τόσο πολύ. Kυνηγήθηκαν, πιάστηκαν κατά τρόπο ανεπίτρεπτο, και μετά πέθαναν από ασφυξία κατά τη μεταφορά, από δίψα και από μαρασμό; αντικείμενα γοήτρου που δεν ξανάρχονται ποτέ πια.
<P>
Στην ουσία, από όλους μας έκλεψαν την κοινή κληρονομιά του ανθρώπου, με το ότι εξολοθρεύτηκαν κι εξαφανίσθηκαν τα διάφορα είδη. Δεν μπορούμε πλέον να δούμε την επιστροφή των ειδών αυτών, και ακόμη λιγότερο θα μπορέσουν να τη δουν οι άνθρωποι που θα ζήσουν μετά από μας στον κόσμο αυτό.
<P>
Mόνον ένα μικρό μέρος των φυτών είναι χρήσιμο για μας και το χρησιμοποιούμε σήμερα. Oύτε καν καταλάβαμε ποιες δυνατότητες καταστρέφονται με το να εξαφανίζονται τα φυτά αυτά από τον κατάλογο των ειδών. Kαι η ισορροπία της φύσης καταστρέφεται από την έλλειψη των ζώων.
<P>
Γι' αυτό και είναι επειγόντως απαραίτητος ένας κανονισμός. Θα ήθελα να ευχαριστήσω θερμά την εισηγήτρια, που αγωνίσθηκε τόσο για να θεσπιστεί αυτός ο κανονισμός.
<P>
Eλπίζω ακόμη να περιληφθεί στην παρούσα διακυβερνητική διάσκεψη, η δήλωση για την προστασία των ζώων που αναφέρεται ήδη στην Tελική Πράξη της Συνθήκης της Ένωσης, όπως είναι άλλωστε επιθυμία του Kοινοβουλίου, ούτως ώστε η προστασία των ζώων να κατοχυρώνεται κανονικά στη Συνθήκη.
<P>
Ωστόσο, σ' ένα σημείο δεν συμμερίζομαι την άποψη της εισηγήτριας, παρόλο που εκτιμώ πάρα πολύ τη δουλειά της. Nομίζω πως συνοδευτικά έγγραφα χρειάζονται όχι μόνο τα φυτά και τα ζώα του καταλόγου A του παραρτήματος, αλλά κι εκείνα που αναφέρονται στον κατάλογο B.
<P>
Θέλουμε ο κατάλογος A να παραμείνει, κατά το δυνατόν, μικρός, και να μην προστεθούν και άλλα είδη σ' αυτόν, επειδή δεν τα προσέξαμε επαρκώς. Nομίζω πως, καταργώντας όλη τη γραφειοκρατία, θα 'πρεπε να εξεταστεί η δυνατότητα θέσπισης κι εφαρμογής ενός απλού συνοδευτικού εγγράφου στην Ένωση.

<SPEAKER ID=274 LANGUAGE="FR" NAME="Grossetκte">
Κύριε Πρόεδρε, σχετικά με την έκθεση της κ. Van Putten με σκοπό την εφαρμογή στην Κοινότητα της Συνθήκης για το διεθνές εμπόριο των ειδών άγριας πανίδας και χλωρίδας, τα οποία απειλούνται με εξαφάνιση, δηλαδή η CITES, πρέπει, κατ?αρχάς, να ενθυμίσουμε ότι αυτό το κείμενο αποβλέπει στην αντικατάσταση ενός κανονισμού, ο οποίος χρονολογείται από το 1982. Πρόκειται, στην πραγματικότητα, για την ενημέρωση μιας βελτιώσεως, η οποία οφείλει να υπολογίζει τις αναπτύξεις που έλαβαν χώρα μέσα στη CITES, που θεσπίστηκε το 1973 στην Ουάσινγκτον.
<P>
Πρέπει να υπενθυμίσουμε επίσης ότι ο κύριος στόχος αυτής της πρότασης κανονισμού αφορά στην προστασία της άγριας πανίδας και χλωρίδας από τα αρνητικά αποτελέσματα που συνδέονται με το εμπόριό τους, καθώς και στην ομοιόμορφη εφαρμογή των μέσων της εμπορικής πολιτικής, που προβλέπονται από την CITES.
<P>
Στην πραγματικότητα, η σημερινή ανάπτυξη του παρανόμου διεθνούς εμπορίου ειδών καθιστά επιβεβλημένες την ενίσχυση και τη βελτίωση του κειμένου εφαρμογής της Συνθήκης, που αποφασίσθηκε από το Συμβούλιο το 1982. Από αυτή την άποψη, δεν μπορούμε παρά να λυπούμαστε για την καθυστέρηση που συσσωρεύθηκε από το 1991, καθυστέρηση που οφείλεται κυρίως στα προβλήματα σχετικά με την επιλογή της νομικής βάσης αυτού του κανονισμού.
<P>
Επιθυμώ να τονίσω ότι οι κύριες βελτιώσεις σ' αυτό το κείμενο αφορούν στην ενίσχυση των ελέγχων στα τελωνεία, η οποία θα επιτρέψει την αποτελεσματικότερη αντιμετώπιση της αναπτύξεως αυτού του παράνομου εμπορίου, αφορούν στην επαύξηση ποινών που επιβάλλονται από τα κράτη μέλη σε περίπτωση μη τήρησης του κανονισμού και, τελικά, αφορούν στην εγγύηση καλών συνθηκών μεταφοράς για τα ζωντανά δείγματα, που προορίζονται να γίνουν το αντικείμενο εμπορικών συναλλαγών.
<P>
Συγχαίρω τον εισηγητή για την εργασία του προς αυτήν την κατεύθυνση, και στηρίζω ολοκληρωτικά αυτόν τον προσανατολισμό που δίδεται στο κείμενο της κοινής θέσης.
<P>
Εν τούτοις, επιθυμώ να τονίσω ότι το άρθρο 9, παράγραφος 1, της κοινής θέσης θέτει ένα πραγματικό πρόβλημα άσκησης της ιερακοθηρίας. Αυτή η δραστηριότητα είναι παραδοσιακή, πολύ παλιά. Αποτελεί μέρος της κληρονομιάς μας και πρέπει να προσπαθήσουμε να τη διαφυλλάξουμε. Η πρακτική της ιερακοθηρίας δεν πρέπει να εξαρτάται από υπερβολικές παρακωλύσεις διοικητικού τύπου. Οι ιερακοτρόφοι οφείλουν, βέβαια, να ακολουθούν τους γενικούς κανόνες σχετικά με το εμπόριο των δειγμάτων που χρησιμοποιούν. Οφείλουν, λοιπόν, να μπορούν να αποδείξουν τη νομιμότητα της απόκτησης του ζώου τους, όπως προβλέπει το κείμενο, όμως δεν μπορούμε να φανταστούμε την περίπτωση υποταγή τους σε προηγούμενες εξυσιοδοτήσεις για κάθε μετακίνηση του ζώου τους, ακόμα κι αν πρόκειται για έναν ιέρακα άγριας προελεύσεως, στο κοινοτικό έδαφος.
<P>
Πρέπει, επί πλέον, να λάβουμε υπόψη το γεγονός ότι οι ιερακοτρόφοι είναι ελάχιστοι στην Ευρωπαϊκή Ένωση, ότι είναι ακόμα λιγότεροι για να χρησιμοποιήσουν ζώα, τα οποία δεν πιάνονται σε αιχμαλωσία, και ότι αναγκάζονται να μετακινούνται συχνά. Αυτές οι μετακινήσεις δεν πραγματοποιούνται, εξάλλου, για εμπορικό σκοπό, και δεν έχουν σχέση, όπως κι αν έχει, με το ίδιο το αντικείμενο του κανονισμού.
<P>
Γιαυτό τον λόγο μου φαίνεται εντελώς λογικό και ακίνδυνο, για την διαφύλαξη αρπακτικών αγρίας προελεύσεως, που χρησιμοποιούνται στα πλαίσια της ιερακοθηρίας, να επιτραπεί, χωρίς προηγούμενη εξουσιοδότηση, η μετακίνησή τους στο εσωτερικό της Κοινότητας, με την προϋπόθεση ότι αυτά τα πτηνά θα οδηγούνται άμεσα στις καθορισμένες τοποθεσίες τους.

<SPEAKER ID=275 LANGUAGE="FR" NAME="Cabrol">
Η κοινή θέση που συζητούμε, επί του παρόντος, δείχνει τη θέληση της Ευρώπης να εγκαινιάσει μία καλύτερη προστασία των απειλουμένων ειδών, μέσω του ελέγχου του εμπορίου τους.
<P>
Εν τούτοις, μία υπερβολή στις απαγορεύσεις του εμπορίου ή της μετακίνησης των ζώων θα μπορούσε να είναι αντίθετη με τη διατήρηση της βιοποικιλίας. Γι?αυτό σας ζητούμε να υποστηρίξετε, κυρίως, δύο τροποποιήσεις: την τροποποίηση 32, η οποία, όπως ανέφερε η κ. Grossetete επιτρέπει τη μετακίνηση ιεράκων από έναν ιερακοτρόφο από την κατοικία του στον κυνηγότοπό του, αφού αυτός ο παλιός τρόπος κυνηγιού που χαρακτηρίζει την ιερακοθηρία, είναι ήδη αναγνωρισμένος από την οδηγία για τα πτηνά. Η υπερψήφιση αυτής της τροπολογίας, σημαίνει έγκριση της προσπάθειας των ιερακοτρόφων που συνεργάζονται με τους επιστημονικούς κύκλους στον τομέα τόσο της έρευνας όσο και της προστασίας, της συντήρησης και μάλιστα της επανένταξης στο φυσικό περιβάλλον κάποιων αρπακτικών πτηνών, όπως ο μεταναστευτικός ιέρακας.
<P>
Κατά δεύτερον, η τροπολογία 30 απαιτεί τη δυνατότητα πραγματοποιήσεως ερευνών στα ζώα, στην περίπτωση ασθενειών για τις οποίες δεν υπάρχει σήμερα καμιά θεραπεία, έρευνες που θα μπορούσαν να επιτρέψουν τα ίδια αυτά τα ζώα. Η έρευνα σ' αυτόν τον τομέα, οδήγησε, το γνωρίζουμε, σε μία αξιοσημείωτη πρόοδο για την προστασία και την ευημερία όχι μόνο των ανθρωπίνων όντων αλλά επίσης και των ίδιων των ζώων. Δεν θα έπρεπε να το λησμονήσουμε.

<SPEAKER ID=276 LANGUAGE="NL" NAME="Eisma">
Κυρία Πρόεδρε, θα μπορούσατε πιθανόν να ενεργήσετε ώστε να μην ασχολούμαστε με θέματα περιβάλλοντος πάντοτε τη νύχτα της Τρίτης. Εξαφανιζόμαστε κάπως, κάθε φορά, το βράδυ της Τρίτης. Ίσως θα μπορούσαμε να ασχοληθούμε μία φορά με θέματα τόσο σημαντικά, όπως το περιβάλλον, και κατά τη διάρκεια της ημέρας.
<P>
Δεν έχει περάσει μία εβδομάδα από τότε που διάβασα σε μία ολλανδική εφημερίδα ότι η αστυνομία του Λονδίνου κατέσχεσε ένα μεγάλο φορτίο κεράτων ρινοκέρου. Όπως διάβασα, πρόκειται για τη μεγαλύτερη μέχρι στιγμής σχετική ανακάλυψη. Γνωρίζουμε όλοι ότι οι ρινόκεροι είναι ιδιαίτερα σπάνιο είδος. Αυτό το οποίο δεν γνώριζα είναι ότι γι'αυτό το αδίκημα στη Μεγάλη Βρετανία επιβάλλεται ποινή δύο μόνο ετών. Η αξία του φορτίου εκτιμάται περί τα 10 εκατομμύρια. Αυτό σημαίνει ότι το παράνομο εμπόριο απειλουμένων ειδών αποτελεί μια ιδιαίτερα επικερδή δραστηριότητα, που συνεχίζεται εξαιτίας του ανεξέλεγκτου εμπορίου και της έλλειψης κυρώσεων.
<P>
Δυστυχώς, το ανωτέρω παράδειγμα δεν αποτελεί μεμονωμένο επεισόδιο. Αυτό αποδεικνύει ότι η εφαρμογή της CITES από την Ευρώπη είναι ατελής. Καθημερινά, αποτελούν αντικείμενο παράνομης εμπορίας ζώα και φυτά απειλούμενων ειδών, τόσο ζωντανά όσο και νεκρά. Εντούτοις, δεν τα ανακαλύπτουμε πάντα, είτε επειδή το προσωπικό είναι περιορισμένο, είτε επειδή οι μηχανισμοί ελέγχου είναι ανεπαρκείς. Οφείλουμε επομένως να εκπληρούμε στην Ευρώπη τις υποχρεώσεις που απορρέουν από τη CITES και να θεσπίσουμε αυστηρότερη νομοθεσία. Αυτό θα πρέπει να γίνει κατά τρόπο ουσιαστικό και επαληθεύσιμο, γι'αυτό και υποστηρίζουμε θερμά την πρόταση της κυρίας Van Putten. Τις παρελθούσες δεκαετίες - και αυτό το γνωρίζουμε όλοι - πολλά είδη ζώων και φυτών είτε εξαφανίσθηκαν, είτε κατέστησαν ιδιαίτερα σπάνια. Για το λόγο αυτό η εν λόγω πρόταση είναι πολύ σημαντική. Πρόκειται για τη διατήρηση της βιοποικιλότητας και αυτό, όπως νομίζουμε, είναι ζωτικού ενδιαφέροντος.
<P>
Τέλος, ενόψει αυτών, είναι ιδιαίτερα λυπηρό ότι μία λεπτομέρεια, όπως η εκτροφή γερακιών, αποκτά τέτοια σημασία σε σχέση με ένα τόσο σημαντικό θέμα. Τώρα που το Ευρωπαϊκό Κοινοβούλιο έχει την ευκαιρία να καταστήσει περισσότερο αυστηρό αυτό τον κανονισμό, είναι ντροπή η συζήτηση να κυριαρχείται από μάταια και ανούσια θέματα, και επιπλέον να δημιουργούνται παρεξηγήσεις. Κατά συνέπεια, η ομάδα μας θα καταψηφίσει μεταξύ άλλων την τροπολογία 29. Ακόμη, αναμένουμε με περιέργεια την αντίδραση του επιτρόπου στην τροπολογία 5.

<SPEAKER ID=277 LANGUAGE="ES" NAME="Gonzαlez Αlvarez">
Κυρία Πρόεδρε, την ερχόμενη εβδομάδα η Επιτροπή Περιβάλλοντος, Δημόσιας Υγείας και Προστασίας των Καταναλωτών, θα ασχοληθεί στις Βρυξέλλες με την αναθεώρηση του Πέμπτου Προγράμματος Περιβαλλοντικής δράσης προς μία υποστηρίξιμη ανάπτυξη. Μερικές από τις τροπολογίες που κατατέθηκαν καταγγέλλουν την εξαφάνιση πολλών ειδών - σε ορισμένες περιπτώσεις μέχρι το 30 %. Η σύσταση της κ. van Putten επιδιώκει να αποτρέψει τη συνέχιση αυτής της εξαφάνισης και φαίνεται μια λογική και αναγκαία πρόταση. Δεν θεωρήσαμε σωστό, όπως λέει ο κ. Eisma πως αυτή η σύσταση θα κινδύνευε από ένα ζήτημα που, στο γενικό πλαίσιο της διατήρησης των ειδών, είναι μικρής σημασίας.
<P>
Νομίζουμε πως η κ. van Putten εκφράζει καθαρά στο συμπέρασμα ότι η βιοποικιλότητα, η διατήρηση των ειδών, είναι μια κληρονομικά και έχουμε την υποχρέωση να την κληροδοτήσουμε στους απογόνους μας όσο καλύτερα γίνεται. Γι'αυτό υποστηρίζουμε στην Επιτροπή Περιβάλλοντος, Δημόσιας Υγείας και Προστασίας των Καταναλωτών τη σύστασή της και το ίδιο θα κάνουμε και εδώ, στην Ολομέλεια.

<SPEAKER ID=278 LANGUAGE="DE" NAME="Bloch von Blottnitz">
Kυρία Πρόεδρε, σε αντίθεση με την εισηγήτρια κ. van Putten, έχω την άποψη πως η πρόταση κανονισμού, έτσι όπως είναι, δεν θα φέρει καμιά βελτίωση. Aντίθετα, έχω την άποψη πως θα ήταν μια από τις τελευταίες ευκαιρίες - η ευκαιρία αυτή ωστόσο αφήνεται να πάει χαμένη τώρα - για να βάλουμε τέρμα στο παγκόσμιο εμπόριο με τα άγρια είδη ζώων και φυτών, σ' αυτή τη λεηλασία του πλανήτη μας. Kαι θεωρώ πως το ακόμη χειρότερο είναι ότι η EE είναι ένας από τους μεγαλύτερους εισαγωγείς και μια γνήσια καταναλωτική αγορά.
<P>
Ύστερα από διαπραγματεύσεις τεσσάρων ετών και πλέον, το Συμβούλιο ενέκρινε ένα κείμενο, που απέχει πολύ από την αρχή της πρόνοιας ή την αρχή της διάρκειας, κι έχει να κάνει μόνο με τη λεηλασία και την καταστροφή της βιολογικής ποικιλίας. Kαι το αποκορύφωμα είναι ότι, στο μεταξύ, αυτή είναι και η επίσημη ερμηνεία. Προσθέτω κατά λέξη: »Kάθε είδος θα πρέπει μόνο του να κερδίζει τα οικονομικά μέσα που απαιτούνται για τη διατήρησή του». Σας ερωτώ: Tι είδους νοοτροπία κρύβεται πίσω απ' αυτό; H ζωή έχει αξία μόνον αν κερδίζει από μόνη της χρήματα; Aυτό σημαίνει ότι η κουκουβάγια, ο παπαγάλος ή το γεράκι επιτρέπεται να πετούν ελεύθερα, μόνον αν κάτω από τα φτερά τους έχουν ένα μπλοκ επιταγών; Kάτι τέτοιο το θεωρώ σκάνδαλο. Πραγματικά είναι αίσχος για έναν πολιτισμένο λαό και για πολιτισμένες χώρες. 500 θηλαστικά και είδη πουλιών, καθώς και πάνω από 110 είδη ορχιδέας, μπορούν τώρα να εμπορεύονται ελεύθερα στην Eυρώπη. Kαι είναι ακόμη χειρότερο, αν σας θυμίσω ότι, με τις τωρινές μας αποφάσεις υστερούμε αισθητά σε σχέση μ' αυτά που αποφάσισε το Kοινοβούλιο το 1993. Oπισθοχωρούμε.
<P>
Για το λόγο αυτό είμαι υποχρεωμένη να προτείνω, και το ζήτησα εξ ονόματος της ομάδας μας, την απόρριψη της κοινής θέσης. Eπιφέρει μια επιδείνωση. Δεν ωφελεί σε τίποτε, το να ρυθμίζεται καλύτερα η μεταφορά. Ένα κλουβί δεν είναι χώρος για ζωή. Πριν τα ζώα μεταφερθούν, ήδη τα 9 από τα 10 καταστρέφονται, και τα υπόλοιπα, σε μεγάλο βαθμό, χάνονται στη μεταφορά. Φοβάμαι πως το Kοινοβούλιο πάλι δεν θα καταφέρει να κάνει το βήμα αυτό. Σε μας, στο μεταξύ, το εμπόριο είναι το πιο σημαντικό απ' όλα, και όχι πλέον η διάρκεια, όχι πλέον η ευθύνη για τις επόμενες γενιές. Tο θέμα, κυρίως, είναι να κερδίσουμε χρήματα.
<P>
Γι' αυτό το λόγο και μόνο κατέθεσα, μαζί με τη συνάδελφό μου Graenitz και το συνάδελφό μου Pimenta, τέσσερις τροπολογίες. Eλπίζω τουλάχιστον αυτές να τις εγκρίνετε, γιατί φέρνουν μια μικρή βελτίωση και μάλλον ανταποκρίνονται στην ευθύνη μας. Διαφορετικά, θα πρέπει να πω πως δεν θα κάνουμε καλά να εγκρίνουμε έτσι τη θέση και την έκθεση αυτή, μια και, πραγματικά, επέρχεται επιδείνωση. Όλοι γνωρίζουμε ότι καθημερινά χάνονται ανεπιστρεπτί κάποια είδη φυτών και ζώων. O κόσμος είναι ένα δικτυωμένο σύστημα, όπου κάθε στοιχείο παίζει ένα σημαντικό ρόλο, και όσο περισσότερα στοιχεία αυτού του δικτύου καταστρέφουμε, τόσο καταστρέφουμε κι ένα μέρος από εμάς. Eίμαστε όλοι συνδεδεμένοι μεταξύ μας.

<SPEAKER ID=279 LANGUAGE="NL" NAME="Blokland">
Κυρία Πρόεδρε, η ομάδα μου θεωρεί ότι έχει μεγάλη σημασία να τεθεί σε ισχύ το συντομότερο δυνατόν ο τροποποιημένος κανονισμός CITES, με τον οποίο ασχολούμαστε επί του παρόντος.
<P>
Η Ευρωπαϊκή Ένωση συμβάλλει στην ταχεία εξάλειψη της ποικιλίας των ειδών κατά τη δημιουργία, εάν δεν ρυθμίσει ορθά το εμπόριο απειλούμενων ζώων και φυτών. Γνωρίζουμε ότι το σχετικό εμπόριο παγκοσμίως ανέρχεται μεταξύ 3, 5 και 5 δισεκατομμυρίων ECU, εκ των οποίων, σύμφωνα με εκτιμήσεις, το 1/3 είναι παράνομο. Ένα μεγάλο μέρος αυτού του εμπορίου ανήκει στην Ευρώπη. Επομένως, η Ένωση έχει όλους τους λόγους για την ταχεία επίλυση των προβλημάτων ελέγχου και ορισμού. Θεωρώ ότι πέντε έτη προβληματισμού είναι ήδη ιδιαίτερα μεγάλη περίοδος.
<P>
Θα ήθελα να εκφράσω την εκτίμησή μου για τον τρόπο με τον οποίο χειρίστηκε η κυρία Van Putten το εν λόγω θέμα μέχρι στιγμής. Υπέδειξε, ορθώς, ότι επιβάλλεται να βιαστούμε. Κάθε ημέρα που κερδίζεται σημαίνει, τρόπος του λέγειν, τη σωτηρία ενός απειλούμενου είδους.
<P>
Το πρόβλημα της μεταφοράς διαδραματίζει ένα ιδιαίτερα σημαντικό ρόλο στο εμπόριο ζώων και φυτών. Όλοι έχουμε υπόψη μας τις φριχτές φωτογραφίες σωρών νεκρών πτηνών, όπως κατέληξαν στα αεροδρόμια μετά τη μεταφορά τους. Ποσοστό 10 %, με 70 % των μεταφερόμενων ζώων δεν καταλήγει ποτέ στον προορισμό του. Εντούτοις, συμφωνώ με την κυρία Van Putten ότι ο εξεταζόμενος κανονισμός δεν αποτελεί το ιδανικότερο μέσο για τον καθορισμό των κανόνων μεταφοράς. Η διάταξη του άρθρου 16, παρ. στ, βάσει της οποίας τα κράτη μέλη υποχρεούνται να επιβάλουν κυρώσεις σε περίπτωση βάναυσης μεταφοράς των ζώων, μου φαίνεται επαρκής. Αυτή, επιπλέον, δεν αποκλείει την εφαρμογή πρόσθετων εθνικών κανόνων.
<P>
Φυσικά, ο κανονισμός εξαρτάται απολύτως από τον έλεγχο της εφαρμογής του και την κατάρτιση των τελωνειακών. Επ'αυτού θα πρέπει να επενδύσουμε ιδιαιτέρως. Για ορισμένα είδη πτηνών και φυτών είναι σχεδόν αδύνατον να διαπιστωθεί κατά πόσο το έγγραφο αντιστοιχεί πράγματι στο φορτίο. Εντούτοις, αυτό αποτελεί το μόνο τρόπο για την τήρηση του κανονισμού. Υποστηρίζουμε επίσης την πρόταση της εισηγήτριας για τη σύσταση ειδικής ομάδας εργασίας για την εξέταση των προβλημάτων που αφορούν την εφαρμογή του.
<P>
Επομένως, θα υποστηρίξουμε τις περισσότερες από τις τροπολογίες της έκθεσης.

<SPEAKER ID=280 LANGUAGE="DE" NAME="Rόbig">
Kυρία Πρόεδρε, το κείμενο θα 'πρεπε να προσαρμοστεί σε ορισμένα σημεία, για να γίνει καλύτερα κατανοητό κι αντιληπτό από τον χρήστη της νομοθεσίας. Έτσι θα έπρεπε να αλλάξει ο τίτλος, σύμφωνα με την τροπολογία 16, ώστε το περιεχόμενο να γίνει σαφέστερο. Tα ζώα και τα φυτά θα πρέπει να προστατεύονται με την επιτήρηση του εμπορίου. Eμείς ως Eυρωπαϊκό Kοινοβούλιο είμαστε, επιπλέον, υποχρεωμένοι να επιτρέπουμε και στο μέλλον, νόμιμα και φυσιολογικά, την παραδοσιακή παμπάλαιη και τοπικά καλλιεργούμενη παράδοση του κυνηγιού με γεράκια, κατά την έννοια των τροπολογιών 42 έως 47. Eιδικά τα γεράκια, εξασφάλισαν την επιβίωση πολλών αρπακτικών πουλιών. Eίναι αντιδιοικητικό και απαράδεκτο να θέλουμε να συνδέσουμε κάθε μεταφορά ενός κυνηγητικού γερακιού σ' έναν τόπο, με μια προκαταβολική άδεια.
<P>
Oι κυνηγοί με γεράκια δεν έχουν τα αρπακτικά πουλιά για εμπορικούς σκοπούς ή σαν κατοικίδια ζώα. Στη φυσική και, στη σύμφωνη με τις επιταγές της προστασίας των ζώων μεταχείριση τέτοιων πουλιών, ανήκει και το καθημερινό τους πέταγμα. Eπιπλέον, θα ήταν κήρυξη πολέμου προς το κυνήγι με γεράκια, το να θέσουμε υπό την αυστηρή προστασία του κανονισμού τα αρπακτικά κυρίως πουλιά, που χρησιμοποιούνται στο κυνήγι. Θα αμφισβητούσαμε την ειδική αρμοδιότητα της πρότασης και την οδηγία 79/409, σχετικά με τα πτηνά. Γι' αυτό το κείμενο θα πρέπει να τροποποιηθεί, σύμφωνα με τις τροπολογίες 60 και 61.

<SPEAKER ID=281 LANGUAGE="IT" NAME="Baldi">
Κυρία Πρόεδρε, τα προβλεπόμενα μέτρα από την CITES και τη Σύμβαση της Ουάσιγκτων, η οποία έχει ως στόχο το διεθνή έλεγχο του εμπορίου αγρίας πανίδας και χλωρίδας που απειλούνται με εξαφάνιση και των αντιστοίχων προϊόντων, έχουν εφαρμοσθεί στην Κοινότητα με τον κανονισμό 3626/82.
<P>
Για να ενημερώσει τις ισχύουσες ρυθμίσεις, η Επιτροπή παρουσίασε το Φεβρουάριο του 1994 μία τροποποιημένη μορφή της ρύθμισης του 1991 η οποία, υπενθυμίζω, περιλαμβάνει και την αλλαγή της νομικής βάσης αντικαθιστώντας το άρθρο 100Α της Συνθήκης με το άρθρο 100Σ, περνώντας δηλαδή από τη συναπόφαση των ευρωπαϊκών θεσμικών οργάνων σε μία διαδικασία που προβλέπει μόνο διαβουλεύσεις με το Ευρωπαϊκό Κοινοβούλιο.
<P>
Ο κανονισμός, ωστόσο, είναι θεμελιώδους σημασίας όχι μόνο για την προστασία των ειδών αλλά κυρίως για την καλή οργάνωση του εμπορίου και των παράγωγων προϊόντων που αντιπροσωπεύουν δισεκατομμύρια, διότι μαζί με το νόμιμο εμπόριο συνυπάρχει μία σειρά παρανόμων επιχειρήσεων μεγάλης σημασίας που θα μπορούσαμε να συγκρίνουμε με την παράνομη εμπορία των ναρκωτικών και των όπλων.
<P>
Χρειάζεται συνεπώς να ενισχυθούν οι τελωνειακοί έλεγχοι αλλά κυρίως να βελτιωθεί ο συντονισμός των δράσεων των κρατών μελών, καθορίζοντας ενδεχομένως κυρώσεις. αλλά χρειάζεται επίσης να λάβουμε υπόψη τη σημασία σεβασμού εκείνων των παραδόσεων που επιτρέπουν τη διατήρηση της άγριας πανίδας και συγχρόνως να προβλέψουμε κατάλληλες αποκκλίσεις από τους κανονισμούς που να επιτρέπουν τη μεταφορά, φυσικά χωρίς κίνδυνο, ορισμένων ορνιθολογικών ειδών στο εσωτερικό ζωνών που προσδιορίζονται σε άλλες κοινοτικές νομοθεσίες, όπως έχουμε ήδη εξειδικεύσει μαζί με το Λαϊκό Κόμμα στην τροπολογία αριθ. 32, την οποία ανέλυσε η κ. Grossetete.
<P>
Πολυάριθμες πολιτικές ομάδες υποστηρίζουν τις τροπολογίες που έχει καταθέσει η ομάδα μας και εφόσον δεν έχουν υιοθετηθεί από την Επιτροπή Περιβάλλοντος οι ίδιες αυτές τροπολογίες επαναπροτείνονται στην Ολομέλεια: πρόκειται ειδικότερα για τις τροπολογίες αριθ. 33 και 35 τις οποίες, φυσικά, ως συντάκτες της υποστηρίζουμε.

<SPEAKER ID=282 LANGUAGE="IT" NAME="Tamino">
Κυρία Πρόεδρε, φυσικά όλοι γνωρίζουμε ότι η λεγόμενη σύμβαση CITES αναφέρεται στα ζώα και στα φυτά που απειλούνται με εξαφάνιση, επιτρέψτε μου όμως, ως βιολόγος, να εκφράσω ορισμένες επιφυλάξεις σχετικά με την έννοια της προστασίας των ειδών που απειλούνται με εξαφάνιση. Το πρόβλημα όντως δεν είναι η διάσωση ειδών που απειλούνται με εξαφάνιση αλλά αντίθετα η προστασία πολυσύνθετων περιβαλλοντικών ισορροπιών που υπάρχουν στη φύση, οι οποίες απειλούνται όχι μόνο από την εξαφάνιση ορισμένων ειδών που είναι πλέον ελάχιστα, αλλά και από τη μείωση των ειδών που είναι πολυάριθμα σε πολλές ζώνες, μείωση που μπορεί να αλλοιώσει σοβαρά τις ισορροπίες.
<P>
Θα πρέπει να έχουμε μία πιο σφαιρική και πιο διαρθρωμένη αντίληψη της κατάστασης και από αυτή την άποψη, δυστυχώς, η Σύμβαση είναι ανεπαρκής. Η κοινή θέση που έχει υιοθετηθεί μειώνει και περαιτέρω τη δυνατότητα να προχωρήσουμε με θετικό τρόπο, δεδομένου ότι προτείνει μία αντίληψη που εμείς οι Πράσινοι δεν μπορούμε να δεχθούμε, μία αντίληψη που θέλει τα ζώα και τα φυτά σαν πράγματα, σαν αντικείμενα εμπορίου και όχι σαν ζωντανούς οργανισμούς που θα πρέπει να προστατεύονται ακριβώς γι αυτό.
<P>
Η ίδια η λογική της μεταφοράς με κλουβιά, τα συστήματα μεταφοράς, προκαλούν μια πραγματική σφαγή και καταστροφή ζωντανών οργανισμών. Γι αυτό το λόγο σαν Πράσινοι δεν μπορούμε παρά να επαναλάβουμε ότι η κοινή θέση χρειάζεται ευρείες τροποποιήσεις με την έγκριση των σημαντικών τροπολογιών που έχει προτείνει η εισηγήτρια και ειδικότερα εκείνων που προτείνει η Ομάδα των Πρασίνων.

<SPEAKER ID=283 LANGUAGE="PT" NAME="Vieira">
Κυρία Πρόεδρε, μία πολύ σύντομη παρέμβαση για να αναφέρω ορισμένες πτυχές που ενδιαφέρουν τη συζήτηση αυτή. Πρέπει να δείξουμε ιδιαίτερη, πολύ δικαιολογημένη προσοχή όσον αφορά τα δάση και τα άλλα φυσικά οικοσυστήματα μεγάλου ενδιαφέροντος για την ευρωπαϊκή κληρονομιά, και συχνά για ολόκληρο τον κόσμο, που ακόμη υπάρχουν σε τόσες περιοχές μας, λιγότερο ή περισσότερο εκτεταμένες όπως, για παράδειγμα, σε πολλά νησιά που αποτελούν τμήμα του κοινοτικού εδάφους. 'Εχει αποδειχθεί και επισημανθεί, εδώ και πολλά χρόνια, ότι πολλά από τα φυτικά και ζωϊκά είδη που αποτελούν τα οικοσυστήματα αυτά, πέρα από άλλου είδους ενδιαφέροντα, αποτελούν επίσης αληθινά υπολείματα, τελευταίους εκπροσώπους μίας ευρωπαϊκής ηπειρωτικής χλωρίδας και πανίδας που εξαφανίστηκε εδώ και πολλούς αιώνες. Η ειδική περίπτωση των νήσων που αποτελούν την βιογεωγραφική περιοχή της Μακαρονησίας αξίζει όλη την τεχνική και υλική βοήθεια της Κοινότητας ώστε, σε συνεργασία με τις αντίστοιχες κυβερνήσεις, τα πολλά φυτικά και ζωικά είδη που ενδημούν ή βρίσκονται εκεί αποκλειστικά και, κυρίως, εκείνα που κινδυνεύουν ή είναι υπό εξαφάνιση, να έχουν ισχυρή προστασία και να μπορέσουν να επιβιώσουν για το καλό της επιστήμης και της ανθρωπότητας. Ας μπορέσουμε όλοι να υλοποιήσουμε δεόντως αυτή την προστασία, όπως πολύ καλά επιχειρεί να κάνει ο κανονισμός του Συμβουλίου που μας προτείνεται και που στοχεύει, βασικά, στον έλεγχο του εμπορίου άγριων ειδών πανίδας και χλωρίδας, αλλά ας μην ξεχνάμε ότι αυτή η εμπορία, συχνά λαθραία, όσον αφορά τον ευρωπαϊκό χώρο, εντάθηκε ύστερα από την εφαρμογή της ελεύθερης κυκλοφορίας που οδήγησε στη διάλυση των τελωνειακών δομών οι οποίες ασκούσαν έλεγχο, όχι πάντοτε επαρκή, στην εισαγωγή και εξαγωγή φυτών και ζώντων ζώων. Δεν αρκεί να νομοθετούμε ορθά ή να παράγουμε κατάλληλους ρυθμιστικούς κανόνες για τη διατήρηση ή βελτίωση του σεβασμού για τη φύση. Πρέπει, πρωτίστως, να ευαισθητοποιήσουμε τα κράτη μέλη και τις περιφέρειές τους σχετικά με τη σημασία του προβλήματος και για μία ανάλογη γρήγορη και αποτελεσματική δράση και, έπειτα, πρέπει να προωθήσουμε, να ενθαρρύνουμε και να στηρίξουμε τη δημιουργία μηχανισμών και οργανισμών οι οποίοι θα μπορούν να υλοποιήσουν αποτελεσματικά τις ενδεδειγμένες αρχές και μέτρα.

<SPEAKER ID=284 NAME="Van Putten">
Κύριε Πρόεδρε, διαπιστώνω ότι λησμόνησα κάτι ακόμη. Μάλλον θα φταίει η πίεση του χρόνου. Θα ήθελα να θέσω μία ακόμη ερώτηση στον επίτροπο και ελπίζω να είναι σε θέση να απαντήσει. Πρόκειται για την ερώτηση κατά πόσο, σύμφωνα με μία ανακοίνωση της Επιτροπής Περιβάλλοντος όσον αφορά την εκτροφή γερακιών, που όπως ορθά τονίσθηκε αποτελεί ένα ασήμαντο σημείο μίας τόσο σοβαρής υπόθεσης, στο οποίο εντούτοις δόθηκε υπερβάλλουσα σημασία, εξετάζει επί του παρόντος το ενδεχόμενο ειδικής διευθέτησης. Θα ήθελα επομένως να γνωρίζω κατά πόσο αληθεύει ότι θα υπάρξει για τους εκτροφείς γερακιών ειδική διευθέτηση, προκειμένου να μπορούν να ασχολούνται με το άθλημά τους.

<SPEAKER ID=285 NAME="Bjerregaard">
Κυρία Πρόεδρε, θα ήθελα καταρχάς να ευχαριστήσω την Επιτροπή Περιβάλλοντος, καθώς επίσης και την εισηγήτρια, κα Van Putten, που επιτέλεσαν πολύ σημαντικό έργο με την πρόταση αυτή. Όπως ανέφεραν διάφοροι ομιλητές κατά τη συζήτηση, σήμερα εξετάζουμε μια πρόταση που ανάγεται στο 1991. Η πρόταση αυτή άρχισε να εξετάζεται προ πολλού και, στο διάστημα που μεσολάβησε, ίσχυε ο παλαιός κανονισμός. Ο κανονισμός αυτός αποδείχτηκε ανεπαρκής και χρειαζόμαστε ένα νέο. Νομίζω δε ότι όλοι οι ομιλητές συμφωνούν σχετικά. Μέχρις εδώ όλα καλά.
<P>
Φαίνεται όμως ότι η συμφωνία μας φτάνει μέχρις εδώ και, για το λόγο αυτό, ας αναφερθώ απευθείας στην ουσία του προβλήματος, δηλαδή στην τροπολογία 5 του Κοινοβουλίου. Όπως καταλαβαίνω, η τροπολογία αριθ. 5 αποτελεί συμβιβασμό διάφορων απόψεων στο Κοινοβούλιο. Όπως προέκυψε άλλωστε από τη σημερινή συζήτηση στην αίθουσα αυτή, δεν αφορά την κα Bloch von Blottnitz, που φάνηκε να αναφέρεται σε μια άλλη πρόταση από αυτή που εξετάζουμε. Η τροπολογία αριθ. 5 είναι αυτή καθεαυτή μια θαυμάσια πρόταση, που ενσωματώνει το θέμα της ευημερίας των ζώων στην υπό εξέταση πρόταση. Συνεπώς, διάκειμαι ευνοϊκά έναντι της εν λόγω τροπολογίας. Ωστόσο, σύμφωνα με όλες τις πληροφορίες που έλαβα από τους συνεργάτες μου από τη Γενική Διεύθυνση ΧΙ, που ασχολούνται πολλά χρόνια με την υπόθεση αυτή, η αποδοχή της τροπολογίας αυτής θα σημαίνει ότι η πρόταση θα απορριφθεί από το Συμβούλιο, οπότε αρχίζουμε πάλι από την αρχή. Το αποτέλεσμα θα είναι δηλαδή να μην υπάρχει και πάλι νέος κανονισμός. Το ότι προχωρήσαμε τώρα τόσο πολύ ώστε να έχουμε μια πρόταση προς εξέταση και, ως εκ τούτου, ένα συμβιβασμό, οφείλεται ακριβώς στο γεγονός ότι το Συμβούλιο κατέληξε μετά από επίπονες προσπάθειες σε μια κοινή θέση, που αποτελεί σημαντικό βήμα προόδου. Αυτό οφείλεται επίσης και στη συμβολή του Κοινοβουλίου κατά την πρώτη ανάγνωση το 1993, πράγμα που διαδραμάτισε σημαντικό ρόλο στη διατύπωση του κειμένου της κοινής θέσης. Χωρίς να υπεισέλθω σε πολλές λεπτομέρειες, θα ήθελα απλώς να αναφέρω ορισμένα ελάχιστα σημεία, που δείχνουν πόσο σημαντική είναι η νέα πρόταση κανονισμού.
<P>
Καταρχάς, ο υφιστάμενος κανονισμός περιορίζεται στα είδη που καλύπτονται από τη σύμβαση CITES. Η πρόταση τροποποίησης του κανονισμού παρέχει τη δυνατότητα να συμπεριληφθούν στα παραρτήματα είδη που δεν καλύπτονται από τη σύμβαση CITES. Δεύτερον, τα παραρτήματα του ισχύοντος κανονισμού μπορούν να τροποποιηθούν μόνο από το Συμβούλιο. Στη νέα πρόταση δίδεται η δυνατότητα στην Επιτροπή να τροποποιήσει τα παραρτήματα Β και Δ. Τρίτον, το πεδίο εφαρμογής του κανονισμού της Επιτροπής επεκτείνεται σε μεγάλο βαθμό, ώστε να μπορεί η Κοινότητα να αντιδρά γρηγορότερα και πολύ πιο αποτελεσματικά στις μεταλλασσόμενες ανάγκες διατήρησης. Τα παραπάνω αποτελούν απλώς παραδείγματα που άλλοι ομιλητές επεσήμαναν στη συζήτηση. Ο κατάλογος θα μπορούσε φυσικά να περιέχει πολύ περισσότερα είδη. Τέλος, κρίνω ότι η τροπολογία αριθ. 7, την οποία η Επιτροπή μπορεί να αποδεχθεί, αποτελεί ικανοποιητική εναλλακτική λύση στην τροπολογία αριθ. 5. Η τροπολογία αριθ. 7 συνδέει με κατάλληλο τρόπο το πρόβλημα των ποσοστών θνησιμότητας των πουλιών κατά τη μεταφορά με εμπορικά θέματα και θέματα που έχουν σχέση με τη διατήρηση.
<P>
Θα αντιληφθείτε λοιπόν ότι στην υπόθεση αυτή εξέτασα τις διάφορες πολιτικές δυνατότητες και κατέληξα στο συμπέρασμα ότι προτιμώ να εγκριθεί μια πρόταση, έστω και εάν δεν είναι ίσως τόσο ικανοποιητική όσο θα επιθυμούσε κανείς από άποψης ευημερίας των ζώων. Όταν λέγω ότι είναι από πολιτική άποψη ορθό να παραβλεφθεί το εν λόγω θέμα στην προκειμένη περίπτωση, είναι επειδή το πρόβλημα της μεταφοράς των εξωτικών ζώντων πτηνών, των οποίων η διατήρηση δεν εμπίπτει στην ζώνη κινδύνου, καλύπτεται από την ήδη υφιστάμενη οδηγία, δηλαδή από την οδηγία 96/628 του Συμβουλίου. Το θέμα του ποσοστού θνησιμότητας κατά τη μεταφορά μπορεί, κατά συνέπεια, να εξεταστεί σε σχέση με την εφαρμογή της προαναφερόμενης οδηγίας. Από τη σημερινή ομιλία μου στην αίθουσα αυτή θα διαπιστώσετε ότι ανησυχώ μήπως δεν καταστεί δυνατή η έγκριση της πρότασης. Είναι πολλοί, πραγματικά πολλοί, εκείνοι που την περιμένουν πολύ καιρό.
<P>
Για το λόγο αυτό, η θέση μου όσον αφορά τις τροπολογίες είναι η εξής: όπως ανέφερα, μπορώ να αποδεχθώ την τροπολογία αριθ. 5, αλλά επιθυμώ να συμπεριληφθεί η τροπολογία αριθ. 7 στην επανεξετασθείσα πρόταση προς το Συμβούλιο. Όπως προανέφερα, η τροπολογία 7 αποτελεί κατά τη γνώμη μου μια καλή λύση στο πρόβλημα που επεσήμανε το Κοινοβούλιο. Μπορώ επίσης να αποδεχθώ τις τροπολογίες αριθ. 1, 14, 15, 17 και 24 και με μια επαναδιατύπωση των τροπολογιών 10, 13, 18, 19, 20, 21, 22 και 30. Επομένως, δεν μπορώ να αποδεχθώ τις τροπολογίες αριθ. 2, 3, 4, 6, 8, 9, 11, 12, 16, 23, 25, 26-29, 31, 32, 33 και 34. Δεν θα υπεισέλθω τη στιγμή αυτή σε λεπτομέρειες όσον αφορά την αιτιολογική έκθεση, επειδή η ώρα είναι προχωρημένη, αλλά είμαι φυσικά στη διάθεση του Κοινοβουλίου, εάν αυτό επιθυμεί μια εμβάθυνση του θέματος. Όσον αφορά την τελευταία ερώτηση που έθεσε η κα Van Putten για τα γεράκια, απ' ό, τι κατάλαβα δεν αφορά τη βελτίωση των συγκεκριμένων κανόνων στον τομέα αυτό.
<P>
Πριν τελειώσω, δεν θα ήθελα να παραλείψω να εκφράσω και πάλι το σεβασμό μου προς την εισηγήτρια, κα Van Putten για το σημαντικό και συνεπές έργο που επετέλεσε με την υπόθεση αυτή, ελπίζω δε να καταστεί δυνατή η έγκριση της πρότασης.

<SPEAKER ID=286 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=13>
Φυτοφάρμακα
<SPEAKER ID=287 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0251/96), της κ. Breyer εξ ονόματος της Επιτροπής Περιβάλλοντος, Δημοσίας Υγείας και Προστασίας των Καταναλωτών σχετικά με την πρόταση οδηγίας του Συμβουλίου, η οποία τροποποιεί:
<P>
την οδηγία 76/895/ΕΟΚ του Συμβουλίου, της 23ης Νοεμβρίου 1976, σχετικά με τον προσδιορισμό μεγίστων περιεχομένων για τα υπολείμματα φυτοφαρμάκων πάνω και μέσα στα φρούτα και τα λαχανικά. την οδηγία 86/362/ΕΟΚ του Συμβουλίου, της 24ης Ιουλίου 1986, σχετικά με τον προσδιορισμό μεγίστων περιεχομένων για τα υπολείμματα φυτοφαρμάκων πάνω και μέσα στα δημητριακά. την οδηγία 86/363/ΕΟΚ του Συμβουλίου, της 24ης Ιουλίου 1986, σχετικά με τον προσδιορισμό μεγίστων περιεχομένων για τα υπολείμματα φυτοφαρμάκων πάνω και μέσα στα τρόφιμα ζωϊκής προελεύσεως, και - την οδηγία 90/642/ΕΟΚ του Συμβουλίου, της 27ης Νοεμβρίου 1990, σχετικά με τον προσδιορισμό μεγίστων περιεχομένων για τα υπολείμματα φυτοφαρμάκων πάνω ή μέσα σε ορισμένα τρόφιμα φυτικής προελεύσεως, συμπεριλαμβανομένων των φρούτων και λαχανικών.
<P>
(COM(95) 0272 - C4-0284/95-95/0154(CNS)).

<SPEAKER ID=288 NAME="Breyer">
Aγαπητοί κυρίες και κύριοι συνάδελφοι, θα πρέπει να ψηφιστεί η ευρωπαϊκή νομοθεσία για τον καθορισμό των ανωτάτων ορίων για τα κατάλοιπα των φυτοφαρμάκων. Kύριος στόχος της πρότασης οδηγίας, είναι η επέκταση του πεδίου εφαρμογής της τροποποιούμενης οδηγίας με τα μεταποιημένα ή αποξηραμένα προϊόντα και την ένταξη σ' αυτήν των σύνθετων μεταποιημένων προϊόντων, καθώς και η θέσπιση ενιαίων διατάξεων για τα προϊόντα που δεν προορίζονται για εξαγωγή και για τα προγράμματα επιτήρησης.
<P>
H Eπιτροπή προβλέπει ότι οι βασικές διατάξεις θα βασίζονται στο άρθρο 43, στο αποκαλούμενο άρθρο της γεωργίας. Σύμφωνα μ' αυτό, τα κατάλοιπα των φυτοφαρμάκων θεωρούνται αναγκαία και αναπόφευκτα στην παραγωγή των τροφίμων. Bασικός στόχος της Eπιτροπής, είναι η αύξηση της γεωργικής παραγωγής. H προστασία του περιβάλλοντος και η προστασία της υγείας μπαίνουν σε δεύτερη μοίρα. Στο Eυρωπαϊκό Kοινοβούλιο, κατά τη νομοθετική διαδικασία, σύμφωνα με το άρθρο 43, παραχωρείται μόνο το δικαίωμα της διαβούλευσης.
<P>
Eπιπλέον, μια επιτροπή που θα συγκαλείται από την Eπιτροπή, θα καθορίζει τα ανώτατα όρια των καταλοίπων, αποκλειστικά και μόνο με τοξικολογικά κριτήρια. Γι' αυτό και η Eπιτροπή Περιβάλλοντος, Δημόσιας Yγείας και Προστασίας των Kαταναλωτών υπέβαλε μια έκθεση, η οποία δίνει μεγαλύτερη προτεραιότητα στην προστασία του περιβάλλοντος και της υγείας. Γνωρίζουμε ότι υπάρχουν πάνω από 800 διαφορετικά φυτοφάρμακα και πολλά συστατικά είναι καρκινογόνα, μεταβάλλουν τις κληρονομικές ιδιότητες και εξασθενίζουν το ανοσοποιητικό σύστημα. Γι' αυτό και, κατά τον καθορισμό των ανωτάτων ορίων, θα πρέπει να λαμβάνεται υπόψη η προστασία των καταναλωτών και του περιβάλλοντος. Aυτό είναι δυνατόν, αν η οδηγία τεθεί στη βάση του άρθρου 100A, όπως προτείνει η Eπιτροπή Περιβάλλοντος.
<P>
O μέχρι τώρα καθορισμός των ανωτάτων ορίων των φυτοφαρμάκων, στηρίζεται σε πειράματα σε ζώα και στην τιμή ADI, ενώ λαμβάνονται υπόψη αποκλειστικά ενήλικες, βάρους 70 kg. Συνεπώς, δε λαμβάνεται υπόψη η πραγματική σύνθεση του πληθυσμού και ο ιδιαίτερος κίνδυνος που διατρέχουν οι ασθενείς, τα παιδιά και οι αδύναμοι. Aλληλοεπιδράσεις μεταξύ διαφόρων φυτοφαρμάκων δεν λαμβάνονται καθόλου υπόψη. Γι' αυτό και η Eπιτροπή Περιβάλλοντος, προτείνει να προβλεφτεί μια ενιαία μέγιστη περιεκτικότητα 0, 01 mg δραστικής ουσίας ανά ένα kg τροφίμου. Tο ανώτατο όριο για το πόσιμο ύδωρ είναι βέβαια πιο αυστηρό, εκατό φορές περισσότερο, αλλά στα στερεά τρόφιμα, όπως τα λαχανικά και άλλα παρόμοια, είμαστε υποχρεωμένοι να δεχθούμε εκατό φορές περισσότερα φυτοφάρμακα, λόγω του ορίου ανίχνευσής τους.
<P>
Παρόλα αυτά, θα ήταν μια βελτίωση, από άποψη πολιτικής περιβάλλοντος και υγείας. Διότι, αυτή τη στιγμή, προβλέπεται για τα στερεά τρόφιμα 10.000 φορές και πλέον μεγαλύτερη επιβάρυνση σε φυτοφάρμακα, απ' ότι για το πόσιμο ύδωρ. Έχουμε την άποψη πως, αφού παραδεχόμαστε για το πόσιμο ύδωρ ένα υψηλό επίπεδο προστασίας, θα πρέπει να το παραδεχθούμε και για τα στερεά τρόφιμα, μια και ο οργανισμός μας παίρνει νερό σε ποσοστό άνω του 80 %, μέσω των στερεών τροφίμων, δηλαδή με όχι υγρή μορφή.
<P>
Eπιπλέον, η Eπιτροπή Περιβάλλοντος προτείνει ένα συνολικό ανώτατο όριο 0, 05 mg. Έτσι θα περιοριστούν οι κίνδυνοι της υγείας, που απορρέουν από τις άγνωστες αλληλοεπιδράσεις των διαφόρων δραστικών ουσιών. Πρόσφατα, μια μελέτη από τη Nέα Oρλεάνη των HΠA, απέδειξε ότι η ταυτόχρονη δράση διαφόρων χλωριούχων φυτοφαρμάκων προκαλεί σαφώς μεγαλύτερες ζημιές απ' ότι κάθε ουσία μόνη της. Αλλωστε, οι προτάσεις αυτές της Eπιτροπής Περιβάλλοντος αποτελούν και μια απορύθμιση, μια απλοποίηση της διαδικασίας. Aντί δηλαδή να καθοριστεί για κάθε τρόφιμο, άσχετα αν είναι ραβέντι ή κουνουπίδι, ένα ειδικό όριο, προτείνουμε, κατ' αναλογίαν προς την οδηγία για το πόσιμο ύδωρ, να υπάρχει ένα ανώτατο όριο για κάθε φυτοφάρμακο μεμονωμένα, κι ένα συνολικό ανώτατο όριο. Aυτό θα αποτελούσε μια απλούστευση, κι έτσι γίνεται σαφές πως, για μας εδώ, το θέμα είναι μεγαλύτερη προστασία του περιβάλλοντος.
<P>
Mέλημά μας, από άποψη προστασίας του περιβάλλοντος, είναι να μειώσουμε τη ρύπανση από τα φυτοφάρμακα. Aπό το 1991 κιόλας, μια οικονομοτεχνική έκθεση κόστους-οφέλους στις HΠA, έδειξε ότι το 90 % των φυτοφαρμάκων είναι περιττό. Προγράμματα μείωσης των φυτοφαρμάκων στη Σουηδία, τη Δανία και την Oλλανδία απέδειξαν πως μπορούμε να κάνουμε και χωρίς φυτοφάρμακα. Mέσα σε πέντε χρόνια τα προγράμματα αυτά, στη Σουηδία, οδήγησαν σε μια μείωση των χρησιμοποιούμενων δραστικών ουσιών σε 50 %, όσον αφορά τη δραστική ουσία, και σε 30 % στη Δανία, μέσα σε επτά χρόνια.
<P>
Aυτό δείχνει πως είναι δυνατή μια μείωση των φυτοφαρμάκων, χωρίς να διατρέξει κίνδυνο η γεωργική παραγωγή. H έκθεση προτείνει να εφαρμοστεί μια ολοκληρωμένη προστασία για τα φυτά, πράγμα για το οποίο η EE ανέλαβε ήδη την υποχρέωση, στην AGENDA 21 της Διάσκεψης του Pίο. H έκθεση ζητεί επιτέλους έναν δεσμευτικό ορισμό της «ορθής γεωργικής πρακτικής», που θα προσανατολίζεται, ακριβώς, σ' αυτές τις υποχρεώσεις της EE που απορρέουν από τη Διάσκεψη του Pίο. Nομίζω πως μόνο με την αποφυγή της χρήσης των φυτοφαρμάκων στη γεωργία μπορούν να αντιμετωπιστούν τα προβλήματα των καταλοίπων στα τρόφιμα.
<P>
Eπιτρέψτε μου, τελειώνοντας, να παραθέσω και μια φράση του κ. Fischler. Eίχε την άποψη, και σ' αυτό συμφωνώ, πως ίσως να ακούγεται κυνικό, αλλά ειδικά η κρίση της ΣEB θα μπορούσε να επιταχύνει τη διαδικασία προβληματισμού για τον επαναπροσανατολισμό της γεωργίας της EE. Πιστεύω πως θα πρέπει να παράγουμε για την αγορά, και όχι αγνοώντας την αγορά. Γι' αυτό και σας παρακαλώ να δώσετε τη συγκατάθεσή σας στην έκθεση της Eπιτροπής Περιβάλλοντος, Δημόσιας Yγείας και Προστασίας των Kαταναλωτών.

<SPEAKER ID=289 NAME="Redondo Jimιnez">
Κυρία Πρόεδρε, κυρία Επίτροπε, κυρίες και κύριοι, καταρχάς θα ήθελα να αναφερθώ στο τελευταίο που μας είπε η κ. Breyer, γιατί είναι εύκολο να κάνεις δημαγωγία στην παρούσα Συνέλευση με μερικά στοιχεία που ανταποκρίνονται μόνο κατά ένα μέρος στην αλήθεια. Είναι πολύ εύκολο να λες ότι μπορούν να μειωθούν τα ζιζανιοκτόνα κατά 50 % στη Σουηδία ή κατά 30 % στη Δανία, όμως οι κλιματολογικές συνθήκες είναι τελείως διαφορετικές από αυτές που έχουμε σε άλλες χώρες της Ευρωπαϊκής Ένωσης, οι καλλιέργειες δεν είναι ακριβώς οι ίδιες ούτε η αγροτική φορολογία. Και κυρίως σε ορισμένες χώρες της Ευρωπαϊκής Ένωσης δαπανούνται 300 δολάρια ανά εκτάριο κατά μέσο όρο και σε άλλες 30 δολάρια ανά εκτάριο. Όταν όλοι θα βρισκόμαστε στο ίδιο επίπεδο, θα μπορούμε να λέμε ότι όλοι θα πρέπει να μειώσουμε την ποσότητα φυτοϋγειονομικών προϊόντων στις καλλιέργειές μας.
<P>
Όσο για την πρόταση οδηγίας, συμφωνούμε εν πολλοίς με τα όσα είπε η Επιτροπή. Η Επιτροπή προσπαθεί να λύσει προβλήματα πραγματικά, που εμφανίζονται κατά την εφαρμογή των οδηγιών που μας προτείνει να τροποποιήσουμε για την εναρμόνιση των εθνικών νομοθεσιών σε ό, τι αφορά τη μέγιστη περιεκτικότητα για τα κατάλοιπα των φυτοφαρμάκων και απ'όπου προέρχονται σοβαρά εμπόδια στη μοναδική αγορά των φυτικών προϊόντων.
<P>
Επίσης θέλει να εκσυγχρονίσει ορισμένες απαρχαιωμένες οδηγίες και να προχωρήσει στην εναρμόνιση των σημαντικότερων πτυχών, όπως η παρακολούθηση της τήρησης των ανωτάτων ορίων περιεκτικότητας για τα κατάλοιπα φυτοφαρμάκων, που μέχρι τώρα είχαν αφεθεί στην κρίση των κρατών μελών και να διευκολύνει τη διαδικασία για τον ορισμό της μέγιστης περιεκτικότητας για τα κοινοτικά κατάλοιπα φυτοφαρμάκων.
<P>
Με την έγκριση της πρότασης θα επιτυγχάναμε απόλυτο παραλληλισμό ανάμεσα στις Οδηγίες 86/362, 86/363 και 90/642. Είναι ένα βήμα πριν αναλάβουμε την αναμόρφωσή τους, καθότι είναι ξεκάθαρο ότι η Επιτροπή, ή δεν βρήκε λόγους που να τη δικαιολογούν, ή συνάντησε σοβαρές τεχνικές δυσκολίες για να την ξεκινήσει. Συμμερίζομαι τα κριτήρια της Επιτροπής να την κάνει σε διάφορα στάδια, γιατί αν την έκανε έτσι όπως μας προτείνει η κ. Breyer θα ήταν σαν να ανεβαίναμε τη σκάλα με ένα μόνο πήδημα αντί να την ανεβούμε σκαλοπάτι σκαλοπάτι, όπως έχουμε όλοι συνηθίσει. Θα ζητούσα από την Επιτροπή να επεξεργαστεί πρόταση οδηγίας, σε περίπτωση που εγκριθεί η έκθεση της κ. Breyer, για την επίλυση των τεχνικών και επιστημονικών προβλημάτων με τις απαραίτητες νομικές εγγυήσεις.
<P>
Μπορούμε να διακρίνουμε στην πρόταση αυτή μια μορφή πολύ διαφορετική από την Οδηγία 76/895 και πιστεύω πως ο λόγος είναι ότι αυτή η οδηγία δεν εναρμονίζει τη μέγιστη περιεκτικότητα για τα εθνικά κατάλοιπα φυτοφαρμάκων των κρατών μελών, αλλά καθιερώνει ορισμένα κοινοτικά ελάχιστα για μέγιστες περιεκτικότητες στα εθνικά κατάλοιπα φυτοφαρμάκων, που μπορεί να είναι ίσα ή μεγαλύτερα δυνάμει της διάταξης του άρθρου 3.2. Ο μόνος τρόπος, κατά την αντίληψή μου, να βρεθεί λύση είναι να επανεξετάσουμε τη μέγιστη περιεκτικότητα των δραστικών ουσιών που περιέχονται στο Παράρτημα ΙΙ και να τις μεταφέρουμε σαν μέγιστη περιεκτικότητα για τα κοινοτικά κατάλοιπα στο Παράρτημα ΙΙ της οδηγίας 90/642, εργασία την οποία έχει ήδη ξεκινήσει η Επιτροπή με την οδηγία 93/58, που όταν την φέρουμε σε πέρας θα μας επιτρέψει να παρεκκλίνουμε από την οδηγία 76, και θα ζητούσα ευελιξία και ταχύτητα από την Επιτροπή για την εναρμόνιση αυτή της μέγιστης περιεκτικότητας για τα κατάλοιπα φυτοφαρμάκων.
<P>
Ένα άλλο σημείο που θέλω να υπογραμμίσω είναι ο παραλληλισμός που επιδιώκεται ανάμεσα στα κριτήρια για την καθιέρωση της μέγιστης περιεκτικότητας για τα κατάλοιπα φυτοφαρμάκων στα λαχανικά, και τα κριτήρια καθαρότητας στο πόσιμο ύδωρ, αγνοώντας την ύπαρξη αναγνωρισμένων επιστημονικών βάσεων που είναι αποδεκτές διεθνώς για τον ορισμό αυτής της μέγιστης περιεκτικότητας για τα κατάλοιπα φυτοφαρμάκων, κάτι που μπορεί να φέρει εμπόδιο στο εισαγωγικό εμπόριο, με τρίτες χώρες, κλπ. και που έρχεται σε αντίθεση με τις συμφωνίες του Παγκόσμιου Οργανισμού Εμπορίου. Είναι ευνόητο πως το πόσιμο ύδωρ δεν υπόκειται σε επεξεργασία, ούτε πρέπει, με γεωργικά ζιζανιοκτόνα. Μπορεί μάλιστα να συμβεί τα κολλοειδή του εδάφους σε ορισμένα ύδατα να μας δώσουν μία μεγαλύτερη περιεκτικότητα από τις αναφερόμενες στην έκθεση. Στα φυτά υπάρχουν ενεργές ουσίες που υπάρχουν φυσιολογικά στα οπωροκηπευτικά που δίνουν πολύ μεγαλύτερες περιεκτικότητες από αυτές που αναφέρονται στην έκθεση. Σε περίπτωση που θεσπιστούν αυτές οι απαιτήσεις θα ήταν αδύναντον να τηρηθούν, ακόμα και στις οικολογικές καλλιέργειες, με τις οποίες όλοι συμφωνούμε.
<P>
Υπάρχει και άλλο σημείο που θέλω να επισημάνω στο Σώμα: οι αναγραφές στα διαιτητικά προϊόντα και στις παιδικές τροφές. Δεν είναι λογικό να είναι δυνατή η εμπορία φρέσκων τροφών - καρότα, για παράδειγμα - κατάλληλες για ανθρώπινη κατανάλωση εκτός βρεφών ή ασθενών. Πού βρίσκεται η προστασία του καταναλωτή; Θα έπρεπε να τους προειδοποιήσουμε ότι δεν είναι καλά γι'αυτούς. Και θα μπορούσαν να τα καταναλώσουν οι θηλάζουσες μητέρες; Δεν υπάρχει συνέπεια. Η μέγιστη περιεκτικότητα για τα κατάλοιπα φυτοφαρμάκων πρέπει να καλύπτει επιστημονικά την απουσία κινδύνων για όλα τα άτομα από τη γέννησή τους. Επιτρέψτε μου να επισημάνω άλλη μια αντίφαση: ο προσδιορισμός της ίδιας της μέγιστης περιεκτικότητας για τα κατάλοιπα φυτοφαρμάκων σε ένα φρέσκο προϊόν και σε ένα μεταποιημένο, σε ένα αυτούσιο προϊόν ή σε μέρη αυτού, θα μπορούσε να μας οδηγήσει σε σοβαρές αντιφάσεις.
<P>
Τέλος, θα ζητούσα από την Επιτροπή να μελετήσει εκτενώς τις τροπολογίες που παρουσίασε η Επιτροπή Γεωργίας και Ανάπτυξης της Υπαίθρου, οι οποίες εγκρίθηκαν ομόφωνα, και να μελετήσουμε πολύ προσεκτικά την έκθεση της κ. Breyer, για την οποία εμείς σαν Ομάδα ζητούμε αλλαγή της νομικής βάσης, να εφαρμοστεί δηλαδή το άρθρο 100Α της Συνθήκης.

<SPEAKER ID=290 LANGUAGE="DE" NAME="Graenitz">
Kυρία Πρόεδρε, κυρία Eπίτροπε, αγαπητοί κυρίες και κύριοι συνάδελφοι, πόσα φυτοφάρμακα μπορεί να ανεχθεί ο καταναλωτής; Σ' αυτήν την ερώτηση είχαν να απαντήσουν τα μέλη της Eπιτροπής Περιβάλλοντος, Δημόσιας Yγείας και Προστασίας των Kαταναλωτών, κατά την εξέταση της έκθεσης της κ. Breyer, μιας έκθεσης για τέσσερις οδηγίες που αφορούν τα κατάλοιπα των φυτοφαρμάκων στα τρόφιμα και τα σιτηρά. Nομίζω πως η συγκέντρωση σε μια οδηγία, όπως πρότεινε η κ. Breyer, απλουστεύει τη διοικητική δουλειά, και ότι - όπως ήδη αναφέρθηκε - αυτό που εκτελείται σε ορισμένα κράτη μέλη, προγράμματα δηλαδή που θα οδηγήσουν στον περιορισμό της χρήσης φυτοπροστατευτικών προϊόντων και φυτοφαρμάκων, σαφώς και μπορεί να ταιριάζει καλύτερα σε μια οδηγία απ' ότι σε τέσσερις διαφορετικές, όπως πρότεινε αρχικά η Eπιτροπή. Nομίζω πως έτσι πραγματικά μπορεί να επιτευχθεί μια απλούστευση της διοικητικής δουλειάς.
<P>
Aλλά, όπως γνωρίζετε, δεν είμαι νομικός. O κοινός ανθρώπινος νους, όμως, μου λέει ότι η νομική βάση 100A, που αφορά την εσωτερική αγορά, σαφώς και ενδείκνυται περισσότερο απ' ότι οι άλλες νομικές βάσεις που συζητούνται. Aυτό που συζητάμε σήμερα, αφορά τους καταναλωτές στην εσωτερική αγορά. Aν πάρουμε σαν νομική βάση το άρθρο 43, τη γεωργία, αποκλείουμε ένα μέρος αυτών που θέλουν να καταναλώσουν αυτά τα προϊόντα. Tο άρθρο 130Σ, που αφορά το περιβάλλον, είναι ασφαλώς πολύ σημαντικό. Πρόκειται εδώ για ένα περιβαλλοντικό θέμα, αλλά νομίζω πως θα 'πρεπε να δώσουμε μεγαλύτερο βάρος στην προστασία του καταναλωτή.
<P>
H χρήση φυτοπροστατευτικών προϊόντων ασφαλώς και είναι ένα περιβαλλοντικό θέμα, επειδή το περιβάλλον επιβαρύνεται υπερβολικά από όλα αυτά τα προϊόντα.
<P>
Έχουμε τώρα και μια ανακοίνωση για την προστασία των αποθεμάτων ύδατος. Yπάρχουν προτάσεις για μια οδηγία σχετικά με το πόσιμο ύδωρ, μια οδηγία για την οικολογική προστασία των υδάτων. Nομίζω πως μπορούμε να αντιμετωπίσουμε με έντιμο τρόπο τέτοιου είδους οδηγίες και οριακές τιμές για το πόσιμο ύδωρ, μόνο αν αποφύγουμε όλες αυτές τις ουσίες που, μέσω του αέρα ή του εδάφους, μπορούν να διεισδύσουν στο πόσιμο ύδωρ. Tο νερό είναι μια ουσία που εμείς στην Eυρώπη δεν διαθέτουμε σε τόσο μεγάλη ποσότητα, ώστε να μπορούμε να τη θέσουμε σε κίνδυνο οποιασδήποτε μορφής.
<P>
Nομίζω πως θα πρέπει ακόμη να σκεφθεί κανείς, κατά πόσον μια έντονη χρήση φυτοπροστατευτικών προϊόντων μπορεί να έχει επίδραση στις ζωοτροφές, επειδή, ως γνωστόν, ψεκάζονται όχι μόνο τα προϊόντα που τρώνε, σε τελευταία ανάλυση, οι καταναλωτές, αλλά και πολλά άλλα, που τρώνε τα ζώα; και ειδικά σήμερα θα πρέπει να σκεφθούμε πολύ καλά το τι μπαίνει στην αλυσίδα των τροφίμων και πώς μπαίνει.
<P>
Mια ολοκληρωμένη προσέγγιση οδηγεί σε μια σταθερή ανάπτυξη που όλοι, ως γνωστόν, θέλουμε, και η οποία είναι ήδη καταγεγραμμένη σε πολλά προγράμματα. Nομίζω πως θα πρέπει να καταλήξουμε σε μια οικολογική γεωργία, αν θέλουμε να επιβιώσουν γεωργία και περιβάλλον σε ισορροπία.
<P>
Mια ισορροπία στη φύση έχει σαν αποτέλεσμα και μια ισορροπία στη γεωργία, μια ισορροπία στην παραγωγή, μια ισορροπία στη ζήτηση. Nομίζω πως τελικά θα πρέπει να φθάσουμε και σε μια ισορροπία στα εισοδήματα του γεωργικού πληθυσμού.
<P>
Eπιτρέψτε μου, κλείνοντας, να πω ότι η ομάδα μου υποστηρίζει τη θέση της Eπιτροπής Περιβάλλοντος, Δημόσιας Yγείας και Προστασίας των Kαταναλωτών.

<SPEAKER ID=291 LANGUAGE="ES" NAME="Valverde Lσpez">
Κυρία Πρόεδρε, έχουμε να κάνουμε με ένα σχέδιο οδηγίας που έρχεται να συμπληρώσει και να ενισχύσει χρόνια εναρμόνισης στο τομέα των εντομοκτόνων. Αυτή η νέα πρόταση επιβεβαιώνει μία μεγαλύτερη προστασία της υγείας του καταναλωτή χωρίς επιπτώσεις στην παραγωγή, και αυτό είναι σημαντικό να το πούμε και να το επαναλάβουμε. Εγγυάται μια πολύ πιο συστηματική ενημέρωση και υλοποιεί την πρόβλεψη της οδηγίας του 1991 σχετικά με την εμπορευματοποίηση των εντομοκτόνων με τον ορισμό των αντίστοιχων μέγιστων περιεκτικοτήτων για τα κατάλοιπα φυτοφαρμάκων στα διαφορετικά γεωργικά προϊόντα. Από την άλλη φέρνει σε αντιπαράθεση διαδικασίες για τη διευθέτηση των περιπτώσεων όπου εμφανίζονται εμπόδια στο διακοινοτικό εμπόριο. Η Ισπανία υπέφερε συχνά - ίσως υπερβολικά συχνά τα τελευταία χρόνια - από αυτό το πρόβλημα στις εξαγωγές της σε φρούτα και λαχανικά, καθώς και σε άλλα πιο ευαίσθητα προϊόντα όπως τα παιδικά διαιτητικά προϊόντα. Γι'αυτό καλωσορίζουμε τη νέα πρόταση της Επιτροπής που θα αποτρέψει αυτά τα τεχνητά προβλήματα.
<P>
Η οδηγία αυτή θα έπρεπε να υποστηριχθεί από όλους στην Επιτροπή Περιβάλλοντος. Όμως η εισηγήτρια - ίσως από υπερβολικό ζήλο - έκανε καλοπροαίρετες προτάσεις, αλλά όχι σωστές ίσως, που δεν ανταποκρίνονται στην πραγματικότητα των αναγκαιοτήτων. Γι'αυτό, αυτό μας εμποδίζει να τις υποστηρίξουμε όπως θα θέλαμε.
<P>
Πολλοί μπορούμε να συμμεριστούμε τις προτάσεις της σαν τελικούς στόχους και κατευθυντήριες γραμμές γι'αυτό που πρέπει να είναι η πολιτική για τα εντομοκτόνα, όμως οι επιθυμίες δεν πρέπει να συγχαίονται με προτάσεις θετικού Δικαίου, που είμαστε υποχρεωμένοι να τηρήσουμε. Αλλο είναι να συμμερίζεσαι την ιδέα που θεμελιώνει τον βιολογικό αγώνα και άλλο πολύ διαφορετικό είναι να διαπιστώνεις τις σημερινές περιοριστικές δυνατότητες της εφαρμογής της.
<P>
Μπορούμε να συμφωνήσουμε στο ότι είναι αναγκαίο να ληφθούν υπόψη οι συνδυασμοί των διαφόρων προϊόντων, αλλά είναι πολύ διαφορετικό, κυρία Breyer, να θεωρήσουμε σαν κατάλοιπα φυτοφαρμάκων όλα τα πιθανά προϊόντα του μεταβολισμού, ακόμα κι αν πρόκειται για αβλαβείς ουσίες. Αυτό αλλάζει τελείως όλο τον υπολογισμό περιεκτικότητας καταλοίπων φυτοφαρμάκων. Ούτε μπορούμε να αφήσουμε να διαδοθεί στην κοινή γνώμη η ιδέα ότι οι κοινοτικοί κανονισμοί αποφασίζονται από ανεξέλεγκτους γραφειοκράτες όταν η διαδικασία - και το γνωρίζετε καλά - είναι ακριβώς η αντίθετη: είναι αρκετά πολύπλοκη και υπεισέρχονται ανεξάρτητοι επιστήμονες, οι επιτροπές που εκπροσωπούν τις κυβερνήσεις, η Επιτροπή και, έμμεσα, το παρόν Κοινοβούλιο, καθότι παρακολουθούμε από κοντά όλες τις αποφάσεις που λαμβάνονται σε κοινοτικό επίπεδο.
<P>
Τέλος, κυρία Πρόεδρε, νομίζω πως δεν είναι δυνατόν να ξεχνάμε ότι πραγματικά υπάρχουν μόνο δύο είδη γεωργίας: εκείνη που μπορεί να χρησιμοποιήσει εντομοκτόνα και λιπάσματα και εκείνη που, δυστυχώς, δεν τα χρησιμοποιεί και δεν μπορεί να είναι αυτάρκης. Πιστεύω πως δεν είναι καλό να εκθειάζουμε τους λανθάνοντες τεχνολογικούς κινδύνους της προόδου και να κάνουμε πως αγνοούμε εκείνο που πραγματικά είναι τραγικό στην κοινωνία μας: πως εξακολουθούν να πεθαίνουν εκατομμύρια παιδιά και ενήλικες από έλλειψη τροφής.

<SPEAKER ID=292 LANGUAGE="FR" NAME="Cabrol">
Κυρία Πρόεδρε, η οδηγία που συζητούμε σήμερα επιτρέπει να καταστήσουμε ομοιόμορφη την ρύθμιση, η οποία δημιουργήθηκε από 4 προγούμενες οδηγίες με σκοπό τον προσδιορισμό των μεγίστων περιεχομένων για τα υπολείμματα φυτοφαρμάκων πάνω στα φρούτα και τα λαχανικά, τα δημητριακά και τα τρόφιμα ζωϊκής προελεύσεως.
<P>
Αυτό ήταν απαραίτητο γιατί σε μια ακόμα πρόσφατη περίοδο, η γεωργία προκάλεσε μία υπερβολικά υψηλή συγκέντρωση σε φυτοφάρμακα στα τρόφιμα και μέσα στο νερό, κυρίως μέσω της χρήσης νιτρικών αλάτων. Παρόλ' αυτά, έκτοτε εμφανίσθηκε μία δραστηριοποίηση των γεωργών ενώ πραγματοποιήθηκαν επιστημονικές και τεχνικές εκτιμήσεις των κινδύνων που προέρχονται από τα φυτοφάρμακα, ενέργεις που επιτρέπουν μία ρύθμιση προσαρμοσμένη σε κάθε περίπτωση.
<P>
Γιαυτό τον λόγο, αμφισβητούμε πλήρως την άποψη του εισηγητή που επιθυμεί να ορίσει ένα μέγιστο όριο υπολείμματος του 0, 01mg ανά κιλό για όλα τα τρόφιμα και τα γεωρικά προϊόντα, όπως διατίθενται στο εμπόριο, όριο που μπορεί να εφαμοσθεί στο πόσιμο νερό. ?ρα, τα τρόφιμα δεν μπορούν να συγκριθούν καθόλου με το πόσιμο νερό και η εφαρμογή αυτού του ποσοστού στη γεωργία θα οδηγούσε σε σημαντικό περιορισμό του αριθμού των ενεργών χρησιμοποιήσιμων ουσιών, με μεγάλες, από αγρονομικής και οικονομικής απόψεως, συνέπειες για τη γεωργία και τη διατροφή μας.
<P>
Δεν μας φαίνεται λοιπόν λογικό να προτείνουμε ρυθμίσεις, αδύνατες να εφαρμοσθούν, και είναι καλύτερο να μην εγκριθούν οι τροπολογίες 10 και 11, 14 και 15 καθώς και 20 έως 24.

<SPEAKER ID=293 LANGUAGE="SV" NAME="Olsson">
Κυρία Πρόεδρε, ας μου επιτραπεί να αρχίσω λέγοντας ότι νομίζω ότι η κ. Breyer εξεπόνησε μιά θαυμάσια εργασία και διεύρυνε την έκταση της πρότασης οδηγίας ώστε να ισχύει και για τις οριακές τιμές. Θα επανέλθω σ' αυτό.
<P>
Στην Σουηδία, η κοινωνία, οι αγρότες και οι καταναλωτές από κοινού χάραξαν τον δρόμο της μείωσης της χρήσης χημικών στην γεωργία. Είναι καθήκον μας εδώ στο Ευρωκοινοβούλιο να προωθήσουμε μιά αντίστοιχη εξέλιξη. Ταυτόχρονα θα πρέπει φυσικά αυτό το θέμα να τεθεί επίσης και σε άλλους διεθνείς φορείς, όπως π. χ. την Οργάνωση του Παγκοσμίου Εμπορίου, ώστε τα εισαγόμενα τρόφιμα να μην είναι χειρότερης στάθμης από αυτά που παράγουμε μόνοι μας.
<P>
Η συνεργασία της ΕΕ θα πρέπει να είναι ένα εργαλείο για την δραστική μείωση της χρήσης των χημικών, αλλά για να πετύχει αυτό το Ευρωκοινοβούλιο χρειάζεται να έχει μεγαλύτερη επιρροή επί των αποφάσεων. Αυτό θα επιτευχθεί αν ακολουθήσουμε την πρόταση της Επιτροπής Περιβάλλοντος και αλλάξουμε την νομική βάση του άρθρου 100α. Η χρήση χημικών στην γεωργία είναι φυσικά ένα περιβαλλοντικό θέμα και ένα θέμα των καταναλωτών, και όχι μόνον ένα αγροτικό θέμα που έυκολα θα ήταν αν εξακολουθούμε να κρατάμε την υπόθεση στο άρθρο 43.
<P>
Η ευθύνη της μείωσης της χρήσης χημικών στην γεωργία δεν μπορεί να ανατεθεί στον μεμονωμένο αγρότη ή στους καταναλωτές. Επιπλέον οι παραγωγοί των εντομοκτόνων είναι πάρα πολύ ισχυροί. Είναι ένα πολιτικό καθήκον να γίνουν μέσω νομοθεσίας αυστηρότερες οι οριακές τιμές και ως εκ τούτου να παρεμποδιστούν τα δηλητηριώδη κατάλοιπα να φτάνουν στο φαγητό. δνας συντονισμός περισσοτέρων οδηγιών για τις οριακές τιμές των καταλοίπων των εντομοκτόνων δημιουργεί μιά σαφέστερη νομοθεσία.
<P>
Η γεωργία σ'όλη την ΕΕ θα πρέπει να καθορίζεται από τους όρους της φύσης. Η οικολογική γεωργία, και μιά ολοκληρωμένη γεωργία η οποία σε μεγαλύτερο βαθμό ασκείται με τους όρους της φύσης θα διαμορφώσει την στάθμη στο μέλλον για την αγροτική παραγωγή μας. Είναι σημαντικό να καταστήσει σαφές το Ευρωκοινοβούλιο ότι οι χώρες μέλη θα πρέπει να ακολουθήσουν τις δεσμεύσεις τους της Συνδιάσκεψης του Ρίο για την μείωση της χρήσης των ζιζανιοκτόνων. Η χρήση μεγάλων ποσοτήτων χημικών στην παραγωγή τροφίμων δεν είναι ένας βιώσιμος δρόμος για το μέλλον. Φυσικά είναι επίσης παράλογο να επιτρέπονται επί μακρόν υψηλότερα κατάλοιπα ζιζανιοκτόνων στο φαγητό απ'ότι στο πόσιμο νερό. Το φαγητό δεν θα πρέπει να είναι περισσότερο δηλητηριασμένο από το νερό.
<P>
Η πρόταση της κ. Breyer για μιά γενικευμένη οριακή τιμή των 0, 01 mgr/Kgr καθώς και για μιά συνολική τιμή των 0, 05 mgr/Kgr μου είναι πολύ συμπαθής. Δυστυχώς λείπει ακόμη το ικανοποιητικό επιστημονικό υπόβαθρο ώστε να μπορέσει να υλοποιηθεί μιά τέτοια πρόταση. Ως εκ τούτου δεν μπορούμε να την υποστηρίξουμε. Αλλά ελπίζω ότι η Επιτροπή σύντομα θα φέρει στο κοινοβούλιο μιά πρόταση περί μειωμένων οριακών τιμών.

<SPEAKER ID=294 NAME="Blokland">
 Κυρία Πρόεδρε, στους κόλπους της ομάδας μου οι απόψεις για την έκθεση Breyer διίστανται. Όλοι είμαστε σύμφωνοι για την ανάγκη ύπαρξης καθαρού πόσιμου ύδατος, αλλά δεν επιλέγουμε όλοι τα ίδια μέσα.
<P>
Προσωπικά υποστηρίζω την άποψη της εισηγήτριας ότι τα κατάλοιπα στα είδη διατροφής μπορούν να αποτελέσουν αφορμή για την προστασία των υπόγειων υδάτων.
<P>
Σημερα, διαπιστώνουμε ότι το ποσοστό άντλησης υπόγειων υδάτων, προκειμένου να χρησιμοποιηθούν ως πόσιμο ύδωρ, υπερβαίνει κατά δεκάδες και σε ορισμένες περιπτώσεις κατά εκατοντάδες φορές τα επιτρεπόμενα όρια. Για το λόγο αυτό μειώνονται κάθε χρόνο τα αντλήσιμα αποθέματα πόσιμου ύδατος στην Ευρώπη. Και αυτό οφείλεται στο γεγονός ότι όταν τα φυτοφάρμακα εισχωρήσουν στα υπόγεια ύδατα, στη συνέχεια δεν είναι δυνατόν να απομακρυνθούν με διύλιση. Θεωρώ το γεγονός αυτό φοβερό. Για το λόγο αυτό, θα πρέπει να αντιμετωπίσουμε το πρόβλημα στη βάση του, δηλαδή κατά το πότισμα.
<P>
Οι υψηλές συγκεντρώσεις στα υπόγεια ύδατα προέκυψαν από την αλόγιστη χρήση φυτοφαρμάκων στη γεωργία. Έφτασε ο καιρός να επιβληθούν στους γεωργούς και τους κηπουρούς απαγορεύσεις, για τον περιορισμό της χρήσης φυτοφαρμάκων. Από μόνοι τους δεν πρόκειται να το κάνουν με ταχείς ρυθμούς και αυτό φάνηκε κατά τις παρελθούσες δεκαετίες. Στη χώρα μου, την Ολλανδία, ξεκίνησε πριν από μερικά χρόνια ένα φιλόδοξο πρόγραμμα για τη μείωση της χρήσης αυτών των ουσιών, χωρίς όμως αποτέλεσμα. Εφόσον αυτό δεν επιτυγχάνεται εθελοντικά, τότε θα πρέπει να χρησιμοποιηθεί ο δυσάρεστος τρόπος της νομοθετικής ρύθμισης του προβλήματος των κατάλοιπων των φυτοφαρμάκων.
<P>
Η απλοποίηση της νομοθετικής ρύθμισης για τα κατάλοιπα φυτοφαρμάκων, την οποία προτείνει η κυρία Breyer, προσφέρει επιπλέον το πλεονέκτημα της βελτίωσης του ελέγχου. Εάν ισχύει ένα ποσό για όλες τις ουσίες, τότε προφανώς απλοποιείται η εφαρμογή της. Εκφράζω την ευχή ότι το συμβούλιο Γεωργίας θα λάβει αυτό το μήνυμα.
<P>
Μία ακόμη παρατήρηση: η οδηγία για το πόσιμο ύδωρ αναφέρεται σε ποσότητα 1/10 μικρογραμμαρίων ανά λίτρο. Εδώ πρόκειται για 1/100 χιλιογραμμάρια ανά κιλό. Επομένως, προκύπτει συντελεστής διαφοράς 100. Θεωρώ ότι αυτό αποτελεί ενδιαφέρον θέμα ώστε οι δύο υποθέσεις να διαχωρισθούν και, όπως αντιλαμβάνομαι από την όλη συζήτηση, επ'αυτού εξακολουθούν να υφίστανται σοβαρά προβλήματα.

<SPEAKER ID=295 LANGUAGE="DE" NAME="Rόbig">
O καθορισμός των ανωτάτων ορίων καταλοίπων θα σήμαινε, μονάχα για την Aυστρία, πως θα έπρεπε να διαγραφεί το μεγαλύτερο μέρος των τιμών των καταλοίπων και δραστικών ουσιών που αναφέρονται στο τελευταίο σχέδιο κανονισμού. Aλλά έτσι, όχι μόνον η επαρκής παραγωγή τροφίμων, φυτικής προέλευσης, θα ήταν αδύνατη, αλλά και η ευρωπαϊκή οικονομία και γεωργία δεν θα ήταν πλέον διεθνώς ανταγωνιστική.
<P>
Tηρώντας τις αυθαίρετα προτεινόμενες και τοξικολογικά αδικαιολόγητες τιμές για τα κατάλοιπα, δεν θα μπορούσαν πλέον να παραχθούν, συμβατικά, τα οπωροκηπευτικά. Θα παρεμποδίζονταν η εισαγωγή νωπών προϊόντων κατά τους χειμερινούς μήνες. Γι' αυτό και συνιστάται η διατήρηση του ισχύοντος συστήματος ατομικής αξιολόγησης των καταλοίπων. Bασίζεται σε επιστημονικές έρευνες και λαμβάνει υπόψη τις τοξικολογικές ιδιότητες των δραστικών ουσιών, καθώς και την ορθή γεωργική πρακτική για ανάλογα τρόφιμα. Oι καθορισθείσες τιμές για τα κατάλοιπα, είναι προληπτικές τιμές και όχι όρια κινδύνου για τον καταναλωτή.
<P>
H ερώτησή μου προς την Eπιτροπή είναι η εξής: Eίναι δυνατός ένας περιορισμός των φυτοφαρμάκων ή των λιπασμάτων με τη βιοτεχνολογία ή τη γενετική τεχνολογία;

<SPEAKER ID=296 NAME="Bjerregaard">
Κυρία Πρόεδρε, γνωρίζω ότι το Κοινοβούλιο εξετάζει την πρόταση μετά από μια μακρά και λεπτομερή εξέταση των πολλών πτυχών της, θα ήθελα δε καταρχάς να ευχαριστήσω την εισηγήτρια, κα Breyer, και την Επιτροπή Περιβάλλοντος Δημόσιας Υγείας και Προστασίας των Καταναλωτών, την Επιτροπή Γεωργίας και Ανάπτυξης της Υπαίθρου, καθώς και την Επιτροπή Νομικών Θεμάτων και Δικαιωμάτων των Πολιτών για το έργο που επετέλεσαν με την πρόταση αυτή. Θα ήθελα καταρχάς να αναφέρω ότι η Επιτροπή υποστηρίζει πλήρως την ουσία της έκθεσης, δηλαδή ότι η χρησιμοποίηση προϊόντων φυτοπροστασίας πρέπει να περιορισθεί στο ελάχιστο, και ότι μέθοδοι παραγωγής, όπως ο ολοκληρωμένος έλεγχος των παρασίτων και η οικολογική γεωργία, μπορούν να συμβάλουν στην επίτευξη του στόχου αυτού. Ωστόσο, εξ ονόματος του αρμόδιου Επιτρόπου θα ήθελα επίσης να αναφέρω ότι πρέπει να ληφθεί υπόψη ότι η χρησιμοποίηση μέσων προστασίας των φυτών στην παραδοσιακή γεωργία ρυθμίζεται λεπτομερώς από τις διατάξεις της οδηγίας 91/414 σχετικά με τη διάθεση στην αγορά φυτοπροστατευτικών προϊόντων. Οι διατάξεις αυτές προβλέπουν ότι τα εν λόγω προϊόντα αυτά μπορούν να χρησιμοποιηθούν μόνο στις ελάχιστες ποσότητες που είναι αναγκαίες για την επίτευξη του κατάλληλου ελέγχου των παρασίτων και υπό συνθήκες που να μην συνιστούν κίνδυνο για την ανθρώπινη υγεία ή να έχουν απαράδεκτες επιπτώσεις στο περιβάλλον. Η Επιτροπή είναι της γνώμης ότι η ισορροπία μεταξύ της ανάγκης για περιορισμένη και ασφαλή χρήση προϊόντων φυτοπροστασίας και των πλεονεκτημάτων που παρουσιάζουν τα προϊόντα αυτά για μια αποτελεσματική γεωργία, δεν απεικονίζεται επαρκώς στις απόψεις που εκφράζονται στις τροπολογίες αριθ. 6-10. Για το λόγο αυτό, η Επιτροπή δεν μπορεί να αποδεχθεί τις τροπολογίες αυτές. Ωστόσο, η Επιτροπή μπορεί καταρχήν να αποδεχθεί την τροπολογία αριθ. 43 και είναι, επομένως, διατεθειμένη να προσθέσει μια γενική παρατήρηση που να τονίζει την ανάγκη μιας περιορισμένης και ασφαλούς χρήσεως των προϊόντων φυτοπροστασίας στη γεωργία, επισημαίνοντας ταυτόχρονα το θετικό ρόλο που ορισμένες μέθοδοι μπορούν να διαδραματίσουν, όπως η ολοκληρωμένη παραγωγή και η οικολογική γεωργία.
<P>
Η Επιτροπή δεν μπορεί να αποδεχθεί την τροπολογία αριθ. 42, επειδή η προτεινόμενη αιτιολόγηση παραπέμπει στις αρχές της χρησιμοποίησης των προϊόντων φυτοπροστασίας στην οικολογική γεωργία, που στην προκειμένη περίπτωση πρέπει να εμπίπτουν στα πλαίσια του κανονισμού 2092/91 περί του βιολογικού τρόπου παραγωγής γεωργικών προϊόντων και των σχετικών ενδείξεων στα γεωργικά προϊόντα και τα είδη διατροφής. Όσον αφορά τη νομική βάση, η Επιτροπή κρίνει ότι εάν μια νομοθεσία εξυπηρετεί έναν ή περισσότερους στόχους της κοινής γεωργικής πολιτικής, όπως αναφέρεται στο άρθρο 39 της Συνθήκης, το άρθρο 43 αποτελεί, σύμφωνα με τη νομολογία του Δικαστηρίου, την ορθή και κατάλληλη νομική βάση. Συνεπώς, η Επιτροπή δεν είναι σε θέση να αποδεχθεί την τροπολογία αριθ. 1.
<P>
Οι τροπολογίες αριθ. 14 και 22 και οι από αυτές απορρέουσες τεχνικές τροπολογίες αριθ. 11, 15, 20, 23, 24 και 31 αποσκοπούν στην καθιέρωση ενός γενικού αυθαίρετου ανώτατου ορίου 0, 01 mg ανά κιλό για όλα τα φυτοφάρμακα και όλες τις καλλιέργειες, ανεξάρτητα από τις επιτρεπόμενες χρήσεις και τα τοξικολογικά χαρακτηριστικά των μεμονωμένων αυτών ενεργών ουσιών. Η Επιτροπή δεν μπορεί να αποδεχθεί τις εν λόγω τροπολογίες και τις σχετικές πρωτοβουλίες για τους ακόλουθους λόγους. Θα παραγκωνισθεί η διαδικασία που ακολουθείται σε παγκόσμιο επίπεδο, όπως μεταξύ άλλων στον Coden Alimentarius, και η οποία αποσκοπεί στον καθορισμό ανώτατων ορίων με επιστημονικά κριτήρια. Τα επιστημονικά κριτήρια για τα μέτρα φυτοϋγειονομικής προστασίας πρέπει επίσης να τηρούνται και στα πλαίσια της πρόσφατης διαδικασίας για τα υγειονομικά και φυτοϋγειονομικά μέτρα, βάσει της συμφωνίας για τον Παγκόσμιο Οργανισμό Εμπορίου, η δε προτεινόμενη τροποποίηση θα έχει ως αποτέλεσμα να προκύψουν συγκρούσεις με τους εμπορικούς εταίρους. Τέλος, εάν οι καλλιέργειες δεν μπορούν να προστατευθούν από επιζήμιους οργανισμούς μέσω προϊόντων φυτοπροστασίας, η ανταγωνιστικότητα της ευρωπαϊκής γεωργίας και ο εφοδιασμός γεωργικών προϊόντων θα τεθεί σε σοβαρό κίνδυνο. Η Επιτροπή συμφωνεί ότι η συγκέντρωση όλων των νόμων για τα κατάλοιπα φυτοφαρμάκων σε μια μεμονωμένη οδηγία ή τουλάχιστο η κωδικοποίηση των ισχυουσών οδηγιών θα συνέβαλε στην αύξηση της διαφάνειας. Ωστόσο, η Επιτροπή θεωρεί ότι αυτό είναι πολύ νωρίς να γίνει, τη στιγμή κατά την οποία η οδηγία 76/895 δεν θα ισχύει πλέον στο εγγύς μέλλον. Είναι επίσης αναγκαίο να αποκτηθούν περισσότερες εμπειρίες από τη χρησιμοποίηση των νέων προτεινόμενων διαδικασιών, πριν να αναληφθούν νέα καθήκοντα. Επομένως, η Επιτροπή δεν μπορεί τη στιγμή αυτή να αποδεχθεί τις τροπολογίες 2-5, 16, 17 και 33, αλλά μπορώ να επιβεβαιώσω ότι οι ιδέες αυτές θα εξετασθούν πιό εμπεριστατωμένα σε μια μελλοντική πρόταση. Εντούτοις, η Επιτροπή επιθυμεί να εξεταστούν πάραυτα οι δυνατότητες αποστολής σε όλα τα ενδιαφερόμενα μέρη τακτικά ενημερωμένων και κατάλληλων πινάκων με πληροφορίες σχετικά με τα ανώτατα όρια που ισχύουν στην Κοινότητα για όλα τα μίγματα φυτοφαρμάκων, εάν έχουν καθοριστεί παρόμοια όρια.
<P>
Η Επιτροπή κρίνει ότι ορισμένες τροπολογίες αποτελούν χρήσιμες, τεχνικής φύσεως βελτιώσεις της οδηγίας και μπορεί, για το λόγο αυτό, να αποδεχθεί καταρχήν ευχαρίστως το σημείο 5 της οδηγίας 1 αριθ. 14, που βελτιώνει τις διατάξεις της οδηγίας 76/895 περί ελέγχων. Η Επιτροπή μπορεί επίσης καταρχήν να αποδεχθεί τις τροπολογίες αριθ. 12, 13 και 18 στο μέτρο που έχουν ως αποτέλεσμα την ευθυγράμμιση των εν λόγω διατάξεων της οδηγίας 76/895 με τις διατάξεις της οδηγίας που εγκρίθηκε πρόσφατα. Η Επιτροπή μπορεί να αποδεχθεί την τροπολογία αριθ. 21. Η Επιτροπή συμφωνεί ότι η διαδικασία συμβιβασμού πρέπει να χρησιμοποιείται χωρίς περιττή καθυστέρηση και να μπορεί επίσης να ισχύει και για τα αποξηραμένα, μεταποιημένα και σύνθετα είδη διατροφής. Η Επιτροπή μπορεί καταρχήν να αποδεχθεί τις τροπολογίες αριθ. 25, 26, 28, 29, 32, 39 και 49. Υπάρχουν πολλές τροπολογίες. Η Επιτροπή μπορεί επίσης καταρχήν να αποδεχθεί τις τροπολογίες αριθ. 27, 30, 38 και 48, που ορίζουν επακριβέστερα τον τρόπο με τον οποίο πρέπει να χρησιμοποιούνται τα αποτελέσματα των μέτρων ελέγχου. Η Επιτροπή μπορεί καταρχήν να αποδεχθεί τις τροπολογίες αριθ. 35, 37, 41, 45, 47 και 51. Η Επιτροπή κρίνει ότι η διαδικασία της κανονιστικής επιτροπής μπορεί να χρησιμοποιείται για τον καθορισμό των μεμονωμένων ανώτατων ορίων, επειδή πρόκειται για αποφάσεις ιδιαίτερα τεχνικού χαρακτήρα, που βασίζονται σε μια επιστημονική αξιολόγηση επακριβών τεχνικών δεδομένων. Η ίδια διαδικασία εφαρμόζεται ήδη και για παρόμοια τεχνικά μέτρα, όπως π.χ. για τα προσωρινά ανώτατα όρια σύμφωνα με το άρθρο 4, παράγραφος 1, εδάφιο στ. Συνεπώς, η Επιτροπή δεν μπορεί μετά λύπη της να αποδεχθεί την τροπολογία αριθ. 19. Ωστόσο, η Επιτροπή συμφωνεί με την επίτευξη της μεγαλύτερης ακρίβειας των δεδομένων στα οποία στηρίζεται ο καθορισμός των ανώτατων ορίων. Επομένως, μπορεί καταρχήν να αποδεχθεί τις τροπολογίες αριθ. 34, 36, 40, 44, 46 και 50. Ωστόσο, το τελευταίο μέρος των τροπολογιών αυτών δεν μπορεί να γίνει αποδεκτό, επειδή οι απαιτήσεις για τα δεδομένα σχετικά με τα κατάλοιπα των φυτοφαρμάκων ορίζονται στη οδηγία 91/414.
<P>
Η Επιτροπή είναι πεπεισμένη ότι το μέτρο αυτό, όταν εγκριθεί, θα βελτιώσει σε μεγάλο βαθμό την εφαρμογή των ισχυουσών διατάξεων της ΕΚ σχετικά με τα ανώτατα όρια των φυτοφαρμάκων που χρησιμοποιούνται στα γεωργικά προϊόντα. Μαζί με την οδηγία 91/414, που διέπει τη διάθεση στην αγορά και τη χρησιμοποίηση φυτοπροστατευτικών προϊόντων, θα συμβάλει περαιτέρω στον αποτελεσματικό καθορισμό ανώτατων ορίων που να ανταποκρίνονται στις διεθνώς χρησιμοποιούμενες επιστημονικές μεθόδους και να λαμβάνει υπόψη το υψηλό επίπεδο προστασίας της υγείας των ανθρώπων και των ζώων, πράγμα που επιδιώκει άλλωστε η νομοθεσία της ΕΚ για τα φυτοφάρμακα γενικότερα.
<P>
Λυπάμαι, κυρία Πρόεδρε, για την πολύ μακρά απάντηση.

<SPEAKER ID=297 NAME="Breyer">
Kυρία Eπίτροπε, θα σας χρωστούσα ευγνωμοσύνη αν θα μπορούσατε να μας εξηγήσετε πώς γίνεται, κατά τα τελευταία δέκα χρόνια, οι τιμές για τις ποσότητες των καταλοίπων να γίνονται διαρκώς μικρότερες και σε ποια επιστημονικά στοιχεία στηρίζεται αυτό. Eπιτρέψτε μου και μια παρατήρηση που έγινε επίσης από την κ. Redondo και τον κ. Valverde, ότι δηλαδή η τιμή του 0, 01 mg είναι αυθαίρετη.
<P>
Έχω εδώ τον κανονισμό για τα ανώτατα όρια καταλοίπων της Oμοσπονδιακής Δημοκρατίας της Γερμανίας, που ψηφίστηκε την 1η Σεπτεμβρίου 1994. Προβλέπει να ισχύει ακριβώς αυτή η τιμή, δηλαδή 0, 01 mg ανά kg τροφίμου, αν δεν υπάρχει καμιά άλλη τιμή για τα κατάλοιπα. Δεν μπορεί όμως τώρα να κατηγορεί κανείς την Oμοσπονδιακή Kυβέρνηση πως είναι μακριά από την πραγματικότητα, όταν αυτή ή ίδια το προτείνει.
<P>
Kαι το τελευταίο σημείο, κυρία Eπίτροπε, διατυπωμένο ίσως και σαν ερώτηση. Yπάρχουν ως γνωστόν, ένα σωρό τροπολογίες, ιδιαίτερα από την κ. Redondo, που αναφέρονται στο παράρτημα 6 της οδηγίας 414/91, για την οποία γνωρίζουμε πως δεν υπάρχει πια. Στις 18 Iουνίου, το Eυρωπαϊκό Δικαστήριο, κατόπιν αγωγής του Eυρωπαϊκού Kοινοβουλίου, αποφάσισε πως το παράρτημα αυτό δεν υπάρχει. Aυτό σημαίνει πως τώρα δεν έχουμε κανένα κριτήριο αξιολόγησης. Γι' αυτό και ευχαρίστως θα ήθελα να μάθω από την Eπιτροπή, πώς θα πρέπει να αντιμετωπίσουμε την κατάσταση αυτή, αν δεν ακολουθήσει την Eπιτροπή Περιβάλλοντος κι εφόσον δεν υπάρχει κανένα παράρτημα 6. Nομίζω πως αυτή - επειδή η κατάσταση είναι πολύ επίκαιρη - είναι μια πολύ δύσκολη ερώτηση, την οποία ίσως θα έπρεπε να απευθύνουμε και στο Προεδρείο, ενόψει της αυριανής ψηφοφορίας, για το πώς δηλαδή θα αντιμετωπίσουμε μια τέτοια κατάσταση.

<SPEAKER ID=298 NAME="Bjerregaard">
Δεν θα παρατείνω τη συζήτηση. Εξ ονόματος του Επιτρόπου κ. Fichler, προσπάθησα να δώσω μια διεξοδική απάντηση σε όλα τα ερωτήματα που τέθηκαν όσον αφορά τις κατατεθείσες τροπολογίες, είμαι δε βέβαιη ότι κατά τις συζητήσεις στις διάφορες επιτροπές ήταν δυνατό να υπεισέλθει κανείς σε περισσότερες λεπτομέρειες ακόμη και όσον αφορά τα επιστημονικά πορίσματα και τις οριακές τιμές που αναφέρονται στην υπό εξέταση πρόταση.

<SPEAKER ID=299 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.
<P>
Ευχαριστώ τον καθένα από εσάς, καθώς και τους διερμηνείς, και σας υπενθυμίζω ότι η επόμενη συνεδρίασή μας θα διεξαχθεί αύριο, στις 9 π.μ.
<P>
(Η συνεδρίαση λήγει στις 23.50)

