<CHAPTER ID="017">
Ανάπτυξη των κοινοτικών σιδηροδρόμων - Πιστοποίηση του προσωπικού οδήγησης μηχανών έλξης και συρμών - Δικαιώματα και υποχρεώσεις των επιβατών σιδηροδρομικών γραμμών (συζήτηση)
<SPEAKER ID="124" NAME="Πρόεδρος">
" ημερήσια διάταξη προβλέπει την κοινή συζήτηση:
<P>
της έκθεσης του κ. Georg Jarzembowski, εξ ονόματος της Αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου σχετικά με την τροποποίηση της οδηγίας 91/440/ΕΟΚ του Συμβουλίου για την ανάπτυξη των κοινοτικών σιδηροδρόμων και της οδηγίας 2001/14/ΕΚ του Ευρωπαϊκού Κοινοβουλίου και του Συμβουλίου σχετικά με την κατανομή της χωρητικότητας των σιδηροδρομικών υποδομών και τις χρεώσεις για τη χρήση σιδηροδρομικής υποδομής (PE-CONS 3635/2007 - -,
<P>
της έκθεσης του κ. Gilles Savary, εξ ονόματος της Αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου για την πιστοποίηση των μηχανοδηγών μηχανών έλξης και συρμών στο σιδηροδρομικό σύστημα της Κοινότητας (PE-CONS 3636/2007 - -, και
<P>
της έκθεσης του κ. Dirk Sterckx, εξ ονόματος της Αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο κανονισμού του Ευρωπαϊκού Κοινοβουλίου και του Συμβουλίου σχετικά με τα δικαιώματα και τις υποχρεώσεις των επιβατών σιδηροδρομικών γραμμών (PE-CONS 3637/2007 - -.
<SPEAKER ID="125" NAME="Georg Jarzembowski  " AFFILIATION="PPE-DE">
εισηγητής. - (DE) Κύριε Πρόεδρε, κυρίες και κύριοι, απόψε μπορούμε όλοι να είμαστε ικανοποιημένοι με το συνολικό αποτέλεσμα της δέσμης μέτρων για τους σιδηροδρόμους. Ως εισηγητής για την πρόοδο της κοινοτικής νομοθεσίας που αφορά την ανάπτυξη των σιδηροδρόμων, δεν είμαι βέβαια ιδιαίτερα ικανοποιημένος, όμως αν εξετάσουμε τα αποτελέσματα που επιτύχαμε στον τομέα των δικαιωμάτων των επιβατών, και ιδίως της καταβολής αποζημιώσεων για τις καθυστερήσεις των τρένων και για την πανευρωπαϊκή πιστοποίηση των μηχανοδηγών, μπορούμε γενικά να είμαστε ευχαριστημένοι.
<P>
Θα μιλήσω πρώτα για τη δική μου έκθεση. " ευχάριστη είδηση είναι ότι από 1ης Ιανουαρίου 2010 η χρήση των εθνικών σιδηροδρομικών δικτύων ανοίγει για όλες, αδιακρίτως, τις σιδηροδρομικές επιχειρήσεις που παρέχουν διασυνοριακές υπηρεσίες σε επιβάτες, είτε πρόκειται για εταιρείες του δημοσίου ή του ιδιωτικού τομέα. Έτσι θα δημιουργηθεί επιτέλους μια ευρωπαϊκή ενιαία αγορά στον τομέα της διασυνοριακής μεταφοράς επιβατών και θα ανοίξει ο δρόμος για την παροχή περισσότερων προσφορών από μεγάλο φάσμα σιδηροδρομικών επιχειρήσεων, προς όφελος των επιβατών. Περιμένουμε από τις σιδηροδρομικές επιχειρήσεις να αξιοποιήσουν όντως αυτές τις νέες ευκαιρίες και να παρουσιάσουν φιλικές προς τους πελάτες και ανταγωνιστικές προσφορές, ιδίως σε σύγκριση με το κόστος των αεροπορικών ταξιδιών.
<P>
Εάν επιτευχθεί αυτό, θα έχουμε την ευκαιρία να αναζωογονήσουμε τις διασυνοριακές σιδηροδρομικές μεταφορές. Και εδώ συνεχίζω τρόπον τινά τη συζήτηση που διεξαγάγαμε προηγουμένως, αφού έτσι θα έχουμε επίσης τη δυνατότητα να μειώσουμε την περιβαλλοντική μόλυνση στην Ευρωπαϊκή Ένωση.
<P>
Το δυσάρεστο αποτέλεσμα της διαδικασίας συνδιαλλαγής είναι ότι, λόγω της σθεναρής αντίστασης που προέβαλε το Συμβούλιο, κατέστη αδύνατο το άνοιγμα των εθνικών σιδηροδρομικών δικτύων σε εθνικές σιδηροδρομικές υπηρεσίες, γεγονός το οποίο σημαίνει ότι η ευρωπαϊκή εσωτερική αγορά σιδηροδρομικών μεταφορών παραμένει ημιτελής. Για να είμαι όμως ειλικρινής, αυτό οφείλεται στην ψηφοφορία που εμείς οι ίδιοι διεξαγάγαμε στο Κοινοβούλιο στις 18 Ιανουαρίου του τρέχοντος έτους. Οι βουλευτές, στην πλειοψηφία τους, ψήφισαν υπέρ του ανοίγματος των δικτύων σε εθνικές σιδηροδρομικές υπηρεσίες, αλλά δεν κατορθώσαμε να επιτύχουμε την απαιτούμενη πλειοψηφία των 393 ψήφων εκείνη την Πέμπτη.
<P>
Εντούτοις, το Κοινοβούλιο κατόρθωσε, στο πλαίσιο της διαδικασίας συνδιαλλαγής, να διασφαλίσει ότι η νέα οδηγία απαιτεί την υποβολή έως την 31η Δεκεμβρίου 2012 έκθεσης από την Επιτροπή, στην οποία θα προτείνονται επίσης μέτρα για το περαιτέρω άνοιγμα της αγοράς επιβατικών σιδηροδρομικών μεταφορών. Ζητώ από τον Αντιπρόεδρο κ. Barrot να επαναλάβει τη δέσμευσή του για την υποβολή έκθεσης έως τις 31 Δεκεμβρίου 2012, καθώς και για τη λήψη περαιτέρω μέτρων με σκοπό το άνοιγμα της αγοράς σιδηροδρομικών μεταφορών.
<P>
Το Κοινοβούλιο και το Συμβούλιο συμφώνησαν επίσης ότι ασφαλώς και θα πρέπει να περιορίσουμε το άνοιγμα των δικτύων στις διασυνοριακές υπηρεσίες, εάν αυτό θέτει σε κίνδυνο την οικονομική ισορροπία των δημοσίων και περιφερειακών υπηρεσιών επιβατών. Αυτό, όμως, δεν θα πρέπει να οδηγήσει σε ένα είδος προστατευτισμού, όπου ένας σιδηροδρομικός οργανισμός επιχειρεί να προστατευτεί από τον ανταγωνισμό· ο περιορισμός αυτός είναι δυνατός μόνον εάν μία εθνική κυβερνητική αρχή επιβεβαιώσει, βάσει αντικειμενικής οικονομικής ανάλυσης, ότι από το άνοιγμα διακυβεύονται οι περιφερειακές υπηρεσίες επιβατών.
<P>
Δυστυχώς, κατά τη διάρκεια της διαδικασίας ανέκυψε ένας ακόμα περιορισμός, συγκεκριμένα ότι τα κράτη μέλη μπορούν να επιβάλουν εισφορά υπέρ των δημοσίων επιβατικών και τοπικών μεταφορών. Ωστόσο, το Κοινοβούλιο κατάφερε, πράγματι, να περιορίσει την εισφορά αυτή, ούτως ώστε τα έσοδα από μια τέτοια εισφορά να μην υπερβαίνουν εκείνα που απαιτούνται για τη λειτουργία της δημόσιας υπηρεσίας. Ειλικρινά ευελπιστώ ότι τα κράτη μέλη -πλην μιας χώρας, που ωστόσο ελπίζω ότι ούτε και αυτή θα το πράξει- δεν θα κάνουν στην πραγματικότητα ποτέ χρήση αυτής της δυνατότητας περιορισμού του ανοίγματος των δικτύων.
<P>
Ελπίζω πάντως ότι τα κράτη μέλη θα εφαρμόσουν χωρίς καθυστέρηση αυτήν την οδηγία και ότι θα είναι σε θέση να προσφέρουν εδώ στην Ευρώπη περισσότερες διεθνείς υπηρεσίες επιβατών, δίδοντας στους πολίτες μας την ευκαιρία να χρησιμοποιούν σιδηροδρομικές και όχι αεροπορικές υπηρεσίες για τις διασυνοριακές μεταφορές τους.
<P>
Επιτρέψτε μου τώρα να πω λίγα λόγια εξ ονόματος της συναδέλφου Elisabeth Jeggle, η οποία δυστυχώς απουσιάζει λόγω ασθενείας. " κ. Jeggle θέλει, καταρχάς, να ευχαριστήσει τον κ. Savary για τη στενή συνεργασία μεταξύ των σκιωδών εισηγητών στο πλαίσιο της τρίτης δέσμης μέτρων για τους σιδηροδρόμους και να εκφράσει επίσης την ικανοποίησή της για τα αποτελέσματα που αφορούν την πιστοποίηση των μηχανοδηγών.
<P>
Κατορθώσαμε τελικά να διασφαλίσουμε τη θέσπιση μίας ενιαίας ευρωπαϊκής άδειας οδήγησης για τους μηχανοδηγούς, διότι ποιος ο λόγος για το άνοιγμα των δικτύων όταν τα τρένα πρέπει να σταματούν στα σύνορα για να αλλάξουν οδηγούς; Θέλουμε μία ευρωπαϊκή εσωτερική αγορά. Θέλουμε οι ευρωπαϊκές εμπορευματικές αμαξοστοιχίες -για τις οποίες τα δίκτυα είναι ήδη ανοιχτά- και τώρα και οι διεθνείς επιβατικές αμαξοστοιχίες να μπορούν να λειτουργούν ανεξαρτήτως εθνικών συνόρων, διότι θέλουμε να έχουμε αποτελεσματικές σιδηροδρομικές υπηρεσίες. Ως εκ τούτου, η καθιέρωση μίας ευρωπαϊκής άδειας οδήγησης για τους μηχανοδηγούς έχει κεντρική σημασία. Ως προς αυτό, μπορούμε πραγματικά να είμαστε ικανοποιημένοι με τη νομοθεσία μας.
<P>
Θέλω, ωστόσο, να επισημάνω ότι το ζήτημα που τίθεται εδώ δεν αφορά μόνον τους μηχανοδηγούς αλλά και όλους εκείνους στους οποίους έχει ανατεθεί η ασφάλεια των σιδηροδρομικών μεταφορών. Γνωρίζετε ότι, όπως ένα αεροπλάνο δεν μπορεί να απογειωθεί εάν δεν υπάρχουν αρκετές αεροσυνοδοί, διότι αυτές είναι υπεύθυνες για την ασφάλεια των επιβατών σε περίπτωση εκτάκτου ανάγκης, για τον ίδιο λόγο χρειαζόμαστε ελεγκτές και άλλα πρόσωπα επί των συρμών. Δεν μιλάμε για τον μάγειρα του εστιατορίου αλλά για το προσωπικό των σιδηροδρόμων, όπως οι ελεγκτές και άλλοι υπεύθυνοι για την ασφάλεια των επιβατών. Εδώ επιτύχαμε μαζί με τον εισηγητή να πείσουμε την Επιτροπή να αναλάβει τη δέσμευση και να υποβάλει έκθεση, δυόμισι χρόνια μετά από την έναρξη ισχύος της οδηγίας, σχετικά με τη δυνατότητα καθιέρωσης ενιαίας ευρωπαϊκής πιστοποίησης και για αυτούς τους εργαζομένους, προκειμένου να διασφαλιστεί ότι δεν υπάρχει έλλειμμα ασφαλείας ούτε σε αυτόν τον τομέα των διεθνών σιδηροδρομικών υπηρεσιών. Οι μηχανοδηγοί και το λοιπό προσωπικό πρέπει να είναι κατάλληλα καταρτισμένοι.
<P>
Χαιρόμαστε διότι αυτή άδεια οδήγησης για τους μηχανοδηγούς αντιπροσωπεύει ένα βήμα προς την κατεύθυνση της κινητικότητας των μηχανοδηγών, διότι οι οδηγοί που είναι κάτοχοι ευρωπαϊκής άδειας οδήγησης μπορούν να επιλέξουν όποιον τόπο εργασίας τούς αρέσει εντός της Ευρωπαϊκής Ένωσης. Επειδή όμως είμαστε δίκαιοι, διασφαλίσαμε από κοινού ότι, εάν ένα άτομο το οποίο έχει λάβει κατάρτιση από μία σιδηροδρομική επιχείρηση επιθυμεί να μεταβεί εθελούσια σε μία άλλη, οφείλει να καταβάλλει αποζημίωση στην πρώτη για τις δαπάνες της κατάρτισής του.
<P>
Επιτρέψτε μου να πω, εξ ονόματος της κ. Jeggle, ότι είμαστε πολύ ικανοποιημένοι με το αποτέλεσμα. Ήταν μια καλή συνεργασία και η κ. Jeggle καλεί το Σώμα να εγκρίνει τη δέσμη μέτρων στο σύνολό της.
<SPEAKER ID="127" NAME="Gilles Savary  " AFFILIATION="PSE">
εισηγητής. - (FR) Κύριε Πρόεδρε, επιτρέψτε μου να πω εξαρχής ότι συμμερίζομαι τη γενική ικανοποίηση σε σχέση με αυτήν τη δέσμη μέτρων για τους σιδηροδρόμους.
<P>
Κάναμε πολύ δρόμο. Είχαμε τέσσερα κείμενα όταν ξεκινήσαμε και καταλήξαμε με τρία. Ξεκινήσαμε τις εργασίες το 2004 και να' μαστε τώρα τον Σεπτέμβριο του 2007. Με άλλα λόγια, σίγουρα πήραμε το αργό τρένο και όχι το τρένο μεγάλων ταχυτήτων TGV. Ήταν ένα μακρύ ταξίδι, τώρα όμως είμαστε στο τέρμα της γραμμής. Τα καταφέραμε, πιστεύω, χάρη πρωτίστως στη μεγάλη αποφασιστικότητα των βουλευτών αυτού του Σώματος και στο γεγονός ότι συνένωσαν τις δυνάμεις τους: αναφέρομαι ιδίως σε όλες τις κοινοβουλευτικές ομάδες και στους τρεις εισηγητές, που είναι μαζί μας σήμερα, αλλά τα εύσημα τα πιστώνονται όλοι, μεταξύ άλλων, οι σκιώδεις εισηγητές που συνέβαλαν και αυτοί.
<P>
Είμαστε επίσης υπόχρεοι στην Ευρωπαϊκή Επιτροπή, και θέλω να ευχαριστήσω τον Επίτροπο Barrot και τους συναδέλφους του για τη συνεργασία τους σε δύσκολα στάδια, διότι η διαδικασία συνδιαλλαγής ήταν άκρως περίπλοκη και οι πιθανότητες φαίνονταν να είναι εναντίον μας.
<P>
Είμαστε επίσης υπόχρεοι στη γερμανική Προεδρία και στον γερμανό ομοσπονδιακό υπουργό Μεταφορών, κ. Tiefensee, που κατέβαλε σημαντικές προσωπικές προσπάθειες: συμμετείχε σε σειρά συναντήσεων στο πλαίσιο της συνδιαλλαγής και πιστεύω ότι χωρίς την αποφασιστικότητά του να επιτύχει, δεν θα θέταμε σήμερα προς συζήτηση τη δέσμη μέτρων για τους σιδηροδρόμους. Αναφέρομαι ιδίως στο πλέον προβληματικό κείμενο, στην πρόταση δηλαδή για τα δικαιώματα των επιβατών. Σε σχέση με αυτό, θέλω να εξάρω το έργο που επιτέλεσε ο Dirk Sterckx.
<P>
Ο βαθμός αντίστασης στα δικαιώματα των επιβατών σιδηροδρομικών μεταφορών είναι κατά τι περίεργος. Είναι γεγονός ότι οι σιδηροδρομικές μεταφορές διαφέρουν από τις οδικές, δεδομένου ότι υπόκεινται σε έλεγχο εξ αποστάσεως. Είναι επίσης γεγονός ότι οι καθυστερήσεις έχουν ενίοτε πολλαπλασιαστικά αποτελέσματα· είναι γεγονός ότι πρέπει να προέχει η ασφάλεια και ότι οι καθυστερήσεις των τρένων μπορούν να οφείλονται σε καθ' όλα σεβαστούς λόγους. Εντούτοις, βρισκόμαστε δεκαετίες πίσω σε σχέση με τις αερομεταφορές ως προς αυτό το θέμα, και το εμπόδιο που συναντήσαμε ήταν ο τρομερός συντηρητισμός του κόσμου των ευρωπαϊκών σιδηροδρόμων: η τρομερή του αντίσταση στα δικαιώματα των επιβατών -το οποίο τελικά ξεπεράστηκε, διότι συμφωνήσαμε στην ύπαρξη παρεκκλίσεων, που ενδέχεται να μας φέρουν σε μια κατάσταση όπου θα δούμε την εφαρμογή σε 15 χρόνια από τώρα, γύρω στο 2023.
<P>
Επομένως, μολονότι ίσως να είμαστε υπερήφανοι γι' αυτό το κείμενο, έχουμε λιγότερα για να καυχηθούμε σε ό,τι αφορά το χρονοδιάγραμμα: δεν είναι πραγματικά αρκούντως καλό, κατά τη γνώμη μου, να θεσπίζουμε δικαιώματα των επιβατών με πιθανό χρονοδιάγραμμα εφαρμογής σε 15 χρόνια, αν ο στόχος μας -και αυτός είναι ο στόχος μας σήμερα- είναι να αναπτύξουμε τις σιδηροδρομικές μεταφορές.
<P>
Πρέπει να πω ότι προσωπικά με χαροποιεί η θέσπιση ευρωπαϊκής άδειας οδήγησης για τους μηχανοδηγούς - διότι αυτό σημαίνει "πιστοποίηση των μηχανοδηγών". Πρόκειται για ένα κάπως περίπλοκο θέμα. Ο Georg Jarzembowki περιέγραψε τις λεπτομέρειες αρκετά καλά, και πιστεύω ότι αυτό που εξετάζουμε αντανακλά το άριστο έργο των βουλευτών αυτού του Σώματος από όλες τις πτέρυγες. Είμαι ευγνώμων στην ομάδα του κ. Jarzembowki, η οποία δεν υιοθετεί πάντοτε μια τόσο ανοικτή προσέγγιση σε αυτά τα θέματα, αλλά που στην προκειμένη περίπτωση ήταν ιδιαίτερα υποστηρικτική. Θέλω να πιστεύω ότι αυτό που επιτεύχθηκε δημιουργεί ένα καλό παράδειγμα, διότι προέκυψε από διάλογο και από τα δύο μέρη του εν λόγω κλάδου. Είναι, πράγματι, ένα παράδειγμα, το οποίο μπορούμε να επικαλούμαστε σε οποιονδήποτε αμφισβητεί την ικανότητα της Ευρωπαϊκής Ένωσης να είναι Ένωση των πολιτών της. Πιστεύω ότι αξίζει να δημοσιευτεί.
<P>
Επιτρέψτε μου, επίσης, να σας πω ότι προσδίδω μεγάλη σημασία στη δέσμευση που αναλάβαμε -μια δέσμευση που εξασφάλισε το Ευρωπαϊκό Κοινοβούλιο- σχετικά με το προσωπικό των συρμών που είναι επιφορτισμένο με καθήκοντα ασφαλείας. Αυτοί οι άνθρωποι δεν είναι μηχανοδηγοί, ωστόσο σώζουν ζωές διότι, όντας επί των αμαξοστοιχιών, αυτή είναι η δουλειά τους και είναι πολύ σημαντικό να υπάρξει ένα σύστημα πιστοποίησης γι' αυτούς, έστω και αν φυσικά θα είναι σε διαφορετικό επίπεδο από την πιστοποίηση των μηχανοδηγών. Ελπίζω, επομένως, ότι θα διατηρήσουμε τη ρήτρα που ενσωματώνει αυτήν τη δέσμευση, την οποία πετύχαμε να συμπεριλάβουμε.
<P>
Τέλος, όσον αφορά το άνοιγμα και την ελευθέρωση των σιδηροδρομικών δικτύων, πιστεύω ότι, αν όντως επιδιώκουμε τη δημιουργία μιας πανευρωπαϊκής σιδηροδρομικής κουλτούρας, πρέπει να ξεκινήσουμε αποδεχόμενοι ότι τα τρένα άλλων λαών θα διασχίζουν την επικράτειά μας. Αυτή η προοπτική είναι αναπόφευκτη.
<P>
Προσωπικά, τάσσομαι υπέρ μιας σταδιακής προσέγγισης. Δεν θα επιτύχουμε όλοι μας το ίδιο επίπεδο ετοιμότητας και, επιπλέον, ακόμη και όταν θεσπίσουμε τις εντυπωσιακές οδηγίες μας, θα υπάρχουν ολόκληρες χώρες που δεν θα έχουν ανοίξει ακόμα τα δίκτυά τους. Αναφέρομαι εν προκειμένω στην Ιρλανδία, διότι δεν διαθέτει διεθνείς γραμμές και ενδεχομένως και στη Φιλανδία, διότι σε έναν βαθμό είναι το τέρμα της γραμμής και θα τείνει περισσότερο -και νομιμοποιείται καθ' όλα- να ανοίξει το δίκτυό της στη Ρωσία· αναφέρομαι ειδικότερα σε όλες τις χώρες που έχουν διαφορετικό περιτύπωμα φόρτωσης και διαφορετικό εύρος σιδηροτροχιών.
<P>
Με άλλα λόγια, η μεγάλη πρόκληση και η κύρια πρόκληση, όταν μιλάμε για τη δημιουργία μιας πανευρωπαϊκής σιδηροδρομικής κουλτούρας, είναι η διαλειτουργικότητα, και σε αυτό ακριβώς πρέπει να επικεντρώσουμε τις προσπάθειές μας τα προσεχή χρόνια. Αυτή η πανευρωπαϊκή σιδηροδρομική κουλτούρα θα απαιτήσει βεβαίως οδηγίες για την ελευθέρωση, πρέπει όμως να αρχίσουμε επενδύοντας στα δίκτυα για να καταστήσουμε εφικτή την τεχνική διαλειτουργικότητα. Το άνοιγμα της αγοράς στον ανταγωνισμό μεταξύ Γαλλίας και Ισπανίας θα σημαίνει λίγα πράγματα, διότι για όσο θα διατηρούμε διαφορετικό εύρος σιδηροτροχιών, δεν θα αυξήσουμε ούτε τις εμπορευματικές ούτε τις επιβατικές μεταφορές.
<P>
" έκθεση για την πιστοποίηση των μηχανοδηγών μπορεί να θεωρηθεί, υπό μία έννοια, ως έκθεση για τη διαλειτουργικότητα. Αυτό που απαιτείται είναι κοινωνική διαλειτουργικότητα, που θα επιτρέπει στους μηχανοδηγούς από διαφορετικές χώρες να θεωρούν εαυτούς Ευρωπαίους, και όχι υπηκόους ενός δεδομένου κράτους. Αποτελεί πεποίθησή μου ότι, αν υπερβούμε τις εθνικές κουλτούρες που διέπουν τους σιδηροδρόμους, τότε θα μπορέσουμε να διασφαλίσουμε το μέλλον των σιδηροδρόμων. Όσο αυξάνεται ο όγκος της οδικής και εναέριας κυκλοφορίας, αυτό είναι επείγον καθήκον.
<SPEAKER ID="128" NAME="Dirk Sterckx  " AFFILIATION="ALDE">
εισηγητής. - (NL) Κύριε Πρόεδρε, κύριε Επίτροπε, κυρίες και κύριοι συνάδελφοι, έχω επίγνωση ότι η δική μου έκθεση ήταν η πιο περίπλοκη από τις τρεις και ότι, όπως είπε ο κ. Savary, αυτός ήταν ο δυσκολότερος κόμπος για να λύσει κανείς. Γενικά, πιστεύω ότι καταλήξαμε σε έναν έντιμο συμβιβασμό στις συζητήσεις μας με το Συμβούλιο. Θέλω να ευχαριστήσω όλους όσοι ενεπλάκησαν, ειδικότερα δε τους σκιώδεις εισηγητές, κκ. El Khadraoui, Rack, Zîle και άλλους, καθώς και τον πρόεδρο της επιτροπής συνδιαλλαγής, κ. Vidal-Quadras Roca, που κατά τη γνώμη μου διεξήγαγε με εξαίρετη δεξιότητα τις διαπραγματεύσεις, καθώς επίσης και τη γερμανική Προεδρία, όπως ήδη ανέφερε ο κ. Savary· πιστεύω ότι ο κ. Tiefensee και οι άνθρωποί του κατέβαλαν σκληρές προσπάθειες και επέδειξαν εξαιρετική πειθώ στο Συμβούλιο· ευχαριστίες οφείλω επίσης στους ανθρώπους της Επιτροπής, τους Επιτρόπους και τις υπηρεσίες τους, διότι πιστεύω ότι είχαμε μεγάλη βοήθεια και από αυτήν την πλευρά.
<P>
Τι επιτύχαμε; Έναν έντιμο συμβιβασμό, όπως είπα μόλις τώρα. Νομίζω ότι το Κοινοβούλιο διασφάλισε ορισμένα σημαντικά πράγματα εν προκειμένω. Πρώτον, έχουμε βασικά δικαιώματα για όλους τους επιβάτες σιδηροδρομικών μεταφορών, κάτι που ουδόλως αποτελούσε στόχο μας στην αρχή. Αυτά τα βασικά δικαιώματα είναι τα εξής: κατοχυρωμένη προσωπική ασφάλεια, ευθύνη της σιδηροδρομικής επιχείρησης έναντι των επιβατών της, των αποσκευών, των υπηρεσιών που παρέχει, της ασφαλιστικής κάλυψης· σημαίνει επίσης ότι τα άτομα με αναπηρία έχουν το δικαίωμα να ταξιδέψουν, χωρίς να υφίστανται διακρίσεις. Πιστεύω ότι εξασφαλίσαμε εδώ κάτι πολύ σημαντικό για όλους τους επιβάτες σιδηροδρομικών μεταφορών: την κατοχύρωση της προσωπικής ασφάλειας για όλους τους επιβάτες σιδηροδρομικών μεταφορών. Αυτές είναι εγγυήσεις που υποχρεούνται να παράσχουν οι σιδηροδρομικές εταιρείες σε όλους από τα τέλη του 2009.
<P>
Το δεύτερο σημαντικό σημείο είναι, κατά τη γνώμη μου, ότι κάναμε τη διαφορά σε έναν τομέα που έχει σημασία, όχι δηλαδή μεταξύ διεθνών και εθνικών μεταφορών αλλά μεταξύ μεταφορών μεγάλων αποστάσεων και τοπικών μεταφορών· με άλλα λόγια, στη βάση αντικειμενικών δεδομένων εντός μιας ενιαίας ευρωπαϊκής αγοράς είπαμε: κοιτάξτε, για αυτούς τους επιβάτες οφείλετε να πράξετε αυτά τα συγκεκριμένα πράγματα, ενώ για τους άλλους είναι αδύνατον· προβαίνουμε, επομένως, σε διαφορετική διάκριση από εκείνη μεταξύ εθνικού και διεθνούς. Πιστεύω ότι αυτό δεν είναι διόλου ασήμαντο. Για τα ταξίδια μεγάλων αποστάσεων διασφαλίσαμε ένα σύστημα αποζημίωσης και συνδρομής σε περίπτωση καθυστερήσεων, το οποίο καλύπτει επίσης τα άτομα που βιώνουν τακτικά καθυστερήσεις, όπως για παράδειγμα οι εργαζόμενοι που καθημερινώς μετακινούνται από και προς τον τόπο εργασίας τους και οι κάτοχοι κάρτας απεριορίστων διαδρομών· παρέχουμε συνδρομή σε άτομα με αναπηρία στους σταθμούς, καθώς και επί των συρμών, οπωσδήποτε σε υπηρεσίες μεγάλων αποστάσεων και ευελπιστούμε για όλους τους επιβάτες το συντομότερο δυνατόν· έχουμε συμπεριλάβει στην οδηγία διατάξεις για τον χειρισμό των καταγγελιών. Έχουμε προβεί σε διάκριση μεταξύ αστικής, προαστιακής και περιφερειακής κυκλοφορίας, παρέχοντας τη δυνατότητα εξαιρέσεων, μόνο όμως όταν αυτές έχουν καθοριστεί από τα κράτη μέλη και υπό την προϋπόθεση ότι υπόκεινται στον έλεγχο της Επιτροπής. Πιστεύω ότι δεν είναι διόλου ασήμαντο να μπορούν τα κράτη μέλη να πουν, ορίστε, διακρίνουμε μεταξύ περιφερειακών διαδρομών σύμφωνα με τα δικά μας κριτήρια. Στο πλαίσιο αυτό, θεσπίσαμε έναν με δύο συγκεκριμένους κανόνες.
<P>
Αυτό, πιστεύω, είναι που πέτυχε το Ευρωπαϊκό Κοινοβούλιο. Ξεκίνησα δίνοντας τον καλύτερο εαυτό μου για να πείσω την Επιτροπή να εγκαταλείψει την αρχική της διάκριση μεταξύ διεθνούς και εθνικού και κατόπιν καταφέραμε να πείσουμε το Συμβούλιο να πράξει το ίδιο. Οφείλω να ομολογήσω ότι το πρώτο ήταν ευκολότερο από το δεύτερο. Αντιμετωπίσαμε μεγάλη αντίσταση στο Συμβούλιο, αν και καταφέραμε να κατευθύνουμε πάρα πολλά πράγματα προς την κατεύθυνση που επιθυμούσαμε. Χρειάστηκε, όμως, να συμφωνήσουμε για μια μεγαλύτερη απ' ό,τι όντως επιθυμούσαμε επιβράδυνση της διαδικασίας, όπως λόγου χάρη η διάταξη που επιτρέπει πενταετή εξαίρεση για τις υπηρεσίες μεγάλων αποστάσεων, η οποία δύναται να παραταθεί άλλες δύο φορές. Αλλά και πάλι, αυτή η εξαίρεση θα επιτρέπεται μόνον εφόσον τα κράτη μέλη και οι σιδηροδρομικές εταιρείες μπορούν να το αιτιολογήσουν στην Ευρωπαϊκή Επιτροπή. Είναι σημαντικό όχι μόνον να επιτρέπεται μια εξαίρεση αλλά και να αιτιολογείται.
<P>
Γενικά, εκτιμούμε ότι θα έχουμε σημειώσει σημαντική πρόοδο μέχρι τα τέλη του 2009. Βασικά δικαιώματα. Ξεκινάμε μια συζήτηση την οποία δεν μπορούν να αποφύγουν πλέον οι σιδηροδρομικές επιχειρήσεις και οι ρυθμιστικές αρχές των κρατών μελών. Πρέπει να κάνουν μια αρχή, πρέπει επιτέλους να αρχίσουν να μιλούν στους επιβάτες, τους χρήστες των σιδηροδρομικών μεταφορών, σχετικά με το ποια είναι τα δικαιώματά τους και με ποιον τρόπο θα κατοχυρώσουν αυτά τα δικαιώματα· και εκτιμώ ότι η συζήτηση θα τραβήξει σε μάκρος. Για διάφορους λόγους, οι σιδηροδρομικές επιχειρήσεις δεν είναι πάντοτε οι ταχύτεροι φορείς εκμετάλλευσης, σε ορισμένες δε περιπτώσεις όχι μόνο λόγω του ιστορικού τους και της εταιρικής τους κουλτούρας αλλά και λόγω του ότι εν προκειμένω μιλάμε για σοβαρές επενδύσεις και αυτό παίρνει χρόνο. Κατ' εμέ, το Κοινοβούλιο έπρεπε να λάβει υπόψη του και αυτήν την πτυχή. Σε κάθε περίπτωση, οι σιδηροδρομικές επιχειρήσεις και τα κράτη μέλη δεν μπορούν πλέον να αποφύγουν τη συζήτηση περί ποιοτικών βελτιώσεων και καλύτερων υπηρεσιών προς τους πελάτες.
<P>
Πιστεύω ότι η τρίτη δέσμη μέτρων είναι εν γένει ένα ευπρόσδεκτο βήμα προς την κατεύθυνση της δημιουργίας μιας ευρωπαϊκής αγοράς σιδηροδρόμων. Μιας ανοικτής αγοράς, μιας δυναμικής αγοράς, όπου οι διάφοροι παράγοντες ανταγωνίζονται μεταξύ τους για την προσέλκυση πελατών, και άρα οφείλουν να μεριμνούν για τους πελάτες τους. Πιστεύω ότι η έκθεσή μου σχετικά με τα δικαιώματα των επιβατών συμβάλλει στη δημιουργία αυτής της αγοράς· η θέση του Κοινοβουλίου ήταν ότι καταρχήν όλοι οι χρήστες σιδηροδρομικών μεταφορών πρέπει αντικειμενικά να τυγχάνουν ίσης αντιμετώπισης. Πιστεύω ότι η έκθεση του Gilles Savary σχετικά με την πιστοποίηση των μηχανοδηγών αποτελεί σημαντικό βήμα προόδου. Σε μια ανοικτή αγορά, χρειαζόμαστε κάτι τέτοιο, προκειμένου να διασφαλίσουμε ότι τα τρένα μπορούν να λειτουργήσουν οπουδήποτε και ότι τα σύνορα δεν αποτελούν πλέον εμπόδιο. Είναι κρίμα που δεν κάναμε ό,τι έπρεπε να έχουμε κάνει σε σχέση με την έκθεση του Georg Jarzembowski και την πρόσβαση στην αγορά. Είναι κρίμα που εξακολουθούμε να διατηρούμε τη διάκριση μεταξύ διεθνών και εθνικών μεταφορών και δεν πράττουμε το ίδιο για τις εγχώριες σιδηροδρομικές υπηρεσίες, όπως για τις διεθνείς μεταφορές, δηλαδή να ανοίξουμε την αγορά και να δώσουμε στους παράγοντες στην αντίστοιχη υποδομή τη μεγαλύτερη δυνατή ευχέρεια. Πιστεύω ότι το Κοινοβούλιο μάλλον έχασε το πλοίο εν προκειμένω, ή μάλλον θα έπρεπε να πω το τρένο. Όλοι γνωρίζουμε τον λόγο που συνέβη αυτό. Δεν ξέρω αν θα είχαμε επιτύχει στο Συμβούλιο, είναι ντροπή όμως που δεν το προωθήσαμε μέχρι τέλους, όπως το έθεσαν οι Βρετανοί τόσο ωραία.
<P>
Πιστεύω ότι το Κοινοβούλιο έκανε ό,τι μπορούσε, κύριε Πρόεδρε· πιέσαμε πολύ το Συμβούλιο να προχωρήσει, να προχωρήσει όσο το δυνατόν περισσότερο. Δεν θα θέλαμε να είχαμε επιτύχει περισσότερα; Και βέβαια θα θέλαμε, ελπίζω όμως ότι η πλειοψηφία του Σώματος θα δεχθεί ότι το Κοινοβούλιο χρειαζόταν πρωτίστως να λάβει μια απόφαση που εγκρίθηκε εδώ, ότι εξαντλήσαμε όλες τις ευκαιρίες μας στο πλαίσιο της συνδιαλλαγής και ότι επιτύχαμε πρόοδο έως έναν βαθμό στην ευρωπαϊκή αγορά των σιδηροδρόμων, κάτι το οποίο είναι σημαντικό τόσο για το επιβατικό κοινό όσο και για την οικονομία της Ένωσης.
<SPEAKER ID="129" NAME="Jacques Barrot">
Αντιπρόεδρος της Επιτροπής. - (FR) Κύριε Πρόεδρε, κυρίες και κύριοι, στις 19 και 20 Ιουνίου 2007, μετά από μακρές και επίπονες διαπραγματεύσεις, ιδίως στο ζήτημα των δικαιωμάτων των επιβατών, η επιτροπή συνδιαλλαγής κατέληξε επιτέλους σε συμφωνία. Είναι σαφές ότι η συμφωνία αντανακλούσε την προσπάθεια εκ μέρους όλων των θεσμικών οργάνων, αλλά η συμβολή του Ευρωπαϊκού Κοινοβουλίου ήταν όντως αποφασιστική στην προώθηση αυτής της τρίτης δέσμης μέτρων για τους σιδηροδρόμους. Επομένως, θέλω να ευχαριστήσω τον κ. Vidal-Quadras, που ηγήθηκε της αντιπροσωπείας σας, καθώς και τους εισηγητές, τον κ. Jarzembowski, τον κ. Sterckx και τον κ. Savary, και επίσης τον πρόεδρο και τα μέλη της Επιτροπής Μεταφορών που παρακολούθησαν στενά αυτά τα θέματα και κατάφεραν να σημειώσουν πραγματικά βήματα προόδου σε σχέση με το κείμενο της κοινής θέσης του Συμβουλίου, ιδίως σε ό,τι αφορά τα δικαιώματα των επιβατών.
<P>
Χαίρομαι που η προσέγγιση που ακολούθησαν το Κοινοβούλιο και η Επιτροπή σε σχέση με τη "δέσμη μέτρων" στέφθηκε με επιτυχία. Μας έδωσε τη δυνατότητα να προωθήσουμε την έγκριση αυτών των δύο κειμένων μόλις δυόμισι χρόνια αφότου η Επιτροπή παρουσίασε τις προτάσεις - έστω και αν στο μεταξύ ο αριθμός των κρατών μελών ουσιαστικά διπλασιάστηκε. Οφείλω να ομολογήσω, κύριε Πρόεδρε, ότι χάρη στην επιμονή του Κοινοβουλίου καταλήξαμε στην παράλληλη έγκριση του τροποποιημένου κανονισμού για τις δημόσιες επιβατικές σιδηροδρομικές και οδικές μεταφορές. Σε καμία περίπτωση δεν ήταν προφανές πριν από δύο χρόνια ότι θα φθάναμε τόσο μακριά. Εκφράζω τις ευχαριστίες μου προς το Σώμα.
<P>
Θέλω, τώρα, να περιγράψω εν συντομία τα όσα επιτεύχθηκαν σε καθένα από τα τρία αυτά κείμενα. Επιτρέψτε μου να ξεκινήσω με το άνοιγμα της αγοράς στις διεθνείς επιβατικές σιδηροδρομικές μεταφορές. Δύο θέματα κυριάρχησαν στις συζητήσεις στο στάδιο της συνδιαλλαγής, ήτοι η έκθεση που αναμένεται να εκπονήσει η Επιτροπή σχετικά με το άνοιγμα της αγοράς διεθνών επιβατικών υπηρεσιών και η επιβολή τέλους με στόχο τη χρηματοδότηση των δημοσίων υπηρεσιών. Σε ό,τι αφορά το πρώτο σημείο, το Κοινοβούλιο τάχθηκε υπέρ του να συμπεριληφθεί στην έκθεση της Επιτροπής το άνοιγμα της αγοράς εγχώριων υπηρεσιών και να συνοδεύεται από ενδεδειγμένη νομοθετική πρόταση. " επιτροπή συνδιαλλαγής κατέληξε σε έναν συμβιβασμό, βάσει του οποίου η έκθεση της Επιτροπής θα περιλαμβάνει μια ανάλυση των προοπτικών για το άνοιγμα των εγχώριων αγορών στον ανταγωνισμό. Σε αυτήν θα ληφθεί υπόψη η εμπειρία από την εφαρμογή των κανόνων στις δημόσιες υπηρεσίες, καθώς και οι διαφορές μεταξύ των κρατών μελών. Αν παραστεί ανάγκη, κύριε Jarzembowski, η έκθεση της Επιτροπής θα προτείνει επίσης συμπληρωματικά μέτρα για τη διευκόλυνση του σταδιακού ανοίγματος της αγοράς.
<P>
Γνωρίζω ότι, σύμφωνα με τη δική σας οπτική, ο συμβιβασμός θα έπρεπε να είναι πιο φιλόδοξος, ωστόσο έχει δύο πλεονεκτήματα. Μας επιτρέπει να εφαρμόσουμε το νέο νομοθετικό πλαίσιο, συμπεριλαμβανομένων των διατάξεων για τις δημόσιες υπηρεσίες. Επίσης καθορίζει ένα σαφές χρονοδιάγραμμα για τη διεξαγωγή λεπτομερούς ανάλυσης του αντίκτυπου αυτού του νέου νομοθετικού πλαισίου σε όλα τα κράτη μέλη. Έτσι, θα έχουμε την ευκαιρία να εξετάσουμε την καταλληλότητα συμπληρωματικών μέτρων εκ μέρους της Επιτροπής.
<P>
Το δεύτερο σημείο στο οποίο επικεντρώθηκε η διαπραγμάτευση ήταν η επιβολή τέλους με στόχο τη χρηματοδότηση των δημόσιων υπηρεσιών. Ορισμένα κράτη μέλη ευελπιστούσαν ότι όλες οι σιδηροδρομικές υπηρεσίες εντός της επικράτειάς τους, είτε εθνικές είτε διεθνείς και ασχέτως των παρόχων τους, θα συνεισέφεραν συλλογικά στη χρηματοδότηση των δημόσιων υπηρεσιών επιβατικών μεταφορών, μέσω της επιβολής τέλους. Όταν το Συμβούλιο ενέκρινε την κοινή θέση του, η Επιτροπή την αποδέχθηκε ως δυνατότητα, δεδομένου ότι ήταν συμβατή με το κοινοτικό δίκαιο. Ο συμβιβασμός που επιτεύχθηκε στην επιτροπή συνδιαλλαγής συμπεριέλαβε αρκετά στοιχεία από τη δεύτερη ανάγνωση του Ευρωπαϊκού Κοινοβουλίου. Είμαι ευγνώμων στην κοινοβουλευτική αντιπροσωπεία που παρείχε τη στήριξή της και μπορώ να σας διαβεβαιώσω ότι έχω αναλάβει τη δέσμευση να συμπληρώσω αυτήν τη νομοθεσία όσο καλύτερα μπορώ.
<P>
Έτσι περνάω, κύριε Savary, στο θέμα της πιστοποίησης του προσωπικού των συρμών. Πέραν των λίγο-πολύ τεχνικών ερωτήσεων που επιλύθηκαν εύκολα πριν από την τελική συνάντηση, απέμειναν δύο ζητήματα να διευθετηθούν: η μερική επιστροφή των δαπανών κατάρτισης, σε περίπτωση που ένας μηχανοδηγός εγκαταλείψει πρόωρα μια εταιρεία· και το πεδίο εφαρμογής της οδηγίας. " λύση που επιτεύχθηκε σε σχέση με τη μερική επιστροφή των δαπανών κατάρτισης ήταν να ζητηθεί από τα κράτη μέλη να αντιμετωπίσουν το πρόβλημα μέσω εθνικών μέτρων διότι, στην τελική, δεν ήταν ουσιώδης η εναρμόνιση των λύσεών τους.
<P>
Σε ό,τι αφορά το πεδίο εφαρμογής, νομίζω ότι βρήκαμε την καλύτερη δυνατή λύση. Ο Ευρωπαϊκός Οργανισμός Σιδηροδρόμων θα αναθέσει την εκπόνηση λεπτομερέστερης μελέτης σε σχέση με τη φυσιογνωμία και τα καθήκοντα εκείνων των μελών του προσωπικού των συρμών που συμβάλλουν στην ασφάλειά τους. Τότε θα είμαστε σε θέση να στοχεύσουμε τις προτάσεις μας πιο αποτελεσματικά για αυτό το προσωπικό, είχατε όμως απόλυτο δίκιο που επισημάνατε πόσο εξαιρετικά σημαντικό είναι αυτό το ζήτημα της πιστοποίησης των πληρωμάτων των τρένων.
<P>
Θα περάσω τώρα, κύριε Sterckx, στα δικαιώματα και τις υποχρεώσεις των επιβατών σιδηροδρομικών μεταφορών. Το τελικό στάδιο των διαπραγματεύσεων επικεντρώθηκε στο πεδίο εφαρμογής του κανονισμού για τα δικαιώματα των επιβατών σιδηροδρομικών γραμμών. Εξαρχής, το Κοινοβούλιο επεδίωξε να συμπεριληφθούν αυτά τα δικαιώματα σε όλες τις υπηρεσίες σιδηροδρομικών μεταφορών, συμπεριλαμβανομένων των εθνικών υπηρεσιών. Εντούτοις, μεγάλος αριθμός κρατών μελών θεώρησε ότι αυτό θα δημιουργούσε σοβαρές δυσκολίες, ιδίως σε ό,τι αφορά την εφαρμογή του κανονισμού στις τοπικές υπηρεσίες, τα χαρακτηριστικά των οποίων είναι τελείως διαφορετικά σε σύγκριση με αυτά των διεθνών υπηρεσιών και των υπηρεσιών μεγάλων αποστάσεων.
<P>
Στο τέλος, η λύση περιελάμβανε δύο καίρια στοιχεία: μια νέα διάκριση μεταξύ τύπων υπηρεσιών και μακρές μεταβατικές περιόδους. Οι βασικές παράμετροι για την εφαρμογή των κανόνων αφορούν πλέον μεγάλες ή μικρές αποστάσεις, με τις υπηρεσίες μικρών αποστάσεων να περιλαμβάνουν τις αστικές, προαστιακές και περιφερειακές σιδηροδρομικές συνδέσεις. Επομένως, ο κανονισμός δεν αναφέρεται πλέον σε "εθνικές" και "διεθνείς" υπηρεσίες. Αυτή η νέα διευθέτηση, για την οποία συμβάλατε με ουσιώδη και επιδέξιο τρόπο, κύριε Sterckx, μας επέτρεψε να επιτύχουμε μια συμφωνία σε αυτό που αποτέλεσε το βασικό επίμαχο σημείο.
<P>
Αυτή η λύση που αφορά το πεδίο εφαρμογής έχει πολλά πλεονεκτήματα: συνάδει περισσότερο με την εσωτερική αγορά σε σύγκριση με τις παραμέτρους που εξετάζονταν αρχικά σε συνάρτηση με τη διάσταση εθνικού /διεθνούς· παρέχει στα κράτη μέλη μεγαλύτερη ευελιξία, διότι καθορίζοντας σε εθνικό επίπεδο τι συνιστά αστικές, προαστιακές και περιφερειακές υπηρεσίες, στο πλαίσιο που καθορίζει ο κανονισμός, θα είναι δυνατόν να ληφθεί υπόψη αντικειμενικά η διάσταση και η διάρθρωση του εν λόγω εδάφους.
<P>
Με τον συμβιβασμό παρατάθηκε επίσης η εφαρμογή ορισμένων τμημάτων του κανονισμού για μεταβατική περίοδο πέντε ετών, που δύναται να ανανεωθεί δύο φορές. Αυτή η λύση μειώνει το άμεσο βάρος που επωμίζονται οι σιδηροδρομικές εταιρείες, ενώ διατηρεί την υποχρέωση μεταφοράς των δικαιωμάτων, που θεσπίζει ο κανονισμός, στο εθνικό δίκαιο. Αυτό σημαίνει ότι δεν μπορεί να υπάρξει ανάπαυλα στις προσπάθειες των σιδηροδρομικών εταιρειών, καθώς στρέφονται προς το μέλλον. Θέλω να σας υπενθυμίσω, επίσης, ότι ο κανονισμός θα περιλάβει έναν ελάχιστο πυρήνα δικαιωμάτων, τα οποία θα ισχύουν, χωρίς εξαιρέσεις, από τη στιγμή έναρξης της ισχύος του. Αυτά τα δικαιώματα αφορούν τη διαθεσιμότητα εισιτηρίων, την αστική ευθύνη σε περίπτωση ατυχήματος, την προσωπική ασφάλεια των επιβατών στους σταθμούς και τη μη διακριτική μεταχείριση επιβατών με μειωμένη κινητικότητα. Με άλλα λόγια, ουκ ολίγα! Είναι ένα καλό αποτέλεσμα, που θα μας επιτρέψει στο μέλλον να προσφέρουμε στους επιβάτες σιδηροδρομικών μεταφορών καλύτερες υπηρεσίες.
<P>
Κύριε Πρόεδρε, κυρίες και κύριοι βουλευτές, αποδείξαμε ότι μαζί μπορούμε να σημειώσουμε πρόοδο. Είναι σαφές πως αυτό είναι μόνον ένα στάδιο. Θα πρέπει τώρα να μεριμνήσουμε για την προσήκουσα εφαρμογή των κανόνων που ενέκριναν το Ευρωπαϊκό Κοινοβούλιο και το Συμβούλιο. " Επιτροπή, στον ρόλο της του θεματοφύλακα των Συνθηκών, θα εργαστεί άοκνα για τον σκοπό αυτό.
<P>
Επειδή έφθασα ελαφρώς αργοπορημένος, έχοντας έλθει απευθείας από την Κύπρο, δεν πρόλαβα να ακούσω τους τρεις εισηγητές, πρόλαβα όμως την επισήμανση του κ. Savary ότι η διαλειτουργικότητα είναι ζωτικής σημασίας για τον εξευρωπαϊσμό των σιδηροδρόμων. Είναι το τίμημα που πρέπει να καταβληθεί για τη στροφή τμήματος των εμπορευματικών μας μεταφορών στους σιδηροδρόμους - και σήμερα αναγνωρίζουμε πόσο επωφελές θα είναι αυτό, ιδίως από τη σκοπιά της προτεραιότητας που θέτουμε για την καταπολέμηση της υπερθέρμανσης του πλανήτη.
<P>
Φυσικά, αυτή η δέσμη μέτρων δεν είναι τέλεια, η μεγάλη της όμως αξία έγκειται στο ότι αποτελεί πραγματικότητα, και δεν μπορώ να εκφράσω τόσο έντονα όσο θα ήθελα την εκτίμησή μου, κύριε Πρόεδρε, στο πρόσωπο όλων των βουλευτών του ΕΚ που συνέβαλαν στην έγκρισή της· σηματοδοτεί και για εμάς την αρχή ενός νέου σταδίου, για το οποίο προτίθεμαι προσωπικά να καταβάλω σημαντικές προσπάθειες και να επιδείξω εγρήγορση.
<SPEAKER ID="130" NAME="Reinhard Rack">
εξ ονόματος της Ομάδας PPE-DE. - (DE) Κύριε Πρόεδρε, κύριε Αντιπρόεδρε της Επιτροπής, κυρίες και κύριοι, πολλοί από εμάς πιθανώς γνωρίζουν την ιστορία του λοχαγού του Κέπενικ και πολλοί από εμάς έχουν επίσης γελάσει με τα όσα συμβαίνουν εκεί. Και όμως, αυτή η ιστορία ούτε ήταν, ούτε είναι τόσο αστεία. Δεν μπορεί, ούτε επιτρέπεται κανείς να έχει ή να απαιτεί εξουσίες μόνο και μόνο επειδή φοράει στολή.
<P>
Δεν πάει πολύς καιρός από τότε που οι επιβάτες των τρένων στην Ευρώπη, στα κράτη μέλη μας, ήρθαν αντιμέτωποι με πολλούς μικρούς Κέπενικ. Ο ελεγκτής ήταν κρατικός λειτουργός, ο πελάτης όχι - ήταν κατώτερος. Το ευρωπαϊκό κοινοτικό δίκαιο έφερε πολύ μεγάλη ανανέωση σε αυτές τις οιονεί κρατικές δομές και πάρα πολλά άλλαξαν μέσα σε εξαιρετικά λίγα χρόνια. Τα μονοπώλια ή τα οιονεί μονοπώλια γίνονται αργά και σταθερά επιχειρήσεις παροχής υπηρεσιών που υπόκεινται από λίγο έως πολύ στον ανταγωνισμό. Οι επιβάτες αποκτούν δικαιώματα. Σε αυτό το θέμα θέλω να αναφερθώ.
<P>
Το Ευρωπαϊκό Κοινοβούλιο έθεσε γενικά πολύ υψηλούς στόχους στην έκθεση Sterckx. Ο σημαντικότερος στόχος μας ήταν να διασφαλίσουμε, ει δυνατόν, τα ίδια ή συναφή δικαιώματα για όλους τους επιβάτες, και μάλιστα ανεξάρτητα από το τρένο στο οποίο επιβαίνουν, και μάλιστα όχι μόνο για διεθνή ταξίδια. Το Κοινοβούλιο θεωρούσε απαράδεκτο το γεγονός ότι οι επιβάτες του ίδιου τρένου τυγχάνουν διαφορετικής μεταχείρισης.
<P>
Ο συμβιβασμός που επιτεύχθηκε με κόπο στη διαδικασία συνδιαλλαγής πέτυχε αυτόν τον στόχο αν όχι εξ ολοκλήρου, ωστόσο σχεδόν απόλυτα. Τώρα όλοι οι επιβάτες διαθέτουν βασικά δικαιώματα σε πολύ σημαντικούς τομείς, όπως είναι η ευθύνη, τα δικαιώματα των ατόμων με μειωμένη κινητικότητα, η ενημέρωση, αλλά και περαιτέρω δικαιώματα για όλους, που όμως δυστυχώς θα υλοποιηθούν σταδιακά και εν μέρει με πολύ μεγάλες μεταβατικές περιόδους. Θα πρέπει να νιώθουμε υπερήφανοι για τα σημαντικότερα επιτεύγματα, ιδίως αν τα συγκρίνει κανείς με τα δικαιώματα των επιβατών αεροσκαφών που είναι επίσης σημαντικά για εμάς. Περιλαμβάνουν πρόστιμα, αποζημιώσεις όταν σημειώνονται καθυστερήσεις, καλύτερη πρόσβαση για τα άτομα με μειωμένη κινητικότητα, για τα άτομα σε αναπηρικές καρέκλες, για τους συνοδούς, καθώς και καλύτερη ενημέρωση για όλες αυτές τις πτυχές. Αυτό θα συνεχίσει και στο μέλλον να αποτελεί σημαντικό καθήκον, ούτως ώστε να είμαστε σε θέση να εγγυηθούμε ότι οι επιβάτες θα μπορούν να διεκδικούν τα δικαιώματά τους ακόμα και αν οι ένστολοι αντιδρούν αρνητικά ή αποστασιοποιημένα.
<P>
Θα ήθελα να προσθέσω μία τελευταία λέξη, για να μην υπάρξουν παρεξηγήσεις. " νέα οδηγία, ως έχει, δεν ισχύει ακόμη πλήρως στις τοπικές υπηρεσίες - στις αστικές, προαστικές και περιφερειακές υπηρεσίες. Θα πρέπει να εισαγάγουμε χωριστούς κανόνες για τις τοπικές δημόσιες μεταφορές, προκειμένου να διασφαλίζεται ότι και εδώ οι πελάτες θα αντιμετωπίζονται σαν βασιλείς και όχι σαν υπηρέτες.
<SPEAKER ID="131" NAME="Bogusław Liberadzki">
εξ ονόματος της Ομάδας PSE. - (PL) Κύριε Πρόεδρε, Επίτροπε Barrot, ενδεχομένως θα μπορούσα να αρχίσω λέγοντας ότι ο στόχος μας στο Ευρωπαϊκό Κοινοβούλιο και στην Ευρωπαϊκή Ένωση είναι να υπηρετούμε καλά τους ανθρώπους και, σε ό,τι αφορά την πολιτική μεταφορών, να προσπαθήσουμε να παράσχουμε μερικές πραγματικές ευκαιρίες για ανάπτυξη, να εμφυσήσουμε στους σιδηροδρόμους ένα νέο πνεύμα μεγέθυνσης και ανάπτυξης, προσδίδοντάς τους μια επιχειρηματική φύση και οργάνωση, καθώς και νέες ευκαιρίες για την ανάπτυξη της αγοράς. " νομοθετική δέσμη που μας υποβλήθηκε εκπληρώνει αυτούς τους δύο θεμελιώδεις στόχους. Για τον λόγο αυτό, θέλω να πω εξαρχής ότι θα ψηφίσουμε υπέρ.
<P>
Θέλω να μιλήσω για την έκθεση του κ. Jarzembowski. Το πρώτο θεμελιώδες ζήτημα είναι το πεδίο εφαρμογής του νέου κανονισμού, που αφορά τις διεθνείς υπηρεσίες σιδηροδρομικών μεταφορών επιβατών. Κατά τη διάρκεια των εργασιών της επιτροπής, εξετάσαμε και συζητήσαμε, μεταξύ άλλων, σε διμερείς συζητήσεις με τον εισηγητή, κ. Jarzembowski, τη δυνατότητα να κάνουμε ένα ή ακόμα και δύο βήματα περαιτέρω, προβαίνοντας στην ελευθέρωση και των εθνικών υπηρεσιών. Ωστόσο, αποδεχόμαστε το πεδίο εφαρμογής του κανονισμού, στη μορφή που μας υποβλήθηκε, που καλύπτει τις διεθνείς, μη διασυνοριακές, υπηρεσίες, με τη δυνατότητα να επιβιβάζονται και να αποβιβάζονται επιβάτες μεταξύ σταθμών εντός κάθε κράτους μέλους. Αυτό είναι μια αποτελεσματική και λειτουργική λύση και θα ψηφίσουμε υπέρ.
<P>
Το δεύτερο και πιο επίμαχο πεδίο, στο οποίο επίσης αναφέρθηκε ο Επίτροπος Barrot, είναι η δυνατότητα θέσπισης πληρωμών, όπου υπάρχουν αρνητικές συνέπειες για την ελευθέρωση ή απειλές για την αποδοτικότητα και αποτελεσματικότητα του συστήματος επιβατικών μεταφορών και παροχής δημοσίων υπηρεσιών. Αυτό το σημείο προκάλεσε ανησυχία και διαξιφισμούς. " προτεινόμενη λύση ενδέχεται να λειτουργήσει στην πράξη και η Επιτροπή θα πρέπει, βεβαίως, να εργαστεί στενά με τα κράτη μέλη.
<P>
Παρεμπιπτόντως, αντιμετωπίζουμε μεγάλες δυσκολίες με την πολωνική μετάφραση, η οποία δεν αποδίδει το νόημα.
<P>
" τρίτη λίαν σημαντική πτυχή είναι η εκτίμηση της έκθεσης σχετικά με τις συνέπειες αυτής της ελευθέρωσης το 2012. Αυτό είναι πολύ σημαντικό. Συμφωνούμε επίσης ότι η ελευθέρωση είναι η ορθή προσέγγιση, μολονότι υπάρχει διαφορά μεταξύ της θέσης της ομάδας μου επ' αυτού και της δήλωσης, λόγου χάρη, στην οποία προέβη ο κ. Sterckx. Θέλω να καταστήσω απολύτως σαφές ότι αυτή η νομοθετική δέσμη αποτελεί ένα όλον. Οι εκθέσεις των κκ. Jarzembowski, Sterckx και Savary σημαίνουν ότι πραγματικά θα υπάρξει ένα νέο επίπεδο ποιότητας.
<P>
Θέλω να εκφράσω τις ευχαριστίες μου και την εκτίμησή μου στους εισηγητές κκ. Jarzembowski, Savary και Sterckx. Πιστεύω ότι πρέπει επίσης να εκφράσουμε ιδιαίτερη αναγνώριση στην προσέγγιση που ακολούθησε ο Επίτροπος Barrot, η αρμόδια Γενική Διεύθυνση και η γερμανική Προεδρία.
<P>
Βέβαια, στα αμέσως επόμενα χρόνια ενδεχομένως να μπορέσουμε να δούμε επιπτώσεις συνέργιας σε ολόκληρο το σύστημα των σιδηροδρομικών μεταφορών στην Ευρώπη, ιδίως των υπηρεσιών επιβατών. Για τον λόγο αυτό, νιώθω λίαν ικανοποιημένος, μολονότι ως εκπρόσωπος ενός νέου κράτους μέλους έχω ορισμένες ανησυχίες: αν υπάρξει ελεύθερη αγορά για τους μηχανοδηγούς, τότε μπορεί να έχουμε μια σταθερή ροή μηχανοδηγών που εγκαταλείπουν τη χώρα, ενδεχομένως όμως να ενεργήσει αυτό ως τονωτικό.
<SPEAKER ID="132" NAME="Anne E. Jensen">
εξ ονόματος της Ομάδας ALDE. - (DA) Κύριε Πρόεδρε, κύριε Επίτροπε, εμείς στην Ομάδα της Συμμαχίας Φιλελευθέρων και Δημοκρατών για την Ευρώπη ανέκαθεν υποστηρίζαμε ολόψυχα τη στρατηγική μεταφορών της ΕΕ, που έχει στόχο την ενίσχυση των σιδηροδρομικών μεταφορών, όσον αφορά τόσο τις επιβατικές όσο και τις εμπορευματικές μεταφορές. Τα καλύτερα μέσα γι' αυτό είναι η ελευθέρωση και ο πιο ελεύθερος ανταγωνισμός, που ωθεί τις σιδηροδρομικές εταιρείες να επιδείξουν μεγαλύτερο ενδιαφέρον στις επιθυμίες των πελατών. Ο αυξανόμενος ανταγωνισμός θα προετοιμάσει το έδαφος, ώστε οι σιδηροδρομικές μεταφορές να καταστούν πιο ανταγωνιστικές και οικονομικά βιώσιμες, την ίδια δε στιγμή, θα εξασφαλίσουμε ίσους όρους ανταγωνισμού έναντι άλλων μορφών μεταφορών. Τα διόδια θα εξεταστούν φυσικά υπό αυτό το πρίσμα.
<P>
Φέτος η πρώτη νομοθετική δέσμη για τους σιδηροδρόμους τέθηκε σε ισχύ με την ελευθέρωση των εμπορευματικών μεταφορών, και απόψε θα εξετάσουμε τον συμβιβασμό που αφορά την τρίτη νομοθετική δέσμη μέτρων για τους σιδηροδρόμους, με την οποία θεσπίζεται η περαιτέρω ελευθέρωση, μολονότι θα είναι πολύ μικρότερης εμβέλειας σε σύγκριση με αυτό που θα ήθελε η Ομάδα της Συμμαχίας Φιλελευθέρων και Δημοκρατών για την Ευρώπη. Από την άλλη πλευρά, διασφαλίστηκαν τα δικαιώματα των επιβατών και επιτεύχθηκε συμφωνία όσον αφορά την κοινή κατάρτιση των μηχανοδηγών, που αποτελεί βεβαίως ένα πολύ σημαντικό στοιχείο για την αποδοτικότερη λειτουργία των διασυνοριακών σιδηροδρομικών μεταφορών.
<P>
Ως εισηγητής της ομάδας μου για την οδηγία σχετικά με την πιστοποίηση του επιβαίνοντος προσωπικού, θέλω να ευχαριστήσω ιδιαίτερα τον εισηγητή κ. Savary για τα αποτελέσματα που επιτύχαμε. " ομάδα μου έδωσε ιδιαίτερη έμφαση στο γεγονός ότι εξευρέθη μια λογική λύση σε σχέση με τη χρηματοδότηση. Είμαστε, επομένως, χαρούμενοι που θα επιστρέφεται το κόστος κατάρτισης σε περίπτωση που ένας μηχανοδηγός αλλάξει δουλειά λίγο μετά την ολοκλήρωση της κατάρτισής του. " κατάρτιση αυτή είναι άλλωστε δαπανηρή και δεν πρέπει να δημιουργήσουμε ένα σύστημα, όπου ορισμένες σιδηροδρομικές εταιρείες θα είναι τζαμπατζήδες και θα αποφεύγουν συστηματικά να καταβάλουν το μερίδιο που τους αναλογεί για το κόστος κατάρτισης, προσλαμβάνοντας νέο καταρτισμένο προσωπικό από άλλες εταιρείες.
<P>
Σε ό,τι αφορά το προσωπικό που καλύπτεται, μας ικανοποιεί το γεγονός ότι οι μηχανοδηγοί θα καλύπτονται αρχικά, ενώ το ζήτημα της συμπερίληψης και άλλου προσωπικού που εμπλέκεται στην ασφάλεια θα επανεξεταστεί σε 30 μήνες. Ήταν δύσκολο να επιτευχθεί συμφωνία αναφορικά με το ποιες σιδηροδρομικές επιχειρήσεις πρέπει να καλύπτονται από την οδηγία για τα δικαιώματα των επιβατών. Στο Κοινοβούλιο υποστηρίξαμε ότι πρέπει να καλύπτονται οι εθνικές μεταφορές - και όχι μόνο το 5% των διασυνοριακών μεταφορών επιβατών. Αυτό το επιτύχαμε, και βρέθηκε επίσης ένας τρόπος που διασφαλίζει ότι οι επιβάτες έχουν θεμελιώδη δικαιώματα. Αυτό είναι σημαντικό. Ωστόσο, δυσκολεύομαι να καταλάβω για ποιον λόγο δεν μπορούν να επεκταθούν τα δικαιώματα των επιβατών, ώστε να καλύπτουν το σύνολο της λειτουργίας των σιδηροδρόμων. Το έργο που άπτεται αυτής της νομοθεσίας και οι προτάσεις του Κοινοβουλίου όσον αφορά τα δικαιώματα των επιβατών ενέπνευσε πραγματικά τις σιδηροδρομικές εταιρείες στη χώρα μου, τη Δανία, με αποτέλεσμα να εφαρμόσουν εκουσίως κανόνες για την αποζημίωση των επιβατών. Αυτό σημαίνει ότι οι επιβάτες που καθημερινώς μετακινούνται από και προς τον τόπο εργασίας τους δικαιούνται πλέον και αυτοί αποζημίωση, όταν πλήττονται από καθυστερήσεις, πράγμα που συμβαίνει βεβαίως περιστασιακά. Αυτή η κατηγορία επιβατών είναι πολύ σημαντική· θα εξασφαλίσουμε καλές συνθήκες και θα διασφαλίσουμε ότι βιώνουν την εμπειρία των σιδηροδρομικών μεταφορών ως μια καλή εναλλακτική έναντι άλλων, πιο ενεργοβόρων μορφών μεταφορών.
<P>
Κατέστη λίαν σαφές στη διάρκεια των διαπραγματεύσεων ότι η επιθυμία να αλλάξουν οι όροι του πλαισίου λειτουργίας των σιδηροδρομικών εταιρειών στην ΕΕ προκαλεί έντονη συναισθηματική φόρτιση. Από τη μία πλευρά, όλοι θα θέλαμε να έχουμε περισσότερες σιδηροδρομικές μεταφορές. Από την άλλη, υπάρχει έντονη ανησυχία ότι οι εθνικές εταιρείες δεν θα μπορέσουν να αντιμετωπίσουν τον ανταγωνισμό. Επιπροσθέτως, οι αλλαγές δεν τυγχάνουν πάντα ενθουσιώδους υποδοχής είτε σε επίπεδο σιδηροδρομικών εταιρειών είτε σε επίπεδο συνδικαλιστικών οργανώσεων. Ωστόσο, υπάρχουν επίσης ορισμένες σιδηροδρομικές εταιρείες που αποδέχονται την πρόκληση και εκσυγχρονίζονται δημιουργώντας νέες μορφές οργάνωσης που εξασφαλίζουν αποτελεσματικές μεταφορές "από πόρτα σε πόρτα" μέσω της χρήσης αρκετών μέσων μεταφοράς. Αυτό βεβαίως είναι και το μέλλον. Ως πολιτικοί, θα θεσπίσουμε πλαίσια που θα διασφαλίζουν ότι όσοι επιθυμούν να παράσχουν ανταγωνιστικές, αποτελεσματικές και σύγχρονες υπηρεσίες μεταφορών θα έχουν την ευκαιρία που χρειάζονται για να το πράξουν. Κατανοώ πλήρως εκείνους που αγωνίζονται για να διαφυλάξουν τα κεκτημένα τους, αυτό όμως πολύ απλά δεν είναι το πρόγραμμα δράσης που πρέπει να επιδιώξουμε εμείς οι πολιτικοί. Θα εξασφαλίσουμε ελκυστικές, αποτελεσματικές και ασφαλείς σιδηροδρομικές μεταφορές.
<P>
Νιώθω ότι το αποτέλεσμα που επιτύχαμε συνιστά βήμα προόδου, και θέλω να ευχαριστήσω και τους τρεις εισηγητές για τις προσπάθειές τους. Θέλω, επίσης, να ευχαριστήσω τον Επίτροπο Barrot για τον θεμελιώδη ρόλο του στην πραγματοποίηση ενός βήματος προς την κατεύθυνση της βελτίωσης της αποδοτικότητας των σιδηροδρομικών μεταφορών στην Ευρώπη.
<SPEAKER ID="133" NAME="Roberts Zīle">
εξ ονόματος της Ομάδας UEN. - (LV) Κύριε Πρόεδρε, κύριε Επίτροπε, θέλω καταρχάς να ευχαριστήσω και τους τρεις συναδέλφους εισηγητές, καθώς και τον κ. Vidal-Quadras, επικεφαλής της αντιπροσωπείας του Ευρωπαϊκού Κοινοβουλίου στη διάρκεια της διαδικασίας συνδιαλλαγής. Βεβαίως, ουδείς είναι απολύτως ικανοποιημένος -οι εισηγητές, οι επιχειρήσεις, το Κοινοβούλιο ή το Συμβούλιο- αλλά οι καλύτεροι συμβιβασμοί είναι πάντοτε αυτοί όπου κανένα από τα μέρη δεν μπορεί να θεωρήσει ότι το ίδιο βγαίνει κερδισμένο εκατό τοις εκατό. Θεωρώ ότι η πλέον σημαντική επιτυχία του Ευρωπαϊκού Κοινοβουλίου είναι η αποφασιστική θέση για τα δικαιώματα των επιβατών και άλλο ένα κέρδος είναι ο όρος "βασικά δικαιώματα των επιβατών" -είναι δε ιδιαίτερα αξιοσημείωτο ότι αυτό επιτεύχθηκε σε σχέση με τα άτομα με ειδικές ανάγκες- καθώς και η αίσια έκβαση όσον αφορά την ευθύνη των σιδηροδρομικών εταιρειών για τις αποσκευές. Βεβαίως, μπορούμε να εκφράσουμε τη λύπη μας που τα ενισχυμένα δικαιώματα τίθενται σε ισχύ με περιορισμένο τρόπο και επίσης για το γεγονός ότι ολόκληρη η νομοθετική δέσμη μέτρων για τα πρόσθετα δικαιώματα των επιβατών σε πόλεις και σε περιφερειακά δρομολόγια δεν θα κατοχυρωθούν, για την πλειονότητα των χωρών, τουλάχιστον για 15 χρόνια. Χαίρομαι που ο ανταγωνισμός εισέρχεται στις διεθνείς σιδηροδρομικές μεταφορές από το 2010, σύμφωνα με την έκθεση του κ. Jarzembowski, εντούτοις παρότι ελήφθη ένα περαιτέρω βήμα για τις διεθνείς μεταφορές και υπάρχει τουλάχιστον σαφής διαδικασία, βάσει της οποίας η Επιτροπή πρέπει να διεξαγάγει ανάλυση, αυτή η απόφαση δεν εγκρίθηκε με κάποια προθεσμία. Ομοίως, εκφράζω τη λύπη μου για δύο πτυχές: πρώτον, διότι λίγες χώρες που είναι κράτη μέλη, περιλαμβανομένης της χώρας μου, της Λεττονίας, στην πράξη δεν διαθέτουν καμία απολύτως διεθνή σύνδεση σιδηροδρομικών μεταφορών επιβατών με άλλες χώρες της ΕΕ. Συνολικά, η λειτουργία ολόκληρης της νομοθετικής δέσμης στην Ευρωπαϊκή Ένωση είναι, ως εκ τούτου, εν μέρει περιορισμένη: δεν λειτουργεί σε ολόκληρη την επικράτεια της διευρυμένης Ευρωπαϊκής Ένωσης και ορισμένα κράτη μέλη επηρεάζονται συνολικά σε μικρό βαθμό. Ένα δεύτερο σημείο, για το οποίο λυπούμαι πραγματικά είναι ότι δεν κατέστη δυνατόν να επιτύχουμε βελτιώσεις στο θέμα των εμπορευματικών μεταφορών από την άποψη της ποιότητας των μεταφορών. Ευελπιστώ ότι αυτό θα συμβεί στο μέλλον. Θα ολοκληρώσω, πάντως, όπως ξεκίνησα, με μια θετική σκέψη - επιτύχαμε ένα αποτέλεσμα, και ιδίως σε ό,τι αφορά τα δικαιώματα των επιβατών, είναι αναμφίβολα θετικό. Σας ευχαριστώ.
<SPEAKER ID="134" NAME="Sepp Kusstatscher" AFFILIATION="Verts/ALE">
(DE) Κύριε Πρόεδρε, Επίτροπε Barrot, η παρούσα έκθεση είναι ένας συμβιβασμός σε τρίτη ανάγνωση και μπορεί να θεωρηθεί σε μεγάλο βαθμό ως νίκη του Ευρωπαϊκού Κοινοβουλίου έναντι του Συμβουλίου, έναντι των κρατών μελών που συχνά προστατεύουν υπέρ του δέοντος τις εθνικές σιδηροδρομικές τους αρχές. Πρέπει να επαινέσω, ως εκ τούτου, τους τρεις εισηγητές, τον κ. Jarzembowski, τον κ. Savary και τον κ. Sterckx, διότι κατόρθωσαν, μετά τις διαπραγματεύσεις με το Συμβούλιο και την Επιτροπή, να ενσωματώσουν πολλά αιτήματα από την πρώτη και δεύτερη ανάγνωση του Κοινοβουλίου στο τελικό έγγραφο. Οι επιβάτες των ευρωπαϊκών σιδηροδρόμων θα αποκτήσουν τώρα ισχυρότερα δικαιώματα, τόσο σε εθνικό όσο και σε διεθνές επίπεδο. Καθώς χρησιμοποιώ συχνά τον σιδηρόδρομο, ιδίως στην Ιταλία, με ευχαριστεί η έκβαση αυτή και ελπίζω ότι και η Trenitalia θα υποχρεωθεί να καθιερώσει ευρωπαϊκές προδιαγραφές.
<P>
Θα ήθελα να παραθέσω ένα μικρό παράδειγμα το οποίο καταδεικνύει ότι η κατάσταση στα ιταλικά τρένα δεν είναι ακόμα σε καμία περίπτωση τόσο φιλική προς τους επιβάτες όσο την περιέγραψε προηγουμένως ο κ. Rack, ο οποίος δήλωσε ότι έχουν ήδη γίνει πολλές βελτιώσεις. Σε έναν σιδηροδρομικό σταθμό που εξυπηρετεί 20 000 κατοίκους και σχεδόν διπλάσιο αριθμό τουριστών στην κύρια τουριστική περίοδο υπήρχε μέχρι πριν από περίπου 20 χρόνια μία θυρίδα έκδοσης εισιτηρίων που ήταν διαρκώς ανοιχτή και όπου υπήρχε πάντα κάποιος υπάλληλος. Έκτοτε, δεν έκλεισε μόνο η θυρίδα αυτή, αλλά απομακρύνθηκε από τον σταθμό και όλο το προσωπικό. Σε μία άθλια αίθουσα υπάρχει ένα αυτόματο μηχάνημα έκδοσης εισιτηρίων, που πέρυσι το καλοκαίρι ήταν για εβδομάδες εκτός λειτουργίας. Επάνω του ήταν κολλημένο ένα σημείωμα που έλεγε ότι είναι εκτός λειτουργίας. Παρόλα αυτά όμως, οι επιβάτες καλούνται να διαθέτουν έγκυρο εισιτήριο για την επιβίβασή τους στο τρένο.
<P>
Με τέτοιου είδους εξυπηρέτηση στους σταθμούς είναι εντελώς ακατανόητο γιατί να μην μπορεί κανείς να αγοράσει εισιτήριο επάνω στο τρένο, όπως συμβαίνει σε άλλες χώρες. Εδώ και λίγο καιρό, όποιος ανακαλυφθεί χωρίς εισιτήριο στα ιταλικά τρένα πρέπει στην ουσία να πληρώσει πρόστιμο 50 ευρώ. Ειλικρινά ελπίζω ότι αυτού του είδους οι άθλιες καταστάσεις που συμβαίνουν στα ιταλικά τρένα θα ανήκουν σύντομα στο παρελθόν.
<P>
Θα μπορούσα να αναφέρω πολλά ακόμα παραδείγματα, ιδίως σε σχέση με τα συστήματα ενημέρωσης που είναι εκτός λειτουργίας. Ευελπιστώ διακαώς να αποτελέσουν πρότυπο οι ελβετικοί σιδηρόδρομοι. Στην Ελβετία ο επιβάτης αντιμετωπίζεται πραγματικά ως ευνοούμενος πελάτης που εξυπηρετείται από τη διοίκηση των σιδηροδρόμων, και όχι ως ενοχλητικός πολίτης που αποτελεί συχνά διασπαστικό παράγοντα και τίποτε άλλο για τους σιδηροδρόμους.
<SPEAKER ID="135" NAME="Erik Meijer">
εξ ονόματος της Ομάδας GUE/NGL. - (NL) Κύριε Πρόεδρε, οι τρεις εκθέσεις που υποβλήθηκαν πάλι στο πλαίσιο της τρίτης ανάγνωσης της τρίτης νομοθετικής δέσμης μέτρων για τους σιδηροδρόμους αφορούν μια ποικιλία πολύ διαφορετικών θεμάτων. Το πλέον πιεστικό από αυτά τα θέματα είναι η ανάγκη να μπορούν να παραμένουν στα χειριστήρια οι μηχανοδηγοί, όταν διασχίζουν τα εθνικά σύνορα, και όχι να πρέπει να παραδίδουν τον έλεγχο στους ξένους συναδέλφους τους. Από την άποψη των πληρωμάτων των συρμών, και οι τρεις εκδοχές επιδέχονταν βελτίωση. " ομάδα μου όμως είναι ευτυχής με τους συμβιβασμούς που επιτεύχθηκαν από τον εισηγητή, κ. Savary, και θα υποστηρίξουμε την τρίτη εκδοχή κατά την ψηφοφορία.
<P>
Σε ό,τι αφορά τα δικαιώματα των επιβατών στις διεθνείς σιδηροδρομικές μεταφορές, αφήσαμε να μας ξεφύγει μια ευκαιρία. Ένας τομέας στον οποίο μπορεί να πράξει κάτι χρήσιμο η Ευρωπαϊκή Ένωση είναι να προσφέρει στους επιβάτες των διεθνών σιδηροδρομικών μεταφορών τα μέγιστα εχέγγυα έναντι των αρνητικών επιπτώσεων του ανταγωνισμού, του αδικαιολόγητου κατακερματισμού μεταξύ των σιδηροδρομικών φορέων εκμετάλλευσης και της εθνικής κοντόφθαλμης πολιτικής. " Ευρωπαϊκή Επιτροπή υπέβαλε μια καλή πρόταση προκειμένου να παρέχεται μια καλή υπηρεσία εξ αποστάσεως, όπως ίσχυε στο παρελθόν, σε σχέση με την πώληση εισιτηρίων και την ενημέρωση. Λόγω του ανταγωνισμού και των περικοπών των δαπανών, η υπηρεσία αυτή περιορίζεται ολοένα και περισσότερο σε μεμονωμένα κράτη μέλη και στις άμεσα γειτνιάζουσες με αυτά χώρες. Μόνο η Γερμανία διαθέτει ένα καλό σύστημα εν προκειμένω, και όλες οι άλλες σιδηροδρομικές επιχειρήσεις καλά θα έκαναν να μιμηθούν το παράδειγμά της.
<P>
Κατόπιν παρότρυνσης του κ. Sterckx, η πλειοψηφία του Σώματος μετέφερε με χαρακτηριστικό τρόπο την έμφαση αλλού. Πλέον δίνεται πολύ μεγαλύτερη σημασία στην καταβολή αποζημίωσης λόγω καθυστερήσεων σε εγχώριες σιδηροδρομικές υπηρεσίες και πολύ λιγότερο στη διαρκή υποβάθμιση των διεθνών υπηρεσιών. Απαντώντας σε επιβάτες οι οποίοι καταγγέλλουν ότι χάνουν άσκοπα τον χρόνο τους, δεδομένου ότι υποχρεούνται να αγοράσουν άλλο εισιτήριο αμέσως μετά τη διέλευση των συνόρων, η Επιτροπή αναφέρει ότι, παρότι προσήλθε με μια καλή πρόταση, το Ευρωπαϊκό Κοινοβούλιο ήταν αυτό που την μπλόκαρε. Επειδή επί του παρόντος δεν υπάρχει καλύτερη εναλλακτική λύση και επειδή εγκρίνουμε άλλα μέρη αυτών των προτάσεων, θα ψηφίσουμε υπέρ αυτού του τελικού αποτελέσματος. Θα συνεχίσουμε να πιέζουμε για τις βελτιώσεις που διαμόρφωσαν τον πυρήνα της αρχικής πρότασης και που, δυστυχώς, απουσιάζουν.
<P>
Κατά την άποψη της ομάδας μου, το τρίτο μέρος παραμένει το πλέον επίμαχο. Όχι μόνο τώρα αλλά και στις δύο προηγούμενες νομοθετικές δέσμες μέτρων για τους σιδηροδρόμους, ο κ. Jarzembowski τάχθηκε υπέρ της ενίσχυσης του ανταγωνισμού και της λειτουργίας των δυνάμεων της αγοράς. Αυτό ξεκινά με τις διεθνείς εμπορευματικές μεταφορές, αλλά εν τέλει καλύπτει το σύνολο των σιδηροδρομικών μεταφορών, συμπεριλαμβανομένων των εγχώριων μεταφορών επιβατών. Αυτό σημαίνει ότι οι πιο υποβαθμισμένες συνθήκες εργασίας που επικρατούν στις οδικές και αεροπορικές εμπορευματικές μεταφορές καθίστανται ο κανόνας και στις σιδηροδρομικές μεταφορές. " ομάδα μου θεωρεί ότι το αντίθετο θα έπρεπε να συμβαίνει, γεγονός που θα οδηγούσε σε καλύτερες διασφαλίσεις και ρυθμίσεις των οδικών και αεροπορικών μεταφορών. Δεν συμφωνούμε ότι ο ανταγωνισμός, και όχι η αγαστή συνεργασία μεταξύ των εθνικών σιδηροδρομικών επιχειρήσεων, αποτελεί καλύτερη απάντηση στα προβλήματα των διεθνών εμπορευματικών μεταφορών ή ακόμη και των μεταφορών επιβατών. Και δεν θα ψηφίσουμε υπέρ αυτών των προτάσεων κατά την τρίτη ανάγνωση.
<SPEAKER ID="136" NAME="Michael Henry Nattrass">
εξ ονόματος της Ομάδας IND/DEM. - (EN) Κύριε Πρόεδρε, η εναρμόνιση των σιδηροδρόμων στα 27 κράτη ελάχιστα ενδιαφέρει το "νωμένο Βασίλειο. Ο ανταγωνισμός μπορεί να ωφελεί το εμπόριο, αλλά μπορείτε να μας αφήσετε απέξω, και θα ασχοληθούμε με τα οικονομικά της λειτουργίας των δικών μας υπηρεσιών.
<P>
Εάν η διαδικασία τυποποίησης συνεπάγεται κατ' ανάγκη αλλαγή του πλάτους των γραμμών, του πλάτους των αποβαθρών ή αλλαγές της τάσης στις ηλεκτροκινούμενες γραμμές, όπως θα συμβεί σε ορισμένα τμήματα της ΕΕ, καλή σας τύχη, αλλά εμάς αφήστε μας απέξω.
<P>
Είναι τέτοιος ο όγκος της νομοθεσίας που προέρχεται από εδώ για τους σιδηροδρόμους που θα εκπλαγούμε αν βρεθεί κάποιος ιδιώτης ο οποίος θα κατορθώσει να υπερβεί όλα τα εμπόδια με λογικό κόστος.
<P>
Διαθέτουμε μόνον μία σιδηροδρομική σύνδεση με την ηπειρωτική Ευρώπη, και αυτή διέρχεται από μια πολύ χρήσιμη σήραγγα. Λαμβάνοντας υπόψη ότι καταδυναστευόμαστε από αυτές τις οδηγίες εξαιτίας μίας και μόνο σήραγγας, ορισμένοι μπορεί να φτάσουν στο σημείο να πουν ότι πρέπει να χτίσουμε στο κέντρο της τη σήραγγα της Μάγχης, οπότε οι Βρετανοί και οι Γάλλοι θα μπορούν να χρησιμοποιούν το μισό που τους αντιστοιχεί για την ασφαλή αποθήκευση πυρηνικών αποβλήτων. Αυτό θα εξάλειφε την ανάγκη εναρμόνισης μιας σιδηροδρομικής σύνδεσης με το "νωμένο Βασίλειο που στοιχίζει τόσο ακριβά, καθώς αυτή θα έπαυε να υφίσταται.
<P>
Σας παρακαλώ, προσπαθήστε να ελέγξετε την ατέλειωτη ροή οδηγιών που εγκρίνετε. Ή, για να το θέσω αλλιώς, τα τρένα διαθέτουν και κουκέτες για ύπνο· τι κρίμα που δεν συμβαίνει το ίδιο με αυτό το Σώμα!
<SPEAKER ID="137" NAME="Fernand Le Rachinel">
εξ ονόματος της Ομάδας ITS. - (FR) Κύριε Πρόεδρε, κύριε Επίτροπε, κυρίες και κύριοι βουλευτές, είναι ευρέως γνωστό ότι οι σιδηροδρομικές μεταφορές ήταν ανέκαθεν ο πτωχός συγγενής σε σύγκριση με τις οδικές μεταφορές. Μάλιστα, σε σχέση με τις εμπορευματικές μεταφορές, ο σιδηρόδρομος χάνει τη μάχη σε κάθε χώρα στην Ευρώπη.
<P>
Χαίρομαι που λέω ότι σήμερα η κατάσταση αρχίζει να βελτιώνεται, ιδίως μετά την απόφαση της Επιτροπής -ως τμήμα της πρώτης νομοθετικής δέσμης μέτρων για τους σιδηροδρόμους- να κατευθύνει τουλάχιστον το 40% των δαπανών για τις μεταφορές στους σιδηροδρόμους.
<P>
Ειδικότερα οι υποδομές πρέπει να επωφεληθούν από αυτές τις δαπάνες, διότι το κλείσιμο όλων των μη κερδοφόρων σιδηροδρομικών γραμμών είχε ως αποτέλεσμα να καρπωθούν οι οδικές μεταφορές σημαντικό μερίδιο τόσο επί των εμπορευματικών μεταφορών όσο και των μεταφορών επιβατών.
<P>
Σε σχέση με την έκθεση του συναδέλφου μου Dirck Sterckx που αφορά τα δικαιώματα και τις υποχρεώσεις των σιδηροδρομικών επιβατών, θέλω να πω ότι αποτελεί επί της ουσίας μια λογική έκθεση, καθώς εστιάζει στην προστασία των επιβατών, εισάγοντας μέτρα που περιλαμβάνουν την καταβολή αποζημίωσης σε περίπτωση καθυστερήσεων των τρένων, το δικαίωμα μεταφοράς για τα άτομα με μειωμένη κινητικότητα, καθώς και την ευθύνη του μεταφορέα έναντι των επιβατών και των αποσκευών τους.
<P>
Ωστόσο, ένα σημείο μείζονος σημασίας για όλες τις οικογένειες φαίνεται να παραλείπεται τελείως σε αυτήν την έκθεση. Αναφέρομαι στο δικαίωμα μειωμένης τιμής εισιτηρίου για πολυμελείς οικογένειες. Ορισμένα κράτη μέλη της Ένωσης διαθέτουν ήδη αυτό το σύστημα, όπου μια κάρτα παρέχει σε πολυμελείς οικογένειες μειώσεις που κυμαίνονται από 50% έως 75% ανάλογα με τον αριθμό των παιδιών -η Γαλλία είναι ένα παράδειγμα- περιέργως, πάντως, δεν υπάρχουν καθόλου προτάσεις ή έστω σχέδια για ανάλογη διευθέτηση στο σχέδιο κανονισμού. Ωστόσο, αν θέλουμε να επιταχύνουμε την ανάπτυξη των σιδηροδρομικών μεταφορών επιβατών, αυτό το μέτρο, που είναι ελκυστικό όχι μόνο από οικονομική άποψη αλλά και από την άποψη της εξοικονόμησης χρόνου στα ταξίδια σε σύγκριση με τις οδικές μεταφορές, θα μας δώσει αναμφίβολα ένα ισχυρό χαρτί στη μάχη των σιδηροδρομικών κατά των οδικών μεταφορών.
<SPEAKER ID="138" NAME="Stanisław Jałowiecki" AFFILIATION="PPE-DE">
(PL) Κύριε Πρόεδρε, κύριε Επίτροπε, δεν γνωρίζω αν τα ίδια ρητά χρησιμοποιούνται σε άλλες χώρες, στην Πολωνία όμως οι άνθρωποι λένε ότι οι σιδηρόδρομοι είναι κράτος εν κράτει, ή ότι κανείς έως τώρα δεν έχει κερδίσει τη μάχη με τους σιδηροδρόμους. Επομένως, είναι ακόμη πιο ευπρόσδεκτο το γεγονός ότι, μετά από τόσες προσπάθειες, τίθεται σε ισχύ η τρίτη νομοθετική δέσμη μέτρων για τους σιδηροδρόμους και ότι ο μέσος πολίτης θα μπορεί να κερδίσει μια μάχη με τους σιδηροδρόμους, εφόσον, βεβαίως, το δικαιούται.
<P>
Όλα αυτά συμβαίνουν χάρη στο γεγονός ότι εγκρίνουμε κάτι που μπορεί να ονομασθεί χάρτης των θεμελιωδών δικαιωμάτων των επιβατών σιδηροδρομικών μεταφορών, δηλαδή τα βασικά δικαιώματα των επιβατών. Σε αυτά περιλαμβάνεται το δικαίωμα ενημέρωσης για τα δικαιώματα που έχει κάποιος, κάτι που είναι λίαν σημαντικό, το δικαίωμα στην ασφάλεια και στην αποζημίωση, ακόμη και το δικαίωμα στην ελεύθερη κυκλοφορία των ατόμων με αναπηρία. Αυτό είναι ένα ζήτημα που απαιτεί ιδιαίτερη προσοχή και που πρέπει να εξεταστεί προσεκτικά. Πρέπει να ισχύσει εξίσου για τους μικρούς όσο και για τους περιφερειακούς σιδηροδρομικούς σταθμούς.
<P>
Υπάρχουν, βεβαίως, εκείνοι μεταξύ ημών που θα ήθελαν να είναι αυτά τα δικαιώματα πιο διευρυμένα και λιγότερο περιορισμένα. Εισάγουμε ορισμένους περιορισμούς. Δεν θα ήθελα, όμως, να κρύψω την ικανοποίησή μου για όσα επιτύχαμε. Είμαι βέβαιος ότι, γνωρίζοντας την αποφασιστικότητα του Ευρωπαϊκού Κοινοβουλίου, δεν θα σταματήσουμε σε αυτό το σημείο και θα ενεργήσουμε σταδιακά για την επέκταση αυτών των δικαιωμάτων.
<P>
Θέλω, κατά συνέπεια, να συγχαρώ όλους τους εισηγητές, τα μέλη της επιτροπής συνδιαλλαγής, το Συμβούλιο και την Επιτροπή. Θέλω να τους συγχαρώ, διότι πιστεύω ότι κάναμε ένα μεγάλο βήμα προόδου. Είναι ένα σημαντικό βήμα, διότι είναι ένα βήμα προόδου για τους ανθρώπους.
<SPEAKER ID="139" NAME="Saïd El Khadraoui" AFFILIATION="PSE">
(NL) Κύριε Πρόεδρε, κύριε Επίτροπε, κυρίες και κύριοι βουλευτές, θέλω και εγώ να ευχαριστήσω καταρχάς τους εισηγητές και όλους εκείνους στο Συμβούλιο και στην Επιτροπή που συνέβαλαν στην εξασφάλιση αυτής της έκβασης. Φθάσαμε στο τέλος μιας πολύ μακράς διαδικασίας και το αποτέλεσμα, φυσικά, είναι ένας συμβιβασμός, που δεν ικανοποιεί εκατό τοις εκατό κανέναν, αλλά ούτε και δυσαρεστεί κανέναν εκατό τοις εκατό. Όλοι μας θέλουμε το μέλλον των σιδηροδρόμων να είναι ευοίωνο, διαφωνούμε όμως μάλλον για τον τρόπο με τον οποίο θα το επιτύχουμε αυτό. Θα ήθελα να επαναλάβω τα όσα είπα επ' αυτού νωρίτερα, ότι δηλαδή δεν θεωρώ θαυματουργή λύση την ελευθέρωση από μόνη της, πάντοτε, υπό όλες τις περιστάσεις. Τουναντίον, σε πολλές περιπτώσεις θα δημιουργήσει πρόσθετα προβλήματα, οπωσδήποτε αν αναμειχθεί με την υποχρέωση παροχής δημόσιας υπηρεσίας σε τοπικό ή περιφερειακό επίπεδο.
<P>
Εκείνο που έχει αποτέλεσμα -όπως δείχνουν οι σιδηροδρομικές επιχειρήσεις σε σειρά κρατών μελών- είναι οι πρόσθετες επενδύσεις σε άνεση, ακρίβεια χρόνου και ελκυστικές τιμές, και αυτό βεβαίως απαιτεί πολιτική δέσμευση. Προσωπικά μιλώντας, χαίρομαι ιδιαίτερα που εγκρίναμε με επιτυχία μια εξίσου σημαντική πρόταση σχετικά με την ελευθέρωση των σιδηροδρομικών μεταφορών επιβατών. Θέλουμε να ανοίξουμε την αγορά στις διεθνείς μεταφορές επιβατών και να την καταστήσουμε πιο ελκυστική, χωρίς όμως να ελευθερώσουμε πλήρως τις εγχώριες μεταφορές επιβατών. Το άνοιγμα της αγοράς θα σημαίνει επίσης ενδομεταφορές, μπορεί όμως να περιοριστεί ελαφρώς εάν αυτό το δικαίωμα ενδομεταφορών διακυβεύει την οικονομική ισορροπία των συμβάσεων παροχής δημόσιας υπηρεσίας. Γνωρίζω ότι η πλειοψηφία των συναδέλφων μου, ομολογουμένως πάντως όχι τόσοι ώστε να εξασφαλίζεται ειδική πλειοψηφία, τάχθηκε υπέρ της ελευθέρωσης των εθνικών μεταφορών επιβατών αλλά, παρότι αυτό ενδεχομένως μπορεί να γίνει απρόσκοπτα σε ορισμένες χώρες, είμαι πεπεισμένος ότι σε κάποιες άλλες καταστάσεις είναι σχεδόν βέβαιο ότι θα δημιουργήσει προβλήματα, κυρίως λόγω των μεγάλων διαφορών στην πυκνότητα και τη διάρθρωση των σιδηροδρομικών δικτύων· επομένως, πρέπει να διαμορφωθεί μια εξατομικευμένη προσέγγιση για κάθε κράτος μέλος. Αυτή η οδηγία, σε συνδυασμό με τον κανονισμό για τις υποχρεώσεις παροχής δημόσιας υπηρεσίας, θα παράσχει ένα συνεκτικό νομικό πλαίσιο γι' αυτού του είδους την εξατομικευμένη προσέγγιση.
<P>
Στο θέμα των δικαιωμάτων των επιβατών, είναι σαφές ότι το Κοινοβούλιο ήθελε, με διακομματική συναίνεση, να επιδείξει λίγο μεγαλύτερη φιλοδοξία και να διασφαλίσει υψηλότερο επίπεδο δικαιωμάτων για όλους τους επιβάτες σιδηροδρομικών μεταφορών πανευρωπαϊκά. Είναι λυπηρό το γεγονός ότι αυτό παραμένει εκ των πραγμάτων αδύνατον για τις αστικές και περιφερειακές μεταφορές. Είναι επίσης λυπηρό ότι οι εγχώριες μεταφορές μεγάλων αποστάσεων μπορούν να εξαιρεθούν αυτού του κανονισμού για περίοδο έως και 15 ετών, είναι όμως βέβαιο ότι εντός διετίας όλοι οι επιβάτες διεθνών τρένων θα έχουν μια σειρά βασικών δικαιωμάτων και ότι τα κράτη μέλη θα αναδειχθούν σε ρυθμιστικούς παράγοντες, κάνοντας καλή χρήση της μακράς μεταβατικής περιόδου. Πρέπει να δώσουμε εν προκειμένω κάθε δυνατή ενθάρρυνση: οι μύλοι της Ευρώπης μπορεί να αλέθουν αργά, όμως αλέθουν. Σταδιακά, θα βελτιώσουμε τα δικαιώματα των επιβατών. Έχοντας κατά νου τα επιτεύγματα του κανονισμού για τα δικαιώματα των επιβατών στα αεροπορικά ταξίδια, παρωθώ την Επιτροπή να διεξαγάγει τις αναγκαίες εκτιμήσεις χωρίς περιττές καθυστερήσεις και να αναλάβει κάθε πρωτοβουλία που απαιτείται για να κλείσει τυχόν κενά, ούτως ώστε αυτός ο κανονισμός να μην αποτύχει να εκπληρώσει τις υποσχέσεις του.
<P>
Τέλος, κύριε Επίτροπε, σας παρακαλώ να δημοσιεύσετε το περιεχόμενο αυτού του κανονισμού άμεσα και σε ευρεία κλίμακα, ούτως ώστε όλοι οι επιβάτες σιδηροδρομικών μεταφορών να ενημερωθούν δεόντως για τα δικαιώματα που έχουν τώρα αποκτήσει.
<SPEAKER ID="141" NAME="Ryszard Czarnecki" AFFILIATION="UEN">
(PL) Κύριε Πρόεδρε, υποτίθεται ότι η Ευρώπη υπάρχει για τους ανθρώπους, τους πολίτες, και όχι για τις πολιτικές τάξεις, για τις ελίτ ή για τους διανοούμενους. Πρόσφατα, το Ευρωπαϊκό Κοινοβούλιο επέβαλε μείωση των τιμών των διεθνών τηλεφωνικών κλήσεων που πραγματοποιούνται από κινητά τηλέφωνα. Αυτό ήταν ένα συγκεκριμένο επίτευγμα.
<P>
Σήμερα, μας δίδεται μια παρόμοια ευκαιρία να αναλάβουμε απευθείας δράση εξ ονόματος των Ευρωπαίων από τα 27 κράτη μέλη, εξ ονόματος των ευρωπαίων επιβατών των σιδηροδρόμων, που, από το 2010 ή το 2012 θα μπορούν να ταξιδεύουν ευκολότερα στις χώρες τους και σε ολόκληρη την Ευρωπαϊκή Ένωση. Αυτό είναι ένα ακόμη βήμα προόδου. Είναι παρόμοιο με την αλλαγή που αφορά τα δικαιώματα των επιβατών για καταβολή αποζημίωσης σε περίπτωση καθυστέρησης του τρένου. Σήμερα, η κατάσταση στην Ευρωπαϊκή Ένωση απ' αυτήν την άποψη είναι σίγουρα καλύτερη σε σύγκριση με εκείνη της Ινδίας και της Ρωσίας (έχω προσωπική εμπειρία από αυτές), αλλά ο ευρωπαίος φορολογούμενος αδυνατεί ακόμα, στην πράξη, να ζητήσει αποζημίωση σε περίπτωση που οι συνθήκες λειτουργίας των σιδηροδρόμων είναι κακές. Θέλω να σας υπενθυμίσω ότι πέρυσι το Κοινοβούλιο, ενεργώντας σε συνεννόηση με την Επιτροπή και το Συμβούλιο, αγωνίστηκε για να εξασφαλίσει παρόμοια αποζημίωση για τους επιβάτες αεροσκαφών. Αυτό ήταν ένα ακόμη συγκεκριμένο επίτευγμα του Ευρωπαϊκού Κοινοβουλίου. Για τους επιβάτες σιδηροδρομικών μεταφορών μιλάμε για επιστροφή του 25% του αντιτίμου του εισιτηρίου για καθυστέρηση μικρότερη των δύο ωρών και του 50% του αντιτίμου του εισιτηρίου για καθυστερήσεις άνω των δύο ωρών. Αυτές οι προτάσεις είναι πολύ σημαντικότερες για τα κράτη μέλη από τις στείρες πολιτικές διαμάχες, ακόμη και για το θέμα του Συντάγματος.
<SPEAKER ID="142" NAME="Jaromír Kohlíček" AFFILIATION="GUE/NGL">
(CS) Κυρίες και κύριοι συνάδελφοι, όσον αφορά την επίμαχη πρόταση του κ. Georg Jarzembowski, στο κείμενο που εγκρίθηκε κατορθώσαμε να δώσουμε στους επιβάτες που πραγματοποιούν διεθνή δρομολόγια τη δυνατότητα να επιβιβάζονται και να αποβιβάζονται από τρένα σε οποιονδήποτε σταθμό, συμπεριλαμβανομένων σταθμών που βρίσκονται στο ίδιο κράτος μέλος. Θέλω να πιστεύω ότι κατ' επέκταση θα είναι δυνατόν να εφαρμόσουμε αυτήν τη διάταξη στις διεθνείς υπηρεσίες μεταφορών με λεωφορεία. Αυτό το ζήτημα μάλιστα αποτέλεσε πρόσφατα αντικείμενο αρκετών διεθνών διενέξεων.
<P>
Όσον αφορά την έκθεση του κ. Savary, χαίρομαι που περιλαμβάνει τα δικαιώματα των κοινωνικών εταίρων, καθώς και προδιαγραφές για τη διαλειτουργικότητα. Ωστόσο, εξακολουθούν να υφίστανται προβλήματα που αφορούν τη χρηματοδότηση της κατάρτισης, την επιλογή των εξεταστών και τις εξετάσεις για τους μηχανοδηγούς. Σε ό,τι αφορά τις γλωσσικές δεξιότητες, είναι βασικό να επιμείνουμε σε ορισμένες ελάχιστες απαιτήσεις, προκειμένου να διασφαλίσουμε την ασφάλεια των μεταφορών.
<P>
Όσον αφορά την έκθεση του κ. Sterckx, εκτιμώ το αίτημα για τη θέσπιση κανόνων πρόσβασης που δεν εισάγουν διακρίσεις για τα άτομα με μειωμένη κινητικότητα και τους ποδηλάτες. Μολονότι το κείμενο θεσπίζει επίσης ένα εύρος σαφώς καθορισμένων τεχνικών απαιτήσεων, δεν με χαροποιεί το γεγονός ότι, σε αντίθεση με τους ελβετικούς σιδηροδρόμους, μιλάμε για κυρώσεις και όχι για προσπάθειες ικανοποίησης της ζήτησης για μια υπηρεσία μεταφορών. Όλα τα παραπάνω μέτρα πρέπει να επανεκτιμηθούν εντός διετίας από τη θέσπισή τους· αυτό είναι καίριας σημασίας, κατά τη γνώμη μου. Θα ψηφίσουμε κατά της πρώτης έκθεσης και υπέρ των άλλων δύο.
<SPEAKER ID="143" NAME="Johannes Blokland" AFFILIATION="IND/DEM">
(NL) Κύριε Πρόεδρε, στην προηγούμενη παρέμβασή μου στη συζήτηση για αυτήν την τρίτη νομοθετική δέσμη μέτρων υπαινίχθηκα ότι δεν θα με χαροποιούσε κάθε έκβαση σε αυτόν τον φάκελο. Μετά από αρκετούς μήνες εξελίξεων, το συμπέρασμά μου είναι ότι η συμφωνία που επιτεύχθηκε με το Συμβούλιο αντιπροσωπεύει ένα εποικοδομητικό βήμα προς την κατεύθυνση της περαιτέρω ολοκλήρωσης της ευρωπαϊκής αγοράς των σιδηροδρόμων, από πολλές σημαντικές απόψεις. " υλοποίηση της ενιαίας αγοράς σιδηροδρόμων αντιμετωπίζει σε τακτική βάση πρακτικές δυσκολίες, και με αυτήν τη νομοθετική δέσμη εξαλείψαμε μερικές από αυτές. Για μεγάλο διάστημα ήταν αβέβαιο κατά πόσον το Κοινοβούλιο κινούνταν υπερβολικά γρήγορα στην επιδίωξή του για μια συμφωνία μεταξύ Συμβουλίου και Κοινοβουλίου, κατά πόσον τελικά επιχειρούσε να αντιμετωπίσει προβλήματα που στην πραγματικότητα δεν υφίσταντο ή που, αν αντιμετωπίζονταν, θα προκαλούσαν νέα προβλήματα. Αναφέρομαι πρωτίστως στην ελευθέρωση της αγοράς εγχώριων μεταφορών επιβατών και στην επίτευξη κανόνων για την πιστοποίηση του προσωπικού των συρμών. " τελική συμφωνία μεταξύ Συμβουλίου και Κοινοβουλίου αντανακλά μια καλή ισορροπία μεταξύ των προσπαθειών για την επίλυση υφιστάμενων προβλημάτων και ενός ρεαλιστικού σεναρίου για το μέλλον σε ό,τι αφορά την επέκταση του πεδίου εφαρμογής των ισχυουσών συμφωνιών.
<P>
Στο όλο ζήτημα της πρόσβασης στην αγορά το πλέον σημαντικό είναι να ληφθούν υπόψη οι υφιστάμενες συμβάσεις. Αυτό θα μας επιτρέψει να αποφύγουμε τις αναπόφευκτες, υπό άλλες συνθήκες, αθετήσεις συμβάσεων και τις αξιώσεις που συνεπάγονται. " ιδέα για τη θέσπιση της εισφοράς με στόχο τη χρηματοδότηση των υποχρεώσεων παροχής δημόσιας υπηρεσίας είναι αποδεκτή υπό τις παρούσες συνθήκες. Σε σύγκριση με τις συμφωνίες για την πρόσβαση στην αγορά και την πιστοποίηση, το πεδίο εφαρμογής αυτών των συμφωνιών σχετικά με τα δικαιώματα των επιβατών είναι καταρχήν τόσο ευρύ όσο είναι δυνατόν. Ενόψει των αμοιβαίων συμφωνιών στον τομέα, πιστεύω ότι η εξέλιξη αυτή είναι καλή. Οι συμφωνίες που επιτεύχθηκαν αποτελούν σε πολύ μεγάλο βαθμό αντανάκλαση εθελούσιων συμφωνιών στον τομέα και αυτό είναι κάτι που επικροτώ με θέρμη. Ως ένθερμος ποδηλάτης με χαροποιούν ιδιαίτερα οι διατάξεις για τη μεταφορά ποδηλάτων στα τρένα. Ευελπιστώ ότι θα συμβάλουν πραγματικά στην άμβλυνση των προβλημάτων κυκλοφοριακής συμφόρησης. Είναι ένα ωραίο παράδειγμα συντροπικότητας στις μεταφορές επιβατών.
<P>
Συνοψίζοντας, πρέπει να ευχαριστήσω τους εισηγητές για το επίπονο έργο τους και να τους συγχαρώ για το αποτέλεσμα. Χάρη στις προσπάθειές τους, βρισκόμαστε λίγο πιο κοντά σε μια κοινή ευρωπαϊκή αγορά σιδηροδρόμων. Εκφράζω, επίσης, τις ευχαριστίες μου στη γερμανική Προεδρία και στον Επίτροπο Barrot.
<SPEAKER ID="144" NAME="Luís Queiró" AFFILIATION="PPE-DE">
(PT) Παρά το γεγονός ότι τα τρένα συνεχίζουν να αποτελούν ένα ασφαλές, φιλικό προς το περιβάλλον μέσο μεταφορών, ικανό να μεταφέρει μεγάλο όγκο εμπορευμάτων και επιβατών με άνεση και ταχύτητα, παρέχοντας υψηλής ποιότητας υπηρεσίες, η αλήθεια είναι ότι απέχουμε πολύ ακόμα από ένα ανοικτό, ανταγωνιστικό σύστημα σιδηροδρόμων στον κοινοτικό χώρο.
<P>
" ελευθέρωση είναι ο μόνος τρόπος για να επιτύχουμε τις ορθές οικονομικές και τεχνολογικές συνθήκες προσέλκυσης επενδύσεων και για να εμφυσήσουμε την αναγκαία ορμή, προκειμένου να καταστήσουμε πιο ελκυστικούς και αποδοτικούς τους σιδηροδρόμους και να επιτύχουμε μεγαλύτερη διαλειτουργικότητα. " διαπραγμάτευση της τρίτης νομοθετικής δέσμης μέτρων για τους σιδηροδρόμους είναι άλλο ένα βήμα προς αυτήν την κατεύθυνση και ελπίζουμε ότι η συνδυασμένη βούληση του Συμβουλίου, της Επιτροπής και του Κοινοβουλίου, που αντανακλάται σε αυτήν τη δέσμη, θα στείλει ένα ισχυρό και συνεκτικό πολιτικό μήνυμα, ένα μήνυμα ικανό να κινητοποιήσει τις μακροπρόθεσμες επενδύσεις που χρειάζεται αυτός ο τομέας.
<P>
Θέλω να συγχαρώ τους συναδέλφους μας κκ. Jarzembowski, Savary και Sterckx, για το έξοχο έργο τους που μας επέτρεψε να συζητήσουμε σήμερα αρχές και κατευθυντήριες γραμμές σε σχέση με διάφορα θέματα. Για παράδειγμα, το θέμα της πρόσβασης στην αγορά για τις διεθνείς σιδηροδρομικές υπηρεσίες επιβατών από το 2010 και το ζήτημα της συμφωνίας στον ευαίσθητο τομέα των τελών που θα επιβάλλονται στις διεθνείς μεταφορές επιβατών, όπου είναι αναγκαίο να διαφυλάξουμε τόσο τη χρηματοδότηση της αντίστοιχης δημόσιας υπηρεσίας όσο και την οικονομική βιωσιμότητα των μεταφορέων. Πρέπει να σημειωθεί ότι θα υπάρξει συνέχεια σε αυτήν τη διαδικασία, διότι το άνοιγμα της αγοράς των σιδηροδρόμων θα αποτελέσει αντικείμενο μιας νέας ανακοίνωσης της Επιτροπής, που προγραμματίζεται για το 2012.
<P>
Ομοίως, στον τομέα της πιστοποίησης των μηχανοδηγών, σημειώθηκε αξιοσημείωτη πρόοδος σε σχέση με τα πιστοποιητικά και τις άδειες που στο μέλλον, χάρη στο Κοινοβούλιο, θα καλύπτουν σαφώς όλα τα πληρώματα τρένων που εμπλέκονται στην ασφάλεια και, τέλος, σημειώθηκε αξιοσημείωτη πρόοδος στον περίπλοκο τομέα των δικαιωμάτων των επιβατών και των υποχρεώσεων σε σχέση με την καταβολή αποζημίωσης για καθυστερήσεις και την εγγυημένη κινητικότητα, λόγου χάρη, με στόχο τη βελτίωση της αποδοτικότητας και της ελκυστικότητας των διεθνών σιδηροδρομικών μεταφορών επιβατών.
<P>
Κύριε Πρόεδρε, όλοι γνωρίζουμε ότι είναι πολύ μακρύς ο δρόμος από την εκπόνηση μιας νομοθεσίας μέχρι την πλήρη εφαρμογή της και ότι σε αυτόν τον δρόμο πρέπει να πορευτούμε, αν θέλουμε πράγματι να επιτύχουμε δυναμική και συνεκτική ανάπτυξη αυτού του μέσου μεταφοράς.
<SPEAKER ID="145" NAME="Inés Ayala Sender" AFFILIATION="PSE">
(ES) Αυτό το βράδυ σηματοδοτεί ένα νέο στάδιο στον εκσυγχρονισμό, στην πραγματικότητα εξευρωπαϊσμό, των σιδηροδρομικών μεταφορών, με τη θέσπιση κοινών βασικών κανόνων. " έκθεση του κ. Jarzembowski, η οποία εκτελεί πλήρως την εντολή του Κοινοβουλίου, δείχνει ότι έχει επιτευχθεί μια συμφωνία που είναι ικανοποιητική για όλες τις πλευρές, παρά την παρούσα ανισορροπία μεταξύ χωρών που έχουν ανοιχτά δίκτυα, εκείνων που έχουν διαθέσει χρόνο και προσπάθεια στον εκσυγχρονισμό των υποδομών τους -όπως στην Ισπανία, για παράδειγμα, σε σχέση με το πρόβλημα των διαστάσεων της σιδηροδρομικής γραμμής- και εκείνων που χρειάζονται περισσότερο χρόνο για να επιτύχουν το ελάχιστο δυνατό επίπεδο που απαιτείται προκειμένου να ανταγωνίζονται επί ίσοις όροις.
<P>
Συνολικά, είναι εξαιρετικά σημαντικό η τελική συμφωνία που αντανακλάται στην έκθεση Jarzembowski να διατηρήσει το δικαίωμα της Επιτροπής να αποφασίσει τι πρόταση θα υποβάλει στο τελικό στάδιο. Σε αυτόν τον τομέα, ασφαλή και βιώσιμο όπως τον γνωρίζουμε και όπως θέλουμε να είναι, είναι απαραίτητο να προχωρήσουμε με έναν ασφαλή και βιώσιμο τρόπο.
<P>
Πιστεύαμε ότι το πιο δύσκολο κομμάτι θα ήταν το άνοιγμα των σιδηροδρομικών δικτύων· τελικά ο ανθρώπινος παράγοντας αποδείχτηκε πιο περίπλοκος. Αυτό που είναι σημαντικό δεν είναι απλά η επίτευξη συμφωνίας σχετικά με τους μηχανοδηγούς, αλλά το γεγονός ότι ο κ. Savary κατάφερε να θεσπίσει γρήγορα και αποφασιστικά τις προϋποθέσεις για τη λειτουργία των τρένων από μηχανοδηγούς που έχουν κοινή κατάρτιση και πιστοποίηση. Και έχουμε επίσης την υπόσχεση ότι και τα υπόλοιπα μέλη του πληρώματος θα είναι σε θέση να λειτουργούν κάτω από τις ίδιες ή παρόμοιες συνθήκες στο όχι πολύ μακρινό μέλλον.
<P>
Όπως έλεγα, αυτό που αποδείχτηκε πιο δύσκολο τελικά ήταν τα δικαιώματα και οι υποχρεώσεις των επιβατών σιδηροδρομικών μεταφορών. Το γεγονός ότι καταλήξαμε σε συμφωνία για την εφαρμογή όλων αυτών τόσο σε εθνικά όσο και σε διεθνή σιδηροδρομικά ταξίδια είναι ένα θεμελιώδες επίτευγμα. Οι πολίτες μας δεν θα ήταν σε θέση να κατανοήσουν ότι απαιτείται συμφωνία σε διεθνές επίπεδο, τη στιγμή που υποχρεούνται να αντιμετωπίζουν καθημερινά αυτές τις συνθήκες σε εθνικό επίπεδο. Αν και όχι τόσο ευρεία όσο θα θέλαμε, έχει θεσπιστεί μια ασφαλής βάση για τα δικαιώματα όλων των επιβατών σε άμεση και αποτελεσματική πληροφόρηση, καθώς και σε συνδρομή.
<P>
Ξέρουμε ότι αυτό δεν είναι αρκετό. Θέλουμε να προχωρήσουμε περισσότερο, και διάφορες οργανώσεις -συγκεκριμένα, στη χώρα μου, η Εθνική Οργάνωση Τυφλών- έχουν ζητήσει περισσότερα. Πρέπει να συνεχίσουμε, αλλά πιστεύουμε ότι αυτό το βράδυ με την έκθεση του κ. Sterckx έχουμε ανοίξει ένα ελπιδοφόρο δρόμο προόδου.
<P>
Καθώς ολοκληρώνουμε αυτήν τη φάση, αρχίζει μια εξίσου ελπιδοφόρα φάση που απαιτεί την πλήρη δέσμευσή μας. Εξακολουθούμε να πρέπει να αντιμετωπίσουμε τη διαλειτουργικότητα, όλες τις πτυχές ασφάλειας που πρέπει να ενισχυθούν και να εξευρωπαϊστούν, και το καθήκον να δώσουμε σάρκα και οστά σε αυτόν τον οργανισμό.
<P>
Τέλος, παραμένει η μεγάλη πρόκληση ενός ευρωπαϊκού σιδηροδρομικού δικτύου για τις μεταφορές εμπορευμάτων -οι επικείμενες προτάσεις της Επιτροπής για ένα αποκλειστικό δίκτυο μεταφορών εμπορευμάτων- και όλη η διαχειριστική υποστήριξη που απαιτείται προκειμένου να καταστούν οι ευρωπαϊκοί κόμβοι που θεσπίζονται σήμερα ένα πραγματικό δίκτυο μεταφορών στο μέλλον.
<SPEAKER ID="146" NAME="Leopold Józef Rutowicz" AFFILIATION="UEN">
(PL) Κύριε Πρόεδρε, θέλω να ευχαριστήσω τον κ. Jarzembowski για το έργο του στην εκπόνηση ενός κειμένου οδηγίας του Ευρωπαϊκού Κοινοβουλίου και του Συμβουλίου σχετικά με την τροποποίηση της οδηγίας για την ανάπτυξη των κοινοτικών σιδηροδρόμων, καθώς και για την κατανομή της χωρητικότητας των σιδηροδρομικών υποδομών και τις χρεώσεις. Το κείμενο της οδηγίας συμφωνήθηκε μέσω της διαδικασίας συνδιαλλαγής. Αυτή η οδηγία θα είναι σημαντική για τη συνεχιζόμενη ανάπτυξη των κοινοτικών σιδηροδρόμων, για τους επιβάτες και για τις εμπορευματικές μεταφορές.
<P>
Οι σιδηρόδρομοι, που μετρούν ήδη δύο αιώνες ιστορίας, καθίστανται ολοένα και πιο σημαντικοί στον σημερινό κόσμο λόγω της περιβαλλοντικής προστασίας, καθώς και της οδικής συμφόρησης. Τα προβλήματα όσον αφορά την ανάπτυξη των σιδηροδρομικών μεταφορών θα αφορούν τους πόρους για τον εκσυγχρονισμό, καθώς και για την κατασκευή και τον εξοπλισμό νέων δικτύων. Για να επιτύχουμε αρμονική ανάπτυξη, οι φτωχές χώρες θα χρειαστούν σημαντική χρηματοδοτική στήριξη. Το κείμενο που συμφωνήθηκε για τη νέα οδηγία θα έχει θετικό αντίκτυπο στην περαιτέρω ανάπτυξη των σιδηροδρόμων.
<P>
" έκθεση του κ. Savary σχετικά με τα δικαιώματα των μηχανοδηγών και η έκθεση του κ. Sterckx σχετικά με τα δικαιώματα και τις υποχρεώσεις καλύπτουν περαιτέρω θέματα που αφορούν τις σιδηροδρομικές μεταφορές. Θέλω να τους συγχαρώ για το έργο τους.
<SPEAKER ID="147" NAME="Γεώργιος Τούσσας" AFFILIATION="GUE/NGL">
Κύριε Πρόεδρε, η συμφωνία σχετικά με το τρίτο σιδηροδρομικό πακέτο αποτελεί ακόμη ένα βήμα για το ξεπούλημα της δημόσιας περιουσίας του λαϊκού πλούτου στο κεφάλαιο, προκειμένου να πολλαπλασιάσει τα κέρδη του σε βάρος των λαϊκών στρωμάτων και να αυξήσει την εκμετάλλευση των εργαζομένων.
<P>
Ο κανονισμός δικαιωμάτων και υποχρεώσεων που περιλαμβάνεται στο πακέτο έρχεται απλώς για να χρυσώσει το χάπι για την απελευθέρωση των επιβατικών μεταφορών. Οι εργαζόμενοι στους σιδηροδρόμους έχουν εκφράσει αγωνιστικά την αντίθεσή τους στην απελευθέρωση των σιδηροδρομικών μεταφορών τόσο στα δύο προηγούμενα πακέτα όσο και σε αυτό.
<P>
Οι ευρωβουλευτές του ΚΚΕ είμαστε αντίθετοι στο ξεπούλημα των σιδηροδρόμων, ιδιαίτερα στην Ελλάδα, όπου οι σιδηροδρομικές μεταφορές απέχουν μακράν των λαϊκών αναγκών και σε πολλές περιπτώσεις εξακολουθούν να λειτουργούν με υποδομές και υλικό απηρχαιωμένα.
<P>
Τασσόμαστε στο πλευρό των εργαζομένων που αγωνίζονται για την ανάπτυξη δημόσιων μαζικών μεταφορών, για μία δημόσια υπηρεσία σιδηροδρόμων η οποία θα εξασφαλίζει ασφαλείς ποιοτικές μεταφορές που θα ανταποκρίνονται στις σύγχρονες ανάγκες των εργαζομένων και θα είναι φιλική προς το περιβάλλον.
<P>
Γι' αυτό θα καταψηφίσουμε τη συμφωνία του Ευρωπαϊκού Κοινοβουλίου, του Συμβουλίου και της Επιτροπής, υπογραμμίζοντας την ευθύνη της Ευρωπαϊκής Ένωσης και των κυβερνήσεων των κρατών μελών σ' αυτήν την αντιλαϊκή πολιτική και τη λεηλασία του λαϊκού πλούτου από το κεφάλαιο.
<SPEAKER ID="148" NAME="Dieter-Lebrecht Koch" AFFILIATION="PPE-DE">
(DE) Κύριε Πρόεδρε, κύριε Επίτροπε, κυρίες και κύριοι, ως ένας από τους πρωτεργάτες της συλλογής υπογραφών "One Million for Disability", παρότρυνα γυναίκες και άνδρες σε ολόκληρη την Ευρώπη να στηρίξουν ενεργά τα άτομα με αναπηρίες. Οι υπογραφές θα διαβιβαστούν στις αρχές Οκτωβρίου στους Προέδρους της Επιτροπής και του Κοινοβουλίου, προκειμένου να δραστηριοποιηθούν και αυτοί περισσότερο για μία κοινωνική Ευρώπη. Σήμερα, λίγο πριν από αυτό, διεξάγουμε συζήτηση για την τρίτη δέσμη μέτρων για τους σιδηροδρόμους, που κατά τη γνώμη μου αφορά σε μεγάλο βαθμό και τα δικαιώματα και τις υποχρεώσεις όσων ταξιδεύουν με τρένο.
<P>
Πολύ σημαντικό τμήμα αυτού του κανονισμού επικεντρώνεται στα δικαιώματα και τις υποχρεώσεις των ατόμων με μειωμένη κινητικότητα, είτε εξαιτίας της ηλικίας τους, της αναπηρίας ή κάποιου άλλου παράγοντα, καθώς και των ενδεχόμενων συνοδών τους - πράγμα που είναι ιδιαίτερα αξιοπρόσεκτο. Τα πρόσωπα αυτά έχουν το ίδιο δικαίωμα στην ελεύθερη κυκλοφορία, στην ελεύθερη επιλογή και στη μη διάκριση με όλους τους άλλους πολίτες. Το γεγονός ότι αυτό το τμήμα της δέσμης μέτρων για τους σιδηροδρόμους δεν θα ισχύει μόνο για τις διασυνοριακές αλλά και για τις εθνικές μεταφορές αποτελεί μεγάλη νίκη του Ευρωπαϊκού Κοινοβουλίου. Έτσι επεκτείνονται τα δικαιώματα όλων των επιβατών ως χρηστών των σιδηροδρόμων και βελτιώνεται η ποιότητα και η αποτελεσματικότητα των υπηρεσιών των σιδηροδρομικών μεταφορών επιβατών.
<P>
Ως εκ τούτου, όλοι οι επιβάτες έχουν δικαίωμα ενημέρωσης για υπηρεσίες σιδηροδρομικών μεταφορών τόσο πριν όσο και κατά τη διάρκεια του ταξιδιού. Βαθμιαία όλα τα κτίρια και τα οχήματα θα καταστούν επίσης προσβάσιμα από τα άτομα με μειωμένη κινητικότητα. Το δικαίωμα αποζημίωσης και συνδρομής των επιβατών σε περίπτωση καθυστερήσεων, χαμένων ανταποκρίσεων ή ακυρώσεων δρομολογίων θα ενισχυθεί, ενώ η διαδικασία προσφυγής που δεν υπήρχε μέχρι τώρα θα δημιουργήσει εμπιστοσύνη μεταξύ των επιβατών και των φορέων παροχής υπηρεσίας. Όλα αυτά θα καταστήσουν περισσότερο ελκυστική τη χρήση των τρένων.
<P>
Δυστυχώς, τα κράτη μέλη έχουν τη δυνατότητα να ζητήσουν προσωρινές εξαιρέσεις, ωστόσο με αυτό το αποτέλεσμα βρισκόμαστε σε καλό και ασφαλή δρόμο. Τώρα τα κράτη μέλη μπορούν να αποδείξουν πόσο σοβαρά ήταν όταν υπέγραψαν τον Μάρτιο του 2007 τον χάρτη του Ο"Ε για τα άτομα με αναπηρίες. Περιμένω από την πατρίδα μου, τη Γερμανία, να δώσει το καλό παράδειγμα και να μεταφέρει τα δικαιώματα των ατόμων με αναπηρίες στο εθνικό δίκαιο. Ευχαριστώ τους εισηγητές και όλους όσοι ηγήθηκαν των διαπραγματεύσεων στη διαδικασία συνδιαλλαγής, και συνιστώ να εγκρίνουμε τη δέσμη αυτή.
<SPEAKER ID="149" NAME="Joel Hasse Ferreira" AFFILIATION="PSE">
(PT) Κύριε Πρόεδρε, κύριε Barrot, κύριοι εισηγητές, κυρίες και κύριοι συνάδελφοι, η πιστοποίηση των μηχανοδηγών είναι ένα σημαντικό βήμα προόδου στην κοινοτική νομοθεσία για τις μεταφορές, ένα βήμα που είναι ικανό να αποτελέσει το έναυσμα για την αναζωογόνηση του κοινοτικού σιδηροδρομικού δικτύου, και ο Gilles Savary διαδραμάτισε ζωτικής σημασίας ρόλο σε αυτήν τη διαδικασία.
<P>
Είναι επίσης δυνατόν να προωθήσουμε τη χρήση των σιδηροδρόμων μέσω της δημιουργίας κινήτρων για τη βελτίωση της ποιότητας των υπηρεσιών και της ενίσχυσης των δικαιωμάτων των μηχανοδηγών και των επιβατών, ενθαρρύνοντας κατ' αυτόν τον τρόπο την ισότητα στην επιλογή μεταφορικού μέσου. " αναζωογόνηση των σιδηροδρομικών μεταφορών στην Ευρωπαϊκή Ένωση συμβάλλει σημαντικά στην οικοδόμηση ενός βιώσιμου συστήματος μεταφορών και στη δημιουργία της ενιαίας ευρωπαϊκής αγοράς. Αυτή η νομοθεσία θα ενισχύσει, επομένως, τη σιδηροδρομική συνιστώσα της ενιαίας αγοράς, ιδίως όσον αφορά τις διεθνείς μεταφορές επιβατών, έναν τομέα που καλύπτεται από την πρόταση οδηγίας για το άνοιγμα της αγοράς για τις διεθνείς υπηρεσίες σιδηροδρομικών μεταφορών επιβατών.
<P>
Θεσπίστηκαν επίσης διαδικασίες για την πιστοποίηση των μηχανοδηγών στην Ευρωπαϊκή Ένωση, οι δε νομικές διατάξεις που συζητάμε ενισχύουν επίσης τα δικαιώματα των επιβατών σιδηροδρομικών μεταφορών, εξ ου και η σημασία συζήτησης αυτών των τριών εκθέσεων και των τριών οδηγιών.
<P>
" έκθεση σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που αφορά την πιστοποίηση του προσωπικού οδήγησης μηχανών έλξης και συρμών στο σιδηροδρομικό σύστημα της Κοινότητας θεσπίζει, επομένως, ειδικές νομικές διατάξεις οι οποίες αναγνωρίζουν την επαγγελματική εξειδίκευση με στόχο την εξασφάλιση της κινητικότητας των μηχανοδηγών σε ολόκληρη την Ευρώπη και οι οποίες ταυτόχρονα βελτιώνουν την κινητικότητα των διεθνών σιδηροδρομικών ταξιδιών στην Ευρωπαϊκή Ένωση. Αυτά είναι θετικά βήματα, τα οποία πρέπει να επικροτήσουμε.
<P>
Κύριε Πρόεδρε, κυρίες και κύριοι βουλευτές, τα μέτρα που απαιτούνται για την επίτευξη της διαλειτουργικότητας εξετάστηκαν διεξοδικά μέσω της εναρμόνισης της νομοθεσίας που αφορά την κατάρτιση των μηχανοδηγών και την πιστοποίησή τους, πράγμα που επίσης είναι ένα λίαν θετικό βήμα. Σημειώθηκε επομένως αξιοσημείωτη πρόοδος προς την κατεύθυνση της εξασφάλισης της σιδηροδρομικής συνιστώσας της εσωτερικής αγοράς μέσω της σαφούς κατοχύρωσης των δικαιωμάτων των εργαζομένων, των επιχειρήσεων και των επιβατών, που σε τελική ανάλυση είναι οι ευρωπαίοι πολίτες, που μας εξέλεξαν.
<P>
Τέλος, θέλω να συγχαρώ τους εισηγητές Dirk Sterckx και Georg Jarzembowski, τελευταίον δε αλλά εξίσου θερμά, τον Gilles Savary, για όλο το επίπονο έργο τους. Σας ευχαριστώ πολύ, κυρίες και κύριοι συνάδελφοι.
<SPEAKER ID="150" NAME="Corien Wortmann-Kool" AFFILIATION="PPE-DE">
(NL) Κύριε Πρόεδρε, ειλικρινείς ευχαριστίες στους εισηγητές και στον Αντιπρόεδρο Vidal-Quadras Roca για το επίπονο έργο τους στην εξασφάλιση αίσιας έκβασης σε αυτήν την περίπλοκη τρίτη νομοθετική δέσμη μέτρων για τους σιδηροδρόμους. Ορισμένοι από τους εισηγητές, κύριε Πρόεδρε, ενδεχομένως αισθάνονται ότι πρέπει να εξασφαλίσουν το βέλτιστο από μια κακή εργασία, αφού ήλπιζαν να επιτύχουν πολύ περισσότερα, πιστεύω όμως ότι το αποτέλεσμα που έχουμε είναι αξιέπαινο από κάθε άποψη. Είναι μια θετική εξέλιξη το γεγονός ότι όλοι οι επιβάτες σιδηροδρομικών μεταφορών στην Ευρώπη έχουν τώρα έναν αριθμό βασικών δικαιωμάτων. Υπάρχει πλέον πολύ καλύτερο ρυθμιστικό πλαίσιο για την ικανότητα και το δικαίωμα των ατόμων με μειωμένη κινητικότητα να ταξιδεύουν. Είναι επίσης θετικό ότι έγιναν υποχρεωτικοί πρόσθετοι κανόνες για τα ταξίδια μεγάλων αποστάσεων, αυτοί όμως οι κανόνες δεν ενδείκνυνται για τις αστικές και περιφερειακές μεταφορές, άρα είναι καλό το ότι εξαιρέθηκαν και το ότι θα υπαχθούν σε διαφορετική δέσμη κανόνων.
<P>
Κύριε Πρόεδρε, είχαμε μια ουσιαστική συζήτηση για την ελευθέρωση των σιδηροδρομικών μεταφορών. Όχι μόνο με το Συμβούλιο αλλά και εδώ στο Κοινοβούλιο. Είμαι ευτυχής με το αποτέλεσμα. " ελευθέρωση ήταν ο ορθός τρόπος να πορευτούμε σε σχέση με τις διεθνείς σιδηροδρομικές μεταφορές, όχι όμως σε σχέση με τις εθνικές σιδηροδρομικές μεταφορές.
<P>
Κύριε Πρόεδρε, οι διαφορές μεταξύ των κρατών μελών είναι υπερβολικά μεγάλες για να επιβάλουμε την εθνική ελευθέρωση των σιδηροδρομικών συνδέσεων εσωτερικού βάσει μιας "εκ των άνω προς τα κάτω" προσέγγισης από την Ευρώπη, διότι τα επιβαρυμένα περιφερειακά δίκτυα είναι ευάλωτα και πρέπει να υπάρξει πεδίο εφαρμογής για παραχώρησή τους σε ιδιώτες κατόπιν διαγωνισμού. Αυτό επίσης αποτελεί μια μορφή ανταγωνισμού. Είμαι ευτυχής με αυτό το αποτέλεσμα. Είναι ένας συγκρατημένος ανταγωνισμός, νομίζω όμως πως είναι ενδεδειγμένος γι' αυτά τα περίπλοκα δίκτυα. Ο κ. Barrot λέει ότι η Επιτροπή θα αναλύσει τις προοπτικές για την περαιτέρω ελευθέρωση των εγχώριων μεταφορών επιβατών· τον παρωθώ ρητώς να συμπεριλάβει σε αυτήν την ανάλυση το ζήτημα της παραχώρησης δικτύων σε ιδιώτες κατόπιν διαγωνισμού και σε ποιον βαθμό αυτό μπορεί να ωφελήσει τη λειτουργία της αγοράς.
<SPEAKER ID="151" NAME="Gábor Harangozó" AFFILIATION="PSE">
(HU) Σας ευχαριστώ πολύ, κύριε Πρόεδρε. Κυρίες και κύριοι βουλευτές, θέλω καταρχάς να επικροτήσω το γεγονός ότι η διοργανική επιτροπή συνδιαλλαγής κατάφερε να καταλήξει σε συμφωνία και ότι η αγορά στις διεθνείς υπηρεσίες σιδηροδρομικών μεταφορών επιβατών εντός της Ευρωπαϊκής Ένωσης θα ανοίξει, επομένως, το 2010. " ελευθέρωση είναι μια καλή κίνηση ... (ο Πρόεδρος διακόπτει τον ομιλητή)· ο ανοικτός ανταγωνισμός αποτελεί αναγκαιότητα στην αγορά των υπηρεσιών επιβατικών μεταφορών. Δεν θα συμβάλει μόνο στην υλοποίηση της μεταρρύθμισης των σιδηροδρομικών μεταφορών, αλλά την ίδια στιγμή θα δημιουργήσει το είδος του περιβάλλοντος ανταγωνισμού, όπου οι βασικοί νικητές θα είναι οι ίδιοι οι καταναλωτές.
<P>
Ωστόσο, δεν μπορούμε απλώς να πάμε πρόσω ολοταχώς και να υποχρεώσουμε τις εθνικές σιδηροδρομικές εταιρείες να εισέλθουν στον ανταγωνισμό της ελεύθερης αγοράς, αφού πολλές σιδηροδρομικές εταιρείες κρατών μελών αντιμετωπίζουν οικονομικές δυσκολίες. Επιπλέον, οι υποδομές τους συχνά είναι άκρως υπανάπτυκτες. Πρέπει, επομένως, να στηρίξουμε τις αναπτυξιακές τους προσπάθειες και πρέπει να τους δώσουμε χρόνο να καταστούν ανταγωνιστικές, ούτως ώστε να μπορέσουν να δώσουν μόνες τους τη μάχη για την προσέλκυση επιβατών.
<P>
Παράλληλα με την ελευθέρωση, είναι τουλάχιστον εξίσου σημαντικό να ενισχύσουμε την εμπιστοσύνη των επιβατών στις υπηρεσίες σιδηροδρομικών μεταφορών, βελτιώνοντας, επεκτείνοντας και διεθνοποιώντας τα δικαιώματα των επιβατών. Σύμφωνα με τη νέα νομοθεσία, οι πάροχοι υπηρεσιών σιδηροδρομικών μεταφορών θα πρέπει να αναλάβουν μεγαλύτερη ευθύνη. " εναρμόνιση της νομοθεσίας της ΕΕ σχετικά με τα δικαιώματα και τις υποχρεώσεις των επιβατών, την ενημέρωση, την ανάληψη ευθύνης για τους επιβάτες και τις αποσκευές τους, το ζήτημα της αποζημίωσης, τον χειρισμό των καθυστερήσεων και την πρόνοια για τους επιβάτες με μειωμένη κινητικότητα είναι στο σύνολό τους πράγματα που ενισχύουν την ασφάλεια και ταυτόχρονα ενισχύουν το κύρος των παρόχων υπηρεσιών σιδηροδρομικών μεταφορών.
<P>
Είναι ένας φιλόδοξος αλλά απολύτως ουσιώδης στόχος για τη διευκόλυνση της ανάπτυξης του σιδηροδρομικού δικτύου υψηλών ταχυτήτων και των διασυνοριακών λειτουργικών διευθετήσεων που συνδέονται με αυτό. Ταυτόχρονα, ενισχύει και την εμπιστοσύνη σε σχέση με τις εγχώριες σιδηροδρομικές μεταφορές επιβατών.
<P>
" αύξηση της αποδοτικότητας και η βελτίωση του σιδηροδρομικού δικτύου και της ποιότητας των υπηρεσιών είναι πραγματικά θεμελιώδεις όχι μόνο από πλευράς ανάπτυξης ενός βιώσιμου τομέα μεταφορών αλλά και από πλευράς υπερπληθυσμού και ατμοσφαιρικής ρύπανσης. Βεβαίως, παράλληλα με τη νέα νομοθετική δέσμη και χάριν της βελτιωμένης ποιότητας πρέπει να διασφαλίσουμε επίσης ότι η οδηγία θα μεταφερθεί με τον κατάλληλο τρόπο στο εθνικό δίκαιο. Ενόψει αυτών των ζητημάτων, η έκθεση εφαρμογής που προγραμματίζεται για το 2012 θα είναι ιδιαίτερα σημαντική, όπως και οι ετήσιες εκθέσεις των εταιρειών.
<P>
Εν κατακλείδι, θέλω να ευχαριστήσω τον εισηγητή για το έργο του, καθώς και όλους όσοι συνέβαλαν στην επιτυχία των διαπραγματεύσεων· χάρη σε σας, θα καταφέρουμε επιτέλους να ψηφίσουμε αύριο για αυτό το θέμα. Σας ευχαριστώ πολύ για την προσοχή σας.
<SPEAKER ID="152" NAME="Renate Sommer" AFFILIATION="PPE-DE">
(DE) Κύριε Πρόεδρε, θα ήθελα και εγώ να ευχαριστήσω αρχικά τους εισηγητές για την εργασία τους, που δεν ήταν εύκολη. Άλλωστε, η τρίτη δέσμη μέτρων για τους σιδηροδρόμους αποτελεί συνέχεια μίας μακράς διαδικασίας που έχει ως στόχο το άνοιγμα των ευρωπαϊκών σιδηροδρόμων στον ανταγωνισμό και την εναρμόνιση των προδιαγραφών στην Ευρώπη.
<P>
Όπως πολλοί προηγούμενοι ομιλητές, έτσι και εγώ επικροτώ ιδιαίτερα τον προτεινόμενο κανονισμό σχετικά με τα δικαιώματα και τις υποχρεώσεις των επιβατών, στον οποίο θεσπίζονται για πρώτη φορά ενιαίοι κανόνες σε ολόκληρη την Ευρώπη με σκοπό την ενίσχυση των δικαιωμάτων των επιβατών. Ο κανονισμός, όπως εξήγησε πολύ καλά ο κ. Koch, προβλέπει, μεταξύ άλλων, κατάλληλη πρόσβαση στα τρένα, τους σταθμούς και τις αποβάθρες για τα άτομα με μειωμένη κινητικότητα. Επίσης, καλύπτει το ζήτημα της ευθύνης σε περίπτωση ατυχήματος και θανάτου, καθώς και την καθιέρωση ενός συστήματος αποζημίωσης για καθυστερήσεις και ακυρώσεις τρένων. Είναι πλέον καιρός να αποκτήσουν ελάχιστα δικαιώματα όχι μόνον οι επιβάτες αεροσκαφών αλλά και οι επιβάτες τρένων.
<P>
Εκ πρώτης όψεως η ρύθμιση αυτή φαίνεται ότι επιβαρύνει τις σιδηροδρομικές επιχειρήσεις. Τελικά, η παραχώρηση ελαχίστων δικαιωμάτων στους επιβάτες κάνει πιο ελκυστικούς τους σιδηροδρόμους. " ενίσχυση των δικαιωμάτων των επιβατών θα συνεισφέρει σημαντικά στην προώθηση των σιδηροδρομικών μεταφορών, και αυτό θα έχει ως αποτέλεσμα να αυξηθεί το συνολικό μερίδιο αυτού του μέσου μεταφοράς. " χρησιμοποίηση των τρένων θα γίνει πραγματικά μια εναλλακτική για τα αεροπορικά ταξίδια στην Ευρώπη. Αυτό είναι σημαντικό σε σχέση με τα προβλήματα του κλίματος.
<P>
" πρόταση της Επιτροπής προέβλεπε να ισχύουν τα δικαιώματα των επιβατών μόνο για τις διεθνείς σιδηροδρομικές μεταφορές. Χαίρομαι που καταφέραμε να διασφαλίσουμε τώρα την επέκταση του πεδίου εφαρμογής σε όλους τους επιβάτες σιδηροδρόμων μεταφορών, κυρίως φυσικά στις εγχώριες σιδηροδρομικές μεταφορές και όχι μόνο στις διεθνείς σιδηροδρομικές μεταφορές. Άλλωστε είναι ακατανόητο το ότι ένας επιβάτης τρένου που μεταβαίνει από την Κολωνία στις Βρυξέλλες απολαμβάνει τα δικαιώματα του επιβάτη, όχι όμως και κάποιος που μεταβαίνει με το τρένο από τη Φρανκφούρτη στην Κολωνία.
<P>
Είναι όμως κρίμα που πρέπει να δεχτούμε ως συμβιβασμό αυτές τις ενδεχόμενες μακρές μεταβατικές περιόδους μέχρι την επιβολή των δικαιωμάτων αυτών. Αυτό δεν πρόκειται να το καταλάβει ο καταναλωτής.
<SPEAKER ID="153" NAME="Marian-Jean Marinescu" AFFILIATION="PPE-DE">
(RO) Κύριε Πρόεδρε, αυτή η νομοθετική δέσμη έχει μια γνήσια ευρωπαϊκή συνδήλωση, τόσο επί της αρχής όσο και επί της ουσίας, μολονότι διατηρεί ακόμη τον χαρακτηρισμό "διεθνής", ενώ παράλληλα στρατεύεται υπέρ της ανάπτυξης της εσωτερικής αγοράς. Σε αυτό το στάδιο, παραμένει αναγκαία μια διάκριση και είναι σημαντικό βήμα για τη δημιουργία ολοκληρωμένου σιδηροδρομικού δικτύου στην Ευρωπαϊκή Ένωση.
<P>
Τα κράτη μέλη έχουν τη δυνατότητα να προβούν με αποτελεσματικότερο τρόπο στην απόσβεση των μακροπρόθεσμων επενδύσεών τους, που είναι απολύτως αναγκαίες για ειδικές υποδομές. Το κόστος των υπηρεσιών για τη συντήρηση και την ποιότητα ενδέχεται να μειωθεί προς όφελος των επιβατών οι οποίοι, με τη σειρά τους, θα έχουν την ελευθερία να επιλέξουν μεταξύ εμπορικών και δημοσίων υπηρεσιών, έχοντας ταυτόχρονα κατοχυρωμένα τα δικαιώματά τους. Επιπλέον, μέσω των ενδομεταφορών, όλοι οι επιβάτες μπορούν να έχουν πρόσβαση σε ανταγωνιστικές υπηρεσίες.
<P>
Ωστόσο, πρέπει να ομολογήσουμε ότι στα νέα κράτη μέλη, όπως η Ρουμανία, οι εργασίες εξακολουθούν να προχωρούν υπό δυσμενείς συνθήκες. Για τον λόγο αυτό, η ελευθέρωση πρέπει να αναλυθεί και να προσεγγιστεί με διαφορετικό τρόπο, κατά περίπτωση, εστιάζοντας στη βελτίωση της διαλειτουργικότητας και της συνεργασίας σε διασυνοριακούς τομείς, καθώς και μέσω της επανεξέτασης των προτεραιοτήτων στο πλαίσιο των μέσων χρηματοδότησης επενδύσεων για ειδικές υποδομές.
<P>
Επιπλέον, η Ένωση πρέπει να ετοιμαστεί για μια πραγματική πρόκληση: τη δημιουργία ενός λειτουργικού ολοκληρωμένου δικτύου με τα σιδηροδρομικά συστήματα των γειτονικών χωρών, μέσω των διευρωπαϊκών δικτύων μεταφορών και μέσω πανευρωπαϊκών αξόνων, παρακολουθώντας την επέκταση και διευκόλυνση της πρόσβασης στην Κεντρική και Ανατολική Ασία. Διευκρινίζω ότι υπάρχει κίνδυνος εμφάνισης ψεύτικων εργασιών, που προκαλείται από τη μετεγκατάσταση των εργαζομένων ενός γειτονικού φορέα εκμετάλλευσης σε έναν νέο φορέα. Κατά συνέπεια, πρέπει να εξευρεθεί μια ισορροπία μεταξύ ανταγωνιστικών οικονομικών πολιτικών και κοινωνικών πολιτικών.
<P>
Είναι επίσης αναγκαίο να αποθαρρυνθεί η όποια στρέβλωση του ανταγωνισμού. Καταρχάς, αυτό μπορεί να γίνει με διαφάνεια, καθώς και μέσω της πρόληψης δημιουργίας μιας μονοπωλιακής συμμαχίας σε επίπεδο μεγάλων φορέων εκμετάλλευσης σιδηροδρόμων, που θα μπορούσαν να εμποδίσουν την πρόσβαση νέων φορέων εκμετάλλευσης στην αγορά διότι, εν τέλει, οι επιβάτες είναι αυτοί που ταλαιπωρούνται.
<SPEAKER ID="154" NAME="Jacques Barrot">
Αντιπρόεδρος της Επιτροπής. - (FR) Κύριε Πρόεδρε, θέλω να ευχαριστήσω όλους τους ομιλητές, οι συμβολές των οποίων αντανακλούν τη διεύρυνση αυτής της κοινής επιθυμίας για την ανάπτυξη της χρήσης των σιδηροδρόμων μας σημαντικά. Προς όφελος του κ. Jarzembowski και του κ. Savary, θέλω να προσθέσω ότι η Επιτροπή ανέλαβε να υποβάλει μια έκθεση 30 μήνες μετά την έγκριση της οδηγίας, με νομοθετικές, αν παραστεί ανάγκη, προτάσεις βάσει των συστάσεων του Ευρωπαϊκού Οργανισμού Σιδηροδρόμων.
<P>
Σε ό,τι αφορά την πιστοποίηση των μηχανοδηγών, στόχος μας είναι η δημιουργία ενός πανευρωπαϊκού σιδηροδρομικού χώρου και άρα, όπως είναι φυσικό, θέλουμε να προωθήσουμε την κινητικότητα του προσωπικού των σιδηροδρόμων. Προφανώς, κυρίες και κύριοι βουλευτές, όλα αυτά θα λειτουργήσουν μόνο εάν τα κράτη μέλη παράσχουν τις αναγκαίες επενδύσεις, διότι δεν μπορούμε να έχουμε μια επιτυχή σιδηροδρομική πολιτική, μέχρις ότου καταστήσουμε πραγματικότητα τα διευρωπαϊκά δίκτυα και εγγυηθούμε τη διαλειτουργικότητα σε όλες τις μείζονες γραμμές, κυρίως μέσω του ERTMS. Σαφώς και είναι καίριας σημασίας το καθήκον για επενδύσεις. Οι επενδύσεις είναι το τίμημα που πρέπει να καταβληθεί για να εφαρμοστούν πλήρως τα κείμενα που πρόκειται να εγκρίνετε.
<P>
Σε σχέση με τις σιδηροδρομικές εμπορευματικές μεταφορές, έγινε πράγματι μια αρχική πρόταση κανονισμού για την αποζημίωση λόγω μη εκπλήρωσης δεσμεύσεων σχετικά με την ποιότητα των υπηρεσιών σε αυτόν τον τομέα. Συνεπώς, ενώ αναγνωρίζουν ότι οι στόχοι ήταν υγιείς, το Κοινοβούλιο και το Συμβούλιο αποφάσισαν ότι το προτεινόμενο μέτρο δεν ενδείκνυτο. Ωστόσο, πρέπει να πω ότι θα συνεχίσω να παρακολουθώ στενά την ανάπτυξη των εμπορευματικών μεταφορών στους σιδηροδρόμους. Εξακολουθώ να ανησυχώ για τα προβλήματα ακρίβειας χρόνου και την αξιοπιστία των υπηρεσιών σιδηροδρομικών εμπορευματικών μεταφορών. Επομένως, θα υποβάλω μια έκθεση περί τα τέλη του 2007 σχετικά με την εξέλιξη της ποιότητας των υπηρεσιών και για τα ενδεικνυόμενα μέτρα για την αντιμετώπιση των προβλημάτων. Αυτό προφανώς θα οδηγήσει την Επιτροπή να προτείνει ένα ευρωπαϊκό δίκτυο σιδηροδρόμων με επίκεντρο τις εμπορευματικές μεταφορές. Ελπίζω να παρουσιάσω την έκθεση τον Οκτώβριο.
<P>
Όπως είπαν πολλοί από εσάς, ένας οποιοσδήποτε συμβιβασμός είναι σαφώς μόνο ένα βήμα και ενδεχομένως να εκληφθεί ως περιορισμένης εμβέλειας, ένα βήμα όμως μπορεί να θεωρηθεί και ως μέτρο προόδου. Σε ό,τι με αφορά, είμαι πεπεισμένος ότι με την έγκριση αυτής της τρίτης νομοθετικής δέσμης μέτρων για τους σιδηροδρόμους, το Κοινοβούλιο θα στείλει ένα ισχυρό μήνυμα στους πολίτες της Ευρώπης, που μπορούν να χρησιμοποιούν πολύ περισσότερο τον σιδηρόδρομο ως μέσο μεταφοράς.
<P>
Θέλω να προσθέσω ότι βρισκόμαστε στη διαδικασία θέσπισης δικαιωμάτων των επιβατών με βάση την έννοια του ευρωπαίου πολίτη. Σε ό,τι αφορά τους επιβάτες αεροσκαφών, μένουν πολλά ακόμη να γίνουν για να εφαρμοστεί ο νόμος. Στην περίπτωση των επιβατών σιδηροδρόμων, προφανώς απαιτείται να τους παρέχεται σαφής, άμεση πληροφόρηση, που θα τους επιτρέπει να κατανοήσουν τι δικαιούνται να προσμένουν. Πιστεύω, ωστόσο, ότι στέλνουμε πραγματικά ένα ισχυρό μήνυμα δείχνοντας ότι είμαστε αποφασισμένοι να πιέσουμε για την προώθηση της ανάπτυξης ενός κατάλληλου χάρτη επιβατών, προκειμένου να παράσχουμε σε όλους -μεταξύ άλλων, στους κατεξοχήν μειονεκτούντες- μεγαλύτερη πρόσβαση στην κινητικότητα.
<P>
Αυτή είναι η πεποίθησή μου και θέλω να ολοκληρώσω, κύριε Πρόεδρε, εκφράζοντας για μία ακόμη φορά τις ευχαριστίες μου σε όλους τους βουλευτές του Σώματος, οι παρατηρήσεις των οποίων θα μας συνδράμουν στη διαδικασία της στενής παρακολούθησης του τρόπου που εφαρμόζονται αυτά τα κείμενα.
<SPEAKER ID="155" NAME="Πρόεδρος">
" συζήτηση έληξε.
<P>
" ψηφοφορία θα διεξαχθεί την Τρίτη 25 Σεπτεμβρίου 2007.
<P>
Γραπτές δηλώσεις (άρθρο 142 του Κανονισμού)
<SPEAKER ID="156" NAME="Christine De Veyrac  " AFFILIATION="PPE-DE">
γραπτώς. - (FR) Χαίρομαι ιδιαίτερα που το Κοινοβούλιο και το Συμβούλιο κατάφεραν να επιτύχουν συμφωνία επί της τρίτης νομοθετικής δέσμης μέτρων για τους σιδηροδρόμους.
<P>
Σε σχέση με την έκθεση του συναδέλφου μου Dirk Sterckx, αποτελεί ιδιαίτερη πηγή ικανοποίησης το γεγονός ότι καταφέραμε να πείσουμε το Συμβούλιο να αποδεχθεί ότι τα δικαιώματα και οι υποχρεώσεις των επιβατών πρέπει να εφαρμόζονται σε όλους όσοι ταξιδεύουν σιδηροδρομικώς στην Ευρωπαϊκή Ένωση, και όχι μόνο στους επιβάτες διεθνών σιδηροδρομικών μεταφορών.
<P>
Όλοι οι επιβάτες των σιδηροδρόμων θα απολαμβάνουν πλέον σημαντικά δικαιώματα όσον αφορά, λόγου χάρη, την αποζημίωση σε περίπτωση καθυστερήσεων ή ακυρώσεων, την ενημέρωση που τους παρέχεται και την πρόσβαση ατόμων με μειωμένη κινητικότητα.
<P>
Όσον αφορά την έκθεση του Georg Jarzembowski, το άνοιγμα της διεθνούς αγοράς σιδηροδρομικών μεταφορών επιβατών στον ανταγωνισμό από 1ης Ιανουαρίου 2010 θα καταστήσει τον σιδηρόδρομο πιο αποτελεσματικό μέσο μεταφορών και θα έχει θετικό αντίκτυπο για τους επιβάτες από πλευράς τιμών και επιλογής φορέων εκμετάλλευσης σιδηροδρόμων.
<P>
Επιπλέον, θα είναι δυνατή η χρηματοδότηση ζημιογόνων σιδηροδρομικών γραμμών, αν έχουν δικαιοδοσία δημόσιας υπηρεσίας. Αυτό το μέτρο είναι σημαντικό για την κατοχύρωση της καθολικής πρόσβασης στις σιδηροδρομικές μεταφορές.
<P>
Οι διατάξεις που θεσπίζονται με αυτήν την τρίτη νομοθετική δέσμη αντιπροσωπεύουν γνήσια πρόοδο για τον μέσο πολίτη και τις επικροτώ.
<SPEAKER ID="996" NAME="Nathalie Griesbeck  " AFFILIATION="ALDE">
γραπτώς. - (FR) Είμαι ιδιαίτερα ικανοποιημένη που ακολουθήθηκε η προσέγγιση την οποία υποστήριζα, το άνοιγμα δηλαδή των υπηρεσιών επιβατών στον ανταγωνισμό, χωρίς όμως βιασύνη. " τρίτη νομοθετική δέσμη προβλέπει την ελευθέρωση των διεθνών υπηρεσιών επιβατών από το 2010 και μετά, με έναν βιώσιμο μηχανισμό για τη χρηματοδότηση της υποδομής. Αφού η Επιτροπή παραδώσει τα πορίσματά της για τις οικονομικές και κοινωνικές πτυχές, καθώς και για τις πτυχές που άπτονται της ασφάλειας, το 2012, μπορούμε να εξετάσουμε με ηρεμία κατά πόσον είναι ενδεδειγμένο να παρατείνουμε τις υφιστάμενες διευθετήσεις για να συμπεριλάβουμε τις εθνικές υπηρεσίες επιβατών.
<P>
Επιδίωξή μας ήταν αυτά τα μέτρα για τον εκσυγχρονισμό της διαχείρισης των σιδηροδρομικών υπηρεσιών να εξισορροπηθούν από σημαντικά βήματα για την κατοχύρωση της ασφάλειας. Το προσωπικό των τρένων θα πρέπει τώρα να πληροί κοινές προδιαγραφές προσόντων και κατάρτισης, που θα οδηγούν στον τίτλο της "άδειας μηχανοδηγού".
<P>
Το Κοινοβούλιο διασφάλισε επίσης σημαντική βελτίωση στα βασικά δικαιώματα των επιβατών τόσο σε διεθνές όσο και σε εθνικό επίπεδο: υπάρχουν διατάξεις για την ευθύνη σε περίπτωση ατυχήματος και δικαιώματα για τα άτομα με αναπηρίες ή μειωμένη κινητικότητα. Λυπούμαι, πάντως, που διαπιστώνω ότι η επιμονή του Συμβουλίου οδήγησε στο να επιτραπούν εξαιρέσεις για περίοδο μέχρι και 15 ετών όσον αφορά την εφαρμογή του δικαιώματος στην ενημέρωση, την αποζημίωση σε περίπτωση καθυστερήσεων ή ατυχημάτων και, μάλιστα, της διάταξης για τη μεταφορά ποδηλάτων στα τρένα.
<SPEAKER ID="157" NAME="Gyula Hegyi  " AFFILIATION="PSE">
γραπτώς. - (HU) Πριν από εκατόν εξήντα χρόνια, το 1846, διανοίχτηκε η πρώτη ουγγρική σιδηροδρομική γραμμή μεταξύ της παλαιάς πόλης της Πέστης και της πόλης Vác. " πρώτη σιδηροδρομική γραμμή της Ουγγαρίας προηγήθηκε της γαλλικής αστικής επανάστασης του 1848 κατά δύο χρόνια, και λίγο πολύ οι ίδιοι άνθρωποι βρίσκονταν πίσω από αμφότερα τα γεγονότα. Αυτό ήταν κάθε άλλο παρά σύμπτωση. Ο σιδηρόδρομος ενθάρρυνε την άνοδο των μεσαίων τάξεων, την οικονομική ανάπτυξη, την αποδιάρθρωση των φεουδαλικών περιορισμών και τη γέννηση ενοποιημένων εθνών. Στο δεύτερο μισό του εικοστού αιώνα, η μηχανοκίνηση επισκίασε πλήρως την ανάπτυξη των σιδηροδρόμων και στην Ουγγαρία. Ευτυχώς, όμως, επρόκειτο για προσωρινή μόνο παρακμή.
<P>
Ο ουγγρικός σιδηρόδρομος είναι σε μάλλον κακή κατάσταση επί του παρόντος και αυτός είναι ένας λόγος που είναι σημαντικό να ζητηθεί κοινοτική χρηματοδότηση για την ανάπτυξή του. " ανάπτυξη των διεθνών σιδηροδρομικών δικτύων διαμετακόμισης αποτελεί δικαιολογημένα προτεραιότητα. Ομοίως, αυξήθηκε η σημασία των προαστιακών σιδηροδρόμων. Τουλάχιστον μισό εκατομμύριο άνθρωποι μετακινούνται προς τη Βουδαπέστη καθημερινά για εργασία ή φοίτηση. " μόνη λύση στη χρόνια κυκλοφοριακή συμφόρηση είναι η θέσπιση τελών συμφόρησης και η επικέντρωση των πόρων στην ανάπτυξη του προαστιακού σιδηροδρόμου.
<P>
" ελευθέρωση πρέπει να είναι ευπρόσδεκτη στον βαθμό που δεν απειλεί τις θέσεις εργασίας των εργαζομένων στους σιδηροδρόμους ή την ασφάλεια των σιδηροδρομικών εργασιών. Είναι αντίστοιχα σημαντικό να διασφαλίσουμε την προστασία των δικαιωμάτων των επιβατών μέσω ασφαλών εγγυήσεων. Ελπίζω ότι βάσει του νέου συστήματος και με τη βοήθεια της κυβέρνησης, των κοινοτικών πόρων και του ιδιωτικού κεφαλαίου, οι ουγγρικοί σιδηρόδρομοι θα ξαναγίνουν τόσο σύγχρονοι όσο ήταν στις πρώιμες ημέρες, την εποχή των μεγάλων μεταρρυθμίσεων.
