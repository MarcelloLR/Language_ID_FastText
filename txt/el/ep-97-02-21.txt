<CHAPTER ID=1>
Εγκριση των συνοπτικών πρακτικών
<SPEAKER ID=1 NAME="Πρόεδρος">
Τα πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Hallam">
Κυρία Πρόεδρε, αναφέρομαι στα πρακτικά και ειδικότερα στην τροπολογία αριθ. 5 στην έκθεση Lindholm. Έχει καταχωρηθεί ότι απείχα κατά τη συγκεκριμένη αυτή ψηφοφορία ενώ η πραγματική μου πρόθεση ήταν να ψηφίσω «Ναι», αλλά, δεν ξέρω πώς, τα δάχτυλά μου δεν υπάκουσαν. Θα ήταν δυνατό να καταχωρηθεί ότι εψήφισα υπέρ κατά την ψηφοφορία επί της εν λόγω τροπολογίας;

<SPEAKER ID=3 NAME="Πρόεδρος">
Αυτό θα γίνει, αγαπητέ συνάδελφε.

<SPEAKER ID=4 LANGUAGE="NL" NAME="van Velzen, W.G.">
Κυρία Πρόεδρε, πρόκειται για το σημείο 7, την ΟΝΡ και την καθολική υπηρεσία στις τηλεπικοινωνίες. Η ψηφοφορία εχθές ήταν πάρα πολύ δύσκολη και κατανοώ το γεγονός ότι περιλαμβάνει ένα μικρό λάθος, το οποίο θα ήθελα ωστόσο να διορθωθεί. Συγκεκριμένα, αναφέρεται ότι ψηφίσαμε τρεις φορές σχετικά με τη διαγραφή της λέξης «αποκλειστικά». Όπως προκύπτει, τα πρακτικά είναι σωστά, στη συνέχεια όμως έγινε τρεις φορές λάθος σχετικά με την ημερομηνία έναρξης της ισχύος της οδηγίας. Θα ήθελα λοιπόν να σας καλέσω να μεριμνήσετε ώστε οι υπηρεσίες σας να διορθώσουν το λάθος αυτό. Τα πρακτικά είναι έξοχα, έχει γίνει όμως κάποιο λάθος με την επεξεργασία. Εάν αυτό μπορεί να διορθωθεί, δεν υπάρχει πλέον πρόβλημα.

<SPEAKER ID=5 NAME="Πρόεδρος">
Κατάλαβα πολύ καλά, κύριε van Velzen, και θα το διορθώσουμε.

<SPEAKER ID=6 LANGUAGE="DE" NAME="Posselt">
Κυρία Πρόεδρε, δεν αναφέρομαι άμεσα στα συνοπτικά πρακτικά, αλλά στα πλήρη πρακτικά της συνεδρίασης της Τετάρτης. Εκεί, μια ανεπαρκής απάντηση του Συμβουλίου, σε μια συμπληρωματική μου ερώτηση προς το συνάδελφο Sjostedt, έχει εκτυπωθεί σωστά και αργότερα μια παρέμβασή μου επί της διαδικασίας; κι αυτή είναι σωστή. Η ερώτηση όμως την οποία υπέβαλα, εξαφανίστηκε κατά μυστηριώδη τρόπο και αντικαταστάθηκε με μια ερώτηση, την οποία υπέβαλα πέρυσι προς την ιρλανδική προεδρία του Συμβουλίου.
<P>
Θα ήθελα μόνο να επισημάνω ότι εδώ επανεμφανίζονται, κατά μυστηριώδη τρόπο, τμήματα από τα πλήρη πρακτικά των συνεδριάσεων του Δεκεμβρίου, στα πλήρη πρακτικά της συνεδρίασης του Φεβρουαρίου και συγκεκριμένα της Τετάρτης.

<SPEAKER ID=7 NAME="Πρόεδρος">
Θα κάνουμε το παν για να αποκατασταθεί αυτό, ούτως ή άλλως.
<P>
Υπάρχουν άλλες παρατηρήσεις;
<P>
(Τα συνοπικά πρακτικά εγκρίνονται)

<CHAPTER ID=2>
Ψηφοφορίες
<SPEAKER ID=8 NAME="Eriksson">
 - (SV) Κταψήφισα την έκθεση Mc Gowen για την κοινοτική πολιτική ως συμπληρωματική της πολιτικής των κρατών μελών όσον αφορά το αναπτυξιακό έργο.
<P>
Είμαι ένθερμος υποστηρικτής της ενίσχυσης της αναπτυξιακής ενίσχυσης, αλλά εννοώ ότι θα πρέπει πρωτίστως να βρίσκεται σε εθνικό επίπεδο. Φαίνεται επίσης ότι η έκθεση βλέπει ως κύριο καθήκον της την ενίσχυση της Κοινής Εξωτερικής Πολιτικής και Πολιτικής της Ασφάλειας (ΚΕΠΠΑ) της ΕΕ καθώς και το «να συμβάλει στην διεθνή αναγνώριση της ευρωπαϊκής ταυτότητας», όπως διατυπώνεται στο κείμενο ψηφίσματος.
<P>
Είμαι από την Σουηδία, μια αδέσμευτη χώρα, και θεωρώ ότι η χώρα μας μπορεί να κάνει μια πολύ σημαντική συνεισφορά στον κόσμο ως ένα ανεξάρτητο προοδευτικό έθνος απ&#x02BC;ότι με το να προσαρμοστεί σε μια, στην πράξη κατευθυνόμενη από τις μεγάλες δυνάμεις, ΚΕΠΠΑ.

<SPEAKER ID=9 NAME="Gahrton, Holm, Lindholm και Schφrling">
 - (SV) Υπερψηφίσαμε την έκθεση, καθώς υποστηρίζουμε την επιδίωξη συντονισμού της αναπτυξιακής βοήθειας της ΕΕ και της αποφυγής διπλής δουλειάς. Αντίθετα είμαστε αποφασιστικά εναντίον σε κάθε μορφή ολοκληρωτικής εναρμόνισης της αναπτυξιακής βοήθειας των χωρών της ΕΕ προς τις αναπτυσσόμενες χώρες. Θεωρούμε ότι έιναι σημαντικό να ασκούν και στην συνέχεια τα κράτη μέλη της ΕΕ ανεξάρτητη πολιτική παροχής βοήθειας υπό ιδίαν αιγίδα.

<SPEAKER ID=10 NAME="Van der Waal">
Στη Συνθήκη του Μάαστριχτ ορίζεται ότι η αναπτυξιακή πολιτική της Ευρωπαϊκής Ένωσης πρέπει να συμπληρώνει την πολιτική των κρατών μελών. Για να επιτευχθεί όμως αυτή η συμπληρωματικότητα πρέπει να υπάρξει και κάποιος συντονισμός μεταξύ Ένωσης και κρατών μελών. Στην πράξη όμως αυτό συμβαίνει σπανίως. Μία σαφή εικόνα της καστάστασης μας προσφέρει η έκθεση McGowan. Ορθώς καταλογίζεται αυτό το πρόβλημα στην έλλειψη πολιτικής βούλησης εκ μέρους των κρατών μελών.
<P>
Δυστυχώς, στην έκθεση δεν αναφέρεται ότι η έλλειψη βούλησης είναι αποτέλεσμα του διαφορετικού προσανατολισμού των κρατών μελών. Για ορισμένα από αυτά η αναπτυξιακή πολιτική εξυπηρετεί το εμπόριο, για άλλα αποτελεί τμήμα της εξωτερικής πολιτικής και της προάσπισης των πολιτικών τους συμφερόντων. Αρκεί να σκεφτούμε τη δράση της Γαλλίας στην Αφρική. Αυτή η ποικιλία στόχων δεν είναι εύκολο να συντονιστεί. Για το λόγο αυτό δεν περιμένω και πολλά πράγματα από τα μέτρα τα οποία προτείνονται στην έκθεση McGowan.
<P>
Αυτό βεβαίως είναι κρίμα στο βαθμό που παρεμποδίζεται η αναπτυξιακή συνεργασία. Ωστόσο, σε περίπτωση διαφωνίας μεταξύ των κρατών μελών, έχω την εντύπωση ότι θα ήταν καλύτερα να γίνει αποδεκτή η πολιτική πραγματικότητα και να αξιοποιηθούν κατά τον καλύτερο δυνατό τρόπο οι υφιστάμενες δυνατότητες συντονισμού παρά να συνεχίσουμε να επιδιώκουμε την υλοποίηση του ιδανικού μίας συντονισμένης αναπτυξιακής πολιτικής της Ένωσης.
<P>
Στην αιτιολόγηση της έκθεσής του, ο συνάδελφος McGowan αναφέρει ότι η κοινή γνώμη στην Ολλανδία δέχεται να διατίθεται ένα συγκριτικά υψηλό του ακαθάριστου εθνικού προϊόντος για τη χορήγηση αναπτυξιακής βοήθειας, ακριβώς επειδή η Ολλανδία έχει προβληθεί διεθνώς με έντονο τρόπο στον τομέα αυτό. Αυτό είναι αλήθεια, ωστόσο, η ίδια υποστήριξη δεν είναι αναμενόμενη στην περίπτωση μίας ευρωπαϊκής πολιτικής. Για το λόγο αυτό, η αναπτυξιακή βοήθεια στην Ευρωπαϊκή Ένωση πρέπει να συντονισθεί εκεί που μπορεί να συντονισθεί, διατηρώντας όμως κατά κύριο λόγο τον εθνικό χαρακτήρα της. Το λέω αυτό επειδή το θέμα δεν είναι τόσο το παγκόσμιο πολιτικό κύρος που πιστεύει η Ευρωπαϊκή Ένωση ότι θα πρέπει να διαθέτει με βάση τα ποσά που προσφέρει για αναπτυξιακή συνεργασία, αλλά για την επίτευξη του καλύτερου δυνατού αποτελέσματος προς όφελος των αναπτυσσόμενων χωρών. Για το λόγο αυτό τρέφουμε κάποιες επιφυλάξεις όσον αφορά την έκθεση McGowan.
<P>
Εκθεση Fassa (Α4-0021/97)
<SPEAKER ID=11 NAME="Eriksson">
 - (SV) Καταψήφισα την έκθεση Fassa για την ανθρωπιστική βοήθεια της ΕΕ.
<P>
Είμαι υπέρ της ανάπτυξης της ανθρωπιστικής βοήθειας, αλλά δεν μπορώ να ψηφίσω υπέρ της έκθεσης, καθώς πρεσβεύει έντονα την ενίσχυση της κοινής εξωτερικής πολιτικής και πολιτικής της ασφάλειας, καθώς και μια περαιτέρω προσέγγιση της ΕΕ και της ΔΕΕ.

<SPEAKER ID=12 NAME="Gahrton, Holm, Lindholm και Schφrling">
 - (SV) Συμφωνούμε με την επιδίωξη συντονισμού και μεγαλύτερης αποτελεσματικότητας της οικονομικής ενίσχυσης της ΕΕ προς τις αναπτυσσόμενες χώρες. Αντίθετα δεν υποστηρίζουμε τις, εν προκειμένω άσχετες, διατυπώσεις περί «ενίσχυσης της κοινής εξωτερικής πολιτικής της Ένωσης» και τα παρόμοια, και ούτε επίσης την έκκληση προς το Συμβούλιο για την ενίσχυση της συνεργασίας με την ΔΕΕ. Θεωρούμε ότι η ΕΕ θα πρέπει να είναι ένας πολιτικός οργανισμός και ότι η ΔΕΕ θα έπρεπε να διαλυθεί.

<SPEAKER ID=13 NAME="Lindqvist">
 - (SV) Δεν υπάρχει κανείς απολύτως λόγος να ιδρύσει η ΕΕ μαζί με την ΔΕΕ κάποια στρατιωτική δύναμη που θα είναι υπεύθυνη για παρεμβάσεις για την «διατήρηση της ειρήνης». Αυτή η πρόταση πρέπει να απορριφθεί.

<CHAPTER ID=3>
Εκκαθάριση των λογαριασμών του ΕΓΤΠΕ
<SPEAKER ID=14 NAME="Πρόεδρος">
Η ημερήσια διάταξη προβλέπει συζήτηση επί της προσωρινής έκθεσης (Α4-0043/97) του κυρίου Mudler, εξ ονόματος της Επιτροπής Ελέγχου του Προυπολογισμού, σχετικά με την αναβολή της απαλλαγής που θα δοθεί στην Επιτροπή όσον αφορά την εκκαθάριση των λογαριασμών των κρατών μελών που αφορούν τις δαπάνες που χρηματοδοτούνται από το ΕΓΤΠΕ-Τμήμα Εγγυήσεων για το οικονομικό έτος 1992 (C(96)0417-C4-0259/96).

<SPEAKER ID=15 NAME="Mulder">
Κυρία Πρόεδρε, η ευρωπαϊκή γεωργική πολιτική υφίσταται εδώ και πολλά χρόνια. Το διάστημα αυτό υπήρξε επανειλημμένα αντικείμενο κριτικής. Δεν έχω την πρόθεση να αξιολογήσω τώρα την εν λόγω κριτική, πιστεύω όμως ότι ένα πράγμα πρέπει να είναι απολύτως σαφές: σε περίπτωση που υφίστανται κανονισμοί, πρέπει να τηρούνται και εφόσον πραγματοποιούνται δαπάνες αυτό πρέπει να γίνεται σύμφωνα με τους αντίστοιχους κανόνες. Με την πάροδο των χρόνων δημιουργήθηκαν στο Κοινοβούλιο πολλές αμφιβολίες όσον αφορά την τήρηση των χρηματοδοτικών κανόνων. Για το λόγο αυτό, το Κοινοβούλιο ενέκρινε στις 17 Μαρτίου 1995 ένα ψήφισμα στο οποίο ορίζεται ότι κάθε χρόνο πρέπει να χορηγείται ιδιαίτερη απαλλαγή για τις δαπάνες του ΕΓΤΠΕ. Παράλληλα, το Ελεγκτικό Συνέδριο ανακοίνωσε ότι κάθε χρόνο θα εκδίδεται ειδική έκθεση για τις δαπάνες αυτές.
<P>
Η πρώτη φορά που το Κοινοβούλιο τήρησε τη διαδικασία αυτή ήταν πέρυσι τον Απρίλιο, και τα τότε συμπεράσματα εξακολουθούν να παρουσιάζουν ενδιαφέρον. Στο περυσινό ψήφισμα αναφερόταν, κατά πρώτον, ότι οι υπηρεσίες που έπρεπε να ασκήσουν τον έλεγχο υπέφεραν από σημαντική έλλειψη προσωπικού. Στο περυσινό ψήφισμα έγινε μία προσπάθεια να προσληφθούν δεκαπέντε επιπλέον υπάλληλοι. Μετά από ένα χρόνο, διαπιστώνουμε ότι διορίστηκαν μόνο τρεις. Ένα δεύτερο σημαντικό σημείο του περυσινού ψηφίσματος είναι ότι οι διορθώσεις που επιφέρονται πρέπει να έχουν εντελώς τεχνικό χαρακτήρα και να μην στηρίζονται σε πολιτικές αποφάσεις. Μετά από ένα χρόνο, και σύμφωνα με την έκθεση του Ελεγκτικού Συνεδρίου, διαπιστώνουμε ότι η Επιτροπή δεν τήρησε τον κανόνα αυτό.
<P>
Εάν τώρα κοιτάξουμε τις δαπάνες για το 1992, μπορούμε να διαπιστώσουμε ότι το σύνολο των δαπανών που ανερχόταν σε 30 περίπου εκατ. ECU έπρεπε να μειωθεί κατά 800 εκατομμύρια. Κατά δεύτερον, η Επιτροπή προσέφερε ορισμένα πλεονεκτήματα σε διάφορες χώρες τα οποία δεν ήταν δικαιολογημένα σύμφωνα με την άποψη του Ελεγκτικού Συνεδρίου. Θα ήθελα κατ'αρχάς να αναφερθώ στην περίπτωση της αποθήκευσης βόειου κρέατος στην Ιρλανδία. Τα πράγματα εξελίχθηκαν με περίεργο τρόπο. Οι ελεγκτικές υπηρεσίες της ΓΔ VI διαπίστωσαν κάποιες παρατυπίες και επέβαλαν διορθώσεις της τάξης του 5 %. Στη συνέχεια έρχεται ο δημοσιονομικός ελεγκτής της Επιτροπής και λέει: το ποσοστό είναι πολύ χαμηλό, έγιναν πολύ σοβαρά λάθη, η διόρθωση πρέπει να αυξηθεί στο 10 %. Στη συνέχεια η ΓΔ VI συμμορφώνεται με την άποψη αυτή και δηλώνει και η ίδια ότι το ποσοστό πρέπει να είναι 10 %. Η Ιρλανδία διαμαρτύρεται, αλλά η Επιτροπή, οι τεχνικές υπηρεσίες της, επιμένει. Τι κάνει όμως η Επιτροπή ως πολιτικό όργανο; Παρακάμπτει τη γνώμη των τεχνικών υπηρεσιών και αποφασίζει να μειώσει το ποσοστό στο 5 %. Η απώλεια για τον προϋπολογισμό της Κοινότητας ανήλθε σε 30 περίπου εκατ. ECU. Παρόμοιες παρατηρήσεις μπορούν να γίνουν στην περίπτωση της Ελλάδας σχετικά με την ενίσχυση της παραγωγής βαμβακιού. Η απώλεια για τον προϋπολογισμό ήταν και πάλι περί τα 30 εκατ. ECU. Σε όλες αυτές τις περιπτώσεις, η Επιτροπή απάντησε στην κριτική του Ελεγκτικού Συνεδρίου δηλώνοντας ότι πρόσφερε στα κράτη μέλη το πλεονέκτημα της αμφιβολίας.
<P>
Δεν συμφωνούμε με την κατάσταση αυτή, κυρία Πρόεδρε. Ποιο είναι το δίδαγμα που μπορούμε να αντλήσουμε από όλα αυτά; Κατά πρώτον: η έλλειψη προσωπικού δεν μπορεί να αποτελεί δικαιολογία για τη διεξαγωγή ανεπαρκών ελέγχων. Η επένδυση σε προσωπικό θα αποβεί αργότερα πολύ παραγωγική. Κατά δεύτερον: μία εκ των υστέρων διόρθωση της τάξης των 930 εκατ. ECU, που σύμφωνα με το Ελεγκτικό Συνέδριο είναι πολύ περισσότερα, είναι ούτως ή άλλως υπερβολικά υψηλή, περισσότερο από 5 % του γεωργικού προϋπολογισμού και θα πρέπει να ελεγχθεί είτε με την καλύτερη επίβλεψη, είτε με τη βελτίωση των σχετικών κανόνων. Κατά τρίτον: είναι ανεπίτρεπτο να μην τηρεί η Ευρωπαϊκή Επιτροπή τους κανόνες περιορίζοντας τις δημοσιονομικές διορθώσεις για ένα συγκεκριμένο χρόνο, ενώ το ίδιο διάστημα δεν έχουν διαπιστωθεί βελτιώσεις.
<P>
Εκτός αυτών, διερωτώμεθα κατά πόσον επαρκεί μία ανώτατη δημοσιονομική διόρθωση της τάξης του 10 %. Αυτό που ζητάμε είναι μία πρόσθετη δημοσιονομική διόρθωση της τάξης του 25 %. Τον περασμένο χρόνο το Κοινοβούλιο πρόσφερε στην Επιτροπή το πλεονέκτημα της αμφιβολίας. Αυτό δεν πρόκειται να επαναληφθεί φέτος. Θα αναβάλουμε την έγκριση των γεωργικών δαπανών για το 1992 έως ότου πληρωθούν οι προϋποθέσεις που ανέφερα. Πρέπει να φροντίσουμε ώστε στο μέλλον οι γεωργικές δαπάνες να είναι εντάξει, έτσι ώστε το κοινό και τα κράτη μέλη να έχουν την εντύπωση ότι η Επιτροπή πρόκειται στο μέλλον να εφαρμόζει τους κανόνες με τον ενδεδειγμένο τρόπο.

<SPEAKER ID=16 LANGUAGE="EN" NAME="Wynn">
Κυρία Πρόεδρε, εάν το θέμα της συζήτησής μας ήταν η εκκαθάριση λογαριασμών για το οικονομικό έτος 1995 και λέγαμε ότι κάτι δυσάρεστο συμβαίνει με τη Δανία, θα μπορούσε αυτό να είναι το τυρί «φέτα». Όμως το θέμα μας δεν είναι οι λογαριασμοί του 1995, αλλά του 1992 και μελετώντας την εκκαθάριση των λογαριασμών, θα μπορούσαμε να πούμε ότι κάτι δεν πάει καλά με την Ιρλανδία και ορισμένα άλλα κράτη.
<P>
Ο κ. Mulder εργάστηκε σκληρά για την έκθεση αυτή και η Επιτροπή Ελέγχου του Προϋπολογισμού αντιμετώπισε το θέμα με περίσκεψη. Υπάρχουν ανησυχητικά στοιχεία στον τρόπο με τον οποίο αντιμετωπίζονται οι γεωργικοί πόροι και όταν φτάνουμε στην εκκαθάριση των λογαριασμών φαίνεται πως πάντοτε αναφύονται προβλήματα. Το Ελεγκτικό Συνέδριο, στην έκθεσή του, τα επισημαίνει αρκετά συνοπτικά και αν παρατηρήσει κανείς τις δύο περιπτώσεις που μνημονεύει ο κ. Mulder, το πρόβλημα το βοείου κρέατος στην Ιρλανδία και το πρόβλημα με το βαμβάκι στην Ελλάδα, υπάρχουν πολλά τα οποία εμπνέουν ανησυχίες.
<P>
Η εντύπωση που σχημάτισα είναι ότι μοιάζει με μειοδοσία - όχι ότι παρέστην ποτέ σε μειοδοσία - αλλά αυτός είναι ο τρόπος που αποφασίζουμε για το τι πρέπει και τι δεν πρέπει να επιστραφεί στην Κοινότητα. Εξ ου και ο λόγος που προτείνεται το ποσοστό του 25 %. Η νοοτροπία που επικρατεί είναι η εξής: »εντάξει, μπορεί να σημειώθηκαν κάποιες παρατυπίες, μπορεί να έγιναν κάποιες μικροαπάτες, δεν θα επιστρέψουμε όμως και όλα τα χρήματα». Αυτό που ανησυχεί την Επιτροπή Ελέγχου του Προϋπολογισμού είναι το βέβαιο γεγονός ότι ποτέ δεν είμαστε σίγουροι για το ύψος του ποσού που η Κοινότητα θα έπρεπε να απαιτήσει την επιστροφή του και σε ποιες ενέργειες θα πρέπει να προβεί η Επιτροπή για την αναζήτηση χρημάτων που κατεβλήθησαν αχρεωστήτως.
<P>
Στις παραγράφους 8 και 9 της αιτιολογικής έκθεσης του κ. Mulder, θίγονται δύο σημαντικά θέματα. Αναφέρει επί λέξει: »Δημιουργείται συνεπώς η εντύπωση στην περίπτωση αυτή (που είναι η περίπτωση του βοείου κρέατος της Ιρλανδίας) ότι η Επιτροπή υποχώρησε τελικά στην πολιτική πίεση και δεν κατηύθυνε πλέον την απόφασή της σε συνάρτηση με το μέγεθος της ζημίας που προέκυψε για τον κοινοτικό προϋπολογισμό. Με τον τρόπο αυτό η Επιτροπή όχι μόνο αποδέχεται τις απώλειες σε βάρος του κοινοτικού προϋπολογισμού αλλά αναιρεί ακόμη και το έργο των ίδιων των υπηρεσιών της. Επίσης θα μπορούσε να καταλογισθεί στην Επιτροπή το σφάλμα ότι επιφύλαξε στα κράτη μέλη άνιση μεταχείριση. Είναι γεγονός ότι οι κατ' αποκοπήν διορθώσεις για τη Γαλλία και την Ιταλία σε σχέση με την αποθεματοποίηση βοδινού κρέατος δεν έγιναν προς τα κάτω, .......». Πρόκειται για εξαιρετικά ανησυχητική περίπτωση και το γεγονός ότι δεν απαιτήθηκε από την Ελλάδα η επιστροφή 100 εκατ. Ecu μας εμβάλλει σε έντονες ανησυχίες.
<P>
Στην παράγραφο 20 της αιτιολογικής έκθεσης ο κ. Mulder αναφέρει: »Συνολικά υπερβαίνουν συνεπώς το 1 δισ. Ecu οι απώλειες για τον κοινοτικό προϋπολογισμό που ανάγονται στις αρχές της δεκαετίας του 90 και μόνον τώρα αντισταθμίζονται, αν και εν μέρει. Υπολογίζαμε πολύ στη διαδικασία συνδιαλλαγής. Ελπίζαμε πως με την εν λόγω διαδικασία η κατάσταση θα άρχιζε να αποσαφηνίζεται πως θα διευκολύνονταν κατά πολύ τα πράγματα. Ελπίζαμε πως δεν θα υπήρχαν κράτη μέλη που θα προσέφευγαν στο Δικαστήριο. Έχουμε όμως την περίπτωση της Ιρλανδίας, που αφού επέτυχε ένα αρκετά αξιόλογο ποσό στην περίπτωση του βοείου κρέατος, άσκησε προσφυγή στο Δικαστήριο κατά της απόφασης της Επιτροπής σχετικά με την εκκαθάριση των λογαριασμών και το γεγονός αυτό μας απογοητεύει.
<P>
Πιστεύω πως το πλέον εύστοχο ερώτημα στην έκθεση του κ. Mulder διατυπώνεται στην τελευταία παράγραφο και έχει ως εξής: »υπάρχει και ένα άλλο ερώτημα που πρέπει να απαντηθεί: μήπως οι διορθώσεις που προτείνει η Επιτροπή είναι πολύ χαμηλές για να αντισταθμιστούν οι ζημίες σε βάρος του κοινοτικού προϋπολογισμού; Αυτό είναι το ερώτημα στο οποίο πράγματι χρειάζεται να απαντήσει η Επιτροπή.
<P>
Όσον αφορά τις δύο συστάσεις που αφορούν την καθυστέρηση της απαλλαγής, ελπίζω να μην θεωρεί η Επιτροπή ότι το Κοινοβούλιο σκοτώνει την ώρα του καθορίζοντας το Δεκέμβρη τον ακριβή αριθμό προσωπικού στα διάφορα τμήματα και στη συνέχεια έρχεται τον Μάρτη και προτείνει τη σύσταση επιπρόσθετων ομάδων. Πρόκειται για δύο διαφορετικές προτάσεις σε δύο διαφορετικούς χρόνους. Είμαι βέβαιος ότι το Κοινοβούλιο και η Επιτροπή θα καταλήξουν σε κάποια συμφωνία όσον αφορά την πλέον ενδεδειγμένη λύση.

<SPEAKER ID=17 LANGUAGE="EN" NAME="McCartin">
Κυρία Πρόεδρε, θα ήθελα εκ μέρους της ομάδας μου να ευχαριστήσω τον κ. Mulder για την έκθεσή του και να δηλώσω ότι την αποδεχόμαστε και εκτιμούμε τον κόπο που κατέβαλε, την εντιμότητα και την αμεροληψία του.
<P>
Ασφαλώς, πρωταρχικό καθήκον που έχουμε ως βουλευτές είναι να διασφαλίζουμε ότι δεν λαμβάνουν χώρα απάτες και σπατάλες και θα πρέπει να αναγνωρίσουμε ότι υπάρχει μία φυσιολογική τάση τα κράτη μέλη να αποδίδουν λιγότερη προσοχή όταν διαχειρίζονται κοινοτικούς πόρους από ότι τα δικά τους άμεσα έσοδα, το κατανοούμε αυτό.
<P>
Ο εισηγητής κάνει αναφορά σε 800 εκατ. Ecu. Το ποσό αυτό ο κοινός πολίτης μπορεί να το βρίσκει αρκετά τρομερό. Από την άλλη, όμως, εκπροσωπεί σχεδόν το 2, 5 % των γεωργικών δαπανών. Με τον τρόπο αυτό μπορούμε να το εκτιμήσουμε διαφορετικά. Πρέπει επίσης να αναγνωρίσουμε ότι δεν πρόκειται για χρήματα που χάθηκαν αλλά για χρήματα που ενδεχομένως να έχουν χαθεί. Αυτή είναι η βασική διαφορά για την οποία συζητούμε. Για ορισμένα, γνωρίζουμε ότι έχουν χαθεί. Για άλλα, δεν ξέρουμε τι έχουν γίνει και αν γνωρίζαμε θα μπορούσαμε να τα ανακτήσουμε.
<P>
Διατηρώ επίσης μια προσωπική επιφύλαξη όσον αφορά το ποσοστό του 25 %. Προβλέπονται διορθώσεις 2 %, 5 % και 10 % στις περιπτώσεις που τα κράτη μέλη έχουν αποδεδειγμένα επιδείξει αμέλεια ή έχουν σημειώσει παραλείψεις ικανές να οδηγήσουν σε απώλεια κοινοτικών πόρων. Όταν έχουμε απώλεια κοινοτικών πόρων ποσοστού 25 %, τότε σίγουρα υπάρχει τεράστια ευθύνη, καταρχήν σε επίπεδο Επιτροπής, αλλά και σε επίπεδο δημοσίων διοικήσεων. Όταν σημειώνονται τέτοιου είδους απώλειες και σπατάλες, τότε το σχέδιο θα πρέπει να εγκαταλειφθεί ολοκληρωτικά. Δεν δέχομαι ότι η Επιτροπή είναι τόσο αφελής ώστε συστηματικά να ανέχεται τη δημιουργία των συνθηκών για εκδήλωση τέτοιων φαινομένων.
<P>
Συντάσσομαι εν μέρει με τη θέση του Jan Mulder όσον αφορά την απόφαση της Επιτροπής για την Ιρλανδία. Θα ήθελα να τονίσω - προς τέρψιν και του Terry Wynn - ότι δεν υπήρξαν προφανείς απώλειες στην περίπτωση της Ιρλανδίας. Εάν κάτι τέτοιο είχε συμβεί και είχαν εντοπιστεί άτομα ενεχόμενα σε απάτες, θα έπρεπε να έχουν ασκηθεί διώξεις και να έχει επιδιωχθεί η επιστροφή των χρημάτων. Τίποτα απ' αυτά δεν συνέβη. Διαπιστώθηκε αμέλεια που θα μπορούσε να έχει σαν αποτέλεσμα την απώλεια κοινοτικών πόρων.
<P>
Οι υπηρεσίες της Επιτροπής - οι υπηρεσίες του κ. Fischler - πρότειναν για το 1991 μείωση ή μεταφορά του ημίσεος της διόρθωσης του 10 % και αν αποκατασταθούν τα πράγματα στην Ιρλανδία - πράγμα που βεβαίως έγινε - τότε θα ήταν δυνατό να χορηγηθεί απαλλαγή μετά διετία. Με άλλα λόγια, η απόφαση που έλαβε η Επιτροπή δεν λειτούργησε εις βάρος των κοινοτικών πόρων με καμία έννοια. Αυτό που η Επιτροπή έκανε ήταν ότι έλαβε μία αξιοσημείωτη απόφαση η οποία προσέλαβε ευρεία δημοσιότητα στέλνοντας στο Κοινοβούλιο εσφαλμένα μηνύματα περί σημαντικής παραχώρησης προς την Ιρλανδία ενώ στην πραγματικότητα δεν συνέβη κάτι ανάλογο. Και το λανθασμένο μήνυμα που έφτασε στο κοινό ήταν ότι γίνεται να είσαι ένοχος και με πολιτικούς χειρισμούς να απαλλάσσεσαι. Το βέβαιο είναι ότι επρόκειτο για μία άσκηση δημοσίων σχέσεων της Επιτροπής και λυπάμαι γιατί τούτο δεν ωφέλησε την οικονομική κατάσταση της Ιρλανδίας.
<P>
Τέλος, θα ήθελα να προσθέσω ότι συμφωνώ πως πρέπει να είμαστε άτεγκτοι στο θέμα της επιδίωξης των συμφερόντων μας για το λόγο ότι η κοινή γεωργική πολιτική έχει απωλέσει την καλή της φήμη. Απάτες όμως στην Κοινότητα δεν σημειώνονται μόνο στον γεωργικό τομέα. Ακουσα ένα σχόλιο στις ειδήσεις του BBC αναφορικά με τη δήλωση ενός βρετανού υπουργού ότι εάν μπορούσε να εξαλείψει τις απάτες στο βρετανικό σύστημα κοινωνικής ασφάλισης θα εξοικονομούντο 6 δισ. ετησίως. Εν πάση περιπτώσει, απάτες γίνονται όπου υπάρχει δημόσια διαχείριση είτε σε τοπικό είτε σε εθνικό επίπεδο. Τούτο δεν συμβαίνει μόνο εδώ, αλλά αυτός δεν είναι λόγος να μην είμαστε άτεγκτοι.

<SPEAKER ID=18 LANGUAGE="IT" NAME="Santini">
Κυρία Πρόεδρε, βρισκόμαστε μπροστά σε μία από τις περιπτώσεις εκείνες όπου ο συνήθης ευρωπαίος πολίτης κινδυνεύει να μην καταλάβει τίποτα από όσα λέμε ή, χειρότερα, να καταλάβει άλλα πράγματα και να έχει μία κάπως χαώδη γνώμη για τον τρόπο με τον οποίο διαχειριζόμαστε τις κοινοτικές υποθέσεις. Συνεπώς, διοικητική και γραφειοκρατική αταξία μεταφράζονται - όπως έχουμε ακούσει - σε απώλειες του κοινοτικού προϋπολογισμού λόγω δολίων μηχανισμών με προκαταβολές που δίνονται καθ'υπέρβαση των προβλεπομένων και λόγω άλλων λογιστικών ατασθαλιών.
<P>
Τη στιγμή αυτή ασχολούμαστε με το βοδινό κρέας στην Ιρλανδία, τις βοήθειες στην παραγωγή βάμβακος στην Ελλάδα, αλλά θα μπορούσαν να υπάρξουν και άλλα παραδείγματα. Ως προς το θέμα των γεωργικών δαπανών ίσως είναι πλέον ο καιρός να απλοποιηθεί η κατάσταση. Εσείς, κ. Επίτροπε, έχετε μιλήσει συχνά στα πλαίσια της Επιτροπής Γεωργίας για την ανάγκη εκσυγχρονισμού και απλοποίησης της ΚΑΠ και, νομίζω, του διοικητικού συστήματος. Ομως, πάνω απ'όλα, ήρθε η στιγμή της σφαιρικής και συνεχούς συμμετοχής των κρατών μελών, και τούτο για να αποφευχθούν εκ των υστέρων, όπως περίπου κάνουμε και με αυτή την έκθεση, τα λάθη που οφείλονται σε διαστρεβλωμένες ή αυθαίρετες ερμηνείες της έκθεσης αυτής, ακόμη περισσότερο τώρα που ο εισηγητής μας κ. Mulder, τον οποίο συγχαίρω για την λεπτομερή εργασία του, μας λέει ότι έχουμε φτάσει στο έσχατο σημείο και μπορούμε πλέον να κατηγορήσουμε την Επιτροπή η οποία ευθύνεται επειδή ενέδωσε σε πολιτικές πιέσεις των κρατών μελών και διαχειρίστηκε τις δικές της υπηρεσίες με ένα τουλάχιστον χαώδη τρόπο.
<P>
Νομίζω ότι αυτό το πρόβλημα δεν αφορά μόνο στην Επιτροπή Ελέγχου των Προϋπολογισμών αλλά και σε άλλες αρμοδιότητες. Αποστολή της Επιτροπής Ελέγχου των Προϋπολογισμών είναι βεβαίως η υπόδειξη μεθόδων για την ανάκτηση με ορθό τρόπο των ποσών εκείνων που τα κράτη μέλη κακώς έχουν πάρει, ελπίζουμε όχι εκ προθέσεως.
<P>
Πρέπει επίσης να υπενθυμίσουμε ότι το 80 % των κοινοτικών επιδοτήσεων αφήνεται στη βούληση των κρατών μελών όσον αφορά στην κατανομή των κονδυλίων. Συνεπώς, δεν πρέπει να υπάρξει θρησκευτικός πόλεμος μεταξύ ενός κράτους μέλους και ενός άλλου ή μεταξύ Επιτροπής και Συμβουλίου, αν και επιβάλλεται και είναι απαραίτητο ένα ελάχιστο όριο ευελιξίας για να αποφευχθούν υπερβολικά ανελαστικά γραφειοκρατικά εμπόδια. Κατά τη γνώμη μου πάντως, χρειάζεται συνεχώς να διενεργούμε ελέγχους και πιστοποιήσεις για να έχουμε τη βεβαιότητα ότι οι ερμηνείες αυτές κινούνται προς τη σωστή κατεύθυνση, και να μην πληρώσει στο τέλος τα σπασμένα η Επιτροπή.
<P>
Μου κάνει εντύπωση ότι μαζί στα αρνητικά παραδείγματα της Ελλαδος και της Ιρλανδίας δεν εμφανίζεται κάθε τόσο η Ιταλία. Πιστεύω ότι οι γραφειοκρατικές και διοικητικές αυτές δυσλειτουργίες στο εσωτερικό της Ευρωπαϊκής Ενωσης καθρεφτίζονται και στο διοικητικό και διαχειριστικό χάος των εξωτερικών της σχέσεων, συνεπώς και στις σχέσεις της με τους Ευρωπαίους πολίτες.
<P>
Τη στιγμή που εμείς συζητούμε, κ. Επίτροπε, για μία ακόμη φορά στην Ιταλία αγρότες και γαλακτοπαραγωγοί βρίσκονται αντιμέτωποι με την αστυνομία και δέχονται επιθέσεις από τα όργανα της τάξης επειδή διαδηλώνουν μπροστά στις εγκαταστάσεις των μεγάλων πολυεθνικών, προσπαθώντας να περιορίσουν τις ζημίες από τις περίφημες ποσοστώσεις, των υπερβάσεων των οποίων είναι μάλλον θύματα παρά ένοχοι. Και αυτή επίσης είναι μια συνέπεια της κακής διοικητικής πληροφόρησης και εσωτερικής διαχείρισης.

<SPEAKER ID=19 LANGUAGE="NL" NAME="Van der Waal">
Κυρία Πρόεδρε, οι υποχρεωτικές επιστροφές προκαταβολών από το Γεωργικό Ταμείο Εγγυήσεων αποτελούν συστηματικά αφορμή συζητήσεων μεταξύ της Επιτροπής και των κρατών μελών. Αυτό καθεαυτό δεν αποτελεί πρόβλημα. Ωστόσο, το ερώτημα πρέπει να είναι αποκλειστικά κατά πόσο η Επιτροπή εκτιμά σωστά τα αχρεωστήτως καταβληθέντα ποσά. Από την έκθεση Mulder προκύπτει ότι η Επιτροπή στηρίζεται δυστυχώς σε άλλα κριτήρια.
<P>
Μία δήλωση της ιρλανδικής κυβέρνησης ότι θα προβεί σε βελτίωση του συστήματος ελέγχου που εφαρμόζει ήταν αρκετή για την Επιτροπή να μειώσει την κατ'αποκοπή διόρθωση για το 1991 με αφορμή την αποθήκευση βοείου κρέατος στην Ιρλανδία από 10 % σε 5 %. Στα πλαίσια αυτά αγνοήθηκε η γνώμη του δημοσιονομικού ελεγκτή, ο οποίος επεσήμανε ότι οι διαπιστωθείσες ελλείψεις δεν επέτρεπαν τη μείωση του προστίμου. Η κατάσταση αυτή είναι απαράδεκτη. Η Επιτροπή δεν πρέπει να ανταμείβει τις υποσχέσεις των κρατών μελών. Η τήρηση των κοινωνικών κανόνων πρέπει να είναι αυτονόητη.
<P>
Περαιτέρω, από την έκθεση Mulder προκύπτει ότι η Επιτροπή δεν τηρεί συνεπή στάση όσον αφορά την επιβολή κυρώσεων. Το 1991 διαπιστώθηκαν στη Γαλλία και την Ιταλία οι ίδιες παραβάσεις που διαπιστώθηκαν και στην Ιρλανδία. Τα δύο πρώτα κράτη μέλη δεν διαμαρτυρήθηκαν, με αποτέλεσμα να υποχρεωθούν να πληρώσουν πρόστιμο 10 %.
<P>
Λόγω της εκ μέρους της Επιτροπής λανθασμένης χρήσης της έγκρισης των λογαριασμών, υποστηρίζω την πρόταση του εισηγητή για την αναβολή της χορήγησης απαλλαγής. Πρέπει πρώτα να διαπιστωθεί ότι το ύψος των κατ'αποκοπήν διορθώσεων εξαρτάται αποκλειστικά από τις ζημιές που υπέστη η Κοινότητα. Στα πλαίσια αυτά είναι απολύτως απαραίτητο να θεσπιστούν αυστηρότερα κριτήρια για τις κατ'αποκοπήν διορθώσεις.
<P>
Κυρία Πρόεδρε, από το ύψος των δημοσιονομικών διορθώσεων - που για το 1992 ανέρχονται σε ποσό 800 εκατ. ECU προκύπτει ότι η εφαρμογή των κοινωνικών κανόνων δεν είναι καθόλου απρόσκοπτη. Δεν πρόκειται για ένα πρόβλημα που έχει μόνο δημοσιονομικές επιπτώσεις, αλλά για μία κατάσταση που είναι εξαιρετικά επιβλαβής για το κύρος του γεωργικού τομέα και της Ευρωπαϊκής Ένωσης. Για το λόγο αυτό συμφωνώ με την άποψη του εισηγητή ότι πρέπει να διευρυνθεί η υπηρεσία εγκρίσεως λογαριασμών, έτσι ώστε να αυξηθεί η αξιοπιστία των δημοσιονομικών διορθώσεων. Παρ'όλα αυτά, η άσκηση της κατάλληλης δημοσιονομικής διαχείρισης παραμένει ευθύνη των κρατών μελών και δεν είναι δυνατή χωρίς τη συνεργασία των εθνικών ελεγκτικών οργανισμών.

<SPEAKER ID=20 NAME="Fischler">
Aξιότιμη κυρία Πρόεδρε, κυρίες και κύριοι, ο συνάδελφος κ. Mulder, υπέβαλε σήμερα μια πολύ ισορροπημένη έκθεση και εξέτασε ριζικά, κατά κάποιον τρόπο, τα προβλήματα που αντιμετωπίζει και η Eπιτροπή, όταν παίρνει την απόφαση εκκαθάρισης των λογαριασμών που της υποβάλλουν τα κράτη μέλη. H Eπιτροπή θα πρέπει να επανεισπράξει από τα κράτη μέλη τις δαπάνες που δε διενεργήθηκαν, σύμφωνα με τις κοινοτικές διατάξεις. Mόνο που τέτοιες περιπτώσεις λευκού-μαύρου, κυρίες και κύριοι, σπάνια, δυστυχώς, εμφανίζονται.
<P>
Στις περισσότερες περιπτώσεις θα πρέπει η Eπιτροπή να κρίνει τον κίνδυνο που δημιουργείται για το Tαμείο Aντισταθμίσεων και Eγγυήσεων, από την μη τήρηση των διατάξεων και ιδιαίτερα των διατάξεων για την αποτελεσματικότητα των ελέγχων των αιτήσεων ενίσχυσης που διενεργούν τα κράτη μέλη. Kατόπιν τούτου, απορρίπτει ένα μέρος των δαπανών που έχει σχέση με τον προαναφερθέντα κίνδυνο. Tο ύψος του ποσού που απορρίπτεται κάθε φορά, εξετάζεται προσεκτικά, βάσει των κατευθυντηρίων γραμμών που έχουν καθοριστεί, λαμβάνοντας πλήρως υπόψη τα επιχειρήματα των κρατών μελών και ύστερα από τη γνωμοδότηση ενός οργάνου, αποτελουμένου από ανεξάρτητες, υψηλού επιπέδου, προσωπικότητες.
<P>
Tο γεγονός ότι η Eπιτροπή προβαίνει σε επανεισπράξεις, αποτελεί σημαντικό κίνητρο για τα κράτη μέλη να ελέγχουν, σύμφωνα με τις διατάξεις, τους κοινοτικούς πόρους. Γι' αυτό και σε πάρα πολλές περιπτώσεις βελτιώνουν τους ελέγχους τους, μόλις οι ελεγκτές της Eπιτροπής επισημάνουν ελλείψεις. Aν γίνει αυτό, η Eπιτροπή, στον καθορισμό του ποσοστού διόρθωσης, αποφασίζει, σε περιπτώσεις αμφιβολιών, πάντα υπέρ των κρατών, επειδή ένας από τους βασικότερους στόχους της Eπιτροπής είναι να προτρέψει τα κράτη μέλη να βελτιώνουν διαρκώς τα συστήματα ελέγχου και όχι να τα τιμωρήσει.
<P>
Kυρίες και κύριοι, όσον αφορά τη διόρθωση για την Iρλανδία, ή τη μείωση της διόρθωσης από 10 σε 5, θα ήθελα να πω το εξής: Oι ελεγκτές της Eπιτροπής διαπίστωσαν ότι, κατά τα έτη 1991 και 1992, σημειώθηκαν στην Iρλανδία σοβαρότατες παραλείψεις και, κατόπιν τούτου, πρότειναν μια κατ' αποκοπήν διόρθωση ύψους 10 %. H Iρλανδία, όπως και το όργανο διευθέτησης διαφορών, είχαν την άποψη ότι βελτιώθηκαν οι έλεγχοι του 1991 και συνεπώς, τη χρονιά αυτή, ο κίνδυνος απωλειών ήταν μικρότερος. Oι ελεγκτές, όμως, δεν μπόρεσαν να πεισθούν τότε για την αποτελεσματικότητα των βελτιώσεων, γιατί οι αγορές παρέμβασης είχαν ανασταλεί από το 1993 και μέχρις ότου παρθεί η απόφαση εκκαθάρισης των λογαριασμών. Δεν έγινε καμιά αγορά. Γι' αυτό και ο δημοσιονομικός ελεγκτής δεν ήταν σε θέση να εγκρίνει τη μείωση της διόρθωσης. H Eπιτροπή τότε, από εντιμότητα, αποφάσισε, όπως και στις περιπτώσεις αμφιβολιών που ανέφερα προηγουμένως, υπέρ του κράτους μέλους. Mπορώ βεβαίως να πω ότι στο μεταξύ, μετά την επανάληψη των αγορών παρέμβασης, διενεργήθηκαν, τον Oκτώβριο/Nοέμβριο 1996, έλεγχοι, των οποίων το αποτέλεσμα ήταν ικανοποιητικό, προς μεγάλη ευχαρίστηση της Eπιτροπής.
<P>
Σχετικά με τη δεύτερη περίπτωση του βαμβακιού στην Eλλάδα. Aυτή η ιδιαίτερα ασυνήθιστη διόρθωση, ύψους 25 %, αποτελεί τη μέγιστη δυνατή απώλεια για τον κοινοτικό προϋπολογισμό. Στα πλαίσια των μέτρων βελτίωσης των μεθόδων ελέγχου, οι ελληνικές αρχές έκαναν εκ των υστέρων ελέγχους στα εκκοκκιστήρια, στους οποίους αποδείχθηκε ότι οι πραγματικές απώλειες δεν ανέρχονται, πιθανότατα, πάνω από 10 %. Kάτω από τις προϋποθέσεις αυτές δεν μπορούσαμε να μείνουμε στο 25 %.
<P>
Όσον αφορά τις εξαγωγές που έγιναν προηγουμένως, σύμφωνα με τις οποίες οι διορθώσεις ανέρχονται σε πάνω από 800 εκατ. Ecu, και εξ αυτού θα μπορούσε κανείς να συμπεράνει ότι γίνεται κακή διαχείριση των πόρων του EΓTΠE, θα πρέπει να επισημάνει κανείς πόσο είναι το ποσοστό στο οποίο αντιστοιχεί το ποσό αυτό, σε σχέση με τους συνολικούς πόρους, και ότι 415 εκατ. Ecu, δηλαδή πάνω από το μισό του συνολικού ποσού, αφορούν μία περίπτωση, την μη επιβολή δηλαδή της εισφοράς συνυπευθυνότητας για το γάλα, στην Iταλία και την Iσπανία. Aν εξετάσουμε το ποσό αυτό μόνο του, τότε το υπόλοιπο ανέρχεται σε ποσοστό 1, 3 % των δαπανών του EΓTΠE. Nομίζω πως απ' αυτό δεν μπορεί να συμπεράνει κανείς ότι γίνεται κακή διαχείριση των πόρων του EΓTΠE.
<P>
H Eπιτροπή είναι επίσης πρόθυμη να επανεξετάσει, στην κατεύθυνση που ζητεί το Kοινοβούλιο, τις κατευθυντήριες γραμμές για τον καθορισμό των διορθώσεων, για να τονιστούν ακόμη περισσότερο και να συγκεκριμενοποιηθούν, οι βασικές αρχές που ακολουθεί de facto. H επανεξέταση αυτή θα ολοκληρωθεί πριν από τα τέλη Iουνίου και θα ενημερώσουμε το Kοινοβούλιο για τα αποτελέσματά της μέχρι τα τέλη Iουνίου. Διορθώσεις, βεβαίως, ύψους 25 % θα πρέπει να γίνονται μόνο μετά από προσεκτική εξέταση, επειδή οι νομικές βάσεις σπάνια επιτρέπουν στην Eπιτροπή να κάνει διορθώσεις μεγαλύτερες από τις πράγματι πιθανές απώλειες του προϋπολογισμού. Eκτός τούτου, δεν μπορούν να γίνουν διορθώσεις, αυτόματα, σε όλες τις περιπτώσεις που η Eπιτροπή ζητεί καλύτερους ελέγχους, αλλά μόνο εφόσον δεν τηρήθηκε μια κοινοτική διάταξη. H Eπιτροπή, ωστόσο, επιθυμεί την αύξηση του αριθμού των εκκαθαριστών λογαριασμών και θα προσπαθήσει να βρει τις θέσεις που συνιστά το Kοινοβούλιο. Παρακαλώ όμως να αναλογισθείτε ότι το προσωπικό, γι' αυτήν την εξειδικευμένη δουλειά, σπάνια μπορεί να βρεθεί με εσωτερικές μεταθέσεις και ο αριθμός των νέων θέσεων είναι αυστηρά περιορισμένος. Eνόψει των δεδομένων αυτών, ελπίζω και στη μετέπειτα υποστήριξή σας για την επίτευξη του στόχου αυτού.
<P>
Θα ήθελα, σχετικά με το θέμα αυτό, να ευχαριστήσω ιδιαίτερα τον βουλευτή κ. Wynn για τις δηλώσεις του και, τελειώνοντας, να εκφράσω τις ευχαριστίες μου και πάλι στον εισηγητή κ. Mulder και στο Σώμα, γενικά, για την εποικοδομητική έκθεση.

<SPEAKER ID=21 NAME="Πρόεδρος">
Η συζήτηση έληξε.
<P>
Προχωράμε στην ψηφοφορία.

<SPEAKER ID=22 LANGUAGE="FR" NAME="Fabre-Aubrespy">
Κυρία Πρόεδρε, η ομάδα μας θα ψηφίσει υπέρ της έκθεσης του κυρίου Mudler.
<P>
Πράγματι, συμφωνούμε με τα συμπεράσματά του, σύμφωνα με τα οποία η απαλλαγή που θα πρέπει να δοθεί στην Επιτροπή σχετικά με την εκκαθάριση των λογαριασμών για τις δαπάνες που χρηματοδοτούνται από το ΕΓΤΠΕ για το οικονομικό έτος 1992, θα πρέπει να αναβληθεί και να υπαχθεί σε ορισμένες προυποθέσεις.
<P>
Συμφωνούμε, επίσης, με την ανάλυση που γίνεται στην έκθεση του κυρίου Mudler, κυρίως σε ότι αφορά τις δύο αποφάσεις της Επιτροπής οι οποίες αποτελούν σημείο εκκίνησης για την αίτηση της αναβολής αυτής. Είμαστε, τέλος, σύμφωνοι με τα συμπεράσματα τα οποία εξάγει. Καμία αναθεώρηση δεν θα πρέπει να ζητηθεί, ακόμα και αν αυτό είναι δύσκολο να υιοθετηθεί, όσον αφορά τις σημαντικές απώλειες που υπέστει ο κοινοτικός προυπολογισμός, οι οποίες ανέρχονται στο ένα δισεκατομμύριο ecu.
<P>
Η Επιτροπή οφείλει να τροπολογίσει τη διαδικασία εκκαθάρισης των λογαριασμών με τέτοιο τρόπο που μια αναφορά σε μια πιθανή βελτίωση των ελέγχων να μην μπορεί από δω και πέρα να οδηγήσει στην αναδρομική μείωση των χρεωστικών διορθώσεων. Είμαστε, επίσης, σύμφωνοι με την αίτηση επιβολής χρεωστικών διορθώσεων της τάξης του 25 %.
<P>
Mε την ευκαιρία της ψηφοφορίας αυτής, Θα ήθελα να υπογραμμίσω τη διαφορά ανάμεσα στις απαλλαγές του 1992 στην Επιτροπή και του 1993 στον κοινοτικό προυπολογισμό. Εύχομαι η αναβολή της απαλλαγής που θα ψηφίσουμε να μην οδηγήσει σε μια αντίθετη απόφαση και να ακολουθηθεί πράγματι από αποτελέσματα, και η απαλλαγή να μην πραγματοποιηθεί όσο οι απαιτήσεις του Κοινοβουλίου δεν ικανοποιούνται.Εν πάσει περιπτώσει, η ομάδα Ευρώπη των εθνών θα επιμείνει σε αυτό, έτσι ώστε, σύμφωνα με αυτό που πάντα στήριζε, σημαντικά ποσά του κοινοτικού προυπολογισμού να δαπανόνται σύμφωνα με τους νόμιμους κανόνες και να μπορεί να υπάρχει πραγματικός έλεγχος στους ευρωπαίους βουλευτές, ούτως ώστε να διαφυλαχθεί το συμφέρον των πολιτών των διαφόρων εθνών της Ευρώπης.
<P>
(Το Σώμασ εγκρίνει το ψήφισμα)

<CHAPTER ID=4>
Σύζυγοι που συνδράμουν άτομα που ασκούν
ελεύθερη εργασία
<SPEAKER ID=23 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0005/97) της κυρίας Lulling, εξ ονόματος της Επιτροπής για τα Δικαιώματα της Γυναίκας, σχετικά με την κατάσταση των συζύγων που συνδράμουν άτομα που ασκούν ελεύθερη εργασία.

<SPEAKER ID=24 NAME="Lulling">
Κυρία Πρόεδρε, εκείνοι που καθορίζουν την ημερήσια διάταξη ακολουθούν πολύ συχνά, για λόγους τους οποίους η λογική μας δεν γνωρίζει, μια ιδιαίτερη κλίμακα αξιών και προτεραιοτήτων.
<P>
Ετσι, η έκθεση την οποία έχω την τιμή να παρουσιάζω εξ ονόματος της Επιτροπής για τα Δικαιώματα της Γυναίκας, έκθεση η οποία ενδιαφέρει τουλάχιστον δέκα εκατομμύρια συζύγους, ίσως ακόμα και το διπλάσιο αριθμό, που συνδράμουν στην οικογενειακή επιχείρηση, εξορίστηκε στην ολιγοσύχναστη αυτή συνεδρίαση του πρωινού της Παρασκευής. Είναι αλήθεια ότι μας συναγωνίστηκαν οι τρελλές αγελάδες, τον αριθμό των οποίων μέσα στην Ευρωπαική Ενωση αγνοούμε επίσης. Είναι επίσης αλήθεια ότι η δύστυχη μοίρα δέκα εκατομμυρίων γυναικών οι οποίες συνδράμουν δουλεύοντας στην επιχείρηση του άντρα τους, χωρίς νομικό καθεστώς, χωρίς ανεξάρτητη κοινωνική ασφάλιση, που μένουν χωρίς χρήματα σε περίπτωση διαζυγίου, χωρίς δικαιώματα στην περιουσία στην οποία συνέβαλαν, δεν συγκινεί τόσο όσο οι τρελλές αγελάδες τους συναδέλφους μας οι οποίοι παρουσίασαν αυτή την εβδομάδα μια πρόταση μομφής εναντίoν της Επιτροπής.
<P>
Βρισκόμαστε στο 1997. Η Επιτροπή παρουσίασε το Σεπτέμβριο του 1994 μια έκθεση σχετικά με την απατηλή υλοποίηση της οδηγίας του 1986 για την εφαρμογή της αρχής της ισότητας στη μεταχείριση ανάμεσα στους άντρες και τις γυναίκες που είναι αυτοαπασχολούμενοι, συμπεριλαμβανομένων και των συμμετεχουσών συζύγων. Η οδηγία αυτή δεν είχε προκαλέσει τον ενθουσιασμό μας, διότι το περιεχόμενό της μπορεί να χαρακτηριστεί ως ντεκαφεινέ σε σχέση με την αρχική πρόταση της Επιτροπής, όμως είχε την αξία ότι υπήρχε, και δεν θα ήθελα να αρνηθώ το γεγονός ότι σε μερικά κράτη μέλη σημειώθηκε πρόοδος, αλλά, περισσότερο από δέκα χρόνια μετά την έγκριση της οδηγίας, οι σύζυγοι που συμμετέχουν στις δραστηριότητες αυτοαπασχολούμενων ατόμων παραμένουν, στην πλειοψηφία τους, εγκαταλελειμένες από όλους, αφανείς εργάτες. Καθώς η έκθεση που σχετίζεται με την εφαρμογή της οδηγίας - η οποία συντάχθηκε από την Επιτροπή με μια καθυστέρηση τριών τουλάχιστον ετών - δεν υπεβλήθει στο Κοινοβούλιο, η Επιτροπή για τα Δικαιώματα της Γυναίκας αναγκάστηκε να συντάξει μια αρχική έκθεση σχετική με τις αφανείς και αδικημένες αυτές εργάτριες που είναι οι γυναίκες που συνδράμουν απασχολούμενες στα εκατομμύρια των οικογενειακών επιχειρήσεων, κυρίως στον τομέα της γεωργίας, της παραγωγής, της βιοτεχνίας και του εμπορίου, αλλά επίσης δουλεύοντας και δίπλα σε συζύγους που ασκούν ελεύθερο επάγγελμα.
<P>
Εκτίμησα ότι δεν ωφελούσε σε τίποτα να αυτοοικτιρόμαστε για το παρελθόν και για το γεγονός ότι, έκδηλα, η οδηγία του 1986 απέτυχε θλιβερά στο σκοπό της, και ότι έπρεπε να κοιτάμε το μέλλον, δηλαδή να κάνουμε συγκεκριμένες προτάσεις για να ενισχύσουμε την ντεκαφεινέ οδηγία του 1986, προτάσεις ικανές να θεραπεύσουν την αβέβαιη κατάσταση από την οποία υποφέρουν οι συμμετέχουσες σύζυγοι, ειδικά σε περίπτωση διαζυγίου ή θανάτου του συζύγου.
<P>
Δεν αγνοούμε - η συνδρομή σκλαβώνει! - ότι η τροποποιημένη οδηγία την οποία επιθυμούμε δεν μπορεί παρά να καθορίσει το πλαίσιο μέσα στο οποίο τα κράτη μέλη οφείλουν να ενεργούν για την πραγματοποίηση των σκοπών που θα ήθελα να συνοψίσω με αυτό τον τρόπο: επιθυμούμε για τις συμμμετέχουσες συζύγους ένα νομικό καθεστώς που θα τους επέτρεπε να διαλέξουν ανάμεσα στο καθεστώς της συζύγου που παίρνει μισθό, της συζύγου που είναι συνέταιρος ή της συζύγου που είναι συνεργάτης, επιθυμούμε οι συμμμετέχουσες σύζυγοι να εντάσσονται υποχρεωτικά σε ένα καθεστώς κοινωνικής σαφάλισης και να καλύπτονται οι κίνδυνοι αρρώστιας, ανικανότητας, ατυχήματος και γειρατιών, προτείνουμε φορολογικά κίνητρα, δηλαδή, την ένταξη στα έξοδα κίνησης της επιχείρησης της αμοιβής η οποία όντως καταβάλεται στη σύζυγο, με τη διπλή προυπόθεση ότι θα πρόκειται για μια κανονική αμοιβή για υπηρεσίες που θα έχουν προσφερθεί, και θα καταβάλονται όλες οι νόμιμα οφειλόμενες κρατήσεις και οι εισφορές.
<P>
Πιστεύουμε επίσης ότι πρέπει να ληφθούν μέτρα ούτως ώστε οι συμμμετέχουσες σύζυγοι οι οποίες έχουν εργαστεί για πολλά χρόνια στην οικογενεική επιχείρηση, να μην αδικούνται πλέον στο θέμα της κληρονομιάς και της διαδοχής.
<P>
Στη χώρα μου, σε ό, τι αφορά για παράδειγμα την ασφάλιση ανικανότητας - γήρατος η υποχρωτική ένταξη των συμμετεχουσών συζύγων στο καθεστώς κοινωνικής ασφάλισης προβλέπεται από το 1988, αλλά με τη δυνατότητα εξαίρεσης. Η πραγματικότητα είναι ότι εξαιτίας της εξαίρεσης αυτής - πολύ εύκολη στο να αποκτηθεί -στις 2000 βιοτεχνικές επιχειρήσεις όπου είναι προφανές ότι οι σύζυγοι συμμετέχουν ενεργά στις δραστηριότητες της επιχείρησης, μόνο 164 είναι ενταγμένες στο καθεστώς αυτό. Η κατάσταση είναι εξίσου καταστρεπτική στον τομέα του εμπορίου και σε αυτόν των ελεύθερων επαγγελμάτων. Γιατί; Ελλειψη πληροφόρησης, φόβος του κόστους των συνεισφορών - ακόμα και αν αυτές εκπίπτουν φορολογικά- ή, πολύ απλά, αμέλεια ή έλλειψη ενδιαφέροντος.
<P>
Ως νομοθέτες που θέλουμε να είμαστε, θα πρέπει να να γνωρίζουμε ότι, συχνά, θα πρέπει να εξασφαλίζουμε την ευτυχία των πολιτών παρά τη θέλησή τους, ειδικά στις περιπτώσεις που έχουν την τάση να υποχωρούν μπροστά στις δαπάνες.
<P>
Να γιατί προτείναμε και την υποχρεωτική καταγραφή των συμμετεχουσών γυναικών, έτσι ώστε να μην είναι πλέον αφανείς εργάτριες. Μου επισήμαναν ότι στο Ηνωμένο-Βασίλειο, η διεκδίκηση αυτή θα παρουσιαζόταν ως ιδιαίτερα προκλητική από μερικές εφημερίδες με σκοπό να κάνουν για μια ακόμα φορά προπαγάνδα εναντίον της Ευρώπης. Θα ήθελα να ήταν έτσι, διότι, τουλάχιστον η κοινή γνώμη θα αφυπνίζονταν και θα μάθαινε ότι το Κοινοβούλιο μας ασχολείται με τις αφανείς αυτές εργάτριες.
<P>
Γνωρίζω ότι η Επιτροπή μαζί με τους αρμόδιους οργανισμούς οργανώνουν συζητήσεις στρογγυλής τραπέζης με σκοπό να συζητήσουν τις ανάγκες των συμμετεχουσών συζύγων. Μπόρεσα να παρεβρεθώ στην πρώτη από αυτές τις στρογγυλές τράπεζες. Εάν αυτό συνεχιστεί και εάν η Επιτροπή εξάγει τα συμπεράσματα που επιβάλονται από τις στρογγυλές αυτές τράπεζες και από την έκθεσή μας, μπορώ να της υποσχεθώ πως, όσν αφορά εμένα, δεν διατρέχει κανένα κίνδυνο υποβολής πρότασης μομφής. Εάν τα πράγματα δεν γίνουν έτσι, δεν βλέπω καλύτερο λόγο - εν πάση περιπτώση καλύτερο από αυτόν για τον οποίο συζητήσαμε την εβδομάδα αυτή - για να μεμφθούμε μια Επιτροπή που θα αδιαφορούσε για τη μοίρα δεκάδων εκατομμυρίων πολιτών της Ενωσής μας.

<SPEAKER ID=25 LANGUAGE="DE" NAME="Grφner">
Κυρία Πρόεδρε, αξιότιμοι κυρίες και κύριοι συνάδελφοι, θα ήθελα να ευχαριστήσω την εισηγήτρια που προσπάθησε να υποβάλει μια ισορροπημένη έκθεση, η οποία έτυχε και μεγάλης πλειοψηφίας στην Επιτροπή για τα Δικαιώματα της Γυναίκας. Όπως λέχθηκε, η συντριπτική πλειοψηφία των συζύγων που βοηθούν τους ελεύθερους επαγγελματίες συζύγους τους, είναι γυναίκες, οι οποίες, μαζί με τους συζύγους τους εργάζονται στη γεωργία, στη βιοτεχνία και στο εμπόριο, καθώς και στα ελεύθερα επαγγέλματα. Οι περισσότερες γυναίκες συμμετέχουν στη δραστηριότητα αυτή, χωρίς να αναγνωρίζεται σ' αυτές επίσημο νομικό καθεστώς και πολλές παίζουν - κυρίως στη διεύθυνση της γεωργικής εκμετάλλευσης - ένα ρόλο εξίσου σημαντικό με το ρόλο των συζύγων τους.
<P>
Eκτιμήσεις για τον αριθμό των συζύγων αυτών είναι βεβαίως πολύ δύσκολο να γίνουν, και το γεγονός ότι δεν έχουν καθοριστεί επακριβή κριτήρια, δυσχεραίνει αυτή τη σχέση ακόμη περισσότερο. Μερικές είναι πλήρους απασχόλησης. Αυτές εμφανίζονται σαν κανονικά δηλωμένοι εργαζόμενοι και είναι ασφαλισμένοι κανονικά, όπως όλοι οι εργαζόμενοι. Αλλες δεν εμφανίζονται πουθενά, και στην περίπτωση διαζυγίου ή χωρισμού των συζύγων, δημιουργούνται ιδιαίτερα προβλήματα και κυρίως οι γυναίκες μένουν συχνά στα κρύα του λουτρού χωρίς καμιά κοινωνική ασφάλιση. Αλλες είναι συνιδιοκτήτες στην επιχείρηση - δηλαδή υπάρχει μια πολύ μεγάλη πληθώρα διαφορετικών δυνατοτήτων.
<P>
Εδώ θα 'πρεπε η οδηγία του 1986 να προσφέρει κοινοτική βοήθεια. Δεν είναι όμως επακριβής στον προσανατολισμό, και οι ασαφείς διατυπώσεις δυσχεραίνουν τη θέσπιση ενός κοινού καθεστώτος. Σ' αυτό προστίθεται επιπλέον και η διστακτική εφαρμογή στα κράτη μέλη. Τα κράτη μέλη αρνούνται να παραχωρήσουν αρμοδιότητες στην Ένωση. Έχουμε μπλοκαρίσματα. Έχουμε τη μεγάλη δυσκολία ότι ούτε καν το κοινωνικό πρωτόκολλο δεν αποτελεί μέρος της Συνθήκης. Γι' αυτό και είναι ιδιαίτερα σημαντικό να στρέψουμε την προσοχή μας στο να συμπεριληφθεί η ισότητα των ευκαιριών στη Συνθήκη της Ευρωπαϊκής Ένωσης, και να αποτελέσει έναν πολύ σημαντικό πυλώνα για τις γυναίκες και για τα πολιτικά δικαιώματα στην Ένωση.
<P>
Τα κράτη μέλη λοιπόν, λίγο είναι διατεθειμένα να κάνουν κάτι εδώ. Συνεπώς θα πρέπει εμείς εδώ, στο Ευρωπαϊκό Κοινοβούλιο, να ασκήσουμε πίεση για να δώσουμε στις γυναίκες αυτές κάποιο καθεστώς. Πού μπορούμε να στηριχθούμε; Νομίζω ότι η έκθεση επισημαίνει ότι οι υποχρεωτικές καταχωρήσεις για τις γυναίκες δεν επιτρέπεται να μείνουν ξεκρέμαστες στον αέρα. Αντ' αυτού, θα πρέπει να ασκήσουμε πίεση, ώστε όλες οι γυναίκες να καταχωρούνται και να μπορούν να γίνουν μέλη της νόμιμης ασφάλισης γήρατος και ασθενείας, ούτως ώστε να επιτευχθούν κι εδώ πρόοδοι.
<P>
Και θα ήθελα να πω επί του θέματος, ότι στο κατώφλι του 21ου αιώνα δεν επιτρέπεται πλέον να στηριζόμαστε στους παλιούς οικογενειακούς ρόλους του 19ου αιώνα, όσον αφορά το γάμο ως θεσμό αποκατάστασης των γυναικών, όταν έχουμε ποσοστά διαζυγίων πάνω από 30 %. Οι γυναίκες δε θα πρέπει πλέον να είναι τα εργατικά μυρμήγκια στις οικογενειακές εκμεταλλεύσεις, οι οποίες, χωρίς να παραπονούνται εργάζονται μέχρι εξάντλησης και, κάτω από τη διπλή επιβάρυνση του επαγγέλματος και των οικιακών, να χάνουν οποιοδήποτε καθεστώς και κάθε δικαίωμα. Γι' αυτό και χρειαζόμαστε μια ανεξάρτητη ασφάλιση ασθένειας και γήρατος, χρειαζόμαστε μια αυτόνομη επαγγελματική εκπροσώπηση για τις γυναίκες αυτές, ευκαιρίες επιμόρφωσης, και νομίζω ότι, στις παραμονές της 8ης Μαρτίου για την Παγκόσμια Ημέρα της Γυναίκας, είναι ένα αίτημα το οποίο το Ευρωπαϊκό Κοινοβούλιο θα πρέπει να στηρίξει πλήρως. Παρακαλώ να δώσετε τη συγκατάθεσή σας στην έκθεση.

<SPEAKER ID=26 LANGUAGE="DE" NAME="Flemming">
Κυρία Πρόεδρε, κυρίες και κύριοι, η συζήτηση για τα δικαιώματα των συμβοηθουσών γυναικών έχει αρχίσει στην Αυστρία πριν από 30 χρόνια περίπου. Σήμερα το νομικό καθεστώς εμφανίζεται ως εξής: Η συμβοηθούσα σύζυγος ή ο σύζυγος, μπορεί να απασχολείται κανονικά ως υπάλληλος. Τότε είναι ασφαλισμένος για ασθένεια, ατύχημα και σύνταξη. Εάν η δραστηριότητα έγκειται μόνο σε μια εσωτερική βοήθεια, μπορεί να μην υπάρχει σχέση εργασίας, αλλά μπορεί κανείς να συνασφαλιστεί στην ασφάλεια για υγειονομική περίθαλψη. Εάν διαλυθεί ο γάμος, τότε, σύμφωνα με την παράγραφο 81 του νόμου περί γάμου, γίνεται κατανομή της συζυγικής περιουσίας και των συζυγικών οικονομιών. Η γυναίκα θα πρέπει μόνον να έχει προσφέρει πράγματι τη συμβολή της. Η συμβολή αυτή συνίσταται, σύμφωνα με το άρθρο 83 παράγραφος 2 του νόμου περί γάμου, στη διαχείριση του κοινού νοικοκυριού, στην φροντίδα και την ανατροφή των κοινών παιδιών και σε κάθε άλλη συζυγική συμπαράσταση. Αυτή μπορεί να είναι και μια καλή συμβουλή.
<P>
Ειδικά όσον αφορά τις αγρότισσες: Το 1989 θεσπίστηκε στην Αυστρία η χορήγηση της χωριστής καταβολής σύνταξης. Η αγρότισσα μπορεί και παρά την επιθυμία του άνδρα να ζητήσει να της καταβάλλεται άμεσα το 50 % της σύνταξής του. Από το 1982 υπάρχει ιδιαίτερη σύνταξη για τις αγρότισσες. Από την 1η Ιουλίου 1990 παίρνουν και οι αγρότισσες, μετά τη γέννηση του παιδιού, επί ενάμιση χρόνο, ένα επίδομα. Καταβάλλεται και σ' αυτές το εβδομαδιαίο επίδομα για την περίοδο μητρότητας - αυτή ανέρχεται στην Αυστρία σε τέσσερις εβδομάδες πριν και τέσσερις εβδομάδες μετά τη γέννηση του παιδιού, και βασίζεται σε μια αυτόνομη ασφάλιση. Από την 1η Ιανουαρίου 1993 παίρνουν, οι γυναίκες που βγαίνουν στη σύνταξη, μια προσαύξηση για κάθε παιδί και συνυπολογίζεται στη σύνταξή τους ο χρόνος ανατροφής των παιδιών.
<P>
Αξιότιμοι κυρίες και κύριοι, πιστεύω ότι θα πρέπει να συνεχίσουμε τη συζήτηση. Είμαι ευχαρίστως διατεθειμένη να δώσω στον καθένα από σας τα έγγραφα για αυτές τις νομικές δυνατότητες. Δεν κάνουμε εδώ συζήτηση για φανταστικές και επιθυμητές ιδέες, αλλά για την πραγματικότητα και το δίκαιο που ζούμε σε ένα κράτος μέλος της Ευρωπαϊκής Ένωσης.

<SPEAKER ID=27 LANGUAGE="NL" NAME="Kestelijn-Sierens">
Κυρία Πρόεδρε, κύριε Επίτροπε, συνάδελφοι, συμφωνώ απολύτως με την κ. Lulling. Το γεγονός ότι η έκθεση αυτή συζητήθηκε κάποια Παρασκευή της συνόδου ολομέλειας στο Στρασβούργο αποτελεί απόδειξη της έλλειψης ενδιαφέροντος για το θέμα αυτό. Εκτός αυτού, η κατάσταση αντανακλά τη θέση που κατέχουν μέχρι σήμερα οι σύζυγοι που συνδράμουν στις οικογενειακές επιχειρήσεις.
<P>
Οι σύζυγοι που συνδράμουν στις οικογενειακές επιχειρήσεις αναφέρονται στα μητρώα ως «άνευ επαγγέλματος» ή περιγράφονται με την αναφορά «επάγγελμα οικιακά». Για το σύστημα κοινωνικής ασφάλισης παραμένουν άγνωστες. Στην ουσία όμως η προσφορά τους είναι απολύτως απαραίτητη για το σύζυγό τους. Για το λόγο αυτό, η ομάδα των φιλελευθέρων αισθάνεται ιδιαίτερη ικανοποίηση με την έκθεση πρωτοβουλίας, ικανοποίηση η οποία θα γίνει ακόμη μεγαλύτερη όταν η Επιτροπή θα καταθέσει επιτέλους την πρόταση για την τροποποίηση της υφιστάμενης οδηγίας. Οι σύζυγοι που συνδράμουν αξίζουν κάτι περισσότερο από την απλή αναγνώριση των προσπαθειών τους εκ μέρους του συζύγου και της οικογένειάς τους. Όντως, περιπτώσεις διαζυγίου, θανάτου ή αναπηρίας του συζύγου μπορούν να θέσουν τέλος σ'αυτή την κατάσταση και να σημάνουν την αρχή πάρα πολλών προβλημάτων.
<P>
Έρχομαι τώρα στην έκθεση. Αυτό που κατά την άποψή μου είναι κατ'αρχάς ιδιαίτερα σημαντικό είναι να προωθήσουμε ένα σύστημα υποχρεωτικής καταγραφής και προσχώρησης σε μία ασφάλεια. Διαπιστώσαμε ήδη ότι ένα εθελούσιο σύστημα, όπως συμβαίνει στη Γαλλία, δεν αποδίδει τις αναμενόμενες αντιδράσεις. Κατά δεύτερον, η νομοθεσία, παρ'ότι υποχρεωτική, πρέπει να είναι αρκετά ευέλικτη ιδιαιτέρως όσον αφορά τον υπολογισμό των εισφορών. Σε περίπτωση που η αναγνώριση ενός καθεστώτος συνεπάγεται δυσανάλογη επιβάρυνση, διατρέχουμε τον κίνδυνο να δημιουργήσουμε μία κρυφή κατηγορία συζύγων που συνδράμουν στις οικογενειακές επιχειρήσεις. Αυτό δεν επιτρέπεται να συμβεί. Περαιτέρω υποστηρίζω τις προτάσεις της εισηγήτριας για την προώθηση της κοινωνικής επίγνωσης και την ενθάρρυνση των ενδιαφερομένων να συμπεριλάβουν τις συζύγους τους στο ασφαλιστικό σύστημα με την παροχή οικονομικών κινήτρων.
<P>
Λυπούμαι, αλλά στο σημείο αυτό είμαι υποχρεωμένη να διαπιστώσω ότι η βελγική κυβέρνηση γυρίζει το ρολόι προς τα πίσω. Από 1ης Ιανουαρίου του τρέχοντος έτους δεν επιτρέπεται πλέον στους ελεύθερους επαγγελματίες να καταχωρούν ένα μέρος του εισοδήματός τους στο όνομα της συζύγου τους, καταργώντας κατ'αυτό τον τρόπο αυτό το οικονομικό κίνητρο. Στο εξής, η συνδράμουσα σύζυγος μπορεί να καταχωρηθεί είτε ως υπάλληλος είτε ως διευθυντής επιχείρησης, πράγμα το οποίο είναι σχεδόν αδύνατο για πολλά επαγγέλματα για δεοντολογικούς λόγους ή για λόγους που αφορούν το εταιρικό δίκαιο. Δεν μπορεί να γίνει πλέον λόγος περί ευελιξίας. Ελπίζω όμως ότι η νέα ευρωπαϊκή νομοθεσία θα αναγκάσει τη βελγική κυβέρνηση να αλλάξει γνώμη, δεδομένου ότι η σημερινή κατάσταση μοιάζει με τον επιτάφιο του Echternach.
<P>
Πρόεδρε, συνάδελφοι, ελπίζω ότι θα μπορέσουμε σύντομα να διεξάγουμε στο Σώμα τη συζήτηση σχετικά με τη νομοθετική πρόταση για τις συζύγους που συνδράμουν στις οικογενειακές επιχειρήσεις. Επ'αυτού θα ήθελα πάρα πολύ να γνωρίζω τις προθέσεις της Επιτροπής.

<SPEAKER ID=28 LANGUAGE="PT" NAME="Ribeiro">
Κύριε Πρόεδρε, αυτό που μέχρι πριν από λίγο καιρό αποκαλούσαμε άτυπη εργασία γίνεται τώρα τυπική. Η αστάθεια και η προσωρινότητα των εργασιακών δεσμών, καρπός της ελαστικότητας της αποκαλούμενης αγοράς εργασίας - η οποία δεν κρίθηκε ποτέ επαρκής για τους εργοδότες - βρίσκει την έκφρασή της στη σημαντική εμφάνιση και αύξηση ατόμων που ασκούν ελεύθερη εργασία.
<P>
Και αν, σε πολλές περιπτώσεις, το άτομο που ασκεί ελεύθερη εργασία δεν είναι παρά ένας εργαζόμενος που έχασε το νομικό του δεσμό αλλά διατηρεί έναν πραγματικό εργασιακό δεσμό όμοιο με τον προηγούμενο, σε άλλες περιπτώσεις η ελεύθερη εργασία είναι μία νεά και διαφορετική δραστηριότητα η οποία αντικαθιστά αυτό που ήταν μία αποκαλούμενη τυπική επαγγελματική δραστηριότητα.
<P>
Η εξέλιξη αυτή επιφέρει άλλες, σε μία συσσώρευση διακρίσεων, και η κατάσταση των συζύγων που συνδράμουν άτομα που ασκούν ελεύθερη εργασία, που δικαιολογημένα θα έπρεπε να παραπέμπει πάντα σε γυναίκες, θα πρέπει να αποτελέσει αντικείμενο ιδιαίτερης προσοχής.
<P>
Εκφράζουμε την ικανοποίησή μας διότι η έκθεση αυτή το πράττει. Καθώς πρόκειται για συζύγους που συνδράμουν μία παράγωγη και πολύ ετερογενή ομάδα εργαζομένων, μπορούμε να εκτιμήσουμε ότι, παρά την αοριστία του επαγγελματικού καθεστώτος και τη δυσκολία ποσοτικού υπολογισμού, υπερβαίνουν τα 3 εκατομμύρια που αναφέρονται στην έκθεση της Επιτροπής σχετικά με την κοινωνική προστασία. Καθώς τα 3/4 αυτών των εργαζομένων είναι γυναίκες, μπορεί μάλιστα να αντιπροσωπεύουν, σε ένα κράτος μέλος όππως η Ελλάδα, το ένα τέταρτο του γυναικείου πληθυσμού τπου είναι δυνατό να θεωρηθεί ενεργός.
<P>
'Οπως υπογραμμίζει στην έκθεσή της η συνάδελφος κ. Lulling, την οποία συγχαίρω για την εργασία της, η οδηγία 86/613 δεν είναι ικανοποιητική κυρίως λόγω του μη καθορισμού του καθεστώτος και της αναποτελεσματικότητας όσον αφορά τα δικαιώματα κοινωνικής προστασίας για αυτήν την ομάδα εργαζομένων ανδρών και γυναικών. Γι'αυτό και είναι απαραίτητη η τροποποίησή της, και μάλιστα το 1997.
<P>
Το σύνολο των προτάσεων της έκθεσης αποσπάει την καταρχή συμφωνία μας και είναι μία καλή βάση εργασίας για μία νέα οδηγία η οποία θα επιδιώκει να αντιμετωπίσει καταστάσεις που δεν είναι δυνατό να αποκρυσταλλωθούν σε μία καθιέρωση, με παλιούς και νέους τρόπους, της εφαρμογής διακρίσεων εις βάρος των γυναικών στον κόσμο της εργασίας, με το επιβαρυντικό στοιχείο, στην περίπτωση αυτή, της σχεδόν πλήρους απουσίας ορατότητάς τους.
<P>
Υποστηρίζουμε ιδιαίτερα, για την εφαρμογή, άλλωστε, των μη τηρηθέντων προϋποτιθέμενων της οδηγίας που πρέπει να αντικατασταθεί, την υλοποίηση πρωτοβουλιών όπως οι συζητήσεις και οι στρογγυλές τράπεζες, που επιτρέπουν μία πραγματική συμμετοχή των ενδιαφερόμενων ανδρών και γυναικών στον καθορισμό των αναγκών, του καθεστώτος και των διατυπώσεων της νέας οδηγίας.

<SPEAKER ID=29 LANGUAGE="NL" NAME="Van Dijk">
Πρόεδρε, συμφωνώ με την έκθεση της κ. Lulling. Όντως, πρόκειται για μία έξοχη έκθεση η οποία εκφράζει τη δυσαρέσκεια της Επιτροπής του Κοινοβουλίου για τα Δικαιώματα της Γυναίκας σχετικά με τη λειτουργία της οδηγίας η οποία θα έπρεπε να οδηγήσει στη βελτίωση της θέσης των συζύγων που συνδράμουν στις οικογενειακές επιχειρήσεις. Στην ουσία δεν έχουν βελτιωθεί και πολλά πράγματα και θα πρέπει να γίνουν πολλά ακόμα προκειμένου να μπορέσουν οι γυναίκες αυτές να αποκτήσουν δικαίωμα στην κοινωνική ασφάλιση. Αυτό προξενεί ακόμη μεγαλύτερη εντύπωση δεδομένου ότι η Ευρωπαϊκή Κοινότητα και η Ένωση προσπάθησαν να εξισώσουν τη θέση των γυναικών στην αγορά εργασίας με αυτή των ανδρών, ενώ στην περίπτωση αυτή παραμερίζεται μία σημαντική μερίδα εργαζομένων. Πρέπει όντως να διερωτηθούμε για ποιο λόγο επιτρέπονται αυτές οι μορφές παράνομης απασχόλησης. Θα ήθελα επίσης να επισημάνω το γεγονός ότι στην έκθεση συμπεριλαμβάνεται και το θέμα της αναγνώρισης άλλων μορφών διαρκούς συμβίωσης στα κράτη μέλη στα οποία αναγνωρίζονται οι συμβάσεις συμβίωσης.
<P>
Τέλος, Πρόεδρε, στον ολλανδικό τίτλο της έκθεσης αναφέρεται η φράση «zelfstandige werknemers». Αυτοί δεν υπάρχουν. Ο όρος «»zelfstandige werknemers» είναι αντιφατικός. Ο σωστός όρος είναι: »zelfstandig werkenden». Θα μπορούσατε σας παρακαλώ να το λάβετε αυτό υπόψη;

<SPEAKER ID=30 LANGUAGE="FR" NAME="Fιret">
Κύριε Πρόεδρε, χαιρετίζω την ευτυχή πρωτοβουλία που ελήφθη από την Επιτρποπή για τα Δικαιώματα της Γυναίκας, να πραγματοποιήσει την έκθεση αυτή υπέρ μιας αξιοπρεπούς κοινωνικής προστασίας των συμμετεχουσών γυναικών. Οικτείρω όσο και η εισηγήτρια τα χρόνια της καθυστέρησης, το χαμένο καιρό από την Ευρωπαϊκή Επιτροπή, χρόνια που θα μπορούσαν να χρησιμεύσουν σε μια καλύτερη ανταλλαγή απόψεων ανάμεσα στα ενδιαφερόμενα μέρη.
<P>
Κανένας από εμάς δεν πρέπει λογικά να αρνηθεί την ανάγκη να ενταχθεί το θέμα αυτό στο νόμο και το ερώτημα εάν πρέπει να εγκαθιδρύσουμε ένα σύστημα προστασίας προαιρετικό ή υποχρεωτικό, κατά τη γνώμη μου δεν τίθεται καν. Η εμπειρία του Λουξεμβούργου έδειξε την αναποτελεσματικότητα της έκκλησης στην προαιρετική συνεισφορά. Οι μικρές και μεσαίες επιχειρήσεις και οι αυτοαπασχολούμενοι είναι ήδη, σε όλα τα κράτη της Ενωσης, βεβαρυμένοι από τέλη και φόρους κάθε είδους, από τους οποίους διαφεύγουν εξάλλου πάρα πολύ εύκολα οι μεγάλες πολυεθνικές επιχειρήσεις.
<P>
Επίσης, στην υποχρέωση που οφείλουμε να επβάλουμε στα κράτη μέλη να οργανώσουν την κοινωνική προστασία των συμβοηθούντων συζύγων, έχουμε το καθήκον να προσθέσουμε την υποχρέωση μιας σωστής ενημέρωσης των αρμόδιων υπαλλήλων και τη δέσμευση των τοπικών αρχών να διαχειρίζονται τα ποσά που συγκεντρώνονται, σαν καλοί πάτερ φαμίλιας, αντίθετα από τη συνήθεια της πλειοψηφίας των κυβερνήσεων των κρατών της Ενωσης, είτε ανήκουν στη δεξιά είτε στην αριστερά.

<SPEAKER ID=31 LANGUAGE="PT" NAME="Torres Marques">
Κύριε Πρόεδρε, η έκθεση πρωτοβουλίας την οποία εξετάζουμε σήμερα, που συνέταξε η κ. Lulling την οποία θέλω να συγχαρώ, παρουσιάζει μία τεράστια δυσκολία δεδομένου ότι αναφέρεται σε ένα σύνολο εκατομυρίων αφανών εργαζομένων, τόσο αφανών που οι στατιστικές τους κατατάσσουν επισήμως στις «μη ενεργές» κατηγορίες. Μη ενεργές κατηγορίες διότι δεν εγγράφονται ως άνεργες, ούτε αναζητούν εργασία διότι η εργασία δεν τους λείπει, μόνο που δεν είναι αναγνωρισμένη, ούτε αμειβόμενη. Η κατάσταση αυτή ισχύει κυρίως για τις γυναίκες των ατόμων που ασκούν ελεύθερη εργασία οι οποίες τους βοηθούν, φροντίζοντας τα χωράφια η σε οποιοδήποτε τύπο πολύ μικρών οικογενειακών επιχειρήσεων που υπάρχουν παντού και που καλύπτουν, σύμφωνα με μελέτες που έχουν γίνει, εκατομμύρια άτομα.
<P>
Τόσο η κοινοτική νομοθεσία όσο και οι εθνικές νομοθεσίες, ακόμη και όταν αναφέρονται ρητά στην κατάσταση των συζύγων των ατόμων που ασκούν ελεύθερη εργασία - όπως συμβαίνει με την πορτογαλική νομοθεσία -, έρχονται αντιμέτωπες με μία πραγματικότητα πολύ διαφορετική από το πνεύμα του νόμου.
<P>
Οι γυναίκες θεωρούν ακόμη συχνά καθήκον τους να βοηθούν χωρίς αμοιβή τους συζύγους ή συντρόφους τους, αντιμετωπίζοντας αυτή την τεράστια εργασία τους - η οποία όμως δεν μετρά για τον υπολογισμό του εγχώριου προϊόντος των χωρών - ως μία υποχρέωση που συνπεάγεται η θέση της συζύγου. Αν προσθέσουμε στο γεγονός αυτό την άγνοια του νόμου και των δικαιωμάτων που αυτός τους παραχωρεί, αντιλαμβανόμαστε γιατί μιλάμε για αφανείς εργαζομένους: εργάζονται αλλά δεν κερδίζουν, εργάζονται αλλά δεν έχουν κοινωνικά δικαιώματα, ακόμη και αν ο νόμος τα προβλέπει.
<P>
Γι'αυτό και συμφωνώ με τις προτάσεις της εισηγήτριας, όπως επίσης και με τις τροπολογίες οι οποίες οδηγούν στο να βγει από την αφάνεια όλος αυτός ο κόσμος που εργάζεται: υποχρεωτική εγγραφή των βοηθών συζύγων στα συστήματα κοινωνικής ασφάλισης, υποχρέωση των κρατών μελών να λάβουν όχι μόνο τα κατάλληλα νομικά μέτρα, αλλά να καταβάλουν προσπάθειες ώστε αυτά να εφαρμοστούν πραγματικά, κίνητρα στις οικογενειακές επιχειρήσεις που εκπληρώνουν αυτές τις υποχρεώσεις, όλες αυτές είναι προτάσεις που πρέπει να υποστηρίξουμε. Είναι λοιπόν βασικό η Επιτροπή να προετοιμάσει μία νέα οδηγία σχετικά με το θέμα αυτό, τόσο από κοινωνική άποψη όσο και από χρηματοδοτική. Τέλος, υπάρχουν πολύ περισσότεροι εργαζόμενοι, μόνο που δεν υπολογίζονται ούτε για το ΑΕγχΠ, ούτε για την κοινωνική ασφάλιση.
<P>
Επίσης θεωρώ πολύ οξυδερκείς τις προτάσεις με στόχο μία ελαστικοποίηση του συστήματος και την προσαρμογή του στη διάσταση της επιχείρησης, όπως επίσης την πρόταση, στις πολύ μικρές οικογενειακές επιχειρήσεις, το κόστος αυτό για την κοινωνική ασφάλιση να μπορεί να εκπίπτει από τα εισοδήματα των επιχειρήσεων.
<P>
Τέλος, καλώ τις ενώσεις των ατόμων που ασκούν ελεύθερη εργασία να θεωρήσουν αυστηρή υποχρέωσή τους τον αγώνα για την κοινωνική κατάσταση των συζύγων των μελών τους.
<P>
Επαναλαμβάνω λοιπόν τα συγχαρητήρια μου προς την εισηγήτρια και ελπίζω ότι η πρόταση αυτή, που ασφαλώς θα εγκρίνει σήμερα το Ευρωπαϊκό Κοινοβούλιο, θα μετατραπεί σύντομα σε σχέδιο οδηγίας από την Επιτροπή.

<SPEAKER ID=32 LANGUAGE="NL" NAME="Thyssen">
Πρόεδρε, θα ήθελα να συγχαρώ την Επιτροπή για τα Δικαιώματα της Γυναίκας και την εισηγήτρια για την πρωτοβουλία που ανέλαβαν να επανέλθουν στο θέμα των συζύγων που συνδράμουν στις οικογενειακές επιχειρήσεις και να υποβάλουν προτάσεις για τη δημιουργία ενός νομικού καθεστώτος γι'αυτή την κατηγορία του πληθυσμού η οποία είναι μεγάλη σε αριθμό, αλλά μικρή σαν στατιστικό δεδομένο. Ελπίζω να διαπιστώσω αργότερα ότι η Επιτροπή θα εμπνευσθεί από την έκθεση αυτή για να αναλάβει νομοθετικό έργο.
<P>
Πρόεδρε, παρακολουθώ το φάκελο αυτό πολύ πριν από την οδηγία του 1986 και διερωτώμουν ανέκαθεν κατά πόσο το καθεστώς των συζύγων που συνδράμουν στις οικογενειακές επιχειρήσεις θα ήταν το ίδιο κενό και ασήμαντο σε περίπτωση που τα περισσότερα μέλη της ομάδας αυτής ήταν γένους αρσενικού. Για εμένα η κατάσταση των συζύγων που συνδράμουν στις οικογενειακές επιχειρήσεις αποτελεί κατ'εξοχήν μέτρο των διακρίσεων που εξακολουθούν να υφίστανται μεταξύ ανδρών και γυναικών. Στη χώρα μου, Πρόεδρε, δηλαδή στο Βέλγιο, η ομάδα αυτή είναι η μοναδική η οποία εργάζεται διαρκώς χωρίς να εμπίπτει στο πεδίο εφαρμογής ενός υποχρεωτικού συστήματος κοινωνικής ασφάλισης. Η ομάδα αυτή αποτελείται όμως κατά 97 % από γυναίκες.
<P>
Η κατάσταση αυτή δεν είναι βεβαίως ανεξάρτητη από την πενιχρή παρουσία των γυναικών στις επαγγελματικές και διεπαγγελματικές οργανώσεις και στην πολιτική διαδικασία λήψης αποφάσεων. Σε περίπτωση που οι γυναίκες δεν συμμετέχουν στις διαδικασίες αυτές, τα συμφέροντά τους δεν εκπροσωπούνται με τον καλύτερο τρόπο. Αυτό που πρέπει να συμβεί σε όλα τα κράτη μέλη είναι να δημιουργηθεί ένα καθεστώς το οποίο στηρίζεται στον ίδιο αυτοματισμό όπως και το καθεστώς που ισχύει για τους ελεύθερους επαγγελματίες, τους γεωργούς και τα ανεξάρτητα επαγγέλματα, δηλαδή ένα καθεστώς το οποίο προσφέρει κοινωνική και νομική προστασία. Η άλλη πλευρά του μεταλλίου αφορά βεβαίως το κόστος της υποθέσεως αυτής. Ωστόσο, σε περίπτωση που κάποιος αμφισβητεί την αρχή «για να πάρεις πρέπει να δώσεις» για την περίπτωση των αυτοαπασχολούμενων επιχειρηματιών δημιουργούνται διάφορες αντιρρήσεις όσον αφορά τη θέση των συζύγων στην οικογενειακή επιχείρηση.
<P>
Πρόεδρε, ολοκληρώνω με την παρατήρηση ότι το γεγονός και μόνο ότι πρέπει να ενδιαφερθούμε για το θέμα αυτό το 1997 δεν είναι απλώς ακατανόητο, αλλά στην ουσία σκανδαλώδες.

<SPEAKER ID=33 NAME="Παπουτσής">
Κύριε Πρόεδρε, κυρίες και κύριοι βουλευτές, θα ήθελα κατ'αρχάς να ευχαριστήσω την Επιτροπή για τα Δικαιώματα των Γυναικών, και ειδικά την εισηγήτρια κ. Lulling, για την εξαιρετική εργασία τους. Η έκθεση που συζητούμε σήμερα αποτελεί σαφή απόδειξη του ενδιαφέροντος του Ευρωπαϊκού Κοινοβουλίου για την προώθηση του θέματος της ισότητας των ευκαιριών και της ίσης μεταχείρισης των γυναικών και των ανδρών. Πιστεύω ότι το θέμα της ίσης μεταχείρισης των γυναικών που συμμετέχουν στις δραστηριότητες των αυτοαπασχολούμενων συζύγων έχει ιδιαίτερη σημασία. Το θέμα αυτό, όπως γνωρίζετε, αντιμετωπίστηκε για πρώτη φορά σε κοινοτικό επίπεδο το 1986, με την έγκριση της οδηγίας του Συμβουλίου 86/613/ΕΟΚ, της 11ης Δεκεμβρίου του 1986. Από την αξιολόγηση των μέτρων που έλαβαν τα κράτη μέλη σ'αυτό τον τομέα διαπιστώνεται, όπως αναφέρεται σαφώς και στην έκθεση, ότι πρέπει ακόμη να γίνουν πολλά, τόσο όσον αφορά την κοινωνική προστασία, όσο και τη θέση και την αναγνώριση του ρόλου των συζύγων των αυτοαπασχολούμενων στην οικογενειακή επιχείρηση. 'Οπως τόνισε και η κ. Grφner, δεν πρέπει να ξεχνάμε ότι η έλλειψη προόδου σ'αυτό το θέμα αντικατοπτρίζει εν μέρει την παραδοσιακή άποψη όσον αφορά το ρόλο των συζύγων στην οικογενειακή επιχείρηση. Μια αντίληψη που δεν διακρίνει ανάμεσα στη συζυγική και στην επιχειρηματική συμβίωση. Πραγματικά, υπάρχει η τάση να θεωρείται αυτονόητη η συμβολή των συζύγων στην οικογενειακή επιχείρηση ως προέκταση των συζυγικών καθηκόντων. Η έλλειψη προόδου αντικατοπτρίζει επίσης τις δυσκολίες που υπάρχουν όσον αφορά την προσαρμογή των συστημάτων κοινωνικής ασφάλισης, καθώς επίσης και όσον αφορά τις δαπάνες που προκύπτουν από την προσαρμογή αυτή για τις οικογενειακές επιχειρήσεις στις οποίες εργάζονται από κοινού οι δύο σύζυγοι. Η Ευρωπαϊκή Επιτροπή γνωρίζει αυτά τα προβλήματα. 'Εχουμε χρηματοδοτήσει πολλές μελέτες, από τις οποίες διαπιστώνεται το σημαντικό κενό που υπάρχει όσον αφορά την κοινωνική προστασία των συμβοηθουσών γυναικών. Ταυτόχρονα όμως, είναι γεγονός ότι συνήθως δεν αξιοποιούνται οι υπάρχουσες δυνατότητες εθελοντικής ασφάλισης ή απόκτησης ενός χωριστού νομικού καθεστώτος. Θα ήθελα σ'αυτό το σημείο να επισημάνω ότι το θέμα των συμβοηθούντων συζύγων περιλαμβάνεται και στους στόχους του Τέταρτου Μεσοπρόθεσμου Προγράμματος Δράσης για τις ίσες ευκαιρίες. Η Ευρωπαϊκή Επιτροπή έχει αναλάβει τη διεξαγωγή μιας προσεκτικής εκτίμησης της κατάστασης, καθώς και ευρέων διαβουλεύσεων με όλα τα ενδιαφερόμενα μέρη. Ο στόχος μας είναι να διερευνηθεί η δυνατότητα υποβολής μιας τροποποιημένης οδηγίας που θα ανταποκρίνεται στις πραγματικές ανάγκες που υπάρχουν σ'αυτόν τον τομέα. Οι συζητήσεις στρογγυλής τραπέζης, τις οποίες χαιρετίζετε στην έκθεσή σας και στις οποίες συμμετείχατε ενεργά, συνιστούν το φόρουμ για τη συζήτηση αυτού του θέματος. Προκειμένου όμως να κατανοήσουμε τα εμπόδια που υπάρχουν για τη βελτίωση της κοινωνικής προστασίας των συμβοηθουσών γυναικών, χρειαζόμαστε όμως περισσότερες πληροφορίες σχετικά με τις απόψεις τους καθώς και σχετικά με τη στάση των επαγγελματικών οργανώσεων. Για το σκοπό αυτό χρειάζεται να εφαρμοσθούν μέτρα και πολιτικές που μπορεί να ποικίλλουν, λόγω της σύνθετης φύσης αυτών των εμποδίων, αλλά και επειδή η κοινωνική προστασία των συμβοηθούντων συζύγων συνδέεται με θέματα όπως είναι η αναγνώριση του ρόλου τους στην οικογενειακή επιχείρηση, όπως πολύ σαφώς τόνισε η κ. Kestelijn-Sierens, όπως επίσης και η κ. Thyssen. Σήμερα σημειώνονται σημαντικές αλλαγές στην κοινωνία. Οι γυναίκες επιθυμούν να αναλάβουν ένα πιο δραστήριο ρόλο στην αγορά εργασίας σε όλα τα επίπεδα, όπως τόνισε η κ. Torres-Marques. Αντιμετωπίζουμε όμως δυσκολίες και, κυρίως, έλλειψη της χρηματοδότησης, όπως πολύ σαφώς τόνισε ο κ. Ribeiro. Αντιμετωπίζουμε προβλήματα όπως η έλλειψη κατάλληλων υπηρεσιών παροχής επιχειρηματικών συμβουλών. Η έλλειψη κατάλληλης επαγγελματικής κατάρτισης και η έλλειψη αναγνώρισης των ικανοτήτων τους. Η αγροτική αναδιάρθρωση, εξ άλλου, και οι αλλαγές στην Κοινή Γεωργική Πολιτική θα αλλάξουν ριζικά την αγροτική ζωή και, σ'αυτό το πλαίσιο, η βελτίωση του καθεστώτος των γυναικών στις οικογενειακές αγροτικές επιχειρήσεις πρέπει να αποτελέσει προτεραιότητά μας, όπως τόνισε η κ. Flemming. 'Ολοι αυτοί οι παράγοντες πρέπει να συνεκτιμηθούν κατά τη συζήτηση του θέματος των αυτοαπασχολούμενων και των συμβοηθούντων συζύγων τους. Κύριε Πρόεδρε, θα ήθελα να ευχαριστήσω και πάλι το Κοινοβούλιο για την υποστήριξη που παρέχει στο θέμα των ίσων ευκαιριών και να συγχαρώ την κ. Lulling ακόμη μια φορά για την εξαίρετη έκθεσή της. Είμαι σίγουρος ότι θα συνεχισθεί η συνεργασία μας με τις ίδιες προτεραιότητες και με τους ίδιους στόχους. Σήμερα πρέπει να δοθεί έμφαση στο θέμα της ισότητας των ευκαιριών μεταξύ γυναικών και ανδρών, για να μπορέσουμε να ανταποκριθούμε στις απαιτήσεις της εποχής μας και να αναπτύξουμε πιο αποτελεσματικές πολιτικές για την ένταξη των γυναικών στην αγορά εργασίας. Σας ευχαριστώ πολύ.

<SPEAKER ID=34 NAME="Πρόεδρος">
Ευχαριστώ πολύ, κύριε Παπουτσή. Το λόγο έχει τώρα η εισηγήτρια, κ. Lulling.

<SPEAKER ID=35 NAME="Lulling">
Κύριε Πρόεδρε, θα ήθελα να ευχαριστήσω θερμά τον Eπίτροπο κ. Παπουτσή για την πολύ θετική ομιλία του, και να σημειώσω αυτό που είπε: H Eπιτροπή θα υποβάλει μια τροποποιημένη πρόταση οδηγίας. Eπειδή ο κ. Flynn δεν μπόρεσε να παρευρεθεί σήμερα εδώ, θα ήθελα να εκφράσω την ελπίδα ότι τα ωραία λόγια του κ. Παπουτσή θα τα ακολουθήσουν τα έργα του κ. Flynn.

<SPEAKER ID=36 NAME="Πρόεδρος">
Ευχαριστώ πολύ, κυρία Lulling.
<P>
Η συζήτηση έληξε.
<P>
Προχωρούμε στην ψηφοφορία.
<P>
Πριν από την ψηφοφορία επί της τροπολογίας Αριθ. 4

<SPEAKER ID=37 NAME="Lulling">
Κύριε Πρόεδρε, θα ήθελα να επιστήσω στην προσοχή του Κοινοβουλίου στη σπουδαιότητα της τροπολογίας αυτής διότι στο κείμενό μας αναφέραμε εισφορές για την κοινωνική ασφάλιση σε σχέση με τα προσωπικά εισοδήματα.Πρόκειται πράγματι για μια πολύ κακή διατύπωση διότι πουθενά, σε κανένα σύστημα υποχρεωτικής κοινωνικής ασφάλισης, οι συνεισφορές δεν πληρώνονται βάση των προσωπικών εισοδημάτων, αλλά βάση των επαγγελματικών εισοδημάτων. Η τροπολογία το προσδιορίζει αυτό. Θα επιθυμούσα λοιπόν η τροπολογία αυτή, καθώς και η άλλη διατύπωση διότι είναι καλύτερη από τη δική μου, η οποία αναφερόταν σε αρχική βάση για την κοινωνική ασφάλιση, να υιοθετηθούν. Η άλλη διατύπωση αναφέρεται σε υποχρωτική βάση.
<P>
Νομίζω ότι πρόκειται για μια σημαντική λεπτομέρεια, αλλά εάν οι συνάδελφοι δε συμφωνούν με το δεύτερο σκέλος, ζητώ μία ξεχωριστή ψηφοφορία από την πρώτη, διότι δεν είναι ποτέ δυνατόν να θεσπιστούν εισφορές βάση των προσωπικών εσοδημάτων. Επιμένω ότι αυτό δε συμβαίνει πουθενά.
<P>
(Το Σώμα εγκρίνει το ψήφισμα)

<CHAPTER ID=5>
Δόκανα
<SPEAKER ID=38 NAME="Πρόεδρος">
Η ημερήσια διάταξη προβλέπει τη συζήτηση της προφορικής ερώτησης (Β4-0002/97) του κ. Collins, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, προς την Επιτροπή, σχετικά με τη θέση της Ευρωπαϊκής Επιτροπής όσον αφορά τη νομοθεσία για τις παγίδες με σιαγόνες.
<P>
Το λόγο έχει ο κ. Collins.

<SPEAKER ID=39 LANGUAGE="EN" NAME="Collins, Kenneth">
Κύριε Πρόεδρε, συνεχίζεται η ατέρμονη ιστορία των παγίδων με σιαγόνες, αυτό το θλιβερό ιστόρημα των ατοπημάτων της Επιτροπής. Θα θυμούνται οι συνάδελφοι ότι οι παγίδες με σιαγόνες συνιστούν έναν ιδιαίτερα βάναυσο τρόπο παγίδευσης άγριων ζώων που χρησιμοποιούνται στον τομέα κατασκευής γουνών, μέθοδο από την οποία τα ζώα υφίστανται υπέρμετρο και άσκοπο πόνο. Θα θυμούνται επίσης οι συνάδελφοι ότι η έκθεση που συνέταξε πέρυσι ο Carlos Pimmenta σχετικά με το θέμα αυτό και με την οποία ζητείτο η απαγόρευση αυτής της μεθόδου παγίδευσης είχε υποστηριχθεί από τη συντριπτική πλειονότητα του Σώματος.
<P>
Στις 9 Δεκεμβρίου του προηγούμενου έτους, το Συμβούλιο Περιβάλλοντος συντάχθηκε με τη θέση μας και ζήτησε την πλήρη υιοθέτησή της από την Επιτροπή. Αυτά έγιναν στις 9 Δεκεμβρίου. Στις 18 Δεκεμβρίου η Επιτροπή αυθαίρετα απέρριψε το αίτημα. Αρα, το Κοινοβούλιο ψήφισε υπέρ της απαγόρευσης αυτού του τρόπου παγίδευσης πέρυσι, ακολούθησε το Συμβούλιο τον περασμένο Δεκέμβρη, και στις 18 Δεκεμβρίου, η Επιτροπή, που δεν είναι εκλεγμένη ούτε υπόλογη σε κανέναν, απέρριψε τα αιτήματά μας.
<P>
Η έκθεση Pimenta ζητούσε την εφαρμογή μεθόδων μη βάναυσης παγίδευσης και ήταν έντεχνα συντεταγμένη ώστε να μην προκληθούν προβλήματα όσον αφορά τις δεσμεύσεις που έχει αναλάβει η Ευρωπαϊκή Ένωση στο πλαίσιο της GATT και του ΠΟΕ. Αναφερόταν επίσης στην επιβολή απαγόρευσης εισαγωγής γουνών από ζώα που είχαν παγιδευθεί με παγίδες με σιαγόνες και στο να επιτρέπεται η άρση της μόνο όταν επιτυγχάνεται συμφωνία με τις τρίτες χώρες για την κατάργησή τους. Η εν λόγω συμφωνία αρκούσε να έχει συναφθεί, δεν ήταν αναγκαίο να έχει τεθεί σε ισχύ για την άρση της απαγόρευσης. Το Ευρωπαϊκό Κοινοβούλιο επέτυχε να καταφέρει κτύπημα επί της αρχής εφόσον παρείχε ευρύ πεδίο χειρισμών στις τρίτες χώρες.
<P>
Επί πλέον, πληροφορούμεθα ότι η Επιτροπή μελετά την πρόταση νέου κανονισμού με σκοπό να εξαιρεθούν του μέτρου η Ρωσία και ο Καναδάς. Δεν υπάρχει καμία δικαιολογία γι' αυτό. Δείχνει ότι αγνοεί παντελώς τη δημοκρατική φωνή του Κοινοβουλίου καθώς και τις αποφάσεις του Συμβουλίου. Έστειλα επιστολή στον πρόεδρο Santer και σήμερα το πρωί έλαβα την απάντησή του. Δεν αποδέχομαι την απάντηση αυτή. Συνιστά μία αξιέπαινη προσπάθεια δικαιολόγησης των αδικαιολόγητων. Η Επιτροπή οφείλει να αναγνωρίσει ότι το θέμα των παγίδων με σιαγόνες είναι θέμα που άπτεται των συνθηκών ευζωίας των ζώων.
<P>
Δεν πρόκειται απλά για εμπορικό θέμα. Δεν μπορεί η Επιτροπή να επιτρέπει οι αρχές να υποτάσσονται στην επιθυμία εξευμενισμού εμπορικών εταίρων. Πρέπει να επιδεικνύει το σθένος που απαιτούν οι δημοκρατικές μας αρχές. Ο Επίτροπος και η Επιτροπή μας πρέπει να σταματήσουν να είναι εκπρόσωποι του ΠΟΕ στην Ευρώπη και να αρχίσουν να είναι το φερέφωνο της Ευρωπαϊκής Κοινότητας στον ΠΟΕ. Έχουν ιεραρχήσει λάθος τις προτεραιότητές τους.
<P>
(Χειροκροτήματα) Αυτός είναι ο λόγος που θίγουμε το θέμα αυτό σήμερα, διότι το Συμβούλιο Γενικών Υποθέσεων συνέρχεται την ερχόμενη εβδομάδα και το Συμβούλιο Περιβάλλοντος τον Μάρτιο. Η Επιτροπή οφείλει να αντιληφθεί ότι με την απόφασή της έγινε αιτία πρόκλησης σοβαρών προβλημάτων και της ζητώ να μας δηλώσει σήμερα βάσει ποίων στοιχείων εκτιμά ότι η απόφασή της συνάδει με τις δημοκρατικές διαδικασίες και αρχές. Θα ήθελα επίσης να μας πει για ποιό λόγο δεν εφαρμόζεται νομοθεσία που έχει εγκριθεί καθώς και να μας εγγυηθεί ότι στο μέλλον θα διαβουλεύεται με το Κοινοβούλιο και το Συμβούλιο προτού προβεί στη σύναψη οιασδήποτε διεθνούς συμφωνίας που να αφορά τις παγίδες με σιαγόνες.
<P>
Τέλος, ζητώ από την Επιτροπή να μας δηλώσει εδώ σήμερα το πρωί ότι ούτε υφίστανται ούτε θα υπάρξουν στο μέλλον προϋποθέσεις υπό τις οποίες θα επιδιώξει τη διαμόρφωση νομοθεσίας βάσει της οποίας δεν θα απαιτείται η διαβούλευση με το Κοινοβούλιο ούτε θα επιβάλλεται η υποχρέωση σεβασμού των υποδείξεων του Συμβουλίου Περιβάλλοντος. Πιστεύω ότι η Επιτροπή θα μπορέσει σήμερα το πρωί να μας παράσχει αυτές τις εγγυήσεις.
<P>
(Χειροκροτήματα)
<SPEAKER ID=40 NAME="Παπουτσής">
Κύριε Πρόεδρε, κυρίες και κύριοι βουλευτές, κατ'αρχάς θα ήθελα να σας ενημερώσω ότι ο Πρόεδρος Santer απάντησε με επιστολή, στις 4 Φεβρουαρίου του 1997, στην επιστολή που είχε στείλει ο κύριος Collins στις 23 Δεκεμβρίου του 1996.
<P>
Στην απάντησή του, ο Πρόεδρος Santer εξήγησε με σαφήνεια και λεπτομερώς τις απόψεις της Ευρωπαϊκής Επιτροπής σχετικά με το συγκεκριμένο θέμα. Ο κανονισμός ισχύει πλήρως και εφαρμόζεται σ'ό, τι αφορά τις διατάξεις του που αναφέρονται στο εσωτερικό της Κοινότητας. Δυσκολίες υφίστανται αποκλειστικά όσον αφορά την εφαρμογή των μέτρων εξωτερικού εμπορίου του εν λόγω Κανονισμού.
<P>
Επιτρέψτε μου, όμως, να υπενθυμίσω το σημείο εκκίνησης. Ο Κανονισμός (ΕΟΚ) 3254/91 του Συμβουλίου, σχετικά με τις παγίδες με σιαγόνες προβλέπει δύο ξεχωριστές δυνατότες αποφυγής από τρίτες χώρες των εμπορικών περιορισμών που επιβάλλει η Ευρωπαϊκή 'Ενωση στις εισαγωγές γούνας, είτε με την απαγόρευση της χρήσης παγιδών με σιαγόνες, είτε με τη χρησιμοποίηση μεθόδων παγίδευσης που ανταποκρίνονται στα διεθνώς συμφωνηθέντα πρότυπα μη βάναυσης παγίδευσης. Αυτή η δυνατότητα επιλογής που παρέχεται σε τρίτες χώρες αποδεικνύει την πρόθεση του νομοθέτη όσον αφορά τα διεθνή πρότυπα, για επίλυση του θέματος της συμβατότητας των εμπορικών μέτρων που προβλέπονται στον κανονισμό με τους διεθνείς εμπορικούς κανόνες. Δυστυχώς, όμως, όπως γνωρίζετε, τα διεθνή αυτά πρότυπα δεν είχαν ακόμα θεσπισθεί όταν τέθηκε σε ισχύ η συγκεκριμένη διάταξη την 1η Ιανουαρίου του 1996. Κι αυτό εξαιτίας της ανεπιτυχούς έκβασης των εργασιών του Διεθνούς Οργανισμού Τυποποίησης, εργασίες τις οποίες η Ευρωπαϊκή Επιτροπή δεν είχε τη δυνατότητα να επηρεάσει. Συνεπώς, η εφαρμογή του κανονισμού ήταν ανέφικτη υπό τους όρους και για τους σκοπούς που ορίζονται στο κείμενο. Για τους λόγους αυτούς, τον Νοέμβριο του 1995, η Επιτροπή αποφάσισε να αναστείλει την εφαρμογή του κανονισμού για ένα έτος και να προτείνει στο Συμβούλιο τροποποίηση του Κανονισμού 3254/91. Ειδικότερα, στόχος ήταν να καταστή δυνατή η διαπραγμάτευση διεθνούς συμφωνίας για πρότυπα μη βάναυσης παγίδευσης με τις κυριότερες χώρες εξαγωγής γούνας, δηλαδή τις Ηνωμένες Πολιτείες της Αμερικής, τον Καναδά και την Ρωσική Ομοσπονδία.
<P>
Μέχρι πρόσφατα, το Συμβούλιο υποστήριξε την προσέγγιση που προτάθηκε από την Ευρωπαϊκή Επιτροπή, όπως αποδεικνύεται ειδικότερα με τις οδηγίες που έδωσε στην Επιτροπή τον Ιούνιο του 1996, οδηγίες που αφορούσαν τη διαπραγμάτευση συμφωνίας για πρότυπα μη βάναυσης παγίδευσης. Το Ευρωπαϊκό Κοινοβούλιο, κατά την πρώτη ανάγνωση της προτεινόμενης τροποποίησης του Κανονισμού 3254/91 υποστήριξε επίσης τη διαπραγμάτευση μίας τέτοιας συμφωνίας, αλλά υπέδειξε ταυτόχρονα την άμεση εφαρμογή των εμπορικών περιορισμών που προβλέπονται στον Κανονισμό 3254/91 και τη διατήρηση της ισχύος τους μέχρις ότου συναφθεί η εν λόγω συμφωνία.
<P>
Δεν είναι αλήθεια ότι η Ευρωπαϊκή Επιτροπή αγνόησε την υπόδειξη αυτή. Αντίθετα, θεωρήσαμε ότι η εφαρμογή της απαγόρευσης της εισαγωγής γούνας δεν θα συνέβαλε στην δημιουργία των κατάλληλων συνθηκών για την διενέργεια εποικοδομητικών διαπραγματεύσεων. Η αξία μίας διεθνούς συμφωνίας, η οποία για πρώτη φορά θα θεσπίζει κανόνες για τον έλεγχο του εμπορίου, δεν πρέπει να υποτιμηθεί.
<P>
'Οπως, γνωρίζετε, τον Δεκέμβριο του 1996 μονογραφήθηκε μία συμφωνία για διεθνή πρότυπα μη βάναυσης παγίδευσης από την Ευρωπαϊκή Κοινότητα, τον Καναδά και την Ρωσική Ομοσπονδία. Η Επιτροπή διεξήγαγε τις σχετικές διαπραγματεύσεις εξ ονόματος της Κοινότητας, ανταποκρινόμενη πλήρως στους κανόνες της Συνθήκης. Ειδικότερα, η Επιτροπή επιβεβαιώνει ότι η συμφωνία αυτή αφενός είναι πλήρως συνεπής και συμβατή με τις διατάξεις του Κανονισμού 3254/91 και αφετέρου εξ ολοκλήρου σύμφωνη με τις οδηγίες που παρέσχε το Συμβούλιο στην Ευρωπαϊκή Επιτροπή τον Ιούνιο του 1996. Η Επιτροπή είναι, επίσης, πεπεισμένη ότι αυτή η συνεκτική, φιλόδοξη και νομικά δεσμευτική συμφωνία αποτελεί το καλύτερο μέσο για την εξασφάλιση της ουσιαστικής βελτίωσης του επιπέδου προστασίας των παγιδευμένων ζώων στην Βόρειο Αμερική, την Ρωσική Ομοσπονδία και την Ευρώπη. Η συμφωνία αυτή, ταυτοχρόνως, διαφυλάσσει τα νόμιμα εμπορικά συμφέροντα των συμβαλλόμενων μερών.
<P>
Η απουσία συμφωνίας όμως θα οδηγούσε πιθανότητα σε εμπορική διαφωνία, η οποία δεν θα ήταν δυνατό να επιτύχει τίποτα όσον αφορά την προστασία των ζώων και, επιπλέον, η απουσία συμφωνίας θα είχε βασικές αρνητικές οικονομικές και κοινωνικές επιπτώσεις τόσο στην Ευρωπαϊκή 'Ενωση όσο και στις ενδιαφερόμενες τρίτες χώρες, κυρίως για τους αυτόχθονες πληθυσμούς. Πέραν αυτού, μία εμπορική διαφωνία θα υπονόμευε την αξιοπιστία της εμπορικής πολιτικής της Κοινότητας, η οποία είναι σαφώς πάντα αντίθετη στη χρήση μονομερών εμπορικών μέτρων με εξωεδαφική ισχύ. 'Ετσι λοιπόν, στις 24 Ιανουαρίου του 1997, η Επιτροπή διαβίβασε στο Συμβούλιο μία πρόταση απόφασης για την έγκριση αυτής της συμφωνίας από την Ευρωπαϊκή Κοινότητα. Φυσικά, πάντοτε σύμφωνα με τους κανόνες της Συνθήκης, θα ζητηθεί από το Συμβούλιο να διατυπώσει γνώμη επί της συγκεκριμένης πρότασης. Συγχρόνως, η Επιτροπή προέβη στις αναγκαίες ενέργειες για την εφαρμογή του Κανονισμού 3254/91, όπως ζητήθηκε από το Συμβούλιο Περιβάλλοντος της 9ης Δεκεμβρίου. Δημοσιεύθηκε μάλιστα ήδη στην Επίσημη Εφημερίδα ο κανονισμός της Επιτροπής σχετικά με τα πιστοποιητικά που οφείλουν να προσκομίζουν οι εισαγωγείς στις τελωνειακές αρχές της Κοινότητας πριν από την εισαγωγή γούνας. 'Οσον αφορά τώρα τον κατάλογο τρίτων χωρών, ισχύει ακόμα η διαδικασία της Επιτροπής που αναφέρεται στο άρθρο 5 του Κανονισμού 3254/91.
<P>
Τέλος, πάντοτε σύμφωνα με τις υποδείξεις του Συμβουλίου Περιβάλλοντος της 9ης Δεκεμβρίου, η Ευρωπαϊκή Επιτροπή πραγματοποίησε επαφές με τις ενδιαφερόμενες τρίτες χώρες. Ο στόχος αυτών των επαφών ήταν η διερεύνηση της δυνατότητας τροποποίησης της συμφωνίας που μονογράφηκε από τον Καναδά και την Ρωσική Ομοσπονδία. Και θέλω να σας ενημερώσω ότι μόλις τις προηγούμενες μέρες πραγματοποιήθηκαν ορισμένες συναντήσεις στην Νέα Ορλεάνη, στις 14 Φεβρουαρίου, και στην Οττάβα, στις 17 και 18 Φεβρουαρίου, ώστε να μεταφερθούν στις ενδιαφερόμενες χώρες τα αιτήματα του Συμβουλίου Περιβάλλοντος. Αυτές οι επαφές μέχρι στιγμής δεν καρποφόρησαν και η Επιτροπή αναμένει τώρα συμπληρωματικές οδηγίες από το Συμβούλιο προκειμένου να προχωρήσει παραπέρα.
<P>
Θέλω να σας διαβεβαιώσω ότι η Ευρωπαϊκή Επιτροπή όχι μόνο σέβεται και αποδέχεται τον ρόλο του Κοινοβουλίου και τον κοινοβουλευτικό έλεγχο αλλά, όπως γνωρίζετε, έχουμε επανειλημμένα αποδείξει ότι με κάθε τρόπο προσπαθούμε, ακόμη και πέρα από το θεσμικό πλαίσιο που ορίζουν οι Συνθήκες, να συνεργαζόμαστε με το Ευρωπαϊκό Κοινοβούλιο, ιδιαίτερα σε τέτοιου είδους θέματα, που όχι μόνο είναι ευαίσθητα για τις οικονομικές δραστηριότητες, αλλά κυρίως που θίγουν τις ευαισθησίες των πολιτών της Ευρώπης. 'Ετσι λοιπόν και τώρα θέλω να σας διαβεβαιώσω ότι η Επιτροπή θα συνεχίσει να κρατά ενήμερο το Κοινοβούλιο για την όποια εξέλιξη σ'αυτό το θέμα.

<SPEAKER ID=41 LANGUAGE="EN" NAME="Kellett-Bowman">
Κύριε Πρόεδρε, θα ήθελα να υποβάλλω ένα ερώτημα στον Επίτροπο σχετικά με όσα είπε πριν από λίγο. Αναφέρθηκε στο ενδεχόμενο ο εν λόγω μηχανισμός να τεθεί σε λειτουργία το Δεκέμβριο. Εφόσον αφορά κυρίως το βόρειο ημισφαίριο, δεν συμφωνεί πως θα ήταν μάλλον άσκοπο να γίνει αυτό στο μέσον της θηρευτικής περιόδου; Δεν θα ήταν λογικότερο να γίνει αυτό φέτος το καλοκαίρι;

<SPEAKER ID=42 NAME="Πρόεδρος">
Ευχαριστώ πολύ, κύριε Kellett-Bowman. Δεν πιστεύω ότι αυτό είναι ακριβώς ένα ζήτημα επί της διαδικασίας. Είναι μάλλον ένα χρονολογικό ζήτημα. Εν πάση περιπτώσει όμως, η ελαστικότητα της Παρασκευής θα μου επιτρέψει να δώσω το λόγο στον κ. Επίτροπο, αν επιθυμεί να απαντήσει σε αυτήν τη χρονολογική ανησυχία του κ. Kellett-Bowman.

<SPEAKER ID=43 NAME="Παπουτσής">
Κύριε Πρόεδρε, θα ήθελα να διαβεβαιώσω τον κ. Kellett-Bowman ότι αυτός ο μηχανισμός θα τεθεί σε λειτουργία όταν μπορέσουμε να επιτύχουμε την συμφωνία η οποία θα επιτρέπει να είναι αποδεκτή η εφαρμογή του από όλα τα κράτη μέλη.

<SPEAKER ID=44 LANGUAGE="EN" NAME="Pollack">
Κύριε Πρόεδρε, το γεγονός ότι η Επιτροπή δεν επέτυχε κανένα αποτέλεσμα κατά τις εν λόγω διαπραγματεύσεις την περιήγαγε σε μία εντελώς ευάλωτη θέση όσον αφορά τον κανονισμό για τις παγίδες με σιαγόνες. Όχι μόνο αγνόησε το Κοινοβούλιο αλλά και το Συμβούλιο Υπουργών, κάτι που πραγματικά είναι απίστευτο. Χάριν του αχαλίνωτου ελεύθερου εμπορίου, η Επιτροπή εννοεί σοβαρά ότι η Ευρωπαϊκή Ένωση πρέπει να ξαπλώσει κάτω και να βάλει πραγματικά το πόδι της μέσα στο δόκανο όπως και τα 600.000 γουνοφόρα ζώα που συλλαμβάνονται κάθε χρόνο στον Καναδά με αυτή τη βάρβαρη μέθοδο προκειμένου να μπορούν οι κομψές κυρίες της Ευρώπης να φοράνε γούνες και το εμπόριο γουνών καθώς και η κυβέρνηση του Καναδά να συνεχίζουν ανεμπόδιστα να κερδίζουν εκατομμύρια δολάρια. Αυτές είναι οι παγίδες που η καναδική κυβέρνηση διαφωνεί ως προς τη βαναυσότητά τους.
<P>
Όλα ξεκίνησαν με την υπόθεση τόνου/δελφινιού κατά την οποία το εμπόριο υπερίσχυσε των περιβαλλοντικών αναγκών. Τώρα η Επιτροπή είναι έτοιμη να θυσιάσει κάτι που από ορισμένους μπορεί να θεωρείται ανώδυνη περίπτωση - γουνοφόρα ζώα - τόσο στο θέμα των παγίδων με σιαγόνες όσο και στον τομέα της βιομηχανίας καλλυντικών, με την προσδοκία επίτευξης εμπορικών ελεύθερων ανταλλαγών. Ε, λοιπόν, αυτό δεν θα γίνει! Η υπόθεση αυτή του ΠΟΕ έχει καταστεί τελείως ανεξέλεγκτη, το ίδιο και η Επιτροπή. Το αποκαλούμενο σχέδιο συμφωνίας με τον Καναδά και τη Ρωσική Ομοσπονδία για τις παγίδες με σιαγόνες αποτελεί μάλλον έγγραφο αυτοκτονίας. Για παράδειγμα, το άρθρο 13 αναφέρει: »Κανένα από τα μέρη δεν δύναται να επιβάλει εμπορικά περιοριστικά μέτρα επί των γουνών και των προϊόντων γούνας που έχουν προέλευση οποιοδήποτε από τα λοιπά μέρη». Τούτο αποτελεί πλήρη γελοιοποίηση της νομοθεσίας μας!
<P>
Προ της επίμονης άρνησης του Καναδά να σταματήσει τη χρήση των παγίδων με σιαγόνες, η Επιτροπή, αγνοώντας τις εντολές των αφεντικών της στην Ευρώπη, απλά είπε: »Εντάξει, συνεχίστε εσείς τις βαναυσότητές σας κι εμείς θα συνεχίσουμε ν' αγοράζουμε τις γούνες σας - δεν υπάρχει πρόβλημα!» Περισσότερες των 60 χωρών ανά τον κόσμο, συμπεριλαμβανομένης βέβαια και της Ευρωπαϊκής Ένωσης, έχουν απαγορεύσει τη χρήση των παγίδων με σιαγόνες. Κατά συνέπεια δεν υπάρχει αθέμιτο εσωτερικό πλεονέκτημα για την Ευρωπαϊκή Ένωση στην προκειμένη περίπτωση.
<P>
Επίσης, το άρθρο 20 της ΓΣΔΕ υπεραμύνεται με τον τελειότερο τρόπο της απαγόρευσης των εισαγωγών με τη λήψη μέτρων τα οποία θεωρούνται αποδεκτά εφόσον κρίνονται αναγκαία για την προστασία των δημοσίων ηθών. Τα εν λόγω δημόσια ήθη πρέπει να προστατεύονται. Δεν είναι δυνατόν τα πολιτισμένα έθνη να ανέχονται το δημόσιο αίσθημα και οι περιβαλλοντικές επιταγές να θυσιάζονται στο βωμό του ελεύθερου εμπορίου. Πρέπει να τοποθετούνται όρια και ο κανονισμός σχετικά με τις παγίδες προσδιορίζει τα όρια που εννοούμε να εφαρμόζονται στην προκειμένη περίπτωση. Θέλουμε κάποια στήριξη από την πλευρά της Επιτροπής.

<SPEAKER ID=45 LANGUAGE="PT" NAME="Pimenta">
Κύριε Πρόεδρε, λυπάμαι που, για άλλη μία φορά, ο Sir Leon Brittan κρύβεται πίσω από συναδέλφους της Επιτροπής, ο οποίοι δεν ευθύνονται, και δεν εμφανίζεται εδώ για να συζητήσει αυτό για το οποίο ο ίδιος είναι ο μόνος υπεύθυνος.
<P>
Και ο λόγος τον οποίο εεκφώνησε ο επίτροπος κ. Παπουτσής - μην το εκλαμβάνετε ως προσωπική αναφορά διότι δεν είναι δικός σας λόγος, είναι ο λόγος του Leon Brittan - είναι ένα σύνολο από ψεύδη.
<P>
Πρώτο, ο κανονισμός του 91 ισχύει, δεν ανακλήθηκε από καμία νομική πράξη η οποία να έχει εγκριθεί από το Κοινοβούλιο και το Συμβούλιο. Η Επιτροπή δεν τον εφάρμοσε, η Επιτροπή τον ανέστειλε με μία επιστολή δύο γενικών διευθυντών. Αυτό είναι απαράδεκτο στο επίπεδο του Δικαίου.
<P>
Δεύτερο, Επίτροπε κύριε Brittan, ο κανονισμός του 96 - ο οποίος, αναφέρθηκε εδώ σήμερα, είχε υποβληθεί από την Επιτροπή - απορρίφθηκε σε πρώτη ανάγνωση από το Κοινοβούλιο αυτό, το οποίο ψήφισε το αντίθετο από εκείνο που πρότεινε η Επιτροπή. Και το Συμβούλιο Υπουργών δεν του έδωσε συνέχεια, ποτέ δεν ενέκρινε την κοινή θέση, τόσο πολύ απέχει από τις θέσεις της Επιτροπής.
<P>
Τρίτο, κύριε Επίτροπε, είπατε ότι η συμφωνία στην οποία καταλήξατε με τον Καναδά ανταποκρινόταν στην εντολή του Συμβουλίου. Ωστόσο, το ίδιο το Συμβούλιο, στις 9 Δεκεμβρίου, είπε ειδικά στην απόφασή του ότι η συμφωνία αυτή με τον Καναδά δεν ήταν σύμφωνη με την εντολή που σας είχε δώσει.
<P>
Σταματείστε να ψεύδεστε, Επίτροπε κύριε Leon Brittan! Μπορούμε να συζητήσουμε την ουσία. Αυτό που δεν μπορώ να δεχθώ είναι να έρχεστε εδώ για να κοροϊδεύετε τους δημοκρατικά εκλεγμένους βουλευτές οι οποίοι έχουν καθήκον να ελέγχουν τη νομιμότητα της διαδικασίας λήψης αποφάσεων. Υπάρχει εδώ ένα ζήτημα ουσίας και υπάρχει ένα ζήτημα σεβασμού προς τους θεσμούς. Αισθάνομαι προσβεβλημένος από τον τρόπο με τον οποίο ψεύδεται εδώ ο κύριος Επίτροπος!
<P>
Τέλος, θα ήθελα να κάνω δύο ερωτήσεις: όπως είπε ο Πρόεδρος Ken Collins, ποια είναι η νομική βάση η οποία θα δοθεί σε αυτές τις συμφωνίες με τον Καναδά και με τη Ρωσσία; Θα προσπαθήσει η Επιτροπή να αντικαταστήσει τη διαδικασία συνεργασίας με μία διαδικασία απλής διαβούλευσης με αυτό το Κοινοβούλιο; Αυτό μήπως θέλει η Επιτροπή; Να παραμερίσει το Ευρωπαϊκό Κοινοβούλιο; Και, τελικά, πού είναι τα χρήματα για την επιστημονική έρευνα, για λιγότερο βάναυσες μεθόδους παγίδευσης ζώων;

<SPEAKER ID=46 LANGUAGE="NL" NAME="Eisma">
Πρόεδρε, δεν έχω πρόθεση να επαναλάβω τη θλιβερή ιστορία του φακέλου. Ο Ken Collins και ο συνάδελφος Carlos Pimenta αναφέρθηκαν στο θέμα αυτό. Η πολιτική μου ομάδα υποστηρίζει τις προτάσεις σας, παρ'όλα αυτά όμως πρέπει να διαπιστώσω, με αφορμή τη σύντομη απάντηση του Επιτρόπου, ότι στην περίπτωση του φακέλου αυτού τα εμπορικά συμφέροντα είναι σημαντικότερα από την ευημερία των ζώων και τις δημοκρατικές αρχές. Ο Επίτροπος δήλωσε τα εξής: εάν είχαμε επιμείνει, θα αντιμετωπίζαμε σοβαρά προβλήματα όσον αφορά τις οικονομικές σχέσεις και τα εμπορικά συμφέροντα. Η άποψη αυτή είναι λανθασμένη τη στιγμή που υπάρχει μία οδηγία του 1991 σύμφωνα με την οποία η ευημερία των ζώων προηγείται των εμπορικών συμφερόντων. Ωστόσο, ο Επίτροπος και η Επιτροπή δεν δίνουν συνέχεια στην οδηγία αυτή.
<P>
Πιστεύω ότι η Επιτροπή διαδραμάτισε ένα αμφιλεγόμενο ρόλο στην υπόθεση των δοκάνων. Η Επιτροπή έδρασε παρά τη βούληση του Ευρωπαϊκού Συμβουλίου των Υπουργών, παρά τη βούληση του Ευρωπαϊκού Κοινοβουλίου. Τόσο το Συμβούλιο όσο και το Κοινοβούλιο ήθελαν να επιβληθεί απαγόρευση εισαγωγών γούνας από χώρες οι οποίες χρησιμοποιούν δόκανα. Η παρούσα απόφαση της Ευρωπαϊκής Επιτροπής είναι αντίθετη προς όλες τις προηγούμενες συμφωνίες. Θα ήθελα να προτείνω σε εσάς κύριε Επίτροπε αλλά και σε εσάς συνάδελφοι να κοιτάξετε τις βιντεοταινίες για να δείτε με ποιο βάναυσο τρόπο παγιδεύονται τα ζώα. Δεν πρόκειται για κάποιο ψήφισμα, κάποια γνωμοδότηση του Κοινοβουλίου ενάντια στο κυνήγι, αλλά για μία βάναυση μέθοδο σύλληψης. Τώρα πλέον που υπάρχει το ενδεχόμενο η Επιτροπή να μην εφαρμόσει την απαγόρευση εισαγωγών αλλά να ακολουθήσει μία κενή και εθελούσια συμφωνία με τις χώρες που εξάγουν γούνες, ελπίζουμε ότι το Συμβούλιο των Υπουργών θα επέμβει σύντομα για να επιβάλει την απαγόρευση εισαγωγών και να διορθώσει την Ευρωπαϊκή Επιτροπή.

<SPEAKER ID=47 LANGUAGE="NL" NAME="Van Dijk">
Πρόεδρε, δύο ολόκληρα χρόνια αγωνίζεται το Κοινοβούλιο ενάντια στην Επιτροπή προκειμένου να επιτύχει την απαγόρευση των εισαγωγών γούνας ζώων που έχουν συλληφθεί με δόκανα. Η μία έκπληξη διαδέχεται την άλλη. Πρώτα αναβάλλεται ο κανονισμός και τώρα προτείνεται ένας συμβιβασμός ο οποίος δεν μπορεί να θεωρηθεί ως τέτοιος. Η Επιτροπή διανοείται να απειλήσει με νομική δίωξη τη μοναδική χώρα η οποία επιθυμεί να εφαρμόσει τον εν λόγω κανονισμό την κατάλληλη στιγμή. Πώς είναι δυνατό να συμβαίνει αυτό; Είναι αλήθεια ότι η Επιτροπή σκέφθηκε ότι θα ήταν καλύτερο να παρουσιάσει αυτόν το συμβιβασμό, αυτήν τη συμφωνία, στο Συμβούλιο Γενικών Υποθέσεων αντί στο Συμβούλιο Περιβάλλοντος, επειδή το Συμβούλιο Γενικών Υποθέσεων ενδέχεται να είναι περισσότερο επιδεκτικό προς επιχειρήματα που αφορούν τις εμπορικές συναλλαγές και λιγότερο για την ευημερία των ζώων; Είναι πασιφανές ότι στην περίπτωση αυτή ο Επίτροπος Brittan νίκησε την Επίτροπο Bjerregaard.
<P>
Θα ήθελα να απευθύνω ορισμένες εκκλήσεις. Κατά πρώτον, θα ήθελα να απευθύνω έκκληση στον Πρόεδρο του Συμβουλίου Van Mierlo και στο Συμβούλιο Γενικών Υποθέσεων να μην δεχθούν να συμπεριληφθεί το σημείο αυτό στην ημερήσια διάταξη της συνεδρίασης του Συμβουλίου Γενικών Υποθέσεων και να το διαβιβάσουν στο Συμβούλιο Περιβάλλοντος, όπου και πρέπει να εξετασθεί. Ο κ. Van Mierlo θα προσέβαλε τους συναδέλφους του Υπουργούς Περιβάλλοντος εάν αποδεχόταν την εξέταση του σημείου αυτού. Η μεγάλη πλειοψηφία των Υπουργών Περιβάλλοντος γνωστοποίησε ήδη ότι δεν έχει την πρόθεση να αποδεχθεί τη συμφωνία αυτή.
<P>
Θα ήθελα να απευθύνω επείγουσα έκκληση στην Επιτροπή να πάψει να ακολουθεί το δρόμο της λιγότερης αντίστασης και να συμμετάσχει στη συζήτηση που διεξάγεται στα πλαίσια του ΠΟΕ με αντικείμενο το περιβάλλον, την ευημερία των ζώων και τη φύση. Γιατί είναι πασιφανές ότι υπάρχουν κάποια σχετικά προβλήματα στα πλαίσια του ΠΟΕ και ότι εμείς, σε περίπτωση που επιθυμούμε να διασώσουμε την κατάσταση, πρέπει να φροντίσουμε να συμπεριληφθεί στην ημερήσια διάταξη αυτό το επείγον θέμα και να προωθήσουμε τις θέσεις μας.

<SPEAKER ID=48 NAME="Πρόεδρος">
Έλαβα μία πρόταση ψηφίσματος, που υποβλήθηκε σύμφωνα με το άρθρο 40, παράγραφος 5 του Κανονισμού.

<SPEAKER ID=49 LANGUAGE="DE" NAME="Schnellhardt">
Kύριε Πρόεδρε, κυρίες και κύριοι, μετά την απάντηση του Eπιτρόπου, επιδοκιμάζω ιδιαίτερα τον εμπλουτισμό, αυτή τη στιγμή, της προφορικής ερώτησης του κ. Collins. Eπειδή δεν έχουμε πλήρη γνώση του αποτελέσματος των διαπραγματεύσεων μεταξύ της EE, του Kαναδά και της Pωσίας, για το οποίο ακούσθηκαν ήδη πολλές φωνές κριτικής, είναι καιρός πια η Eπιτροπή να ενημερώσει εκτενώς το Kοινοβούλιο. Mε εκπλήσσει κάπως το πόσο μπορεί να διαρκέσει, μέχρις ότου το Σώμα μας ενημερωθεί, κατά κάποιον τρόπο, για το σχέδιο σύμβασης, ενώ οι λομπίστες και άλλες ομάδες διαθέτουν έτοιμα κείμενα της σύμβασης. Mε το ψήφισμα που θα ψηφίσουμε σήμερα - εσείς το επισημάνατε αυτό, κύριε Πρόεδρε, και αξίζει να σας ευχαριστήσουμε - θα στείλουμε ένα μήνυμα κι απ' αυτήν την άποψη.
<P>
Yποστηρίζω ακόμη και τον ουσιαστικό στόχο της προκειμένης πρότασης ψηφίσματος, στο οποίο υπογραμμίζεται η στάση μας στο θέμα των παγίδων με σιαγόνες. Παγίδες που βασανίζουν τα ζώα θα πρέπει να εξαφανιστούν, και μάλιστα σε παγκόσμια κλίμακα. H χρήση άλλων παγίδων μπορεί να γίνει μόνο αν δε βασανίζουν τα ζώα. Aυτός θα πρέπει να είναι ο κανόνας. Aυτό σημαίνει πως οι περαιτέρω ενέργειές μας, θα πρέπει να προσανατολίζονται προς την περυσινή έκθεση του κ. Pimenta, όπου θίγονται οι πολλαπλές πτυχές του προβλήματος. Aυτές είναι: η απαγόρευση της χρήσης παγίδων που βασανίζουν τα ζώα, η ανάπτυξη διεθνών προτύπων μη βάναυσης παγίδευσης, η λήψη υπόψη του ιδιαίτερου ρόλου και της κατάστασης των αυτοχθόνων λαών, και η διευκρίνιση της εμπορικοπολιτικής πτυχής του θέματος.
<P>
Tαυτόχρονα όμως θα ήθελα να προειδοποιήσω ότι οι υπερβολικά φιλόδοξες ενέργειες είναι δυνατόν να έχουν αντίθετα αποτελέσματα. Σαν αρνητικό παράδειγμα αναφέρεται εδώ το Brent Spar, όπου, λόγω λανθασμένης πληροφόρησης, χάθηκε ένα μεγάλο μέρος αξιοπιστίας.
<P>
H ενέργεια της προηγούμενης εβδομάδας, με το πολύ χαρτί που δόθηκε στους βουλευτές, προχωρούσε, κατά τη γνώμη μου, πολύ πιο πέρα από το στόχο. Eιλικρινά δεν έχω τίποτε κατά των λομπιστών; ωστόσο, για το συμφέρον του θέματος, χρειάζεται μια ισορροπημένη επιχειρηματολογία. Θα πετύχουμε μια αλλαγή συμπεριφοράς στις θιγόμενες χώρες, μόνον αν εμφανιζόμαστε αξιόπιστοι στους ανθρώπους εκεί. Aυτό ισχύει, κατ' αρχήν, για τους αυτόχθονες λαούς που θίγονται άμεσα. Θα πρέπει επίσης να λάβουμε υπόψη τις πολιτιστικές ιδιομορφίες, και προς τούτο οφείλουμε να βγάλουμε τα ανάλογα συμπεράσματα, μετά την εξέταση του αποτελέσματος.

<SPEAKER ID=50 LANGUAGE="DE" NAME="von Habsburg">
Kύριε Πρόεδρε, στο Kοινοβούλιο αυτό, είμαι ένας από εκείνους που ανήκουν στην ομάδα εργασίας για το κυνήγι, και ταυτόχρονα εκπροσωπώ και την προστασία των ζώων, διότι έχω την πεποίθηση ότι ένας πραγματικός κυνηγός είναι ταυτόχρονα και προστάτης των ζώων. Eιδικά γι' αυτό, ευχαριστώ με όλη μου την καρδιά τον κ. Collins που έθιξε και πάλι το θέμα αυτών των απάνθρωπων παγίδων. Eίμαι τώρα 18 χρόνια στο Kοινοβούλιο και μπορώ να σας πω ότι τι θέμα μας απασχολούσε όλον αυτό τον καιρό. Θα πρέπει, επίσης, με λύπη μου, να διαπιστώσω ότι ανέκαθεν υπήρχαν από τη μεριά της Eπιτροπής ελιγμοί αναβολής και συσκότισης, που δε μας επέτρεπαν να πάρουμε επιτέλους μια ξεκάθαρη απόφαση. Πήραμε, ως γνωστόν, μερικές αποφάσεις, οι οποίες όμως, στη συνέχεια, με διάφορες δικαιολογίες, δεν εφαρμόσθηκαν.
<P>
Eδώ θα ήθελα να δώσω ιδιαίτερο βάρος σ' ένα σημείο: Γίνεται τώρα πολύς λόγος για τρόπους μη βάναυσης παγίδευσης. Ίσως είναι δυνατόν να φτιάξουμε τέτοιες, αλλά αυτά που σήμερα, στον τύπο τουλάχιστον, χαρακτηρίζονται ως μη βάναυσες παγιδεύσεις, είναι εξίσου απάνθρωπες με τις μέχρι τώρα παγίδες. Tο να καλύψουμε τις παγίδες με λίγο λάστιχο, δεν έχει καμιά διαφορά για τα πόδια των ζώων. H τραγωδία είναι ότι τα ζώα, ειδικά στον Kαναδά, υποχρεώνονται να ζήσουν, μερικές φορές επί μέρες, κάτω από φοβερές συνθήκες, στις παγίδες.
<P>
Γι' αυτό και νομίζω πως είναι καθήκον μας να επισημάνουμε σοβαρά στην Eπιτροπή, ότι δε θέλουμε επιτέλους μόνο λόγια αλλά και έργα. Nομίζω πως δε χρειάζεται κανείς να πάει στη Nέα Oρλεάνη ή οπουδήποτε αλλού, αλλά να δράσει επιτέλους, και μάλιστα από τη δική μας μεριά. Ξέρω πως υπάρχουν μεγάλες αντιδράσεις, αλλά οι αντιδράσεις υπάρχουν για να ξεπερνιούνται. Γι' αυτό και παρακαλώ την Eπιτροπή - για την οποία μόλις τώρα συμφώνησα με την πρόταση Bφge, επειδή θεωρώ σωστό να της θέσουμε ένα τελεσίγραφο - να δώσει προσοχή, διότι σιγά-σιγά η υπομονή μας εξαντλείται.

<SPEAKER ID=51 NAME="Παπουτσής">
Κύριε Πρόεδρε, κατ'αρχάς θα ήθελα να ευχαριστήσω τα αξιότιμα μέλη του Κοινοβουλίου για τις παρεμβάσεις τους, ανεξάρτητα από τον τόνο της φωνής και την κριτική την οποία άσκησαν.
<P>
Γνωρίζω, εξάλλου, πάρα πολύ καλά, ότι στην αίθουσα αυτή υπηρετούμε όλοι την Δημοκρατία και, ως εκ τούτου, οι διαφορετικές απόψεις είναι σεβαστές, αρκεί βεβαίως να αναφερόμαστε πάντοτε στην αλήθεια και στην πραγματικότητα.
<P>
Θα ήθελα λοιπόν να αναφερθώ πρώτα από όλα στα σχόλια της κ. Pollack και του κ. Eisma, που αφορούσαν το ερώτημα πώς γίνεται η Ευρωπαϊκή Επιτροπή να έχει εγκρίνει την Συμφωνία με τον Καναδά και την Ρωσία, η οποία δεν προβλέπει την πλήρη απαγόρευση των παγίδων με σιαγόνες.
<P>
Θα ήθελα να σας πω, όπως είπα εξ άλλου και στην ομιλία μου, ότι η Επιτροπή γνωρίζει ότι η Συμφωνία αυτή προκαλεί ορισμένα προβλήματα λόγω ακριβώς του ότι δεν προβλέπει ρητά την απαγόρευση όλων των τύπων παγίδων με σιαγόνες. Στο σημείο αυτό υφίστανται όμως ορισμένες παρανοήσεις και θα ήθελα να μου επιτρέψετε να το εξηγήσω:
<P>
Πιστεύω ότι όλοι μας θυμούμαστε πως ο Κανονισμός 3254/91 για τις παγίδες με σιαγόνες προβλέπει δύο χωριστές δυνατότητες αποφυγής των εμπορικών περιορισμών της Ευρωπαϊκής 'Ενωσης στις εισαγωγές γούνας και, όπως είπα προηγουμένως, αυτές οι δύο δυνατότητες είναι είτε η απαγόρευση της χρήσης των παγίδων με σιαγόνες, είτε η χρησιμοποίηση μεθόδων παγίδευσης που ανταποκρίνονται στα διεθνώς συμφωνηθέντα πρότυπα μη βάναυσης παγίδευσης.
<P>
Θα ήταν όμως παράλογο και νομικώς αβάσιμο να απαιτείται από τις τρίτες χώρες να ανταποκρίνονται και στις δύο αυτές εναλλακτικές περιπτώσεις γιατί, επαναλαμβάνω, η Συμφωνία προβλέπει ότι είναι εναλλακτικές περιπτώσεις. Η Συμφωνία με τον Καναδά και την Ρωσία ανταποκρίνεται προφανώς στην δεύτερη περίπτωση και, ως εκ τούτου, δεν είναι μόνον συμβατή με τον Κανονισμό 3254/91 αλλά στην πράξη τον στηρίζει προβλέποντας παρεμφερή διεθνώς συμφωνηθέντα πρότυπα μη βάναυσης παγίδευσης.
<P>
Οι χώρες αυτές δεν θα συμμετείχαν ποτέ σε διαπραγματεύσεις με οποιαδήποτε άλλη βάση και αυτό το κατέστησαν σαφές από την πρώτη στιγμή διότι, παρά τις προσπάθειές μας να πεισθούν για το αντίθετο, δεν συμμερίστηκαν ποτέ την άποψη ότι όλα τα είδη παγίδων με σιαγόνες είναι εντελώς βάναυσα ή περισσότερο βάναυσα από άλλες μεθόδους παγίδευσης που χρησιμοποιούνται ευρέως, μεταξύ άλλων, στην Ευρωπαϊκή 'Ενωση.
<P>
Μέχρι πρόσφατα το Συμβούλιο υποστήριζε αυτήν την προσέγγιση και αυτό αποδεικνύεται από τις οδηγίες που διαβίβασε το Συμβούλιο στην Επιτροπή τον Ιούνιο του 1996, οδηγίες όμως που δεν περιλαμβάνουν κανένα αίτημα σχετικό με την απαγόρευση οποιουδήποτε συγκεκριμένου τύπου παγίδων, συμπεριλαμβανομένων των παγίδων με σιαγόνες. Η Συμφωνία ανταποκρίνεται πλήρως στις εν λόγω οδηγίες.
<P>
Τέλος, όσον αφορά τις παρατηρήσεις του κ. Pimenta του οποίου, όπως γνωρίζει προσωπικά ο ίδιος, σέβομαι και εκτιμώ ιδιαίτερα και το έργο και την παρουσία για πολλά χρόνια στο Ευρωπαϊκό Κοινοβούλιο, θα ήθελα να πω ότι δεν είναι απολύτως ακριβείς. Η Επιτροπή ακολούθησε τις διατάξεις της Συνθήκης και την διαδικασία που ορίζει το άρθρο 228, σύμφωνα με την εντολή του Συμβουλίου.
<P>
Το Ευρωπαϊκό Κοινοβούλιο επίσης γνωρίζει πάρα πολύ καλά ότι το Συμβούλιο είναι εκείνο το οποίο αποφασίζει εάν θα είναι το Συμβούλιο Περιβάλλοντος ή το Συμβούλιο Γενικών Υποθέσεων αυτό που θα εξετάσει το κάθε θέμα. Δεν είναι η Επιτροπή εκείνη που το προτείνει. Δεν είναι λοιπόν η Επιτροπή που αποφάσισε, αλλά το Συμβούλιο, ότι το Συμβούλιο Γενικών Υποθέσεων θα παρακολουθήσει το θέμα και όχι το Συμβούλιο Περιβάλλοντος.
<P>
Επίσης, η Ευρωπαϊκή Επιτροπή ακολούθησε όλες τις διαδικασίες διαβούλευσης με το Ευρωπαϊκό Κοινοβούλιο και, όπως σας είπα, θα ζητηθεί η γνώμη του Ευρωπαϊκού Κοινοβουλίου, σύμφωνα με την Συνθήκη, σχετικά με την έγκριση της Συμφωνίας με τον Καναδά και τη Ρωσία.
<P>
Τώρα, σχετικά με την απαγόρευση των εισαγωγών, η Επιτροπη έκανε όλα τα αναγκαία βήματα για την εφαρμογή της απαγόρευσης των εισαγωγών. Η σχετική διαδικασία είχε ήδη συμφωνηθεί από τα κράτη μέλη πριν από τη διεξαγωγή του Συμβουλίου Περιβάλλοντος. Αυτός ο κανονισμός υιοθετήθηκε από την Επιτροπή και δημοσιεύθηκε στην Επίσημη Εφημερίδα στις αρχές Ιανουαρίου 1997. Ο κανονισμός αυτός που, επαναλαμβάνω, ήταν σύμφωνος με τις οδηγίες πάντοτε του Συμβουλίου, μεταξύ άλλων προβλέπει ότι η απαγόρευση θα τεθεί σε ισχύ την πρώτη μέρα του τρίτου μήνα μετά την δημοσίευση της λίστας των κρατών. Η πρόταση για την λίστα των κρατών παρουσιάστηκε στην Επιτροπή CITES στις 19.12.1996, και τα κράτη μέλη, στις 13.1.1997, εξέφρασαν αρνητική γνώμη όσον αφορά την πρόταση αυτή της Επιτροπής. Γι'αυτό και η Επιτροπή, σύμφωνα με τον Κανονισμό 3254, κάνει τις απαραίτητες ενέργειες για να προωθήσει αυτήν την πρόταση στο Συμβούλιο και, όπως ανέφερα και στην ομιλία μου, σε κάθε περίπτωση θα κρατώ ενήμερο το Ευρωπαϊκό Κοινοβούλιο και σε κάθε περίπτωση θα ακολουθήσουμε την διαδικασία διαβούλευσης που προβλέπεται από τις Συνθήκες.

<SPEAKER ID=52 NAME="Πρόεδρος">
Το λόγο έχει ο κ. Pimenta για προσωπικούς υπαινιγμούς.

<SPEAKER ID=53 LANGUAGE="EN" NAME="Pimenta">
Κύριε Πρόεδρε, η μισή αλήθεια είναι τόσο κακή όσο και το ψέμα. Το Συμβούλιο των Αντιπροσώπων των κρατών μελών απέρριψε, τον Ιανουάριο, τον κατάλογο των χωρών που είχε καταρτίσει η Επιτροπή, λόγω του ότι περιελάμβανε τον Καναδά και την Ρωσία, παρά τη διευκρίνηση ότι ήταν προσωρινός. Με συγχωρείτε, κύριε Παπουτσή, δεν είναι δικό σας το λάθος. Δεν γνωρίζετε τις λεπτομέρειες. Μην προσπαθείτε να προστατεύσετε κάποιον που δεν αξίζει προστασίας.

<SPEAKER ID=54 NAME="Παπουτσής">
Κύριε Πρόεδρε, πρώτα απ'όλα, θέλω να πω ότι δεν προσπαθώ να υπερασπισθώ κανέναν. Προσπαθώ να υπερασπισθώ το κύρος και τις αποφάσεις της Ευρωπαϊκής Επιτροπής και, όπως γνωρίζετε, η Ευρωπαϊκή Επιτροπή λαμβάνει συλλογικές αποφάσεις και επί τη βάσει αυτών των συλλογικών αποφάσεων κρίνεται από όλα τα άλλα θεσμικά όργανα και υπόκειται στον κοινοβουλευτικό έλεγχο. 'Οσον αφορά τον κατάλογο των συγκεκριμένων χωρών, όπως σας είπα προηγουμένως, η Ευρωπαϊκή Επιτροπή τον παρέδωσε στο Συμβούλιο. Τα κράτη μέλη δεν συμφώνησαν και, από την άποψη αυτή καθυστερούμε, όχι εξ αιτίας της Ευρωπαϊκής Επιτροπής, αλλά λόγω της αδυναμίας του Συμβουλίου να καταλήξει σε μια απόφαση. Δεύτερον, όσον αφορά τις οδηγίες του Συμβουλίου στις οποίες αναφερθήκατε, που εδόθησαν στην Ευρωπαϊκή Επιτροπή και τις οποίες ακολούθησε πιστά, θα μου επιτρέψετε, κύριε Πρόεδρε, να καταθέσω στα πρακτικά του Κοινοβουλίου τα πρακτικά του Συμβουλίου, τα οποία θα δώσω στη Γραμματεία σας.

<SPEAKER ID=55 NAME="Πρόεδρος">
Ευχαριστώ πολύ, κύριε Επίτροπε.
<P>
Προχωρούμε στην ψηφοφορία.

<SPEAKER ID=56 NAME="Ford">
Θα υποστηρίξω το ψήφισμα με το οποίο ζητείται από την Επιτροπή να εφαρμόζει τις υποδείξεις του Κοινοβουλίου και να προβεί στην απαγόρευση των εισαγωγών γουνών από ζώα που έχουν παγιδευθεί με παγίδες με σιαγόνες. Δεν είναι σωστό το δόγμα του ελεύθερου εμπορίου να μπορεί να υπερισχύει του θέματος των συνθηκών ευζωίας των ζώων. Οι παγίδες με σιαγόνες είναι η πλέον βάναυση τιμωρία που μπορεί να επιφυλλάσσεται σε ένα ζώο. Είδαμε αυτή την εδβομάδα πώς ένα ζώο που πονάει προσπαθεί να φάει το ίδιο του το πόδι προκειμένου να γλυτώσει από τον πόνο.
<P>
Η Ευρωπαϊκή Ένωση και σχεδόν άλλες 60 χώρες έχουν απαγορεύσει τη χρήση των παγίδων με σιαγόνες. Δεν υπάρχει κανένας απολύτως λόγος, καμία απολύτως δικαιολογία να επιτρέπουμε, προς όφελος του ελεύθερου εμπορίου, να εισάγονται στην Ένωση γούνες από τον Καναδά και τη Ρωσία που θα ήταν παράνομες εάν τα ζώα από τα οποία προέρχονται είχαν παγιδευτεί στην επικράτειά της.

<SPEAKER ID=57 LANGUAGE="DA" NAME="Sandbζk">
Κύριε Πρόεδρε, νομίζω ότι είναι αξιοσημείωτο το γεγονός ότι ψηφίζοντας κατά της τροπολογίας 3 αρνείται κανείς να παραδεχτεί πραγματικά γεγονότα, αλλά θα το αφήσω κατά μέρος.
<P>
Θα ψηφίσω κατά της πρότασης ψηφίσματος, επειδή είμαι πεπεισμένος ότι μια ασυναίσθητη επανάληψη του αιτήματος να εφαρμοστούν οι εκτελεστικές διατάξεις του κανονισμού για την απαγόρευση της εισαγωγής γουνών, θα αποτελέσει εμπόδιο στην επίτευξη συμφωνίας για μια ρύθμιση μέσω διαπραγματεύσεων, η οποία σε τελική ανάλυση θα ωφελήσει την ευημερία των ζώων πολύ περισσότερο, επειδή τίθενται εν προκειμένω απαιτήσεις όσον αφορά την σύλληψη με παγίδες τόσο στον Καναδά και τις ΗΠΑ όσο και στη Ρωσία και την ΕΕ, όπου εκατομμύρια ζώα εξακολουθούν να συλλαμβάνονται με παγίδες. Δεν πληρούμαι φυσικά οι ίδιοι καθόλου τις απαιτήσεις που τίθενται στον κανονισμό. Τα δόκανα απαγορεύονται σε δημόσιους χώρους στην ΕΕ, αλλά όχι σε ιδιωτικές περιοχές, μπορεί δε να τις αγοράσει κανείς με οδηγίες χρήσεως έξω από το κτίριο του Ευρωπαϊκού Κοινοβουλίου. Οι παγίδες χρησιμοποιούνται επίσης περισσότερο για τη σύλληψη βλαβερών ζώων. Η απαγόρευση της εισαγωγής δερμάτων θα αποτελέσει κίνητρο για να σταματήσει η χρησιμοποίηση παγίδων. Αντίθετα, μέσω συμφωνιών μπορεί να απαγορευτούν όλες οι μορφές απάνθρωπων παγίδων προς όφελος των ζώων. Γνωρίζω ότι, πριν από την έγκριση του κανονισμού, έγιναν μάταιες προσπάθειες διαπραγματεύσεων, αλλά αυτό δεν σημαίνει ότι οι τρέχουσες διαπραγματεύσεις θα έχουν το ίδιο άδοξο τέλος. Οι διαπραγματεύσεις που άρχισε η Επιτροπή με τον Καναδά, τις ΗΠΑ και τη Ρωσία συνιστούν την πρώτη διεθνή συμφωνία που έχει ως επίκεντρο την ευημερία των ζώων που συλλαμβάνονται με παγίδες. Ας μην ανατραπεί η κατάσταση υπονομεύοντας τη βάση των διαπραγματεύσεων αυτών με την προσφυγή στο Διεθνή Οργανισμό Εμπορίου, που μπορεί να διαρκέσει πολλά χρόνια, χωρίς να ωφεληθούν καθόλου τα ζώα.
<P>
(Το Σώμα εγκρίνει το ψήφισμα)

<CHAPTER ID=6>
Γενετικά τροποποιημένος αραβόσιτος
<SPEAKER ID=58 NAME="Πρόεδρος">
Η ημερήσια διάταξη προβλέπει την κοινή συζήτηση των εξής προφορικών ερωτήσεων προς την Επιτροπή:
<P>
Β4-0003/97 της κ. Breyer και του κ. Lannoye, εξ ονόματος της Ομάδας των Πρασίνων στο Ευρωπαϊκό Κοινοβούλιο, για τη διάθεση στην αγορά γενετικά τροποποιημένου αραβόσιτου·-Β4-0005/97 του κ. des Places, εξ ονόματος της Ομάδας των Ανεξαρτήτων για την Ευρώπη των Εθνών, για τους ΓΤΟ - διάθεση στην αγορά γενετικά τροποποιημένου αραβόσιτου·-Β4-0012/97 του κ. Pasty, εξ ονόματος της Ομάδας Ένωση για την Ευρώπη, για τους γενετικά τροποποιημένους οργανισμούς·-Β4-0013/97 της κ. Gonzαlez Αlvarez, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, σχετικά με την αίτηση για αναστολή της απόφασης εισόδου στην Ευρωπαϊκή Ένωση γενετικά τροποποιημένου αραβόσιτου·-Β4-0014/97 της κ. Barthet-Mayer και του κ. Kouchner, εξ ονόματος της Ομάδας της Ευρωπαϊκής Ριζοσπαστικής Συμμαχίας, για τη διάθεση στην αγορά γενετικά τροποποιημένου αραβόσιτου·-Β4-0015/97 της κ. Roth-Behrendt, εξ ονόματος της Ομάδας του Ευρωπαϊκού Σοσιαλιστικού Κόμματος, για τη διάθεση στην αγορά γενετικά τροποποιημένου αραβόσιτου· διαδικασία έγκρισης·-Β4-0016/97 της κ. Grossetιte, εξ ονόματος της Ομάδας του Ευρωπαϊκού Λαϊκού Κόμματος, για τη διάθεση στην αγορά γενετικά τροποποιημένου αραβόσιτου.Το λόγο έχει ο κ. Lannoye για ένα ζήτημα επί της διαδικασίας.

<SPEAKER ID=59 LANGUAGE="FR" NAME="Lannoye">
 Κύριε Πρόεδρε, εξ ονόματος της ομάδας μου, θα ήθελα να ζητήσω την αναβολή της συζήτησης, με βάση το άρθρο 131 του κανονισμού, παράγραφοι 1 και 2, και την εγγραφή της στη Δευτέρα 10 Μαρτίου της ολομέλειας του Μαρτίου, ως πρώτο σημείο της ημερήσιας διάταξης.
<P>
Προς τί η μεταφορά αυτή; Αναφέραμε προηγουμένως την απουσία του Sir Brittan στη σημαντική συζήτηση που μόλις κάναμε. Διαπιστώνω ότι και για τη συζήτηση αυτή που αφορά το γενετικά τροποποιημένο αραβόσιτο, και που είναι εξίσου, ίσως και ακόμη περισσότερο, σημαντική, ο κύριος Παπουτσής αντιπροσωπεύει την Επιτροπή. Δεν έχουμε τίποτα με τον κύριο Παπουτσή, αλλά είναι προφανές ότι η κυρία Bjerregaard θα έπρεπε να είναι παρούσα.
<P>
Εκτιμούμε ότι εκτός του γεγονότος ότι θα συζητήσουμε κάτω από συνθήκες που δεν είναι πολύ ευνοικές, είναι τέλος του πρωινού της Παρασκευής, και πολύ λίγα μέλη είναι παρόντα, έχουμε έναν επίτροπο που δεν γνωρίζει το θέμα, και αυτό δεν είναι μομφή προς το πρόσωπό του. Επαναλαμβάνω, λοιπόν, βάση του άρθρου 131, ότι ζητώ μεταφορά για τις 10 Μαρτίου, ως πρώτο σημείο της ημερήσιας διάταξης.
<P>
(Χειροκροτήματα)

<SPEAKER ID=60 NAME="Πρόεδρος">
Κύριε Lannoye, συμβουλεύτηκα το άρθρο 131 και έχετε κάθε δικαίωμα να κάνετε αυτήν την αίτηση. Επιτρέψτε μου όμως δύο υπενθυμίσεις: Η πρώτη, κύριε Lannoye, είναι ότι η Παρασκευή είναι μια ημέρα εργασίας κατάλληλη όσο και οι υπόλοιπες, και συνεπώς πιστεύω ότι είναι ένδειξη σεβασμού προς όλους τους βουλευτές που βρισκόμαστε εδώ να τη θεωρείτε έτσι. Η δεύτερη είναι ότι δεν μπορεί να υπάρξει τη στιγμή αυτή καμία δέσμευση σχετικά με τον καθορισμό της ημερήσιας διάταξης της επόμενης συνόδου. Αυτό είναι ένα ζήτημα που εξαρτάται αποκλειστικά και μόνο από την κατάρτιση της ημερήσιας διάταξης.
<P>
Αυτό που μπορούμε όμως να αποφασίσουμε αυτήν τη στιγμή είναι αν θα αναβληθεί η κοινή συζήτηση.
<P>
Κατά συνέπεια, αξιότιμοι κύριοι βουλευτές, θα ακούσουμε μία άποψη υπέρ, μία άλλη κατά και στη συνέχεια θα την υποβάλουμε σε ψηφοφορία.
<P>
Κύριε Lannoye, έχετε το λόγο.

<SPEAKER ID=61 LANGUAGE="FR" NAME="Lannoye">
Κύριε Πρόεδρε, δεν είμαι και μεγάλος γνώστης του Κανονισμού, όμως γνωρίζω ανάγνωση και διαπιστώνω ότι στο σημείο 1 του άρθρου 131, αναγράφεται ότι κάθε πολιτική ομάδα μπορεί να ασκήσει βέτο με αντικείμενο τη μεταφορά της συζήτησης σε μια δεδομένη στιγμή. Αυτή είναι και η πρόταση που έκανα. Η δεδομένη στιγμή, είναι το πρώτο σημείο της ημερήσιας διάταξης της ολομέλειας του Μαρτίου, τη Δευτέρα 10 Μαρτίου. Αυτό μου φαίνεται σύμφωνο με τον Κανονισμό.

<SPEAKER ID=62 NAME="Πρόεδρος">
Εν πάση περιπτώσει, σημειώνω την υπόδειξή σας· θα τη διαβιβάσω στη Διάσκεψη των Προέδρων η οποία, όπως γνωρίζετε, είναι εκείνη που αποφασίζει κατά κανόνα για την ημερήσια διάταξη, και είναι βέβαιο ότι θα λάβει υπόψη το συλλογισμό σας, αλλά αυτό δεν αποτελεί αυτήν τη στιγμή δέσμευση την οποία μπορεί να αναλάβει η παρούσα Προεδρία.
<P>
Το λόγο έχει ο κ. von Habsburg προκειμένου να παρέμβει κατά της πρότασης του κ. Lannoye.

<SPEAKER ID=63 LANGUAGE="DE" NAME="von Habsburg">
Kύριε Πρόεδρε, θα ήθελα να ταχθώ κατηγορηματικά κατά της αίτησης του κ. Lannoye, όχι γιατί ρητορικά δεν την δικαιούται, αλλά γιατί σημαίνει την κατάργηση της Παρασκευής ως ημέρας εργασίας. Eκλεγήκαμε επιτέλους για να υπηρετούμε τους ψηφοφόρους μας. Eίναι αδιάφορο αν βρίσκονται εδώ λίγοι ή πολλοί. Eδώ τουλάχιστον, η ποιότητα αντικαθιστά την ποσότητα. Συχνά το διαπιστώναμε αυτό εδώ και γι' αυτό σας παρακαλώ να ψηφίσετε οπωσδήποτε κατά. Eυχαριστώ τον κύριο Πρόεδρο που είπε το ίδιο. H Παρασκευή είναι μια εργάσιμη μέρα όπως όλες οι άλλες.

<SPEAKER ID=64 NAME="Πρόεδρος">
Ευχαριστώ πολύ, κύριε von Habsburg. Η παρούσα Προεδρία ουδέποτε θέλησε να εξαρτήσει κάποια ψηφοφορία. Πιστεύω ότι οι λόγοι που επικαλέσθηκε ο κ. Lannoye πηγαίνουν μακρύτερα από το ότι πρόκειται για μια Παρασκευή. Συνεπώς, εγώ, στην προκειμένη περίπτωση -που υπερασπίζομαι πάντοτε την καταλληλότητα όλων των ημερών για εργασία, συμπεριλαμβανομένης και της Παρασκευής-, δεν θα ήθελα από πλευράς της παρούσας Προεδρίας να θεωρηθεί ότι εξαρτά από οτιδήποτε καμία ψηφοφορία. Η Προεδρία οφείλει να είναι απολύτως ουδέτερη κατά τις ψηφοφορίες, σε σημείο που, γενικώς, δεν ψηφίζει καν.
<P>
Το λόγο έχει η κ. Pailler προκειμένου να υποστηρίξει την πρόταση του κ. Lannoye.

<SPEAKER ID=65 LANGUAGE="FR" NAME="Pailler">
Κύριε Πρόεδρε, νομίζω ότι πρόκειται για μία συζήτηση εξαιρετικά σημαντική η οποία έπεται 118 ψήφων που εκφράζουν την επιθυμία περιορισμού της Επιτροπής σχετικά με ένα θέμα που είναι πολύ οικείο. Θα επιθυμούσαμε λοιπόν, να είναι παρόντες αρμόδιοι επίτροποι και να υπάρχει αρκετή συμμετοχή ούτως ώστε η συζήτηση αυτή να έχει το σοβαρό και άξιο χαρακτήρα που της ταιριάζει.
<P>
Εχθές ο κύριος Caccavale ζήτησε, για λόγους εντελώς απροσδιόριστους, και ενώ η συμμετοχή στην ολομέλεια ήταν μεγάλη, να μεταφέρει τη συζήτηση της έκθεσήςτου και κανένας, νομίζω δεν δυσαρεστήθηκε. Αν και ήταν Πέμπτη, μεταφέραμε την έκθεσή του. Δεν βλέπω γιατί δεν έχουμε το θάρρος να μεταφέρουμε τη συζήτηση ενός θέματος τόσο σημαντικού σε μια στιγμή που τα μέλη καθώς και η Επιτροπή, δηλαδή το Συμβούλιο, θα είναι παρόντα.

<SPEAKER ID=66 NAME="Πρόεδρος">
Ευχαριστώ πολύ, κυρία Pailler.
<P>
Υποβάλλω σε ψηφοφορία την αίτηση αναβολής της κοινής συζήτησης.
<P>
(Το Σώμα εγκρίνει την αίτηση) Το λόγο έχει ο κ. Ford για ένα ζήτημα επί της διαδικασίας.

<SPEAKER ID=67 LANGUAGE="EN" NAME="Ford">
Κύριε Πρόεδρε, επί της διαδικασίας. Υποθέτω ότι ο κατάλογος των ομιλητών έχει κλείσει, ώστε τα μέλη που δεν θεώρησαν αρκετά σημαντική την παρουσία τους στην πρωινή συνεδρίαση της Παρασκευής να μην ανακαλύψουν ξαφνικά πόσο συναρπαστικό είναι το θέμα εφόσον μεταφέρεται για συζήτηση σε βραδυνή συνεδρίαση Δευτέρας. Μπορείτε να βεβαιώσετε ότι έχει κλείσει ο κατάλογος των ομιλητών;

<SPEAKER ID=68 NAME="Πρόεδρος">
Κύριε Ford, γνωρίζετε πολύ καλά, διότι είστε ένα εξέχον μέλος της Επιτροπής Κανονισμού, ότι ο κατάλογος θα ανοίξει εκ νέου κατά τη συζήτηση, έτσι ώστε να μπορέσουν να συμμετάσχουν τα μέλη του Κοινοβουλίου που το επιθυμούν.
<P>
Το λόγο έχει ο κ. Rόbig για ένα ζήτημα επί της διαδικασίας.

<SPEAKER ID=69 LANGUAGE="DE" NAME="Rόbig">
Kύριε Πρόεδρε, θεωρώ ανεύθυνο το ότι αναβάλλεται μια τέτοια σημαντική συζήτηση.

<SPEAKER ID=70 NAME="Πρόεδρος">
Κύριε Rόbig, αυτό δεν είναι ένα ζήτημα επί της διαδικασίας. Είναι μια προσωπική άποψη -πολύ σεβαστή-, αλλά δεν είναι ένα ζήτημα επί της διαδικασίας. Το Σώμα αποφάσισε ελεύθερα, δια της ψήφου, η οποία στη δημοκρατία είναι οριστική. Κατά συνέπεια, η παρούσα Προεδρία είναι υποχρεωμένη να σεβαστεί τη θέληση της πλειοψηφίας του Σώματος.

<CHAPTER ID=7>
Διακοπή της συνόδου
<SPEAKER ID=71 NAME="Πρόεδρος">
Αξιότιμοι κύριοι βουλευτές, για μια ακόμα φορά μου αντιστοιχεί το ευχάριστο καθήκον να προεδρεύσω μιας εκ των υποδειγματικών συνεδριάσεων της Παρασκευής. Σας εύχομαι ένα ξεκούραστο Σαββατοκύριακο, και για μια ακόμα φορά, επιτρέψτε μου να ευχαριστήσω όλες τις υπηρεσίες του Κοινοβουλίου για τη συνεργασία τους, καθώς και εσάς, αξιότιμοι κύριοι βουλευτές, που κάνετε τόσο εύκολο και τόσο ευχάριστο το να προεδρεύει κανείς αυτής της συνεδρίασης.
<P>
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 11.30)

