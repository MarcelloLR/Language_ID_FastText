<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Παρασκευή 12 Μαρτίου 1999.

<CHAPTER ID=2>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Τα συνοπτικά πρακτικά της συνεδρίασης της Παρασκευής 12 Μαρτίου έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="ES" NAME="Barσn Crespo">
Κύριε Πρόεδρε, στις 12 Μαρτίου απεβίωσε στο Βερολίνο ο Yehudi Menuhin, στην πόλη όπου αρχικά θριάμβεψε και στην οποία επέστρεψε το 1945 για να υπερασπιστεί τον διάλογο με τον γερμανικό λαό. Ήταν ο πρώτος Εβραίος που έκανε κάτι τέτοιο. Ήταν ένας Ευρωπαίος λόγω δικής του απόφασης, ήταν εκείνος ο οποίος υπερασπίστηκε τους αγωνιστές για την ελευθερία στη Σοβιετική Ένωση, ήταν ο πρώτος που πρότεινε στην Kneset τη δημιουργία μιας συνομοσπονδίας μεταξύ Ισραήλ και Παλαιστίνης, ήταν εκείνος που διηύθυνε τη Συναυλία για την ειρήνη στο Σεράγεβο, εκείνος που αγωνίστηκε για την ανάπτυξη και τη συμπερίληψη του πολιτισμού στις Συνθήκες μας και που εργάστηκε μαζί με αυτό το Κοινοβούλιο και την Επιτροπή για τη θέσπιση ενός προγράμματος, του προγράμματος MUS-E, χάρη στο οποίο σήμερα περισσότερα από 3.000 παιδιά τα οποία προέρχονται από περιθωριακές και αποκλεισμένες γειτονιές της Ευρωπαϊκής Ένωσης μπορούν να διδαχθούν την ανεκτικότητα μέσω της μουσικής παιδείας, της παντομίμας και της σωματικής έκφρασης.
<P>
Κύριε Πρόεδρε, πιστεύω πως οφείλουμε να τιμήσουμε τη μνήμη αυτού του κατά δική του επιλογή Ευρωπαίου και βρετανού υπηκόου, και αν σήμερα δεν ζητώ ενός λεπτού σιγή εις μνήμη του είναι γιατί πιστεύω πως εκείνος θα επιθυμούσε να συνεχίσουν οι συζητήσεις μας με αρμονία. Πιστεύω πως, παρότι ξέρω πως είναι δύσκολο σήμερα, είναι υποχρεωτικό να τιμήσουμε τη μνήμη του Yehudi Menuhin σε αυτό το Σώμα.
<P>
Ζωηρά χειροκροτήματα

<SPEAKER ID=4 NAME="Πρόεδρος">
Ευχαριστώ πολύ, κύριε Barσn. Πιστεύω πως το Σώμα, με τα χειροκροτήματά του, συμφώνησε με τα λόγια σας, τα οποία θα διαβιβάσουμε σε αυτόν που αρμόζει.

<SPEAKER ID=5 LANGUAGE="DE" NAME="Rόbig">
Κύριε Πρόεδρε, θα ήθελα να σας γνωστοποιήσω ότι στην οδό Wiertz έγινε προ ημερών ένας βιασμός που συνοδεύτηκε από μια δολοφονία, και υποστηρίζω τις προσπάθειές σας για τη δημιουργία ενός αστυνομικού τμήματος, η ίδρυση του οποίου αποτελεί επείγουσα ανάγκη καθώς και επιθυμία του πληθυσμού και των περιοίκων.

<SPEAKER ID=6 NAME="Πρόεδρος">
Κύριε Rόbig, έχω ήδη αποστείλει 2 ή 3 επιστολές στις αρμόδιες βελγικές αρχές και θα επιμείνω εκ νέου έπειτα από το αίτημά σας.

<SPEAKER ID=7 LANGUAGE="EN" NAME="Falconer">
Κύριε Πρόεδρε, θα ήθελα να αναφερθώ στα συνοπτικά πρακτικά της τελευταίας συνόδου ολομελείας στο Στρασβούργο. Την Πέμπτη, ρώτησα αν θα μπορούσαμε να έχουμε κάποιες πληροφορίες σχετικά με την εν εξελίξει συζήτηση για τους διερμηνείς και την καταβολή των αποδοχών τους. Πιστεύω ότι σήμερα θα συζητήσουμε τις αποδοχές του λοιπού προσωπικού, εκτιμώ ωστόσο ότι θα έπρεπε να εξετάσουμε και το ζήτημα των διερμηνέων. Η κ. Fontaine υποσχέθηκε ότι θα διανεμηθεί σημείωμα που θα εξηγεί την παρούσα κατάσταση. Μπορείτε να με ενημερώσετε αν αυτό το σημείωμα πρόκειται να διανεμηθεί σύντομα;

<SPEAKER ID=8 NAME="Πρόεδρος">
Κύριε Falconer, σας ευχαριστώ που μου το υπενθυμίσατε. Το θέμα αυτό συζητήθηκε στην τελευταία συνεδρίαση του Προεδρείου και υπάρχει σχετικό σημείωμα το οποίο θα διανεμηθεί αμέσως προς γνωστοποίησή σας και το οποίο εξηγεί την κατάσταση. Το Προεδρείο έδωσε οδηγίες στον Γενικό Γραμματέα ούτως ώστε να ασκήσει, εκ μέρους του Κοινοβουλίου, όση πίεση είναι απαραίτητη για να επιλυθεί το συντομότερο δυνατό το εν λόγω θέμα.
<P>
Εγκρίνονται τα συνοπτικά πρακτικά

<CHAPTER ID=3>
Ημερήσια διάταξη
<SPEAKER ID=9 NAME="Πρόεδρος">
Το τελικό σχέδιο της ημερήσιας διάταξης, που κατάρτισε η Διάσκεψη των Προέδρων, σύμφωνα με το άρθρο 95 του Κανονισμού, έχει διανεμηθεί.
<P>
Σύμφωνα με το άρθρο 97 του Κανονισμού, και λόγω των γεγονότων της περασμένης εβδομάδας, σας προτείνω τις ακόλουθες τροποποιήσεις της ημερήσιας διάταξης για τη σημερινή και αυριανή συνεδρίαση. Σας πληροφορώ πως οι εν λόγω τροποποιήσεις είναι εκείνες που συγκαταλέγονται στο διορθωτικό της ημερήσιας διάταξης, αλλά θα πρέπει να προηγηθεί η τυπική έγκρισή τους.
<P>
Ο Πρόεδρος προβαίνει στην ανάγνωση των τροποποιήσεων της ημερήσιας διάταξης

<SPEAKER ID=10 LANGUAGE="FR" NAME="Fabre-Aubrespy">
Κύριε Πρόεδρε, μόλις αναφέρατε, ως σημείο στην ημερήσια διάταξη, επαναλαμβάνοντας έτσι το διορθωτικό που μας διενεμήθη, τη δήλωση του Συμβουλίου μετά την παραίτηση της Ευρωπαϊκής Επιτροπής. Δεν νομίζω ότι αυτές οι λέξεις συμβαδίζουν με τα γεγονότα της προηγούμενης εβδομάδας. Ήμαστε πράγματι θεατές μίας - συλλογικής βεβαίως - παραίτησης των μελών της Επιτροπής. Αλλωστε αυτό φαίνεται κι από την επιστολή που έστειλε ο κ. Santer στον κ. Gerhard Schrφder, η οποία, σημειώνω, έχει υπογραφεί ξεχωριστά από όλους τους Επιτρόπους.
<P>
Νομίζω ότι δεν είναι πρέπον να δώσουμε λανθασμένη εντύπωση στην κοινή γνώμη, και συγκεκριμένα να αφήσουμε να εννοηθεί ότι η πρόταση μομφής είχε εγκριθεί. Στην πραγματικότητα, θα είχαμε συλλογική παραίτηση αν είχαμε εγκρίνει την πρόταση μομφής που είχα προτείνει εγώ μαζί με 69 συναδέλφους μου. Δεν συνέβη έτσι όμως. Πρέπει συνεπώς να αναφέρεται στην ημερήσια διάταξη η ατομική παραίτηση των μελών της Επιτροπής, ούτως ώστε να μην υπάρξει παρεξήγηση και παρανόηση στην κοινή γνώμη.

<SPEAKER ID=11 NAME="Πρόεδρος">
Κύριε Fabre-Aubrespy, νομίζω ότι τίποτα δεν μας εμποδίζει να πούμε, στην ημερήσια διάταξη, «η παραίτηση όλων των μελών της Ευρωπαϊκής Επιτροπής». Δεν πρόκειται για την παραίτηση ενός ή δύο μελών της Επιτροπής, αλλά όλων των μελών. Η παραίτηση αυτή ανακοινώθηκε σε ένα και μόνο έγγραφο, έστω κι αν υπογράφηκε από τον καθένα. Συνεπώς, μπορούμε να μιλάμε για την παραίτηση όλων των μελών της Ευρωπαϊκής Επιτροπής. Τίποτα δεν μας εμποδίζει να αφήσουμε το σημείο αυτό ως έχει.

<SPEAKER ID=12 NAME="Theato">
Κύριε Πρόεδρε, η αυριανή ημερήσια διάταξη περιλαμβάνει την έκθεση De Giovanni με θέμα τις εμπιστευτικές πληροφορίες σχετικά με τον έλεγχο της Επιτροπής. Η Επιτροπή Ελέγχου του Προϋπολογισμού μού ζήτησε να υποστηρίξω εδώ στην Ολομέλεια την αναπομπή της έκθεσης αυτής στην Επιτροπή Θεσμικών Θεμάτων, επειδή η Επιτροπή Ελέγχου του Προϋπολογισμού βλέπει εδώ την επείγουσα ανάγκη να γίνουν περαιτέρω διαβουλεύσεις, και υπό το φως όσων αναφέρονται στην «έκθεση των σοφών», καθώς επίσης και σχετικά με την πρόσβαση σε πληροφορίες και την παροχή πληροφοριών. Σας παρακαλώ να διενεργήσετε ψηφοφορία σχετικά με τη δυνατότητα διαγραφής του θέματος από την ημερήσια διάταξη και αναπομπής του στην Επιτροπή Θεσμικών Θεμάτων. Μίλησα ήδη και με τον πρόεδρο, με τον οποίο συμφωνούμε πως είναι απαραίτητη μια επανεξέταση συνεπεία των γεγονότων των τελευταίων ημερών.

<SPEAKER ID=13 NAME="Πρόεδρος">
Κυρία Theato, η αναπομπή σε επιτροπή μπορεί να ζητηθεί μόνο από μια πολιτική Ομάδα ή από 29 βουλευτές. Αιτείται κάποια πολιτική Ομάδα την αναπομπή σε επιτροπή;

<SPEAKER ID=14 LANGUAGE="DE" NAME="Mόller">
Κύριε Πρόεδρε, θα θυμάστε βέβαια πως ήδη κατά την τελευταία συνεδρίαση είχα ζητήσει να δοθεί στις Ομάδες και τις επιτροπές άλλη μία ευκαιρία να εξετάσουν αυτό το σχετικά ισχνό έργο και να δουν κατά πόσο αποτελεί την καλύτερη λύση. Για τον λόγο αυτό η Ομάδα μου υποστηρίζει φυσικά την αναπομπή.

<SPEAKER ID=15 NAME="De Giovanni">
Κύριε Πρόεδρε, ζητώ να μιλήσω υπέρ αυτής της πρότασης γιατί θεωρώ απόλυτα βάσιμο ότι, στην νέα κατάσταση που δημιουργήθηκε, μπορούμε να επανεξετάσουμε μια συμφωνία που είχε ενδιαφέρουσες πτυχές η οποία όμως, όπως είναι φυσικό, με την νέα Επιτροπή μπορεί να βελτιωθεί ακόμα περισσότερο. Και εξ ονόματος της Ομάδας μου, συνεπώς, δηλώνω την πλήρη υποστήριξή μου σε αυτήν την υπόθεση.
<P>
Το Σώμα εγκρίνει το αίτημα αναπομπής της έκθεσης σε επιτροπή

<SPEAKER ID=16 LANGUAGE="ES" NAME="Robles Piquer">
Κύριε Πρόεδρε, θα ήθελα να κάνω μια ερώτηση την οποία πιστεύω πως πολλοί από τις κυρίες και τους κυρίους συναδέλφους θα ήθελαν να κάνουν και στην οποία ίσως θα μπορούσε να απαντήσει η Επιτροπή. Λόγω της συλλογικής παραίτησης της Επιτροπής, διαβάσαμε πάρα πολλές φορές πως η Επιτροπή θα διεκπεραιώνει τις τρέχουσες υποθέσεις, δηλαδή δεν θα λάβει καμία νομοθετική πρωτοβουλία κλπ, κάτι που είναι πλήρως κατανοητό.
<P>
Η ερώτησή μου είναι η εξής: συμπεριλαμβάνεται στις τρέχουσες υποθέσεις η συζήτηση για την Ατζέντα 2000, η οποία στις δηλώσεις του Προέδρου Schrφder καθώς και σε άλλες δηλώσεις θεωρούνταν ως θέμα πρωτεύουσας σημασίας για το Ευρωπαϊκό Συμβούλιο το οποίο θα διεξαχθεί μεθαύριο στο Βερολίνο; Η Επιτροπή γνωρίζει πολύ καλά αυτόν τον φάκελο και θα ήθελα να ξέρω αν, παρά την τεράστια σημασία του, τον θεωρεί «τρέχουσα υπόθεση».

<SPEAKER ID=17 NAME="Πρόεδρος">
Ας μην αρχίσουμε τώρα συζήτηση σχετικά με αυτό το θέμα. Πιστεύω πως είναι περισσότερο πρακτικό να ζητήσουμε από το Συμβούλιο, αν το θεωρεί αρμόζον, να απαντήσει σε αυτήν σας την ερώτηση στην παρέμβαση που θα γίνει εν συνεχεία και, εν πάση περιπτώσει, υπάρχει μια έκθεση νομικού περιεχομένου του Κοινοβουλίου σχετικά με αυτό το θέμα την οποία θέτω στη διάθεσή σας.

<SPEAKER ID=18 NAME="Εφραιμίδης">
Πρόεδρε, άκουσα ότι σήμερα και αύριο θα είναι εδώ και η Επιτροπή και το Συμβούλιο, η Προεδρία. Επειδή όμως ακριβώς σήμερα-αύριο, το πολύ μεθαύριο κρίνεται ένα κρίσιμο θέμα, η στρατιωτική επέμβαση στο Κόσοβο, με απροσδιόριστες συνέπειες για την ειρήνη γενικά και ειδικότερα για τα Βαλκάνια, μήπως θα μπορούσατε να παίρνατε μια πρωτοβουλία, αυτά τα δυό θεσμικά όργανα να κάνανε μια δήλωση, να ενημερώνανε το Κοινοβούλιο για το ποιά είναι η θέση της Ευρωπαοκής Ένωσης, ποιά είναι η θέση η δική τους, για να ακουστεί και η γνώμη του Κοινοβουλίου. Πρόεδρε, είναι ιστορική η ευθύνη...
<P>
Ο ομιλητής διακόπτεται από τον Πρόεδρο

<SPEAKER ID=19 NAME="Πρόεδρος">
Κύριε Ευφραιμίδη, δεν είναι η κατάλληλη στιγμή για να συζητήσουμε για το Κοσσυφοπέδιο. Υπάρχουν άλλοι τρόποι διευθέτησης για αυτό. Τώρα, αυτή η συζήτηση δεν είναι δυνατή.
<P>
Η ημερήσια διάταξη καθορίζεται κατά τον τρόπο αυτό

<CHAPTER ID=4>
Δήλωση της Επιτροπής
<SPEAKER ID=20 NAME="Πρόεδρος">
Κύριε Santer, σας δίνω τον λόγο για να προβείτε στη δήλωσή σας.

<SPEAKER ID=21 NAME="Santer">
Κύριε Πρόεδρε, κυρίες και κύριοι βουλευτές, διανύουμε σήμερα μία από τις πιο δύσκολες περιόδους της ευρωπαϊκής οικοδόμησης. Είναι στιγμές μεγάλης δοκιμασίας για εμένα και για τα άλλα μέλη της Επιτροπής αυτής, από επαγγελματική και προσωπική άποψη. Συνδράμαμε την επιτροπή ανεξαρτήτων εμπειρογνωμόνων κατά τις εργασίες της και ενεργήσαμε γρήγορα και χωρίς δισταγμό, καταθέτοντας τη συλλογική μας παραίτηση μόλις λάβαμε γνώση των πορισμάτων της. Ήταν μία επώδυνη απόφαση, απαραίτητη όμως για να προστατευτεί η Επιτροπή ως θεσμικό όργανο και ολόκληρη η Ευρωπαϊκή Ένωση.
<P>
Πρέπει τώρα να φροντίσουμε να διδαχθούμε από αυτήν την κρίση, η οποία πρέπει να χρησιμεύσει ως καταλύτης για μία εκ βάθους και βιώσιμη μεταρρύθμιση των ευρωπαϊκών θεσμικών οργάνων. Ελπίζω ότι αυτές οι περιστάσεις θα ανοίξουν τον δρόμο για μία Ευρώπη με περισσότερη διαφάνεια, μία Ευρώπη πιο υπεύθυνη και πιο δημοκρατική. Μία Ευρώπη που θα επιδεικνύει την πιο απαιτητική δημόσια δεοντολογία. Αυτό περιμένουν από εμάς οι ευρωπαίοι πολίτες και φορολογούμενοι.
<P>
Σας διαβίβασα την πρόθεση της Επιτροπής να εγκαταλείψει τα καθήκοντά της το ταχύτερο δυνατόν. Ως προς αυτό, εξαρτιόμαστε φυσικά από τη θέληση των κρατών μελών και του Κοινοβουλίου για την επιλογή και την έγκριση των διαδόχων μας. Μέχρι τότε, θα καταβάλλουμε κάθε προσπάθεια για να διασφαλίσουμε μία ανώδυνη μετάβαση. Δεν θα λάβουμε νέες πολιτικές πρωτοβουλίες, θα χειριζόμαστε όμως τις τρέχουσες και επείγουσες υποθέσεις. Θα σεβαστούμε τις θεσμικές και νομικές μας υποχρεώσεις. Νομίζω ότι είναι προς το συμφέρον όλων των θεσμικών οργάνων να μην διαταραχθούν οι διοργανικές σχέσεις.
<P>
Όσον αφορά την έκθεση των ανεξαρτήτων εμπειρογνωμόνων, είχα επισημάνει από την αρχή ότι αυτή η εργασία έχαιρε της υποστήριξής μας και ότι θα ενεργούσαμε σύμφωνα με τα πορίσματά της. Κρατήσαμε τον λόγο μας και δεν διαστάζω να αναγνωρίσω ότι οι συνάδελφοί μου κι εγώ ο ίδιος στεναχωρηθήκαμε πάρα πολύ όταν διαπιστώσαμε ότι από τις περιπτώσεις που εξετάστηκαν προέκυψαν τόσο γενικά και τόσο μεγάλης εμβέλειας πορίσματα.
<P>
Κύριε Πρόεδρε, όπως αναγνώρισαν άλλωστε και πολλοί βουλευτές του Κοινοβουλίου αυτού, προσπαθήσαμε περισσότερο από οποιονδήποτε προκάτοχό μας να βελτιώσουμε τις μεθόδους εργασίας της Επιτροπής. Όταν ανέλαβα τα καθήκοντά μου, προ τετραετίας, ενδιαφέρθηκα αμέσως να εκσυγχρονίσω τον διοικητικό μηχανισμό της Επιτροπής. Πολλές από τις μεταρρυθμίσεις αυτές εφαρμόζονται σήμερα. Λυπάμαι που η αναστάτωση των τελευταίων εβδομάδων δεν επέτρεψε να δοθεί περισσότερη προσοχή στις μεταρρυθμίσεις που έχουμε ήδη αρχίσει. Ίσως όμως είναι νόμος της Ιστορίας οι κρίσεις να εμφανίζονται όχι όταν τα πράγματα επιδεινώνονται αλλά όταν αρχίζουν να βελτιώνονται.
<P>
Πρέπει τώρα να προχωρήσουμε και να διδαχθούμε από τα λάθη του παρελθόντος. Η έκθεση των εμπειρογνωμόνων αναφέρει σε πολλά σημεία την έννοια της «ευθύνης». Είναι μία απαραίτητη έννοια για ένα δημόσιο λειτούργημα σύγχρονο και υπεύθυνο ενώπιον των εντολοδοτών του. Είμαι πεπεισμένος ότι οι μεταρρυθμίσεις μας αρχίζουν να αλλάζουν τα πράγματα. Η μελλοντική Επιτροπή θα πρέπει να προχωρήσει ακόμη περισσότερο. Εκ των πραγμάτων, η έννοια αυτή εφαρμόζεται με τον ίδιο τρόπο σε όλα τα θεσμικά όργανα. Αυτό σημαίνει ότι πρέπει να υπάρχει μία αντιστοιχία μεταξύ των καθηκόντων που ανατίθενται στην Επιτροπή και των πόρων που της εκχωρούνται. Όποια κι αν είναι η πολιτική πίεση, η Επιτροπή πρέπει να αρνείται να αναλάβει νέα καθήκοντα όταν δεν διαθέτει τους ανθρώπινους και δημοσιονομικούς πόρους για να τα φέρει εις πέρας επιτυχώς.
<P>
Κύριε Πρόεδρε, κυρίες και κύριοι, εύχομαι στον διάδοχό μου, ο οποίος ελπίζω ότι θα αναδειχθεί σύντομα, καλή επιτυχία στο δύσκολο έργο του. Και εύχομαι το Ευρωπαϊκό Κοινοβούλιο να τον υποστηρίξει πλήρως ως προς αυτό, για το ανώτερο συμφέρον της Ένωσής μας.
<P>
Χειροκροτήματα

<SPEAKER ID=22 NAME="Πρόεδρος">
Ευχαριστώ, κύριε Santer. Το Σώμα εξέφρασε φανερά με τα χειροκροτήματά του, πόσο εκτίμησε την αξιοπρέπεια με την οποία ενεργήσατε όλη αυτήν την περίοδο. Ευχαριστώ.
<P>
Ανάμικτες αντιδράσεις

<CHAPTER ID=5>
Δήλωση του Συμβουλίου μετά την παραίτηση της Ευρωπαϊκής Επιτροπής
<SPEAKER ID=23 NAME="Πρόεδρος">
Η ημερήσια διάταξη προβλέπει τη δήλωση του Συμβουλίου εν συνεχεία της παραίτησης της Επιτροπής, ακολουθούμενη από συζήτηση.

<SPEAKER ID=24 NAME="Fischer">
Κύριε Πρόεδρε, κυρίες και κύριοι βουλευτές, η παραίτηση της Ευρωπαϊκής Επιτροπής σε καιρούς δύσκολων αποφάσεων για την Ευρώπη όσον αφορά την περαιτέρω εξέλιξη αποτελεί μια βαρειά δοκιμασία αντοχής, ίσως όμως και να είναι ένα θεραπευτικό σοκ.
<P>
Καταρχάς, στο Ευρωπαϊκό Κοινοβούλιο αξίζουν ευχαριστίες και αναγνώριση. Ασκησε με επιμονή το κοινοβουλευτικό του δικαίωμα ελέγχου, και καλώς έπραξε. Η θεραπευτική αυτή διαδικασία, στην οποία βρισκόμαστε τώρα, δεν θα είχε προκύψει χωρίς το αφοσιωμένο έργο που κατέβαλαν πολλά από τα μέλη σας που προέρχονταν από όλες τις Ομάδες. Δικαίως οι πολίτες των κρατών μελών μας απαιτούν τον υπεύθυνο χειρισμό των φόρων που καταβάλλουν από τα θεσμικά όργανα της ΕΕ.
<P>
Επιτρέψτε μου όμως να προσθέσω εδώ χωρίς παρεξήγηση ότι σεβασμός και ευχαριστίες αξίζουν και στην Επιτροπή και στους συνεργάτες της. Σεβασμός για το γεγονός ότι ανέλαβαν την πολιτική ευθύνη για τις περιστάσεις που παρουσίασαν στην έκθεσή τους οι ανεξάρητοι εμπειρογνώμονες, και τις ευχαριστίες μας επίσης για το έργο που προσέφεραν στην ΕΕ στο διάστημα των προηγουμένων ετών, για την εμβάθυνση και τη διεύρυνσή της. Κατά τη διάρκεια της θητείας τους ελήφθησαν αποφάσεις στρατηγικής σημασίας για τη διαδικασία ενοποίησης της Ευρώπης, στη λήψη των οποίων συνέβαλε σημαντικά η Επιτροπή, όπως στο θέμα της εισαγωγής του ευρώ και της έναρξης της τρέχουσας διαδικασίας διεύρυνσης.
<P>
Σε αυτό εντάσσεται βέβαια και η Ατζέντα 2000. Η Επιτροπή πρέπει να αποπερατώσει το έργο που ξεκίνησε εδώ όντας ακόμη εν ενεργεία, κάτι που ελπίζω να επιτελεσθεί σε διάστημα ολίγων ημερών. Η Ευρώπη, η Προεδρία, καθώς και όλοι εμείς πρέπει να είμαστε σε θέση να βασιστούμε σε μια πλήρως λειτουργική Επιτροπή στις ημέρες που θα ακολουθήσουν. Η παραίτηση της Επιτροπής καταδεικνύει το γεγονός ότι στην Ευρώπη αρχίζει να διαμορφώνεται με βραδύ αλλά σταθερό ρυθμό μία ευρωπαϊκή κοινή γνώμη και να ενισχύεται ο δημοκρατικός παράγοντας στο Κοινοβούλιο. Πιστεύω πως οι θεμελιώδεις αρχές της δημοκρατίας ξεπέρασαν μια δοκιμασία, και το χαιρετίζω αυτό με όλη μου την καρδιά.
<P>
Χειροκροτήματα
<P>
Όμως τα αξιοθρήνητα σφάλματα που αποκαλύφθηκαν τώρα δεν πρέπει να οδηγήσουν σε δυσφήμηση του όλου θεσμικού οργάνου. Από την ίδρυση της Ευρωπαϊκής Κοινότητας, πριν από 40 και πλέον έτη, μέχρι τώρα η Επιτροπή αποτέλεσε τον θεσμικό όργανο κεντρικής σημασίας για την απαρέγκλιτη προώθηση της ευρωπαϊκής ολοκλήρωσης. Έχει την υποχρέωση να εκπροσωπεί αμερόληπτα το δημόσιο συμφέρον και των 15 κρατών μελών και να παραμείνει και μελλοντικά η κινητήρια δύναμη και ο πρωτεργάτης της περαιτέρω ανάπτυξης της ευρωπαϊκής πολιτικής. Δεν επιτρέπεται να διασύρουμε αυτόν τον θεσμό που δεν έχει προηγούμενο στην ιστορία των εθνικών μας κρατών, εάν θέλουμε να υλοποιήσουμε τους στόχους της Ένωσης, πράγμα που σίγουρα δεν αμφισβητείται από κανέναν.
<P>
Η Ευρωπαϊκή Ένωση χρειάζεται - και γρήγορα μάλιστα - μια ισχυρή Επιτροπή που να διαθέτει ικανότητα δράσης. Αυτό που πρέπει να γίνει τώρα είναι μια απ' άκρου εις άκρον βασική μεταρρύθμιση, την οποία ξεκίνησε ήδη ο κ. Santer. Πρέπει να αναγνωρισθεί ρητώς και αυτό. Τα προγράμματα ΜΑΡ 2000 για καλύτερη οργάνωση και διοίκηση προσωπικού καθώς και SEM 2000 για καλύτερο δημοσιονομικό έλεγχο αποτελούν βήματα προς τη σωστή κατεύθυνση.
<P>
Η εσωτερική ελεγκτική αρχή της Επιτροπής με την ονομασία ΟΣΚΠΑ πρέπει να μετατραπεί σε ανεξάρτητο ελεγκτικό όργανο. Πώς θα προχωρήσουμε από εδώ και πέρα; Σε αυτή τη δύσκολη φάση είναι αποφασιστικής σημασίας η ΕΕ να αποδείξει την ικανότητά της προς δράση. Για το έκτακτο Συμβούλιο στο Βερολίνο αυτό σημαίνει πως η γερμανική Προεδρία του Συμβουλίου θα επιδιώξει με κάθε μέσον την επίτευξη σε πολιτικό επίπεδο ενός συνολικού συμβιβασμού αναφορικά με την Ατζέντα 2000. Σήμερα είναι περισσότερο απαραίτητο παρά ποτέ να σημειωθεί επιτυχία στο Βερολίνο!
<P>
Χειροκροτήματα
<P>
Επιτρέψτε μου να προσθέσω πως αυτή θα είναι μία από τις κρισιμότερες εβδομάδες για την Ευρώπη, διότι την εβδομάδα αυτή δεν έχουμε μόνο το Βερολίνο, αλλά έχουμε δυστυχώς και μια όξυνση της κατάστασης στο Κοσσυφοπέδιο, καθώς και την παραίτηση της Επιτροπής. Η συσσώρευση των τριών αυτών κρίσεων καταδεικνύει επίσης το μέγεθος της πρόκλησης που αντιμετωπίζουμε αυτή τη στιγμή στην Ευρώπη, πράγμα που ισχύει και για τα εθνικά κράτη, την Επιτροπή, το Ευρωπαϊκό Συμβούλιο και το Κοινοβούλιο, και ταυτόχρονα το μέγεθος της ευθύνης που επωμιζόμαστε για την κοινή αντιμετώπιση αυτών των κρίσεων. Η περιοδεία του ομοσπονδιακού καγκελάριου Schrφder, καθώς επίσης οι χθεσινές διαβουλεύσεις του Συμβουλίου Γενικών Υποθέσεων μάς έπεισαν για το γεγονός ότι όλα τα κράτη μέλη επιθυμούν ρητώς την επιτυχία αυτή. Η παραίτηση της Επιτροπής δεν συνιστά εμπόδιο ούτε από πολιτική ούτε από νομική άποψη για την επιτυχία που όλοι επιδιώκουμε να σημειώσουμε τώρα στο Βερολίνο. Σύμφωνα με τη Συνθήκη, η Επιτροπή θα ασκήσει τα υπηρεσιακά της καθήκοντα έως ότου αντικατασταθεί από μια νέα Επιτροπή. Αυτό είναι απαραίτητο για την εξασφάλιση μιας σταθερής μετάβασης.
<P>
Είμαι πεπεισμένος πως το Βερολίνο θα αποτελέσει επιτυχία και πως η Ατζέντα 2000 θα μπορέσει να ολοκληρωθεί και τυπικά ακόμα κατά τη θητεία αυτού του Κοινοβουλίου. Οι σχετικές προϋποθέσεις έχουν ήδη δημιουργηθεί με τις τακτικές επαφές μεταξύ του Ευρωπαϊκού Κοινοβουλίου, της Προεδρίας και της Επιτροπής αναφορικά με το στάδιο των εργασιών. Εννοείται πως με τις συνέπειες της παραίτησης της Επιτροπής θα πρέπει να ασχοληθεί και το Ευρωπαϊκό Συμβούλιο στο Βερολίνο.
<P>
Χωρίς να θέλουμε τώρα να προτρέξουμε των δύσκολων, ασφαλώς, διαβουλεύσεων των αρχηγών Κρατών και κυβερνήσεων, μπορεί σήμερα ήδη να λεχθεί το εξής: οι αναγκαίες αποφάσεις για τη συγκρότηση μιας νέας Επιτροπής θα πρέπει να ληφθούν εν μέσω μιας χαώδους κατάστασης τόσο από πολιτική όσο και από νομική άποψη: η μετάβαση από το καθεστώς της Συνθήκης του Μάαστριχτ στη Συνθήκη του Αμστερνταμ, τα συνταγματικά ζητήματα που προκύπτουν από αυτήν και, γενικά, το όλο γεγονός ότι είναι η πρώτη φορά που αντιμετωπίζουμε όλα αυτά τα ζητήματα.
<P>
Η Προεδρία του Συμβουλίου δείχνει μεγάλη κατανόηση για την πρόταση που υποστηρίχθηκε από όλες τις Ομάδες και που υπέβαλε ο πρόεδρός τους να αρχίσει το ταχύτερο δυνατό η διαδικασία ορισμού ενός υποψηφίου για τη θέση του Προέδρου της Ευρωπαϊκής Επιτροπής. Σύμφωνα με αυτήν την πρόταση το Ευρωπαϊκό Κοινοβούλιο θα μπορούσε να εγκρίνει την υποψηφιότητα του νέου Προέδρου της Επιτροπής ακόμα και κατά την συνεδρίασή του τον Απρίλιο και να εγκρίνει τη νέα Επιτροπή ακόμα και μέσα στον Μάιο - πράγμα που αποτελεί μια πολύ φιλόδοξη εξέλιξη.
<P>
Χειροκροτήματα
<P>
Κατ' αυτό επανεμφανίζεται και εδώ ένα ιδιαίτερο πρόβλημα, ήτοι το θέμα της διάρκειας της θητείας για την οποία θα συγκροτηθεί η Επιτροπή, ενώ θα γίνεται ταυτόχρονα η μετάβαση από αυτό το Ευρωπαϊκό Κοινοβούλιο σε εκείνο που πρόκειται να εκλεγεί, το οποίο θα συνέλθει, όπως ακούω, στη συνέχεια στις 20 Ιουλίου. Και δεν μπορούμε ούτε και πρέπει να προτρέξουμε της απόφασής του που θα ληφθεί εν πλήρει ανεξαρτησία.
<P>
Οι αποφάσεις που πρόκειται να ληφθούν είναι μεγάλης πολιτικής σημασίας. Θα ήθελα να σας διαβεβαιώσω πως είναι προς το συμφέρον της Προεδρίας του Συμβουλίου να επιτευχθεί μια ταχεία και εποικοδομητική λύση σε στενή εναρμόνιση με το Ευρωπαϊκό Κοινοβούλιο, τους εταίρους εντός της ΕΕ και την εν ενεργεία Επιτροπή.
<P>
Οι αρχηγοί Κρατών και κυβερνήσεων θα ασχοληθούν διεξοδικά στο Βερολίνο με το ζήτημα της περαιτέρω διαδικασίας και - ει δυνατόν - ήδη και με το ζήτημα του προσωπικού. Η Προεδρία του Συμβουλίου θα προσπαθήσει να επιφέρει πριν γίνει ακόμα η συνεδρίαση της Ολομέλειας του Ευρωπαϊκού Κοινοβουλίου τον Απρίλιο μια πολιτική συμφωνία των αρχηγών Κρατών και κυβερνήσεων για έναν υποψήφιο, το όνομα του οποίου θα μπορέσει να σας γνωστοποιηθεί έγκαιρα πριν την περίοδο συνόδου σας του Απριλίου.
<P>
Οι πρόσφατες εξελίξεις δίνουν και την αφορμή - πέρα από την επίλυση των ζητημάτων που εκκρεμούν τώρα υπό οξεία μορφή - να σκεφθούμε έντονα το πώς - ενόψει και της διεύρυνσης της ΕΕ - πρέπει να διαμορφωθούν μελλοντικά στο σύνολό τους ο τρόπος εργασίας και η σύνθεση των θεσμικών οργάνων της Ένωσης. Το σχετικό πλαίσιο μάς το παρέχουν το πρωτόκολλο για τη Συνθήκη του Αμστερνταμ αναφορικά με τα θεσμικά όργανα, καθώς και τα σχετικά πορίσματα του Ευρωπαϊκού Συμβουλίου του Λουξεμβούργου, του Κάρντιφ και της Βιέννης.
<P>
Ενόψει του Ευρωπαϊκού Συμβουλίου στην Κολωνία, η Προεδρία του Συμβουλίου θα υποβάλει σύντομα προτάσεις σχετικά με τον κατάλληλο τρόπο και χρόνο προσέγγισης των θεσμικών ζητημάτων που δεν επιλύθηκαν στη Συνθήκη του Αμστερνταμ και που πρέπει να ρυθμιστούν πριν τη διεύρυνση. Είναι όμως πιθανό να πρέπει να προχωρήσουμε ακόμα περισσότερο, αφού είναι σημαντικότατο να συνεχισθεί η ανάπτυξη του δημοκρατικού ελέγχου τον οποίο άσκησε τόσο αποτελεσματικά αυτό το Σώμα. Η εμπιστοσύνη στον θεσμό, και αυτή είναι η ευκαιρία που μας παρέχει η κρίση, πρέπει να αποκατασταθεί πλήρως, διότι δεν επιτρέπεται να επαναληφθούν παρόμοιες εξελίξεις. Διαφορετικά, αυτό θα έβλαπτε σημαντικά την ιδέα της ευρωπαϊκής ενοποίησης.
<P>
Κατά τις μεταρρυθμίσεις πρέπει να λάβουμε επίσης υπόψη τη σημασία και τον ρόλο των θεσμικών οργάνων εντός της συνταγματικής δομής της Ένωσης. Με το νομοθετικό μονοπώλιό της για την υποβολή προτάσεων, η Επιτροπή αποτελεί ένα σημαντικό μέσο που διαθέτει η ευρωπαϊκή νομοθεσία, την ευθύνη της οποίας αναλαμβάνει τελικά το Συμβούλιο από κοινού με αυτό το Σώμα. Η Επιτροπή έχει και εκτελεστικά καθήκοντα, για τα οποία έχει λάβει νομιμοποίηση βάσει της Συνθήκης και του δευτερεύοντος δικαίου. Κατά τις εκκρεμμούσες μεταρρυθμίσεις πρέπει να δοθεί μεγαλύτερη προσοχή ώστε να μην ανατίθενται διαρκώς νέα καθήκοντα στην Επιτροπή, χωρίς να τίθενται στη διάθεσή της και τα αναγκαία υλικά και οικονομικά μέσα, καθώς και το απαραίτητο για τον σκοπό αυτό προσωπικό.
<P>
Χειροκροτήματα
<P>
Ελπίζω αυτό να το καταστήσουμε σαφές από κοινού στους πληθυσμούς των χωρών μας και στον ευρωπαϊκό προεκλογικό αγώνα, διότι στο θέμα αυτό συναντώ - τουλάχιστον στη Γερμανία - μια ορισμένη αντιφατικότητα μεταξύ της προθυμίας για μεταφορά περαιτέρω πόρων σε ευρωπαϊκό επίπεδο - πράγμα που καθίσταται αναγκαίο με τη συνεχιζόμενη αύξηση των καθηκόντων - όπου αυτοί δεν μπορεί να αποκτηθούν - και της συζήτησης που γίνεται στη συνέχεια στην πατρίδα. Πιστεύω πως εάν πράγματι το εννοούμε σοβαρά, τότε το συμπέρασμα που πρέπει να εξαγάγουμε από αυτή την κρίση είναι η διάθεση των πόρων και στη νέα Επιτροπή, ούτως ώστε να μπορέσει να εξασφαλίσει μια ομαλή διεκπεραίωση.
<P>
Χειροκροτήματα
<P>
Οποιαδήποτε μελλοντική μεταρρύθμιση πρέπει να επικεντρώνεται στην ενίσχυση του δημοκρατικού ελέγχου και στη νομιμοποίηση της εκτελεστικής και νομοθετικής εξουσίας σε επίπεδο Ένωσης. Τούτο δεν αποτελεί απλώς και μόνον επιταγή των συνταγματικών παραδόσεων όλων των κρατών μελών, αλλά είναι και απαραίτητη προϋπόθεση για την ικανότητα που διαθέτει η Ένωση όσον αφορά την αντιμετώπιση του μέλλοντος. Η κρίση παρέχει και την ευκαιρία να επιταχύνουμε τις αναγκαίες μεταρρυθμίσεις και να τις διαμορφώσουμε, όπως ελπίζω, ριζικότερα από ότι προβλεπόταν αρχικά. Πρέπει και μπορούμε, μάλιστα, να εκμεταλλευτούμε αυτήν την ευκαιρία από κοινού προς το συμφέρον της Ευρώπης!
<P>
Χειροκροτήματα

<SPEAKER ID=25 LANGUAGE="EN" NAME="Green">
Κύριε Πρόεδρε, τα γεγονότα της τελευταίας εβδομάδας επέτρεψαν να ακουστεί, ίσως για πρώτη φορά, η φωνή της «πανευρωπαϊκής κοινής γνώμης». Και αν ποτέ χρειαζόμασταν μια απόδειξη για τη δυσπιστία με την οποία αντιμετωπίζει, και είναι λυπηρό, ο λαός σε όλα σχεδόν τα κράτη μέλη μας τα θεσμικά όργανα της Ευρωπαϊκής Ένωσης, την είδαμε στο συλλογικό αίσθημα ανακούφισης και, δυστυχώς, ακόμα και πανηγυρισμού που έγινε αισθητό μετά την παραίτηση της Ευρωπαϊκής Επιτροπής.
<P>
Είναι σημαντικό να πούμε εξαρχής ότι η παραίτηση της Επιτροπής την περασμένη Δευτέρα δεν οφείλεται στο γεγονός ότι οι εμπειρογνώμονες βρήκαν τους είκοσι Επιτρόπους ένοχους ατομικής απάτης. Το αντίθετο μάλιστα. Απήλλαξαν ρητώς τους είκοσι από τέτοιου είδους κατηγορίες και καταγγελίες. Όσον αφορά το νεποτισμό, μόνο ένα μέλος της Επιτροπής βρέθηκε συντριπτικά ένοχο για ευνοιοκρατία σε έναν τομέα που δεν ανήκε στο πεδίο ευρωπαϊκών αρμοδιοτήτων του. Η επιτροπή εμπειρογνωμόνων επέκρινε βέβαια δύο άλλους για κακή κρίση επειδή απασχολούσαν φίλους ή συγγενείς, ενώ όμως αναγνώριζε ότι ακολουθήθηκαν οι ορθές διαδικασίες πρόσληψης και ότι η εργασία με την οποία ασχολούνταν είχε ευρωπαϊκό χαρακτήρα.
<P>
Πρέπει επίσης να καταστεί σαφές ότι οι κατηγορίες που εκτοξεύθηκαν στο Σώμα αυτό τον Δεκέμβριο και τον Ιανουάριο εναντίον άλλων Επιτρόπων απορρίφθηκαν συντριπτικά στο μεγαλύτερο μέρος τους. Είναι σημαντικό να δείξει το Σώμα αυτό αρκετή ωριμότητα και να αναγνωρίσει το γεγονός αυτό.
<P>
Ωστόσο, τα συμπεράσματα της έκθεσης ήταν κατηγορηματικά όσον αφορά την απώλεια του ελέγχου διαχείρισης από αυτή την Ευρωπαϊκή Επιτροπή. Και ήταν ορθό και πρέπον να αποφασίσει το Σώμα των Επιτρόπων να παραιτηθεί υπό το φως των συμπερασμάτων.
<P>
Η Ομάδα μου αναμένει τώρα από την ανεξάρτητη ομάδα των εμπειρογνωμόνων να ολοκληρώσει το δεύτερο μέρος της έκθεσής της σχετικά με τη δομή της Ευρωπαϊκής Επιτροπής. Πρέπει να σας πληφοροφορήσω ότι με ανησυχούν ιδιαίτερα ορισμένες απόψεις που ακούγονται, οι οποίες υποστηρίζουν ότι η ομάδα των εμπειρογνωμόνων έχει ολοκληρώσει πλέον την αποστολή της και ότι θα έπρεπε να αποσυρθεί. Συνιστώ προσοχή έναντι των απόψεων αυτών. Μου προξενούν υποψίες τα κίνητρά τους και οι δυνάμεις που τις υποστηρίζουν. Πιστεύω ότι θα εξυπηρετούσε ιδιαίτερα ορισμένους αν η ανεξάρτητη ομάδα των εμπειρογνωμόνων εμποδιζόταν να ερευνήσει, με την απαιτούμενη λεπτομέρεια, τη λειτουργία των διαφόρων Γενικών Διευθύνσεων. Ζητώ, συνεπώς, από το Σώμα αυτό να διασφαλίσει ότι θα δοθεί στην ομάδα επαρκές πεδίο δράσης και ότι θα ζητηθεί από το Γενικό Γραμματέα της Ευρωπαϊκής Επιτροπής να διασφαλίσει ότι οι υπάλληλοί του από κάθε βαθμίδα θα συνεργαστούν στο έπακρο για να διευκολύνουν την εκπόνηση της έκθεσης.
<P>
Κατά την άποψη της Ομάδας μου, η δεύτερη έκθεση πρέπει να περιλαμβάνει μια εκτενέστερη ανασκόπηση της κουλτούρας, των πρακτικών και των διαδικασιών της Επιτροπής. Θέλουμε να διερευνήσει η έκθεση, μεταξύ άλλων θεμάτων, τις μεθόδους ανάθεσης των συμβάσεων χρηματοδότησης και τις διαδικασίες σύναψης συμβάσεων με προσωρινούς ή έκτακτους υπαλλήλους για την υλοποίηση προγραμμάτων και επίσης να δώσει συνέχεια σε καταγγελίες απάτης, κακής διαχείρισης και νεποτισμού όπου εμπλέκονται υπάλληλοι. Η ομάδα των εμπειρογνωμόνων δεν απειλεί να αφαιρέσει ή και να ακυρώσει, κατά κάποιο τρόπο, τις εξουσίες αυτού του Σώματος. Όποιος το πιστεύει αυτό, δείχνει ότι δεν έχει εμπιστοσύνη στο έργο μας.
<P>
Η παρούσα έκθεση και αυτή που θα επακολουθήσει αφορούν κάτι εντελώς διαφορετικό. Πρόκειται για μια διαδικασία και διεργασία που δεν είναι άγνωστη σε καμία από τις χώρες μας και χρησιμοποιείται για να εξετάζεται από καιρό σε καιρό η κουλτούρα που διαποτίζει τις διοικήσεις και την εκτελεστική εξουσία κάθε χώρας. Τώρα ήρθε η ώρα να μεριμνήσουμε για το μέλλον.
<P>
Η Ευρωπαϊκή Επιτροπή δεν συνηθίζει να παραιτείται. Αυτή είναι, σε τελευταία ανάλυση, η πρώτη φορά που συμβαίνει κάτι τέτοιο στα σαράντα δύο χρόνια της ιστορίας μας. Αν θέλουμε να δείξουμε ότι η Ευρωπαϊκή Ένωση μπορεί να είναι διαφορετική, αν θέλουμε να απαντήσουμε στην ευκαιρία που μας δίνεται αυτή τη στιγμή, τότε πρέπει να καλέσουμε τους αρχηγούς Κρατών και κυβερνήσεων που συνέρχονται αυτή την Τετάρτη στο Βερολίνο να ορίσουν αμέσως τον υποψήφιό τους για τη θέση του Προέδρου της Επιτροπής. Είναι αδιανόητο να συνεχίσει σιωπηρά η Ευρωπαϊκή Επιτροπή, μετά την παραίτησή της, να ασκεί τα καθήκοντά της μέχρι το τέλος της θητείας της σαν να μην συνέβη τίποτα.
<P>
Δεν θέλουμε απλώς να αντικατασταθεί ο Πρόεδρος της Επιτροπής αλλά να οριστεί η νέα Επιτροπή γρήγορα, να επικυρωθεί δεόντως από το Κοινοβούλιο αυτό, χρησιμοποιώντας τις εξουσίες που θα μας δοθούν από τη νέα Συνθήκη του Αμστερνταμ.
<P>
Στο πλαίσιο αυτό, το Ευρωπαϊκό Συμβούλιο θα πρέπει να προτείνει έναν έμπειρο και ικανό υποψήφιο που θα δεσμευτεί σε εκ βάθρων μεταρρύθμιση, με σαφές όραμα για το πού κατευθύνεται, με πρόγραμμα για το πώς θα εκπληρώσει το στόχο του και με ανεπίληπτα προσόντα. Είναι σαφές ότι ο νέος Πρόεδρος της Επιτροπής πρέπει να αναλάβει όχι μόνο την πολιτική ευθύνη της Επιτροπής αλλά και την πολιτική ηγεσία.
<P>
Το Κοινοβούλιο πρέπει επίσης να αναγνωρίσει την εξαιρετική περίσταση αυτής της στιγμής. Δεν πρέπει να επιτρέψουμε να εμπλακούμε σε μια συνταγματική ή θεσμική συζήτηση για στεγνές διαδικασίες, αλλά πρέπει να ενθαρρύνουμε την αλλαγή της κωλυσιεργούς γραφειοκρατίας και μάλιστα γρήγορα. Ο αντίκτυπος στην ευρωπαϊκή κοινή γνώμη, αν το Ευρωπαϊκό Συμβούλιο και το Ευρωπαϊκό Κοινοβούλιο ενωθούν για να ορίσουν μια νέα Επιτροπή ικανή να αποδείξει τη δέσμευσή της στην υπηρεσία των πολιτών της Ευρώπης, θα έπαιζε αποφασιστικό ρόλο στην ανανέωση του οράματος της Ευρώπης.
<P>
Συνάδελφοι, η ευθύνη μας τώρα είναι να απευθύνουμε στο Συμβούλιο τρεις αρχές. Πρώτον, θέλουμε άμεση δράση που να δείχνει ότι εκμεταλλευτήκαμε την ευκαιρία που μας δίδεται τώρα και ελπίζουμε ότι το Συμβούλιο θα δεχτεί την ευκαιρία που του πρόσφερε το Ευρωπαϊκό Κοινοβούλιο μέσω των εργασιών της ανεξάρτητης ομάδας των εμπειρογνωμόνων. Η πρώτη αρχή είναι άμεση δράση. Η δεύτερη αρχή είναι ότι πρέπει να επιμείνουμε στη χρήση της Συνθήκης του Αμστερνταμ, είτε είναι επισήμως εν ισχύι είτε όχι, ως το μέσο με το οποίο το Κοινοβούλιο αυτό θα χρησιμοποιήσει τις εξουσίες του για να επικυρώσει τη νέα Επιτροπή. Και η τρίτη αρχή μας πρέπει να στοχεύει σε έναν ισχυρό υποψήφιο για τη θέση του Προέδρου της Ευρωπαϊκής Επιτροπής, σε χρονοδιάγραμμα ορισμού της νέας Επιτροπής και σε ισχυρό και σαφές μεταρρυθμιστικό πρόγραμμα. Αυτές είναι οι αρχές στις οποίες θα πρέπει να εστιαστούμε κατά τις συζητήσεις μας τις δύο επόμενες μέρες. Είμαι βέβαιη ότι αυτές τις αρχές θέλουν να δουν οι πολίτες της Ευρωπαϊκής Ένωσης ως αποτέλεσμα της κρίσης στην οποία έχουμε βυθιστεί αυτή τη στιγμή. Αν το κάνουμε αυτό, από κοινού, πιστεύω ότι θα έχουμε την ευκαιρία τώρα να δείξουμε ότι υπάρχει ένα νέο είδος μέλλοντος, ένα νέο είδος Ευρώπης για την επόμενη χιλιετία.

<SPEAKER ID=26 LANGUAGE="NL" NAME="Martens">
Κύριε Πρόεδρε, αξιότιμοι συνάδελφοι, απευθύνομαι κατά κύριο λόγο στον Πρόεδρο του Συμβουλίου. Είναι σαφές και θα το παρατηρήσατε ότι το Ευρωπαϊκό Κοινοβούλιο διαδραμάτισε έναν ιδιαίτερο ρόλο σε αυτή την κρίση, πράγμα το οποίο αναγνώρισε και η επιτροπή σοφών. Το Κοινοβούλιο αντέδρασε με άμεσο τρόπο εδώ και περισσότερο από ένα χρόνο με βάση τις εκθέσεις του Ελεγκτικού Συνεδρίου. Δεν μπορεί όμως να λεχθεί το ίδιο και για το Συμβούλιο. Στην έκθεση της επιτροπής σοφών αναφέρεται σε πολλά σημεία ότι το Συμβούλιο δεν συμμετείχε στην υπόθεση αυτή.
<P>
Για τον λόγο αυτό, θεωρώ σημαντικό να υπενθυμίσω τα γεγονότα. Πριν από περισσότερο από ένα χρόνο, τον Μάρτιο του 1998, η Επιτροπή Ελέγχου του Προϋπολογισμού του Κοινοβουλίου, στηριζόμενη στην έκθεση του κυρίου Elles, ανέβαλε τη χορήγηση απαλλαγής για τον προϋπολογισμό του 1996 και κάλεσε την Ευρωπαϊκή Επιτροπή να λάβει τα απαραίτητα μέτρα έως τα μέσα Σεπτεμβρίου. Τον Οκτώβριο του 1998, το Ευρωπαϊκό Κοινοβούλιο υιοθέτησε ψήφισμα για την ανεξαρτησία, το ρόλο και το καθεστώς της υπηρεσίας για την καταπολέμηση της απάτης, που θα αντικαταστήσει την ΟΣΚΠΑ. Πέρσι τον Δέκεμβριο, η Επιτροπή δεν ήταν ακόμα σε θέση να ικανοποιήσει τις απαιτήσεις του Ευρωπαϊκού Κοινοβουλίου. Η Ομάδα του Ευρωπαϊκού Λαϊκού Κόμματος προώθησε τότε ένα πρόγραμμα δράσης, το οποίο θα έπρεπε να υλοποιηθεί σε μία περίοδο 12 μηνών, με στόχο τον εκσυγχρονισμό της Επιτροπής έως την 1η Ιανουαρίου του 2000. Προτείναμε την ίδρυση μίας ανεξάρτητης επιτροπής κατά της απάτης, την τροποποίηση του κανονισμού υπηρεσιακής κατάστασης των υπαλλήλων, τη θέσπιση ενός κώδικα δεοντολογίας για τους Επιτρόπους και τους ανώτερους υπαλλήλους, την καθιέρωση της ατομικής πολιτικής ευθύνης των μελών της Επιτροπής και την υποβολή δήλωσης περιουσιακών στοιχείων εκ μέρους αυτών. Αυτά τα ουσιαστικά ερωτήματα δεν τέθηκαν από τη Σοσιαλιστική Ομάδα, η οποία ψήφισε υπέρ της απαλλαγής. Έκτοτε, η Σοσιαλιστική Ομάδα κατέθεσε μία πρόταση μομφής, η οποία ήταν στην ουσία πρόταση εμπιστοσύνης.
<P>
Παρατεταμένα χειροκροτήματα από τη δεξιά πτέρυγα
<P>
Τον Ιανουάριο του 1999 ζητήσαμε να αναλάβει η κυρία Cresson τις πολιτικές της ευθύνες και να παραιτηθεί. Και σε αυτή την περίπτωση, η απάντηση ήταν αρνητική, ενώ στη συνέχεια συστάθηκε η επιτροπή σοφών. Παραδέχομαι ότι η πλειοψηφία των μελών της Ομάδας μου δεν ψήφισε υπέρ. Όμως, και ακούστε με καλά αξιότιμοι κύριοι συνάδελφοι, η επιτροπή σοφών επιβεβαίωσε και συμπλήρωσε τα πορίσματα της Επιτροπής Ελέγχου του Προϋπολογισμού και επικύρωσε τις θέσεις της Ομάδας του ΕΛΚ.
<P>
Ευτυχώς, τα μέλη της Επιτροπής δεν μπορούν να κατηγορηθούν για απάτη, ούτε για προσωπικό πλουτισμό. Ωστόσο, υπάρχει αυτή η καθοριστική παράγραφος στην έκθεση της επιτροπής σοφών, η παράγραφος 9.9.2. Το επιχείρημα των μελών της Επιτροπής ότι δεν είχαν υπόψη τους τα προβλήματα τα οποία ήταν γνωστά - και μάλιστα σε ανώτατο επίπεδο - στις υπηρεσίες τους, ισοδυναμεί με την παραδοχή του ότι οι πολιτικές αρχές δεν είχαν πλέον τον έλεγχο του διοικητικού μηχανισμού του οποίου υποτίθεται ότι ηγούντο. Η ευθύνη αυτής της απώλειας ελέγχου βαρύνει κατά κύριο λόγο και σε μεγάλο βαθμό τόσο τα μεμονωμένα μέλη της Επιτροπής, όσο και την Επιτροπή ως σύνολο. Αυτό που εδώ και χρόνια πολλοί γνώριζαν υποσυνείδητα, επιβεβαιώθηκε με την παρούσα έκθεση της επιτροπής σοφών.
<P>
Η σημερινή Επιτροπή προσέκρουσε και στις αρμοδιότητες που είχε αναλάβει η προηγούμενη Επιτροπή. Οι ημερομηνίες περιλαμβάνονται στην έκθεση της επιτροπής σοφών: 1990: τουρισμός· από το 1992: τα προγράμματα για την περιοχή της Μεσογείου, η ανθρωπιστική βοήθεια, η εκπαίδευση, με τα προγράμματα Leonardo Da Vinci, η ασφάλεια. Η επιτροπή σοφών υποστηρίζει ότι τα ελεγκτικά όργανα είναι ένα κουβάρι, ότι η διαδικασία ελέγχου διαρκεί πάρα πολύ και ότι η πολιτική προσωπικού είχε δημιουργήσει έναν ανεξέλεγκτο μηχανισμό.
<P>
Κύριοι συνάδελφοι, στο σημείο αυτό θα ήθελα να επαινέσω ανοιχτά την προσωπική ακεραιότητα του Προέδρου της Επιτροπής, κυρίου Jacques Santer. Θα ήθελα να πω ότι το πολιτικό έργο της παρούσας Επιτροπής είναι εντυπωσιακό: το ενιαίο νόμισμα, η απασχόληση, η προετοιμασία της διεύρυνσης και της Ατζέντα 2000. Επιθυμώ επίσης να δηλώσω ότι, κατά την γνώμη μου, οι μεταρρυθμίσεις που πρότεινε ο κύριος Santer, στις οποίες συμπεριλαμβάνονταν και οι κώδικες δεοντολογίας, ήταν εντυπωσιακές. Όμως, η καθοριστική παράγραφος που περιλαμβάνεται στην έκθεση της επιτροπής σοφών δεν σας επέτρεψε να συνεχίσετε και εμείς εκτιμούμε το γεγονός ότι αναλάβατε τις πολιτικές ευθύνες που προκύπτουν από αυτήν.
<P>
Τι θα γίνει τώρα; θα ήθελα να πω στην κυρία Green τα εξής: είμαστε διατεθειμένοι να αφήσουμε την επιτροπή σοφών να συνεχίσει τις εργασίες της έως τον Απρίλιο, μόνον εφόσον είμαστε σε θέση να αξιολογήσουμε το έργο αυτό κατά την τελευταία περίοδο συνόδου του Μαΐου. Το σημείο αυτό θα το συζητήσουμε αργότερα στη Διάσκεψη των Προέδρων.
<P>
Κατά δεύτερον, και απευθύνομαι εκ νέου στον Πρόεδρο του Συμβουλίου, η ίδια η Επιτροπή αναφέρει σε μία δήλωση της 17ης Μαρτίου τα εξής: Απευθύνουμε επείγουσα έκκληση στα κράτη μέλη να ορίσουν χωρίς αναβολή μία νέα Επιτροπή. Εμείς σας καλούμε να ορίσετε στο Βερολίνο τον νέο Πρόεδρο της Επιτροπής και να φροντίσετε, ώστε να συσταθεί οπωσδήποτε μία νέα Επιτροπή πρίν από τις ευρωεκλογές. Οποιαδήποτε συνθήκη και αν εφαρμοστεί, η Συνθήκη του Μάαστριχτ ή του Αμστερνταμ, η παρούσα Επιτροπή παραμένει στη θέση της έως τις αρχές του Ιανουαρίου του 2000. Στη συνέχεια, και ελπίζω μετά τις ευρωεκλογές, θα πρέπει να ληφθεί εκ νέου η απόφαση για τη διακυβερνητική διάσκεψη της Ευρωπαϊκής Ένωσης.
<P>
Θέλουμε να αρχίσουν αμέσως οι μεταρρυθμίσεις. Δεν τρέφουμε αυταπάτες. Για την υλοποίηση των μεταρρυθμίσεων αυτών θα χρειαστεί να περάσουν χρόνια, η αρχή όμως πρέπει να γίνει από τώρα. Επιθυμούμε στη νέα Διακυβερνητική Διάσκεψη, την οποία προαναγγείλατε, να εξεταστεί και το θέμα της ατομικής ευθύνης των μελών της Επιτροπής και να εφαρμοστούν πραγματικά τα μέτρα τα οποία ζητούμε να θεσπιστούν από το 1998, από τότε που άρχισαν οι συζητήσεις υπό την προεδρία της κυρίας Theato με εισηγητή τον James Elles. Θα χρειαστεί να περάσει κάποιο διάστημα, είναι όμως καιρός να αποκατασταθεί η εμπιστοσύνη.
<P>
Χρειαζόμαστε μία ισχυρή Επιτροπή. Αλλωστε το όργανο αυτό είναι ο θεματοφύλακας των Συνθηκών. Χρειαζόμαστε μία Επιτροπή η οποία να είναι υπόλογος για τις πράξεις της, υπόλογος στο Κοινοβούλιο. Χρειαζόμαστε μία Επιτροπή η οποία, όπως αναφέρεται και στη Συνθήκη, να είναι ανεξάρτητη, διαφανής και να προωθεί κυρίως το γενικό συμφέρον της Ευρωπαϊκής Ένωσης. Πολλοί δηλώνουν, μεταξύ άλλων και στο Σώμα, ότι αυτό είναι καλό για τη χώρα τους. Ποιος αναφέρεται στο γενικό συμφέρον, στο bien commun, της Ευρωπαϊκής Ένωσης; Της Ευρωπαϊκής Ένωσης η οποία έχει περιέλθει σήμερα σε βαθειά κρίση. Η κρίση αυτή μπορεί να αποτελέσει και πρόκληση, όχι μόνο για την νέα Επιτροπή, αλλά και για όλους εμάς. Ας προσπαθήσουμε να μετατρέψουμε την κρίση αυτή σε πρόκληση και να εμφυσήσουμε νέα ζωή στην Ευρωπαϊκή Ένωση.
<P>
Χειροκροτήματα από την Ομάδα του ΕΛΚ

<SPEAKER ID=27 LANGUAGE="EN" NAME="Cox">
Κύριε Πρόεδρε, η εβδομάδα αυτή που σημαδεύτηκε από τη μαζική παραίτηση της Ευρωπαϊκής Επιτροπής ήταν άνευ προηγουμένου. Η παραίτηση αυτή επακολούθησε την καταδικαστική έκθεση της επιτροπής ανεξαρτήτων εμπειρογνωμόνων, που κατηγόρησε την Επιτροπή ως διοίκηση που πολλές φορές ήταν εκτός ελέγχου και ως σύστημα, όπου ελάχιστα άτομα ήταν διατεθειμένα να αποδεχτούν την προσωπική τους ευθύνη για τον τρόπο που χειρίζονταν τις δημόσιες υποθέσεις.
<P>
Πιστεύω ότι ο κ. Jacques Santer είναι έντιμος άνθρωπος. Η Επιτροπή του έχει στο ενεργητικό της πολλά θετικά και στρατηγικά επιτεύγματα. Η θέση σε κυκλοφορία του ευρώ, η σύναψη της Συνθήκης του Αμστερνταμ, η προετοιμασία της Ατζέντα 2000, η έναρξη διαπραγματεύσεων διεύρυνσης. Εν μέρει, η Επιτροπή Santer έπεσε - ειρωνεία της τύχης - θύμα της δικής της βούλησης να εξετάσει την απάτη και τη διαφθορά εντός της Επιτροπής. Εν μέρει, υπήρξε θύμα της χαοτικής, υποελεγχόμενης και ενίοτε ανεξέλεγκτης ανάπτυξης των αρμοδιοτήτων στα χρόνια του Delors.
<P>
Τελικά, όμως, αυτή η Επιτροπή προκάλεσε το ίδιο της το τέλος. Τους τελευταίους δώδεκα μήνες, σε σχέση με τη διεξαγωγή των υποθέσεων με το Σώμα αυτό, ο Jacques Santer, αλάθητα αν και ασυναίσθητα, οδήγησε την Επιτροπή του στην εν εξελίξει κρίση της προηγούμενης βδομάδας.
<P>
Σε κάθε κρίσιμη στιγμή της περιόδου αυτής, ανάγκαζε την Επιτροπή να προτείνει στο Σώμα αυτό λύσεις οι οποίες, αν είχαν προταθεί στην αρχή κάθε σταδίου, μπορεί και να είχαν αποτέλεσμα. Τελικά, όμως, στο στάδιο που προτείνονταν, αποδεικνύονταν πολύ ανεπαρκείς και πολύ καθυστερημένες. Ο Jacques Santer πλήρωσε το ύστατο πολιτικό τίμημα των δικών του εσφαλμένων πολιτικών εκτιμήσεων και μαζί του παραιτήθηκαν και οι συνάδελφοί του.
<P>
Αν και η εβδομάδα αυτή ήταν δύσκολη για την Ευρωπαϊκή Επιτροπή, ήταν όμως εποικοδομητική για την ευρωπαϊκή δημοκρατία. Για το Κοινοβούλιο, όλη αυτή η συζήτηση σήμανε την έλευση μιας εποχής, μια νέα ωριμότητα στην κατανόηση των δημοκρατικών δικαιωμάτων μας και της ικανότητας και της υποχρέωσής μας να ενεργούμε για το δημόσιο συμφέρον όταν τα προασπίζουμε. Το σύστημα διακυβέρνησης στην Ευρωπαϊκή Ένωση πρέπει να υπόκειται σε μεγαλύτερο δημοκρατικό έλεγχο και δημόσια ευθύνη. Πιστεύουμε ότι διαβήκαμε ένα νέο και μη αντιστρέψιμο κατώφλι στη διαδικασία αυτή. Θα πρόσθετα μάλιστα ότι αυτό το κατώφλι δεν θα το είχαμε διαβεί ποτέ, αν είχαμε ακολουθήσει την εύκολη συμβουλή ορισμένων στο Σώμα αυτό που θέλησαν, τον περασμένο Δεκέμβριο, να επικρατήσει ένα ψεύτικο αίσθημα εμπιστοσύνης.
<P>
Από την πλευρά του, το Ευρωπαϊκό Κοινοβούλιο δεν θα είναι πλέον διατεθειμένο να θεωρείται κατώτερος εταίρος στη διαδικασία λήψης αποφάσεων σε ευρωπαϊκό επίπεδο. Αυτό δεν σημαίνει ότι το Ευρωπαϊκό Κοινοβούλιο θα έπρεπε να είναι πρώτο μεταξύ ίσων αλλά ότι, από εδώ και στο εξής, πρέπει να είναι ίσο μεταξύ ίσων.
<P>
Βρισκόμαστε τώρα στη διαδικασία δημιουργίας ενός νέου, ελάχιστου και αποδεκτού ευρωπαϊκού προτύπου για τη διαχείριση των δημοσίων υποθέσεων και των κοινοτικών οργάνων που δεν θα επιτρέπει τη νοοτροπία της προνομιακής μεταχείρισης. Το να προσλαμβάνει κανείς τον οδοντίατρό του για να κάνει δουλειά αμφίβολης, εάν όχι ανύπαρκτης, αξίας για την Ευρώπη δεν είναι αποδεκτό.
<P>
Τώρα, κύριε Πρόεδρε, επιτρέψτε σε έναν αγγλόφωνο να εκφραστεί στα γαλλικά για να σας προτείνει να εμπλουτίσετε την γλώσσα του Μολιέρου με μία νέα χαρακτηριστική ευρωπαϊκή έννοια: τον «μπερτελισμό», η οποία σημαίνει να απολαμβάνει κανείς τα ωφέλη από μία πλασματική θέση εργασίας εις βάρος των χρημάτων του ευρωπαίου φορολογούμενου. Οι αθάνατοι της γαλλικής Ακαδημίας θα μπορούσαν κατ' αυτόν τον τρόπο να απαθανατίσουν στο λεξικό αυτήν τη λέξη που οι καθαρολόγοι δεν θα μπορούσαν να χαρακτηρίσουν ως αγγλισμό. Και εξάλλου δεν θα τολμούσα ποτέ να προκαλέσω με παρόμοιο τρόπο τους αθανάτους της Ακαδημίας.
<P>
Την προηγούμενη εβδομάδα τιμωρήθηκε μία Επιτροπή, ορισμένα μέλη της οποίας πορεύονταν στην οδό της μπερτελοποίησης και στο μέλλον θα είμαστε πάντα έτοιμοι να καταγγείλουμε μία Επιτροπή η οποία θα έχει προσβληθεί και πάλι από το σύνδρομο του Berthelot.
<P>
Ο μπερτελισμός, φυσικά, κύριε Πρόεδρε, δεν περιορίζεται στα κέντρα αποφάσεων της Ευρωπαϊκής Επιτροπής. Το Ευρωπαϊκό Κοινοβούλιο πρέπει να εκμεταλλευτεί αυτή την ευκαιρία για να βάλει μια τάξη και στις δικές του υποθέσεις.
<P>
Είμαστε ευάλωτοι στο θέμα των προσλήψεων διευθυντικών στελεχών. Θα είμαστε ευάλωτοι στο ζήτημα των αποζημιώσεων μετακίνησης των βουλευτών έως ότου ανασχηματιστεί εκ βάθρων το σύστημα. Δεν έχουμε ακόμα το βαθμό διαφάνειας που θα μπορούσαμε ή θα έπρεπε να έχουμε όσον αφορά τις δαπάνες των μεμονωμένων ομάδων μας ή τις συλλογικές δαπάνες που χρηματοδοτούνται από τα δημόσια ταμεία. Δεν μπορούμε εμείς, στο όργανο αυτό, να απαιτούμε από άλλα όργανα ό, τι δεν θα απαιτούσαμε από τον εαυτό μας.
<P>
Η δημιουργία νέων ευρωπαϊκών κανόνων συμπεριφοράς πρέπει να εφαρμοστεί με την ίδια πυγμή και πεποίθηση στο Ευρωπαϊκό Κοινοβούλιο όπως και σε κάθε μελλοντική Ευρωπαϊκή Επιτροπή. Η Ομάδα ΦΙΛ επισημαίνει τη σιωπηρή κριτική κατά του Συμβουλίου, στο ρόλο του ως ενός από τα δύο σκέλη της αρμόδιας επί του προϋπολογισμού αρχής, που απέτυχε να λάβει δεόντως υπόψη του τις κριτικές εκθέσεις που εκπόνησε το Ευρωπαϊκό Ελεγκτικό Συνέδριο σχετικά με την τουριστική πολιτική στο πλαίσιο των προγραμμάτων MED και ECHO. Αυτή η αποτυχία του Συμβουλίου να αναλάβει τις πολιτικές ευθύνες του θα έπρεπε να υπαγορεύσει κάποια μετριοπάθεια σε ορισμένες από τις πρωτεύουσές μας που τείνουν να βλέπουν τις αδυναμίες που αποκαλύφθηκαν τις τελευταίες ημέρες ως αποκλειστικό προϊόν της Ευρωπαϊκής Επιτροπής. Στο πλαίσιο αυτό, επισημαίνουμε με ανησυχία τη σχετική ευκολία με την οποία το Συμβούλιο χορήγησε απαλλαγή για το 1996. Και επισημαίνουμε με βαθιά λύπη ότι την ίδια ημέρα της δημοσίευσης της έκθεσης της επιτροπής εμπειρογνωμόνων, το Συμβούλιο χορήγησε απαλλαγή, πρόωρα κατά τη γνώμη μας, για το 1997. Αυτό δεν αποτελεί σίγουρα φωτεινό παράδειγμα ευθύνης εν δράσει.
<P>
Το ζητούμενο τώρα είναι ποιο θα είναι το επόμενο βήμα. Η Ομάδα ΦΙΛ πιστεύει πως η προσωρινή Επιτροπή Santer δεν έχει πλέον την πολιτική και ηθική δικαιοδοσία δράσης και συνεπώς πρέπει να αποχωρήσει αμέσως και να αντικατασταθεί από μια προσωρινή Επιτροπή για το υπόλοιπο της θητείας της. Ο διορισμός της Επιτροπής της νέας χιλιετίας, που προβλέπεται να λάβει χώρα τον επόμενο Ιανουάριο, υπάγεται, κατά τη γνώμη μας, στη δικαιοδοσία του νέου Κοινοβουλίου που θα έχει νέα εντολή, νέες πολιτικές ισορροπίες και νέες εξουσίες βάσει της Συνθήκης του Αμστερνταμ. Οι παρούσες Συνθήκες ήδη προβλέπουν κάποιον τρόπο και, αν το Συμβούλιο επιθυμεί να προσθέσει σε αυτόν το πνεύμα του Αμστερνταμ, τότε μπορούμε να προβούμε στο διορισμό μιας προσωρινής Επιτροπής με τα μέσα αυτά.
<P>
Επιτρέψτε μου όμως να καταστήσω σαφές ότι ο αναδιορισμός του κ. Jacques Santer ή της κ. Edith Cresson ή ορισμένων άλλων στην προσωρινή Επιτροπή δεν θα γίνει αποδεκτός από την Ομάδα ΦΙΛ υπό το φως των πρόσφατων γεγονότων. Τέτοιοι διορισμοί κινδυνεύουν να προκαλέσουν ακόμη βαθύτερες κρίσεις.
<P>
Από την πλευρά της, η Ομάδα ΦΙΛ πάντα υποστήριζε την αξία της ατομικής ευθύνης στο πλαίσιο της συλλογικότητας. Για το λόγο αυτόν, δεν βάζουμε όλους τους απερχόμενους Επιτρόπους στο ίδιο σακί. Είμαστε διατεθειμένοι να κρίνουμε τον καθέναν ανάλογα με την ατομική αξία του, πιστεύοντας ότι δεν ήταν όλοι προσωπικά υπεύθυνοι για την ανεπάρκεια ή την ανικανότητα ορισμένων.
<P>
Ας μου επιτραπεί να πω στον Προεδρεύοντα ότι θα ήθελα να εκμεταλλευτώ αυτή την ευκαιρία εξ ονόματος της Ομάδας μου για να ευχηθώ καλή επιτυχία στο Συμβούλιο του Βερολίνου και να πω ότι ελπίζουμε πως θα επιτύχετε τους στόχους της Ατζέντα 2000 που είναι τώρα σημαντικότεροι από ποτέ. Επιτρέψτε μου όμως να πω, εν κατακλείδι, ότι, όσον αφορά τον ορισμό της προσωρινής και της μελλοντικής Ευρωπαϊκής Επιτροπής, η Ομάδα μου, που πάντα ήταν στην πρώτη γραμμή της κριτικής της παρούσας Επιτροπής, θα ήθελε να καταστεί απολύτως σαφές ότι θέλουμε μια ισχυρή, ανεξάρτητη πολιτική Επιτροπή και ότι θα αντισταθούμε, σε κοινοβουλευτικό επίπεδο, σε κάθε προσπάθεια που θα επιδίωκε να την εξασθενίσει στο μέλλον. Η Επιτροπή έχει ανάγκη από μεταρρύθμιση και η Ένωση έχει ανάγκη από μια ισχυρή, ανεξάρτητη, πολιτικά μεταρρυθμισμένη Επιτροπή.

<SPEAKER ID=28 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, οι σοβαρές δυσλειτουργίες που παρατηρήθηκαν στη διαχείριση ορισμένων τομέων δραστηριοτήτων της Επιτροπής και που αναδείχθηκαν με την έκθεση της επιτροπής ανεξαρτήτων εμπειρογνωμόνων, οδήγησαν το Σώμα να καταθέσει τη συλλογική του παραίτηση, σύμφωνα με το πνεύμα των Συνθηκών. Είναι μία υπεύθυνη και γενναία απόφαση.
<P>
Ενώ η Επιτροπή του κ. Santer μπορεί να υπερηφανεύεται για τις αδιαμφισβήτητες επιτυχίες της, όπως η προετοιμασία και η στήριξη της καθιέρωσης, στην προβλεπομένη ημερομηνία, του ενιαίου νομίσματος, η συλλογική αυτή παραίτηση άνευ προηγουμένου, προκαλεί μία σοβαρή κρίση των θεσμικών οργάνων, η οποία προχωρά πέρα από την αμφισβήτηση μόνο ορισμένων ατόμων, επιτρόπων ή ευρωπαίων υπαλλήλων, σε αυτήν την υπόθεση.
<P>
Τα περισσότερα από τα γεγονότα που παρατηρήθηκαν, τα οποία οδήγησαν στα αδικαιολόγητα παραστρατήματα που έφερε στο φως η έκθεση, προέρχονται από τη διαχείριση της προηγούμενης Επιτροπής, η οποία δεν τιμωρήθηκε. Αγαπητοί συνάδελφοι, σας προσκαλώ ως προς αυτό να ξαναδιαβάσετε το κεφάλαιο της έκθεσης των εμπειρογνωμόνων που αναφέρεται στο Γραφείο Ασφαλείας, το οποίο δημιουργήθηκε το 1990 και εξαρτιόταν άμεσα από τον τότε πρόεδρο της Επιτροπής.
<P>
Γενικότερα, πρέπει να λυπούμαστε που το σύνολο - και τονίζω, το σύνολο - των θεσμικών οργάνων της Ένωσης ενέδωσε κατά κάποιον τρόπο στον πειρασμό της βουλιμίας, η οποία οδήγησε στη σημαντική εξάπλωση πολλών τομέων παρέμβασης: περιφερειακές διαρθρωτικές ενισχύσεις, εξωτερικές παρεμβάσεις, προγράμματα MED, PHARE, TACIS, ανθρωπιστική βοήθεια εκτάκτου ανάγκης, προγράμματα αναδόμησης της πρώην Γιουγκοσλαβίας, συμμόρφωση των πυρηνικών εργοστασίων της Ανατολής με τα πρότυπα - και δυστυχώς, αυτός ο κατάλογος δεν εξαντλείται εδώ - δίχως οι διοικητικές δομές και διαδικασίες να είναι προσαρμοσμένες για να αντιμετωπίσουν αυτές τις νέες αρμοδιότητες και χωρίς να έχει εφαρμοστεί ένας δημοσιονομικός έλεγχος άξιος αυτού του ονόματος.
<P>
Η ευθύνη αυτής της παρέκκλισης δεν ανήκει μόνο στην Επιτροπή, αλλά και στο Ευρωπαϊκό Κοινοβούλιο και στο Συμβούλιο, που όχι μόνον αποδέχθηκαν την αύξηση του πεδίου δράσης της Επιτροπής, αλλά και συχνά την επιζήτησαν. Συνεπώς, πρέπει τώρα να καταπιαστούμε με μία συνολική μεταρρύθμιση ολόκληρου του θεσμικού οικοδομήματος.
<P>
Πώς μπορούμε να βγούμε από την κρίση των θεσμικών οργάνων; Πρέπει, κατά προτεραιότητα, να επιταχύνουμε τη διαδικασία μεταρρύθμισης των θεσμικών οργάνων, ένα πρόβλημα που δυστυχώς απουσίαζε από τη διαπραγμάτευση της Συνθήκης του Αμστερνταμ. Από τη μεταρρύθμιση αυτή εξαρτάται και η διεύρυνση. Θα έπρεπε να καθορίσουμε από τώρα ένα δεσμευτικό χρονοδιάγραμμα και μία τελική προθεσμία, για παράδειγμα την 1η Ιανουαρίου 2002.
<P>
Πρέπει έπειτα να δράξουμε την ευκαιρία που μας παρουσιάζεται με τον διορισμό ενός νέου προέδρου και μίας νέας Επιτροπής για να επιτύχουμε μία εκ νέου επικέντρωση των δράσεων του οργάνου αυτού στις βασικές του αρμοδιότητες, όπως ορίζονται από τις Συνθήκες, στα πλαίσια του αυστηρού σεβασμού της αρχής της επικουρικότητας. Είναι επίσης ευχής έργον να οργανωθεί η μεταβίβαση αρμοδιοτήτων διαχείρισης στα κράτη μέλη και στα κράτη εταίρους με τα οποία η Ευρωπαϊκή Ένωση έχει συνάψει συμφωνίες σύνδεσης, ενισχύοντας περισσότερο τις αρμοδιότητες ελέγχου από ό, τι της άμεσης διοίκησης, των κοινοτικών οργάνων.
<P>
Τέλος, ο νέος Πρόεδρος της Επιτροπής θα πρέπει να δεσμευτεί σε ένα πρόγραμμα δράσης που να οδεύει σε αυτήν την κατεύθυνση και θα πρέπει να το υπερασπιστεί ενώπιον του Ευρωπαϊκού Κοινοβούλίου, από το οποίο πρέπει να λάβει την έγκριση. Ο νέος Πρόεδρος της Επιτροπής, επικεφαλής μίας ανανεωμένης ομάδας, θα πρέπει να τακτοποιήσει την κατάσταση στο εσωτερικό του οργάνου, δηλαδή να κόψει όλα τα νεκρά κλαδιά και να διεκπεραιώσει τις πειθαρχικές και ποινικές διαδικασίες που συνεπάγεται η ανακάλυψη περιπτώσεων απάτης ή διαφθοράς. Υπάρχουν σήμερα 28 Γενικές Διευθύνσεις και Γραφεία, δίχως να υπολογίζουμε τις αποκεντρωμένες υπηρεσίες. Είναι πάρα πολλές και ο αριθμός τους θα έπρεπε να μειωθεί σημαντικά, γιατί αντιπροσωπεύει ισάριθμες φεουδαρχίες. Σήμερα, το ζητούμενο δεν είναι να δημιουργήσουμε νέες θέσεις ευρωπαίων υπαλλήλων, το ζητούμενο είναι απλούστατα να μεταρρυθμίσουμε τις διαδικασίες διαχείρισης για να επιτύχουμε μεγαλύτερη αποτελεσματικότητα.
<P>
Τέλος, οι μεταρρυθμίσεις ουσίας που συστήνει η επιτροπή εμπειρογνωμόνων και το Ελεγκτικό Συνέδριο, θα έπρεπε να τεθούν αμέσως σε εφαρμογή. Πρώτον, θέσπιση ενός αποτελεσματικού και ανεξάρτητου δημοσιονομικού ελέγχου, ο οποίος θα εφαρμόζει με αυστηρότητα τον δημοσιονομικό κανονισμό, με αξιόπιστους μηχανισμούς λογιστικού ελέγχου. Δεύτερον, θα έπρεπε να δημιουργηθεί ένας διοργανικός οργανισμός - Κοινοβούλιο, Συμβούλιο, Επιτροπή - για να διασφαλιστεί η συνέχεια των συστάσεων του Ελεγκτικού Συνεδρίου, οι οποίες καταγγέλουν την κακή χρήση των κοινοτικών πιστώσεων. Τρίτον, καθιέρωση μίας διαδικασίας σύναψης συμβάσεων που να είναι τελείως διαφανής και που να επικαλείται πραγματικούς επαγγελματίες.
<P>
Για να αποφευχθούν οι συχνοί πειρασμοί διαφθοράς, το προσωπικό αυτό θα έπρεπε να ανανεώνεται τακτικά, κάτι που δεν γινόταν μέχρι τώρα. Τέταρτον, μεταρρύθμιση των διαδικασίων πρόσληψης ούτως ώστε να αποφευχθούν οι διαγωνισμοί κατά παραγγελία, που διευκολύνουν τον νεποτισμό και το ρουσφέτι.
<P>
Όλες αυτές οι δράσεις πρέπει να τεθούν σε εφαρμογή το ταχύτερο δυνατόν. Ωστόσο, η Συνθήκη του Αμστερνταμ, η οποία αναμένεται να τεθεί σε ισχύ από την 1η Μαΐου, τροποποίησε τις διαδικασίες έγκρισης του Ευρωπαϊκού Κοινοβουλίου. Θα ήταν λοιπόν ευχής έργον να μην αρχίσουμε αυτή τη διαδικασία πριν από την ημερομηνία αυτή. Επιπλέον, θα ήταν προτιμότερο από πολιτική άποψη να ασκήσει αυτές τις νέες αρμοδιότητες το Σώμα που θα εκλεγεί τον Ιούνιο, κάτι που θα μπορούσε να μας οδηγήσει να καθορίσουμε νωρίτερα την ημερομηνία της συστατικής συνόδου του Ιουλίου. Εναπόκειται τέλος στο Συμβούλιο και στο Κοινοβούλιο, δηλαδή στα πολιτικά θεσμικά όργανα της Ένωσης, να ενεργήσουν σε στενή διαβούλευση ούτως ώστε, από τη σημερινή κρίση, να βγει μία Ευρωπαϊκή Ένωση ενισχυμένη ως προς τις δομές της και με νέα νομιμότητα ως προς την δράση της.
<P>
Περιμένουμε από τις κυβερνήσεις να μην αποποιηθούν πάλι την ιστορική τους ευθύνη, να μεταρρυθμίσουν το σύνολο των ευρωπαϊκών θεσμικών οργάνων για να τα κάνουν πιο δημοκρατικά και πιο αποτελεσματικά, ούτως ώστε να απαντήσουν στις προκλήσεις της διεύρυνσης και της παγκοσμιοποίησης, που αποτελούν σήμερα τις κυριότερες κινητήριες δυνάμεις του πολιτικού οικοδομήματος της μεγάλης Ευρώπης.
<P>
Χειροκροτήματα από την Ομάδα Ένωση για την Ευρώπη

<SPEAKER ID=29 LANGUAGE="ES" NAME="Puerta">
Κύριε Πρόεδρε, βρισκόμαστε αναμφίβολα ενώπιον της σοβαρότερης θεσμικής κρίσης που έχει γνωρίσει η Ευρωπαϊκή Ένωση. Την ευθύνη για αυτό έχει αρχικά η ίδια η Ευρωπαϊκή Επιτροπή, αλλά επίσης και οι κυβερνήσεις των κρατών μελών που από τα τέλη του 1994, δεν παρέσχεσαν στην Επιτροπή τα απαραίτητα μέσα. Την ευθύνη έχει επίσης το Συμβούλιο, το οποίο σε αυτήν την κρίση ήταν παντελώς απόν.
<P>
Η Επιτροπή απέτυχε ακριβώς όσον αφορά τον στόχο που είχε θέσει ο ίδιος ο Πρόεδρός της στην αρχή της θητείας της: λιγότερη δράση για καλύτερη δράση. Αν αυτή η κρίση συμβάλλει στη δημιουργία μιας ευρωπαϊκής κοινής γνώμης και στην ενίσχυση της διαφάνειας, τότε θα έχει γίνει ένα βήμα προς τη σωστή κατεύθυνση, δηλαδή μια περισσότερο δημοκρατική Ευρωπαϊκή Ένωση.
<P>
Το Ευρωπαϊκό Κοινοβούλιο κερδίζει από αυτήν την κρίση ενισχυμένη εξουσία ως θεσμικό όργανο το οποίο εκπροσωπεί τους πολίτες. Οι νομοθετικές του αρμοδιότητες έχουν εξελιχθεί με τις αλλεπάληλες Συνθήκες και αυτήν τη φορά επιβεβαιώθηκε κατά τρόπο αξιοσημείωτο η ελεγκτική του εξουσία, ωστόσο, το Κοινοβούλιο απέκτησε παράλληλα και μια νέα ευθύνη την οποία θα πρέπει να χρησιμοποιήσει με μεγάλη σοφία.
<P>
Η επιτροπή ανεξαρτήτων εμπειρογνωμόνων διαπίστωσε παρατυπίες, την ευθύνη για τις οποίες επέρριψε σε κάποιους Επιτρόπους και, από πολιτική άποψη, στο σύνολο της Επιτροπής, και παρότι αναγνωρίζεται η ασυμφωνία μεταξύ στόχων και μέσων που διατίθενται για την επίτευξή τους, δεν δικαιολογείται η έλλειψη πολιτικής κατεύθυνσης και η κακή διαχείριση που εμφανίσθηκαν στην κρίση των «τρελλών αγελάδων».
<P>
Ευχαριστούμε την Ευρωπαϊκή Επιτροπή για τη συνέπεια που επέδειξε υποβάλλοντας την παραίτησή της. Εμείς που ασκούσαμε κριτική στη διαχείρισή της, σήμερα, πέρα από κάθε δημαγωγία, πρέπει να σεβαστούμε τα άτομα που πήραν αυτήν την απόφαση και την απόφαση αυτή καθαυτή. Αλλά πρέπει να κοιτάζουμε στο μέλλον. Η κοινή γνώμη δεν θα δεχτεί να συνεχίσουν τα πράγματα όπως είχαν πριν, οι πολίτες δεν θα υποστηρίξουν το ευρωπαϊκό σχέδιο αν δεν υπάρχει εμπιστοσύνη στα θεσμικά όργανα που τους εκπροσωπούν. Δεν μπορούμε να περιορίσουμε το πρόβλημα στην αναζήτηση ενός προνοητικού ανθρώπου ή ενός υπερπολιτικού. Παράλληλα με τους ανθρώπους, είναι εξίσου σημαντικές οι μέθοδοι που ακολουθούνται, το πρόγραμμα και οι στόχοι.
<P>
Η Επιτροπή πρέπει να συνεχίσει να διαδραματίζει τον κρίσιμο ρόλο της στην ευρωπαϊκή θεσμική ισορροπία ως υπερασπιστής του κοινού συμφέροντος. Χρειαζόμαστε μια Επιτροπή η οποία να είναι πλήρως ικανή και υπεύθυνη. Η μελλοντική Επιτροπή θα πρέπει να βελτιώσει τις διαδικασίες της για τη λήψη αποφάσεων, γιατί η καλή άσκηση των πολιτικών δεν είναι μόνο διοικητικό καθήκον, αλλά ένα ουσιαστικά πολιτικό καθήκον. Η Επιτροπή πρέπει να ενισχύσει τις αξίες της διαφάνειας και της ευθύνης έναντι των πολιτών, και πρέπει να παρέχει στο Κοινοβούλιο οποιεσδήποτε πληροφορίες είναι αναγκαίες για την άσκηση των ελεγκτικών του καθηκόντων, πράγμα που αποτελεί απαραίτητη βάση για την αμοιβαία εμπιστοσύνη και την αποτελεσματική συνεργασία.
<P>
Θα ήθελα να απευθυνθώ στον Προεδρεύοντα του Συμβουλίου. Η Συνομοσπονδιακή Ομάδα της Ευρωπαϊκής Ενωτικής Αριστεράς/Πράσινης Αριστεράς Βορ. Χωρών επιθυμεί να διορισθεί η νέα Επιτροπή το συντομότερο δυνατόν, ούτως ώστε να ανταποκριθεί στις αξιώσεις των ευρωπαίων πολιτών και να αντιμετωπίσει τις προκλήσεις των επόμενων μηνών, προωθώντας τη δημιουργία απασχόλησης και υπερασπίζοντας την αρχή της εσωτερικής αλληλεγγύης στα πλαίσια της Ατζέντας 2000.
<P>
Η Ομάδα μας ζήτησε τον άμεσο διορισμό μιας νέας Επιτροπής. Για αυτόν τον λόγο, συμφωνούμε με τον κύριο Fischer ως προς το να προτείνει το Ευρωπαϊκό Συμβούλιο του Βερολίνου μια ακριβή διαδικασία και ένα ακριβές χρονοδιάγραμμα για τον διορισμό της νέας Επιτροπής. Ζητούμε επίσης να εγκρίνει αμέσως ένα καθεστώς για τους βουλευτές του Ευρωπαϊκού Κοινοβουλίου, επιτυγχάνοντας διαφάνεια για όλους, αρχίζοντας από εμάς τους ίδιους, τα μέλη του Ευρωπαϊκού Κοινοβουλίου.
<P>
Κύριε Προεδρεύοντα του Συμβουλίου, σας ευχόμαστε να πετύχετε στην πρότασή σας. Δεν θα δώσουμε ψήφο εμπιστοσύνης σε έναν Πρόεδρο δίχως πρόγραμμα ούτε σε μια Επιτροπή δίχως στόχους.

<SPEAKER ID=30 LANGUAGE="NL" NAME="Αelvoet">
Κύριε Πρόεδρε, κύριε Πρόεδρε του Συμβουλίου, αγαπητοί συνάδελφοι, εδώ και περισσότερο από ένα χρόνο το Κοινοβούλιο ζητάει διαφάνεια, κυρίως όσον αφορά τα δημοσιονομικά ζητήματα. Εδώ και περισσότερο από ένα χρόνο το Κοινοβούλιο χρειάστηκε να δώσει μάχη για να λάβει από την Επιτροπή τις πληροφορίες τις οποίες δικαιούται με βάση το δίκαιο των Συνθηκών. Στην πράξη, οι πληροφορίες μάς δίνονταν με το σταγονόμετρο, με καθυστέρηση και ήταν συχνά ελλιπείς.
<P>
Εάν ανατρέξουμε στην παρελθούσα νομοθετική περίοδο, θα διαπιστώσουμε ότι, απ' όλα τα ευρωπαϊκά όργανα, το Ευρωπαϊκό Κοινοβούλιο ήταν αυτό που κατέβαλε τις περισσότερες προσπάθειες για να φέρει στην επιφάνεια τα πραγματικά και καθοριστικής σημασίας προβλήματα που είχαν σχέση με την κακοδιαχείριση, την απάτη και τον νεποτισμό. Το Κοινοβούλιο δεν δίστασε να προχωρήσει σε αντιπαράθεση επί των θεμάτων αυτών. Εάν τον Δεκέμβριο είχαμε υποκύψει στις απειλές της Επιτροπής ή είχαμε συμφωνήσει με τη Σοσιαλιστική Ομάδα και εγκρίναμε τους λογαριασμούς του 1996, δεν θα είμαστε σήμερα στη θέση στην οποία βρισκόμαστε, στην οποία έπρεπε οπωσδήποτε να περιέλθουμε.
<P>
Κατά βάση, η έκθεση των ανεξαρτήτων εμπειρογνωμόνων επιβεβαιώνει αυτά που είχε επισημάνει σε διάφορες εκθέσεις της η Επιτροπή Ελέγχου του Προϋπολογισμού. Η έκθεση αυτή επιβεβαιώνει τις κριτικές παρατηρήσεις που περιλαμβάνονταν σε εκθέσεις του Ελεγκτικού Συνεδρίου. Παράλληλα, δικαιώνει τον υπάλληλο Paul van Buitenen, ο οποίος τέθηκε αμέσως σε διαθεσιμότητα από την Επιτροπή και αντιμετωπίστηκε με ιδιαίτερη σκληρότητα.
<P>
Χειροκροτήματα από την Ομάδα των Πρασίνων
<P>
Όμως, το ουσιαστικό πρόβλημα το οποίο θίγεται στην έκθεση είναι η έλλειψη μιας πραγματικής, και όχι πλασματικής, συναδελφικής ευθύνης όσον αφορά τη λειτουργία της Επιτροπής ως Σώματος. Το πρόβλημα αυτό πρέπει πλέον να τεθεί ανοιχτά. Από την άποψη αυτή, θα ήθελα να εκφράσω τη λύπη μου για το γεγονός ότι, τις τελευταίες εβδομάδες, οι πρώτες αντιδράσεις της Επιτροπής ήταν ιδιαίτερα αμυντικές και αρνητικές. Αλλωστε, η εμπειρία του Κοινοβουλίου τα τελευταία χρόνια δεν ήταν διαφορετική. Τώρα πλέον έχουμε περιέλθει σε μία δύσκολη κατάσταση, σε μία κρίση, πρόκειται όμως για μία κρίση η οποία θα μπορούσε να έχει ως αποτέλεσμα την ενίσχυση των θεσμικών οργάνων της Ευρωπαϊκής Ένωσης. Από αυτή την άποψη, είμαι της γνώμης ότι διαγράφονται ήδη τα πρώτα αποτελέσματα. Είναι η πρώτη φορά που μπόρεσα να διαπιστώσω ότι και στις 15 χώρες της Ευρωπαϊκής Ένωσης έχει ξεκινήσει μία συζήτηση, στην οποία συμμετέχουν οι πολίτες, γύρω από το πώς αντιμετωπίζουν την Επιτροπή και το Κοινοβούλιο καθώς και ποιες προσδοκίες τρέφουν από το Συμβούλιο, και ομολογώ ότι πρόκειται για μία νέα ποιότητα η οποία έχει ιδιαίτερη σημασία για το μέλλον.
<P>
Είμαστε συνεπώς της γνώμης ότι έχει ιδιαίτερη σημασία να ορισθεί το συντομότερο δυνατό από το Συμβούλιο ο νέος Πρόεδρος της Επιτροπής, ο οποίος θα μπορέσει να εμφανιστεί με μία νέα ομάδα στο Κοινοβούλιο πρίν από τις εκλογές. Κατά τη γνώμη μας, ο νέος Πρόεδρος θα πρέπει να είναι μία ισχυρή ευρωπαϊκή φυσιογνωμία με ολοκληρωμένες απόψεις και διοικητικές ικανότητες, έτσι ώστε να μπορέσει να υλοποιηθεί μια μεταρρύθμιση έως το τέλος του 1999. Για μας, η μεταρρύθμιση αυτή πρέπει κατά κύριο λόγο να περιλαμβάνει τα ακόλουθα στοιχεία: τον καθορισμό συγκεκριμένων μηχανισμών ελέγχου, το γεφύρωμα του βαθειού χάσματος που υπάρχει μεταξύ πολιτικού ελέγχου και εκτέλεσης προγραμμάτων, ένα καλό καθεστώς για τους ευρωϋπαλλήλους, το οποίο θα τους χορηγεί δικαίωμα λόγου, και την προώθηση μίας ανοιχτής συζήτησης μεταξύ των θεσμικών οργάνων, με τη συμμετοχή του ευρωπαϊκού κοινού. Τέλος, θεωρούμε ότι έχει καθοριστική σημασία να αποκατασταθεί ο κύριος Van Buitenen, o οποίος διαδραμάτισε το ρόλο που έπρεπε ως ευρωϋπάλληλος. Οπωσδήποτε, ο κύριος Cox έχει δίκιο όταν δηλώνει ότι το Κοινοβούλιο πρέπει και το ίδιο να βάλει τάξη στις υποθέσεις του. Ωστόσο, θα ήθελα να πω ότι πρέπει να μιλάμε με βάση τη θεσμική εντολή ελέγχου που μας έχει ανατεθεί και ότι, κατ' αυτή την έννοια, είναι καθήκον μας να ασκούμε πλήρη έλεγχο στο εκτελεστικό όργανο, την Επιτροπή.
<P>
Χειροκροτήματα από την Ομάδα των Πρασίνων

<SPEAKER ID=31 LANGUAGE="FR" NAME="Lalumiθre">
Κύριε Πρόεδρε, η παρέμβασή μου απευθύνεται κυρίως στον Προεδρεύοντα του Συμβουλίου, γιατί εφεξής είναι ο μόνος που κρατάει το πηδάλιο, ή μάλλον σχεδόν ο μόνος, μετά την παραίτηση των μελών της Επιτροπής και την αναχώρηση του κ. Jacques Santer, τον οποίο χαιρετίζω εδώ. Δυστυχώς, ο κ. Joschka Fischer μάς εγκατέλειψε, ελλείψει χρόνου αναμφίβολα. Πρέπει να πούμε ότι οι υποχρεώσεις του είναι μεγάλες, πολύ μεγάλες, αφού πρέπει ταυτόχρονα να προωθήσει την Ατζέντα 2000 επιτυγχάνοντας στη Διάσκεψη Κορυφής του Βερολίνου και να ορίσει μία νέα Επιτροπή.
<P>
Ως προς το θέμα αυτό, βρισκόμαστε σε πλήρη αντίφαση. Αντίφαση μεταξύ της επιθυμίας του Κοινοβουλίου να μειώσει όσο το δυνατόν περισσότερο το σχεδόν-κενό εξουσίας, το οποίο βλέπουμε να υπάρχει εδώ και μία εβδομάδα, και της φροντίδας μας να σεβαστούμε, κατά την επιλογή της νέας Επιτροπής, τις πιο σχολαστικές διαδικασίες, τις διαδικασίες που σέβονται περισσότερο τα προνόμια του Κοινοβουλίου, δηλαδή τις διαδικασίες που απορρέουν από την Συνθήκη του Αμστερνταμ και οι οποίες είναι αναγκαστικά χρονοβόρες. Αντίφαση μεταξύ της επιθυμίας να αλλάξουμε όλη την απερχόμενη Επιτροπή, για να γυρίσουμε σελίδα, και της φροντίδας να διασφαλίσουμε τη συνέχεια των βασικών υποθέσεων σε μία περίοδο ιδιαίτερα λεπτή και με μεγάλο φόρτο εργασίας, κάτι το οποίο θα διεκολυνόταν προφανώς αν δινόταν η δυνατότητα σε ορισμένους Επιτρόπους να συνεχίσουν να παρακολουθούν τα ίδια ζητήματα.
<P>
Σε αυτές τις αντιφάσεις έρχονται να προστεθούν τα αντίθετα συναισθήματα που νιώθουμε οι μεν και οι δε. Για την Ομάδα μας, είναι πολύ σημαντικό που το Κοινοβούλιο διαδραμάτισε τον πολιτικό του ρόλο. Ίσως ορισμένες φορές το έκανε διστακτικά, το έκανε όμως. Βγαίνει ενισχυμένο από αυτήν την υπόθεση. Είναι μία πρόοδος της δημοκρατίας. Ταυτόχρονα όμως, χρειαζόμαστε ισχυρά ευρωπαϊκά θεσμικά όργανα και κυρίως μία ισχυρή Επιτροπή. Οφείλουμε συνεπώς να βρούμε τον δρόμο μας αποφεύγοντας, αφενός, την επιείκια, την αμέλεια και την σπατάλη και αφετέρου, τη συστηματική και νοσηρή δυσφήμιση.
<P>
Για να πραγματοποιηθεί αυτό, επιβάλλεται να γίνουν μεταρρυθμίσεις, για τις οποίες θα πρέπει όλα τα όργανα να καταβάλουν προσπάθειες: η μελλοντική Επιτροπή, προφανώς, το μελλοντικό Κοινοβούλιο, φυσικά, και το Συμβούλιο των Υπουργών. Γιατί το Συμβούλιο των Υπουργών έχει ένα πολύ μεγάλο μερίδιο ευθύνης στις δυσλειτουργίες που παρατηρήθηκαν. Το Συμβούλιο είναι αυτό που κυρίως αύξησε σημαντικά τα καθήκοντα της Επιτροπής χωρίς να της παραχωρήσει τα μέσα για να τα αντιμετωπίσει. Παραμέλησε πολύ τα οικονομικά ζητήματα. Κι εδώ ακόμη, όπως είπε πριν από λίγο κι ο ίδιος ο Πρόεδρος του Συμβουλίου, θα πρέπει να σταματήσουμε να αντιφάσκουμε, να θέλουμε δηλαδή να κάνουμε περισσότερα πράγματα, διατηρώντας τα λειτουργικά έξοδα στα επίπεδα που μας επιβάλλει η δημοσιονομική πειθαρχία.
<P>
Εύχομαι καλό κουράγιο στον Προεδρεύοντα του Συμβουλίου, γιατί το πιο σημαντικό μέρος του έργου στηρίζεται τώρα στους ώμους του, ούτως ώστε τα θεσμικά μας όργανα να μπορέσουν να βγουν από αυτήν την πρώτη πολιτική κρίση της Ευρωπαϊκής Ένωσης.

<SPEAKER ID=32 LANGUAGE="DA" NAME="Bonde">
Κύριε Πρόεδρε, η Ευρώπη των Εθνών ευχαριστεί τους σοφούς διότι δεν αναζητούν εξιλαστήρια θύματα αλλά κατηγορούν το ίδιο το σύστημα. Το πρόβλημα είναι το πνεύμα κρυψίνοιας που επικρατεί. Οι σοφοί είναι ιδιαίτερα ακριβείς στο συμπέρασμά τους: Δεν βρήκαν ούτε έναν που να έχει έστω και ίχνος υπευθυνότητας. Αυτό αποτελεί σκληρή καταδίκη όλων των μελών της Επιτροπής. Κανείς τους δεν θα έπρεπε λοιπόν να έχει το δικαίωμα επαναδιορισμού. Προτείνουμε μια προσωρινή Επιτροπή, αποτελούμενη από ανεξάρτητα άτομα που δεν θα έχουν τίποτα να κρύψουν. Επιθυμούμε διερεύνηση των κατηγοριών κατά της παρούσας Επιτροπής και του συστήματος δημόσιων υπαλλήλων. Πρέπει να αποδοθούν ευθύνες, ειδικά σε όσους συντέλεσαν στην απόκρυψη πληροφοριών. Εάν αποδειχθεί ότι υπήρξαν μέλη της Επιτροπής για τα οποία έχει καταγραφεί στα πρακτικά ότι ήσαν ρητώς κατά της έγκρισης του προϋπολογισμού και άλλων μοιραίων αποφάσεων, τότε θα μπορούσαμε βέβαια να επανεκτιμήσουμε τον επαναδιορισμό τους τον Ιανουάριο. Τώρα όμως που η Επιτροπή αποφάσισε να κρατήσει κοινό μέτωπο και να αναλάβει από κοινού την ευθύνη δεν μπορούν να βγουν και να πουν: δεν φέρω πλέον μέρος της κοινής ευθύνης την οποία όμως ανέλαβα προηγουμένως. Η Επιτροπή πρέπει σύσσωμη να φύγει - και να παραμείνει μακριά. Οι σοφοί οφείλουν να συνεχίσουν το έργο τους και να προχωρήσουν και στα υπόλοιπα θεσμικά όργανα, ακόμη και στο Κοινοβούλιο. Υπάρχουν ακόμη 1000 επιτροπές, 10.000 νόμοι - κι ακόμα περισσότερες τροπολογίες - και 100.000 σχέδια. Η προσωρινή Επιτροπή κάθαρσης πρέπει να ερευνήσει τις επιτροπές, τους κανόνες και τα σχέδια και να δει τι μπορεί να επιστραφεί στα κράτη μέλη. Καμιά νέα Επιτροπή δεν θα μπορέσει να αντιμετωπίσει αυτά που δεν μπόρεσε η παλιά. Όλοι μας κατηγορούμαστε στην έκθεση των σοφών, ειδικά εκείνοι που ψήφισαν υπέρ των τόσων νέων σχεδίων. Η λύση δεν είναι νέα κεφάλια αλλά κάθαρση των κεφαλιών μας. Όσοι έχουν εξαπατήσει και καλύψει τις απάτες πρέπει να τεθούν ενώπιον των ευθυνών τους, και στον Van Buitenen πρέπει να του δοθεί πίσω η δουλειά του και οι μισθοί του. Η λύση είναι μια λεπτότερη συνεργασία με πλήρη διαφάνεια, μια λεπτότερη και ανοιχτή Ευρώπη.

<SPEAKER ID=33 LANGUAGE="IT" NAME="Muscardini">
Κυρία Πρόεδρε, εάν εκείνοι οι Επίτροποι που καταχράστηκαν με τόσο άσχημο τρόπο την εμπιστοσύνη που τους δόθηκε είχαν παραιτηθεί, δεν θα βρισκόμασταν σήμερα αντιμέτωποι με τα ύποπτα παιχνίδια εξουσίας που παρατηρούνται αυτήν την στιγμή: αλλά πιθανώς εκείνοι οι Επίτροποι δεν παραιτήθηκαν έπειτα από υπόδειξη των κομμάτων στα οποία ανήκουν. Το Συμβούλιο Υπουργών, πράγματι, είναι πλέον φανερό ότι εργαζόταν με σκοπό να δημιουργήσει ένα αίσθημα δυσπιστίας απέναντι σε ολόκληρη την Επιτροπή και όχι για να ρίξει φως στις προσωπικές ατέλειες. Οι εσωτερικές βεντέτες έπαυσαν με σκοπό να πετύχουν έναν κοινό στόχο: να αναδείξουν μια νέα Επιτροπή της οποίας η θητεία θα διαρκέσει περίπου έξι χρόνια και να διορίσουν τον Πρόεδρο της Επιτροπής στερώντας από το μελλοντικό Ευρωπαϊκό Κοινοβούλιο τις εξουσίες που του έχουν παραχωρηθεί από την Συνθήκη του Αμστερνταμ, αυτή δηλαδή τη νέα εξουσία που θα παρείχε στο Κοινοβούλιο τη δυνατότητα να διορίζει το νέο Πρόεδρο.
<P>
Αυτήν την στιγμή βρίσκεται σε εξέλιξη μια θεσμική σύγκρουση. Το Συμβούλιο Υπουργών θέλει μια Επιτροπή που θα έχει μπει στον γύψο, θέλει να αφαιρέσει από το Ευρωπαϊκό Κοινοβούλιο το ρόλο που με τόσο κόπο απέκτησε κατά την διάρκεια όλων αυτών των ετών. Πράγματι, είναι πιθανόν να δημιουργηθεί και πάλι το δημοκρατικό εκείνο έλλειμμα που φαίνεται να αποβαίνει χρήσιμο για τις κυβερνήσεις, τις κυβερνήσεις εκείνες που - όπως καταγγέλλουμε για μια ακόμα φορά - εργάζονται κατά της πολιτικής ένωσης και υπέρ των ατομικών τους συμφερόντων. Και γνωρίζουμε ότι χωρίς την πολιτική ένωση η οικονομική ένωση θα παραμείνει μια αφηρημένη έννοια, που θα χρησιμεύει μονάχα στα μεγάλα συμφέροντα αλλά δεν θα ικανοποιεί, και ίσως ακόμα και να βλάπτει, τις απαιτήσεις των ευρωπαίων πολιτών. Κατά συνέπεια, ο θεσμικός πόλεμος που γίνεται αυτήν την στιγμή, έχει ως στόχο να εμποδίσει την Επιτροπή και το Κοινοβούλιο να εργαστούν επωφελώς μαζί και να εξαρτήσει το μέλλον της Ευρώπης πάντοτε και αποκλειστικά από τις επιλογές του Συμβουλίου Υπουργών. Διεξάγεται όμως και ένας πολιτικός πόλεμος αυτήν την στιγμή: πράγματι, το μελλοντικό Κοινοβούλιο, που θα έπρεπε να υποδείξει τον Πρόεδρο της Επιτροπής, θα μπορούσε να έχει μια πλειοψηφία διαφορετική από αυτήν που εκφράζεται από το Συμβούλιο Υπουργών - δεκατρείς από τις δεκαπέντε κυβερνήσεις που εκπροσωπούνται στο Συμβούλιο ανήκουν στην αριστερά.
<P>
Η Εθνική Συμμαχία καταγγέλλει ότι η κρίση θα μπορούσε να προληφθεί και στην συνέχεια να αποφευχθεί. Υπενθυμίζει στον καθένα ότι μπορούν να επέλθουν αρνητικές συνέπειες για την συμμετοχή των πολιτών στην ψηφοφορία εάν δεν επικρατήσει διαφάνεια και ορθότητα κατά τον διορισμό των νέων Επιτρόπων. Ζητά με αποφασιστικό τρόπο, στην περίπτωση που αποφασιστεί ο διορισμός νέας Επιτροπής και όχι η παράταση της θητείας της σημερινής, με αντικατάσταση των Επιτρόπων οι οποίοι πρόδωσαν την εντολή τους, αυτή η νέα Επιτροπή να είναι υπό προθεσμία, να λήγει δηλαδή η θητεία της την 31η Δεκεμβρίου, αφού ανήκει στο Κοινοβούλιο ο πολιτικός ρόλος του διορισμού του νέου Προέδρου.
<P>
Οποιαδήποτε διαφορετική επιλογή θα αποτελέσει προσβολή κατά της δημοκρατίας και εξαπάτηση των ευρωπαίων πολιτών. Ωστόσο, υπενθυμίζουμε επίσης ότι, από την στιγμή που πριν μερικούς μήνες γινόταν λόγος για την βούληση του Συμβουλίου Υπουργών να αναδείξουν την νέα Επιτροπή πριν τη λήξη της εκλογικής θητείας, αυτό σήμαινε ήδη ότι, από τότε ακόμα, υπήρχε μια πολιτική βούληση να αφαιρεθούν από το Κοινοβούλιο οι εξουσίες του και να οδηγηθούν οι εκλογές προς μια σαφή πολιτική κατεύθυνση. Αυτό είναι σκανδαλώδες και στρέφεται κατά της δημοκρατίας!

<SPEAKER ID=34 NAME="Verheugen">
Κυρία Πρόεδρε, αξιότιμοι κυρίες και κύριοι, όταν έχουμε ταυτόχρονα πολλές κρίσεις όπως σήμερα, τότε ένας Πρόεδρος του Συμβουλίου θα έπρεπε βασικά να έχει την ικανότητα να βρίσκεται ταυτόχρονα σε δύο μέρη. Ίσως θα έπρεπε να το αποφασίσουμε και αυτό επί τόπου ως μια μελλοντική μεταρρύθμιση.
<P>
Ο κ. Fischer δεν μπορεί πλέον να παρευρίσκεται εδώ σήμερα, διότι έπρεπε να επιστρέψει στη Βόννη για να συμμετάσχει σε μια έκτακτη συνεδρίαση του ομοσπονδιακού υπουργικού συμβουλίου λόγω της κρίσης στο Κοσσυφοπέδιο.
<P>
Η Προεδρία θεωρεί κοινό καθήκον του Κοινοβουλίου, του Συμβουλίου και των κρατών μελών την επίλυση της κρίσης του προσωπικού, στην οποία έχουμε περιέλθει. Για τον λόγο αυτό χαίρομαι που κατά τη συζήτηση αυτή διαφάνηκε μια μεγάλη συμφωνία απόψεων εδώ στο Σώμα, αλλά και μεταξύ των απόψεων που διατυπώθηκαν εδώ στο Κοινοβούλιο και της άποψης του Συμβουλίου. Επιθυμούμε την εξεύρεση μιας ταχείας και πειστικής λύσης, μιας λύσης κατάλληλης για την αποκατάσταση και την ενίσχυση της εμπιστοσύνης των πολιτών στους ευρωπαϊκούς θεσμούς. Για τον λόγο αυτό δεν επιθυμούμε μια προσωρινή λύση, αλλά ενάργεια για τα επόμενα χρόνια. Πρέπει να γνωρίζουμε τώρα τη ρότα μας καθώς και ποιος θα βρίσκεται στο τιμόνι του πλοίου της Ευρώπης μας.
<P>
Συμφωνώ με όλους όσους είπαν πως χρειαζόμαστε τώρα μία Επιτροπή που θα προσεγγίσει με μεγάλη ενεργητικότητα και δυναμικότητα το καθήκον των εσωτερικών μεταρρυθμίσεων που πρέπει να γίνουν στην εργασία και τον θεσμό μας. Η Επιτροπή αυτή πρέπει να ανταποκριθεί σε πολύ υψηλές απαιτήσεις. Για τον λόγο αυτό θα έπρεπε και να προσέξουμε πολύ, ώστε να υποβάλουμε προτάσεις από τα κράτη μέλη και το Συμβούλιο που να ανταποκρίνονται σε αυτές τις υψηλές απαιτήσεις. Στο Βερολίνο σκοπεύουμε να λάβουμε κάποιες πρώτες αποφάσεις. Αυτό που κατά την άποψή μου μπορούμε οπωσδήποτε να επιτύχουμε είναι μια συμφωνία για τις διαδικασίες. Τι είναι λοιπόν αυτό που θέλουμε βασικά να αποφασίσουμε και πότε σκοπεύουμε να το κάνουμε; Η Προεδρία σκέφτεται να λάβει χώρα πολύ σύντομα μετά τη Διάσκεψη Κορυφής του Βερολίνου μια άτυπη διάσκεψη κορυφής, κατά την οποία θα ληφθεί η σημαντικότερη απόφαση σχετικά με το θέμα του προσωπικού. Εάν μπορέσει να επιτευχθεί κάτι παραπάνω στο Βερολίνο, τόσο το καλύτερο. Δεν υπάρχει όμως εγγύηση για αυτό, διότι πρέπει να φέρουμε εδώ σε μια κοινή στάση 15 κράτη μέλη. Γνωρίζετε πόσο δύσκολο είναι αυτό.
<P>
Θα ήθελα να τονίσω πως κατά την επικείμενη λήψη των αποφάσεων είναι πολύ σημαντικό να επιμείνουμε στον απόλυτο σεβασμό των δικαιωμάτων του Κοινοβουλίου. Αυτό σημαίνει πως θα πρέπει να ληφθούν υπόψη τα δικαιώματα του Κοινοβουλίου που απορρέουν από τη Συνθήκη του Αμστερνταμ ανεξάρτητα από τη χρονική στιγμή παρουσίασης ενός νέου Προέδρου της Επιτροπής και μιας νέας Επιτροπής. Δεν μπορούμε να απαιτήσουμε άλλη λύση ούτε από το Κοινοβούλιο, ούτε παρεμπιπτόντως και από τον νέο Πρόεδρο της Επιτροπής, εάν αναλογισθούμε πως πρέπει να βρούμε τώρα τη λύση που πρόκειται να διαρκέσει έως το 2005.
<P>
Πολύ σημαντική και ως πολύτιμη υποστήριξη θεωρώ τη ρητή αναφορά που περιέχεται στο σημείο 9 του κοινού σας ψηφίσματος, η οποία λέει πως τα προβλήματα που αντιμετωπίζουμε τώρα δεν πρέπει να χρησιμοποιηθούν για την αναβολή ή τη μη λήψη σημαντικών αποφάσεων στο θέμα αυτό. Οι προτεραιότητες είναι σαφέστατες: πρέπει να ολοκληρώσουμε την Ατζέντα 2000 στο Βερολίνο μεθαύριο Πέμπτη, και πρέπει να μεριμνήσουμε ώστε να ξεπεραστεί σύντομα η κρίση του προσωπικού.
<P>
Συμφωνούμε και στο ότι η διαδικασία μεταρρύθμισης στην ΕΕ πρέπει να περιλαμβάνει όλα τα θεσμικά όργανα. Επίσης, δεν θέλω να αποκλείσω το γεγονός να ασχοληθεί μια φορά και το Συμβούλιο με το ζήτημα της εξεύρεσης ενός τρόπου για την καλύτερη οργάνωση της εργασίας του και της εξακρίβωσης πιθανών σφαλμάτων που έχει διαπράξει. Θεωρώ απαραίτητο να συμβεί αυτό.
<P>
Θα ήθελα να επισημάνω ακόμα ένα θέμα που συζητήθηκε εδώ. Στις μεταρρυθμίσεις που πρέπει να ξεκινήσουμε εντάσσεται και το θέμα του καθεστώτος των βουλευτών. Αυτό δεν σχετίζεται άμεσα με την Επιτροπή, είναι όμως επίσης πολύ σημαντικό υπό τον τίτλο «μεταρρύθμιση των θεσμικών οργάνων». Θα ήθελα να σας διαβεβαιώσω πως η Προεδρία υποστηρίζει με όση ενεργητικότητα διαθέτει τον στόχο του Κοινοβουλίου να ολοκληρώσει τις εργασίες σχετικά με αυτό το καθεστώς των βουλευτών ακόμα κατά τη διάρκεια της θητείας του Κοινοβουλίου που έχει συναθροισθεί εδώ.
<P>
Αυτός είναι ο μοναδικός λογικός τρόπος! Θα ήθελα να απευθύνω έκκληση σε εσάς, κυρίες και κύριοι, να ασκήσετε στις πατρίδες σας επιρροή στους υπευθύνους στον τομέα της πολιτικής, ούτως ώστε να βρούμε και στο Συμβούλιο την απαραίτητη ευρεία σχετική υποστήριξη, την οποία δυστυχώς δεν έχουμε ακόμα σήμερα, παρ' όλο που ήδη κινείται η διαδικασία!

<SPEAKER ID=35 LANGUAGE="DE" NAME="Gφrlach">
Κυρία Πρόεδρε, αγαπητοί συνάδελφοι, είναι να χαίρεται κανείς όταν ακούει αυτό που μόλις ακούσαμε από στόματος του κ. Προέδρου του Συμβουλίου. Μόνο που διαπιστώνουμε, κύριε υπουργέ Verheugen, πως οι δηλώσεις καλής πρόθεσης εκ μέρους του Συμβουλίου αποτελούν παράδοση και σε αυτό το Σώμα! Καταλαβαίνετε πως θεωρούμε βέβαια ιδιαίτερα σημαντικό για το μέλλον να ελέγχεται το κατά πόσο αυτές τηρούνται πραγματικά. Πιστεύω όμως πως είναι σωστό, και συμφωνώ μαζί σας σε αυτό που είπατε κατά κάποιον έμμεσο τρόπο, ότι βασικά δεν θα έπρεπε να κάνουμε λόγο για κρίση της Ευρωπαϊκής Ένωσης. Όταν μια κυβέρνηση στις πατρίδες μας χάνει την πλειοψηφία και την εμπιστοσύνη στο Κοινοβούλιο, έχουμε αρχικά μια κυβερνητική κρίση και όχι μια εθνική. Οι κυβερνητικές κρίσεις μπορούν βέβαια να μετεξελιχθούν σε εθνικές, όπως και η κρίση μεταξύ των θεσμικών οργάνων - εδώ πρώτα από όλα στην Επιτροπή - μπορεί να εξελιχθεί σε κρίση της ΕΕ. Αυτό όμως θέλουμε να το αποτρέψουμε όλοι μας από κοινού! Αυτό που ακούσαμε σήμερα να λέει η Προεδρία του Συμβουλίου μάς κάνει αισιόδοξους αφού καθίσταται σαφές ότι μελλοντικά τίποτα δεν θα είναι πλέον όπως ήταν πριν στη σχέση των θεσμικών οργάνων μεταξύ Κοινοβουλίου και Επιτροπής, καθώς και μεταξύ Κοινοβουλίου και Συμβουλίου. Οι σχέσεις θα ρυθμιστούν εκ νέου. Θα θέλαμε πολύ - και ελπίζουμε αυτό να γίνει κατανοητό από τα άλλα δύο θεσμικά όργανα - να το διατυπώσουμε προς όφελος του Κοινοβουλίου, όχι όμως καταχρώμενοι τώρα απλά τη δύναμη και την εξουσία όλων των άλλων, αλλά επειδή η νέα αυτή δύναμη του Κοινοβουλίου δημιουργήθηκε από τη δική του δραστηριότητα.
<P>
Δεν ήταν καθόλου εύκολο. Αν θυμηθώ την περίοδο πριν από μερικές εβδομάδες και μήνες, ας πούμε τον Ιανουάριο, δημιουργήθηκαν από παντού και εγκάρσιες ρωγμές σε όλες τις Ομάδες - προπάντων στις μεγαλύτερες - όσον αφορούσε το ένα ή το άλλο θέμα. Το γεγονός ότι άλλαξαν τώρα τα πράγματα οφείλεται στην ελάχιστη συναίνεση του Ιανουαρίου που το Κοινοβούλιο διόρισε για λογαριασμό του μια ουδέτερη Επιτροπή. Θέλω να ελπίζω πως δεν θα χρειαζόμαστε πλέον αυτό το ενδιάμεσο βήμα για τη μελλοντική μας εργασία, όταν θα έχει υποβάλει και τη δεύτερη έκθεσή της αυτή η πενταμελής επιτροπή των εμπειρογνωμόνων. Εάν το Κοινοβούλιο παίρνει τον εαυτό στα σοβαρά, πρέπει να το πράξει αυτό ιδίαις δυνάμεις στο μέλλον!
<P>
Τώρα, εάν τα πράγματα έχουν έτσι, τότε νομίζω πως είναι σαφές ότι η μεταρρύθμιση των θεσμικών οργάνων συνολικά, την οποία χρειαζόμαστε - διότι δεν θα μπορέσει να υπάρξει διεύρυνση προ της μεταρρύθμισης των θεσμικών οργάνων - θα γίνει μελλοντικά πράγματι από κοινού, όπως και από κοινού πρέπει να διορίσουμε τη νέα Επιτροπή. Η επόμενη συνδιάσκεψη για την αναθεώρηση της επέκτασης των συμβάσεων, προ πάντων όσον αφορά την αναθεώρηση των θεσμικών οργάνων, δεν θα μπορέσει πλέον να είναι μια κανονική κυβερνητική συνδιάσκεψη, αλλά θα πρέπει να είναι μια συνδιάσκεψη των Ευρωπαϊκών Θεσμικών Οργάνων, προ πάντων του Κοινοβουλίου και του Συμβουλίου.

<SPEAKER ID=36 LANGUAGE="DE" NAME="Theato">
Κυρία Πρόεδρε, πραγματικά έχουμε περιέλθει σε μια πρωτοφανή κατάσταση εντός της Ευρωπαϊκής Ένωσης που ελπίζω να μην επαναληφθεί. Μετά τη σκληρότητα της έκθεσης της «επιτροπής των σοφών» η παραίτηση της Επιτροπής αποτελούσε αναγκαιότητα, όμως θα μπορούσαμε να το έχουμε αυτό και νωρίτερα. Τα πράγματα θα μπορούσαν να είναι διαφορετικά για μας, εάν η Επιτροπή είχε επωφεληθεί από τη χαριστική προθεσμία που της είχαμε χορηγήσει κατά την αναβολή της απαλλαγής. Τότε δεν θα βρισκόμασταν σήμερα σε αυτήν την κατάσταση. Αυτό θα είχε γίνει κι ακόμα νωρίτερα, εάν το Κοινοβούλιο είχε εξαντλήσει πλήρως τις εξουσίες του και είχε επιφέρει αυτήν την κατάσταση δύο μήνες νωρίτερα με την ψήφο δυσπιστίας, η οποία χαρακτηρίστηκε εδώ ως κρίση, αλλά και ως ευκαιρία.
<P>
Δεύτερον, από την έκθεση των σοφών προκύπτει σαφώς πως έκαναν σωστή δουλειά το Ευρωπαϊκό Κοινοβούλιο και η Επιτροπή Ελέγχου του Προϋπολογισμού που ανήκει σε αυτό. Ασκησαν τον έλεγχο, φέρνοντας τα πράγματα στο φως. Αυτό έχει τώρα ως συνέπεια ότι πρέπει να θεσπίσουμε τις θέσεις που αναφέρονταν στην έκθεση Elles, δηλαδή να κοιτάμε προς τα εμπρός και να εισαγάγουμε καθώς και να εφαρμόσουμε σχετικές μεταρρυθμίσεις.
<P>
Τρίτον, από την έκθεση προκύπτει κατά τη γνώμη μου το εξής: η πληροφόρηση του Κοινοβουλίου εκ μέρους της Επιτροπής υπήρξε ελλιπής, θα έλεγα μάλιστα πως υπήρξε παραπλανητική και απατηλή. Πρέπει να εξετασθεί αυτό. Έχουμε δικαίωμα στην πληροφόρηση. Εμείς είμαστε το ελεγκτικό όργανο, και εμείς θα καθορίσουμε ποιους ελέγχους θα εκτελέσουμε και ποιες προφορικές ή γραπτές πληροφορίες χρειαζόμαστε για αυτό.
<P>
Τι πρέπει να γίνει τώρα; Πρέπει να στρέψουμε το βλέμμα προς τα εμπρός, διότι πρόκειται σύντομα να έχουμε εκλογές ως Ευρωπαϊκό Κοινοβούλιο. Όμως παίζεται και το κύρος της Ευρώπης για τους πολίτες. Για τον λόγο αυτό σίγουρα δεν έχουν και πολύ νόημα η ανασκόπηση και ο ναρκισσισμός, παρ' όλο που πρέπει να γίνει επεξεργασία. Κατ' αρχάς, πρέπει να συγκροτηθεί σύντομα μια νέα Επιτροπή. Πιστεύω πως αυτή πρέπει να είναι μια προσωρινή επιτροπή που θα επεξεργαστεί όσα χρειαζόμαστε, ούτως ώστε στη συνέχεια να αποκτήσουμε μια λειτουργική, αποτελεσματική και άξια εμπιστοσύνης Επιτροπή που θα αναλάβει τα υπηρεσιακά της καθήκοντα το 2000.
<P>
Τέταρτον: πρέπει να κλείσει το ταχύτερο δυνατό το θεσμικό κενό που δημιουργήθηκε μεταξύ της διοίκησης και της ευθύνης των Επιτρόπων. Αυτό απετέλεσε μία από τις βαρύτερες κατηγορίες που αποδόθηκαν στην Επιτροπή. Δεν υποστηρίζω την εκπόνηση άλλων εκθέσεων των σοφών. Αντ' αυτού θα έπρεπε να εφαρμοστεί το ταχύτερο δυνατό το πρόγραμμα εργασίας που συντάξαμε, ούτως ώστε μέχρι το 2000 να αποφύγουμε πραγματικά τα φαινόμενα κακής διοίκησης που παρουσιάστηκαν εδώ. Το σημαντικό είναι να κοιτάζουμε προς τα εμπρός και να συνεχίσουμε την προώθηση της δημοκρατίας! Πιστεύω πως ο πολίτης έχει καταλάβει ότι έχουμε προχωρήσει εμείς εδώ στο Κοινοβούλιο ως πληρεξούσιοι των φόρων που καταβάλλει και ως πληρεξούσιοι των πολιτών. Αυτός είναι ο δρόμος που πρέπει να ακολουθήσουμε!

<SPEAKER ID=37 LANGUAGE="EN" NAME="Brinkhorst">
Κυρία Πρόεδρε, είναι θεαματική η πρόοδος που σημείωσε η Ευρωπαϊκή Κοινότητα μέσα σε δύο μήνες. Κάτι που ήταν αδιανόητο πριν από μερικούς μόλις μήνες έχει γίνει τώρα πραγματικότητα. Η ατομική ευθύνη των Επιτρόπων θα είναι γεγονός στο μέλλον και πρέπει να συγχαρούμε τον Προεδρεύοντα που αναγνώρισε το γεγονός αυτό. Πρέπει φυσικά να εξακολουθήσει να υπάρχει συλλογική ευθύνη σε τέτοιο βαθμό ώστε να μην βρίσκεται η Επιτροπή, ως νομοθετική εξουσία, υπό την πίεση των μεμονωμένων κυβερνήσεων. Όπως είπαν όμως και άλλοι ομιλητές, έχουμε ανάγκη και από ατομική ευθύνη.
<P>
Δεν βρισκόμαστε μόνο στο τέλος ενός δρόμου, αλλά σε μια νέα αρχή. Αυτό απαιτεί πραγματική διορατικότητα εκ μέρους του Συμβουλίου, του Κοινοβουλίου και της Επιτροπής. Χρειαζόμαστε μια νέα ισορροπία. Θα ήθελα να θέσω στον Προεδρεύοντα μια ερώτηση σχετικά με το θέμα αυτό. Ακουσα προσεκτικά τα λόγια του ότι δεν χρειαζόμαστε προσωρινή Επιτροπή. Θα ήθελα να επιστήσω την προσοχή του στο γεγονός ότι η παράγραφος 7 του ψηφίσματός μας μιλάει τόσο για Επιτροπή μέχρι το 2000 όσο και για νέα Επιτροπή. Υπάρχει κάποια ασάφεια στη γλώσσα του Συμβουλίου. Ο Προεδρεύων λέει ότι πρέπει να εργαστούμε με τη Συνθήκη του Αμστερνταμ - ελπίζω ότι μιλάει εκ μέρους και των 15 κρατών μελών - που σημαίνει ότι το Κοινοβούλιο αυτό θα συναποφασίσει ποιος θα είναι ο νέος Πρόεδρος. Ελπίζω ότι γίνεται αντιληπτό πως δεν είναι δυνατό να υπάρχει μόνο ένας υποψήφιος.
<P>
Δεύτερον, θέλουμε δράση το συντομότερο δυνατόν. Όλοι οι ομιλητές έδωσαν έμφαση σε αυτό. Μπορούμε να ορίσουμε νέα Επιτροπή την πρώτη εβδομάδα του Μαΐου όταν το Κοινοβούλιο αυτό ολοκληρώσει τις εργασίες του; Ελπίζω ότι θα το κάνουμε. Αν δεν το κάνουμε, τότε θα καταπατήσουμε τα δικαιώματα του νέου Κοινοβουλίου που είναι κυρίαρχο και πρέπει να δώσει νομιμότητα στην Επιτροπή για τα επόμενα πέντε χρόνια. Πώς μπορεί να διασφαλιστεί αυτό; Ο Προεδρεύων πρέπει να απαντήσει ως προς το θέμα αυτό. Αν δεν έχουμε νέα Επιτροπή με την πλήρη έγκριση του Κοινοβουλίου, τότε η νέα Επιτροπή θα εργαστεί μόνο μέχρι τον Σεπτέμβριο ή ίσως και τον Οκτώβριο αυτού του έτους. Η περίπτωση αυτή θα έρχεται σε πλήρη αντίθεση με όσα λέμε, δηλαδή ότι χρειαζόμαστε νέα Επιτροπή το συντομότερο δυνατόν, συμπεριλαμβανομένης της παρατήρησης που διατύπωσε ο Πρόεδρος Santer. Το θεμελιώδες αυτό θέμα πρέπει να τονιστεί επειδή η ασάφεια μπορεί να οδηγήσει σε παρανόηση.
<P>
Μια τελική παρατήρηση: δεν πρέπει να ασχολούμαστε με τον τύπο αλλά με την ουσία. Η ουσία της αλλαγής, δηλαδή η εφαρμογή του μεταρρυθμιστικού προγράμματος του Επιτρόπου Santer, είναι ουσιώδους σημασίας. Είναι γεγονός αυτό που υπογράμμισε, ότι πολλά από αυτά τα σχέδια έχουν ήδη τεθεί σε ενέργεια. Τώρα προέχει το ζήτημα της υλοποίησης και αυτό απαιτεί έμπειρους Επίτροπους που υπάρχουν ήδη. Χρειαζόμαστε μια Επιτροπή εξυγίανσης μέχρι το τέλος του χρόνου και ελπίζω ότι ο Προεδρεύων θα διαβάσει προσεκτικά το κοινό ψήφισμα πολλών Ομάδων που λέει ότι πρώτα χρειάζεται δράση και αργότερα ουσιαστική μεταρρύθμιση. Αυτή η ασάφεια πρέπει να διευκρινιστεί. Διαφορετικά, το αποτέλεσμα αυτής της συζήτησης θα είναι ημιτελές.

<SPEAKER ID=38 NAME="Πρόεδρος">
Ευχαριστώ, κύριε Brinkhorst. Δεν αμφιβάλλω λεπτό ότι το Συμβούλιο σας άκουσε και ότι θα σκεφτεί το ερώτημα που του θέσατε.

<SPEAKER ID=39 LANGUAGE="PT" NAME="Rosado Fernandes">
Κυρία Πρόεδρε, κύριε Πρόεδρε του Συμβουλίου, κατάγομαι από μία χώρα, την Πορτογαλία, όπου η πίστη στους ισχυρούς άνδρες ήταν ανέκαθεν ριζωμένη. Εγώ, προσωπικά, πιστεύω μάλλον περισσότερο στα ισχυρά θεσμικά όργανα, τα οποία προφανώς πρέπει να επανδρώνονται από ισχυρές προσωπικότητες. Είναι όμως γεγονός ότι οι ανίσχυρες χώρες, όπως επίσης, στην προκειμένη περίπτωση, η ανίσχυρη Ευρώπη, παρουσιάζουν το εξής πρόβλημα: δεν διαθέτουν ισχυρά θεσμικά όργανα. Και το ότι τα θεσμικά μας όργανα είναι ανίσχυρα οφείλεται στο φαινόμενο του Zeitgeist , δηλαδή σε αυτό ακριβώς που παρατηρείται σήμερα: μία εξαιρετικά έντονη κεντρώα συσπείρωση, όπου οι πάντες φαίνονται σαν να μην έχουν διαφορές μεταξύ τους, όπου το κάθε κόμμα δανείζεται συνεχώς τις θέσεις και τις αντιλήψεις του άλλου, όπου όλοι μας μιλάμε την ίδια γλώσσα, όπου η έκφραση της ιδεολογίας έχει σχεδόν εκλείψει.
<P>
Αυτό το φαινόμενο το διαπιστώσαμε, επί παραδείγματι, με την κάπως ερμαφρόδιτη πρόταση μομφής που υπέβαλε η Σοσιαλιστική Ομάδα, μία πρόταση η οποία, ως αναμενόμενο, έσπειρε τη σύγχυση μεταξύ των μελών του Κοινοβουλίου. Τελικώς εμφανίστηκε μια δεύτερη πρόταση, που θυμίζει μια άλλη που κατέβηκε με την ευκαιρία της ΣΕΒ, και που προφανώς οδηγήθηκε στην αναπόφευκτη κατάληξη. Μια κατάληξη αναμενόμενη για μια κακοστημένη παράσταση που, σύμφωνα με τη θεωρία του Αριστοτέλη, εφόσον δεν προβλεπόταν κανένας από μηχανής Θεός, ήταν μοιραίο να ακολουθήσει την πλοκή που επέφερε την καταστροφή και οδήγησε στην έκβαση που όλοι γνωρίζουμε. Χαίρομαι, βεβαίως, για το γεγονός ότι, καταμεσής της κρίσης, άρχισε να κυοφορείται μία νέα κρίση, μια κρίση την οποία πρέπει αναγκαστικά να διανύσουμε ώστε να εμφανιστούν επιτέλους οι ισχυροί άνδρες που θα αποφασίσουν για το δρόμο που πρέπει να ακολουθήσει η Ευρώπη.

<SPEAKER ID=40 LANGUAGE="FR" NAME="Moreau">
Κυρία Πρόεδρε, η Επιτροπή πληρώνει το τίμημα μίας διαχείρισης που βασιζόταν στην αδιαφάνεια και στη μυστικότητα. Η παραίτησή της είναι σημάδι κρίσης και ταυτόχρονα αποτυχίας μίας ευρωπαϊκής οικοδόμησης που είναι αποκομμένη από τους πολίτες, που αγνοεί τον κοινωνικό παράγοντα και περιφρονεί τη δημοκρατία. Η Επιτροπή και το Συμβούλιο πρέπει να διδαχθούν από όλα αυτά και να τροποποιήσουν ριζικά ορισμένες πρακτικές.
<P>
Έτσι, η Επιτροπή για πολύ καιρό θεωρούσε ότι είναι υπεράνω παντός ελέγχου, αρνούμενη να δώσει τις διασαφηνίσεις που ζητούσε το Ευρωπαϊκό Κοινοβούλιο όταν διαπίστωνε σοβαρές ανωμαλίες εδώ και χρόνια. Η ισχυρογνωμοσύνη και η υπεροψία συχνά χαρακτήριζαν τη συμπεριφορά της Επιτροπής.
<P>
Ισχυρογνωμοσύνη υπέρ υπέρ-φιλελεύθερων προσανατολισμών που απορρίπτουν όλο και περισσότερο οι λαοί και επίσης υπέρ φακέλλων που αμφισβητούνται έντονα από το Ευρωπαϊκό Κοινοβούλιο και το Συμβούλιο, όπως η απελευθέρωση των ταχυδρομικών υπηρεσιών ή ακόμη των εμπορικών σχέσεων με τις Ηνωμένες Πολιτείες.
<P>
Υπεροψία για να δικαιολογηθούν αυτοί οι προσανατολισμοί και μία μη δημοκρατική λειτουργία, γεγονός που, βέβαια, δεν θέτει καθόλου σε αμφισβήτηση την αξία της εργασίας των ευρωπαίων υπαλλήλων και τον σεβασμό που οφείλουμε στην ευρωπαϊκή δημόσια υπηρεσία.
<P>
Οι παρεκκλίσεις που διαπιστώθηκαν δεν πρέπει να ξαναγίνουν. Για αυτό πρέπει να γίνει αλλαγή των μεθόδων και του προσανατολισμού. Η Επιτροπή, όπως και το Συμβούλιο, πρέπει να πάψει να θεωρεί την καταπολέμηση της ανεργίας ως θέμα συζήτησης και όχι δράσης. Οι σημερινές προτεραιότητες υπέρ της δημοσιονομικής αποδοτικότητας και της σταθερότητας των τιμών πρέπει να δώσουν τη θέση τους σε πολιτικές που ευνοούν την απασχόληση και την ανάπτυξη, συνοδευόμενες από δεσμευτικούς στόχους. Η αποστολή της ΕΚΤ πρέπει να αναθεωρηθεί προς αυτήν την κατεύθυνση. Η Ευρώπη χρειάζεται μία νέα πνοή που να στηρίζεται στη διαφάνεια και στη δημοκρατία. Οι σχέσεις μεταξύ των ευρωπαϊκών θεσμικών οργάνων και οι αρμοδιότητες καθενός από αυτά πρέπει να διασαφηνιστούν. Το Συμβούλιο οφείλει να αναλάβει τις ευθύνες του, κάτι που δεν έκανε πάντα.
<P>
Κατά την γνώμη μου, μία ενίσχυση της Επιτροπής δεν θα επιλύσει κανένα πρόβλημα, το αντίθετο μάλιστα. Αυτό που πρέπει να ενισχυθεί είναι ο έλεγχος που ασκεί το Κοινοβούλιο στην Επιτροπή και ο ρόλος πρωτοβουλίας και αξιολόγησης του Ευρωπαϊκού Κοινοβουλίου, σε σύνδεση με τα εθνικά κοινοβούλια. Θα πρέπει επίσης να ενισχυθούν οι μεγάλες δημοκρατικές συζητήσεις που θα έπρεπε να διεξάγονται επί των ευρωπαϊκών ζητημάτων σε ολόκληρη την Ένωση. Έφτασε πράγματι η στιγμή, οι πολίτες της Ευρωπαϊκής Ένωσης να συμμετάσχουν ευρωπαϊκή οικοδόμηση για να επιβάλουν τη διαφάνεια, τη δημοκρατία, το πνεύμα ευθύνης, τη δεοντολογία, δηλαδή, σε τελική ανάλυση, τον σεβασμό προς το άτομό τους.

<SPEAKER ID=41 LANGUAGE="DE" NAME="Mόller">
Κυρία Πρόεδρε, κύριε Πρόεδρε του Συμβουλίου, αγαπητοί συνάδελφοι, είμαι της γνώμης πως αυτή που βρισκόταν αναμφίβολα σε βαθειά κρίση, η οποία ήδη διήρκεσε πάρα πολύ, ήταν η Επιτροπή και όχι ολόκληρη η Ευρώπη. Επομένως, η παραίτηση της Επιτροπής δεν μπορεί παρά να θεωρηθεί λογική, αφού απετέλεσε ένα θεραπευτικό σοκ, το οποίο θα ανοίξει τον δρόμο για μια αναγέννηση της αξιοπιστίας. Η ψυχή της Ευρώπης είναι οι πολίτες που βασίζονται στο γεγονός ότι οι εκπρόσωποί τους θα συνεχίσουν δημοκρατικά και αποτελεσματικά, με μία λέξη, υπεύθυνα το έργο της ενοποίησης, όσο καλύτερα μπορούν και ακολουθώντας πιστά τη συνείδησή τους. Αυτή η παραιτηθείσα Επιτροπή έχασε όμως την εμπιστοσύνη του Κοινοβουλίου και του κοινού. Για τον λόγο αυτό η πρώτιστη και σημαντικότερη απαίτηση είναι ότι χρειαζόμαστε τώρα το ταχύτερο δυνατό μια νέα Επιτροπή με Πρόεδρο που να διαθέτει μια ισχυρή ευρωπαϊκή προσωπικότητα ως γυναίκα ή άνδρας, η οποία είναι αποφασισμένη να αναλάβει συνολικά έως το 2004 τα υπηρεσιακά της καθήκοντα. Είναι η σειρά του Συμβουλίου να δραστηριοποιηθεί, έχοντας την υποχρέωση να παρουσιάσει σύντομα προτάσεις. Είμαι της γνώμης πως αυτό πρέπει να γίνει πριν ακόμα διενεργηθούν οι εκλογές για να αποδείξουμε στο κοινό ότι είμαστε ικανοί προς δράση.
<P>
Κατ' αυτό νομίζω πως δεν τίθεται ζήτημα ότι η έγκριση του Κοινοβουλίου πριν τις εκλογές θα γίνει σύμφωνα με τους κανόνες της Συνθήκης του Μάαστριχτ, από πολιτική όμως άποψη, αυτή μάς δεσμεύει και μάς υποχρεώνει ήδη στο πνεύμα της Συνθήκης του Αμστερνταμ. Για τον λόγο αυτό, ο Πρόεδρος μιας νέας Επιτροπής πρέπει να αποκτήσει επίσης το δικαίωμα να καλεί σε παραίτηση μεμονωμένους επιβαρυμένους Επιτρόπους. Όμως η ανάγκη για μεταρρύθμιση καταλαμβάνει όλα τα θεσμικά όργανα. Το συνταγματικό πλέγμα της Ευρώπης, η ισορροπία ανάμεσα στα θεσμικά όργανα και μια ενισχυμένη νομική θέση για τους πολίτες και των δύο φύλων της Ένωσης είναι θέματα που βρίσκονται όλα στην ημερήσια διάταξη, και μάλιστα το αργότερο από την τελευταία Διακυβερνητική Διάσκεψη του Αμστερνταμ και ύστερα.
<P>
Για τον λόγο αυτό θα ήθελα, κύριε αναπληρωτή υπουργέ Verheugen, να προτείνω, το σήμα εκκίνησης για την επόμενη διακυβερνητική διάσκεψη της οποίας θα ηγείσθε να είναι το εξής: να συμπεριλάβετε ευθύς εξ αρχής το Ευρωπαϊκό Κοινοβούλιο και να μην επιτρέψετε να βρεθούμε πάλι «προ των θυρών» αργότερα, όταν θα δημιουργηθεί ένταση! Η κρίση αυτή αποτελεί σίγουρα και ένα κάλεσμα για μια νέα σχέση μεταξύ Συμβουλίου και Κοινοβουλίου. Εκμεταλλευθείτε τώρα αυτήν την ευκαιρία!

<SPEAKER ID=42 LANGUAGE="NL" NAME="Maes">
Κυρία Πρόεδρε, γνωρίζετε ότι έγινα πρόσφατα μέλος του Σώματος. Κατά την άφιξη μου, έτρεφα ιδιαίτερο σεβασμό προς τα μέλη του Ευρωπαϊκού Κοινοβουλίου, ιδιαιτέρως προς την Επιτροπή Ελέγχου του Προϋπολογισμού, η οποία είχε αναλύσει με έναν ιδιαίτερα αυστηρό και σαφή τρόπο τα προβλήματα που υπήρχαν στο Κοινοβούλιο. Θαύμαζα το Κοινοβούλιο και ήμουν υπερήφανη για το γεγονός ότι ήμουν μέλος του, επειδή το Σώμα επέμενε στη θέσπιση ουσιαστικών μέτρων.
<P>
Θα μπορούσαμε λοιπόν να έχουμε μία εμπεριστατωμένη άποψη ήδη το φθινόπωρο. Κατά το τέλος του χρόνου είμαστε έτοιμοι και πιστεύαμε ήδη ότι θα έπρεπε να κατατεθεί πρόταση μομφής. Αυτό το κάναμε, με αποτέλεσμα η πρόταση να υπερψηφιστεί σχεδόν από το ήμισυ των μελών του Κοινοβουλίου στις αρχές του χρόνου. Ένα μέρος των συναδέλφων μας, η πλειοψηφία, πίστευε ότι έπρεπε να συσταθεί μία ανεξάρτητη επιτροπή εμπειρογνωμόνων, για να προκύψουν περισσότερα επιχειρήματα, πράγμα το οποίο έγινε. Στη συνέχεια, η Επιτροπή ανέλαβε τις ευθύνες της, πράξη την οποία επικροτούμε.
<P>
Όμως, μπροστά σε όλα αυτά, το Συμβούλιο Υπουργών παρέμεινε άπραγο. Ακόμα και όταν παραιτήθηκε η Επιτροπή, δεν κατέβαλε σχεδόν καμία προσπάθεια να εξετάσει στα διάφορα κράτη μέλη ποιες ήταν οι κατηγορίες και ποια θα έπρεπε να είναι η εντολή της νέας Επιτροπής. Είναι δεδομένο ότι δεν υπάρχει περίπτωση να διατηρηθεί στη θέση της η σημερινή Επιτροπή, η οποία μόλις είχε παραιτηθεί. Αυτό δεν είναι δυνατόν. Σε κάθε περίπτωση, αυτό που θέλουμε από τη νέα Επιτροπή είναι να αναλάβει πλήρως τις ευθύνες της και να καθαρίσει αυτή την κόπρο του Αυγεία.
<P>
Η νέα Επιτροπή θα πρέπει να είναι ισχυρή. Για μένα, αν η θητεία της θα είναι σύντομη ή μακρά, δεν έχει καθοριστική σημασία. Αυτό που έχει σημασία είναι να γίνουν σεβαστά τα δικαιώματα του Ευρωπαϊκού Κοινοβουλίου - δηλαδή τα δικαιώματα των πολιτών - με βάση τη Συνθήκη του Μάαστριχτ και, σύντομα, την Συνθήκη του Αμστερνταμ, ενδεχομένως εσπευσμένα. Το σημαντικότερο απ' όλα είναι να κατανοήσει το Συμβούλιο ότι μια ισχυρή Επιτροπή πρέπει απαραιτήτως να συνοδεύεται από ένα ισχυρό και δημοκρατικά εκλεγμένο Κοινοβούλιο, και ότι ο σεβασμός του Κοινοβουλίου πρέπει να προσφέρει στο Συμβούλιο τις βάσεις για να προβεί στη σύσταση μίας Επιτροπής την οποία θα μπορούμε να αποδεχτούμε απερίφραστα και με την οποία θα μπορούμε να συνεργαστούμε, έτσι ώστε να μην ξανασυμβεί ποτέ αυτό που συνέβη τους τελευταίους μήνες.

<SPEAKER ID=43 LANGUAGE="FR" NAME="Fabre-Aubrespy">
Κυρία Πρόεδρε, πάντα μπαίνει κανείς στον πειρασμό να ξαναγράψει την ιστορία, τα γεγονότα όμως είναι και παραμένουν πεισματάρικα. Το Ευρωπαϊκό Κοινοβούλιο δεν διαδραμάτισε πάντα τον ρόλο του, μάλλον το αντίθετο, στα γεγονότα τα οποία, από τον περασμένο Αύγουστο, οδήγησαν στην παραίτηση των μελών της Επιτροπής.
<P>
Θα μπορούσα να σας υπενθυμίσω ότι τον περασμένο Δεκέμβριο και Ιανουάριο, η κ. Green, εξ ονόματος της Σοσιαλιστικής Ομάδας, ήταν αυτή που έλεγε «αυτοί που πιστεύουν ότι μπορούν να λένε ενώπιον του κοινού, της Επιτροπής και αυτού του Κοινοβουλίου ότι δεν τρέφουν καμία εμπιστοσύνη στις δημοσιονομικές ικανότητες της Ευρωπαϊκής Επιτροπής, απλούστατα δεν έχουν θέση σε αυτό το Σώμα». Ο κ. Martens, Πρόεδρος της Ομάδας του Ευρωπαϊκού Λαϊκού Κόμματος, ήταν αυτός που έλεγε «η Ομάδα μας διατηρεί ακέραια την εμπιστοσύνη που τρέφει προς τον Πρόεδρο της Ευρωπαϊκής Επιτροπής. Αν η πλειοψηφία του Κοινοβουλίου αποφαινόταν εναντίον της Επιτροπής, αυτό θα αποτελούσε μία πραγματική καταστροφή». Ο κ. Cox, η κ. Lalumiθre ήταν αυτοί που έλεγαν «προσωπικά, θα ψηφίσω υπέρ της χορήγησης της απαλλαγής».
<P>
Η έκθεση της επιτροπής ανεξαρτήτων εμπειρογνωμόνων, που είναι μία καλή έκθεση, δεν έκανε τίποτε παραπάνω από το να επαναλάβει αυτά που η κ. Wemheuer και ο κ. De Luca έγραφαν στην έκθεσή τους για τον τουρισμό· αυτά που ο κ. Fabra Vallιs έγραφε στην έκθεσή του για τα προγράμματα MED· αυτά που ο κ. Fabra Vallιs πάλι είχε πει στο έργο του για την υπόθεση ECHO· αυτό που ο ίδιος ο κ. Elles είχε πει στην έκθεσή του για την απαλλαγή. Ναι, η επιτροπή ανεξαρτήτων εμπειρογνωμόνων έχει να πει κι άλλα. Το είπε και η ίδια και οι καθημερινές δηλώσεις των μελών της μας παρακινούν να τους αναθέσουμε μία συμπληρωματική αποστολή η οποία πρέπει να τους ανατεθεί.
<P>
Να γιατί πρέπει η επιτροπή να κάνει μία δεύτερη έκθεση. Να γιατί πρέπει επίσης η επιτροπή ανεξαρτήτων εμπειρογνωμόνων να αποφανθεί επί του Κοινοβουλίου μας και της λειτουργίας του, ούτως ώστε όλα να είναι σαφή και να μην μπορούμε να πούμε ότι και το Κοινοβούλιο φοβάται για τη δική του λειτουργία. Ναι, χρειάζεται μία προσωρινή επιτροπή η οποία θα είναι υπεύθυνη, πολύ απλά, για να θεραπεύσει, ό, τι διέγνωσε η επιτροπή εμπειρογνωμόνων.

<SPEAKER ID=44 LANGUAGE="FR" NAME="Le Pen">
Κυρία Πρόεδρε, κυρίες και κύριοι, ο συνάδελφός μας, Jean-Claude Martinez, ήταν ο πρώτος ο οποίος είχε καταδώσει, από το 1990, τις δυσλειτουργίες, σοβαρά σφάλματα και ψεύδη της Ευρωπαϊκής Επιτροπής στο σκάνδαλο της τρελής αγελάδας. Έπρεπε να περιμένουμε 9 χρόνια για να αναγκαστεί η Επιτροπή να παραιτηθεί. Είναι αλήθεια ότι η έκθεση της επιτροπής των σοφών της 15ης Μαρτίου, που την κατηγορούσε μεταξύ άλλων ότι έχασε τον έλεγχο επί της διοίκησης την οποία υποτίθεται ότι διαχειριζόταν, ήταν συντριπτική.
<P>
Αυτή η πολιτικο-μαφιόζικη παρέκκλιση της Επιτροπής, που ανάγεται στον Jacques Delors, εξηγείται μερικώς από την άμεση διαχείριση σημαντικών κοινοτικών πόρων και την ανάθεση αποστολών των δημοσίων υπηρεσιών σε εξωτερικούς συμβούλους ή σε υπερεργολάβους που επελέχθησαν σύμφωνα με αμφισβητήσιμα κριτήρια, χωρίς καμία δημοσιότητα ή διαφάνεια. Ο Claude Perry, διευθυντής της Perry-Lux αναγνώρισε ότι, στους 5 000 ή 6 000 εξωτερικούς εμπειρογνώμονες που εργάζονταν για την Επιτροπή, πολλές εκατοντάδες απολάμβαναν ωφέλη από πλασματικές θέσεις εργασίας, με ημερήσιες αποζημιώσεις 2.860 φράγκων, όπως στην περίπτωση του Ευρω-Συμβουλίου.
<P>
Οι Συνθήκες του Μάαστριχτ και του Αμστερνταμ οδήγησαν την Επιτροπή να πολλαπλασιάσει τις δραστηριότητές της και τα κοινοτικά της προγράμματα, με κίνδυνο να προκαλεί καθημερινά λίγο περισσότερο ασφυξία στους πολίτες και στις επιχειρήσεις. Σε αυτόν τον κόσμο, έναν κόσμο που μοιάζει να έχει βγει από τα βιβλία του Όργουελ, έναν κόσμο υπέρ-εθνικού χαρακτήρα, έναν κόσμο που τείνει προς τον ολοκληρωτισμό, γινόταν, σύμφωνα με τη γνώμη της ίδιας της επιτροπής των σοφών, παραθέτω: «δύσκολο να βρεθεί κάποιος ο οποίος να έχει το ελάχιστο συναίσθημα ευθύνης». Αυτή η έλλειψη υπευθυνότητας επέτρεψε στους ευρωπαίους Επιτρόπους, με επικεφαλής τη σοσιαλίστρια Cresson, να ανέχονται ή να καλύπτουν απάτες, καταχρήσεις ή νεποτισμό.
<P>
Αντί για παραδειγματικές τιμωρίες που δικαιωματικά περιμένει ο ευρωπαίος φορολογούμενος, του οποίου σπατάλησαν τα χρήματα, η Επιτροπή προτείνει να καταβάλλει στους 20 χρεωκοπημένους επιτρόπους, 60 % του μισθού τους, για τρία χρόνια, δηλαδή τουλάχιστον 60.000 φράγκα τον μήνα. Οι εκλογείς και φορολογούμενοι θα το εκτιμήσουν.
<P>
Για αυτόν τον λόγο, έναντι αυτών των ανώνυμων υπαλλήλων, οι οποίοι θέλουν να μας στερήσουν την κυριαρχία μας, την ταυτότητά μας και τις ελευθερίες μας, πνέει ένας δίκαιος άνεμος επανάστασης. Στις 13 Ιουνίου, στη Γαλλία, τουλάχιστον, ψηφίζοντας για το ψηφοδέλτιο του οποίου ηγούμαι, ο γαλλικός λαός θα επιδείξει πολιτική ωριμότητα και πνεύμα εθνικής αντίστασης.

<SPEAKER ID=45 LANGUAGE="ES" NAME="Medina Ortega">
Κυρία Πρόεδρε, πιστεύω πως θα πρέπει να επιδείξουμε κάποια ηρεμία ενώπιον της κατάστασης στην οποία βρισκόμαστε. Η Ευρωπαϊκή Επιτροπή παραιτήθηκε και προέβη σε αυτό με βάση την έκθεση μιας επιτροπής ανεξαρτήτων εμπειρογνωμόνων που τόσο το Κοινοβούλιο όσο και η Επιτροπή είχαν αποφασίσει εκ των προτέρων να αποδεχτούν. Η επιτροπή εμπειρογνωμόνων, προφανώς δεν έχει θεία εξουσία, αλλά κατήρτισε μια έκθεση, και πρέπει να εμμείνουμε στα γεγονότα που συμπεριλαμβάνονται στην εν λόγω έκθεση. Σε αυτήν δεν λέγεται ότι ο Χ ή ο Ψ επίτροπος διέπραξε απάτες ή πταίσματα, αλλά λέει ότι η Επιτροπή εν γένει δεν λειτουργούσε σωστά, ότι υπάρχουν κάποιες διαδικασίες οι οποίες δεν είναι σωστές και συνεπώς, πως υπάρχει συλλογική ευθύνη της Επιτροπής. Και με βάση αυτήν της τη συλλογική ευθύνη, η Επιτροπή παραιτήθηκε.
<P>
Αυτό που δεν πρέπει να συμβεί είναι αυτό που συνέβη εδώ σήμερα το απόγευμα, κάποιοι ηγέτες πολιτικών κομμάτων ή πολιτικών Ομάδων του Κοινοβουλίου να επωφεληθούν της κατάστασης για να επιτεθούν ως όρνεα, με απόλυτα ψηφοθηρικούς σκοπούς, σε άλλες πολιτικές Ομάδες. Δεν υπάρχει βάση για κάτι τέτοιο.
<P>
Εγώ θα έλεγα, κάνοντας μια παραπομπή στη Βίβλο, πως ο ών αναμάρτητος πρώτος τον λίθο βαλέτω. Αυτήν τη στιγμή, το γεγονός είναι πως η Επιτροπή δεν λειτουργούσε σωστά και πως βάσει αυτής της κακής της λειτουργίας, είμαστε τώρα υποχρεωμένοι να διορίσουμε νέα Επιτροπή.
<P>
Από αυτήν τη στιγμή είναι προφανές πως ξεκινά μια συνταγματική διαδικασία. Η αντικατάσταση της Επιτροπής προβλέπεται από τις Συνθήκες, παρότι το Κοινοβούλιο αντιμετωπίζει κάποια δυσκολία, δεδομένου ότι η θητεία του λήγει τον Ιούνιο του τρέχοντος έτους, και επομένως στην περίπτωση που οι προτάσεις του Συμβουλίου δεν φτάσουν εν ευθέτω χρόνω, το συγκεκριμένο Κοινοβούλιο δεν θα μπορέσει να εγκρίνει τη νέα Επιτροπή. Θα πρέπει να το αναθέσουμε στο νέο Κοινοβούλιο, στο Κοινοβούλιο που θα μας διαδεχθεί.
<P>
Πρέπει παράλληλα όμως να προβούμε επίσης σε μια προειδοποίηση: ο ζήλος για τον έλεγχο και την παρακολούθηση των δημοσίων λογαριασμών της Κοινότητας μπορεί να μας οδηγήσει στην καταστροφή της εκτελεστικής δράσης της Επιτροπής. Δηλαδή, η επ' αόριστον συνέχιση του έργου της επιτροπής ανεξαρτήτων εμπειρογνωμόνων, ερευνώντας όλες τις πτυχές της Επιτροπής, μπορεί να μας μετατρέψει σε ένα θεσμικό όργανο όντως δυνατό και αποτελεσματικό από άποψης ελέγχου, αλλά μπορεί επίσης κατ' αυτόν τον τρόπο να εμποδίσουμε την κανονική λειτουργία της Επιτροπής.
<P>
Πιστεύω πως θα πρέπει να είμαστε λίγο περισσότερο προσεκτικοί στην παρακολούθηση εκ μέρους μας των δραστηριοτήτων της επιτροπής εμπειρογνωμόνων. Εγώ έχω την εντύπωση πως δεν χρειαζόμαστε ελέγχους, αλλά μάλλον νέες ιδέες, ούτως ώστε να διαρθρωθεί ως αρμόζει η νέα Επιτροπή. Και, εν πάση περιπτώσει, όπως είπαν και οι προηγούμενοι ομιλητές, αναμένουμε από το Συμβούλιο να μας δώσει τον χάρτη των δραστηριοτήτων, να μας πει προς τα πού θα μας οδηγήσει, τι είναι αυτό που μπορούμε να κάνουμε στους λίγους μήνες θητείας που μας απομένουν προκειμένου να διαπιστώσουμε αν είμαστε πράγματι σε θέση να τηρήσουμε το συνταγματικό καθήκον που μας προσδίδουν οι Συνθήκες.
<P>
Σε κάθε περίπτωση, πιστεύω πως πρέπει εδώ να εκφράσουμε την αναγνώρισή μας προς την προηγούμενη Επιτροπή, την Επιτροπή που είναι ακόμη εν ενεργεία, για την αξιοπρέπεια των μελών της και για τον αξιοπρεπή τρόπο με τον οποίον δέχτηκε την παραίτησή της, την άρνηση να συνεχίσει την άσκηση των αρμοδιοτήτων της.

<SPEAKER ID=46 LANGUAGE="ES" NAME="Galeote Quecedo">
Κυρία Πρόεδρε, σε συνέχεια των τελευταίων λόγων που ειπώθηκαν, πιστεύω πως πολύ σύντομα θα έχουμε την ευκαιρία να αναλογιστούμε τις ευθύνες μας σχετικά με αυτήν την κρίση ενώπιον της ανελέητης ετυμηγορίας των καλπών. Εμένα με διακατέχει μεγάλη ηρεμία σχετικά με τον ενεργητικό - και σε κάποιες περιπτώσεις αποφασιστικό - ρόλο που διαδραμάτισε η αντιπροσωπεία μου. Κατά τον ίδιο τρόπο έχω μια σαφή ιδέα σχετικά με τις επιπτώσεις που είχε καθ' όλη τη διαδικασία η υποβολή πρότασης μομφής με τον αντιφατικό στόχο της ενίσχυσης της εμπιστοσύνης προς την Επιτροπή για να απειλήσουμε αργότερα, κάποια λεπτά πριν από την αποφασιστική της συνεδρίαση κι αφού λάβαμε γνώση της περίφημης έκθεσης, με πρόταση μομφής αν δεν υπάρξει συλλογική παραίτηση της Ευρωπαϊκής Επιτροπής.
<P>
Αλλά τελικά, ενώπιον αυτής της κρίσης, κατ' αρχάς, πιστεύω πως θα ήταν συμφέρον να επιτύχουμε μια γρήγορη, εντός λογικών ορίων, λύση.
<P>
Κατά δεύτερον, είναι κατά τη γνώμη μας απαραίτητο να μας ορίσει το Ευρωπαϊκό Συμβούλιο του Βερολίνου ένα σαφές χρονοδιάγραμμα και μια σαφή μέθοδο. Είμαι πεπεισμένος ότι πρέπει να εναποθέσουμε την εμπιστοσύνη μας στον ορθολογισμό του Ευρωπαϊκού Συμβουλίου του Βερολίνου.
<P>
Και τέλος, κατά τη γνώμη μου θα πρέπει να καταστήσουμε δυνατή την εφαρμογή της Συνθήκης του Αμστερνταμ η οποία, ως προς αυτό, σκοπεύει να προσδώσει μεγαλύτερη νομιμότητα στην Ευρωπαϊκή Επιτροπή. Αλλά ας μην βγαίνουμε εκτός προοπτικής. Αυτό που προέχει για τους συμπολίτες μας είναι να γνωρίζουν πώς θα γίνουμε περισσότερο αποτελεσματικοί στην καταπολέμηση της ανεργίας, πώς θα συνεχίσουμε να προστατεύουμε τους αγρότες μας, πώς θα βοηθήσουμε στην εξυγίανση των οικονομιών μας, πώς θα προωθήσουμε την ανάπτυξη των υποδομών μας, πώς, τέλος, θα εξασφαλίσουμε τη διατήρηση της αλληλεγγύης ως πυλώνα της Ένωσής μας. Και αυτές πρέπει να είναι και οι δικές μας προτεραιότητες. Αυτό σημαίνει πως δεν πρέπει να σπαταλάμε προσπάθειες για πράγματα πέρα από αυτό που πρέπει να αποτελεί τον ουσιαστικό στόχο του Ευρωπαϊκού Συμβουλίου του Βερολίνου.

<SPEAKER ID=47 NAME="Van Bladel">
Κυρία Πρόεδρε, επιτρέψτε μου κατ' αρχάς να εκφράσω τη λύπη μου για το γεγονός ότι δεν παρευρίσκεται πλέον στην αίθουσα κανένα μέλος της Επιτροπής. Όμως, όπως και να έχουν τα πράγματα, μετά την έκθεση, η παραίτηση της Επιτροπής ήταν αναπόφευκτη. Παρ' όλα αυτά, είμαι της άποψης ότι θα ήταν καλύτερο για τις δημοκρατικές και πολιτικές εξελίξεις στην Ευρώπη, αν το Κοινοβούλιο είχε τον Ιανουάριο του τρέχοντος έτους το θάρρος να υποχρεώσει την Επιτροπή να παραιτηθεί. Στην πραγματικότητα, το Κοινοβούλιο κρύφτηκε πίσω από τις πλάτες της επιτροπής σοφών, χάνοντας καθ' αυτόν τον τρόπο μια πολιτική ευκαιρία που του προσφέρθηκε.
<P>
Όσον αφορά την έκθεση της επιτροπής σοφών, είμαι της άποψης ότι το συμπέρασμα ότι η Επιτροπή δεν ανταποκρίθηκε καθόλου στις ευθύνες της είναι εντελώς αδιαφοροποίητο. Η σημερινή Επιτροπή προετοίμασε με αξιοθαύμαστο τρόπο την κυκλοφορία του ευρώ και την προώθηση της Ατζέντα 2000. Απορρίπτω επίσης την ευκολία με την οποία απευθύνονται κατηγορίες σε μεμονωμένα πρόσωπα και στα μέλη των οικογενειών τους χωρίς να υπάρχουν αποδείξεις.
<P>
Για τους πολίτες δεν είναι απλό να διακρίνουν μεταξύ των προβλημάτων που υπάρχουν στο Κοινοβούλιο και στην Επιτροπή. Γι' αυτό και πρέπει να θεσπιστούν σαφή μέτρα, μεταξύ άλλων και σχετικά με τον πραγματικό τρόπο λειτουργίας του διοικητικού μηχανισμού, επειδή οι πολίτες εκδηλώνουν μια αντιπάθεια προς τους υπαλλήλους, τους τεχνοκράτες και τη γραφειοκρατία τους. Συνεπώς, επιβάλλεται να υπάρχει ανεξάρτητος δημοσιονομικός έλεγχος.
<P>
Συμφωνώ με τον συνάδελφο Brinkhorst ότι πρέπει να αναληφθεί δράση. Όμως, δεν πρέπει να παρασυρθούμε από τα συναισθήματα που προξενεί η κρίση και να καταλήξουμε σε εσπευσμένες αποφάσεις, για τις οποίες θα μετανοήσουμε αργότερα. Το θέμα είναι η στρατηγική αντιμετώπιση της δημοκρατίας στην Ευρώπη. Κατά την γνώμη μου, μόνο ένα νέο Κοινοβούλιο μπορεί να ορίσει μία νέα Επιτροπή.

<SPEAKER ID=48 LANGUAGE="PT" NAME="Miranda">
Κυρία Πρόεδρε, κατά τη γνώμη μας, η παραίτηση της Επιτροπής αποτέλεσε τη μοναδική δυνατή και προβλεπόμενη διέξοδο, ιδίως μετά τη δημοσίευση της έκθεσης των ανεξαρτήτων εμπειρογνωμόνων. Μία έκθεση η οποία, επί της ουσίας, αποσαφήνισε και επαναβεβαίωσε τους λόγους που οδήγησαν πολλούς από εμάς να ψηφίσουμε υπέρ της πρότασης μομφής - που ορισμένοι επεδίωξαν να χαρακτηρίσουν ως πρόταση εμπιστοσύνης - η οποία υπεβλήθη τον περασμένο Ιανουάριο.
<P>
Θα μπορούσαμε λοιπόν να πούμε τώρα ότι, υπό μία έννοια, χάσαμε σχεδόν τρεις μήνες. Σήμερα, ωστόσο, το θέμα που τίθεται επί τάπητος είναι η αντικατάσταση του υπάρχοντος Σώματος των Επιτρόπων. Όσο γι' αυτό, πιστεύουμε πως είναι απαραίτητη ανάγκη να πραγματοποιηθεί η εν λόγω αντικατάσταση όσο το δυνατόν συντομότερα, κατά τρόπο ώστε να εξαχθούν όλα τα πολιτικά και νομικά συμπεράσματα από την παραίτηση της Επιτροπής. Αλλά η ενέργεια αυτή δεν θα πρέπει να επισπευσθεί σε βαθμό που να εμποδίσει τον ενδελεχή προβληματισμό σχετικά με τα άμεσα και τα βαθύτερα αίτια της συντελεσθείσας παραίτησης.
<P>
Δεν αρκεί η αντικατάσταση των προσώπων. Είναι απαραίτητο να αλλάξουν οι μέθοδοι, όμως επίσης ουσιαστική σημασία αποκτά η αλλαγή των εφαρμοζόμενων πολιτικών. Κατά την άποψή μας, οι κυριότεροι λόγοι που οδήγησαν στην παραίτηση της Επιτροπής άπτονται των δύο αυτών τελευταίων πτυχών. Από τη μια, έχουμε την έλλειψη διαφάνειας, το παράδοξο που συνίσταται στην ιδιωτική διαχείριση δημοσίων μέσων παρέμβασης, με αναπόφευκτη συνέπεια τις ατασθαλίες, την ευνοιοκρατία και τις απάτες. Αλλά επίσης, από την άλλη, έχουμε την οφθαλμοφανή απομόνωση και αποξένωση της παρούσας Επιτροπής από τους πολίτες λόγω των εσφαλμένων πολιτικών που δρομολογούνται και, ειδικότερα, λόγω των επιπτώσεων αυτών των πολιτικών στις ίδιες μας τις κοινωνίες.
<P>
Προκύπτει επομένως η ανάγκη, εκτός από την αντικατάσταση των προσώπων, να βρεθούν και οι κατάλληλοι και επαρκείς τρόποι εισαγωγής αλλαγών στις μεθόδους και στις πολιτικές. Όπως επίσης, θεωρούμε ουσιαστικό να διασφαλισθεί στο μέλλον ένας μεγαλύτερος και αποτελεσματικότερος έλεγχος αυτού του θεσμικού οργάνου, για τον πρόσθετο λόγο ότι συγκεντρώνει στα χέρια του πολλαπλές νομοθετικές και εκτελεστικές εξουσίες. Πράγματι, το ζητούμενο τη σήμερον ημέρα δεν είναι εάν θα ενισχυθεί ή όχι η Επιτροπή αλλά, πρώτα και κύρια, πώς θα επιτευχθεί ο έλεγχος της δράσης της. Το επόμενο Ευρωπαϊκό Συμβούλιο θα πρέπει οπωσδήποτε να λάβει υπόψη του και να εξετάσει όλα αυτά τα ζητήματα και, στο μέτρο του δυνατού, σε συνεργασία με το Κοινοβούλιο, θα πρέπει να καταρτίσει ένα συγκεκριμένο και ρεαλιστικό χρονοδιάγραμμα για τη διεξαγωγή της προαναφερόμενης εξέτασης και τον διορισμό, όσο το δυνατόν συντομότερα, της νέας Επιτροπής.
<P>
Θα ήθελα ακόμη να επισημάνω ότι στην ημερήσια διάταξη του Συμβουλίου του Βερολίνου είναι επίσης εγγεγραμμένα τα ζητήματα της χρηματοδότησης. Εντούτοις, η επιτυχία του επερχόμενου Συμβουλίου δεν θα φανεί απλώς και μόνο από το γεγονός ότι θα βρεθούν απαντήσεις, όποιες και αν είναι αυτές, στα δύο αυτά ουσιαστικά ζητήματα: το βασικό ζητούμενο είναι, πάνω απ' όλα, να καταλήξει το Συμβούλιο σε ικανοποιητικές απαντήσεις τόσο για την περίπτωση της Επιτροπής όσο και για την υπόθεση της Ατζέντας 2000. Αυτή ακριβώς θα πρέπει να αποτελέσει την πρωταρχική του μέριμνα.

<SPEAKER ID=49 LANGUAGE="SV" NAME="Holm">
Κυρία Πρόεδρε, αποδείχτηκε τώρα πια ότι εμείς, οι οποίοι, για δύο μήνες, ενεργήσαμε εδώ ώστε να μην χορηγηθεί απαλλαγή στην Επιτροπή, είχαμε δίκιο. Δείξαμε ότι εμείς, οι εκλεγμένοι εκπρόσωποι, δεν ανεχόμαστε τις μηχανορραφίες και η Επιτροπή υποχρεώθηκε εντέλει να παραιτηθεί. Είναι σαφές ότι πρέπει να διοριστεί νέα Επιτροπή το ταχύτερο δυνατόν, ούτως ώστε να μπορέσει να αναλάβει καθήκοντα και να αρχίσει τις εργασίες της. Κατευθυντήρια αρχή των εργασιών τους πρέπει να είναι να «νοικοκυρέψουν» την Επιτροπή και να θέσουν πραγματικές βάσεις για τη διαφάνεια και τη δημοσιότητα των εγγράφων, που έχει μεγαλύτερη αξία από το μελάνι στο χαρτί. Αυτό είναι το κεντρικό σημείο όλης αυτής της υπόθεσης.
<P>
Η ανεξάρτητη επιτροπή εμπειρογνωμόνων και η έκθεσή της ασχολούνται με μια πτυχή, ήτοι την έλλειψη ελέγχου της Επιτροπής επί πολλών πολιτικών σχεδίων. Το ζητούμενο είναι κατά πόσο η Επιτροπή μπορεί πραγματικά να είναι αρμόδια για τόσο πολλούς τομείς. Δεν είναι πια καιρός να τεθεί σε εφαρμογή η αρχή της επικουρικότητας και να μεταβιβαστεί μεγάλο μέρος των αρμοδιοτήτων επίσης στα κράτη μέλη, λ.χ. όσον αφορά τη συγχρηματοδότηση στο πλαίσιο της γεωργικής πολιτικής; Η ΕΕ δεν μπορεί να μεριμνά για τα πάντα. Ούτε η Επιτροπή μπορεί να μεριμνά για αυτό που τα κράτη μέλη έχουν επιβάλει, κάτι που απέδειξε καθαρά άλλωστε αυτή η Επιτροπή. Δεν θέλω μια ισχυρή Επιτροπή, θέλω αντίθετα ένα ισχυρό κοινοβουλευτισμό που συνεπάγεται μεγαλύτερη επιρροή του Ευρωπαϊκού Κοινοβουλίου και λιγότερη της Επιτροπής.

<SPEAKER ID=50 LANGUAGE="EN" NAME="Hudghton">
Κυρία Πρόεδρε, η έκθεση της ειδικής επιτροπής έδειξε, πέραν πάσης αμφιβολίας, ότι υπάρχει επείγουσα ανάγκη μεταρρύθμισης της Επιτροπής. Έφερε στο φως μια κουλτούρα αυταρέσκειας έναντι των παρατυπιών στο υψηλότερο επίπεδο. Αυτές οι αποδείξεις ίσως να μην είχαν έρθει στο φως αν αυτό το Κοινοβούλιο δεν είχε ζητήσει να αναληφθεί επείγουσα δράση τον Ιανουάριο. Η έκθεση και τα επακόλουθά της μας δίνουν μια ιστορική ευκαιρία για να επιβάλουμε μια σεισμική αλλαγή στις σχέσεις μεταξύ της Επιτροπής και του Κοινοβουλίου, για να καταπολεμήσουμε το δημοκρατικό έλλειμμα στην Ευρωπαϊκή Ένωση και να αναμορφώσουμε το σύστημα ελέγχου.
<P>
Δεν αρκεί μόνο να υποβληθεί η Επιτροπή στη δημοκρατική ευθύνη, αλλά πρέπει επίσης να δοθούν στους βουλευτές του ΕΚ ισχυρές νέες εξουσίες για να αντιμετωπίζουν την κακοδιαχείριση, την απάτη και το νεποτισμό. Τώρα που παραιτήθηκαν, σε καμία περίπτωση δεν θα έπρεπε να επιστρέψουν ορισμένοι Επίτροποι στις θέσεις τους. Αφού αποδέχτηκαν εθελοντικά τη συλλογική ευθύνη τους και παραιτήθηκαν, θα ήταν ακατανόητο για τους πολίτες της Ευρώπης εάν αυτά τα ίδια άτομα επέστρεφαν στις θέσεις τους. Τα θεσμικά όργανα αυτής της Ένωσης, και το Κοινοβούλιο πρέπει να παίξει πρωταρχικό ρόλο, πρέπει να διασφαλίσουν την εγκατάσταση της νέας Επιτροπής το ταχύτερο δυνατόν, η οποία θα αναλάβει την ευθύνη της πλήρους επαναξιολόγησης της διαχείρισης και της δομής της Επιτροπής και ότι το νέο Κοινοβούλιο που θα αναδειχθεί μετά τον Ιούνιο θα έχει την ευκαιρία να κρίνει εκείνους που θα διοριστούν στην Επιτροπή μετά το 2000.

<SPEAKER ID=51 LANGUAGE="NL" NAME="Blokland">
Κυρία Πρόεδρε, θα ήθελα να αρχίσω διαβάζοντας στην Προεδρία του Συμβουλίου την παράγραφο 9.4.12 από την έκθεση της επιτροπής σοφών. Παραθέτω: «Ο ανεξάρτητος ελεγκτής (το Ελεγκτικό Συνέδριο) δημοσίευσε για τα περισσότερα τρέχοντα θέματα σαφείς και εμπεριστατωμένες εκθέσεις ...., όμως, μόνον ένα από τα σκέλη της αρμόδιας για τον προϋπολογισμό αρχής (το Κοινοβούλιο) εξέτασε με αποτελεσματικό τρόπο τις εκθέσεις αυτές».
<P>
Συνεπώς, το άλλο σκέλος της αρμόδιας για τον προϋπολογισμο αρχής (το Συμβούλιο) ήταν εντελώς ανεπαρκές επί του σημείου αυτού. Το γεγονός ότι, ακριβώς την ημέρα που δημοσιεύτηκε η έκθεση της επιτροπής σοφών, το Συμβούλιο ECOFIN εγκρίνει τη σύσταση προς το Κοινοβούλιο για τη χορήγηση απαλλαγής για το 1997, αποτελεί κατά την γνώμη μου απόδειξη της χαλαρής στάσης του Συμβουλίου.
<P>
Με την επιθυμία του να επαναδιορίσει πρόσωπα που αποτελούν σήμερα μέλη της Επιτροπής, το Συμβούλιο αναλαμβάνει σοβαρούς κινδύνους. Πιστεύουμε ότι στη νέα, υπηρεσιακή Επιτροπή, δεν πρέπει να συμμετέχουν μέλη της σημερινής Επιτροπής, δεδομένου ότι οι εργασίες της επιτροπής σοφών δεν έχουν ακόμη ολοκληρωθεί. Υπάρχει περίπτωση να προκύψουν διάφορες νέες περιπτώσεις απάτης και ατασθαλίες. Η αναμονή της ολοκλήρωσης της έρευνας της επιτροπής σοφών θα σημάνει υπερβολική καθυστέρηση.
<P>
Η νέα υπηρεσιακή επιτροπή πρέπει να αναλάβει τα καθήκοντά της όσο το δυνατόν συντομότερα. Το Συμβούλιο επωμίζεται μία βαριά ευθύνη. Εάν δεν καταλήξει σύντομα σε μία απόφαση, η σημερινή Επιτροπή θα παραμείνει στη θέση της έως το τέλος του 1999. Αυτό είναι εντελώς απαράδεκτο. Πρέπει να ορισθεί υπηρεσιακή επιτροπή πριν από τις εκλογές. Οι πολίτες πρέπει να δούν ότι κάτι γίνεται.
<P>
Η κυρία Cresson πρέπει να παραιτηθεί αμέσως. Και στην περίπτωση αυτή, το Συμβούλιο πρέπει να αναλάβει τις ευθύνες του. Δείτε το άρθρο 159 της Συνθήκης, στο οποίο αναφέρεται ότι το Συμβούλιο, ή ο Πρόεδρος της Επιτροπής, μπορούν να παραπέμψουν μέλη της Επιτροπής στο Δικαστήριο προτείνοντας την απόλυσή τους.
<P>
Τους τελευταίους μήνες και τις τελευταίες εβδομάδες, η αξιοπιστία του κυρίου Santer, ως Προέδρου της Επιτροπής, δέχθηκε σοβαρά πλήγματα, με αποτέλεσμα να μην μπορεί να παραμείνει στη θέση του. Τα καθήκοντά του πρέπει να αναληφθούν άμεσα από τον αντιπρόεδρο. Ως προς αυτό, συμφωνούμε με τις παρατηρήσεις του κυρίου Cox.
<P>
Τέλος, ο κύριος Van Buitenen πρέπει να επιστρέψει σύντομα στη θέση του.

<SPEAKER ID=52 LANGUAGE="FR" NAME="Le Gallou">
Κυρία Πρόεδρε, όποια εντύπωση κι αν δημιουργεί η θεαματική παραίτηση της Επιτροπής των Βρυξελλών, το ζητούμενο δεν είναι η αδυναμία των ανδρών και των γυναικών που την αποτελούν αλλά η βλαβερότητα του θεσμικού οργάνου. Ναι, η Επιτροπή των Βρυξελλών έχει βλαβερή επίδραση, επειδή είναι ένας νόθος οργανισμός, εν μέρει κυβερνητικό εκτελεστικό όργανο, εν μέρει διοικητική επιτροπή, επειδή η δράση της συνίσταται στην κατασκευή ενός χρυσού κλουβιού για τους λαούς, ενός κλουβιού αποτελούμενου από όλο και πιο λεπτολόγους κανονισμούς και οδηγίες, ενός κλουβιού χρυσωμένου από τις επιδοτήσεις και την πελατειακή συμπεριφορά. Η διαφθορά δεν είναι μια απόκλιση που οφείλεται στις ανθρώπινες αδυναμίες, αλλά βρίσκεται στην καρδιά του ευρωπαϊκού συστήματος, αφού πρωταρχική δραστηριότητα της Επιτροπής, όπως άλλωστε και του Ευρωπαϊκού Κοινοβουλίου, είναι να μεταφράζει σε νομικούς κανόνες τις επιθυμίες αμέτρητων λόμπι και ομάδων πίεσης.
<P>
Η Επιτροπή χρησιμεύει ως παραπέτασμα που σκοπό έχει να κρύβει την ανευθυνότητα του Ευρωπαϊκού Συμβουλίου και των εθνικών κυβερνήσεων. Για το λόγο αυτόν, μαζί με τον Bruno Mιgret, οι βουλευτές του Εθνικού Μετώπου-εθνικού κινήματος δεν περιμένουν τίποτα από μια προσπάθεια μπαλώματος, αλλά ζητούν την άνευ όρων κατάργηση της Ευρωπαϊκής Επιτροπής και την αντικατάστασή της από μια απλή γραμματεία στο Ευρωπαϊκό Συμβούλιο Υπουργών.

<SPEAKER ID=53 LANGUAGE="IT" NAME="Colajanni">
Κυρία Πρόεδρε, κύριε Πρόεδρε του Συμβουλίου, πρώτα απ'όλα πρέπει να δώσω μια απάντηση στον πρόεδρο Martens, τον οποίο γενικά εκτιμώ. Πρέπει να πω ότι η δική του εκδοχή για την κρίση δεν είναι πειστική. Θα ήθελα να παρατηρήσω ότι, την προηγούμενη φορά, η κρίση που είχε δημιουργηθεί αφορούσε τις απάτες. Εμείς θεωρούσαμε ότι αυτό δεν αποτελούσε μια καλή αρχή και ούτε ότι ήταν επαρκώς τεκμηριωμένο. Πρέπει να πω ότι η εργασία των σοφών απέδειξε ότι είχαμε δίκιο: σήμερα η κρίση και η επίλυσή της αφορούν ένα πρόβλημα πολιτικής κρίσης των δομών. Σε αυτό ακριβώς οφείλεται η κρίση που διέρχεται η Επιτροπή και για εμάς τους ευρωπαϊστές αυτή η κρίση μπορεί κατά συνέπεια να καταστεί σωτήρια και μπορεί να επιφέρει μια πραγματική μεταρρύθμιση αυτού του θεσμικού οργάνου. Πιστεύω ότι έχουμε διανύσει χιλιάδες μίλια σε σχέση με την προηγούμενη φορά, όταν το θέμα ήταν οι απάτες.
<P>
Πέραν τούτου, εγώ πιστεύω ότι το συμφέρον του Κοινοβουλίου, αλλά και όλων των ευρωπαϊστών - και επαναλαμβάνω αυτήν τη λέξη - είναι να πάνε στις εκλογές με μια νέα Επιτροπή, αποδεικνύοντας έτσι ότι τα ευρωπαϊκά θεσμικά όργανα είναι σε θέση να δρουν γρήγορα. Είναι κατά συνέπεια πολύ σημαντικό για εμάς, αφού το Κοινοβούλιο και η Επιτροπή έπαιξαν το ρόλο τους, να παίξει τώρα και το Συμβούλιο το δικό του. Ο δικός μας ρόλος είναι το αίτημα να δράσουμε γρήγορα, ξεκινώντας από το Βερολίνο, και σχετικά με αυτό εκτιμώ αυτό που είπε εδώ με εξαιρετική σαφήνεια ο Προεδρεύων του Συμβουλίου, κύριος Fischer, ότι δηλαδή - αναφέρω τα όσα είπε κατά την παρέμβασή του σήμερα το απόγευμα - "το Κοινοβούλιο τον Απρίλιο θα μπορούσε να εγκρίνει μια πρόταση για το πρόσωπο του Προέδρου και το Μάιο τη νέα Επιτροπή». Αυτό σημαίνει ότι χρειάζεται μια συμφωνία αρχηγών Κρατών πριν τη συνεδρίαση του Απριλίου του Ευρωπαϊκού Κοινοβουλίου. Αυτή η χρονική ρύθμιση είναι τέλεια κατά την γνώμη μας. Ελπίζουμε ότι θα μπορέσει να διατηρηθεί γιατί ανταποκρίνεται στην απαίτηση να μην τροφοδοτηθεί μια κριτική απέναντι στα ευρωπαϊκά θεσμικά όργανα και να καταστεί η Επιτροπή σε σύντομο χρόνο ικανή να αντιμετωπίσει τα πολιτικά θέματα που βρίσκονται επί τάπητος.
<P>
Θέλουμε να δράσουμε γρήγορα και θέλουμε επίσης μια ισχυρή πολιτική λύση: αυτό σημαίνει μια λύση που δεν θα διαρκέσει μόνο λίγους μήνες και, εάν είναι δυνατόν - και εμείς πιστεύουμε ότι είναι δυνατόν γιατί είναι ένα γεγονός πολιτικής βούλησης - θέλουμε από την αρχή ακόμα να ακολουθηθεί η κατεύθυνση που ορίζει η Συνθήκη του Αμστερνταμ γιατί, εάν η Επιτροπή πρέπει να είναι ισχυρή, πρώτον χρειάζεται να διαρκεί αρκετά, και συνεπώς όχι μόνο έως το τέλος του έτους, και, δεύτερον, ο Πρόεδρός της πρέπει να έχει μεγαλύτερες εξουσίες, αυτές ακριβώς που η Συνθήκη του Αμστερνταμ του παρέχει. Μπορούν να επιτευχθούν όλα αυτά αρκεί να υπάρχει η πολιτική βούληση, και είναι πολύ σημαντικό να συμβεί κάτι τέτοιο. Τέλος, η Προεδρία αυτή πρέπει να έχει διάφορα καθήκοντα: καθήκοντα διαχείρισης αυτής της πολύπλοκης δομής όπως είναι η Επιτροπή της Ευρωπαϊκής Ένωσης αλλά και το καθήκον να αυτομεταρρυθμίζεται. Και σχετικά με αυτό είναι πολλές οι προτάσεις που έχουν γίνει από την πλευρά του Κοινοβουλίου. Εγώ προτείνω στο Συμβούλιο να βρει τον τρόπο να εμβαθύνει στις προτάσεις που το Κοινοβούλιο εξέφρασε με σαφήνεια, στα πλαίσια πολλών επιτροπών, όσον αφορά τη μεταρρύθμιση της Επιτροπής.
<P>
Εμείς είμαστε πεπεισμένοι ότι όλα τα ευρωπαϊκά θεσμικά όργανα, εν όψει της διευρύνσης, χρειάζονται μια μεταρρύθμιση, και είμαστε πεπεισμένοι ότι αυτή που αφορά την Επιτροπή είναι μια κρίση που γεννάται εκεί όπου υπάρχει η πιο λειτουργική δομή, εκείνη συνεπώς που υφίσταται περισσότερο τον αντίκτυπο της διεύρυνσης που έχει ήδη γίνει και της αύξησης των καθηκόντων της Ευρωπαϊκής Ένωσης. Και τα άλλα κοινοτικά όργανα όμως, Συμβούλιο και Κοινοβούλιο, έχουν ανάγκη από μεταρρυθμίσεις. Εγώ πιστεύω λοιπόν ότι το πρώτο βήμα που κάνουμε αυτήν την στιγμή, για να μεταρρυθμίσουμε την Επιτροπή και να κατευθυνθούμε προς μια Ευρωπαϊκή Ένωση πιο δημοκρατική, είναι η αρχή μιας σημαντικής πορείας για την Ένωση.

<SPEAKER ID=54 LANGUAGE="EN" NAME="Elles">
Κυρία Πρόεδρε, υπάρχει ένα πολύ γνωστό ρητό: «Η νίκη έχει χίλιους πατέρες, η ήττα είναι ορφανή». Όλοι είναι υπέρ της μεταρρύθμισης σήμερα, ο ένας περισσότερο από τον άλλον. Δεν ήταν έτσι πριν από μερικούς μήνες. Οι περισσότεροι Σοσιαλιστές - εκτός από ορισμένες φωτεινές εξαιρέσεις - ψήφισαν κατά των καταγγελιών για κακοδιαχείριση και κατά της ανάγκης επείγουσας μεταρρύθμισης της Επιτροπής το Δεκέμβριο. Ας μην προσπαθήσουμε να ξαναγράψουμε την ιστορία. Ας σημειωθεί όμως για την ιστορία ότι την πραγματική εμπροσθοφυλακή της αλλαγής - όπως επισήμανε ο κ. Martens προηγουμένως - αποτέλεσαν όσοι ψήφισαν υπέρ της άρνησης υπογραφής της απαλλαγής για το 1996. Χωρίς αυτήν την προκλητική ενέργεια, τίποτα δεν θα είχε συμβεί και θα είχαμε συνεχίσει όπως πριν.
<P>
Δεύτερον, η έκθεση των σοφών δικαίωσε απόλυτα τα ευρήματα της Επιτροπής Ελέγχου του Προϋπολογισμού. Ο κ. Van Buitenen θα έπρεπε τώρα να επιστρέψει στα καθήκοντά του. Επιπλέον, ο ενθουσιασμός που έδειξαν ορισμένοι συνάδελφοι, και ιδίως η κ. Green, για τη συγκέντρωση των συμπερασμάτων των εξωτερικών εμπειρογνωμόνων σε μια έκθεση που θα έπρεπε μάλλον να εκπονηθεί από τα ίδια άτομα που εκπόνησαν και τις δικές μας εκθέσεις στην Επιτροπή Ελέγχου του Προϋπολογισμού, φαίνεται να υποδηλώνει ότι παίρνει πιο σοβαρά υπόψη τις γνώμες των εξωτερικών εμπειρογνωμόνων από ό, τι τις γνώμες των συναδέλφων.
<P>
Τρίτον, όταν πια διοριστεί η νέα Επιτροπή, όποια κι αν είναι η σύνθεσή της, πρέπει να δώσει ιδιαίτερη έμφαση στη μεταρρύθμιση της Επιτροπής, συνεχίζοντας το πρόγραμμα θέσπισης κωδίκων δεοντολογίας, τη μεταρρύθμιση των κανονισμών υπηρεσιακής κατάστασης και την έκθεση ελέγχου των πόρων που απαιτούνται. Τέλος, κινούμαστε προς μια συζήτηση μεταξύ Κοινοβουλίου και Συμβουλίου. Το πραγματικό ερώτημα είναι το εξής: Θέλουμε να υπερισχύουν οι λίγοι ή οι πολλοί; Όπως είπε και ο Περικλής, στον επιτάφιο λόγο του στην εκδοχή του Θουκιδίδη για τον Πελοποννησιακό Πόλεμο: «Όλοι όμως έχουμε τα ίδια δικαιώματα απέναντι στους νόμους σχετικά με τις ιδιωτικές τους διαφορές. Αντίθετα, όσο για την εκτίμηση του κύρους, ο καθένας, ανάλογα με την πρόοδο που έχει σε κάτι, προτιμάται στη διοίκηση των κοινών, όχι τόσο κυρίως από την κοινωνική του τάξη όσο από την ικανότητά του.» Συγχρόνως είπε: «Το πολίτευμα δηλαδή που έχουμε δεν ζηλεύει τους νόμους των άλλων αλλά, αντίθετα, εμείς οι ίδιοι είμαστε περισσότερο υπόδειγμα σε μερικούς παρά μιμητές άλλων. Και όσο για το όνομά του, ονομάζεται δημοκρατία επειδή η εξουσία δεν βρίσκεται στα χέρια των ολίγων αλλά του δήμου.»

<SPEAKER ID=55 LANGUAGE="ES" NAME="Escolα Hernando">
Κυρία Πρόεδρε, πιστεύω πως όλοι γνωρίζουμε ότι ζούμε μια κατάσταση άνευ προηγουμένου στην ιστορία της Ένωσης. Στιγμές όπως αυτή αποτελούν απόδειξη της ισχύος της Ευρωπαϊκής Ένωσης, για να γνωρίζουμε αν θέτουμε σταθερά θεμέλια ή αν απλώς την τοποθετούμε πάνω σε έναν πύργο από τραπουλόχαρτα. Για αυτόν τον λόγο είναι υποχρέωσή μας να μην κλείσουμε έτσι αυτήν την κρίση.
<P>
Το πρόβλημα δεν είναι απλώς η αντικατάσταση της Επιτροπής από άλλη. Αυτό που τώρα έχουμε μπροστά μας δεν πρέπει να είναι μια μεταρρύθμιση των μεθόδων λειτουργίας ενός θεσμικού οργάνου, αλλά η μεταρρύθμιση των ίδιων των θεσμικών οργάνων, του Κοινοβουλίου, της Επιτροπής και του Συμβουλίου. Σε αντίθετη περίπτωση θα χάσουμε μια μοναδική ευκαιρία.
<P>
Το Κοινοβούλιο ανέλαβε την ευθύνη του και επέδειξε την ωριμότητά του και για αυτόν τον λόγο μπορεί να αισθάνεται υπερήφανο. Η παραίτηση της Επιτροπής πρέπει να χρησιμεύσει ως καταλύτης για την απαραίτητη θεσμική μεταρρύθμιση. Τώρα, το Συμβούλιο πρέπει και εκείνο να σταθεί στο ύψος των περιστάσεων, να αναλογιστεί την Ευρώπη ως σύνολο, να βάλει στην άκρη τα εθνικά συμφέροντα και να βρει μια θετική διέξοδο από αυτήν την κρίση, ούτως ώστε να μπορούμε να πούμε, συμπερασματικά, πως έχουμε επιτύχει μια Ευρώπη με περισσότερη αλληλεγγύη, περισσότερη διαφάνεια και περισσότερη δημοκρατία.

<SPEAKER ID=56 LANGUAGE="IT" NAME="Formentini">
Κυρία Πρόεδρε, εγώ εκφράζω πρώτα απ' όλα την δυσαρέσκειά μου για το γεγονός αυτό καθαυτό ότι αυτό το Κοινοβούλιο συνεδριάζει σήμερα και αύριο, αντί για την ημερομηνία που είχε καθορίσει. Αυτή είναι ουσιαστικά μια στάση υποταγής στις ανάγκες των κυβερνήσεων, στις ανάγκες των κρατών. Σε καμιά από τις δημοκρατίες μας, ίσως όχι τόσο στα εθνικά κοινοβούλια αλλά σίγουρα στα τοπικά εκείνα κοινοβούλια όπου είναι πιο ισχυρό το δημοκρατικό αίσθημα, δεν συμβαίνει κάτι τέτοιο. Είναι μια στάση η οποία, κατά την γνώμη μου, δεν αφήνει και πολλές ελπίδες σχετικά με τις πραγματικές προθέσεις όσον αφορά τον έλεγχο που θα έπρεπε να εξασκήσει αυτό το Κοινοβούλιο. Στην πραγματικότητα παρατηρούμε ότι, χάρη σε μια πρωτοβουλία που ελήφθη από ορισμένους από εμάς, την οποία έπειτα με αδέξιο τρόπο η πλειοψηφία προσπάθησε να διαχειριστεί διαφορετικά, καταλήξαμε να κάνουμε να ξεσπάσει ένα ζήτημα που αποδεικνύει ότι η γραφειοκρατία και η τεχνοκρατία, όσο και προετοιμασμένες και αν είναι, στην πραγματικότητα δεν μπορούν να μην περιπίπτουν συχνά σε σφάλματα που στη συνέχεια οδηγούν στις στρεβλώσεις εκείνες που σήμερα είχαν ως κατάληξη τις μεμονωμένες παραιτήσεις των διαφόρων Επιτρόπων.
<P>
Εγώ πιστεύω ότι στο μέλλον θα χρειαστεί να είμαστε ιδιαίτερα προσεκτικοί και, κυρίως, είμαι αντίθετος στο να επικαλούμαστε από τώρα τη Συνθήκη του Αμστερνταμ, στο να θέλουμε δηλαδή να διαχειριστούμε κάτι το νέο, πρόωρα, με κάτι το παλιό, καθυστερημένα. Δεν θα ήθελα ποτέ να αφαιρέσω καμία εξουσία από το νέο Κοινοβούλιο, και γι' αυτό ζητώ με αποφασιστικότητα να είναι το νέο Κοινοβούλιο αυτό που θα πρέπει να αποφανθεί σχετικά με την Επιτροπή, με τρόπο ώστε να μην χρειαστεί να υποστεί μια Επιτροπή σχετικά με την οποία δεν θα του έχει δοθεί η δυνατότητα να εκφράσει την γνώμη του.

<SPEAKER ID=57 LANGUAGE="FR" NAME="Duhamel">
Κυρία Πρόεδρε του Ευρωπαϊκού Κοινοβουλίου, ο Ερωτευμένος Σαίξπηρ κέρδισε, η Ευρώπη πανηγυρίζει. Θα γνωρίζετε τον Αμλετ: though this is madness, yet there is method in it - Παρόλο που είναι τρέλα, υπάρχει λογική σε αυτήν. Ο κ. Santer πρέπει να μελετήσει τον Ουίλιαμ Σαίξπηρ. Δεν είναι τρέλα όμως. Είναι μια επανάσταση του παρόντος και μια επανάσταση για το μέλλον.
<P>
Είναι μια επανάσταση του παρόντος χάρη σε τρία στοιχεία που την αποτέλεσαν. Καταρχάς, το γεγονός: η 16η Μαρτίου 1999 θα καταγραφεί στα βιβλία της ιστορίας ως ημέρα παραίτησης της Επιτροπής.
<P>
Πρόκειται για την εκ των πραγμάτων πρόταση μομφής που επέβαλε το Ευρωπαϊκό Κοινοβούλιο. Το 1979, είχαμε την καθολική ψηφοφορία. Το 1999, την ευθύνη. Ο κύκλος της οικοδόμησης της δημοκρατίας έκλεισε.
<P>
Είναι μια επανάσταση για το παρόν εξαιτίας του λόγου που την προκάλεσε. Το Ευρωπαϊκό Κοινοβούλιο τιμώρησε τη γενική έλλειψη ελέγχου. Όχι κάποια μεμονωμένη απάτη, να επιμείνουμε σε αυτό. Εμείς το ξέρουμε, αλλού ψεύδονται. Στις Βρυξέλλες, την καρδιά του κυκλώνα, καταλαβαίνουν, όμως οι πολίτες ανησυχούν, εξαπατημένοι από τους ψεύτες των εντύπων του Murdoch, τους γάλλους λαϊκιστές, τους εθνικιστές όλων των κομμάτων και από τους λαϊκιστές όλων των μέσων ενημέρωσης. Ακούσαμε ορισμένους από αυτούς σήμερα εδώ. Εξαπατούν τους ανθρώπους για να κερδίσουν αναγνώστες ή ψήφους και για να καταστρέψουν την Ευρώπη. Είναι δικό μας καθήκον να τους πούμε την αλήθεια.
<P>
Είναι μια επανάσταση για το παρόν χάρη στο μάθημα που μας δίνει, γιατί η Ευρώπη έδωσε ένα μάθημα δημοκρατίας. Στα κράτη μέλη, πολλά κοινοβούλια θα έπρεπε να εμπνευστούν για να χειραφετηθούν, πολλές κυβερνήσεις για να επιδείξουν μεγαλύτερη ευθύνη.
<P>
Είναι όμως επίσης, κυρία Πρόεδρε, ένα μάθημα για το μέλλον και μια επανάσταση, με τρία στοιχεία, για το αύριο. Μια ισχυρή Επιτροπή καταρχάς. Όλοι το ζητούν, όλοι συμφωνούν, ακόμη και η Ένωση για την Ευρώπη. Ο Jacques Chirac και ο Lionel Jospin συμφωνούν. Καλό αυτό. Ο Jospin, ο Schrφder, συμφωνούν. Ουσιώδες. Ο Schrφder, ο Jospin, ο Blair, συμφωνούν. Ανέλπιστο. Χθες, ο Major πάγωσε τα πάντα. Σήμερα, ο Blair με τη Γαλλία, τη Γερμανία, τα άλλα κράτη της Ένωσης, καλεί τον Prodi. Οποία επανάστασις για τη Μεγάλη Βρετανία, για την Ευρώπη!
<P>
Δεύτερο στοιχείο της επανάστασης για το μέλλον: νέοι έλεγχοι, νέος κανόνας, νέες κουλτούρες. Φτιάξαμε το ενιαίο νόμισμα. Θα οικοδομήσουμε μια κοινή δεοντολογία της εξουσίας στην Ευρώπη. Τρίτο και τελευταίο στοιχείο: εκλογές συν ευθύνη: οι πολίτες μάς εκλέγουν, εμείς με τη σειρά μας αναθέτουμε τα καθήκοντά της στην Επιτροπή. Την ελέγχουμε. Μόλις γεννήθηκε η ευρωπαϊκή δημοκρατία, σε μας μένει τώρα να τη μεγαλώσουμε.

<SPEAKER ID=58 LANGUAGE="DE" NAME="Brok">
Κυρία Πρόεδρε, κύριε Πρόεδρε του Συμβουλίου, συνάδελφοι, για διάστημα μηνών εκφράζαμε σε συνεδριάσεις και ατομικές συνομιλίες προειδοποιήσεις προς την Επιτροπή. Δεν εισακούσθημεν, το αποτέλεσμα είναι ως έχει. Πρέπει να καταλάβουμε πως έχουν αλλάξει οι καιροί, επειδή η ΕΕ διαθέτει σήμερα τη δύναμη να προβεί στη δημοκρατική αυτοκάθαρση. Πιστεύω πως αποτελεί ένα καλό μήνυμα προς τους πολίτες το γεγονός ότι αυτό είναι εφικτό σε ένα τέτοιο δημοκρατικό σύστημα και ότι ένας μηχανισμός δεν τη γλυτώνει από αυτά που προξένησε.
<P>
Πρέπει όμως και να καταλάβουμε πως το πρόβλημα αυτό δεν είναι τόσο θέμα μεμονωμένων ατόμων. Ας μην ξεχνάμε πως υπάρχουν πολλοί έντιμοι άνθρωποι και στην προηγούμενη Επιτροπή. Πρέπει όμως να αντιληφθούμε ότι αυτό αποτελεί ειδικότερα θέμα δομής, θέμα της ελλιπούς αποτελεσματικότητας των Ευρωπαϊκών Θεσμικών Οργάνων. Μόνον εάν αλλάξουμε τις δομές της Επιτροπής, θα αποφύγουμε το να βρεθούμε σε δύο χρόνια στην ίδια κατάσταση όπως αυτή τη φορά, διότι η αντικατάσταση των προσώπων στην κορυφή δεν αποτελεί παρά μέρος της αλήθειας.
<P>
Αυτός είναι ο λόγος που χρειαζόμαστε ορισμένες διαδικασίες κατά την εγκαθίδρυση της νέας Επιτροπής. Αφενός είναι σίγουρα σωστό πως πρέπει να δώσουμε ένα στίγμα στους πολίτες πριν τις εκλογές. Αφετέρου όμως πρέπει να υπάρχει αρκετός χρόνος, ώστε η διαδικασία συγκρότησης της Επιτροπής να επιφέρει τη δυνατότητα μιας ριζικής αναδιοργάνωσης αυτού του θεσμού, και ένας νέος, καλός Πρόεδρος της Επιτροπής θα εκμεταλλευθεί τη διαδικασία αυτή καθώς και το Κοινοβούλιο για να επιβληθεί κατά αυτού του μηχανισμού. Επειδή αυτός θα είναι, ως γνωστόν, η Επιτροπή, η οποία θα είναι εν ενεργεία για την επόμενη πενταετία, το Κοινοβούλιο αυτό πρέπει να λάβει υπόψη και το νέο Κοινοβούλιο, το οποίο θα πρέπει να συνυπάρξει με αυτήν την Επιτροπή, το οποίο θα πρέπει να την αποδεχθεί και να παράσχει μελλοντικά και τη νομιμοποίηση για αυτήν την Επιτροπή.
<P>
Πιστεύω πως από αυτό θα προκύψει ένας σαφής συμβιβασμός, και νομίζω πως εσείς από την Προεδρία του Συμβουλίου θα είστε σε θέση να μας προτείνετε ένα χρονικό πλαίσιο, το οποίο θα καταστήσει δυνατό τον συνδυασμό και των δύο πραγμάτων, ούτως ώστε να επιτύχουμε την αναδιοργάνωση και με αυτό μια καλύτερη Ευρώπη.

<SPEAKER ID=59 LANGUAGE="DE" NAME="Raschhofer">
Κυρία Πρόεδρε, αξιότιμοι συνάδελφοι, η έκθεση του συμβουλίου των σοφών ήταν αυτή που κατάφερε αυτό που δεν μπόρεσε να επιτύχει το Κοινοβούλιο, δηλαδή την καταγγελία για την πολιτική ευθύνη της Επιτροπής. Αυτό αποτελεί μια ταπεινωτική διαπίστωση. Όλοι όσοι δεν ενέκριναν την πρόταση μομφής πήραν το μάθημά τους από την έκθεση του συμβουλίου των σοφών. Στην πραγματικότητα δεν υπάρχει τίποτα καινούργιο στις 140 σελίδες. Παρ' όλα αυτά το συμβούλιο των σοφών αποκάλυψε μια σοφή διαπίστωση: με την εξακρίβωση ότι η Επιτροπή έχασε στο σύνολό της τον έλεγχο σχετικά με τα δημοσιονομικά και τους υπαλλήλους το βασικό πρόβλημα μεταφέρθηκε προς τα επάνω. Φαίνονται τα όρια της δυνατότητας διαχείρισης.
<P>
Η παραίτηση της Επιτροπής δεν ήταν ηρωϊκή πράξη, αλλά αναγκαστική, διότι οι εναλλακτικές λύσεις ήταν σαφείς. Η απώλεια εμπιστοσύνης που υπέστη η Επιτροπή είναι τόσο σοβαρή, ώστε να αποκλείεται για μας οτιδήποτε άλλο εκτός από μια τάχιστη δυνατή αλλαγή ολόκληρης της ομάδας, τονίζω όμως το γεγονός ότι δεν αρκεί από μόνη της μια αντικατάσταση κεφαλών. Αυτό που χρειαζόμαστε είναι πραγματικές κι όχι μικροσκοπικές μεταρρυθμίσεις. Αφενός πρέπει να υπάρξει μια εκ θεμελίων εξέταση των δομών της Επιτροπής, αφετέρου είναι επείγουσα ανάγκη να αναπτυχθούν τα δικαιώματα ελέγχου και αυτού του Σώματος. Το γεγονός ότι διεξάγεται αυτή η συζήτηση αποτελεί αληθινό επίτευγμα του συμβουλίου των σοφών, διότι τελικά το ζητούμενο είναι να μην εγκαταλειφθεί ο πολίτης όσον αφορά την απαίτησή του για δημοκρατία και έλεγχο.

<SPEAKER ID=60 LANGUAGE="EN" NAME="Donnelly, Alan">
Κύριε Πρόεδρε, αν και οι Χριστιανοδημοκράτες πρόσφατα προσηλυτίστηκαν στην ιδέα μιας Επιτροπής Εμπειρογνωμόνων την οποία είχαν απορρίψει τον Ιανουάριο, εμείς στη Σοσιαλιστική Ομάδα εκφράζουμε την ικανοποίησή μας για το γεγονός ότι τώρα τάσσονται υπέρ της σύστασης της επιτροπής εμπειρογνωμόνων και περιμένουμε με αδημονία τη δεύτερη έκθεσή της που θα δημοσιευτεί μέσα στους επόμενους μήνες. Θα ήθελα να εστιάσω την παρέμβασή μου σήμερα το απόγευμα στην έκθεση αυτή.
<P>
Ωστόσο, θα ήθελα απλώς να παρατηρήσω ότι οι μεταρρυθμίσεις που επιδιώκουμε στο πλαίσιο των θεσμικών οργάνων της Ευρωπαϊκής Ένωσης, όπως είπε και η προηγούμενη ομιλήτρια, δεν εξαντλούνται με την εξέταση των 20 Επιτρόπων. Το θέμα αυτό υπήρξε κεντρικό σημείο των τελευταίων μηνών, τώρα όμως πρέπει να εντοπίσουμε τα αίτια των εκτενέστατων προβλημάτων της Επιτροπής και κυρίως ζητούμε από την επιτροπή εμπειρογνωμόνων να προτείνει λύσεις. Συνεπώς, ελπίζω ότι, όταν η Επιτροπή Εμπειρογνωμόνων συνεδριάσει στη διάρκεια των επόμενων εβδομάδων και όταν διεξαγάγει τις ενδελεχείς έρευνές της για τη λειτουργία της Επιτροπής, θα εξετάσει λεπτομερώς τα διαρθρωτικά προβλήματα εντός της Επιτροπής.
<P>
Δεν πρόκειται απλώς για ζήτημα πολιτικής ηγεσίας. Συνδέεται με τις διαδικασίες διαχείρισης των υπαλλήλων και οικονομικής διαχείρισης. Πρόκειται για τη συνολική διαχειριστική δομή της Επιτροπής, τη σχέση μεταξύ των υπαλλήλων και των διευθυντών τους, τη σχέση μεταξύ των διευθυντών και των γενικών διευθυντών, τη σχέση μεταξύ των γενικών διευθυντών και των Επιτρόπων και των ιδιαίτερων γραφείων τους. Είναι συνεπώς εξαιρετικά σημαντικό αυτή η δεύτερη έκθεση, στην οποία πρέπει τώρα να εστιάσουμε την προσοχή μας, να εξετάσει το ζήτημα της απαραίτητης ριζικής μεταρρύθμισης. Ελπίζω ότι, στο τέλος της αυριανής ψηφοφορίας, το ψήφισμα που θα εγκρίνουμε θα δηλώνει ρητά ότι θέλουμε από την επιτροπή εμπειρογνωμόνων να προωθήσει αυτές τις συστάσεις. Δεν θέλουμε μια γενικευμένη πολεμική από την επιτροπή εμπειρογνωμόνων. Θέλουμε συγκεκριμένες συστάσεις σχετικά με τα ευρήματά της όχι μόνο σε σχέση με τα τελευταία 4, 5 χρόνια αλλά σε σχέση με διαδικασίες οι οποίες, όπως ξέρουμε, εφαρμόζονται στο δημόσιο τομέα της Ευρωπαϊκής Ένωσης εδώ και πολλά χρόνια.
<P>
Η πρόκληση είναι τι μέτρα θα λάβουμε. Το κρίσιμο σημείο για τη Σοσιαλιστική Ομάδα είναι ότι θέλουμε ο νέος Πρόεδρος της Επιτροπής να αναλάβει καθήκοντα το ταχύτερο δυνατόν και θέλουμε από αυτόν τον Πρόεδρο να πάρει την έκθεση της Επιτροπής Εμπειρογνωμόνων και να διασφαλίσει ότι θα εφαρμοστεί κάθε ενέργεια όχι μόνο σε σχέση με τους 20 Επιτρόπους, όχι μόνο σε σχέση με την κουλτούρα του Σώματος των Επιτρόπων, αλλά και για τους γενικούς διευθυντές, τους διευθυντές και κάθε επίπεδο ευθύνης και διαχείρισης εντός της Επιτροπής. Αν δεν το κάνουμε αυτό, όλη η προσπάθεια των τελευταίων μηνών θα είναι χαμένος χρόνος και δεν θα έχουμε σημειώσει καμία περαιτέρω πρόοδο σε αυτό που, σε τελευταία ανάλυση, αποτελεί ζήτημα πρωταρχικής σημασίας για την κοινή γνώμη στην Ευρωπαϊκή Ένωση.

<SPEAKER ID=61 LANGUAGE="DE" NAME="Tillich">
Κύριε Πρόεδρε, κύριε Donnelly, ο Πρόεδρος του Συμβουλίου είπε πως κάναμε χρήση του δημοκρατικού μας δικαιώματος και πως εκπληρώσαμε το καθήκον μας. Εάν η Επιτροπή είχε προθυμοποιηθεί τότε να μας καταστήσει δυνατή την πρόσβαση σε όλες τις πληροφορίες, δεν θα είχαμε και την ανάγκη του συμβουλίου των σοφών, και είμαστε κάλλιστα σε θέση να εκπονήσουμε τη δεύτερη έκθεση όπως το έπραξε το συμβούλιο των σοφών, εάν μας παρασχεθούν οι απαραίτητες πληροφορίες εκ μέρους της Επιτροπής.
<P>
Θα ήθελα να κάνω μια μικρή παρατήρηση που απευθύνεται στην Επιτροπή και τον Πρόεδρό της: η κρίση δεν άρχισε, όπως πιστεύουν πολλοί, με την έναρξη των μεταρρυθμίσεων, αντιθέτως μάλιστα, το LEONARDO εμφανίστηκε μόλις το 1998, ενώ για τα προβλήματα που σχετίζονται με την κ. Cresson πληροφορηθήκαμε μόλις στους τελευταίους μήνες. Αυτός είναι ο λόγος που είναι καταστροφικό αυτό, όπως και το γεγονός ότι έλαβαν το πράσινο φως από τον δημοσιονομικό έλεγχο όλες οι χρηματοοικονομικές πράξεις στις οποίες προέβη η Επιτροπή και οι οποίες αποτελούν τώρα αντικείμενο κριτικής στην έκθεση του συμβουλίου των σοφών.
<P>
Τώρα όμως έχω να πω ακόμα μερικά λόγια σχετικά με την έκθεση των σοφών και με τη δραστηριότητα εδώ στο Κοινοβούλιο. Δεν εκπλήσσει κανέναν το γεγονός ότι η Ομάδα του Ευρωπαϊκού Σοσιαλιστικού Κόμματος απαγόρευσε να λάβουν τον λόγο οι συνάδελφοί της που αντιτίθεντο στην απαλλαγή σχετικά με τον προϋπολογισμό 1996, όπως και το γεγονός ότι η ίδια Ομάδα καταψήφισε τον εισηγητή για την ΥΣΚΑ, τον δικό της συνάδελφο, κ. Bφsch. Kαι ποιός εκπλήσσεται με το γεγονός ότι η συντονίστρια της Ομάδας του Ευρωπαϊκού Σοσιαλιστικού Κόμματος στην Επιτροπή Ελέγχου του Προϋπολογισμού εγκατέλειψε την εργασία της λόγω της πολιτικής που έχει υιοθετήσει ο πρόεδρος της Ομάδας; Για τον λόγο αυτό, μάλλον αποτελεί λογική συνέπεια το γεγονός ότι η πρόεδρος της Ομάδας καταθέτει πρώτα την ψήφο δυσπιστίας, αποσύροντάς την πάλι στη συνέχεια. Εάν η Ομάδα του Ευρωπαϊκού Σοσιαλιστικού Κόμματος είχε συμπεριφερθεί τον Ιανουάριο με τη συνέπεια που προφασίζεται πως το έπραξε σήμερα, τότε ίσως και να είχαμε ήδη σήμερα μια λειτουργική Επιτροπή, έχοντας γλυτώσει από αυτήν την κρίση που συζητείται σήμερα από όλους!

<SPEAKER ID=62 LANGUAGE="NL" NAME="Vanhecke">
Κύριε Πρόεδρε, πιστεύω ότι στη συνέχεια η κατάσταση που θα ακολουθήσει θα μπορεί να περιγραφεί με την φράση του Σαίξπηρ πολύ κακό για το τίποτα και ότι, συνεπώς, σήμερα δεν δημιουργείται η βάση για μια νέα αρχή. Το πρόβλημα που αντιμετωπίζουμε με την Ευρωπαϊκή Επιτροπή είναι, όντως, ένα πρόβλημα που αφορά όλα τα κοινοτικά όργανα χωρίς καμία εξαίρεση: απάτη, ευνοιοκρατία, κατασπατάληση πόρων, αδιαφανής πολιτική ενισχύσεων, βασιλικές αποζημιώσεις. Ποιο μέλος του Κοινοβουλίου θα τολμούσε να πει ότι ο μόνος άρρωστος που κείτεται στο κρεβάτι αυτό είναι ή ήταν η Επιτροπή;
<P>
Είναι αλήθεια ότι τα Ευρωπαϊκά όργανα, χωρίς καμία εξαίρεση, δηλαδή συμπεριλαμβανομένου και του Κοινοβουλίου, βρίσκονται πολύ μακριά από τους πολίτες για να μπορούν να ασκούν κανονικό δημοκρατικό έλεγχο. Συνεπώς, το σκάνδαλο της Επιτροπής θα έπρεπε κατά κύριο λόγο να οδηγήσει στον μεγαλύτερο σεβασμό της αρχής της επικουρικότητας, τον δραστικό περιορισμό της ευρωπαϊκής πολιτικής ενισχύσεων που θυμίζει Αγιο Βασίλη και, κυρίως, την αύξηση του ελέγχου εκ μέρους των κρατών μελών και των κυβερνήσεών τους. Όσο δεν συμβαίνει αυτό, φοβούμαι ότι δεν πρόκειται στην ουσία να αλλάξει τίποτα.

<SPEAKER ID=63 NAME="Ρουμπάτης">
Κύριε Πρόεδρε, με έκπληξη διαπιστώνω ότι κάποιοι συνάδελφοι προσπαθούν με μικροπολιτικό τρόπο να εκμεταλλευτούν μία κατάσταση η οποία είναι πολύ σοβαρή, και αυτό είναι λυπηρό. Αντιμετωπίζουμε πράγματι μια κρίση στους θεσμούς τής Ένωσης, την οποία πρέπει να αντιμετωπίσουμε άμεσα. Πρέπει να δηλώσουμε ότι η παραίτηση της Ευρωπαοκής Επιτροπής απέδειξε την πολιτική και προσωπική ευαισθησία του συνόλου των μελών της Επιτροπής. Από την άλλη πλευρά, απέδειξε επίσης ότι οι θεσμοί που φτιάξαμε δουλεύουν και χρειάζεται να τους αναπτύξουμε.
<P>
Το Ευρωπαοκό Κοινοβούλιο έδειξε αξιοσημείωτη ψυχραιμία και ωριμότητα στην αντιμετώπιση αυτής της κρίσης. Αλλά ήρθε η ώρα οι ηγέτες μας να πάρουν γενναίες αποφάσεις, αποφάσεις οι οποίες θα λειτουργήσουν θετικά προς την ενίσχυση των θεσμών τής Ένωσης. Κάποιοι αντίπαλοι της ευρωπαοκής ιδέας πιθανώς να ήθελαν να χρησιμοποιήσουν αυτή την θεσμική κρίση για να χτυπήσουν ακριβώς αυτή την ιδέα για την οποία βρισκόμαστε όλοι εδώ σήμερα.
<P>
Οι αποφάσεις είναι δύσκολες. Όμως, τα κενά και τα αδιέξοδα είναι επικίνδυνα. Οφείλουν οι ηγέτες των κρατών μας να πάρουν άμεσες αποφάσεις και να δώσουν μια ξεκάθαρη λύση. Είναι θετικό ότι ο προεδρεύων του Συμβουλίου δήλωσε ήδη ότι τον Απρίλιο θα προτείνει το όνομα του νέου προέδρου της Επιτροπής. Αυτό νομίζω δεν είναι αρκετό. Χρειάζεται να ακολουθήσουν άμεσες αποφάσεις και για τα υπόλοιπα μέλη της Ευρωπαοκής Επιτροπής. Τα όποια συνταγματικά θέματα που πιθανώς υπάρχουν θα μπορούσαν να διευθετηθούν και, με βάση τη Συνθήκη του Αμστερνταμ, να λειτουργήσουν και το Συμβούλιο και το Ευρωπαοκό Κοινοβούλιο, ώστε να γίνουν οι αναγκαίες μεταρρυθμίσεις. Έχουμε την ευκαιρία να αποκαταστήσουμε άμεσα την αναγκαία εμπιστοσύνη στα θεσμικά όργανα της Ευρωπαοκής Ένωσης. Νομίζω ότι αυτό το οφείλουμε στους ευρωπαίους πολίτες και το οφείλουμε στην ίδια την ιδέα της Ευρωπαοκής Ένωσης.

<SPEAKER ID=64 LANGUAGE="IT" NAME="Castagnetti">
Κύριε Πρόεδρε, η κρίση που δημιουργήθηκε στην Ευρώπη είναι μια κρίση συγχρόνως σοβαρή και σωτήρια: σοβαρή γιατί σίγουρα σηματοδοτεί μια δύσκολη στιγμή χωρίς προηγούμενο, αλλά και σωτήρια γιατί από δω και πέρα, όπως ελέχθη, δεν μπορούμε πλέον να αποφεύγουμε το θέμα των θεσμικών μεταρρυθμίσεων, καθώς αυτές οι μεταρρυθμίσεις πρέπει να αναληφθούν και να αποφασιστούν πριν από τη διεύρυνση, και οι οποίες πρέπει να αποτελέσουν μια δυνατότητα οικονομικής διαχείρισης στην Ευρώπη, την Ευρώπη της μετά-ευρώ εποχής. Η Ευρώπη η οποία απέκτησε θεσμικά όργανα όπως η Ευρωπαϊκή Κεντρική Τράπεζα για να διαχειρίζεται την νομισματική πολιτική είναι μια Ευρώπη που απαιτεί και μια ισχυρή πολιτική κυβέρνηση, και ισχυρά θεσμικά όργανα. Εμείς υποστηρίζουμε την αυτονομία της Κεντρικής Τράπεζας, αλλά την υποστηρίζουμε ως αυτονομία από μια άλλη πολιτική εξουσία, που πρέπει να υπάρχει. Σήμερα αυτό είναι ένα θέμα το οποίο δεν μπορούμε πλέον να αποφύγουμε.
<P>
Αυτό που συνέβη είναι ωστόσο και σωτήριο γιατί τέθηκε, επιτέλους, το πρόβλημα της διαφάνειας. Ο καθένας από εμάς έχει πείρα του πόσο επείγον ήταν αυτό το πρόβλημα της διαφάνειας όσον αφορά τις δραστηριότητες της Ευρωπαϊκής Επιτροπής. Όποιος είχε επαφές με το θεσμικό όργανο, όποιος παρουσίασε αιτήσεις για συμμετοχή σε κάποιο πρόγραμμα έχει εμπειρία της έλλειψης πληροφοριών, της έλλειψης αιτιολογήσεων σχετικά με τις αποφάσεις. Είναι σωτήριο επίσης γιατί προέκυψε από την Ομάδα των Σοφών ένα είδος νέας ηθικής νομολογίας, βάσει της οποίας λέγεται στους πολιτικούς άνδρες ότι όχι μόνο δεν πρέπει να κάνουν αυτό που δεν επιτρέπεται αλλά και αυτό που δεν είναι κατάλληλο, και αυτή η ηθική νομολογία θα πρέπει να χρησιμοποιηθεί ως πολύτιμο μάθημα και να εμπεδοθεί και από την άρχουσα τάξη των διαφόρων χωρών, σε εθνικό επίπεδο, εάν θέλουμε να συμφιλιώσουμε τους πολίτες με την πολιτική και τους θεσμούς. Δεν πρέπει να γίνεται κάτι το οποίο δεν είναι κατάλληλο.
<P>
Και εγώ εύχομαι να υπάρξει μια ταχεία επίλυση της κρίσης, κι εγώ εύχομαι να υπάρξει μια Προεδρία με κύρος, κι εγώ τονίζω ότι, εάν πρέπει να είναι μια Προεδρία με ισχύ και κύρος, δεν μπορεί να είναι μια Προεδρία που θα διαρκέσει λίγο χρόνο αλλά, αντίθετα, πρέπει να έχει μια επαρκή χρονική προοπτική.

<SPEAKER ID=65 LANGUAGE="PT" NAME="Marinho">
Κύριε Πρόεδρε, η παρούσα κρίση, την οποία ουδείς επεδίωκε αλλά ούτε φρόντισε να αποτρέψει, επειδή ακριβώς είναι μια αναζωογονητική και δημιουργική κρίση, θα πρέπει να σηματοδοτήσει την έναρξη μιας νέας σελίδας στον βίο των θεσμικών μας οργάνων, με την εισαγωγή προσαρμογών που θα τα θέσουν στην υπηρεσία μιας Ευρώπης πιο φιλόδοξης, πιο διαφανούς και πιο δημοκρατκής και, βεβαίως, μιας Ευρώπης με πιο έντονο πολιτικό χαρακτήρα. Αλλά επίσης μίας Ευρώπης που θα δείχνει μεγαλύτερη υπευθυνότητα όσον αφορά τη λειτουργία της και τον έλεγχό της, απαλλαγμένης από χαλαρότητα και δημαγωγίες, μίας Ευρώπης στην οποία δεν θα υπάρχουν αποδιοπομπαίοι τράγοι.
<P>
Βιώνουμε μία κρίση, από τη στιγμή που, ενώ συντελείται μία γνήσια ενηλικίωση, συγχρόνως τα θεσμικά μας όργανα χάνουν βαρύτητα ενόσω τα καθήκοντα πληθαίνουν. Για το λόγο αυτό, καθόλου δεν μας εκπλήσσει το ανεξίτηλο όριο που χωρίζει τις ατομικές από τις συλλογικές ευθύνες, ή ακόμη τα πεδία κοινοτικής και κυβερνητικής ευθύνης. Βιώνουμε σήμερα μία εποχή όπου ακόμη και τα νομικά κείμενα, τα οποία θα έπρεπε να μας καθησυχάζουν, δεν μας παρέχουν καν ένα αίσθημα βεβαιότητας και ασφάλειας, ούτε για την πορεία που διανύσαμε αλλά ούτε και για το μέλλον.
<P>
Γι' αυτό, κύριε Πρόεδρε, τα θεσμικά μας όργανα δεν θα μπορέσουν να βρουν μια διέξοδο, μια κατεύθυνση, έναν προσανατολισμό, παρά μόνο στο πολιτικό πεδίο. Πράγμα που σημαίνει ότι καλούνται τώρα οι πολιτικοί υπεύθυνοι - και ειδικότερα, την παρούσα στιγμή, το Συμβούλιο και το Κοινοβούλιο - να ενεργήσουν χωρίς καθυστέρηση για τη διευθέτηση της κρίσης. Όμως, κύριε Πρόεδρε, όταν λέμε χωρίς καθυστέρηση δεν εννοούμε με εσπευσμένο τρόπο: εννοούμε απλώς ότι θα πρέπει το Συμβούλιο να ορίσει σε εύλογο χρονικό διάστημα έναν υποψήφιο για το αξίωμα του Προέδρου της Επιτροπής, έναν υποψήφιο που οφείλει να απολαμβάνει της μέγιστης νομιμοποίησης από πλευράς αυτού του Κοινοβουλίου, αναγκαία και απαραίτητη προϋπόθεση ώστε να έχουμε μία ισχυρή Επιτροπή. Και όταν λέμε ισχυρή, κύριε Πρόεδρε, εννοούμε με χρονική προοπτική, εννοούμε μία Επιτροπή με πολιτικό μέλλον. Καμία Επιτροπή, της οποίας το καθεστώς τελεί υπό προθεσμία, δεν θα είναι σε θέση να ανταποκριθεί στις επιταγές των μεταρρυθμίσεων και να δώσει μια νέα ώθηση στα θεσμικά μας όργανα. Το Κοινοβούλιο θα είναι πανέτοιμο να συμβάλει στην εξεύρεση λύσης για οποιαδήποτε κρίση που, εφόσον παραταθεί, θα εξασθενίζει οικονομικά την Ευρώπη και δεν θα ευνοεί παρά μόνον τους εχθρούς της. Προς τούτο, θα πρέπει το Κοινοβούλιο να εισακουστεί στις απαιτήσεις του, έχοντας κάθε διάθεση θα φθάσει σε πολιτική συμφωνία με το Συμβούλιο με σκοπό την εξεύρεση μιας λύσης.
<P>
Το επίκεντρο της παρούσας κρίσης, κύριε Πρόεδρε, δεν βρίσκεται στις Βρυξέλλες: η κρίση αυτή πηγάζει από όλες τις πρωτεύουσες των Δεκαπέντε. Χρέος του Συμβουλίου, και συγκεκριμένα της γερμανικής Προεδρίας, την παρούσα στιγμή είναι να θέσει επί τάπητος όλα τα δεδομένα του προβλήματος και να αναλάβει επίσης τις ευθύνες του. Εμείς εδώ θα είμαστε, αναμένοντας τις προτάσεις του. Ευτυχώς, απ' όσα μας δήλωσε σήμερα ο Προεδρεύων του Συμβουλίου, φαίνεται ότι το Συμβούλιο βρίσκεται στη σωστή κατεύθυνση και ακολουθεί το δρόμο της κοινής λογικής. Μακάρι να είναι έτσι!

<SPEAKER ID=66 LANGUAGE="NL" NAME="Maij-Weggen">
Κύριε Πρόεδρε, στα πλαίσια της συζήτησής αυτής σχετικά με την παραίτηση της Επιτροπής και την επικείμενη Σύνοδο Κορυφής στο Βερολίνο, θα ήθελα να αρχίσω ευχαριστώντας τους καλούς Επιτρόπους για το σημαντικό έργο όπου επιτέλεσαν τα περασμένα χρόνια. Είναι κρίμα που τα πράγματα έπρεπε να φτάσουν στο σημείο αυτό και που τον Ιανουάριο δεν έγινε αποδεκτή η έκκληση του Κοινοβουλίου, την οποία υποστήριξε μεγάλο μέρος της Ομάδας μου, να απομακρυνθούν οι Επίτροποι που είχαν δεχτεί επικρίσεις. Αν αυτό έχει συμβεί τον Ιανουάριο, η Επιτροπή και το Συμβούλιο θα είχαν ενισχυθεί από την αντιπαράθεση αυτή. Τώρα οι κακοί Επίτροποι συμπαρέσυραν και τους καλούς. Αυτό είναι κρίμα. Λέγοντας το αυτό ασκώ κριτική και στους Σοσιαλιστές φίλους μας, γιατί, εάν μας είχαν βοηθήσει τον Ιανούαριο με το ψήφισμα, δεν θα είχε συμβεί αυτό που συνέβη.
<P>
Υποστηρίζουμε την παραίτηση της Επιτροπής επειδή πιστεύουμε ότι αποτελεί αναπόφευκτη πράξη. Ελπίζουμε δε ότι πάρα πολύ σύντομα θα συσταθεί νέα Επιτροπή για να αναλάβει το έργο της υπό την ηγεσία ενός Προέδρου. Ωστόσο, είμαστε της άποψης ότι η Επιτροπή αυτή πρέπει να έχει υπηρεσιακό χαρακτήρα. Και αυτό γιατί η οριστική σύσταση της Επιτροπής μπορεί να καθοριστεί μόνο μετά τις εκλογές. Αυτή είναι κατά την γνώμη μου η κανονική δημοκρατική διαδικασία που πρέπει να εφαρμοστεί. Αλλωστε, και στα κράτη μέλη οι κυβερνήσεις δεν σχηματίζονται πριν από τις εκλογές αλλά μετά.
<P>
Όσον αφορά την εκλογή Προέδρου, πιστεύω ότι θα ήταν πάρα πολύ καλό να μπορούσε να υποβληθεί η πρόταση από το Κοινοβούλιο. Απ' ότι αντιλαμβάνομαι, υπάρχουν τρεις υποψήφιοι: ο κυριος Prodi, ο κύριος Solana και ο κύριος Kok. Για μένα είναι και οι τρεις άξιοι, εάν όμως ζητάτε την προσωπική μου προτίμηση, θα έλεγα ότι θα πρέπει να επιλεγεί ο κύριος Prodi. Αυτός είναι ο υποψήφιος που υποστηρίζω. Ένας άνθρωπος ο οποίος μπόρεσε να φέρει στον ορθό δρόμο την ιταλική γραφειοκρατία και την ιταλική οικονομία, θα μπορούσε να κάνει το ίδιο και στις Βρυξέλλες. Συνεπώς, εγώ χαιρετίζω την υποψηφιότητα Prodi.
<P>
Θα ήθελα να κάνω μια άλλη παρατήρηση για την Ατζέντα 2000, δεδομένου ότι το θέμα αυτό θα εξεταστεί στο Βερολίνο. Ελπίζω ολόθερμα να διορθωθεί η γεωργική πολιτική, δεδομένου ότι αυτό που συμβαίνει σήμερα δεν είναι καλό. Ελπίζω ότι θα διορθωθούν τα διαρθρωτικά ταμεία. Κυρίως, ελπίζω ότι οι Κάτω Χώρες θα επιτύχουν καλύτερα αποτελέσματα στα πλαίσια της Ατζέντα 2000 απ' ότι μέχρι σήμερα. Και αυτό γιατί η σημερινή κυβέρνηση της χώρας θα μπορούσε να είχε προετοιμαστεί κάπως καλύτερα απ' ότι έκανε. Επί του θέματος αυτού αναμένουμε με αδημονία να δούμε αν τα αποτελέσματα θα είναι καλύτερα απ' ότι φαίνεται. Από την άποψη αυτή, αναμένουμε με το ίδιο ενδιαφέρον τις εξελίξεις για την Ατζέντα 2000 όπως και την έλευση μιας νέας Επιτροπής.

<SPEAKER ID=67 LANGUAGE="NL" NAME="d' Ancona">
Κύριε Πρόεδρε, οι Ολλανδοί που συμμετέχουν στη Σοσιαλιστική Ομάδα θεωρούν ότι, με την απόφαση της να παραιτηθεί, η Επιτροπή έλαβε την μοναδική ορθή απόφαση που μπορούσε να λάβει με βάση τα πορίσματα της έκθεσης της επιτροπής σοφών. Αυτό είναι λοιπόν κάτι εντελώς διαφορετικό από τα όσα ανάφερε πρίν από λίγο η κυρία Maij-Weggen σχετικά με την απομάκρυνση δύο Επιτρόπων με βάση κατηγορίες για απάτη, πράγμα που σημαίνει ότι η παραίτηση της Επιτροπής πρέπει να θεωρηθεί ως προσωρινό αποτέλεσμα μίας διαδικασίας. Γι' αυτό, είναι σημαντικότερο να προσπαθήσει πλέον το Κοινοβούλιο να λάβει μία ενιαία θέση έναντι του Συμβουλίου, από το να προβάλλονται ισχυρισμοί σχετικά με το ποια Ομάδα έθεσε σε κίνηση τη διαδικασία αυτή.
<P>
Αυτή η νέα θέση, η νέα νοοτροπία, θα πρέπει να εκφραστεί με την εφαρμογή του κώδικα δεοντολογίας. Πρόκειται για την καθιέρωση της ατομικής ευθύνης των Επιτρόπων, την αναθεώρηση του κανονισμού υπηρεσιακής κατάστασης των υπαλλήλων και του καθεστώτος των αντιπροσώπων. Η άλλη θέση της Επιτροπής όσον αφορά τον τρόπο εργασίας της και τη στάση της έναντι του Κοινοβουλίου μπορεί να περιγραφεί συνοπτικά ως το τέλος της αλαζονείας. Αναμφισβήτητα, το γεγονός αυτό θα αποτελέσει νίκη για το Κοινοβούλιο, εφόσον δεν προσκρούσει στην αλαζονεία του Συμβουλίου. Πιθανώς να είναι δύσκολο για το Συμβούλιο να εργαστεί κάτω από πίεση χρόνου. Ωστόσο, έχει ιδιαίτερη σημασία να ορισθεί όσον το δυνατόν συντομότερα μία νέα Επιτροπή πριν από τις εκλογές για την ανάδειξη νέου Ευρωπαϊκού Κοινοβουλίου.
<P>
Συγκεκριμένα, πρέπει να καταρτιστεί ένα φιλόδοξο πρόγραμμα εργασίας, το οποίο θα υποβληθεί στο Κοινοβούλιο, και το σημερινό Κοινοβούλιο είναι σε θέση να γνωστοποιήσει στην Επιτροπή ποιες μεταρρυθμίσεις πρέπει να γίνουν. Η νέα Επιτροπή πρέπει να δεσμευτεί να τις υλοποιήσει. Στη συνέχεια, το Κοινοβούλιο μπορεί να ελέγξει τη νέα Επιτροπή με βάση αυτό το πρόγραμμα εργασίας κατά την εξέταση της νέας περιόδου εντολής της Επιτροπής το 2000.
<P>
Αυτό σημαίνει ότι θέλουμε μια νέα Επιτροπή για μία περίοδο πεντέμισυ ετών με μία δοκιμαστική περίοδο 6 μηνών. Εάν η Επιτροπή είναι καλή, δεν χρειάζεται να φοβάται μία παρόμοια επαναξιολόγηση από το Κοινοβούλιο. Και αυτό γιατί κάθε δημοκρατικό εθνικό Κοινοβούλιο ελέγχει διαρκώς τους υπουργούς.

<SPEAKER ID=68 NAME="Χριστοδούλου">
Κύριε Πρόεδρε, αν κανείς καθήσει να αναλύσει τα γεγονότα αυτού του τελευταίου χρόνου, θα δεί πάρα πολλά πράγματα τα οποία υπήρξαν αντικείμενο συζητήσεως εδώ. Αναμφισβήτητα, έγιναν και προσωπικές αδικίες, διότι πολλοί από αυτούς οι οποίοι υπεχρεώθησαν σε παραίτηση δεν έπρεπε να είχαν παραιτηθεί. Αναμφισβήτητα, όλη αυτή η σειρά των γεγονότων απετέλεσε και αντικείμενο μικροπολιτικής εκμεταλλεύσεως από διάφορες πλευρές. Το γεγονός παραμένει ότι αυτά πέρασαν τώρα, τελείωσαν, και εκεί που θα πρέπει να εστιάσουμε την προσοχή μας είναι να δούμε τί μαθήματα θα αποκομίσουμε απ' αυτές τις εξελίξεις, και πώς θα μπορέσουμε να τα χρησιμοποιήσουμε για το καλό της Ευρωπαοκής Ενώσεως και του κόσμου γενικότερα.
<P>
Νομίζω λοιπόν ότι η αναγνώριση πως το Ευρωπαοκό Κοινοβούλιο παίζει ένα ρόλο πολύ πιό σημαντικό από αυτόν τον οποίο τα άλλα θεσμικά όργανα ήταν διατεθειμένα να παραδεχθούν είναι κάτι το θεμελιώδες και πάρα πολύ βασικό. Και θα πρέπει από εδώ και εμπρός και το Ευρωπαοκό Κοινοβούλιο να ανταποκριθεί στις προσδοκίες οι οποίες έχουν διαμορφωθεί στους λαούς της Ευρώπης σχετικά με τον τρόπο με οποίο θα πρέπει να αντιμετωπίσει αυτά τα θέματα. Θα πρέπει επίσης και άλλοι να πάρουν μαθήματα. Το Συμβούλιο, φέρ' ειπείν, βιάστηκε πάρα πολύ να δώσει απαλλαγές χωρίς να εξετάσει ποιά ήταν τα πραγματικά γεγονότα. Επίσης, έαν η Επιτροπή είχε κινηθεί διαφορετικά σε ορισμένες περιπτώσεις, δεν θα φτάναμε στο σημείο στο οποίο έχουμε φτάσει τώρα. Αλλά, το βασικό μάθημα που θα πρέπει να πάρουμε είναι ότι θα πρέπει να είμαστε υπεύθυνοι έναντι αυτών οι οποίοι θα μας ψηφίσουν σε πολύ σύντομο χρονικό διάστημα.
<P>
Και εδώ, κύριε Πρόεδρε, θα πρέπει επίσης να είναι υπεύθυνοι και οι κύριοι του Συμβουλίου. Διότι, αν δεν πάρουν μια απόφαση σωστή, η οποία θα επιτρέψει στα θεσμικά όργανα της Ευρωπαοκής Ενώσεως να κινηθούν σωστά και με σωστή συνεργασία στις κρίσιμες εποχές που περνάμε αυτή την περίοδο και μείνουμε σε μια κατάσταση μερικής ακυβερνησίας για ένα διάστημα μεγαλύτερο από ό, τι πρέπει, φοβάμαι πολύ ότι δεν θα έχουμε αποκομίσει τα μαθήματα που θα έπρεπε απ' αυτή την κρίση και όλα αυτά τα πράγματα θα πάνε χαμένα.

<SPEAKER ID=69 LANGUAGE="SV" NAME="Lφφw">
Κύριε Πρόεδρε, σχεδόν όλα έχουν πια ειπωθεί για το υπό συζήτηση αυτό θέμα. Οι περισσότεροι έχουν βέβαια διαπιστώσει ότι αυτό που συνέβη την περασμένη εβδομάδα δεν είναι κάτι που μπορεί να μας προξενεί ικανοποίηση, αλλά ίσως να ήταν μια απαραίτητη έκρηξη για να καθαρίσει η ατμόσφαιρα, στη σχέση μεταξύ Κοινοβουλίου και Επιτροπής, και για να καταστεί δυνατή, μακροπρόθεσμα, η αποκατάσταση της εμπιστοσύνης των πολιτών στην Ένωση.
<P>
Πιστεύω ότι είναι σαφές σήμερα το συμπέρασμα που μπορούμε να συνάγουμε, ότι χρειάστηκε κάποιος χρόνος, από τον Ιανουάριο έως το Μάρτιο, για να έχουμε αυτή την έκθεση. Έχουμε ουσιαστικά μια εντελώς διαφορετική βάση για μια μελλοντική εποικοδομητική βελτίωση από ό, τι είχαμε τον Ιανουάριο. Έχω εντυπωσιαστεί από την γρήγορη και αποτελεσματική εργασία που εκπλήρωσε η επιτροπή των εμπειρογνωμόνων.
<P>
Έχουν εκφραστεί επικρίσεις ότι ήταν λάθος να επιτραπεί σε εξωτερικούς εμπειρογνώμονες να το κάνουν αυτό και ότι θα έπρεπε το ίδιο το Κοινοβούλιο να είχε κάνει τη δουλειά αυτή. Εγώ ωστόσο πιστεύω ότι, στην πολιτικοποιημένη κατάσταση στην οποία βρεθήκαμε, δεν ήταν δυνατό να κάνει το Κοινοβούλιο αυτόν τον έλεγχο. Πιστεύω επίσης γενικά ότι πρέπει ενίοτε να καταφεύγουμε σε εξωτερική αξιολόγηση. Αυτό είναι απαραίτητο, ακόμη και αν φαίνεται δύσκολο, αφού είναι δύσκολο να βρεθούν λύσεις όταν βρισκόμαστε στη μέση των εργασιών και της ρουτίνας.
<P>
Ας ελπίσουμε τώρα ότι αυτή η έκθεση θα αποτελέσει πραγματική κατευθυντήρια αρχή για μια ριζική μεταρρύθμιση των εργασιών της Επιτροπής - και ίσως το σημαντικότερο είναι αυτό που ειπώθηκε επανειλημμένως την εβδομάδα αυτή: πρέπει να υπάρχει μεγαλύτερη διαφάνεια, κάτι το οποίο έχει επανειλημμένως ζητήσει και το Κοινοβούλιο. Μόλις τον Ιανουάριο καταλήξαμε σε απόφαση για πολύ εποικοδομητικές προτάσεις στον τομέα αυτόν.

<SPEAKER ID=70 LANGUAGE="FR" NAME="Bourlanges">
Κύριε Πρόεδρε, από σήμερα, από αυτό το μέρος, αρχίζει μια νέα εποχή. Μπαίνω στον πειρασμό να παραφράσω τα ξακουστά λόγια που είπε ο Γκαίτε το βράδυ της μάχης του Valmy: για τα ευρωπαϊκά θεσμικά όργανα, μια νέα εποχή αρχίζει, μια διαφορετική κουλτούρα επιβάλλεται. Αυτή η κουλτούρα είναι η κουλτούρα της δημοκρατίας.
<P>
Θα είμαστε άξιοι αυτής της κουλτούρας; Πιστεύω ότι πρέπει όλοι μαζί να αντιμετωπίσουμε μια συλλογική πρόκληση. Η πρόκληση αυτή επιβάλλεται καταρχάς στην Επιτροπή. Για πολύ καιρό ήταν ένας ιερατικός θεσμός που κατευθυνόταν από ένα σώμα πιστών. Σήμερα γίνεται ένας κυβερνητικός οργανισμός που υπόκειται απλά στον έλεγχο των εκπροσώπων των λαών. Είναι ενοχλητικό αλλά αυτή είναι η αλήθεια.
<P>
Η πρόκληση επιβάλλεται επίσης στο Κοινοβούλιο. Το Κοινοβούλιο έχει γίνει κύριος πρωταγωνιστής του θεσμικού παιχνιδιού. Όπως όμως λέμε στη χώρα μου, «η ευγένεια σκλαβώνει». Θα μπορέσουμε να συμπεριφερθούμε ως απαιτητικοί εταίροι, να ενισχύσουμε το θεσμικό όργανο Επιτροπή, χωρίς την οποία δεν είμαστε τίποτα, ούτε οι μεν, ούτε οι δε, ή θα συμπεριφερθούμε ως λεπτολόγοι και ιδιότροποι σφετεριστές μιας εξουσίας που δεν μας ανήκει; Πρέπει να είμαστε υπεύθυνοι.
<P>
Αυτή η νέα πρόκληση όμως επιβάλλεται και στο Συμβούλιο. Πρέπει καταρχάς να φροντίσει να δώσει στην Επιτροπή, ως σκέλος της αρμόδιας επί του προϋπολογισμού αρχής μαζί με μας, τα διοικητικά μέσα δράσης. Το αναμένουμε για τις δημοσιονομικές προοπτικές - κατηγορία 5 - κύριε Πρόεδρε. Πρέπει κι αυτό να παίξει πλήρως το παιχνίδι της δημοκρατίας.
<P>
Τέλος, η πρόκληση επιβάλλεται στα κράτη. Η μεγάλη λησμονημένη του Αμστερνταμ ήταν η μεταρρύθμιση της Επιτροπής. Τώρα, πρέπει να διαλέξουμε μια πραγματική Επιτροπή που να λειτουργεί είτε βάσει του συλλογικού προτύπου, είτε βάσει ενός πιο προεδρικού προτύπου. Οι προθεσμίες θα τηρηθούν. Πρέπει να αντιμετωπίσουμε τις προκλήσεις μαζί ή θα τα χάσουμε όλα, μαζί.

<SPEAKER ID=71 LANGUAGE="DE" NAME="Swoboda">
Κύριε Πρόεδρε, κυρίες και κύριοι, η παραίτηση της Επιτροπής ήταν δικαιολογημένη και απαραίτητη βάσει της έκθεσης του συμβουλίου των σοφών, και χαίρομαι που εγκρίνουν το αποτέλεσμά της σήμερα τόσο πολλοί συνάδελφοι, παρ' ότι απέρριψαν την ίδρυση αυτής της επιτροπής. Είναι όμως καλό να μαθαίνουμε από τα λάθη μας.
<P>
Δεύτερον: η έκθεση του συμβουλίου των σοφών ήταν αυστηρή, όχι όμως και άδικη, διότι νομίζω πως όσο πιο μακριά από τον πολίτη δαπανώνται τα χρήματά του, τόσο αυστηρότερα πρέπει να είναι τα κριτήρια για τη διαχείριση και τη δημοσιονομική πρακτική. Τρίτον: η Επιτροπή της ΕΕ έπρεπε να παραιτηθεί, διότι σε πολλές περιπτώσεις έδειξε υπερβολικά μεγάλη αδυναμία απέναντι στο Συμβούλιο. Από την άλλη όμως έκανε συχνά τον ισχυρό απέναντι στο Κοινοβούλιο. Τέταρτον: χρειαζόμαστε μια ισχυρή Επιτροπή με έναν ισχυρό Πρόεδρο. Μόνον μια τέτοια Επιτροπή θα είναι αντάξιος και κατάλληλος εταίρος για το Κοινοβούλιο. Όμως, ισχυρός σημαίνει και ανοικτός, διαφανής και χωρίς μυστικοπάθεια.
<P>
Πέμπτον: χρειαζόμαστε μια νέα ισορροπία μεταξύ της συναδελφικότητας της Επιτροπής και της ατομικής ευθύνης. Ο πολίτης πρέπει να αισθάνεται την ευθύνη που έχει αναλάβει τόσο ολόκληρη η Επιτροπή, όσο και ο/η κάθε Επίτροπος. Έκτον: μερικοί διακηρύσσουν ότι η κρίση της Επιτροπής αποτελεί γενικότερα κρίση της ΕΕ, όμως η ΕΕ πρέπει και πρόκειται να επιβληθεί, προ πάντων εάν αντιδράσει γρήγορα, και ελπίζω η Προεδρία να μπορέσει να επιβληθεί στο Συμβούλιο στο Βερολίνο.
<P>
Έβδομον: χρειαζόμαστε μια νέα ομάδα γυναικών ή ανδρών κι όχι μόνον έναν νέο Πρόεδρο. Η Επιτροπή πρέπει να ανανεωθεί ορατά με νέα πρόσωπα. Όγδοον: μερικοί νομίζουν πως θα έπρεπε και πως ενδείκνυται να εκμεταλλευθούν την ανικανότητα και τα σφάλματα της Επιτροπής με στόχο την αποδυνάμωσή της, επεκτείνοντάς τη μάλιστα και σε αυτήν ακόμα την ΕΕ. Θεωρώ λανθασμένο τον τρόπο αυτό και απορρίπτω αυτή τη στάση. Ένατον: έχουμε επιτύχει πολλά σε αυτήν εδώ την ΕΕ, ακόμα και με αυτήν την Επιτροπή που παραιτήθηκε τώρα, πιστεύω όμως πως δεν αρκεί να έχουμε έναν κοινό οικονομικό χώρο και ένα κοινό νόμισμα. Δέκατον: πρέπει να συνεχίσουμε την πορεία μας, ακολουθώντας την οδό προς την περιβαλλοντική και κοινωνική ένωση, καθώς και αυτήν που οδηγεί στην πολιτική ένωση, και χρειαζόμαστε μια Επιτροπή και έναν Πρόεδρο που θα αναλάβουν πλήρως αυτή την ευθύνη.

<SPEAKER ID=72 LANGUAGE="EN" NAME="McCartin">
Κύριε Πρόεδρε, είναι σημαντικό να τονιστεί, όπως ήδη ορισμένοι επισήμαναν στην παρούσα συζήτηση, ότι η κρίση αυτή αφορά την Επιτροπή. Δεν αφορά την Ευρωπαϊκή Ένωση. Συνεπώς, αυτή τη στιγμή οι πολίτες μας χρειάζονται μια διαβεβαίωση που μπορεί να προέλθει μόνο από το Συμβούλιο Υπουργών και το Κοινοβούλιο και τους διοικητικούς υπαλλήλους που συνεχίζουν να εκτελούν τις σημαντικές εργασίες που πρέπει να γίνουν, όπως η ολοκλήρωση της Ατζέντα 2000, η ρύθμιση του ευρώ και η διαβεβαίωση των πολιτών ότι όλα όσα συμβαίνουν στην παρούσα κρίση προβλέπονται στις Συνθήκες και μπορούν να αντιμετωπιστούν.
<P>
Πολλοί στο Κοινοβούλιο νιώθουν περηφάνεια και ικανοποίηση για το ρόλο που έπαιξε το Κοινοβούλιο σε όλα αυτά. Ωστόσο, κατά τη γνώμη μου, το Κοινοβούλιο δεν χάραξε καμία προσεκτική στρατηγική αλλά μάλλον τυχαία βρέθηκε μπροστά στα γεγονότα. Πρώτον, η Επιτροπή Ελέγχου του Προϋπολογισμού, με οριακή πλειοψηφία, συμφώνησε να χορηγήσει απαλλαγή. Το Κοινοβούλιο απέρριψε την απαλλαγή, αργότερα όμως έδωσε ψήφο εμπιστοσύνης στην Επιτροπή και τον Πρόεδρό της. Η πρόεδρος της Σοσιαλιστικής Ομάδας ψήφισε υπέρ της χορήγησης απαλλαγής και έδωσε ψήφο εμπιστοσύνης στην Επιτροπή. Ο κ. Cox, αρχηγός της Ομάδας των Φιλελευθέρων, ψήφισε υπέρ της χορήγησης απαλλαγής. Θα πρέπει λοιπόν να θυμηθούμε ότι δεν ήταν απολύτως σαφές από την αρχή προς τα πού κατευθυνόμασταν.
<P>
Η Εξεταστική Επιτροπή παρουσίασε τα πορίσματά της και φαίνεται ότι αυτά τα πορίσματα, που δεν περιείχαν τίποτα το καινούριο, οδήγησαν την Επιτροπή σε παραίτηση. Η εξεταστική επιτροπή αποσαφήνισε την κατάσταση καλύτερα από όσο μπόρεσε ποτέ να κάνει το Κοινοβούλιο και συνεπώς το κοινό μπόρεσε να κατανοήσει σαφέστατα πού εντοπίζονταν οι αδυναμίες. Πιστεύω ότι οι συνέπειες ήταν δυσανάλογες προς την αποτυχία της Επιτροπής ως σώματος. Οι αποτυχίες της Επιτροπής χρονολογούνται από πολύ καιρό. Οι αποτυχίες ήταν προφανείς, δεδομένου ότι της δώσαμε πάρα πολλά καθήκοντα και δεν της δώσαμε τους πόρους για να εκπληρώσει αυτά τα καθήκοντα. Εκφράζω τη λύπη μου για το γεγονός ότι ένας ή δύο Επίτροποι δεν επωμίστηκαν τις ευθύνες τους, αλλά εκφράζω επίσης τη λύπη μου που τόσο πολλοί καλοί άνθρωποι, συμπεριλαμβανομένου του Προέδρου κ. Santer, που παρήγαγαν τόσο σπουδαίο έργο και είχαν τόσες επιτυχίες έπεσαν σε ανυποληψία στα μάτια της ευρωπαϊκής κοινής γνώμης, όταν στην πραγματικότητα είναι έντιμοι άνθρωποι που έκαναν καλή δουλειά.

<SPEAKER ID=73 LANGUAGE="FR" NAME="Desama">
Κύριε Πρόεδρε, αξιότιμοι συνάδελφοι, μιλήσαμε πολύ, με αφορμή την παραίτηση της Επιτροπής, για θεσμική κρίση και για πολιτική κρίση. Εγώ θα μιλούσα μάλλον για μια κρίση μεγένθυσης.
<P>
Πράγματι, όταν η Επιτροπή προεδρευόταν από τον Jacques Delors, εισέβαλε αιφνιδίως στο πολιτικό πεδίο, στον τομέα των ευρωπαϊκών πολιτικών, οι οποίες εξάλλου κυρώνονταν στο μεγαλύτερο μέρος τους από τη Συνθήκη του Μάαστριχτ, την ενιαία αγορά, την Οικονομική και Νομισματική Ένωση, την ευρωπαϊκή ιθαγένεια. Ξεφύγαμε από το κλασικό σχήμα της Επιτροπής και δεν κατορθώσαμε να αποκομίσουμε από αυτό ένα πραγματικό μάθημα.
<P>
Ούτε τα κράτη μέλη, που απέτυχαν στο θέμα της Συνθήκης του Αμστερνταμ, επειδή δεν μπόρεσαν να θέσουν τα προβλήματα της μεταρρύθμισης των θεσμικών οργάνων της Ένωσης. Ούτε το Κοινοβούλιο, που ενίοτε έδειξε μεγάλη δειλία στην προσέγγιση αυτής της Συνθήκης του Αμστερνταμ και που δεν μπόρεσε ούτε να λάβει την επιθυμητή απόσταση επί του θέματος. Τέλος, και κυρίως, ούτε η Επιτροπή, η οποία, περισσότερο από κάθε άλλον, ήταν η πλέον ενδεδειγμένη για να υπολογίσει πόσο ξεπερασμένες ήταν η οργάνωση και η λειτουργία της σε σχέση με τα καθήκοντα που απαιτούσαν από αυτήν, που τα αποδεχόταν και τα ζητούσε.
<P>
Σήμερα λοιπόν η γραμμή είναι σαφής για τον νέο Πρόεδρο και τη νέα Επιτροπή. Δηλαδή να συμπεριφερθούν, εκ των πραγμάτων, προτού επιβληθεί εκ του νόμου, ως πραγματική ευρωπαϊκή κυβέρνηση, με ό, τι αυτό συνεπάγεται από άποψη διαφάνειας, με ό, τι αυτό συνεπάγεται από άποψη αποτελεσματικότητας στην οργάνωση, στη διαχείριση. Η τεχνοκρατική κουλτούρα πρέπει να αντικατασταθεί, όπως είπε και ο κ. Bourlanges, από τη δημοκρατική κουλτούρα.
<P>
Πιστεύω ότι αυτό είναι το μεγαλύτερο προτέρημα της Σοσιαλιστικής Ομάδας, η οποία με την υπομονετική στρατηγική της, έσπασε το απόστημα που διέβρωνε τα όργανά μας. Αντί να επιδοθούμε σε μικροπολιτικές τακτικές, σε μικροπρεπείς διενέξεις και σε ξεκαθαρίσματα λογαριασμών, ωθήσαμε το Κοινοβούλιο να προβεί σε πολιτική χειρονομία και, αν αύριο, η Ευρωπαϊκή Ένωση αποκομίσει τα οφέλη, θα το οφείλει στην Ομάδα μας.

<SPEAKER ID=74 LANGUAGE="EN" NAME="McMillan-Scott">
Κύριε Πρόεδρε, θα ήθελα καταρχάς να διατυπώσω μια παρατήρηση εκ μέρους πολλών βουλευτών για την ασυγχώρητη αγένεια της Επιτροπής που δεν παρευρίσκεται στην παρούσα συζήτηση. Είναι προς τιμήν του, ότι το Συμβούλιο εκπροσωπείται τουλάχιστον από το COREPER.
<P>
Είναι φανερό ότι ελάχιστα με εξέπληξαν τα πορίσματα της επιτροπής σοφών αφού, όπως πολλοί συνάδελφοι ξέρουν, από το 1990 διερευνώ μια απάτη στη ΓΔ XXIII. Η απάτη αυτή τονίζεται στην έκθεση, χωρίς όμως να αναφέρεται τίποτα το καινούριο. Κατά την άποψή μου, η έκθεση της συναδέλφου μας κ. Wemheuer από τη σοσιαλιστική παράταξη, η οποία δεν μίλησε απόψε το βράδυ και που αποχώρησε από την Επιτροπή Ελέγχου του Προϋπολογισμού σε ένδειξη διαμαρτυρίας για τη θέση της Σοσιαλιστικής Ομάδας πριν από τα Χριστούγεννα, εξέταζε πράγματι τα θεσμικά ζητήματα που υποτίθεται ότι εξέτασε η επιτροπή των σοφών.
<P>
Η παράγραφος 1 του ψηφίσματος που ενέκρινε το Κοινοβούλιο τον Ιανουάριο απαιτούσε ουσιαστικά από την επιτροπή των σοφών να εξετάσει τον τρόπο με τον οποίο η Ευρωπαϊκή Επιτροπή συγκαλύπτει συστηματικά την απάτη, την κακοδιαχείριση και τη διαφθορά. Η έκθεση ουδόλως αναφέρεται σε κάτι τέτοιο, ιδίως σε σχέση, επιτρέψτε μου να πω, με την ιστορία για τον τουρισμό. Το μόνο που είδαμε ήταν μια καθυστέρηση τριών μηνών από την έκθεση του κ. Elles που αναπέμφθηκε στην επιτροπή το Δεκέμβριο παρά τις επιθυμίες των Σοσιαλιστών. Η έκθεση περιείχε έναν αριθμό μεταρρυθμίσεων που θα μπορούσαν να είχαν τεθεί σε εφαρμογή ακόμη και τότε. Η μαρτυρία του κ. Van Buitenen της 9ης Δεκεμβρίου κυκλοφόρησε ευρύτατα στο Κοινοβούλιο και περιλάμβανε όλες τις πληροφορίες που χρειαζόταν το Κοινοβούλιο για να προβεί τον καιρό εκείνον σε πρόταση μομφής, ενδεχομένως κατά μεμονωμένων Επιτρόπων. Συνεπώς, είναι ολοφάνερο ότι την ευθύνη για την κρίση που εκδηλώθηκε τους τελευταίους τρεις μήνες τη φέρει η κ. Green. Την χαρακτήρισα ως την πιο αλλοπρόσαλλη γυναίκα στην Ευρώπη και συνεχίζω να πιστεύω ότι ο χαρακτηρισμός αυτός είναι απόλυτα εύστοχος.
<P>
Η έκθεση για την οποία γίνεται η συζήτηση σήμερα το βράδυ είναι η έκθεση Van Buitenen II. Ελάχιστα νέα στοιχεία περιέχει και θα έλεγα απλώς στο Συμβούλιο ότι η έκθεση των σοφών, αν προτείνει τη θεμελιώδη αλλαγή του κανονισμού υπηρεσιακής κατάστασης των υπαλλήλων και του τρόπου λειτουργίας της ίδιας της Επιτροπής, θα έχει φέρει κάποιο αποτέλεσμα.
<P>
Ας μου επιτραπεί να επισημάνω στο Σώμα ότι ποτέ τους τελευταίους δεκαοκτώ μήνες δεν υποβλήθηκε αίτημα από κανένα κράτος μέλος, μέσω του COREPER ή άλλης υπηρεσίας, για τη μεταρρύθμιση των θεσμικών οργάνων. Είναι πια καιρός να το κάνουν.

<SPEAKER ID=75 LANGUAGE="DA" NAME="Blak">
Κύριε Πρόεδρε, τα πορίσματα της έκθεσης των σοφών είναι απολύτως σαφή. Η επιτροπή έχασε τον πολιτικό έλεγχο της διοίκησής της. Για την ακρίβεια αυτό είναι το πλέον ονειδιστικό συμπέρασμα της έκθεσης. Σημαίνει ότι οι εργαζόμενοι στην Επιτροπή μπορούν να κάνουν ό, τι θέλουν χωρίς έλεγχο ή ανώτερες κατευθυντήριες γραμμές. Σε ένα τέτοιο κλίμα ανθεί η διαφθορά, ο νεποτισμός και οι παρατυπίες. Η επόμενη έκθεση των σοφών θα είναι ευτυχώς μια εκ θεμελίων αναδιάρθρωση του δημοσιοϋπαλληλικού κλίματος που επικρατεί στην Επιτροπή και εδώ είναι που πρέπει να δοθεί η μεγαλύτερη μάχη. Πρέπει να έχουμε μια συνολική μεταρρύθμιση του προσωπικού, η οποία κατά τη γνώμη μου πρέπει να περιέχει ρήξη με τις δια βίου προσλήψεις και στη θέση τους να εισαγάγει συμβάσεις περιορισμένου χρόνου. Βέβαια δεν πρέπει να συκοφαντηθούν όλοι οι υπάλληλοι της Επιτροπής. Υπάρχουν πολλοί που εργάζονται καλά και επιμελώς, αλλά πρέπει να υπάρξει δυνατότητα να ξεφορτωθούμε τους σάπιους. Θα είναι σκληρή μάχη. Οι οργανώσεις εργαζομένων θα παλέψουν με νύχια και δόντια όταν δουν τα μοναδικά τους προνόμια να εξαφανίζονται. Η έκθεση των σοφών θέτει συλλογική ευθύνη στους Επιτρόπους που επιτέλους ανέλαβαν τη συλλογική τους ευθύνη και έφυγαν αγεληδόν. Το βλέπουμε κιόλας - δεν είναι παρόντες σήμερα. Στο Κοινοβούλιο θα απολύαμε ολόκληρη την Επιτροπή αν δεν έφευγαν από μόνοι τους.
<P>
Η αντιπροσωπεία των Δανών σοσιαλδημοκρατών συμφωνεί λοιπόν με την καταψήφιση του επαναδιορισμού μιας Επιτροπής που θα είναι κακέκτυπο αυτής που μόλις απολύσαμε. Δεν είναι θέμα προσώπων, παρ' όλο που ένα συγκεκριμένο πρόσωπο προσπάθησε να το αναγάγει σε τέτοιο θέμα. Είναι θέμα αρχών και θέλουμε να καλέσουμε τους συναδέλφους μας να παραβλέψουν τα εθνικά πολιτικά και κομματικά συμφέροντα. Χρειαζόμαστε νέο αίμα.
<P>
Τελειώνοντας θα ήθελα να τα ψάλλω ένα χεράκι στο Συμβούλιο. Πρέπει επιτέλους να πάψουν με την πολιτική των δεκαπέντε φερέφωνων! Οι εθνικές κυβερνήσεις δεν έδειξαν καμία απολύτως ευθύνη στο συγκεκριμένο θέμα. Χρόνος έμπαινε χρόνος έβγαινε ενέκριναν τους λογαριασμούς χωρίς δεύτερη ματιά, οπότε ίσως θα έπρεπε να σκεφτούμε να απολύσουμε και το Συμβούλιο την επόμενη φορά. Θα ήθελα να πω στον φίλο μου κ. McMillan-Scott ότι θεωρώ πως είναι χυδαίο να καταφέρεται εναντίον της κ. Pauline Green όταν δεν είναι παρούσα, αλλά βέβαια αυτό αποτελεί και χαρακτηριστικό των συντηρητικών στην Αγγλία: Είναι χυδαίοι και απαρχαιωμένοι!

<SPEAKER ID=76 LANGUAGE="DE" NAME="Stenzel">
Κύριε Πρόεδρε, η εδώ και μήνες υφέρπουσα κρίση της Ευρωπαϊκής Επιτροπής έδωσε με την παραίτηση της τελευταίας ένα ευκρινέστατο και εξαιρετικά απαραίτητο σύνθημα. Οι Βρυξέλλες απέκτησαν το δικό τους Ουώτεργκεητ, και τώρα πρέπει να συναχθούν τα συμπεράσματα για να ξεπεραστεί η κρίση εμπιστοσύνης μεταξύ του Ευρωπαϊκού Κοινοβουλίου και της Επιτροπής, μεταξύ του κοινού και της Ευρωπαϊκης Ένωσης συνολικά. Η κρίση της Ευρωπαϊκής Επιτροπής δεν αφορά μόνον την ίδια, αλλά είναι μάλλον κρίση της Ευρωπαϊκής Ένωσης. Για την εξάλειψή της χρειάζονται βραχυπρόθεσμα μέτρα και βιώσιμες μεταρρυθμίσεις. Στα βραχυπρόθεσμα μέτρα εντάσσεται ο διορισμός, ει δυνατόν κιόλας στο Βερολίνο, ενός νέου Προέδρου της Επιτροπής και ο αποκλεισμός από μια μελλοντική Επιτροπή των Επιτρόπων που επικρίθηκαν σαφώς στην έκθεση των σοφών.
<P>
Στις βιώσιμες μεταρρυθμίσεις συγκαταλέγεται ο το ταχύτερο δυνατόν καθορισμός μιας διαδικασίας που θα επιτρέψει να ζητείται ο λόγος ατομικά από Επιτρόπους σε περίπτωση κακής συμπεριφοράς, κακής διαχείρισης και απάτης. Οι ανάγκες που καλείται να αντιμετωπίσει η σημερινή ΕΕ έχουν πάψει προ πολλού να ταυτίζονται με τις επιταγές της πολιτικής πραγματικότητας. Η Συνθήκη του Αμστερνταμ προβλέπει ήδη ουσιαστικές βελτιώσεις στο θέμα αυτό που όμως δεν αρκούν από μόνες τους. Το αργότερο σε μια νέα διακυβερνητική διάσκεψη πρέπει να καθοριστεί μια διαδικασία που θα καταστήσει δυνατή τη λογοδότηση μεμονωμένων Επιτρόπων. Πρέπει να βελτιωθεί σταθερά και η καταπολέμηση της απάτης, 80 % της οποίας γίνεται στα διάφορα κράτη μέλη. Για να καταργηθεί αυτό το κακώς κείμενο, δεν αρκεί η σύσταση μιας ανεξάρτητης αρχής για την καταπολέμηση της απάτης (ΥΣΚΑ), αλλά χρειάζεται και η επέκταση των αρμοδιοτήτων του Ευρωπαϊκού Ελεγκτικού Συνεδρίου, το οποίο πρέπει να είναι σε θέση να εξετάζει περιπτώσεις απάτης επί τόπου, από κοινού με περιφερειακά και εθνικά ανώτατα δικαστήρια και αρχές.
<P>
Σε καμιά περίπτωση δεν πρέπει να αποδυναμωθεί το δικαίωμα ελέγχου του Ευρωπαϊκού Κοινοβουλίου. Η έκθεση των σοφών ήταν πολύτιμη, θα έπρεπε όμως να ολοκληρωθεί μέχρι τις 20 Απριλίου, και προ πάντων θα έπρεπε να εξετάσει το δημοσιοϋπαλληλικό επίπεδο, διότι ένα είναι αυτό που δεν επιτρέπεται να γίνει σε αυτήν την Επιτροπή, δηλαδή οι Επίτροποι να πάνε και να έρχονται, οι δημόσιοι υπάλληλοι όμως να παραμένουν!

<SPEAKER ID=77 LANGUAGE="FI" NAME="Myller">
Αξιότιμε κύριε Πρόεδρε, η Επιτροπή της Ευρωπαϊκής Ένωσης παραιτήθηκε, διότι η ανεξάρτητη επιτροπή εμπειρογνωμόνων που εξέτασε τη δραστηριότητά της διαπίστωσε κακοδιαχείριση στην Επιτροπή. Ο πρόεδρος Santer έβγαλε ακριβώς τα σωστά συμπεράσματα και ανέλαβε την ευθύνη. Αυτή η διαδικασία κατέδειξε ότι ήταν πολύ σημαντικό να δημιουργηθεί αυτή η ανεξάρτητη επιτροπή εμπειρογνωμόνων, διότι μόνο μέσω του έργου της προσεγγίσαμε τα πραγματικά προβλήματα. Χωρίς το έργο αυτό θα ήταν σαν να καλύπταμε την υπόθεση, διότι θα λαμβάναμε ως παραδειγματισμό την παραίτηση δύο ή τριών μελών της Επιτροπής. Καθώς διαβάζουμε τώρα αυτό το πόρισμα, φαίνεται ότι θα ήταν σχεδόν αδύνατο να επιτύχουμε την παραίτηση όλων των μελών για τους ορθούς λόγους.
<P>
Ωστόσο, θα πρέπει να έχουμε υπόψη μας ότι στο μέλλον θα χρειαστούμε την καλή συνεργασία με το Συμβούλιο. Η νέα Επιτροπή πρέπει να σχηματισθεί σύντομα. Ήταν πάρα πολύ θετικό ότι ακούσαμε τον Προεδρεύοντα του Συμβουλίου να δηλώνει ότι σε αυτή την υπόθεση γίνεται σεβαστή η Συνθήκη του Αμστερνταμ. Σταθμίζοντας όμως κανείς αυτά τα ζητήματα εξουσίας, θα πρέπει να θυμάται ότι στην επερχόμενη Σύνοδο Κορυφής του Βερολίνου, το σημαντικότερο θέμα θα είναι η έγκριση του κειμένου της Ατζέντα 2000 και στη παρούσα κατάσταση είναι πολύ σημαντικό να υπάρξει επιτυχία στο Βερολίνο.
<P>
Έχουν πραγματοποιηθεί εδώ παρεμβάσεις οι οποίες ήταν επίσης υπέρ της άποψης ότι δεν θα ήταν δυνατόν να υπάρχουν στη νέα Επιτροπή μέλη της τωρινής. Κατά τη γνώμη μου, αυτό θα πρέπει να εξετασθεί με βάση το τί ζητάμε από την Επιτροπή. Ο στόχος θα πρέπει να είναι η βελτίωση της νοοτροπίας της Επιτροπής σε ό, τι αφορά τη δράση και τη διαχείριση, και ο διορισμός στη θέση των Επιτρόπων προσώπων που είναι ικανά να τον πραγματοποιήσουν. Θα πρέπει να εκμεταλλευθούμε τη σημερινή κατάσταση. Πρέπει να βρούμε τον χρόνο και τη δύναμη να προχωρήσουμε σε μεταρρυθμίσεις, καθώς και τα πρόσωπα εκείνα που θα ηγηθούν των μεταρρυθμίσεων, τα οποία να είναι πράγματι ικανά να τις πραγματοποιήσουν.

<SPEAKER ID=78 LANGUAGE="FR" NAME="Reding">
Κύριε Πρόεδρε, ο Jacques Santer έδειξε πολιτικό θάρρος. Με την παραίτησή του μαζί με όλη την Επιτροπή, ανέλαβε πλήρως τις ευθύνες του και χαιρετίζω αυτή την ευθύτητα. Ωστόσο, εκφράζω συγχρόνως τη λύπη μου που αναγκάστηκε να παραιτηθεί μια Επιτροπή που παρήγαγε εξαιρετικό έργο σε όλη τη διάρκεια της θητείας της. Αν, τον περασμένο Ιανουάριο, όταν οι κακοί χειρισμοί της κ. Cresson ήταν ήδη γνωστοί σε όλους, η τελευταία είχε παραιτηθεί από μόνη της, όπως θα έπρεπε να είχε κάνει, δεν θα είχαμε εισέλθει σήμερα σε μια πολιτική κρίση σε ευρωπαϊκό επίπεδο.
<P>
Ελπίζω ότι οι εθνικές παρεκτροπές, όπως αυτές της κ. Cresson, δεν θα είναι πλέον δυνατές στη νέα Επιτροπή. Μια νέα Επιτροπή που θα την ήθελα ισχυρή και που θα έχει λάβει την υποστήριξη του νέου Ευρωπαϊκού Κοινοβουλίου που θα εκλεγεί φέτος τον Ιούνιο.
<P>
Θα ήθελα επίσης να εκμεταλλευτώ την ευκαιρία, κύριε Πρόεδρε, για να αποτίσω φόρο τιμής στον κ. Jacques Santer και τα περισσότερα μέλη της Επιτροπής του, που έθεσε σε ενέργεια σχέδια ιστορικής εμβέλειας: το ευρώ, τη διεύρυνση, την Ατζέντα 2000. Επιπλέον, επιδίωξε θεμελιώδεις μεταρρυθμίσεις για να γίνει αποτελεσματικότερη η καταπολέμηση της διαφθοράς.
<P>
Η ειρωνία της ιστορίας είναι ότι η Επιτροπή Santer έγινε το πρώτο θύμα των μεταρρυθμίσεών της. Ας ελπίσουμε ότι οι πρωτοβουλίες που ανέλαβε η Επιτροπή Santer θα επιτρέψουν στη διάδοχό της να είναι πιο διαφανής, πιο δημοκρατική και πιο αποτελεσματική.

<SPEAKER ID=79 LANGUAGE="EN" NAME="Malone">
Πρόεδρε, μου προκαλεί πραγματική φρίκη η παρατήρηση των Συντηρητικών και του ηγέτη τους αυτό το βράδυ, δεν με εκπλήσσει όμως. Απλώς επιβεβαιώνει την πάγια άποψή μου για αυτούς.
<P>
Ωστόσο, αυτή η έκθεση μάς δίνει την ευκαιρία να κάνουμε μια νέα αρχή. Λέγοντας «μας» εννοώ όλα τα θεσμικά όργανα της Ευρωπαϊκής Ένωσης. Η μεταρρύθμιση της Επιτροπής είναι η αρχή. Το Συμβούλιο Υπουργών και οι εθνικές κυβερνήσεις πρέπει επίσης να κάνουν την αυτοκριτική τους και να διερωτηθούν εάν οι ενέργειές τους εξυπηρετούσαν πάντα τα συμφέροντα της Ένωσής μας.
<P>
Το Συμβούλιο Υπουργών θα λάβει πολύ σημαντικές αποφάσεις αυτή την εβδομάδα οι οποίες, όπως γνωρίζουμε, θα έχουν μακροχρόνια επίδραση στη μελλοντική επιτυχία και την αξιοπιστία της Ευρωπαϊκής Ένωσης. Ας ελπίσουμε ότι θα λάβουν αυτές τις αποφάσεις με το ίδιο πνεύμα ειλικρίνειας, ευθύνης και σεβασμού προς τη δημοκρατία που δικαίως ζητούν από την Επιτροπή.
<P>
Η Επιτροπή βρέθηκε ένοχη ολιγωρίας. Πιστεύω ότι ένας τρόπος να διορθωθεί αυτή η κατάσταση είναι καταρχάς όλοι οι διορισμοί και οι συμβάσεις να δημοσιεύονται ανοικτά, να αποφασίζονται ανεξάρτητα και να ελέγχονται από το Κοινοβούλιο. Οι υπάλληλοι της Επιτροπής πρέπει να σταματήσουν να κτίζουν αυτοκρατορίες και να ενεργήσουν συλλογικά για το καλό της Κοινότητας.
<P>
Πρέπει να σταματήσει η πρακτική της ύπαρξης ντε φάκτο εθνικής ποσόστωσης για τους διορισμούς ανώτερων υπαλλήλων στην Επιτροπή. Οι Επίτροποι πρέπει να έχουν το δικαίωμα να ορίζουν τα μέλη του ιδιαίτερου γραφείου τους, αλλά αυτό πρέπει να γίνεται με πλήρη διαφάνεια. Κάθε Επίτροπος θα πρέπει να δικαιολογεί τους διορισμούς δημοσιοποιώντας λεπτομέρειες για την καταλληλότητα του ατόμου για τη θέση σε ανεξάρτητο εκτιμητή. Κάθε μέλος του ιδιαίτερου γραφείου πρέπει έχει την απαρέγκλητη υποχρέωση να αποχωρεί μαζί με τον Επίτροπο. Όχι πια άλλοι αλεξιπτωτιστές σε σημαντικές θέσεις της Επιτροπής.
<P>
Όσον αφορά το ρόλο των εθνικών κυβερνήσεων, απαιτούνται επειγόντως οι παραπάνω μεταρρυθμίσεις καθώς και κάποιες άλλες. Η κοινή γνώμη πρέπει να αντιληφθεί ότι είναι συνήθης πρακτική των κυβερνήσεων και του Συμβουλίου Υπουργών να κατηγορούν την Επιτροπή όταν κάτι δεν πάει καλά. Όπως επισημάνθηκε εδώ, οι εθνικές κυβερνήσεις διαχειρίζονται ουσιαστικά το μεγαλύτερο μέρος της χρηματοδότησης της ΕΕ και υπάρχουν σημαντικές αποδείξεις απάτης και κατάχρησης στον τομέα αυτόν. Είναι ευθύνη των κυβερνήσεων να αντιμετωπίσουν το θέμα αυτό.
<P>
Και τέλος, Πρόεδρε, θα ήθελα να πω, σε σχέση με το ρόλο του Συμβουλίου Υπουργών, ότι γνωρίζουμε πως συνεδριάζουν κεκλεισμένων των θυρών. Είναι ένα από τα ελάχιστα πια σώματα διακυβέρνησης στην Ευρώπη που συνεχίζουν να λαμβάνουν αποφάσεις κεκλεισμένων των θυρών και αυτό πρέπει να σταματήσει.

<SPEAKER ID=80 LANGUAGE="PT" NAME="Cunha">
Κύριε Πρόεδρε, το επίμαχο σημείο ανάμεσα στα συμπεράσματα της έκθεσης είναι αυτό που καταγράφεται στην τελευταία παράγραφο, όπου επισημαίνεται ότι, παρά τις αναδειχθείσες κατά την ανακριτική διαδικασία επιμέρους ευθύνες του καθενός, θα έπρεπε οι ευθύνες αυτές να καταλογισθούν συνολικά στο Σώμα των Επιτρόπων ως συλλογικό όργανο. Έναντι του παραπάνω συμπεράσματος, η Επιτροπή δεν είχε άλλη επιλογή από το να υποβάλει συλλογική παραίτηση, κάτι που έπραξε αξιοπρεπώς.
<P>
Αυτή η κρίση ξέσπασε σε μία εξαιρετικά ακατάλληλη στιγμή, σε μια περίοδο όπου η Ένωση διανύει το τελευταίο στάδιο των διαπραγματεύσεων για την Ατζέντα 2000, από την έκβαση των οποίων εξαρτάται σε μεγάλο βαθμό το μέλλον όλων μας, αλλά ειδικότερα το μέλλον των χωρών της συνοχής, όπως είναι η δική μου, το μέλλον των αυριανών κρατών μελών της Ανατολικής Ευρώπης και αυτό των γεωργών μας. Η παράφορη μανία που έχει καταλάβει ορισμένες πολιτικές δυνάμεις, με το να θέλουν να ρίξουν τη σημερινή Επιτροπή, με κάνει να υποψιάζομαι πως για την εξυπηρέτηση των συμφερόντων τους θα ήταν μάλλον περισσότερο κατάλληλη μια ανίσχυρη Επιτροπή, διότι με μια ανίσχυρη Επιτροπή θα ήταν θεωρητικά πιο εύκολο να επιβάλουν τις μινιμαλιστικές τους θέσεις για τη μελλοντική πορεία της Ένωσης.
<P>
Φρονώ ότι θα ήταν πιο λογικό να συνεχίσει να διαχειρίζεται τις τρέχουσες υποθέσεις η παρούσα Επιτροπή, διότι γνωρίζει τα θέματα που βρίσκονται υπό διαπραγμάτευση και, επομένως, είναι σε θέση να εγγυηθεί μια γοργότερη, αποτελεσματικότερη και πιο ισορροπημένη διαδικασία διαπραγματεύσεων. Είμαστε ωστόσο έτοιμοι να δεχθούμε οποιαδήποτε άλλη λύση, υπό τον όρο ότι κινείται στο πλαίσιο της λογικής. Αυτό που προέχει είναι να μην υπονομευθούν οι ρυθμοί και οι ισορροπίες των διαπραγματεύσεων για την Ατζέντα 2000 και να μη τεθούν υπό αμφισβήτηση τα στρατηγικά συμφέροντα της Ένωσης. Θα ήθελα επίσης να επισημάνω ότι τάσσομαι εναντίον της έκδοσης μίας δεύτερης έκθεσης της επιτροπής. Αυτό που χρειαζόμαστε είναι μια ισχυρή Επιτροπή, στους κόλπους της οποίας η υπευθυνότητα θα κυριαρχεί επί της γραφειοκρατίας. Χρειαζόμαστε ένα δραστήριο Κοινοβούλιο στην εκπλήρωση των καθηκόντων του στον τομέα του ελέγχου του προϋπολογισμού, και χρειαζόμαστε έναν οργανισμό ο οποίος θα διεξάγει αποτελεσματική πάλη κατά της απάτης. Εάν αυτό που διαθέτουμε σήμερα δεν αρκεί, τότε θα πρέπει να προβούμε στις αναγκαίες μεταρρυθμίσεις. Αλλά δεν μπορούμε να διαιωνίζουμε την εφαρμογή λύσεων έκτακτης ανάγκης. Έφθασε η στιγμή να αρχίσουν να λειτουργούν τα θεσμικά όργανα και να επωμιστούν τις πολιτικές τους ευθύνες.

<SPEAKER ID=81 LANGUAGE="FR" NAME="Fayot">
Κύριε Πρόεδρε, επιτρέψτε μου καταρχάς να αποτίσω φόρο τιμής στο συμπατριώτη μου, Jacques Santer, που δεν ανήκει στην παράταξή μου, αλλά τον οποίο σέβομαι για το σημαντικό πολιτικό έργο που πρόσφερε ως επικεφαλής της Επιτροπής. Θα ήθελα να υπογραμμίσω εδώ τις πολιτικές επιτυχίες του Jacques Santer, αλλά και την αλυσιδωτή αντίδραση που οδήγησε στην πτώση του και θα ήθελα επίσης να πω ότι η δική του πολιτική Ομάδα, το ΕΛΚ, φέρει σοβαρή ευθύνη στην υπόθεση αυτή.
<P>
Κύριε Πρόεδρε, όλοι είπαν εδώ ότι χρειάζεται επειγόντως μια νέα Επιτροπή ισχυρή, ικανή να προβεί σε βαθιές μεταρρυθμίσεις. Συμφωνώ φυσικά με την εξαγγελθείσα αυτή αρχή. Θα ήθελα όμως να υπογραμμίσω τη νέα κατάσταση, στην οποία θα βρεθούμε.
<P>
Η νέα Επιτροπή θα εγκριθεί από το Κοινοβούλιο. Ο Πρόεδρος, ο νέος Πρόεδρος της Επιτροπής, θα εκλεγεί από το Κοινοβούλιο βάσει προγράμματος. Μια νέα σχέση θα αναπτυχθεί μεταξύ του Κοινοβουλίου και της Επιτροπής. Το Κοινοβούλιο θα εγκρίνει μια Επιτροπή και το πρόγραμμά της για την κοινοβουλευτική περίοδο. Έτσι, το Κοινοβούλιο που θα εγκρίνει την Επιτροπή θα δεσμεύεται από μια κοινοβουλευτική σύμβαση. Θα πρέπει να αυτοπειθαρχήσει, να δείξει πολιτική ωριμότητα. Θα πρέπει να βρει σταθερή πλειοψηφία για να πραγματοποιήσει ό, τι θα προτείνει η Επιτροπή. Το Κοινοβούλιο δεν θα μπορεί πλέον να αρκείται σε μεταβαλλόμενες πλειοψηφίες, με κίνδυνο να παραδοθεί σε κάθε είδους εκβιασμούς, ιδίως από ευρωσκεπτικιστικές ομάδες ή από αντιευρωπαϊστές.
<P>
Αυτή η κοινοβουλευτική δημοκρατία, κύριε Πρόεδρε, που εγκαθιδρύεται με τον τρόπο αυτόν στην Ευρώπη, απαιτεί και τη νομιμοποίηση του Κοινοβουλίου από τους ψηφοφόρους του. Για το λόγο αυτόν, προσωπικά, δεν συμφωνώ η νομιμοποίηση της νέας Επιτροπής να προέλθει από το παλαιό Κοινοβούλιο. Πρέπει να προέλθει από το νέο Κοινοβούλιο που θα αναδειχθεί από τις εκλογές της 13ης Ιουνίου.

<SPEAKER ID=82 LANGUAGE="SV" NAME="Burenstam Linder">
Κύριε Πρόεδρε, οι Σοσιαλδημοκράτες φέρουν μεγάλη ευθύνη για τη συνταγματική κρίση στην οποία βρίσκεται σήμερα η ΕΕ. Τον περασμένο Δεκέμβριο ψήφισαν υπέρ της χορήγησης απαλλαγής στην Επιτροπή για τη διαχείρισή της. Το γεγονός αυτό και η στάση που αυτό αντανακλά, καθώς και ό, τι προηγήθηκε της ψηφοφορίας, δείχνουν ότι δεν ασκήθηκε επαρκής πίεση επί της Επιτροπής, προκειμένου να προβεί εγκαίρως σε μεταρρυθμίσεις που θα μπορούσαν να είχαν αποτρέψει τη σημερινή κατάσταση. Τον Ιανουάριο, οι Σοσιαλδημοκράτες υποστήριξαν για άλλη μια φορά την Επιτροπή με την ψήφο τους κατά της πρότασης μομφής.
<P>
Στην κατάσταση στην οποία βρεθήκαμε σήμερα, είναι απαραίτητο να οριστεί νέα Επιτροπή, με εντολή που θα ισχύει από το 2000, πριν από τις εκλογές του Ευρωπαϊκού Κοινοβουλίου τον Ιούνιο. Οι εκλογείς δεν θα δέχονταν τίποτα άλλο. Συνεπώς, είναι επίσης απαραίτητο να παίξει η Επιτροπή κεντρικό ρόλο στην ανάληψη πρωτοβουλίας και τη διασφάλιση της τήρησης της Συνθήκης. Με όλα αυτά τα τα σημαντικά ζητήματα στη σημερινή ημερήσια διάταξη, είναι απαραίτητο να αρχίσουν πραγματικά οι πολιτικές εργασίες.
<P>
Οτιδήποτε και αν δηλώσουν οι διάφορες κυβερνήσεις, η θητεία αυτής της νέας Επιτροπής θα διαρκέσει μόνο μέχρι το τέλος του έτους αυτού. Το νεοεκλεγέν Κοινοβούλιο πρέπει να ελέγξει ποιος θα είναι ο Πρόεδρος και ποια θα είναι η Επιτροπή για την περίοδο 2000-2004. Η απόφαση για την εκλογή πρέπει να τηρεί τις διατάξεις της Συνθήκης. Η διαδικασία και το χρονοδιάγραμμα περιπλέκονται επειδή ο διορισμός της Επιτροπής πρέπει να γίνει σε δύο στάδια, επειδή η υπόλοιπη θητεία του σημερινού Κοινοβουλίου είναι πολύ σύντομη και επειδή πρέπει να εφαρμοστούν δύο διαφορετικές συνθήκες. Στη διαδικασία αυτή έγινε ορατή η σπουδαιότητα του Κοινοβουλίου. Το Συμβούλιο Υπουργών δεν προώθησε ορισμένες διοικητικές μεταρρυθμίσεις. Για να έχει όμως βαρύτητα η φωνή του Κοινοβουλίου, δεν πρέπει να γίνει καμία κριτική κατά των σχέσεων του Κοινοβουλίου. Είναι ικανοποιητικό το γεγονός ότι το Κοινοβούλιο προέβη, σε διάφορα στάδια, σε σημαντικές τροποποιήσεις των ισχυουσών συνθηκών εργασίας. Μια νέα πρόταση για το καθεστώς των βουλευτών του Ευρωπαϊκού Κοινοβουλίου έχει υποβληθεί στο Συμβούλιο Υπουργών προς έγκριση. Και αυτό το θέμα πρέπει να εξεταστεί πριν από τις ευρωεκλογές.

<SPEAKER ID=83 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, η παραίτηση της Επιτροπής έπειτα από τη δημοσίευση του πορίσματος της επιτροπής των σοφών ήταν η σωστή απόφαση. Από τον Μάρτιο του 1998, η Ομάδα του Ευρωπαϊκού Λαϊκού Κόμματος έχει με συνέπεια φέρει στην επιφάνεια τις αδυναμίες που έχουν παρουσιασθεί στις εργασίες της Επιτροπής. Τα αποτελέσματα του πορίσματος που οδήγησαν στην παραίτηση απλώς και μόνο φέρνουν για άλλη μία φορά ξεκάθαρα μπροστά μας το έργο της Επιτροπής Ελέγχου του Προϋπολογισμού. Θα ήταν λογικό τα μέλη της Επιτροπής που κατηγορήθηκαν για αμέλεια, κακοδιαχείριση και ευνοιοκρατία να είχαν από μόνα τους δεχτεί να παραιτηθούν λόγω των παραπάνω, ειδικά όταν το Κοινοβούλιο δεν έχει το δικαίωμα να απολύσει μεμονωμένους Επιτρόπους. Στη συνέχεια είναι ανάγκη να διευκρινισθούν πλήρως τα στοιχεία της μπόρας που ξέσπασε και να εξετασθούν οι δραστηριότητες των υπαλλήλων της Επιτροπής. Η συνέχιση όμως του έργου της επιτροπής των σοφών δεν αποτελεί τη λύση αυτού του ζητήματος. Το Κοινοβούλιο ήδη τώρα διαθέτει τα μέσα για τον έλεγχο της δράσης της Επιτροπής. Η αποστολή του Κοινοβουλίου είναι να διασφαλίσει την πραγματοποίηση των θετικών μεταρρυθμίσεων που βρίσκονται εν εξελίξει στην Επιτροπή και την έγκαιρη παρέμβαση στα προβλήματα που εμφανίζονται.
<P>
Η κατάσταση αυτή τη στιγμή είναι δύσκολη για την Ένωση. Γι' αυτό, η προσωρινή Επιτροπή θα πρέπει να ορισθεί σύντομα, ώστε η Ένωση να μπορεί ήδη να αναλάβει δράση όταν το νέο Κοινοβούλιο ξεκινήσει τις εργασίες του, μετά από τις εκλογές του Ιουνίου. Φυσικά, η προσωρινή Επιτροπή θα εργαστεί μόνο μέχρι το τέλος του έτους, οπότε και το νέο Κοινοβούλιο θα συνέλθει για να επιλέξει την Επιτροπή για την επόμενη πενταετία. Στην Επιτροπή δεν χρειαζόμαστε αποτυχημένους ή παροπλισμένους απομάχους της εθνικής πολιτικής ζωής. Κατά την επιλογή των μελών, η προσοχή θα πρέπει να εστιασθεί στην ικανότητα των επιλεγμένων να διευθύνουν τη δράση της Ένωσης και να αναλαμβάνουν προσωπικά και συλλογικά την ευθύνη των αποφάσεών τους. Το Κοινοβούλιο έχει τώρα πετύχει μία πολύ μεγάλη πολιτική αλλαγή και θα πρέπει να είναι έτοιμο να αναλάβει την ευθύνη της ολοκλήρωσης της μεταρρύθμισης. Η πορεία της Ένωσης αλλάζει τώρα προς μία πιο ανοικτή και δημοκρατική Ευρώπη των πολιτών.

<SPEAKER ID=84 NAME="Πρόεδρος">
Ευχαριστώ πολύ, κυρία Matikainen-Kallstrφm.
<P>
Σύμφωνα με την παράγραφο 2 του άρθρου 37 του Κανονισμού, έχω λάβει 8 προτάσεις ψηφίσματος για το κλείσιμο της παρούσας συζήτησης .
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 15.00.
<P>
Η συνεδρίαση διακοπείσα στις 20.35 συνεχίζεται στις 21.00

<CHAPTER ID=6>
Συμφωνία σύνδεσης ΕΚΑΕ/KEDO, Σχέσεις ΕΕ/Κορέας
<SPEAKER ID=85 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εγγράφων:
<P>
της έκθεσης (A4-0104/99) του κ. Tindemans, εξ ονόματος της Επιτροπής Εσωτερικών Υποθέσεων, Ασφάλειας και Αμυντικής Πολιτικής, σχετικά με τη συμφωνία για τους όρους προσχώρησης της Ευρωπαϊκής Κοινότητας Ατομικής Ενέργειας στον Οργανισμό Ενεργειακής Ανάπτυξης της Κορεατικής Χερσονήσου (KEDO) (C4-0483/97), -των προφορικών ερωτήσεων του κ. Spencer, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, προς το Συμβούλιο (B4-0147/99) και την Επιτροπή (B4-0148/99), για τις σχέσεις της Ευρωπαϊκής Ένωσης με τη Λαϊκή Δημοκρατία της Κορέας.Όπως ανακοίνωσε ο Πρόεδρος στην αρχή της συνεδρίασης, το Συμβούλιο υπενθυμίζει ότι δεν θα μπορέσει να παρευρεθεί εξ αιτίας των εργασιών που σχετίζονται με την προετοιμασία της συνόδου του Ευρωπαϊκού Συμβουλίου του Βερολίνου.

<SPEAKER ID=86 NAME="Tindemans">
Κύριε Πρόεδρε, πρόκειται για ένα πάρα πολύ σοβαρό θέμα, το οποίο απασχολεί τα μέλη του Κοινοβουλίου, δηλαδή για το KEDO και τις σχέσεις με τη Βόρεια Κορέα, μία χώρα η οποία έχει περιέλθει σε πλήρη απομόνωση και πλήττεται από σιτοδεία. Συνεπώς, πρόκειται για μία πάρα πολύ σημαντική συζήτηση. Με την ευκαιρία αυτή, έχω την πρόθεση να αναπτύξω τρία σημεία.
<P>
Κατά πρώτον, το ίδιο το KEDO. Στο Κοινοβούλιο είχαμε ήδη μία πρώτη συζήτηση σχετικά με το πρώτο τμήμα της χρηματοδότησης. Απαρχή του KEDO ήταν ένα πρόγραμμα για τον παρεμποδισμό της διάδοσης πυρηνικών όπλων στην Κορέα και την προαγωγή της συμμετοχής της χώρας αυτής στη Διεθνή Κοινότητα. Το 1993 υπήρχαν φόβοι ότι η Βόρεια Κορέα θα μπορούσε να αντλήσει πυρηνικά υλικά από τα εργοστάσια σοβιετικού τύπου τα οποία διέθετε με αντιδραστήρες γραφίτου, με πρόθεση να χρησιμοποιήσει τα υλικά αυτά για στρατιωτικούς σκοπούς. Οι υποψίες αυτές ενισχύθηκαν από την απειλή που εξέφρασε η Βόρεια Κορέα να καταγγείλει τη σύμβαση για τη μη διάδοση πυρηνικών όπλων. Τότε συνάφθηκε μια συμφωνία με τις Ηνωμένες Πολιτείες, στην οποία προβλεπόταν ότι η Βόρεια Κορέα θα πάγωνε το πυρηνικό της πρόγραμμα και θα διέλυε τα πυρηνικά της εργοστάσια με αντάλλαγμα την ανοικοδόμηση δύο αντιδραστήρων ελαφρού ύδατος και την ενδιάμεση παράδοση βαρέως πετρελαίου καύσης.
<P>
Συνεπώς, ο KEDO ήταν μια αμερικανική πρωτοβουλία, με την συνεργασία της Νότιας Κορέας και της Ιαπωνίας, για την υλοποίηση αυτού του σχεδίου. Ίσως φαίνεται παράξενο να επιδιώκει κανείς τη μη διάδοση πυρηνικών όπλων με την ανέγερση δύο νέων πυρηνικών εργοστασίων. Όμως, αυτά τα πυρηνικά εργοστάσια, με αντιδραστήρες ελαφρού ύδατος, δεν είναι μόνο ασφαλέστερα, αλλά είναι και δύσκολο να χρησιμοποιηθούν για την υλοποίηση στρατιωτικών στόχων.
<P>
Στη συνέχεια, η Ευρωπαϊκή Ένωση ξεκίνησε τη νέα στρατηγική της για την Ασία, στόχος της οποίας ήταν η βελτίωση των σχέσεων με την ήπειρο αυτή. Συνεπώς, η ένταξη στον KEDO εναρμονιζόταν με την πολιτική αυτή και θα συνέβαλε στην ασφάλεια στην Βορειοανατολική Ασία. Επίσης, κατ' αυτό τον τρόπο θα γινόταν μία χειρονομία αλληλεγγύης προς τους συμμάχους μας στην Ασία, ενώ θα μπορούσαν να προκύψουν οικονομικά οφέλη, εκτός από τις Ηνωμένες Πολιτείες και για την ευρωπαϊκή βιομηχανία, η οποία θα μπορούσε να διεκδικήσει συμβάσεις του KEDO.
<P>
Συνεπώς, οι πτυχές της απόφασης για την προσχώρηση στον KEDO που αφορούν την εξωτερική πολιτική είναι σημαντικές. Η Επιτροπή Εξωτερικών Σχέσεων του Κοινοβουλίου χρειάστηκε 18 μήνες και πολλές συζητήσεις για την κατάρτιση μιας όσο το δυνατόν περισσότερο πλήρους και σωστής έκθεσης. Παράλληλα, συνεργάστηκε με την Επιτροπή Προϋπολογισμών, την Επιτροπή Έρευνας και την Επιτροπή Εξωτερικών Σχέσεων. Οι άλλες κοινοβουλευτικές επιτροπές, οι οποίες ενδιαφέρονται άμεσα για την έκθεση αυτή, προτείνουν πλέον την προσχώρηση στον KEDO και την εκπλήρωση, εκ μέρους του Κοινοβουλίου, του ρόλου του όσον αφορά την προσχώρηση αυτή, και από οικονομική άποψη.
<P>
Θα ήθελα να αξιοποιήσω την ευκαιρία αυτή για να δηλώσω εκ των προτέρων ότι η συνεργασία με την Επιτροπή Έρευνας και Τεχνολογικής Ανάπτυξης και την Επιτροπή Προϋπολογισμών, με τους συναδέλφους μου κυρίους Ford και Brinkhorst, ήταν υποδειγματική. Επρόκειτο για μια ιδιαίτερα ευχάριστη εμπειρία και πιστεύω ότι μπορούμε σε πολλές περιπτώσεις να δηλώσουμε ότι συμφωνήσαμε και οι τρεις με τα συμπεράσματα.
<P>
Τώρα έχει παρουσιαστεί ένα πρόβλημα. Το Συμβούλιο αποφάσισε η συμφωνία προσχώρησης να βασίζεται στη Συνθήκη Ευρατόμ. Η Συνθήκη στην οποία στηρίζεται η ίδρυση της Ευρατόμ δεν καθιστά υποχρεωτική την πληροφόρηση ή τη διαβούλευση του Ευρωπαϊκού Κοινοβουλίου. Το Συμβούλιο και η Επιτροπή το δέχθηκαν αυτό σε προαιρετική βάση. Δεδομένου όμως ότι η προσχώρηση της Ευρωπαϊκής Ένωσης στο KEDO συνεπάγεται πληρωμές με πόρους του προϋπολογισμού, οι Επιτροπές Εξωτερικών Σχέσεων, Έρευνας και Τεχνολογικής Ανάπτυξης και Προϋπολογισμών καθώς και το Κοινοβούλιο στη Σύνοδο Ολομέλειας είχαν επίγνωση του γεγονότος αυτού, με αποτέλεσμα να υπάρχει κίνδυνος να μην εγκριθεί η πληρωμή, εφόσον δεν συναπτόταν συμφωνία όσον αφορά τη συμμετοχή του Κοινοβουλίου στις διεθνείς συμφωνίες που επρόκειτο να συναφθούν στο μέλλον με βάση την εφαρμογή της Συνθήκης Ευρατόμ.
<P>
Κύριε Πρόεδρε, χάρις τις εκατέρωθεν επαφές και στην ανταλλαγή επιστολών για το πρώτο μέρος, για το οποίο μίλησα, επιτεύχθηκε συμφωνία. Οι τρείς εισηγητές και ένας υπάλληλος βρεθήκαμε στη Βόρειο Κορέα μεταξύ 5 και 14 Δεκεμβρίου. Στις 15 Δεκεμβρίου διαπιστώσαμε ότι συνάφθηκε μια νέα συμφωνία από την Ευρατόμ, συνεπώς με την συνεργασία των ευρωπαϊκών οργάνων, με τον Καναδά. Δεν είμαι εριστικός, δεν θέλω να δημιουργώ άσκοπα προβλήματα, αυτό όμως είναι εντελώς απαράδεκτο για ένα άμεσα εκλεγμένο Κοινοβούλιο το οποίο φέρει ευθύνη έναντι αυτών που το εξέλεξαν. Δεν μπορούμε να αποδεχθούμε ότι συνάφθηκε μια παρόμοια συμφωνία για την οποία θα κληθούμε να δώσουμε την έγκρισή μας για την διενέργεια πληρωμών. Αυτό δεν μπορούμε να το αποδεχτούμε εφόσον δεν ενημερωθούμε όπως πρέπει και δεν ζητηθεί η γνώμη μας.
<P>
Αυτό είναι και ο λόγος για τον οποίο τις τελευταίες μέρες είχαμε πολλά να κάνουμε, αλλά δεν θα υπεισέλθω στα προβλήματα αυτά. Στην Επιτροπή Εξωτερικών Σχέσεων, ο Επίτροπος Leon Brittan κατέθεσε δήλωση η οποία μας προξένησε την εντύπωση ότι βαδίζουμε προς την σύναψη συμφωνίας. Σήμερα το μεσημέρι διαβάσαμε μια επιστολή προς τον Πρόεδρο του Κοινοβουλίου, που υπογραφόταν από τον Σερ Leon Brittan, στην οποία περιγράφει πώς πιστεύει ότι θα πρέπει να συμπεριφέρεται στο μέλλον η Επιτροπή στις περιπτώσεις αυτές. Χαίρομαι που είμαι σε θέση να πω ότι η επιστολή αυτή μας ικανοποιεί. Το ίδιο ισχύει και για τις δηλώσεις του Σερ Leon Brittan στην κοινοβουλευτική επιτροπή σχετικά με την ερμηνεία ορισμένων από τις παραγράφους αυτές, πράγμα που σημαίνει ότι σήμερα μπορούμε να προτείνουμε στα μέλη του Κοινοβουλίου να εγκρίνουν το συνολικό φάκελο του KEDO.
<P>
Έχω όμως και ένα δεύτερο σημείο. Όταν είμασταν στη Βόρεια Κορέα, οι τρείς εισηγητές μαζί με έναν υπάλληλο, είχαμε πολύ ενδιαφέρουσες επαφές. Ήταν βεβαίως απαραίτητο να ζητήσουμε να συναντήσουμε τις υψηλότερα ιστάμενες προσωπικότητες, πράγμα το οποίο και έγινε. Συζητήσαμε με τον πρόεδρο του Λαϊκού Κοινοβουλίου, τον υπουργό εξωτερικών, τον υφυπουργό εσωτερικών, τον υπουργό ενέργειας, με έναν στρατηγό που ομιλούσε εξ ονόματος του στρατεύματος, και άλλα πρόσωπα, συζητήσεις οι οποίες σε ορισμένες περιπτώσεις ήταν αρκετά μακρές. Η κατάσταση μάς εντυπωσίασε. Δήλωσα ήδη ότι η χώρα πλήττεται από σιτοδεία και ότι είναι εντελώς απομονωμένη. Σχηματίσαμε την γνώμη ότι πρέπει να διατηρηθεί η ανθρωπιστική βοήθεια, ότι πρέπει να βελτιωθεί περαιτέρω η συνεργασία με τις τοπικές αρχές, προκειμένου να μπορέσουμε να προσφέρουμε καλύτερη βοήθεια. Σχηματίσαμε την εντύπωση ότι πρέπει οπωσδήποτε να κάνουμε ό, τι είναι δυνατό για να παρεμποδίσουμε τη διάδοση, να βοηθήσουμε τη χώρα να βγεί από την απομόνωση και να ενταχθεί στη διεθνή κοινότητα, καθώς και ότι ο KEDO μπορεί να συμβάλει στην προσπάθεια αυτή. Πιστεύουμε ότι οι αρχές της χώρας θα ήταν διατεθειμένες μετά από πρόσκληση του Κοινοβουλίου, να συναντηθούν με ειδικευμένες κοινοβουλευτικές επιτροπές. Αυτή την πρόταση την υποβάλουμε στο σχέδιο ψηφίσματος που έχει κατατεθεί. Επίσης πιστεύουμε ότι η βελτίωση των διπλωματικών επαφών θα μπορούσε να αποφέρει ικανοποιητικά αποτελέσματα. Από τα 15 κράτη μέλη της Ευρωπαϊκής Ένωσης, μόνο η Σουηδία διαθέτει πρεσβεία στη χώρα αυτή. Μόνο η Σουηδία και καμία άλλη. Η χώρα αυτή θα μπορούσε να ανοίξει ένα γραφείο επαφών εδώ, ενώ εμείς θα μπορούσαμε να ενισχύσουμε την εκεί διπλωματική μας παρουσία, πρωτοβουλία η οποία θα πρέπει να αναληφθεί από την Ευρωπαϊκή Ένωση. Αυτό προτείνουμε και δεν πρόκειται να πω περισσότερα.
<P>
Το τρίτο σημείο στο οποίο θα ήθελα να αναφερθώ αφορά τις δύο ερωτήσεις του κυρίου Spencer. Δεν ξέρω αν θα μπορούσα να τις διαβάσω για άλλη μια φορά. Πρόκειται για τις ακόλουθες: με αφορμή την πρόσφατη έναρξη πολιτικής συνεργασίας με τη Λαϊκή Δημοκρατία της Κορέας θα μπορούσε το Συμβούλιο να δηλώσει ποια είναι η θέση του σχετικά με τη δυνατότητα και το ευκταίο της περαιτέρω ανάπτυξης των σχέσεων μεταξύ της Ευρωπαϊκής Ένωσης και των κρατών μελών της με τη Λαϊκή Δημοκρατία της Κορέας; ποια είναι η άποψη του Συμβουλίου σχετικά με τη σημερινή κατάσταση της ασφάλειας στην Βορειοανατολική Ασία; ποιες διαβουλεύσεις διεξάγονται ή πρόκειται πιθανώς να διεξαχθούν για την κατάσταση αυτή με τη Δημοκρατία της Κορέας, την Ιαπωνία και τις Ηνωμένες Πολιτείες της Αμερικής;
<P>
Το δεύτερο ερώτημα του ήταν το εξής; Μπορεί η Επιτροπή, με βάση την πρόσφατη έναρξη πολιτικής συνεργασίας με τη Λαϊκή Δημοκρατία της Κορέας και την πρόσφατη ανακοίνωσή της για την πολιτική της Ευρωπαϊκής Ένωσης έναντι της ίδιας χώρας, να γνωστοποιήσει την θέση της σχετικά με την δυνατότητα και το ευκταίο της περαιτέρω ανάπτυξης των σχέσεων μεταξύ της Ευρωπαϊκής Ένωσης και των κρατών μελών με τη Λαϊκή Δημοκρατία της Κορέας; ποια είναι η άποψη της Επιτροπής σχετικά με τη σημερινή κατάσταση της ασφάλειας στην Βορειοανατολική Ασία; ποιες διαβουλεύσεις διεξάγονται ή πρόκειται πιθανώς να διεξαχθούν για την κατάσταση αυτή με τη Δημοκρατία της Κορέας, την Ιαπωνία και τις Ηνωμένες Πολιτείες της Αμερικής;

<SPEAKER ID=87 LANGUAGE="EN" NAME="Brinkhorst">
 Κύριε Πρόεδρε, θα ήθελα να μιλήσω με δύο ιδιότητες - εξ ονόματος της Ομάδας των Φιλελευθέρων και εξ ονόματος της Επιτροπής Προϋπολογισμών. Αποτελεί ειρωνεία της τύχης το γεγονός ότι την ίδια μέρα που συζητούμε τις συνέπειες της παραίτησης της Επιτροπής πρέπει να συζητήσουμε και το θέμα του KEDO. Η Επιτροπή Προϋπολογισμών υπήρξε, υπό μία έννοια, η επικουρική επιτροπή. Για μας ήταν σαφέστατο, όταν το Συμβούλιο αποφάσισε μονομερώς, στα τέλη του Φεβρουαρίου 1996, ότι ο KEDO θα χρηματοδοτείτο από οικονομικούς πόρους εγγεγραμμένους στον προϋπολογισμό, ότι η Επιτροπή Εξωτερικών Υποθέσεων, Ασφάλειας και Αμυντικής Πολιτικής, της οποίας δεν είχε ζητηθεί η γνώμη, έπρεπε να γνωμοδοτήσει. Η ιστορία αυτή διήρκεσε κάποιο χρονικό διάστημα και ακόμη και τώρα υπάρχει αποθεματικό στον προϋπολογισμό της Ευρωπαϊκής Ένωσης.
<P>
Ο πρωταρχικός λόγος εντοπίζεται στη συζήτηση που είχαμε νωρίτερα σήμερα. Αφορά τη δημοκρατία και την ευθύνη. Συνεπώς, αφορά το ζήτημα του κατά πόσον θα έχουμε στο μέλλον, στο Κοινοβούλιο αυτό, τη δυνατότητα να συζητούμε το «θεμελιώδες ζήτημα» - όπως κάνουν κανονικά όλα τα εθνικά κοινοβούλια. Η Συνθήκη Ευρατόμ είναι 40 χρονών. Δίνει στην Επιτροπή και το Συμβούλιο εκτενέστατες εξουσίες. Δεν δίνει καμία εξουσία στο Κοινοβούλιο. Με τον τρόπο αυτόν, όταν η Επιτροπή αποφάσισε να συνάψει τη συμφωνία, επέλεξε το άρθρο 101 της Συνθήκης Ευρατόμ και αυτή η Συνθήκη δεν προβλέπει ούτε τη διαβούλευση ούτε την ενημέρωση του Κοινοβουλίου.
<P>
Για τους λόγους αυτούς - και το δηλώνω ευθαρσώς - η Επιτροπή Προϋπολογισμών αποφάσισε να θέσει τους πόρους στο αποθεματικό έως ότου συμμετάσχουν σε ικανοποιητικό βαθμό στο σχέδιο η Επιτροπή Εξωτερικών Υποθέσεων και η Επιτροπή Έρευνας, Τεχνολογικής Ανάπτυξης και Ενέργειας. Ενεργήσαμε εκ μέρους αυτών των δύο επιτροπών. Κατ' ουσίαν είναι σαφέστατο ότι δεν θα λάβει η Επιτροπή Προϋπολογισμών την απόφαση για το αν θα πρέπει να συνάψουμε συμφωνία ενεργειακής συνεργασίας με τη Βόρεια Κορέα. Στο πλαίσιο αυτό, μαθαίνουμε με ικανοποίηση ότι η Επιτροπή αναγνωρίζει ότι οι καιροί αλλάζουν. Περιμένουμε με αδημονία να ακούσουμε τον Σερ Leon Brittan να διαβάζει, εξ ονόματος της Επιτροπής, τα αποτελέσματα των συζητήσεων που είχαμε και που ελπίζω ότι θα οδηγήσουν σε μια κατάσταση όπου θα έχουμε μεγαλύτερη ευθύνη για τα θέματα Ευρατόμ στο μέλλον.
<P>
Αποτελεί εξάλλου τρομερή ειρωνεία το γεγονός ότι μια τέτοια μέρα το Συμβούλιο δεν εκπροσωπείται ούτε καν σε πολιτικό επίπεδο και δείχνει ότι ίσως η επόμενη μάχη για τη δημοκρατία δεν θα δοθεί με την Επιτροπή αλλά με το Συμβούλιο.
<P>
Μιλώντας εξ ονόματος της Ομάδας των Φιλελευθέρων, εκφράζουμε την ικανοποίησή μας για το γεγονός ότι η Ευρωπαϊκή Ένωση διαθέτει στρατηγική ενεργειακή και εξωτερική πολιτική στη Βορειοανατολική Ασία. Χαιρετίζουμε επίσης την ιδιαίτερα ενεργό συμμετοχή του Σερ Leon Brittan εκ μέρους της Επιτροπής. Στο πλαίσιο αυτό, εκφράζουμε την απογοήτευσή μας που δεν κατέστη δυνατό να βρεθεί κατάλληλη θεσμική ρύθμιση για το συγκεκριμένο αυτό σημείο νωρίτερα. Η Ομάδα των Φιλελευθέρων υποστηρίζει απόλυτα την άποψη του κ. Tindemanns ότι δεν θα έπρεπε να αναπτυχθεί νέα σχέση μόνο με τη Νότια Κορέα αλλά και με τη Βόρεια Κορέα.
<P>
Θα ήθελα να θέσω μια ερώτηση στον Σερ Leon. Σήμερα το πρωί, στην International Herald Tribune υπήρχε μια ισχυρή έκκληση για μια νέα προσέγγιση της Βορείου Κορέας. Προφανώς, οι Ιάπωνες είναι πιο επιφυλακτικοί από τους Νοτιοκορεάτες. Πρέπει να υποστηρίξουμε σθεναρά την πολιτική της «λιακάδας» του Προέδρου Kim Dae Jung που υπέφερε περισσότερο από οποιονδήποτε άλλον στη Νότια Κορέα από τις εντάσεις που υπήρχαν για περισσότερα από 40 χρόνια μεταξύ της Νότιας και της Βόρειας Κορέας. Στο πλαίσιο αυτό, θα θέλαμε να προσφέρουμε τη στήριξή μας σε μια συμφωνία KEDO καθώς και στην ανάπτυξη νέων σχέσεων μεταξύ της Δυτικής Ευρώπης και της Βόρειας Κορέας.

<SPEAKER ID=88 NAME="Ford">
Κύριε Πρόεδρε, όπως και ο κ. Brinkhorst, και εγώ θα μιλήσω με δύο ιδιότητες, πρώτον εξ ονόματος της επιτροπής και δεύτερον εξ ονόματος της Σοσιαλιστικής Ομάδας. Θα ήθελα καταρχάς να συγχαρώ τους δύο συνεργάτες μου σε αυτή τη μακρόχρονη προσπάθεια: τον κ. Brikhorst και τον κ. Tindemanns. Ξεκινήσαμε τη διαδικασία αυτή στις 21 Νοεμβρίου 1997. Αν ήξερα ότι θα περνούσα τόσο καιρό μαζί τους, θα είχα φροντίσει να ελέγξω προσεκτικότερα ποιοι θα ήταν. Ωστόσο, δεν θα μπορούσα να είχα διαλέξει δύο καλύτερους συνεργάτες. Περάσαμε μαζί μια ολόκληρη εβδομάδα στη Βόρεια Κορέα και δεκάμισι ώρες σε συνεδριάσεις με τον αναπληρωτή υπουργό Εξωτερικών. Υπήρχε λοιπόν η ευκαιρία για να έλθουν στην επιφάνεια όλες οι συγκρούσεις πρσωπικότητας που θα μπορούσαν να υπάρξουν.
<P>
Επίσης, θα ήθελα να ευχαριστήσω το Σερ Leon Brittan για όλες τις προσπάθειες που κατέβαλε προκειμένου να επέλθει συμφωνία μεταξύ της Επιτροπής και του Ευρωπαϊκού Κοινοβουλίου. Ο δρόμος ήταν μακρύς και δύσκολος. Δεν θα υπεισέλθω σε λεπτομέρειες αφού όλα τα σημεία επισημάνθηκαν ήδη από τους δύο προηγούμενους ομιλητές. Έχουμε τώρα μια συμφωνία που νομίζω ότι το Κοινοβούλιο μπορεί να αποδεχτεί βάσει της επιστολής που εστάλη σήμερα. Είμαι βαθιά απογοητευμένος που το Συμβούλιο των Υπουργών, που φαίνεται ότι δέχτηκε να συζητηθεί μια προφορική ερώτηση για τις σχέσεις με την Λ.Δ. της Κορέας, δεν έστειλε κανέναν εκπρόσωπο για να συμμετάσχει στη συζήτηση. Ίσως να αργοπόρησαν και θα χαιρόμουν να ακούσω από σας, κύριε Πρόεδρε, ότι πράγματι αυτό συνέβη. Υποθέτω ότι καλούμαστε να ανακαλύψουμε τις απόψεις του Συμβουλίου επί των θεμάτων αυτών με κάποια μορφή τηλεπάθειας.
<P>
Το KEDO, όπως ήδη ξέρετε, είναι ένα σχέδιο για την κατασκευή δύο αντιδραστήρων ελαφρού ύδατος για την αντικατάσταση των ρωσικού σχεδιασμού αντιδραστήρων τύπου Τσερνομπίλ που βρίσκονταν υπό κατασκευή στη Λ.Δ. της Κορέας και που μπορούν να παράγουν πλουτώνιο για στρατιωτική χρήση. Σε μια προσπάθεια επίλυσης του προβλήματος αυτού, συνήφθη η συμφωνία-πλαίσιο μεταξύ ΗΠΑ και Λ.Δ. της Κορέας το 1995. Ζητήθηκε από την Ευρωπαϊκή Ένωση να συμβάλει στη συμφωνία αυτή και αυτό είναι το αποτέλεσμα. Η θέση της Επιτροπής Έρευνας ήταν υπέρ της κριτικής υποστήριξης. Διατηρούμε ορισμένες ανησυχίες. Πρώτον, εξακολουθεί να υπάρχει ένα χρηματοδοτικό κενό. Η συνεισφορά 1 δις δολαρίων της Ιαπωνίας, το 60 % της Δημοκρατίας της Κορέας και τα 85 εκ δολάρια της Ευρωπαϊκής Ένωσης δεν καλύπτουν πλήρως το κόστος του σχεδίου. Δεν είναι σαφές πώς θα γεφυρωθεί το χάσμα.
<P>
Δεύτερον, ανησυχούμε για τον τρόπο με τον οποίο οι Ηνωμένες Πολιτείες προμηθεύουν το υποσχεθέν βαρύ πετρέλαιο καύσης που προορίζεται να χρησιμεύσει ως γέφυρα μέχρι να αρχίσουν να λειτουργούν αυτοί οι δύο πυρηνικοί αντιδραστήρες. Η παράδοσή του γίνεται σε ακανόνιστα διαστήματα. Η Βόρεια Κορέα είναι μια ιδιαίτερα καχύποπτη χώρα. Εμείς στην Ευρωπαϊκή Ένωση μπορεί να καταλαβαίνουμε ότι οι έλεγχοι και οι ισορροπίες του Συντάγματος των ΗΠΑ συνεπάγονται ότι ο Πρόεδρος Clinton δεν μπορεί πάντα να τηρεί τις υποσχέσεις του, σε καμία περίπτωση όμως δεν μας εκπλήσσει το ότι οι Βορειοκορεάτες έχουν διαφορετική άποψη αφού, τον πιο κρύο μήνα του έτους και όταν υπήρχε μεγαλύτερη ανάγκη ενέργειας, δεν κατόρθωσαν να εφοδιάσουν την πετρελαιοκίνητη μονάδα ηλεκτρικής ενέργειας του Sonbong με βαρύ πετρέλαιο καύσης.
<P>
Τρίτον, μας προκαλεί ανησυχία το γεγονός ότι το KEDO είναι μια ρακέτα χωρίς μπαλάκι. Δεν έχουν προβλεφθεί χρήματα για τη σύνδεση των δύο πυρηνικών σταθμών με το βορειοκορεάτικο σύστημα ηλεκτροδότησης. Αυτό θα κοστίσει μόνο 100 ή 200 εκατομμύρια δολάρια, συγκριτικά ασήμαντο ποσό σε σχέση με αυτό που δαπανείται για το σύνολο του σχεδίου KEDO, είναι όμως φανερό ότι αν δεν έχεις και τη ρακέτα και το μπαλάκι, δεν μπορείς να παίξεις στο παιχνίδι. Τέταρτον, ανησυχούμε για την έλλειψη ανοικτού χαρακτήρα στην ανάθεση αυτών των τεράστιων συμβάσεων και για το αν η ευρωπαϊκή βιομηχανία θα έχει ίσες ευκαιρίες για να υποβάλει προσφορά. Παρά τις επιφυλάξεις αυτές, η Επιτροπή Έρευνας ψήφισε υπέρ του προγράμματος. Πιστεύουμε ότι σε γενικές γραμμές εξυπηρετεί τα συμφέροντά μας ως Κοινοβουλίου και ως Ευρωπαϊκής Ένωσης γιατί αναδεικνύει το ρόλο μας στην Ανατολική Ασία.
<P>
Η συζήτηση αυτή δεν αφορά μόνο την έκθεση του κ. Tindemanns για τον KEDO. Αναφέρεται επίσης σε δύο προφορικές ερωτήσεις προς το Συμβούλιο και την Επιτροπή σχετικά με τις μελλοντικές σχέσεις με τη Λ.Δ. της Κορέας. Εδώ και μερικά χρόνια, προσφέρουμε ανθρωπιστική βοήθεια ύστερα από μια σειρά φυσικών καταστροφών - πλημμύρες, ξηρασίες και παλιρροιακά κύματα- που βύθισε την ελάχιστα αυτάρκη Βόρεια Κορέα σε παθητικό από άποψη παραγωγής τροφίμων.
<P>
Υπάρχει σοβαρό πρόβλημα υποσιτισμού στη Βόρεια Κορέα. Πρόσφατη έκθεση του Παγκόσμιου Προγράμματος Τροφίμων επισήμανε ότι το 16 % των παιδιών μεταξύ 1 και 6 ετών υποσιτίζεται σε τέτοιο βαθμό που πάσχει από μόνιμη εγκεφαλική βλάβη. Το 45 % των παιδιών υποσιτίζεται σε τέτοιο βαθμό που θα σταματήσει τελείως η ανάπτυξή τους. Συνεπώς, 300.0-400.000 παιδιά έως 6 ετών έχουν μόνιμη εγκεφαλική βλάβη και σε 1.000.000 παιδιά έως 6 ετών έχει σταματήσει τελείως η ανάπτυξή τους. Ως εκ τούτου, εκφράζω την ικανοποίησή μου για τη νέα συμφωνία παροχής περαιτέρω επισιτιστικής βοήθειας ύψους πάνω από 30 εκατομμύρια Ecu που θα έχει ως αποδέκτες τα παιδιά κάτω των 12 ετών και τις θηλάζουσες μητέρες.
<P>
Χαιρετίζω τη συμφωνία των Βορειοκορεατών για την παρακολούθηση. Μετά τα γεγονότα της τελευταίας εβδομάδας, είναι ζωτικής σημασίας για μας, στο Κοινοβούλιο, να είμαστε βέβαιοι ότι η Επιτροπή δαπανά τα χρήματα όπως πρέπει. Χαιρετίζω επίσης τη βοήθεια για τη γεωργία - νέες τεχνικές και ίσως και νέες καλλιέργειες. Είμαι ωστόσο απογοητευμένος που τίποτα δεν γίνεται στον τομέα της μη πυρηνικής ενέργειας. Όταν ήμουν εκεί με την αντιπροσωπεία, επισκέφτηκα ένα ανθρακωρυχείο και έναν σταθμό θερμικής ενέργειας. Πρώτον, λόγω της έλλειψης ηλεκτρικής ενέργειας, τα ανθρακωρυχεία έπρεπε να εκκενωθούν. Δεν ήταν λοιπόν δυνατή η παραγωγή άνθρακα για μια οκτάωρη βάρδια και ο σταθμός ενέργειας είχε προμήθειες μόνο για 3 ημέρες. Και οι δύο μονάδες ήταν εξαιρετικά πρωτόγονες και μιλώ με την ιδιότητα του ανθρώπου που μεγάλωσε σε οικογένεια ανθρακωρύχων στο Ηνωμένο Βασίλειο τη δεκαετία του 1950. Σε σύγκριση με το κόστος του KEDO, το 1/10 του 1 % του σχεδίου KEDO θα έδινε ώθηση στην παραγωγικότητα του κλάδου των ανθρακωρυχείων κατά περίπου 25 % - σύμφωνα με εκτιμήσεις - και θα εκσυγχρόνιζε τα στοιχεία της παραγωγής ενέργειας από άνθρακα.
<P>
Σε πολιτικό επίπεδο, χαιρετίζω τα αποτελέσματα του πολιτικού διαλόγου χαμηλού επιπέδου μεταξύ του Συμβουλίου και της Λ.Δ. της Κορέας και υποστηρίζω την ιδέα μιας δεύτερης συνάντησης εν ευθέτω χρόνω. Χαιρετίζω την ανακοίνωση της Επιτροπής σχετικά με την Κορέα που ζητεί κριτική σύνδεση. Το μόνο που ζητώ είναι να κινηθούμε γρήγορα. Η κατάσταση είναι κρίσιμη. Δεν πρέπει να χάσουμε την ευκαιρία. Γνωρίζω ότι οι Βορειοκορεάτες ζήτησαν να ανοίξει γραφείο σύνδεσης στις Βρυξέλλες. Ελπίζω ότι θα μπορέσουμε να συμφωνήσουμε ότι αυτό μπορεί να γίνει, υπό την επιφύλαξη της αμοιβαιότητας στην Πιόνγκγιανγκ, και ότι υπό την επιφύλαξη των απαραίτητων συμφωνιών θα μπορέσουμε να προχωρήσουμε σε πιο αναπτυγμένες σχέσεις.
<P>
Τέλος, χαιρετίζω την παράγραφο της έκθεσης που ζητεί να έρθει εδώ αντιπροσωπεία του κοινοβουλίου της Λ.Δ. της Κορέας. Θα έχουμε δύσκολες και σκληρές διαπραγματεύσεις μαζί τους, όμως ο διάλογος πρέπει να ξεκινήσει από κάπου.

<SPEAKER ID=89 NAME="Brittan">
Κύριε Πρόεδρε, κυρίες και κύριοι, επιτρέψτε μου να πω καταρχάς ότι με ικανοποίηση διαπιστώνω πως το γενικό ζήτημα που αφορά το ρόλο του Κοινοβουλίου στις συμφωνίες Ευρατόμ ρυθμίστηκε και μπορώ να σας διαβεβαιώσω ότι οι υπηρεσίες της Επιτροπής θα θέσουν σε εφαρμογή τις πρακτικές ρυθμίσεις στις οποίες συμφωνήσαμε. Προτού τις παρουσιάσω, θα ήθελα να πω ότι συμφωνώ σε μεγάλο βαθμό με όσα είπε ο κ. Tindemanns για το ρόλο του KEDO ως μέρος της ασιατικής στρατηγικής μας και ότι η συμβολή του υπήρξε σημαντική. Θα επανέλθουμε στη Βόρεια Κορέα σε λίγο, πρέπει όμως να εξετάσουμε την πολιτική μας σε σχέση με την περιοχή ως πολιτική που πρέπει να είναι ολοκληρωμένη, πλήρης και θετική. Όσον αφορά τα προβλήματα που είχαμε με τις συμφωνίες Ευρατόμ, εκφράζω την ευγνωμοσύνη μου για όσα ελέχθησαν για το δικό μου ρόλο στην επίλυσή τους. Μπορώ να σας διαβεβαιώσω ότι συμφωνώ απολύτως με τον κ. Brinkhorst ότι οι καιροί άλλαξαν και ότι η αλλαγή αυτή πρέπει να αντανακλάται σε ό, τι κάνουμε.
<P>
Τα μέτρα που προτίθεται να λάβει η Επιτροπή καθορίζονται σε επιστολή που απηύθυνα σήμερα στον Πρόεδρο του Ευρωπαϊκού Κοινοβουλίου. Η επιστολή αναφέρει καταρχάς ότι στην αρχή κάθε έτους η Επιτροπή θα παρέχει κατάλογο όλων των συναφών συμφωνιών Ευρατόμ δυνάμει του άρθρου 101(2) που βρίσκονται υπό διαπραγμάτευση ή για τις οποίες θα αρχίσουν διαπραγματεύσεις το ερχόμενο έτος. Ο κατάλογος θα ενημερώνεται τακτικά και θα διαβιβάζεται στο Κοινοβούλιο με τρόπο ώστε να εξασφαλίζεται η απαιτούμενη εμπιστευτικότητα. Δεύτερον, η Επιτροπή θα παρέχει προφορικές πληροφορίες κατόπιν αιτήσεως στη σχετική κοινοβουλευτική επιτροπή σχετικά με τη διεξαγωγή των διαπραγματεύσεων με τρόπο ώστε να εξασφαλίζεται η απαιτούμενη εμπιστευτικότητα.
<P>
Τρίτον, η Επιτροπή θα διαβιβάζει στο Κοινοβούλιο τις προτάσεις σύναψης των συναφών συμφωνιών Ευρατόμ ταυτόχρονα με τη διαβίβασή τους προς έγκριση στο Συμβούλιο. Πρόκειται για σημαντική διαδικαστική καινοτομία, αφού παρέχει εγγύηση στο Κοινοβούλιο ότι θα ενημερώνεται πριν το Συμβούλιο λάβει θέση επί της σύναψης αυτών των συμφωνιών. Ως εκ τούτου, το Κοινοβούλιο θα έχει την ευκαιρία να γνωστοποιεί τις απόψεις του πριν ληφθεί απόφαση για τη σύναψη της συμφωνίας σύμφωνα με τις δεσμεύσεις που αναλάβαμε στην προηγούμενη ανταλλαγή επιστολών μας.
<P>
Θα πρέπει να προσθέσω ότι το χρονικό διάστημα που χρειάζεται το Συμβούλιο για να λάβει απόφαση σχετικά με τη σύναψη συμφωνίας είναι συνήθως αρκετά μεγάλο. Έτσι το Κοινοβούλιο έχει και αυτό αρκετό χρόνο για να εκφράσει την άποψή του εάν το επιθυμεί. Στις περιπτώσεις που το Συμβούλιο ίσως θελήσει να λάβει απόφαση ιδιαίτερα γρήγορα, η Επιτροπή θα ενημερώνει δεόντως το Κοινοβούλιο για αυτό το ενδεχόμενο. Τέταρτον, θα παρέχονται πληροφορίες, μέσω επιστολής, σχετικά με τις συναφείς συμφωνίες δυνάμει του άρθρου 101(2) ΕΚΑΕ που βρίσκονται υπό διαπραγμάτευση ή για τις οποίες δεν έχει ληφθεί ακόμη απόφαση ή δεν έχει συναχθεί συμπέρασμα. Οι εν λόγω συμφωνίες αντιπροσωπεύουν όλες τις συμφωνίες που καλύπτονται από το άρθρο 101(2) ΕΚΑΕ που βρίσκονται υπό διαπραγμάτευση ή για τις οποίες θα αρχίσουν διαπραγματεύσεις το προσεχές έτος.
<P>
Τέλος, προκειμένου να διασφαλιστεί ότι δεν θα υπάρξει άλλη παρανόηση μεταξύ της Επιτροπής και του Κοινοβουλίου, η Επιτροπή θα διαβιβάσει επίσης ξεχωριστά στο Κοινοβούλιο όλα τα σχετικά κείμενα και τις συμφωνίες που έπρεπε να είχαν καλυφθεί από τη διαδικασία συνεννόησης κατά το δεύτερο εξάμηνο του περασμένου έτους και τις αρχές αυτού του έτους. Αυτά λέει η επιστολή.
<P>
Όσον αφορά την έκθεση για τη συμφωνία προσχώρησης στον KEDO, πρόκειται για ένα καλογραμμένο και ενδιαφέρον έγγραφο που εξετάζει τις θεμελιώδεις πτυχές της πρωτοβουλίας KEDO. Η επίσκεψη της κοινοβουλευτικής αντιπροσωπείας στη Βόρεια Κορέα αντιμετωπίστηκε με πολύ θετικό τρόπο από τη διεθνή κοινότητα και είμαι ευγνώμων για το βαθμό της προσοχής που αφιέρωσε το Κοινοβούλιο στον KEDO. Επιδοκιμάζω ιδίως το συμπέρασμα που αναφέρει ότι το Κοινοβούλιο θεωρεί ότι η Ευρωπαϊκή Ένωση πρέπει να παίξει ένα ρόλο στη μείωση του κινδύνου της διάδοσης των πυρηνικών όπλων, την αύξηση της πυρηνικής ασφάλειας και την ενθάρρυνση της ανάπτυξης καλύτερων σχέσεων μεταξύ της Λ.Δ. της Κορέας και των γειτόνων της και ότι η προσχώρηση στον KEDO θα τη διευκολύνει να παίξει καλύτερα αυτόν το ρόλο.
<P>
Το ρόλο αυτόν τον παίζουμε στην εντέλεια με την υλοποίηση της συμφωνίας προσχώρησης. Συμμετέχουμε σε όλες τις συνεδριάσεις της Εκτελεστικής Επιτροπής του KEDO και τις διαπραγματευτικές συνεδριάσεις με τη Βόρεια Κορέα. Η ΕΕ έχει προσωπικό στον KEDO, ακόμα και σε διευθυντικό επίπεδο, παρακολουθεί τα ζητήματα προμηθειών - και εδώ μπορώ να βεβαιώσω τον κ. Ford ότι έχουμε όλη την πρόθεση να διασφαλίσουμε ότι η Ευρώπη θα έχει ίσες ευκαιρίες- και η Ευρώπη έχει την προεδρία της σημαντικής Διεθνούς Συμβουλευτικής Ομάδας για την Πυρηνική Ασφάλεια. Καταβάλλουμε τη χρηματοδοτική εισφορά μας που βοηθάει να διασφαλιστεί ότι η Λ.Δ. της Κορέας σέβεται τις δεσμεύσεις της περί μη διάδοσης και σημειώνουμε με ικανοποίηση ότι η Λ.Δ. της Κορέας θα επιτρέψει τώρα την πρόσβαση στις λεγόμενες υπόγειες εγκαταστάσεις για να καταπραύνει τις διεθνείς ανησυχίες. Τα ζητήματα ασφάλειας έχουν θεμελιώδη σημασία για την ειρήνη και τη σταθερότητα στη χερσόνησο και το σχέδιο KEDO συμβάλλει στη συμφιλίωση των δύο κορεάτικων κυβερνήσεων. Αποτελεί πράγματι μοναδικό παράδειγμα συνεργασίας μεταξύ Βόρειας και Νότιας Κορέας.
<P>
Ο KEDO είναι ένας ειδικός οργανισμός στο πλαίσιο του οποίου συνεργαζόμαστε ενεργά με τους αμερικανούς, ιάπωνες και νοτιοκορεάτες εταίρους μας για να βοηθήσουμε στη βελτίωση της ασφάλειας στη Βορειοανατολική Ασία. Η Βόρεια Κορέα έχει επίσης επίγνωση της συμμετοχής μας όχι μόνο μέσω του KEDO αλλά και μέσω του πολιτικού διαλόγου στον οποίο θα αναφερθώ σε απάντηση στην ερώτηση και μέσω του προγράμματος επισιτιστικής βοήθειας της Ευρωπαϊκής Ένωσης. Είναι πράγματι γεγονός ότι οι διαπραγματευτές της Επιτροπής κατέληξαν πρόσφατα σε συμφωνία ad referendum με τους ομολόγους τους από τη Λ.Δ. της Κορέας σχετικά με τους όρους για ένα νέο πρόγραμμα βοηθείας ύψους 30 εκατομμυρίων ευρώ για το 1999. Συμβάλλουμε λοιπόν σε μια διαδικασία σύνδεσης με τη Βόρεια Κορέα, σε μια προσπάθεια να την ενθαρρύνουμε να γίνει πιο υπεύθυνο μέλος της διεθνούς κοινότητας.
<P>
Πρέπει να είμαστε ρεαλιστές. Είναι σημαντικό, δύσκολο και διαρκές καθήκον μας να εγγυηθούμε την ασφάλεια στη Βορειοανατολική Ασία και να υποστηρίξουμε το παγκόσμιο καθεστώς μη διάδοσης. Ο KEDO αποτελεί κεντρικό σημείο του καθήκοντος αυτού και θα συνεχίσουμε να διατηρούμε στενή επαφή με το Κοινοβούλιο κατά την εφαρμογή της συμμετοχής μας σε αυτόν. Σύντομα θα πρέπει να αρχίσουμε να προετοιμάζουμε το μέλλον της συμμετοχής μας στον KEDO επειδή η παρούσα συμφωνία λήγει στο τέλος του 2000 και θα είμαστε σε στενή επαφή με το Κοινοβούλιο σύμφωνα με τις διαδικασίες στις οποίες αναφέρθηκα προηγουμένως. Είμαι συνεπώς ιδιαίτερα ικανοποιημένος που το Κοινοβούλιο είναι υπέρ της έγκρισης της συμφωνίας προσχώρησης που θα επιτρέψει την αποδέσμευση των πιστώσεων για τη χρηματοδοτική εισφορά του 1999. Είναι γεγονός ότι εξακολουθούν να υπάρχουν ευρύτερα χρηματοοικονομικά προβλήματα, όμως το πρώτο που πρέπει να κάνουμε είναι να παίξουμε το ρόλο μας.
<P>
Ερχόμενος τώρα στην ερώτηση του κ. Spencer σχετικά με το ευρύτερο ζήτημα των σχέσεων με τη Βόρεια Κορέα, χαιρετίζω την επίσκεψη των βουλευτών του Ευρωπαϊκού Κοινοβουλίου στη Βόρεια Κορέα και χαίρομαι που αποτέλεσε μια επιτυχή προσπάθεια σύσφιγξης των σχέσεων. Οι διαπραγματεύσεις που είχα με τους βουλευτές του Κοινοβουλίου για την αντιμετώπιση του προβλήματος του KEDO υπήρξαν παρόμοια διαδικασία σύσφιγξης των σχέσεων και ευχαριστώ όλους τους συμμετέχοντες. Δεν υπάρχει καμία αμφιβολία, όσον αφορά τις σχέσεις με τη Βόρεια Κορέα, ότι μια κρίση στην κορεάτικη χερσόνησο θα είχε ανυπολόγιστες συνέπειες για τη Βορειοανατολική Ασία, και πέρα από αυτήν, και έχουμε ευθύνη ανάλογη προς το νέο μας ρόλο, εφόσον επιδιώκουμε την πολιτική συμμετοχή μας σε αυτό το μέρος της Ασίας, να κάνουμε ό, τι μπορούμε για να αποφευχθεί.
<P>
Ο Πρόεδρος Kim Dae Jung εισηγήθηκε με θέρμη μεγαλύτερη διεθνή δέσμευση ως έναν τρόπο χειρισμού του προβλήματος και μπορώ φυσικά να σας διαβεβαιώσω ότι υποστηρίζουμε απόλυτα, όπως μας παρότρυνε και ο κ. Brinkhorst, την πολιτική «λιακάδας» του Προέδρου Kim. Και η Αμερική επίσης πραγματοποιεί εκτενή αναθεώρηση της πολιτικής της υπό τον πρώην υπουργό Αμυνας Perry. Ακολουθούμε μια πολιτική περιορισμένης δέσμευσης όπως δείχνει το πρόγραμμα επισιτιστικής βοήθειας και άλλα προγράμματα βοήθειας, καθώς και το KEDO. Επί του παρόντος εξετάζουμε πώς μπορεί τώρα να προωθηθεί περαιτέρω η πολιτική αυτή. Ένας σημαντικός παράγοντας θα είναι φυσικά οι πολιτικές που η ίδια η Λ.Δ. της Κορέας εφαρμόζει σε τομείς κεντρικής σημασίας όπως τα θέματα ασφάλειας, οι σχέσεις με τις όμορες χώρες, τα ανθρώπινα δικαιώματα κ.ο.κ. Πρέπει επίσης να λάβουμε υπόψη την ανάγκη να υποστηρίξουμε τους κυριότερους εταίρους μας στις σχέσεις τους με την Λ.Δ. της Κορέας. Η ΕΕ ανταλλάσσει τακτικά απόψεις με τους εταίρους μας στο διάλογο, συμπεριλαμβανομένων των Ηνωμένων Πολιτειών, της Δημοκρατίας της Κορέας και της Ιαπωνίας όσον αφορά την κατάσταση στην κορεάτικη χερσόνησο. Η ιδέα που προτάθηκε για την περαιτέρω ανάπτυξη του ενεργειακού τομέα είναι σίγουρα μία ιδέα που θέλουμε να εξετάσουμε. Εξετάζονται οι δυνατότητες, συμπεριλαμβανομένης μίας μελέτης για τις εναλλακτικές ενεργειακές πηγές ή/και την αναμόρφωση του τομέα του άνθρακα.
<P>
Σε πολιτικό επίπεδο, πρέπει προφανώς να προχωρήσουμε προσεκτικά, όμως όχι τόσο προσεκτικά που να μη σημειωθεί πρόοδος. Αυτή είναι η πορεία που θα ακολουθήσουμε και εκφράζω την ευγνωμοσύνη μου στο Κοινοβούλιο για την υποστήριξή του.

<SPEAKER ID=90 LANGUAGE="DE" NAME="Jarzembowski">
Κύριε Πρόεδρε, αγαπητοί συνάδελφοι, κύριε Επίτροπε, εκθέσατε με τον δικό σας ανεπανάληπτο τρόπο τα προβλήματα, καταδεικνύοντας όμως από την άλλη και δρόμους. Σας είμαστε πολύ ευγνώμονες που με την επιστολή σας μας επιτρέψατε - την τελευταία στιγμή θα έλεγα - τη λήψη απόφασης σχετικά με το σχέδιο KEDO. Αυτό θα μπορούσε ίσως να είχε γίνει λίγο νωρίτερα, χαιρόμαστε όμως που βρήκατε τον σωστό τρόπο με τους τρεις σωματοφύλακές μας. Είναι και οι τρείς τους πραγματικά αφοσιωμένοι στρατιώτες που ενδιαφέρονται για τους ανθρώπους στη Βόρεια Κορέα και για το ζήτημα. Εξ ονόματος της Ομάδας μου, ας μου επιτραπεί να ευχαριστήσω θερμά τους κυρίους Tindemans, Brinkhorst, αλλά και τον Glyn Ford.
<P>
Eνώ εσείς ακολουθείτε, όπως και σε άλλες διπλωματικές σχέσεις, την προσεκτική, σίγουρα όμως επιτυχή οδό της προσέγγισης και της συνεργασίας, θα μου επιτρέψετε, με την ιδιότητά μου ως μέλους ενός Κοινοβουλίου που δεν είναι απαραίτητο να επιδεικνύει και τόση διπλωματικότητα, να επισημάνω το γεγονός ότι και το σχέδιο KEDO πρέπει να κριθεί τελικά με βάση το πώς θα ενεργήσει η κυβέρνηση της Λαϊκής Δημοκρατίας της Κορέας όσον αφορά τις στρατιωτικές της δραστηριότητες και τις ανθρωπιστικές της μη δραστηριότητες. Νομίζω πως είναι καιρός η κυβέρνηση της Βόρειας Κορέας να αποδείξει επιτέλους μια φορά με πειστικό τρόπο ότι οι στρατιωτικές της δραστηριότητες δεν συνιστούν κι ούτε έχουν τον σκοπό να συστήσουν απειλή, ειδικότερα για τα γειτονικά της κράτη.
<P>
Απαιτούμε την πρόσβαση ανεξάρτητων επιθεωρητών στις πυρηνικές εγκαταστάσεις, ειδικότερα στις υπόγειες εγκαταστάσεις. Βασικά, θα έπρεπε επίσης να ζητήσουμε από τη βορειοκορεατική κυβέρνηση να προβεί επιτέλους στη δήλωση ότι δεν θα κάνει πλέον απροειδοποίητα δοκιμές με πυραύλους. Κι αυτό, επειδή η εντελώς αναπάντεχη εκτόξευση πυραύλου που διέσχισε τον εναέριο χώρο της Ιαπωνίας θα μπορούσε να εκληφθεί ως απειλή από τη χώρα αυτή. Πιστεύω πως θα έπρεπε βασικά να συμφωνήσουμε ότι εάν μια χώρα όπως η Βόρεια Κορέα θέλει την υποστήριξη της διεθνούς κοινότητας, πρέπει φυσικά να συμπεριφερθεί με τρόπο που δεν θα είναι ούτε απειλητικός ούτε και εχθρικός απέναντι στα άλλα κράτη. Αυτά όσον αφορά τη στρατιωτική πλευρά.
<P>
Ας περάσουμε τώρα στην ανθρωπιστική πλευρά: Σερ Leon, χαιρόμαστε που προχωρήσατε στο ζήτημα του εφοδιασμού του πληθυσμού με τρόφιμα. Για να είμαι όμως ειλικρινής, δεν έχω εμπιστοσύνη σε κανένα από τα στοιχεία που δίνει η κυβέρνηση της Βόρειας Κορέας αναφορικά με το μέγεθος των λιμών που μαστίζουν τη χώρα. Πιστεύω πως πρέπει οπωσδήποτε να διατηρήσουμε επαφή με τους οργανισμούς αρωγής, επειδή νομίζω πως ακόμα και με αυτό το σχέδιο η απαραίτητη βοήθεια - ο Glyn Ford ανέφερε, ως γνωστόν, μερικούς αριθμούς - δεν μπορεί να καλυφθεί ούτε καν κατά προσέγγιση. Το γεγονός ότι η Βόρεια Κορέα διαθέτει χρήματα για στρατιωτικές ενέργειες και όχι για τον επισιτισμό του πληθυσμού της συνιστά αντίφαση που δεν μπορούμε να δεχθούμε προς το συμφέρον του πληθυσμού. Πιστεύω λοιπόν πως πρέπει ακόμα να επιστήσουμε ιδιαιτέρως την προσοχή σε αυτό το σημείο και να ζητήσουμε από τη Βόρεια Κορέα να μας πει την αλήθεια στο θέμα αυτό και να μας βοηθήσει στην παροχή βοήθειας, και ειδικά στις απομακρυσμένες περιοχές της χώρας.

<SPEAKER ID=91 LANGUAGE="DE" NAME="Kreissl-Dφrfler">
Κύριε Πρόεδρε, αξιότιμοι συνάδελφοι, σίγουρα δεν θα σας προκαλεί έκπληξη το γεγονός ότι δεν μπορώ να τα θεωρήσω όλα θετικά εδώ, όπως εσείς, και προ πάντων όπως ο Σερ Leon Brittan. Γνωριζόμαστε ήδη αρκετά καλά από την Επιτροπή Εξωτερικών Οικονομικών Σχέσεων. Οι λιγοστές θετικές προσεγγίσεις που απαντώνται στο πρόγραμμα KEDO, δηλαδή το να καταλήξουμε σε μια άλλη μορφή ενεργείας και να προσφέρουμε μία υπηρεσία στη χώρα αυτή, έστω και για τη συμφιλίωση ή τη βελτίωση της κατάστασης για τους ανθρώπους, καλύπτεται από μια ολόκληρη σειρά θεμάτων, τα οποία παρουσιάζονται, ως γνωστόν, λεπτομερώς στην αιτιολόγηση του κ. Tindemans. Βέβαια, και ο συνάδελφος κ. Ford εξιστόρησε αυτά που διαδραματίζονται πραγματικά εκεί στη Βόρεια Κορέα. Διερωτώμαι μήπως θα ήταν καλύτερα να επιλύσουμε εντελώς διαφορετικά προβλήματα εκεί τη χρονική αυτή στιγμή, αντί να συμβάλουμε στην κατασκευή δύο αντιδραστήρων ελαφρού ύδατος. Πώς θα μπορέσει ποτέ η Βόρεια Κορέα να επιστρέψει τα χρέη που θα προκύψουν από αυτόν τον τομέα;
<P>
Όταν λέμε έπειτα πως εμείς πρέπει σίγουρα να είμαστε έτοιμοι να εισέλθουμε και εκεί οικονομικά αποκομίζοντας κέρδη από σχέδια και αναθέσεις έργων, τότε πρέπει να πω πως αυτό αποτελεί μια λίαν ευτελή προσέγγιση, για να μην πω πως εδώ βαδίζουμε για άλλη μία φορά ολοφάνερα προς λάθος κατεύθυνση όσον αφορά την πολιτική μας που θα έπρεπε να αποσκοπεί στην παροχή αναπτυξιακής βοήθειας σε μία χώρα. Εδώ δημιουργείται πάλι ένα νέο απόκτημα με οδυνηρές συνέπειες με το πρόσχημα της παροχής βοήθειας. Μα αυτό δεν αποτελεί βοήθεια που επενδύθηκε μακροπρόθεσμα! Εδώ πρόκειται να στηθούν αντιδραστήρες εν μέσω ενός τοπίου, ενώ ακόμα δεν έχει καν αποσαφηνισθεί με ποιον τρόπο πρόκειται να μεταφερθεί αλλού η ενέργεια! Τι θα γίνει με τη διάθεση των πυρηνικών αποβλήτων; Βέβαια, δεν έχετε επιλύσει ούτε αυτό το ζήτημα!
<P>
Σερ Leon Brittan, ίσως και να το βρίσκετε διασκεδαστικό. Όμως, ως αναπτυξιακός φορέας που έχει εργασθεί για αρκετά μεγάλο χρονικό διάστημα σε οικισμούς απόρων αυτού του κόσμου πρέπει να σας πω πως αυτή δεν είναι σίγουρα η προσέγγιση που φαντάζομαι!
<P>
Τέλος, θα ήθελα ακόμη να πω πως ο χειρισμός του Κοινοβουλίου καθ' όλη τη διάρκεια των διαπραγματεύσεων για το KEDO υπήρξε, φυσικά, κάθε άλλο παρά εξαιρετικός. Όταν τώρα εσείς, Σερ Leon Brittan, καταθέτετε μία επιστολή, το περιεχόμενο της οποίας σαφώς και με βρίσκει σύμφωνο, τότε πρέπει να πω πως ναι μεν έρχεται αργά, όμως πάλι καλά! Αυτό που έρχεται πράγματι πάρα πολύ αργά είναι η κατανοηση. Γνωρίζω καλά πως, κανονικά, εσείς έχετε πάντα μεγάλη διάθεση να ενημερώνετε το Κοινοβούλιο και ότι το πράττετε κιόλας προσερχόμενος στις συνεδριάσεις. Μόνο που από άποψη περιεχομένου - και θα ήθελα να το πω αυτό μια φορά καθαρά - δεν βγαίνει συνήθως τίποτα το ιδιαίτερο, αφού οι απαντήσεις που δίνονται στις ερωτήσεις είναι συχνά εξαιρετικά διανθισμένες! Αυτό το βλέπουμε, βέβαια, πολύ συχνά και στην Επιτροπή Εξωτερικών Οικονομικών Σχέσεων. Πάντως, εγώ φαντάζομαι διαφορετικά τη βοήθεια προς αυτές τις χώρες. Γι' αυτόν τον λόγο θα πρέπει δυστυχώς να καταψηφίσουμε την έκθεση, έστω κι αν είναι ενδεχομένως σωστά πολλά από όσα περιέχει.

<SPEAKER ID=92 LANGUAGE="FR" NAME="Dupuis">
Κύριε Πρόεδρε, θα ήθελα καταρχάς να κάνω μια πρόταση. Θα ήταν προτιμότερο να επισημαίνεται η παρουσία του Συμβουλίου όταν βρίσκεται εδώ αντί να επισημαίνεται η απουσία του, αφού αυτό τείνει να γίνει ο κανόνας. Κάτι τέτοιο θα δυσκόλευε εξάλλου τον κ. Brinkhorst στους διαξιφισμούς του με το Συμβούλιο, αφού αυτό δεν είναι ποτέ παρόν. Είναι κάπως αργά για να αντιληφθούμε ότι, αντί να διαξιφιζόμαστε με την Επιτροπή, θα ήταν καλύτερα να προσπαθήσουμε να καταφέρουμε το Συμβούλιο να κάνει την εμφάνισή του. Τελικά, όμως η ζημιά έχει γίνει.
<P>
Κάτι άλλο τώρα: όσον αφορά τις διαδικασίες που θα μας οδηγήσουν στην αυριανή ψηφοφορία, θα ήθελα να εκφράσω τη λύπη μου που δεν κατέστη δυνατόν να καταθέσουμε τροπολογίες στο πλαίσιο της Επιτροπής Εξωτερικών Υποθέσεων, Ασφάλειας και Αμυντικής Πολιτικής και υποχρεωθήκαμε να τις καταθέσουμε κατ' ευθείαν στην Ολομέλεια. Αυτό θα επιβαρύνει κάπως τη μέρα μας και άλλωστε δεν είναι και τόσο σύμφωνο με τη διαδικασία.
<P>
Σε επίπεδο ουσίας, έχω κυριολεκτικά κεραυνοβοληθεί. Σίγουρα δεν πρόκειται να καταπλήξω κάποιον όπως ο Σερ Leon Brittan, που δεν είναι ρεαλιστής αλλά πράος ονειροπόλος. Όταν βλέπω, ακούω, το βράδυ αυτό, να γίνεται λόγος για κρίση, για υποσιτισμό, διερωτώμαι ειλικρινά αν ζυγίσαμε πραγματικά όσα συμβαίνουν στη Βόρεια Κορέα. Τα στοιχεία ωστόσο είναι σαφή: δύο με τρία εκατομμύρια νεκροί τα τέσσερα τελευταία χρόνια. Νομίζω ότι αυτό δεν έχει καμία σχέση με τον υποσιτισμό. Πρόκειται για πραγματικό λιμό, για πραγματική καταστροφή, και δεν είναι φυσική καταστροφή, είναι διαρθρωτική καταστροφή, που την προκάλεσε ένα τρελό, εγκληματικό, ψυχοπαθές καθεστώς, χειρότερο από τα χειρότερα καθεστώτα που υπήρξαν στη Σοβιετική Ένωση, χειρότερο από τη Ρουμανία του Τσαουσέσκου.
<P>
Γράφουμε εδώ εκθέσεις για ένα πυρηνικό πρόγραμμα και οι φίλοι μας οι Πράσινοι έχουν εν μέρει δίκιο ως προς αυτό: είναι ανάγκη να διατεθούν εκατοντάδες εκατομμύρια ευρώ για να πάμε να κατασκευάσουμε εκεί πυρηνικά εργοστάσια, ακόμη κι αν είναι λιγότερο πιθανό να χρησιμοποιηθούν για στρατιωτικούς σκοπούς, ενώ θα μπορούσαμε κάλλιστα να βρούμε άλλες λύσεις; Σε αντάλλαγμα, δεν ζητούμε τίποτα. Προσφέρουμε επισιτιστική βοήθεια. Δεν ζητούμε καμία μεταρρύθμιση, όταν ξέρουμε πολύ καλά ότι το σύστημα γεωργικής παραγωγής είναι, από διαρθρωτική άποψη, εντελώς ανίκανο να αντιμετωπίσει τις ανάγκες των Βορειοκορεατών. Πραγματικά το βρίσκω συγκλονιστικό. Υποστηρίζουμε εδώ, με τη συμφωνία αυτή, ένα απόλυτα τρελό, ένα απόλυτα παρανοϊκό καθεστώς.
<P>
Θα καταψηφίσουμε φυσικά αυτή την έκθεση, αυτό δεν αρκεί όμως. Ίσως, όταν ο Σερ Leon Brittan θα είναι κάπως λιγότερο ονειροπόλος και κάπως περισσότερο ρεαλιστής, θα μπορούσε να εξετάσει το ενδεχόμενο να επενδυθούν μερικές δεκάδες εκατομμύρια ευρώ για να κάνουμε προπαγάνδα, για να πληροφορήσουμε τους κατοίκους της Βόρειας Κορέας, αντί να τους αφήνουμε να λιώνουν μέσα στην πείνα και την έλλειψη πληροφοριών για ό, τι γίνεται στον υπόλοιπο κόσμο. Πιστεύω ότι υπάρχουν προφανή πράγματα που πρέπει να γίνουν, αντί να κοιτάζουμε την Πιόνγκγιανγκ να ρίχνει πυραύλους και να αφιερώνουμε τη λίγη ενέργεια που μένει στη χώρα αυτή σε εντελώς τρελά σχέδια. Είναι ένα καθεστώς τρελό και πρέπει να ανατραπεί.

<SPEAKER ID=93 LANGUAGE="EN" NAME="Brinkhorst">
Κύριε Πρόεδρε, εάν κατάλαβα καλά, το Συμβούλιο δεν είναι παρόν. Αληθεύει αυτό;

<SPEAKER ID=94 NAME="Πρόεδρος">
Επαναλαμβάνω όσα ο Πρόεδρος είχε την ευκαιρία να πει στην αρχή της συνεδρίασης, ότι δηλαδή το Συμβούλιο υπενθυμίζει μετά λύπης του ότι δεν μπορεί να παρευρεθεί εξ αιτίας των εργασιών που συνδέονται με την προετοιμασία της συνόδου του Ευρωπαϊκού Συμβουλίου του Βερολίνου.

<SPEAKER ID=95 LANGUAGE="EN" NAME="Brinkhorst">
Καταλαβαίνω πολύ καλά τι λέτε, κύριε Πρόεδρε, μιλώ όμως βάσει του άρθρου 40 που λέει ότι όταν οι ερωτήσεις προς το Συμβούλιο έχουν εγγραφεί εγκαίρως στην ημερήσια διάταξη - δηλαδή τρεις εβδομάδες πριν - και όσον αφορά τις ερωτήσεις εξωτερικής πολιτικής αυτή η προθεσμία δεν ισχύει καν - πρέπει να απαντώνται. Μιλώ εδώ στη θέση του κ. Wijsenbeek που, όπως όλοι γνωρίζουμε, είναι αναγνωρισμένος ειδικός επί του Κανονισμού.
<P>
Βρισκόμαστε σε δίλημμα. Η προφορική ερώτηση και η έκθεση αποτελούν μέρος ενός πακέτου. Το Συμβούλιο δεν είναι παρόν σήμερα το βράδυ, συνεδριάζουμε όμως και αύριο και προτείνω να αναστείλουμε το θέμα αυτό ούτως ώστε, πριν από την αυριανή ψηφοφορία, να έχουμε την απάντηση του Συμβουλίου. Αυτό θα ήταν το λογικό. Το Κοινοβούλιο αντιμετωπίζεται τώρα με τη δέουσα προσοχή από την Επιτροπή, προφανώς όμως όχι από το Συμβούλιο. Θα μπορούσα να έχω μια απόφασή σας ως προς αυτό, κύριε Πρόεδρε;

<SPEAKER ID=96 NAME="Πρόεδρος">
Κύριε Brinkhorst, έχουμε φτάσει στο τέλος αυτής της συζήτησης. Κατανοώ την παρατήρησή σας, την οποία και σημειώνουμε, αλλά η συζήτηση έχει τελειώσει.

<SPEAKER ID=97 LANGUAGE="EN" NAME="Brinkhorst">
Κύριε Πρόεδρε, δεν μπορείτε να λέτε ότι η συζήτηση έχει λήξει όταν το ένα από τα δύο όργανα στα οποία υποβάλαμε τις ερωτήσεις μας δεν έχει καν απαντήσει. Πιστεύω ότι είναι ευθύνη του Προέδρου να ζητήσει από το Συμβούλιο να δώσει απάντηση. Αν αποφασίσετε ότι δεν θα αναστείλουμε τη συζήτηση μέχρι αύριο το πρωί - και αντιλαμβάνομαι ότι αυτό εξυπακούεται από όσα λέτε, παρόλο που το αμφισβητώ - θα μπορούσατε τουλάχιστον να πείτε ότι το Συμβούλιο θα απαντήσει γραπτώς στις συγκεκριμένες ερωτήσεις που υπέβαλε ο κ. Spencer εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής και ότι θα έχουμε αυτή την απάντηση πριν από την αυριανή ψηφοφορία; Δεν έχει νόημα η συζήτηση όταν δεν είναι παρόντα και τα δύο όργανα. Ο Σερ Leon έδωσε πλήρη απάντηση, όμως ο Προεδρεύων του Συμβουλίου είναι εντελώς απών. Μπορείτε να απαντήσετε ως προς αυτό; Η στάση της Ομάδας μου θα καθοριστεί σε μεγάλο βαθμό από την απάντησή σας.

<SPEAKER ID=98 NAME="Πρόεδρος">
Κύριε Brinkhorst, θα ζητήσουμε μια γραπτή απάντηση από το Συμβούλιο, αλλά δεν είμαι σε θέση να σας πω εάν θα την έχουμε νωρίτερα από αύριο το πρωί.
<P>
Ρωτώ τώρα τον Επίτροπο κ. Brittan εάν επιθυμεί να παρέμβει και πάλι.

<SPEAKER ID=99 NAME="Brittan">
Κύριε Πρόεδρε, θα ήθελα απλώς να πω δυο λόγια για ορισμένα από τα θέματα που έθιξαν οι τρεις τελευταίοι ομιλητές και θα είμαι σύντομος.
<P>
Συμφωνώ απολύτως με τον κ. Jarzembowski ότι είναι ουσιώδες να μην αποτελεί απειλή η βορειοκορεάτικη στρατιωτική δραστηριότητα. Μίλησε με πολύ μεγάλη σαφήνεια. Συμφωνώ και επικροτώ την άποψή του και ό, τι κάνουμε προορίζεται να αντιμετωπίσει το θέμα της ασφάλειας όσο και όλα τα άλλα θέματα. Πράγματι, το σχέδιο αυτό παρουσιάστηκε ρητά ως μέσο δέσμευσης των Βορειοκορεατών και αποθάρρυνσής τους από τη χειρότερη μορφή στρατιωτικής απειλής που θα μπορούσε να υπάρξει - ήτοι την πυρηνική απειλή. Πρέπει να εξεταστεί στο πλαίσιο αυτό.
<P>
Ο κ. Kreissl-Dφrfler πρότεινε ότι θα έπρεπε ουσιαστικά να εστιάσουμε την προσοχή μας σε άλλα προβλήματα. Το μόνο που μπορώ να πω είναι ότι πρέπει να διερωτηθείτε - και αναφέρομαι και στον κ. Dupuis - για το βαθμό που μπορούμε να κάνουμε κάτι τέτοιο με μια χώρα όπως η Βόρεια Κορέα. Η ουσία είναι ότι η σοβαρότερη απειλή που αντιπροσωπεύει για τους γειτονές της έχει να κάνει με την ασφάλεια και ότι, αποτρέποντας την απειλή αυτή με το πρόγραμμα KEDO ή μειώνοντας τον κίνδυνο εμφάνισής της στο πρόγραμμα KEDO, στην πραγματικότητα κάνουμε μια συμβολή χωρίς την οποία δεν θα ήταν δυνατό να εξετάσουμε κανένα άλλο είδος μέτρων. Και θα έλεγα στον κ. Dupuis ότι η ιδέα πως ένα καθεστώς με τα φρικιαστικά χαρακτηριστικά που περιέγραψε θα επιτρέψει την εισαγωγή της προπαγάνδας μας ειλικρινά δεν είναι καθόλου ρεαλιστική.
<P>
Θα του πω όμως ότι το νέο πρόγραμμα βοήθειας είναι στην πραγματικότητα υπό όρους. Δώσαμε ιδιαίτερη προσοχή ούτως ώστε να διασφαλιστούν επαρκείς δεσμεύσεις από την Λ.Δ. της Κορέας σχετικά με τις διαδικασίες παρακολούθησης και σχετικά με μια μεταρρυθμιστική πολιτική για τα γεωργικά προϊόντα αποκατάστασης με αυξημένα κίνητρα για τους αγρότες, αποκέντρωση της λήψης αποφάσεων, ανανεώσιμες πιστωτικές διευκολύνσεις κ.ο.κ. Υπό τις συνθήκες αυτές, πραγματικά πιστεύω πως, αντιμέτωποι με ένα απροσπέλαστο, όπως θεωρείτο μέχρι σήμερα, καθεστώς, καταβάλαμε σημαντικές προσπάθειες τόσο για να το κάνουμε να συμμετάσχει στη μεταρρυθμιστική διαδικασία όσο και για να ελαττώσουμε την απειλή για την ασφάλεια που θα παρουσίαζε στην αντίθετη περίπτωση για τις γειτονικές χώρες και για τον υπόλοιπο κόσμο.

<SPEAKER ID=100 NAME="Πρόεδρος">
Σας ευχαριστώ, Επίτροπε Brittan.
<P>
Όπως είπα, θα ζητήσουμε την απάντηση του Συμβουλίου, το οποίο εκπροσωπείται εδώ στην Αίθουσα από δύο υπαλλήλους.
<P>
Ανακοινώνω ότι έλαβα μια πρόταση ψηφίσματος νομοθετικού περιεχομένου βάσει του άρθρου 40, παράγραφος 5, του Κανονισμού.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 15.00.

<CHAPTER ID=7>
Μετανάστες από το Ιράκ και τις γειτονικές περιοχές
<SPEAKER ID=101 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0079/99) της κ. Terrσn i Cusν, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, για τη συρροή μεταναστών προερχόμενων από το Ιράκ και τις χώρες της περιοχής - Σχέδιο δράσης της Ευρωπαϊκής Ένωσης που εγκρίθηκε από το Συμβούλιο στις 26 Ιανουαρίου 1998 (5573/98 - C4-0124/98).

<SPEAKER ID=102 NAME="Terrσn i Cusν">
Κύριε Πρόεδρε, καθώς μόλις είπατε, θα συζητήσουμε απόψε για ένα σχέδιο δράσης σχετικά με τη συρροή μεταναστών προερχόμενων από το Ιράκ και τις χώρες της περιοχής, το οποίο εγκρίθηκε στις 26 Ιανουαρίου 1998. Οι σχετικές διαβουλεύσεις με αυτό το Κοινοβούλιο έγιναν μόλις πριν από μερικούς μήνες, όταν το εν λόγω σχέδιο εφαρμοζόταν ήδη για σχεδόν έναν χρόνο. Θα θέλαμε να καταρτήσουμε μια έκθεση, σε πραγματικό χρόνο, σχετικά με τα προτεινόμενα σε αυτό το σχέδιο δράσης μέτρα, αλλά, κατά τη γνώμη τόσο τη δική μου όσο και των υπολοίπων μελών της Επιτροπής Πολιτικών Ελευθεριών είναι πραγματικά γελοίο να πρέπει να κάνουμε κάτι τέτοιο έναν χρόνο αργότερα από την υλοποίηση του εν λόγω σχεδίου.
<P>
Ως εισηγήτρια, θέλησα λοιπόν να επωφεληθώ από την ευκαιρία της διαβούλευσης μαζί μας για να καταρτίσω μια πολιτική έκθεση σχετικά με αυτό το σχέδιο δράσης και την υλοποίησή του, και αυτό γιατί δεν έφταιγε αυτό το Κοινοβούλιο που δεν μπόρεσε να εκφέρει γνώμη σε πραγματικό χρόνο, αλλά το γεγονός ότι η διαβούλευση μαζί μας έγινε σε απίθανο χρόνο. Με αυτόν τον σκοπό, θέσαμε κάποια ερωτήματα προς το Συμβούλιο που ήταν κατά τη γνώμη μας ουσιαστικής σημασίας. Ρωτήσαμε το Συμβούλιο για τι αριθμό ανθρώπων επρόκειτο, ποια ήταν αυτή η ροή μεταναστών. Ρωτήσαμε το Συμβούλιο σχετικά με τα αποτελέσματα των προτεινόμενων μέτρων, τα οποία εφαρμόζονταν εδώ και περίπου έναν χρόνο, για τις επιπτώσεις αυτού του σχεδίου δράσης στη λαθρομετανάστευση, για τις επιπτώσεις του στις εγκληματικές πράξεις εκείνων που επιδίδονται στη λαθραία διέλευση ανθρώπων. Ρωτήσαμε επίσης το Συμβούλιο σχετικά με τον αριθμό των ανθρώπων που ζήτησαν άσυλο και που τους παρασχέθηκε, αρχής γενομένης από την υλοποίηση αυτού του σχεδίου δράσης.
<P>
Εγώ γνωρίζω, κύριε Πρόεδρε, πως πρόκειται για πληροφορίες που είναι δύσκολο να δοθούν. Ωστόσο, θέλω να πιστεύω πως σε αυτό το επίπεδο κάποιος τις διαθέτει. Σίγουρα δεν τις έχουν η Επιτροπή Πολιτικών Ελευθεριών και αυτό το Κοινοβούλιο. Δεν καταφέραμε να μάθουμε τίποτα. Δεν καταφέραμε να λάβουμε καμία πληροφορία, καμία απάντηση στις ερωτήσεις που θέσαμε.
<P>
Εν πάση περιπτώσει, ούτως εχόντων των πραγμάτων, κατέβαλα μια προσπάθεια να αναλύσω όλες τις πτυχές της πρότασης του Συμβουλίου, οι οποίες είναι πολλές. Πρέπει να πούμε υπέρ του Συμβουλίου πως το συγκεκριμένο σχέδιο δράσης αποτελεί μια προσπάθεια αντιμετώπισης στο σύνολό του ενός προβλήματος που είχε ήδη αναφερθεί από το Κοινοβούλιο στις 15 Ιανουαρίου 1998 σε σχετικό ψήφισμα.
<P>
Υπάρχουν, ωστόσο, κάποια πράγματα που με απασχολούν. Κατ' αρχάς με απασχολεί που στο εν λόγω σχέδιο δράσης γίνεται λόγος και ανακατεύονται σε μια υπόθεση καταστάσεις πολύ διαφορετικές. Όταν μιλάμε κατ' ευφημισμό για «μετανάστες προερχόμενους από το Ιράκ και τις χώρες της περιοχής», αναφερόμαστε επίσης σε μια κουρδική περιοχή η οποία βρίσκεται βυθισμένη σε μια πολιτική σύγκρουση η οποία δημιουργεί μια ισχυρή καταπίεση. Κατ' αρχάς λοιπόν, πρόκειται για έναν πληθυσμό σε αναζήτηση προστασίας σε άλλες περιοχές όπου δεν υπάρχουν συγκρούσεις. Στο σχέδιο δράσης, γίνεται ελάχιστα λόγος για αυτό, μαζί με δράσεις που απευθύνονται σε άλλες ανθρώπινες ομάδες που όντως συνυπάρχουν στο ίδιο κύμα αλλά που προέρχονται από αλλού. Έχει επίσης αναμιχθεί με δράσεις που απευθύνονται στην καταπολέμηση του λαθρεμπορίου ανθρώπων. Είμαστε υπέρ της καταπολέμησης του λαθρεμπορίου ανθρώπων, αλλά πιστεύουμε πως πρέπει να λαμβάνονται τα κατάλληλα μέτρα που αρμόζουν σε κάθε περίπτωση και πως πρέπει να γίνεται διαχωρισμός μεταξύ ενός αιτούντος άσυλο ή ανθρώπων που ξεφεύγουν από μια σύγκρουση και των δραστηριοτήτων των λαθρεμπόρων ανθρώπων. Δεδομένου ότι όντως αυτό το κύμα είναι ανάμικτο, δεν πιστεύουμε πως αυτό αποτελεί επαρκή λόγο ώστε να μην γίνεται διαχωρισμός μεταξύ των διαφορετικών περιπτώσεων.
<P>
Από αυτήν την άποψη, μας ανησυχεί επίσης ο ρόλος της Τουρκίας σχετικά με αυτό το σχέδιο δράσης. Είναι προφανές πως η Τουρκία, λόγω της θέσης της, είναι η πρώτη χώρα υποδοχής για τους εκτοπισμένους πληθυσμούς. Και η υποδοχή αυτή πρέπει να γίνεται με σεβασμό προς την ανθρώπινη αξιοπρέπεια. Η Τουρκία πρέπει να επιτρέψει στην Ύπατη Αρμοστεία των Ηνωμένων Εθνών για τους πρόσφυγες να διοργανώσει αυτήν την πρώτη υποδοχή, κυρίως επειδή στην περίπτωση των προσφύγων που προέρχονται από το βόρειο Ιράκ, ιδιαίτερα στην περίπτωση των προσφύγων που προέρχονται από το Κουρδιστάν, η Τουρκία αποτελεί μέρος του προβλήματος και δεν μπορεί να θεωρηθεί ως ασφαλής τρίτη χώρα για αυτούς τους ανθρώπους. Πρέπει να θέσουμε τον σεβασμό προς τα ανθρώπινα δικαιώματα και τις μειονότητες σε αυτήν την χώρα ως προϋπόθεση για τη συνεργασία και την βοήθεια σε αυτά τα θέματα.
<P>
Και τέλος, κύριοι του Συμβουλίου, που ελπίζω να είστε παρόντες, ελπίζω γιατί αλλιώς δεν έχει κανένα απολύτως νόημα αυτό που κάνουμε εδώ σήμερα, θα μπορούσατε να μας πείτε τι είναι τέλος πάντων το σχέδιο δράσης; Γιατί εμείς δεν το γνωρίζουμε. Γνωρίζουμε τι είναι κοινή δράση στο πλαίσιο της ΚΕΠΠΑ, γνωρίζουμε άλλες διαδικασίες, αλλά ένα σχέδιο δράσης είναι κάτι καινούριο και θα θέλαμε να ξέρουμε επί ποιας βάσης ελήφθη αυτή η απόφαση. Κατά τη γνώμη μας δεν πρόκειται για μια απόφαση η οποία ελήφθη επί νομίμων βάσεων. Θα θέλαμε, λοιπόν, εντός τριών μηνών να υποβάλλει η Επιτροπή μια νέα πρόταση σχετικά με την οποία θα πρέπει να υπάρξει διαβούλευση με το Κοινοβούλιο πριν να λάβει το Συμβούλιο κάποια απόφαση, και θα θέλαμε επίσης να γνωρίζουμε τι μέρος του προϋπολογισμού διατίθεται σε αυτό. Ελπίζω να υπάρχουν αυτές οι πληροφορίες. Ελπίζω να μπορέσει να τις μάθει αυτό το Κοινοβούλιο.

<SPEAKER ID=103 NAME="Λαμπρίας">
Κύριε Πρόεδρε, για μιαν ακόμη φορά το Συμβούλιο αποτείνεται κατόπιν εορτής στο Κοινοβουλίο. Ζητεί τη γνωμοδότησή του για ένα σχέδιο δράσης, όπως είπε και η εισηγήτρια, αφού το υιοθέτησε τον Ιανουάριο του 1998 χωρίς να έχει προηγηθεί η διαβούλευση που επιβάλλει το άρθρο Κ6 της Συνθήκης. Είναι μήπως ασήμαντο το αντικείμενο της δράσης, ώστε να είναι συγγνωστή η παράλειψη;
<P>
Το αντίθετο συμβαίνει. Το πρόβλημα που πρέπει να επιλυθεί είναι τεράστιο, πολύπλευρο και δυσχερέστατο. Ανακύπτει στην πιο ευαίσθητη και εύφλεκτη περιοχή των παρυφών της ηπείρου μας. Είναι πληγή που αιμορραγεί, βαθαίνει, επεκτείνεται σε πολλά κράτη, όπου καταφεύγουν τα στίφη των φυγάδων. Θέτει σε δοκιμασία τον ανθρωπισμό και τον πολιτισμό μας. Γιατί τα στίφη των φυγάδων και των ανεστίων, είτε είναι Κούρδοι του Ιράκ, είτε είναι, για πολλούς και διαφόρους λόγους, απόβλητοι των γειτονικών χωρών, πέφτουν στα δίχτυα εμπόρων της λαθρομετανάστευσης, στην εξαθλίωση και την παρανομία. Καθημερινά αποκαλύπτονται ανατριχιαστικά περιστατικά με θύματα ακόμα και γυναίκες και ανήλικα παιδιά.
<P>
Ορθώς η εισηγήτρια, στη σφαιρική και εμπεριστατωμένη έκθεσή της, αξιώνει να υποβληθεί εντός τριών μηνών νέα πρόταση και να γίνει διαβούλευση με το Κοινοβούλιο. Μόνον έτσι μπορούν να μετάσχουν σ' αυτή τη δράση, νομότυπα, τα κράτη μέλη. Ομόθυμα συμφωνεί η Επιτροπή Δημοσίων Ελευθεριών. Ομόθυμα γνωματεύει και η Επιτροπή Εξωτερικών Υποθέσεων. Η εισηγήτρια, ωστόσο, δεν αποφεύγει να επισημάνει τις αδυναμίες, τις αφέλειες και τις παραλείψεις που χαρακτηρίζουν το σχέδιο αυτό, το οποίο σπασμωδικά εγκρίθηκε. Δεν αρνείται ότι η λαθρομετανάστευση πρέπει να αντιμετωπίζεται αυστηρά, αλλ' η αυστηρότητα δεν μπορεί να είναι αδιακρίτως αμείλικτη. Είναι υποκρισία να παραβλέπουμε ότι έτσι αναιρείται η έννοια του ασύλου, όταν μάλιστα πολλές φορές η άρνηση αυτή ή ο επαναπατρισμός ισοδυναμεί με θανατική καταδίκη.
<P>
Και βέβαια, μόνο ως κακόγουστο αστείο μπορεί να θεωρηθεί το γεγονός ότι ανατίθεται ρυθμιστικός και κεντρικός ρόλος στην Τουρκία, που έχει ακριβώς ένα τέτοιο παρελθόν, με την παραβίαση των ανθρωπίνων δικαιωμάτων, με την κατάσταση των σωφρονιστικών καταστημάτων της, και γενικά με την αδυναμία δικαιοδοτικής λειτουργίας. Μόνο ως κακόγουστο αστείο μπορεί να θεωρηθεί το γεγονός ότι της ανατίθεται από το Συμβούλιο ρόλος ρυθμιστικός σ' αυτό το πρόβλημα, το οποίο η ίδια, και με στρατιωτικές επιχείρησεις, προσπαθεί να εξαφανίσει.

<SPEAKER ID=104 LANGUAGE="NL" NAME="Wiebenga">
Κύριε Πρόεδρε, όποιος διαβάσει το πρόγραμμα δράσης της Ευρωπαϊκής Ένωσης του περσινού Ιανουαρίου θα βρεί σε αυτό ένα σωρό καλά μέτρα, αλλά θα διακρίνει και ίχνη πανικού. Έπρεπε βεβαίως να θεσπιστούν μέτρα όσον αφορά τη μετανάστευση από την περιοχή του Κουρδιστάν και άλλα παρόμοια, όλα αυτά τα μέτρα θα έπρεπε να έχουν ληφθεί πολύ πιο νωρίς. Θα μπορούσε κανείς να πει ότι το Συμβούλιο κοιμόταν επί σειρά ετών και, όταν ξύπνησε, οι Κούρδοι μετανάστες βρίσκονταν ήδη στην Ιταλία.
<P>
Το πρώτο ερώτημα που θα ήθελα να υποβάλω είναι τι έγινε με όλα αυτά τα μέτρα που περιλαμβάνονται στο πρόγραμμα δράσης. Δεν έχουμε στη διάθεση μας μια επισκόπηση των πραγμάτων και πιστεύουμε ότι το Κοινοβούλιο θα έπρεπε να έχει ενημερωθεί με τον ενδεδειμένο τρόπο. Αναφερόμενος στο θέμα της ενημέρωσης, θεωρώ άλλη μια ένδειξη πανικού του Συμβουλίου κατά το περσινό έτος το γεγονός ότι το Κοινοβούλιο δεν συμμετείχε με τον ενδεδειγμένο τρόπο στη διαδικασία λήψης αποφάσεων. Ορθώς παρατηρήθηκε αυτό προηγουμένως από την εισηγήτρια, κυρία Terrσn. Αυτό είναι σκανδαλώδες. Γνωρίζω ότι η λέξη αυτή είναι σκληρή, αλλά τη χρησιμοποιώ. Το Κοινοβούλιο θα έπρεπε να έχει γνωμοδοτήσει για το θέμα αυτό.
<P>
Την περασμένη εβδομάδα είδαμε την Ευρωπαϊκή Επιτροπή να παραιτείται, πιστεύω όμως ότι το Συμβούλιο, στον τρίτο πυλώνα, ίσως να μεταχειρίστηκε το Κοινοβούλιο με ακόμη χειρότερο τρόπο. Συνεπώς, η προετοιμασία των εργασιών πρέπει να επαναληφθεί. Πράγματι, όπως αναφέρεται και στην πρώτη παράγραφο του ψηφίσματος, αυτό σημαίνει ότι μέσα σε τρεις μήνες θα πρέπει να έχει κατατεθεί μία καλή επισκόπηση που να συνοδεύεται από ένα ικανοποιητικό σχέδιο, επί των οποίων το Κοινοβούλιο θα μπορέσει να γνωμοδοτήσει. Αυτό πρέπει να γίνει από την Ευρωπαϊκή Επιτροπή. Ελπίζω δε ότι θα είναι ακόμα σε θέση να το κάνει.
<P>
Το θέμα αυτό αφορά και τις σχέσεις με την Τουρκία, οι οποίες παραμένουν φυσικά δυσχερείς. Η Ομάδα των Φιλελευθέρων πιστεύει ότι θα πρέπει να συνεχιστεί ο διάλογος με την Τουρκία, μεταξύ άλλων σχετικά με την υποδοχή των Κούρδων μεταναστών στην περιφέρεια, την βελτίωση της κατάστασης των ανθρωπίνων δικαιωμάτων εν γένει, καθώς και ότι η Επιτροπή και το Συμβούλιο πρέπει να ενημερώσουν με τον ενδεδειγμένο τρόπο το Κοινοβούλιο για την εξέλιξη της κατάστασης.

<SPEAKER ID=105 LANGUAGE="DE" NAME="Ceyhun">
Κύριε Πρόεδρε, ειδικά τώρα, σε μια εποχή που το θέμα των Κούρδων είναι λίαν επίκαιρο σε ολόκληρη την Ευρώπη, οι προτάσεις της εισηγήτριας, κ. Terrσn i Cusν, συνιστούν μέτρα των οποίων επείγει και επιβάλλεται η λήψη. Είναι δικαιολογημένη και η κριτική που ασκήσατε στο σχέδιο δράσης. Με την πολιτική της, η ΕΕ μπορεί να συμβάλλει στο να έχουν την εστία ζωής στην πατρίδα τους οι άνθρωποι της περιοχής αυτής και στο να ζήσουν εκεί όπου αισθάνονται σπίτι τους ως αυτόχθονες. Όσο εμείς, η ΕΕ, δεν καταφέρνουμε να αποτρέψουμε τους λόγους και τα αίτια που οδηγούν στη φυγή αυτούς τους ανθρώπους, όσο δεν υπάρχει ειρήνη σε αυτήν την περιοχή και όσο αποτελεί κοινή πρακτική η πολιτική καταπίεσης των μειονοτήτων, θα χρειαζόμαστε μια αποτελεσματική εφαρμογή των διαδικασιών χορήγησης ασύλου, όπως προτείνει η εισηγήτρια.
<P>
Η Ομάδα μου θα υποστηρίξει και τις προτάσεις της σχετικά με το ζήτημα της δημιουργίας επαφών με την Τουρκία ως χώρα πρώτης υποδοχής για πρόσφυγες από το Ιράκ. Θεωρούμε πολύ σημαντική την ανάγκη η οργάνωση και εφαρμογή της πρώτης υποδοχής στην Τουρκία να ανατεθεί αποκλειστικά στην Υπάτη Αρμοστεία των Ηνωμένων Εθνών για τους Πρόσφυγες. Και εμείς συντασσόμεθα με την γνώμη της εισηγήτριας, κ. Terrσn i Cusν, σύμφωνα με την οποία η Επιτροπή πρέπει να υποβάλει μια νέα πρόταση, επί της οποίας θα κληθεί να γνωμοδοτήσει το Ευρωπαϊκό Κοινοβούλιο, προτού λάβει την απόφασή του το Συμβούλιο. Αυτό θα αποτελούσε μια υποδειγματική διαδικασία και θα ανταποκρινόταν στη σοβαρότητα του θέματος.

<SPEAKER ID=106 LANGUAGE="NL" NAME="Bertens">
Κύριε Πρόεδρε, από αυτό το πρόγραμμα δράσης προκύπτει για άλλη μια φορά ότι οι μηχανισμοί και οι διαδικασίες του τρίτου πυλώνα δεν λειτουργούν με επιτυχία και ότι η ευρωπαϊκή πολιτική δεν διαθέτει προοπτική. Επιβάλλεται να αναπτυχθεί μια μακροπρόθεσμη πολιτική. Το σχέδιο το οποίο επικεντρώνεται σε μεγάλα προσφυγικά ρεύματα είναι κατά ένα μεγάλο μέρος παρωχημένο λόγω του μειωμένου αριθμού των προσφύγων. Αυτό θα μπορούσε να σημαίνει ότι η πολιτική απέδωσε. Όμως, δεν διαθέτουμε τις απαραίτητες πληροφορίες για να αξιολογήσουμε την αποτελεσματικότητά της.
<P>
Υπάρχει μεγάλη ανάγκη διαφάνειας όσον αφορά τα κριτήρια αξιολόγησης. Η διαβούλευση με το Ευρωπαϊκό Κοινοβούλιο σχετικά με το πρόγραμμα δράσης ήταν ένα πρώτο βήμα. Επιπλέον, η πολιτική αυτή θα πρέπει να εξεταστεί στα πλαίσια της εξωτερικής πολιτικής. Όσον αφορά αυτή την περιοχή, η οποία χαρακτηρίζεται από συγκρούσεις, καταπίεση και παραβιάσεις των ανθρωπίνων δικαιωμάτων, πρέπει να τηρηθεί ιδιαίτερα προσεκτική στάση σχετικά με την επιστροφή προσφύγων. Η επιστροφή Κούρδων στην Τουρκία την στιγμή αυτή πρέπει τουλάχιστον να αποφευχθεί. Επίσης, η συμπεριφορά του Ιράκ δεν ήταν τέτοια που να δικαιολογεί την επιστροφή προσφύγων στη χώρα αυτή. Πρέπει να προσέξουμε για να μην κλείσουμε τα σύνορα χωρίς προηγούμενη εμπεριστατωμένη εξέταση της κατάστασης. Πρέπει να αναζητήσουμε τις βαθύτερες αιτίες και να επιδιώξουμε την επιτόπου επίλυση των προβλημάτων. Αυτό σας το εύχομαι.

<SPEAKER ID=107 NAME="Gradin">
Κύριε Πρόεδρε, η έκθεση της κ. Terrσn i Cusνs επικρίνει το σχέδιο δράσης της Επιτροπής για τους μετανάστες από το Ιράκ και τις γειτονικές χώρες. Η επίκριση αφορά τόσο το περιεχόμενο του εγγράφου όσο και το γεγονός ότι το σχέδιο δράσης δεν είχε εξεταστεί προηγουμένως από το Κοινοβούλιο πριν από την έγκρισή του. Όσον αφορά το τυπικό θέμα, καταλαβαίνω την επίκρισή σας. Το Κοινοβούλιο πρέπει να μπορεί να γνωμοδοτεί πριν από την έγκριση ενός τόσο σημαντικού εγγράφου. Παράλληλα, η εφαρμογή του σχεδίου δράσης είναι τώρα αντικείμενο αναθεώρησης.
<P>
Όπως ξέρετε, το Συμβούλιο όρισε ειδική ομάδα υψηλού επιπέδου. Αποστολή της είναι να εκπονήσει σχέδια δράσης και για το Αφγανιστάν, το Πακιστάν, τη Σρι Λάνκα, τη Σομαλία, το Μαρόκο και την Αλβανία και τις γειτονικές περιοχές. Επιπλέον, το Συμβούλιο Υπουργών ζήτησε από την ομάδα υψηλού επιπέδου να αναθεωρήσει την υλοποίηση του σχεδίου δράσης για το Ιράκ. Συνεπώς, αυτή η εργασία της εισηγήτριας είναι πολύ σημαντική.
<P>
Η αποστολή της ομάδας υψηλού επιπέδου περιλαμβάνει επίσης την επεξεργασία πρότασης για τη λήψη μέτρων που θα αξιοποιούν τις δυνατότητες που προσφέρει η Ένωση δυνάμει των τριών πυλώνων. Ο λόγος είναι φυσικά προφανής: η κατάσταση διαφέρει από χώρα σε χώρα. Για το λόγο αυτόν, τα μέτρα για τη μετανάστευση πρέπει να είναι προσαρμοσμένα στην κατάσταση που επικρατεί πραγματικά. Όσο περισσότερα πολιτικά μέσα χρησιμοποιήσουμε, τόσο μεγαλύτερη ευελιξία θα επιτύχουμε. Πρέπει να εκμεταλλευτούμε όλο το οπλοστάσιο δυνατοτήτων που προσφέρει η Ένωση. Για το λόγο αυτόν, η γνώμη του Κοινοβουλίου είναι ιδιαίτερα ευπρόσδεκτη.
<P>
Όσον αφορά το θέμα της χρηματοδότησης του σχεδίου στην Τουρκία, η Επιτροπή εμμένει στη θέση της ότι αυτό είναι δυνατό μόνο εάν διασφαλίσουμε το σεβασμό των ανθρωπίνων δικαιωμάτων. Επιπλέον, είναι πάγια άποψή μας ότι η Ύπατη Αρμοστεία του ΟΗΕ για τους Πρόσφυγες πρέπει να συμμετέχει σε κάθε προσπάθεια δρομολόγησης σχεδίου για το άσυλο στην Τουρκία.
<P>
Η έκθεση ζητεί από την Επιτροπή να προτείνει μέτρα για την επιτάχυνση της διαδικασίας χορήγησης ασύλου. Μπορώ να πω με ικανοποίηση στο Σώμα αυτό ότι η Επιτροπή κατόπιν πρότασής μου στις 3 Μαρτίου ενέκρινε έγγραφο εργασίας που περιλαμβανει προτάσεις ακριβώς για τον τομέα αυτόν. Η ανακοίνωση έχει ως στόχο να ενεργοποιήσει ευρεία πολιτική συζήτηση με το Κοινοβούλιο, τα κράτη μέλη και τις εθελοντικές οργανώσεις για το πώς πρέπει να διαμορφωθεί η μελλοντική διαδικασία χορήγησης ασύλου στην Ευρώπη. Το σημείο εκκίνησης είναι ότι πρέπει να είναι δυνατή η επιτάχυνση της διαδικασίας χορήγησης ασύλου χωρίς να υπονομευθεί το ανθρώπινο δικαίωμα στην αντικειμενική και προσεκτική εξέταση της αίτησης ασύλου. Διαβίβασα αυτό το έγγραφο εργασίας στην Επιτροπή Πολιτικών Ελευθεριών και Εσωτερικών Υποθέσεων του Κοινοβουλίου την ίδια μέρα που εγκρίθηκε. Η Επιτροπή προτίθεται να υποβάλει επίσημη πρόταση όταν θα έχει τεθεί σε ισχύ η Συνθήκη του Αμστερνταμ. Ελπίζω ότι μέχρι τότε το Κοινοβούλιο θα έχει γνωστοποιήσει στην Επιτροπή την άποψή του.
<P>
Η έκθεση της κ. Terrσn i Cusν θίγει επίσης το θέμα της ανάγκης λήψης μέτρων για να βοηθήσουμε τους αιτούντες άσυλο και τους πρόσφυγες να επιστρέψουν στις χώρες καταγωγής τους. Θα ήθελα συνεπώς να υπενθυμίσω ότι το Δεκέμβριο του 1998 υπέβαλα πρόταση για τη νομική βάση της θέσης του προϋπολογισμού που καλύπτει τα ζητήματα υποδοχής και επιστροφής. Εκφράζω βεβαίως τη λύπη μου που οι συζητήσεις για την πρότασή μας σχετικά με την προσωρινή προστασία και τον ίσο καταμερισμό των ευθυνών δεν προωθήθηκαν στο Συμβούλιο Υπουργών.
<P>
Είμαι και παραμένω πεπεισμένη ότι υπάρχει ανάγκη σθεναρής προσπάθειας για να αντιμετωπίσουμε την εκτεταμένη λαθραία διακίνηση προσφύγων που λαμβάνει χώρα σε όλη την Ευρώπη. Δύο πρωτόκολλα στη σύμβαση των Ηνωμένων Εθνών σχετικά με το διεθνές οργανωμένο έγκλημα βρίσκονται επί του παρόντος υπό διαπραγμάτευση. Το ένα αποβλέπει στην ενίσχυση της καταπολέμησης κάθε είδους δουλεμπορίου μεταναστών. Το δεύτερο αποβλέπει στην πρόληψη και την τιμωρία του δουλεμπορίου, ιδίως γυναικών και παιδιών. Μας προσφέρεται εδώ μια μοναδική ευκαιρία για να εκπονηθεί μια κοινή θέση στο Συμβούλιο Υπουργών όταν αρχίσουν εκ νέου οι διαπραγματεύσεις. Πρέπει να καθορίσουμε το ταχύτερον δυνατόν κατευθυντήριες γραμμές για να μπορέσουμε να υπερασπίσουμε ό, τι κατά τη γνώμη μας είναι μια καλή στρατηγική στον τομέα αυτόν. Το θέμα αυτό είναι σήμερα αντικείμενο συζητήσεων στο Συμβούλιο Υπουργών. Η σημερινή συζήτηση έχει, για το λόγο αυτόν, μεγάλο ενδιαφέρον για τη συνέχιση της εφαρμογής του σχεδίου δράσης

<SPEAKER ID=108 NAME="Terrσn i Cusν">
Συμπεραίνω, κύριε Πρόεδρε, πως το Συμβούλιο ούτε παρευρίσκεται, ούτε πρόκειται να απαντήσει σε καμία από τις ερωτήσεις που διατυπώθηκαν. Ζητώ από την παρούσα Προεδρία να μεταβιβάσει στο Συμβούλιο πως, ως εισηγήτρια, θεωρώ απαράδεκτη τη στάση τους, εξευτελιστική. Ευχαριστώ την κυρία Gradin για τις εξηγήσεις που μας έδωσε. Συμφωνώ σε μεγάλο βαθμό μαζί της. Πάντα τηρούσε αυτήν τη στάση απέναντι στο Κοινοβούλιο και ειλικρινά την ευχαριστώ. Η στάση της ξεχωρίζει ακόμα περισσότερο σε αντιπαράθεση με εκείνη κάποιων κυρίων που, έναν χρόνο και τρεις μήνες έπειτα από την έναρξη της εφαρμογής ενός σχεδίου δράσης, σχετικά με το οποίο είχαμε το δικαίωμα να γνωμοδοτήσουμε, έστω και αργά, ούτε καν παρευρίσκονται. Σας παρακαλώ, κύριε Πρόεδρε, να διαβιβάσετε στο Συμβούλιο την προσωπική μου απαξίωση και την ελπίδα πως κάποια στιγμή θα απαντήσει στις ερωτήσεις που τέθηκαν.

<SPEAKER ID=109 NAME="Πρόεδρος">
Είναι σίγουρο ότι θα διατυπώσουμε αυτό το αίτημα. Πριν από λίγο ήδη υπενθύμισα το γεγονός ότι ο Πρόεδρος, στην αρχή της συνεδρίασης, ανακοίνωσε ότι το Συμβούλιο δεν θα ήταν παρόν. Πράγματι, όσον αφορά και την προηγούμενη συζήτηση, το άρθρο 40 προβλέπει σαφώς ότι το θεσμικό όργανο που ερωτήθη πρέπει να δώσει μια απάντηση. Δεν είναι μια φυσιολογική κατάσταση: για το λόγο αυτό θα προσπαθήσουμε ώστε να υπάρξει ένα σαφές αίτημα από την πλευρά του Κοινοβουλίου προς το Συμβούλιο.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 1
<P>
00.
<CHAPTER ID=8>
Εφαρμογή του κοινοτικού δικαίου
<SPEAKER ID=110 NAME="Πρόεδρος">
Η ημερήσια διάταξη προβλέπει την συζήτηση της έκθεσης (A4-0092/99) της κ. Sierra Gonzαlez, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με τη Δέκατη Πέμπτη ετήσια έκθεση της Επιτροπής για τον έλεγχο της εφαρμογής του κοινοτικού δικαίου (1997) (COM(98)0317 - C4-0377/98).

<SPEAKER ID=111 NAME="Sierra Gonzαlez">
Κύριε Πρόεδρε, οι ετήσιες εκθέσεις της Επιτροπής σχετικά με τον έλεγχο της εφαρμογής του κοινοτικού δικαίου έχουν δύο κύριες λειτουργίες, δηλαδή την κοινοποίηση του ελέγχου που διεξάγεται από την Επιτροπή σχετικά με τη μεταφορά των οδηγιών εκ μέρους των κρατών μελών και την έκθεση μιας σύνοψης της χρήσης που έκανε η Επιτροπή της διακριτικής ευχέρειας που διαθέτει, ως θεματοφύλακας των Συνθηκών, για τη δρομολόγηση διαδικασιών επί παραβάσει.
<P>
Σχετικά με τον πρώτο στόχο, πρέπει να επισημάνουμε πως η Επιτροπή κατέβαλλε σχετικές προσπάθειες για τη μεταφορά των οδηγιών, ιδιαίτερα εκείνων που έχουν σχέση με την εσωτερική αγορά. Αυτό είχε ως αποτέλεσμα την αύξηση του ποσοστού ενσωμάτωσης των οδηγιών στις εθνικές νομοθεσίες το 1997 σε όλα τα κράτη μέλη, σε κάποια από αυτά όπως η Φινλανδία, η Δανία και η Σουηδία, με πολύ σημαντικά αποτελέσματα.
<P>
Αλλά, πέρα από όσα έχουν ειπωθεί, πρέπει επίσης να αναφέρουμε πως τα εθνικά μέτρα μεταφοράς που έχουν εφαρμοσθεί δεν οδήγησαν πάντα στη σωστή μεταφορά των οδηγιών στις εθνικές νομοθεσίες, όπως επίσης θα πρέπει να πούμε πως η πλειοψηφία των κρατών μελών δεν υιοθέτησε τα εθνικά μέτρα ενσωμάτωσης των οδηγιών πριν από την εκπνοή της προθεσμίας.
<P>
Όσον αφορά τον δεύτερο στόχο σχετικά με τις παραβάσεις, πρέπει να πούμε πως η θέση σε ισχύ την 1η Ιανουαρίου 1997 του νέου μέσου, της εθελοντικής διαδικασίας ενημέρωσης, στόχος της οποίας ήταν να επιτρέπεται μια γρήγορη και μη δικαστική επίλυση των συγκρούσεων, βασιζόμενη στη διαφάνεια και την αμοιβαία εμπιστοσύνη, σε συνδυασμό με την πρόταση της Επιτροπής προς το Ευρωπαϊκό Δικαστήριο, σύμφωνα με την οποία όταν υπάρχει μια παράβαση να επιβάλλεται επίσης ένα ημερήσιο πρόστιμο μέχρι την παύση της εν λόγω παράβασης, οδήγησε σε σημαντικές προόδους. Ιδιαίτερα, η απειλή ενός προστίμου είχε εξαιρετικά αποτρεπτικά αποτελέσματα.
<P>
Ωστόσο, υπάρχουν ακόμη αρκετά πράγματα που πρέπει να κάνουμε όσον αφορά την εκτέλεση των καταδικαστικών αποφάσεων. Οι καθυστερήσεις ως προς την εκτέλεσή τους δημιούργησαν μια έλλειψη πίστης όσον αφορά τις δικαστικές αποφάσεις. Υπάρχουν ακόμη 87 καταδικαστικές αποφάσεις του Ευρωπαϊκού Δικαστηρίου, βάσει του άρθρου 169, οι οποίες δεν έχουν ακόμη εκτελεστεί, παρότι ο αριθμός των καταδικαστικών αποφάσεων σε σχέση με τον προηγούμενο χρόνο έχει μειωθεί, δεδομένου ότι το 1996 υπήρχαν 98. Και βάσει του άρθρου 171, υπάρχουν επίσης καταδικαστικές αποφάσεις οι οποίες δεν έχουν ακόμη εκτελεσθεί, συνολικά περίπου 34. Αυτές οι καθυστερήσεις στην εκτέλεση των καταδικαστικών αποφάσεων όχι μόνο βλάπτουν την αξιοπιστία των αποφάσεων του Ευρωπαϊκού Δικαστηρίου, αλλά, γενικά βλάπτουν την αξιοπιστία όλων των θεσμικών οργάνων τα οποία παρουσιάζονται ως μη αποτελεσματικά.
<P>
Σχετικά με μία άλλη κατηγορία θεμάτων, ως καρπός της μεταρρύθμισης της διαδικασίας με βάση την οποία περικόπηκε η προθεσμία από την καταχώρηση μιας καταγγελίας ή πειθαρχικού παραπτώματος ως την πρώτη απόφαση επί της ουσίας, έχει σημειωθεί επίσης μια γενική μείωση των εν εξελίξει υποθέσεων παράβασης, παρότι έχει επέλθει σχετική αύξηση των ανοιχτών διαδικασιών επί παραβάσει για θέματα που αφορούν το περιβάλλον και τις διακρίσεις με βάση την εθνικότητα.
<P>
Πέρα από αυτές τις προόδους που πρέπει να αναγνωρίσουμε, έχουμε ακόμη πολλά να κάνουμε ιδιαίτερα όσον αφορά θέματα σχετικά με τις διαδικασίες, όπως είναι η αυστηρή τήρηση των προθεσμιών προειδοποίησης, των προθεσμιών εξέτασης μιας καταγγελίας ή αναφοράς, η δυνατότητα πρόσβασης των εναγόντων στα νομικά επιχειρήματα τα οποία μπορούν να επηρεάσουν την οριστική απόφαση σχετικά με μια καταγγελία, με στόχο να διευκολύνουν πιθανές προσφυγές, κλπ. Πρόκειται για καταστάσεις οι οποίες στο εγγύς μέλλον πρέπει να λαμβάνονται υπόψη για τη νομική αποτελεσματικότητα και τη διαφάνεια των διαδικασιών, καθώς επίσης θα πρέπει να λαμβάνονται υπόψη για την εξασφάλιση της αξιοπιστίας των διαδικασιών επί παραβάσει ενώπιον των πολιτών.
<P>
Για τον ίδιο λόγο θα πρέπει να προωθηθεί μια ακριβέστερη γνώση του κοινοτικού δικαίου εκ μέρους των μελών των νομικών επαγγελμάτων, καθώς και των πολιτών γενικότερα, όσον αφορά τα κοινοτικά θέματα μέσω, αφ' ενός, της επιδότησης προγραμμάτων κατάρτισης και της απλούστευσης των κανόνων.
<P>
Τελειώνοντας, θα ήθελα μόνο να επισημάνω πως είναι λυπηρό που σε αυτήν την ετήσια έκθεση δεν έχουν ληφθεί υπόψη οι συστάσεις που περιείχε η προηγούμενη έκθεση, στην οποία ζητείτο η συμπεριληφθεί στην έκθεση αυτή νέο περιεχόμενο σχετικό με την εφαρμογή των διεθνών συμφωνιών στις οποίες έχει προσχωρήσει η Κοινότητα, τις αναφορές και τη μεταφορά των οδηγιών της κοινωνικής πολιτικής.

<SPEAKER ID=112 NAME="Αναστασόπουλος">
Καινούργιες προτάσεις για νέες βελτιώσεις, Πρόεδρε, με την απλοποίηση του κοινοτικού δικαίου, την καλύτερη μεταφορά του στο εσωτερικό δίκαιο των κρατών μελών και τη διευκόλυνση της προσβάσεως των ευρωπαίων πολιτών σ' αυτό, χαρακτηρίζουν την έκθεση της κ. Sierra Gonzαlez. Και το γεγονός ότι το κείμενο αυτό εγκρίθηκε ομόφωνα από τη Νομική Επιτροπή δείχνει τη γενικότερη αποδοχή του, εκτίμηση για την οποία αξίζουν στην εισηγήτρια συγχαρητήρια.
<P>
Διετέλεσα εισηγητής για τον έλεγχο της εφαρμογής του κοινοτικού δικαίου κατά το έτος 1994 και δεν έπαυσα από τότε να υπογραμμίζω πόσο θεωρώ αναγκαία την εξοικείωση των νομομαθών με το κοινοτικό δίκαιο. Με τροπολογία μου, που έχει ενσωματωθεί στην πρόταση ψηφίσματος, καλούνται ξανά τα κράτη μέλη και τα πανεπιστήμια να καθιερώσουν το σχετικό μάθημα ως υποχρεωτικό. Το πρόγραμμα δράσεως Schuman, για την ευαισθητοποίηση των νομικών, διαδραματίζει σημαντικό ρόλο προς την ίδια γενικότερη κατεύθυνση.
<P>
Τις παραμονές μιας νέας διευρύνσεως της Ενώσεως, οι διαδικασίες επιτυχούς ενσωματώσεως του παραγώγου δικαίου στις εθνικές νομοθεσίες των υπό ένταξη κρατών διεκδικούν μια σχεδόν αυτονόητη σημασία. Αυτή είναι και η βάση άλλης τροπολογίας μου, που επίσης ενσωματώθηκε στο σχέδιο ψηφίσματος και με την οποία ζητείται από την Ευρωπαοκή Επιτροπή να παράσχει κάθε δυνατή τεχνική υποστήριξη.
<P>
Για τις χώρες της Κεντρικής και της Ανατολικής Ευρώπης υπάρχει βεβαίως το πρόγραμμα Phare, αλλά η Κύπρος και η Μάλτα, με την οποία ελπίζω συντόμως να αρχίσουν επίσης οι διαπραγματεύσεις, δεν καλύπτονται. Η έκθεση που εξετάζουμε, Πρόεδρε, είναι η τελευταία της τετάρτης νομοθετικής περιόδου ως προς τον ετήσιο έλεγχο της εφαρμογής του κοινοτικού δικαίου και μας επιτρέπει να επισημάνουμε τις βελτιώσεις που τα τελευταία αυτά χρόνια έχουν σημειωθεί χάρις και στις πιέσεις του Ευρωπαοκού Κοινοβουλίου που, μετά τη Συνθήκη του Μάαστριχτ, συναποφασίζει άρα και συννομοθετεί.
<P>
Στην ενσωμάτωση του κοινοτικού δικαίου στις εθνικές νομοθεσίες, η πρόοδος είναι σχεδόν θεαματική και η εφαρμογή από την Επιτροπή των άρθρων 169 και 171 της Συνθήκης, με την επιβολή προστίμων, υποχρέωσε, όπως επεσήμανε και η κ. Sierra Gonzαlez, τα κράτη μέλη να σέβονται πολύ περισσότερο σήμερα απ' ό, τι στο παρελθόν τις αποφάσεις του Ευρωπαοκού Δικαστηρίου.
<P>
Σε λίγες εβδομάδες, η Συνθήκη του Αμστερνταμ θα τεθεί σε ισχύ. Το Ευρωπαοκό Κοινοβούλιο θα αποκτήσει και νέες σημαντικές αρμοδιότητες συναποφάσεως και σε άλλους τομείς. Θα ήθελα να εκφράσω τη βεβαιότητα ότι η μεταβολή αυτή θα συμβάλει σημαντικά ώστε το ευρωπαοκό κοινοτικό δίκαιο να έλθει ακόμη πιο κοντά στον ευρωπαίο πολίτη και να εξασφαλισθεί ακόμα περισσότερη διαφάνεια στις αποφάσεις της Ευρωπαοκής Ενώσεως.

<SPEAKER ID=113 LANGUAGE="SV" NAME="Thors">
Κύριε Πρόεδρε, με μεγάλη ικανοποίηση διαπιστώνω ότι η εισηγήτρια της έκθεσης αναφέρθηκε, στις παραγράφους 9-15, στην εφαρμογή του κοινοτικού δικαίου με τον ίδιο τρόπο που το κάναμε και στην περυσινή έκθεση και με τον ίδιο τρόπο που το έκανε και η έκθεση Larive σχετικά με τις εμπορικές επικοινωνίες. Ελπίζουμε σε μια ταχύτερη διαδικασία, μεταξύ άλλων, για τις συνεδριάσεις της Επιτροπής που αφορούν τα θέματα αυτά μία φορά κάθε τρεις μήνες, εξαμηνιαίες προθεσμίες κ.τ.λ. Ελπίζω ότι η νέα Επιτροπή θα μπορέσει να τηρήσει αυτές τις δεσμεύσεις, ούτως ώστε να διασφαλιστεί η μεγαλύτερη αποτελεσματικότητα της εφαρμογής.
<P>
Με ικανοποίηση επίσης άκουσα την εισηγήτρια να αναφέρει ότι πρέπει να έχουμε ταχύτερη πρόσβαση στις συνόψεις και τα συμπεράσματα του Δικαστηρίου. Ο συνάδελφός μου Wijsenbeek δεν ενημερώθηκε, για παράδειγμα, για τα συμπεράσματα της υπόθεσής του στο Ευρωπαϊκό Δικαστήριο.
<P>
Αφιερώνεται επίσης μεγάλη προσοχή στο ζήτημα της απλής γλώσσας. Γνωρίζουμε ότι στην πρόταση της κ. Palacio Vallelersundi το Κοινοβούλιο αυτό ενέκρινε κατευθυντήριες γραμμές για μια καλύτερη κοινοτική νομοθεσία. Πρέπει δυστυχώς να πω ότι οι παρατηρήσεις των ειδικών σε γλωσσικά θέματα για αυτές τις κατευθυντήριες γραμμές δεν είναι ιδιαίτερα ενθαρρυντικές, μεταξύ άλλων δεν ζητήθηκε η γνώμη κανενός ειδικού σε γλωσσικά θέματα. Παράλληλα, γνωρίζουμε ότι το τμήμα αγγλικής μετάφρασης της Επιτροπής έχει προβεί σε εργασίες to fight the fog - για να καταπολεμήσει τις ασάφειες. Η Ομάδα των Φιλελευθέρων προσπάθησε να επιστήσει την προσοχή στη δραστηριότητα αυτή, αλλά δυστυχώς δεν έχει γίνει ακόμη αντιληπτό ότι το Κοινοβούλιο θα έπρεπε να ασκήσει πίεση προκειμένου να το καταλάβουν αυτό και οι άλλες γλωσσικές κοινότητες. Πρέπει να προσαρμόσουμε τη γραπτή γλώσσα στο χρήστη. Δεν είμαστε εμείς που τη γράφουμε που πρέπει να την καταλάβουμε αλλά αυτοί που πραγματικά θα την εφαρμόσουν. Με τον τρόπο αυτόν, μπορούμε να κάνουμε σημαντικές οικονομίες στις διοικήσεις μας.
<P>
Ελπίζω και είμαι πεπεισμένη ότι η φιλανδική Προεδρία θα θίξει το ζήτημα αυτό ως μία από τις προτεραιότητές της το φθινόπωρο. Με τον τρόπο αυτόν, μπορούμε να επιτύχουμε πραγματικά μια καλύτερη κατανόηση του κοινοτικού δικαίου.

<SPEAKER ID=114 LANGUAGE="ES" NAME="Palacio Vallelersundi">
Κύριε Πρόεδρε, όταν γίνεται λόγος για μια έκθεση όπως αυτή, η οποία πέτυχε ευρύτατη συναίνεση - και θα ήθελα να συγχαρώ την εισηγήτρια και να συμφωνήσω με τα όσα είπε ο κ. Αναστασόπουλος - γιατί όχι μόνον ψηφίστηκε ομόφωνα, αλλά πρόκειται και για μια έκθεση η οποία πέρασε από την Ολομέλεια χωρίς καμία τροπολογία, τότε είναι δύσκολο να εισαγάγουμε νέα θέματα.
<P>
Επομένως, ας αναλογιστούμε. Η ετήσια έκθεση της Επιτροπής αφορά τον έλεγχο της εφαρμογής του κοινοτικού δικαίου. Κατ' αρχάς αφορά τον έλεγχο, και συνεπώς την άσκηση των ελεγκτικών αρμοδιοτήτων που η Συνθήκη δίνει στην Επιτροπή ως θεματοφύλακα των Συνθηκών. Οι εν λόγω αρμοδιότητες, ιδιαίτερα όπως προβλέπεται από τα άρθρα 169 και 171 της Συνθήκης της ΕΚ, έχουν αυξηθεί και ενδυναμωθεί. Όπως όμως είπαν κι άλλοι ομιλητές που μίλησαν πριν από εμένα, πρέπει να προσδώσουμε περισσότερη διαφάνεια σε αυτή τη διαδικασία, κυρίως όσον αφορά τη διοικητική διαδικασία, τη διαδικασία στο εσωτερικό της Επιτροπής. Βρισκόμαστε σε μια στιγμή αναλογισμού όσον αφορά την Επιτροπή. Από αυτήν την άποψη, μεταξύ άλλων, η Επιτροπή αντιμετωπίζει μια πρόκληση που είναι η θέσπιση μιας σαφέστερης διαδικασίας, μιας διαδικασίας με μεγαλύτερη διαφάνεια και με προθεσμίες, με χρονικά όρια που θα γνωρίζουμε όλοι.
<P>
Αλλά, πρόκειται για έλεγχο της εφαρμογής. Εφαρμογή σημαίνει γνώση, γνώση σημαίνει κατανόηση, και κατανόηση σημαίνει, κατ' αρχάς, σαφήνεια. Το κοινοτικό δίκαιο δεν είναι σαφές. Ο κ. Αναστασόπουλος ανέφερε κάποιον συνομιλητή μιας ανατολικής χώρας και θυμάμαι που αυτός ο τελευταίος μού έλεγε: «κυρία Palaciο, μας υποχρεώνετε να ενσωματώσουμε το κοινοτικό κεκτημένο, αλλά εσείς αλλάζετε συνεχώς αυτό το κεκτημένο». Πρόσφατα, αποδείχτηκε αυτό στην Επιτροπή Νομικών Θεμάτων. Έφτασε στα χέρια μας ένα θέμα κωδικοποίησης. Από την στιγμή εκκίνησης της πρωτοβουλίας κωδικοποίησης έως τη στιγμή που το Κοινοβούλιο άρχισε την έκθεσή του είχαν ήδη γίνει δύο τροποποιήσεις δύο οδηγιών οι οποίες θεωρητικά έπρεπε να κωδικοποιηθούν. Αυτό είναι ένα χαρακτηριστικό παράδειγμα έλλειψης διορατικότητας, παράδειγμα περίπλοκου κανονισμού, από τους οποίους πάσχει γενικά το κοινοτικό δίκαιο. Αυτή είναι, ας πούμε, η δήλωση 19 της Συνθήκης του Αμστερνταμ.
<P>
Και υπάρχει επίσης και η δήλωση 39 της Συνθήκης του Αμστερνταμ σχετικά με την ποιότητα της σύνταξης. Θεσπίζουμε μια νομοθεσία σε 11 γλώσσες, η οποία συμπεριλαμβάνει νομικά θεσμικά όργανα διαφόρων νομικών παραδόσεων. Σε αυτό το σημείο πρέπει να υπάρχει εναρμόνιση, και ακριβώς σε αυτό το σημείο πρέπει να καταβληθεί μεγαλύτερη προσπάθεια ώστε το τελικό προϊόν, όπως λέει η κυρία Thors, να είναι κατ' αρχάς κατανοητό από όλους, και βέβαια και από τους ειδικούς. Και ακριβώς σε αυτό το σημείο πρέπει να υποστηρίξουμε πρωτοβουλίες όπως τα προγράμματα GROTIUS και SCHUMAN, γιατί αν πρέπει να εφαρμόζεται σωστά το κοινοτικό δίκαιο, οι πρώτοι που θα πρέπει να το εφαρμόζουν σωστά είναι οι ειδικοί, οι δικαστές, οι δικηγόροι και γενικά όλα τα δικαστήρια.
<P>
Κύριε Πρόεδρε, πιστεύω πως θα πρέπει να τελειώσω εδώ, ωστόσο σε θετικό τόνο. Πιστεύω πως από το 1994, και αυτό το επεσήμανε ο συνάδελφός μου, ο κ. Αναστασόπουλος, έως και σήμερα, αυτή η εξέταση του κοινοτικού δικαίου, η εφαρμογή των άρθρων της Συνθήκης όσον αφορά τον έλεγχο και γενικότερα τη γνώση του κοινοτικού δικαίου έχει βελτιωθεί. Πρέπει να συνεχίσουμε να καταβάλλουμε σχετικές προσπάθειες και έχουμε ακόμη πολλά να κάνουμε σε αυτόν τον τομέα.

<SPEAKER ID=115 NAME="Brittan">
Κύριε Πρόεδρε, πρέπει να συγχαρώ την κ. Sierra Gonzαlez για την εξαίρετη έκθεσή της. Ο έλεγχος της εφαρμογής του κοινοτικού δικαίου αποτελεί ουσιώδες μέρος των προσπαθειών μας στην Ευρώπη. Η αποστολή της Επιτροπής είναι να είναι θεματοφύλακας της Συνθήκης. Πρέπει να διασφαλίσουμε ότι οι ενδιαφερόμενοι πολίτες απολαύουν των πλεονεκτημάτων που προσφέρει η Ευρώπη και είμαι ευγνώμων για την υποστήριξη του Κοινοβουλίου σε αυτό το δύσκολο και συνεχές καθήκον.
<P>
Η 15η Ετήσια Έκθεση για το 1997 δείχνει ότι κάναμε πολλά σημαντικά βήματα στη διασφάλιση του σεβασμού του κοινοτικού δικαίου. Και η κ. Sierra Gonzαlez, στη σημερινή ομιλία της, αναφέρθηκε σε ορισμένα από αυτά.
<P>
Βελτιώσαμε σημαντικά τις μεθόδους εργασίας μας. Χαρακτηριστικά παραδείγματα είναι οι προσπάθειες για την επιτάχυνση της διεκπεραίωσης των υποθέσεων και την ενθάρρυνση της διαφάνειας των ενεργειών μας και όλα αυτά έγιναν σε στενή συνεργασία με το Διαμεσολαβητή.
<P>
Για να επιβάλουμε αποτελεσματικά την εφαρμογή του κοινοτικού δικαίου, χρησιμοποιήσαμε όλα τα μέσα που έχουμε στη διάθεσή μας. Η συνεργασία και η πίεση των ομοίων συχνά αποτελούν αποτελεσματικό μέσο για την αύξηση της μεταφοράς στα εθνικά δίκαια και την ορθή εφαρμογή του κοινοτικού δικαίου. Αυτό αποδεικνύεται από τις επιτυχίες του σχεδίου δράσης για την ενιαία αγορά και τις διμερείς συναντήσεις με τα κράτη μέλη για τις οδηγίες.
<P>
Θα συμφωνήσω επίσης με την κ. Sierra Gonzαlez ότι η παραγωγή απλής και σαφούς νομοθεσίας είναι ένας από τους καλύτερους τρόπους αποφυγής μελλοντικών προβλημάτων. Η κ. Thors έχει δίκιο να μιλάει για τη σπουδαιότητα της χρήσης φιλικής προς το χρήστη γλώσσας. Συμφωνώ επίσης με τον κ. Αναστασόπουλο και με άλλους που μίλησαν για τη σπουδαιότητα της διδασκαλίας του δικαίου ούτως ώστε να καταλαβαίνουν οι δικηγόροι τι είναι το κοινοτικό δίκαιο.
<P>
Πέραν τούτου, υπάρχουν περιστάσεις που πρέπει να χρησιμοποιούμε τις εξουσίες που μας δίνει το άρθρο 169 της Συνθήκης για την κίνηση διαδικασιών επί παραβάσει και φυσικά το κάνουμε. Επί του παρόντος διεκπεραιώνουμε περισσότερες από 3.200 τέτοιες υποθέσεις.
<P>
Οι μεταρρυθμίσεις μας βελτίωσαν τη λειτουργία των διαδικασιών και αυτό είναι πολύ σημαντικό για τους πολίτες που βρίσκονται πίσω από το 50 % σχεδόν των υποθέσεων. Διεκπεραιώνουμε τις υποθέσεις πολύ γρηγορότερα από ό, τι μερικά χρόνια πριν και οι κυριότεροι λόγοι για αυτό είναι ότι τώρα αποφασίζουμε για τις προειδοποιητικές επιστολές, τις πρόσφατες γνώμες και τις παραπομπές στο Δικαστήριο σε τακτικότερη βάση. Οι αποφάσεις για τις υποθέσεις λαμβάνονται τώρα κάθε δεκαπέντε ημέρες.
<P>
Στο παρελθόν, το σύστημα ήταν πιο άκαμπτο και δεν επέτρεπε τη λήψη απόφασης μόλις το επέτρεπαν τα στοιχεία της υπόθεσης. Δεύτερον, οι αποφάσεις υλοποιούνται ταχύτερα. Στο παρελθόν, μπορούσε να πάρει αρκετούς μήνες για να σταλεί μια επιστολή του άρθρου 169. Σήμερα, η προειδοποίηση συχνά φθάνει στο κράτος μέλος μια βδομάδα μετά την απόφαση. Και τέλος, επιβάλλουμε προθεσμίες απάντησης ή συμμόρφωσης με πολύ μεγαλύτερη αυστηρότητα, παρόλο που τα δικαιώματα υπεράσπισης των κρατών μελών πρέπει φυσικά να γίνονται σεβαστά.
<P>
Χρησιμοποιούμε όλες τις ευκαιρίες για να επιλύουμε τα προβλήματα παράβασης το συντομότερο δυνατόν. Μόνο το 10 % των υποθέσεων παραπέμπεται στο Δικαστήριο, και αναφθήκατε στο σύστημα κυρώσεων που υπάρχει σήμερα, και η Επιτροπή έχει υποβάλει αιτήσεις για πρόστιμα που κυμαίνονται από 7.000 έως 260.000 ευρώ την ημέρα. Όλα αυτά είναι προς το συμφέρον των πολιτών μας και συνεπώς είναι απόλυτα σωστό και φυσιολογικό να τους ενημερώνουμε για όλα τα στάδια της διαδικασίας επί παραβάσει που τους αφορά. Εδώ ο Ευρωπαίος Διαμεσολαβητής και το Ευρωπαϊκό Κοινοβούλιο έχουν παίξει σημαντικό και διδακτικό ρόλο. Η πληροφόρηση για το σεβασμό του κοινοτικού δικαίου γενικά πρέπει επίσης να διαδοθεί ευρύτερα και εκφράζω την ικανοποίησή μου για την υποστήριξη του Κοινοβουλίου στην περαιτέρω αύξηση της διαφάνειας στον τομέα αυτόν.
<P>
Εν κατακλείδι, ο σεβασμός του κοινοτικού δικαίου είναι ουσιώδης για τη μεγαλύτερη προσέγγιση της Ευρώπης με τους πολίτες της. Χρησιμοποιούμε όλες τις εξουσίες που διαθέτουμε για να εμποδίσουμε και, αν χρειαστεί, να διώξουμε τις παραβάσεις των κρατών μελών. Αυτό δικαιούνται να περιμένουν οι πολίτες μας και αυτό θα λάβουν.

<SPEAKER ID=116 NAME="Πρόεδρος">
Σας ευχαριστώ, Επίτροπε Brittan.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 15.00.

<CHAPTER ID=9>
Κοινό σύστημα ΦΠΑ (κανονικός συντελεστής)
<SPEAKER ID=117 NAME="Πρόεδρος">
Η ημερήσια διάταξη προβλέπει την συζήτηση της έκθεσης (A4-0129/99) του κ. Secchi, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την πρόταση οδηγίας του Συμβουλίου για την τροποποίηση της οδηγίας 77/388/ΕΟΚ για το κοινό σύστημα του φόρου προστιθεμένης αξίας όσον αφορά το επίπεδο του κανονικού συντελεστή (COM(98)0693 - C4-0711/98-98/0331(CNS)).

<SPEAKER ID=118 NAME="Secchi">
Κύριε Πρόεδρε, προαναγγείλατε το κείμενο αυτής της πρότασης οδηγίας για την οποία το Συμβούλιο ζήτησε από το Κοινοβούλιο να ακολουθηθεί η διαδικασία κατεπείγοντος, όσον αφορά την παράταση, για το τρέχον έτος, του ισχύοντος συστήματος και τον καθορισμό συγχρόνως μιας ζώνης - συγκεκριμένα μεταξύ 15 και 25 τοις εκατό - μέσα στην οποία πρέπει να κυμαίνεται ο κανονικός συντελεστής.
<P>
Οι συνάδελφοι γνωρίζουν καλά τις εξελίξεις που συντελέστηκαν στον φορολογικό τομέα κατά τα τελευταία χρόνια: σημαντικές εξελίξεις που οδήγησαν σε διάφορες προτάσεις σε θέματα συντονισμού των φορολογικών συστημάτων των κρατών μελών, συντονισμού που στοχεύει στο να υπερκεράσει τις μορφές επιζήμιου φορολογικού ανταγωνισμού και να δώσει την δυνατότητα, αντίθετα, στον ωφέλιμο φορολογικό ανταγωνισμό να εξασκήσει όλες τις επιδράσεις του. Υπάρχουν, ωστόσο, πλάι στις αναγκαίες δράσεις συντονισμού - που εν μέρει, όπως είπα, έχουν ήδη αναληφθεί - και άλλες δράσεις που αφορούν αντίθετα μορφές πραγματικής εναρμόνισης, αναγκαίες απ' αυτήν την άποψη ώστε να μπορέσει η εσωτερική αγορά να λειτουργήσει καλύτερα. Σχετικά με αυτό, στο σχέδιο δράσης σχετικά με την εσωτερική αγορά, που παρουσιάστηκε στο Ευρωπαϊκό Συμβούλιο του Αμστερνταμ πέρσι, πριν από περίπου δυο χρόνια πλέον, η Επιτροπή τόνισε την ανάγκη προόδου προς ένα κοινό καθεστώς φορολογίας, στον τομέα του ΦΠΑ, που θα υπερκεράσει το σημερινό μεταβατικό καθεστώς εντείνοντας, συγχρόνως, τις προσπάθειες για τον εκσυγχρονισμό και την απλοποίηση του ισχύοντος καθεστώτος.
<P>
Συμφωνήθηκε ότι η ιδανική πορεία θα περιελάμβανε τρία στάδια: την διόρθωση των στρεβλώσεων του σημερινού συστήματος ΦΠΑ, τον εκσυγχρονισμό του υπάρχοντος συστήματος όσον αφορά νέες δραστηριότητες όπως οι προηγμένες υπηρεσίες και, θέμα μείζονος σημασίας, τον προσδιορισμό του τελικού συστήματος ΦΠΑ, μέσω της έγκρισης της αρχής της χώρας καταγωγής ως τόπο φορολόγησης. Η μέθοδος αυτή θα απλουστεύσει τις σημερινές διαδικασίες, θα μειώσει τον γραφειοκρατικό φόρτο για εθνικές διοικήσεις και επιχειρήσεις και θα συμβάλλει, σίγουρα, και στην επίλυση του σοβαρού προβλήματος της απάτης στην Κοινότητα. Από αυτά θα προκύψουν πολλά ωφέλη για τους πολίτες καταναλωτές, χάρη στην μεγαλύτερη διαφάνεια και στις μορφές ανταγωνισμού που θα προκύψουν μεταξύ των συστημάτων των διαφόρων κρατών μελών, τα οποία θα αναγκαστούν έτσι να συγκλίνουν προς πιο αποδεκτά επίπεδα φορολόγησης.
<P>
Ωστόσο, έχουμε ήδη καθυστερήσει και κατά συνέπεια βρισκόμαστε ακόμα σε αναμονή του οριστικού συστήματος, γι' αυτό και καθίσταται αναγκαία μια οδηγία για το τρέχον έτος 1999 όπως αυτή που τέθηκε σήμερα υπόψη μας. Αυτή η πρόταση οδηγίας παρατείνει ουσιαστικά για ένα χρόνο, όπως έλεγα, το υπάρχον σύστημα και καθορίζει μια ζώνη - μεταξύ 15 και 25 τοις εκατό - μέσα στην οποία μπορεί να τοποθετηθεί ο κανονικός συντελεστής. Εγώ πιστεύω ότι δεν μπορούμε παρά να είμαστε σύμφωνοι με αυτό το αίτημα, σε σχέση με το οποίο, άλλωστε, έχουμε ήδη καθυστερήσει, δεδομένου ότι βρισκόμαστε πλέον στα τέλη Μαρτίου.
<P>
Η Επιτροπή Οικονομικής, Νομισματικής και Βιομηχανικής Πολιτικής του Ευρωπαϊκού Κοινοβουλίου, ωστόσο, δεχόμενη την πρόταση της Επιτροπής, δίνοντας δηλαδή μια θετική γνωμοδότηση, θέλει να επωφεληθεί της ευκαιρίας για να τονίσει και πάλι την επείγουσα ανάγκη να μεταβούμε στο οριστικό σύστημα του ΦΠΑ. Σχετικά με αυτό, η ίδια επιτροπή πρότεινε μια τροπολογία με σκοπό να τονίσει ότι πρόκειται, κατά κάποιο τρόπο, για την τελευταία παράταση και να ζητήσει, παράλληλα, να τεθεί το οριστικό σύστημα σε εφαρμογή την 1η Ιανουαρίου του επόμενου έτους. Μια δεύτερη τροπολογία, την οποία πρότεινα εξ ονόματος της Ομάδας μου, επαναλαμβάνει αυτήν την άποψη σε επίπεδο αιτιολογικών σκέψεων, προσθέτοντας και το γεγονός ότι το παρόν μεταβατικό, όπως λέγεται, σύστημα - το οποίο θα οδηγήσει στο οριστικό - είναι ένα σύστημα το οποίο παρουσιάζει μια σειρά μειονεκτημάτων, όπως αυτά που εν συντομία ανέφερα στην έκθεσή μου.
<P>
Ελπίζω ότι αυτές οι τροπολογίες θα επικυρωθούν από το Κοινοβούλιο και θα γίνουν αποδεκτές και από την Επιτροπή ως κίνητρο ώστε, τελικά, να προχωρήσουμε προς την κατεύθυνση του οριστικού συστήματος για το οποίο γίνεται τόσο πολύ λόγος, αλλά το οποίο φαίνεται σαν ένα όνειρο του οποίου η επίτευξη είναι όλο και πιο μακρινή.

<SPEAKER ID=119 LANGUAGE="FI" NAME="Paasilinna">
Αξιότιμε κύριε Πρόεδρε, αξιότιμοι συνάδελφοι, συμφωνώ με αρκετές από τις απόψεις που παρουσίασε ο εισηγητής της έκθεσης κ. Secchi σε αυτή την ειδική εργασία του. Η πρόταση της Επιτροπής που υπήρξε η αφορμή για την έκθεσή του αφορά την εναρμόνιση του συστήματος του φόρου προστιθέμενης αξίας των κρατών μελών. Η Επιτροπή με την πρότασή της αποβλέπει στη διόρθωση της καθυστέρησης στην αναμόρφωση. Πρόκειται για ένα σημαντικό θέμα, το οποίο πλήττεται από την αναποφασιστικότητα της Ένωσης. Ο εισηγητής της έκθεσης, πολύ σωστά, είναι αυστηρός σχετικά με την παράταση της χρονικής ισχύος. Η αναμόρφωση του φόρου προστιθέμενης αξίας θα πρέπει να ολοκληρωθεί.
<P>
Η πρόταση της Επιτροπής είναι ως επί το πλείστον τεχνική. Αυτό καθ' αυτό το θέμα όμως είναι σε μεγαλύτερο βαθμό πολιτικό. Η βασική σχέση εμμέσου και αμέσου φορολογίας, όπως επίσης και τα υπό έμμεση φορολόγηση αγαθά και υπηρεσίες, συνδέονται με την κοινωνική δικαιοσύνη. Όταν το κέντρο βάρους της φορολογίας μεταφέρεται προς την έμμεση φορολογία, η προοδευτικότητα της φορολογίας μειώνεται και μέσω αυτής περιορίζονται οι διαφορές στα εισοδήματα. Κατά την εναρμόνιση της φορολογικής πολιτικής της Ένωσης δεν θα πρέπει να λησμονηθεί αυτό το σημαντικό κοινωνικό εργαλείο.
<P>
Τώρα όμως το θέμα είναι η έμμεση φορολογία. Τουλάχιστον στον τομέα των τροφίμων, η εναρμόνιση του φόρου προστιθέμενης αξίας στην Ένωση θα διευκόλυνε, επί παραδείγματι, την κατάσταση στη Φινλανδία. Στη χώρα μου δηλαδή, ο φόρος προστιθέμενης αξίας στα τρόφιμα ξεπερνά αυτή τη στιγμή περίπου κατά 10 % τον μέσο όρο του ισχύοντος συντελεστή στην Ένωση. Στη Φινλανδία, ο φόρος προστιθέμενης αξίας για τα τρόφιμα είναι 17 %. Η μείωση του φόρου προστιθέμενης αξίας για τα τρόφιμα θα βελτίωνε την απασχόληση, με την υποστήριξη των προϋποθέσεων λειτουργίας του τομέα τροφίμων. Οι αγορές των καταναλωτών θα κατευθύνονταν προς προϊόντα με υψηλότερο βαθμό επεξεργασίας. Είναι επίσης ένα θέμα κοινωνικής δικαιοσύνης. Όσο μικρότερο είναι το εισόδημα του πολίτη, τόσο πιο μεγάλο αναλογικά είναι το μέρος του εισοδήματος που πηγαίνει στην έμμεση φορολογία. Η μείωση της φορολογίας στα τρόφιμα θα φαινόταν αμέσως στο πορτοφόλι των πολιτών.
<P>
Το επίπεδο του φόρου προστιθέμενης αξίας στην παραγωγή υπηρεσιών αποτελεί επίσης ένα ουσιαστικό θέμα της φορολογικής πολιτικής. Από την πλευρά της απασχόλησης, η υψηλή φορολόγηση των υπηρεσιών και της κατανάλωσης έχει εμποδίσει την ανάπτυξη και, μέσω αυτής, τη βελτίωση της απασχόλησης, πρόκειται δηλαδή για ένα φαινόμενο ασφυξίας. Πρέπει λοιπόν να μειωθεί ο φόρος προστιθέμενης αξίας στην παραγωγή υπηρεσιών, τομέα με ένταση εργασίας. Ο συντονισμός σε κάποιο βαθμό της φορολογικής πολιτικής είναι πάντως αναπόφευκτος. Συνδέοντας τη μείωση της φορολογίας με την πολιτική απασχόλησης και ανάπτυξης η αναγκαιότητα αυτή μπορεί να αποβεί ευεργετική. Η μείωση του φόρου προστιθέμενης αξίας στον τομέα των τροφίμων και των υπηρεσιών θα υποστήριζε με αυτό τον τρόπο αυτές τις πολιτικές.

<SPEAKER ID=120 LANGUAGE="PT" NAME="Mendes Bota">
Κύριε Πρόεδρε, δεν βρισκόμαστε τώρα εδώ, σε μια τόσο προχωρημένη ώρα, σε μια στιγμή που δεν ενδείκνυται για να συζητούμε για ένα τόσο σοβαρό θέμα, μόνο και μόνο για να κάνουμε παρέα στο συνάδελφο Secchi κατά την παρουσίαση της έκθεσής του με θέμα το κοινό σύστημα επιβολής του φόρου προστιθέμενης αξίας. Το ζήτημα είναι ότι τα πάντα έχουν καθυστερήσει. Και πρώτα απ' όλα, η παρούσα τροποποίηση της Οδηγίας 77/388, που υποτίθεται ότι θα ετίθετο σε ισχύ την 1η Ιανουαρίου του τρέχοντος έτους και θα εφαρμοζόταν μέχρι το τέλος του έτους. Έπειτα, και το Συμβούλιο καθυστέρησε να λάβει όλες τις αναγκαίες αποφάσεις σχετικά με την καθιέρωση ενός οριστικού συστήματος ΦΠΑ, το οποίο θα έπρεπε να τεθεί σε ισχύ στις αρχές του έτους 2000.
<P>
Αυτός είναι ο λόγος για τον οποίο βρισκόμαστε εδώ, σε μια τόσο προχωρημένη ώρα, για να ενώσουμε τη φωνή μας με αυτήν του εισηγητή, εμμένοντας στην επιτακτική ανάγκη γενικευμένης έγκρισης της αρχής της χώρας καταγωγής, περιστολής της γραφειοκρατίας, διευκόλυνσης των εμπορικών συναλλαγών, καταπολέμησης της φοροδιαφυγής και επιβολής της έμμεσης φορολογίας υπό όρους απόλυτης διαφάνειας. Η ενιαία αγορά μπορεί μεν να λειτουργεί, αλλά δεν έχει ακόμη ολοκληρωθεί, οπότε σημειώνονται πού και πού κρούσματα στρέβλωσης του ανταγωνισμού. Σε τελευταία ανάλυση, η καθιέρωση του ενιαίου νομίσματος και η εξάλειψη του συναλλαγματικού ανταγωνισμού μεταξύ των διαφορετικών κρατών μελών οδηγεί στην ανάδειξη του φορολογικού ανταγωνισμού ως παράγοντα διαταραχής των αγορών. Όπως και να το αποκαλούμε, είτε συντονισμό των φορολογικών συστημάτων είτε φορολογική εναρμόνιση, προβάλλει πάντως μια σειρά μέτρων που είναι αναγκαίο να ληφθούν από κοινού στο πλαίσιο των φορολογικών συστημάτων και των δεκαπέντε κρατών της Ένωσης.
<P>
Η σημερινή μας συζήτηση επικεντρώνεται μόνο στον καθορισμό μίας ζώνης διακύμανσης από 15 % έως 25 %, που αποτελούν τον ελάχιστο και τον μέγιστο κανονικό συντελεστή ΦΠΑ που πρέπει να επιβάλλουν τα κράτη μέλη. Αλλά θα πρέπει σύντομα να επανεξεταστεί και το πεδίο εφαρμογής των μειωμένων συντελεστών, εφόσον αυτό αποτελεί πηγή στρέβλωσης ανταγωνισμού ανάμεσα σε συγκεκριμένες γεωγραφικές ζώνες ή ανάμεσα σε ορισμένα προϊόντα ή υπηρεσίες, είτε μεταξύ Βελγίου και Αυστρίας είτε μεταξύ Πορτογαλίας και Ισπανίας. Ο ΦΠΑ, ένας φόρος που από τη φύση του είναι ουδέτερος, καταλήγει να εξελίσσεται σε παράγοντα που επηρεάζει τον τόπο εγκατάστασης επιχειρήσεων ή τις εμπορικές ροές. Αυτή η εναρμόνιση των συντελεστών και το πέρασμα από το μεταβατικό στο οριστικό σύστημα απαιτούν τόλμη και θυσίες από μεριάς όλων των κρατών μελών ώστε να επιτύχουν μία προσέγγιση, έστω και σταδιακή και με συγκεκριμένο χρονοδιάγραμμα, των διαφορετικών εθνικών φορολογικών συστημάτων. Εάν δεν τεθεί τέρμα στους φορολογικούς εγωισμούς, η ίδια η ενιαία αγορά και η ίδια η Οικονομική και Νομισματική Ένωση θα μείνουν ανάπηρες και ανολοκλήρωτες.

<SPEAKER ID=121 LANGUAGE="DE" NAME="Wolf">
Κύριε Πρόεδρε, νομίζω πως σήμερα έχουμε να συζητήσουμε φαινομενικά μόνον ένα ξερό, τεχνικό θέμα. Το ζητούμενο είναι το ερώτημα εάν η Ένωση θα βρει τη δύναμη να συζητήσει ή να ρυθμίσει πραγματικά από κοινού στην εσωτερική αγορά τους όρους του ανταγωνισμού και να υπερκεράσει τις μέχρι τούδε δυνατότητες τόσο όσον αφορά τη φοροδιαφυγή όσο και τη στρέβλωση του ανταγωνισμού, οι οποίες σύμφωνα με την αρχή της δικαιούχου χώρας υπάγονται στον τομέα των φόρων προστιθέμενης αξίας. Αυτό αποτελεί πραγματικά ένα κεντρικό αίτημα. Εδώ μπορώ κάλλιστα να προσχωρήσω στην άποψη των μέχρι τούδε αγορητών. Αυτό αποτελεί βασικά το πολιτικό θέμα στο οποίο αναφέρεται η έκθεση Secchi. Noμίζω πως δεν πρέπει να έχουμε αυταπάτες ότι θα είναι εύκολο να τηρηθεί εδώ η ημερομηνία της 1ης Ιανουαρίου 2000. Είναι όμως σωστό ότι θέτουμε εδώ μαζί ως Κοινοβούλιο το αίτημα αυτό για άλλη μία φορά στο τραπέζι των διαπραγματεύσεων. Τότε υπάρχει η πιθανότητα να επιτευχθεί έγκαιρα ακόμα και η αρχή για την οποία πρόκειται.

<SPEAKER ID=122 LANGUAGE="FR" NAME="Blot">
Κύριε Πρόεδρε, η έκθεση αυτή περιέχει απόλυτα δικαιολογημένους στόχους, δηλαδή τον στόχο της φορολογικής απλοποίησης για την αποφυγή των φορολογικών στρεβλώσεων μεταξύ των κρατών μελών, για την απλούστευση των διαδικασιών, κυρίως μέσω της έγκρισης της αρχής της χώρας καταγωγής. Όλα όσα τείνουν προς τους δύο αυτούς στόχους είναι αναμφίβολα ευπρόσδεκτα.
<P>
Ωστόσο, διαφαίνονται και πολύ πιο ανησυχητικές προοπτικές στην έκθεση αυτή. Καταρχάς, η βούληση να επιβάλλονται όλο και περισσότερες κανονιστικές ρυθμίσεις, να περιορίζεται όλο και περισσότερο το περιθώριο αυτονομίας των κρατών μελών, πράγμα που οδηγεί στη μείωση της φορολογικής κυριαρχίας των διαφόρων εθνών που αποτελούν την Ευρωπαϊκή Ένωση. Κατά τη γνώμη μας, αυτό ισοδυναμεί με παρακμή της φορολογικής δημοκρατίας, στο βαθμό που οι αποφάσεις που λαμβάνονται στα πλησιέστερα στους πολίτες επίπεδα έχουν όλο και μικρότερη βαρύτητα, προς όφελος των αποφάσεων που λαμβάνονται σε όλο και πιο απομακρυσμένα επίπεδα απόφασης.
<P>
Δεύτερον, μετά την εισαγωγή του ευρώ, μπορούμε να έχουμε αναμφισβήτητα κάποιες ανησυχίες ότι, σε περίπτωση συγκυριακών ασύμμετρων κλυδωνισμών, τα κράτη μέλη θα έχουν όλο και λιγότερα μέσα αντιμετώπισης της συγκυρίας. Για παράδειγμα, σε περίπτωση πληθωρισμού, αν εναρμονίσουμε όλα τα φορολογικά συστήματα και ασκήσουμε νομισματική πολιτική ανά χώρα, δεν θα μπορούμε πλέον να ασκήσουμε φορολογική πολιτική. Μένει η μισθολογική και εισοδηματική πολιτική που είναι ιδιαίτερα κεντροποιημένη.
<P>
Τέλος, οι επιλογές που έγιναν διατηρούν ένα εξαιρετικά υψηλό επίπεδο φόρων, δεδομένου ότι ο κανονικός συντελεστής προβλέπεται σε 15 με 25 %. Γιατί όχι λιγότερο από 15 %, σε τελευταία ανάλυση; Η φορολογική απόκλιση μεταξύ της Ευρώπης, των Ηνωμένων Πολιτειών και της Ιαπωνίας παραμένει πολύ σημαντική και αποτελεί αναμφίβολα μία από τις μερικές αιτίες του ποσοστού ανεργίας στην Ευρώπη που είναι συγκριτικά πολύ μεγαλύτερο από τις δύο αυτές άλλες χώρες.
<P>
Για το λόγο αυτόν, η εν λόγω έκθεση, που είναι ιδιαίτερα ποιοτική στο πλαίσιο των σημερινών προσανατολισμών, δεν μπορεί να μας ικανοποιήσει και, για λόγους αρχής, τασσόμαστε κατά των συστάσεών της.

<SPEAKER ID=123 NAME="Brittan">
Κύριε Πρόεδρε, το Ευρωπαϊκό Κοινοβούλιο και οι τροπολογίες που πρότεινε επιβεβαιώνουν την υποστήριξή του στην πορεία προς ένα νέα κοινό σύστημα ΦΠΑ. Η Επιτροπή υποστηρίζει απόλυτα τους δεδηλωμένους στόχους. Ωστόσο, η έγκριση οριστικού συστήματος ΦΠΑ από το Συμβούλιο μέχρι το Δεκέμβριο του 1999 φοβάμαι ότι δεν είναι ρεαλιστική. Πράγματι, στο πρόγραμμά της η Επιτροπή σκιαγράφησε τις γενικές γραμμές του μελλοντικού προβλεπόμενου συστήματος ΦΠΑ καθώς και ένα χρονοδιάγραμμα βασισμένο σε μια σταδιακή προσέγγιση για την υποβολή συγκεκριμένων προτάσεων. Το εν λόγω πρόγραμμα πρότεινε τρία βασικά στάδια: εκσυγχρονισμός, απλοποίηση του ισχύοντος συστήματος και αλλαγή του τόπου φορολόγησης. Η Επιτροπή έχει ήδη υποβάλει αρκετές προτάσεις, που βρίσκονται σήμερα επί τάπητος στο Συμβούλιο, οι οποίες καλύπτουν την απλοποίηση και τον εκσυγχρονισμό του σημερινού κανονιστικού πλαισίου, ιδίως προκειμένου να ανταποκριθεί στις άμεσες προσδοκίες των φορέων, δηλαδή τη μεταφορά στα εθνικά δίκαια των συστάσεων για την άσκηση Slim II.
<P>
Αυτές οι προτάσεις είναι ουσιώδεις για την πρόοδο προς το οριστικό καθεστώς ΦΠΑ. Μάλιστα, η μετάβαση από τη μη εναρμόνιση στην πλήρη εναρμόνιση, αν τελικά πραγματοποιηθεί, μπορεί να επιτευχθεί μόνο κατά στάδια. Και η πρόταση σχετικά με τον κανονικό συντελεστή εντάσσεται στο πλαίσιο αυτό. Ωστόσο, το Συμβούλιο δεν δείχνει καμία προθυμία να ακολουθήσει τις προτάσεις της Επιτροπής, προτιμώντας να διατηρήσει το κατεστημένο, που δεν κινείται στην επιθυμητή κατεύθυνση της μεγαλύτερης ευθυγράμμισης των συντελεστών ΦΠΑ. Παρόλα αυτά, η άποψη της Επιτροπής είναι ότι η γενική απλοποίηση του σημερινού συστήματος ΦΠΑ δεν μπορεί να επιτευχθεί χωρίς ριζική τροποποίηση των σημερινών πολύπλοκων κανόνων, ιδίως εκείνων που αφορούν τον τόπο φορολόγησης.
<P>
Κατά συνέπεια, οι βελτιώσεις του σημερινού συστήματος ΦΠΑ αποτελούν ουσιώδες στάδιο για τη μετάβαση σε νέο σύστημα που θα προβλέπει ενιαίο τόπο φορολόγησης, το μόνο τρόπο για να διασφαλιστεί η ριζική απλοποίηση του συστήματος ΦΠΑ που ζητούν οι ευρωπαϊκές επιχειρήσεις.
<P>
Φοβάμαι ότι αυτή τη στιγμή οι προτάσεις που συζητούνται στο Συμβούλιο, και που αποβλέπουν στην απλοποίηση του συστήματος και στη διασφάλιση πιο ομοιόμορφης εφαρμογής του φόρου, βρίσκονται σε αδιέξοδο ενώ το Ευρωπαϊκό Κοινοβούλιο τις έχει φυσικά υποστηρίξει ανεπιφύλακτα.
<P>
Θα ήθελα συνεπώς να σας ευχαριστήσω για την υποστήριξή σας σε αυτή την πρόταση και συγκεκριμένα στο στόχο που επιδιώκει η Επιτροπή, δηλαδή το στόχο ενός οριστικού συστήματος ΦΠΑ.

<SPEAKER ID=124 NAME="Πρόεδρος">
Σας ευχαριστώ, Επίτροπε Brittan.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 15.00.
<P>
Η συνεδρίαση λήγει στις 22.55

