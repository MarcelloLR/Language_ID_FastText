<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Υπάρχουν παρατηρήσεις;

<SPEAKER ID=2 LANGUAGE="EN" NAME="Hallam">
Κύριε Πρόεδρε, αφού πέρασα μεγάλη αγωνία τις τελευταίες εικοσιτέσσερις ώρες πριν αποφασίσω πώς θα ψηφίσω για το Ιράκ, ενοχλήθηκα όταν είδα ότι η ψήφος μου έχει καταγραφεί λανθασμένα όσον αφορά την τροπολογία 12. Στην πραγματικότητα είχα ψηφίσει κατά της τροπολογίας και όχι υπέρ.Μπορεί παρακαλώ να διορθωθεί το λάθος;

<SPEAKER ID=3 LANGUAGE="DE" NAME="Rόbig">
Κύριε Πρόεδρε, είναι μεν σωστό, όπως είπαν χθες ο κύριος Habsburg-Lothringen και ο κύριος Posselt ότι δεν έχει γίνει καμία συζήτηση για την εγκληματικότητα στις Βρυξέλλες, εντούτοις θα ήθελα να υπενθυμίσω στους βουλευτές εκείνο για το οποίο μας πληροφόρησε στην επιστολή του ο Πρόεδρος Gil-Robles: »Μπορείτε να είσαστε βέβαιοι ότι, παρ' όλα αυτά, συμμερίζομαι τις ανησυχίες σας και θα παρέμβω στις βελγικές αρχές για την ανεύρεση ικανοποιητικής λύσης σε σχέση με την ασφάλεια των βουλευτών και του προσωπικού του Ευρωπαϊκού Κοινοβουλίου.»

<SPEAKER ID=4 LANGUAGE="EN" NAME="Kerr">
Κύριε Πρόεδρε, όπως θα διαπιστώσετε από τα χθεσινά συνοπτικά πρακτικά, ζήτησα από τον Προεδρεύοντα να αποφασίσει αν η προσωπική επίθεση του κ. Titley εναντίον μου ο οποίος άφησε σοβαρότατες αιχμές για την διανοητική μου υγεία, ήταν κατά παράβαση του κανονισμού του Σώματος και σας ζητώ να αποφανθείτε επ' αυτού. Ίσως συμμερίζεστε την άποψή του, όμως, όπως είναι φυσικό, είμαι πεπεισμένος ότι ως καλός θεματοφύλακας του κανονισμού του Σώματος, θα αποφανθείτε αν σύμφωνα με το άρθρο 108 του Κανονισμού δικαιούμαι να κάνω μια προσωπική δήλωση.

<SPEAKER ID=5 NAME="Πρόεδρος">
Κύριε Kerr, το αν ο κ. Titley αμφισβήτησε τη διανοητική σας υγεία ή όχι είναι θέμα ερμηνείας. Από την ανάγνωση της ομιλίας δεν προκύπτει σαφώς ποιά ήταν η πρόθεση των παρατηρήσεών του.

<SPEAKER ID=6 LANGUAGE="EN" NAME="Macartney">
Κύριε Πρόεδρε, στα πρακτικά αναφέρεται ότι ζήτησα να επιβεβαιωθεί ότι το Κοινοβούλιο θα εκφράσει την αποψή του όταν θα τροποποιηθούν οι οδηγίες. Πιστεύω ότι δημιουργήθηκε θέμα διότι εγώ είπα ότι οι αλλαγές στον Κανονισμό - γιατί περί αυτού πιστεύω ότι πρόκειται - πρέπει να επιβεβαιωθούν από αυτό το Σώμα πριν τεθούν σε ισχύ. Αυτή είναι μια πολύ σημαντική διόρθωση.

<SPEAKER ID=7 LANGUAGE="EN" NAME="Titley">
Κύριε Πρόεδρε, αναφορικά με τον κ.Kerr δήλωσα μόνο ότι είμαι τώρα πεπεισμένος ότι στο Ηνωμένο Βασίλειο δεν υπάρχει φροντίδα για την Κοινότητα. Υπάρχει η εξής παροιμία στο Ηνωμένο Βασίλειο: αν το καπέλο είναι στα μέτρα σου πρέπει να το φοράς!

<SPEAKER ID=8 NAME="Πρόεδρος">
Κ.Kerr, επιθυμείτε να κάνετε μια προσωπική δήλωση;

<SPEAKER ID=9 LANGUAGE="EN" NAME="Kerr">
Κύριε Πρόεδρε, σας ευχαριστώ για την ευκαιρία.. Φυσικά κατά κάποιον τρόπο όλα είναι ένα καλό πολιτικό παιχνίδι. Ως απάντηση θα έλεγα ότι το γεγονός ότι ψήφισα χθες με έξι συναδέλφους μου από το εργατικό κόμμα της Βρετανίας και τα Ανεξάρτητα Μέλη των Εργατικών κατά του βομβαρδισμού της Βαγδάτης, ενώ ο κ. Titley καθώς και άλλα 43 μέλη του εργατικού κόμματος της Βρετανίας ψήφισαν υπέρ του βομβαρδισμού, καταδεικνύει ότι η διανοητική μου υγεία είναι μάλλον σε καλύτερη κατάσταση από ό, τι η δική του.
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Ψηφοφορίες
<SPEAKER ID=10 LANGUAGE="EN" NAME="Falconer">
Κύριε Πρόεδρε, φαίνεται ότι υπάρχει σύγχυση όσον αφορά τον λόγο που δεν συμμετείχα στην τελευταία ψηφοφορία.. Ο λόγος είναι αρκετά απλός. Δεν συμμετείχα στην ψηφοφορία με εκφώνηση ονομάτων από κατάλογο σε ένδειξη αλληλεγγύης προς εσάς και προς τους άλλους συναδέλφους οι οποίοι έρχονται εδώ τακτικά από Δευτέρα έως Παρασκευή.

<SPEAKER ID=11 NAME="Πρόεδρος">
Εν πάση περιπτώσει, οι ψηφοφορίες δεν κερδίζουν επαίνους την Παρασκευή. Η ψηφοφορία με εκφώνηση των ονομάτων από κατάλογο δεν ισχύει την Παρασκευή.

<SPEAKER ID=12 LANGUAGE="EN" NAME="Corrie">
Κύριε Πρόεδρε, επανειλημένως αυτήν την εβδομάδα τα κινητά τηλέφωνα χτυπούσαν στην αίθουσα. Αυτό ήταν ιδιαίτερα ενοχλητικό όταν ήταν παρών ο Πρόεδρος της Πορτογαλίας. Αναρωτιέμαι αν η υπηρεσία θα μπορούσε να τοποθετήσει ανακοινώσεις στις γυάλινες πόρτες ώστε να θυμούνται τα Μέλη να κλείνουν τα τηλέφωνά τους πριν εισέλθουν στην αίθουσα. Εύκολα μπορεί να το ξεχάσει κανείς κατά την είσοδό του και αυτός ίσως είναι ένας τρόπος να μην ερχόμαστε σε δύσκολη θέση στο μέλλον.

<SPEAKER ID=13 NAME="Πρόεδρος">
Είναι μια πολύ καλή υπόδειξη.

<SPEAKER ID=14 NAME="Wibe">
Ο εισηγητής έκανε πολύ καλά την εργασία του. Όσον αφορά αυτό δεν έχω καμία παρατήρηση να κάνω, αλλά θεωρώ ότι εκθέσεις αυτού του είδους δεν θα πρέπει να τις επεξεργάζεται το Κοινοβούλιο. Οι βουλευτές του Κοινοβουλίου στερούνται επάρκειας όσον αφορά (σ·αυτήν την περίπτωση) στατιστικές οικονομικών συγκυριών, και εν πάσει περιπτώσει αυτό είναι ένα θέμα που πρέπει να παραπεμφθεί σε μια υπηρεσία και όχι σ' ένα Κοινοβούλιο. Δεν πιστεύω να υπάρχει άλλο Κοινοβούλιο στον κόσμο που ασχολείται μ' αυτού του είδους τα λεπτομερή ζητήματα.
<P>
Έκθεση Thors (Α4-0028/98)
<SPEAKER ID=15 NAME="Lindholm">
Υπάρχουν πολλά προβλήματα με την ταχύτατα αυξανόμενη χρήση των ηλεκτρονικών μέσων πληρωμής. Η τεχνολογική εξέλιξη σ' αυτόν τον τομέα προχωρά πολύ γρήγορα και η νομοθεσία δεν προλαβαίνει. Αυτό ισχύει π.χ. για τους κανονισμούς που αφορούν την ευθύνη κατά την απώλεια κάρτας και το αυξανόμενο λιανικό εμπόριο στο Internet. Ο κόσμος όμως μπορεί να χάσει την κάρτα του σε άλλες χώρες εκτός των 15 χωρών της ΕΕ, και οι πωλήσεις μέσω Internet δεν περιορίζονται επίσης στις χώρες της ΕΕ. Για την επίτευξη μιας καλής προστασίας του καταναλωτή απαιτούνται διεθνείς κανόνες.
<P>
Έκθεση Crowley (A4-0033/98)
<SPEAKER ID=16 NAME="Lindholm">
Η ποιότητα της κοινοτικής νομοθεσίας πρέπει να βελτιωθεί. Το ζήτημα είναι αν το πρόγραμμα SLIM είναι η σωστή μέθοδος για να επιτευχθεί αυτό.
<P>
Αν παραβλέψουμε την χρήση μιας στρυφνής γλώσσας, την αδυναμία εύρεσης πολιτικών λύσεων στα προβλήματα καθώς και άσχημους συμβιβασμούς που αφήνουν την νομοθεσία υπερβολικά ανοιχτή σε ερμηνείες, το πρόγραμμα SLIM μπορεί να εξεταστεί κριτικά από τις εξής οπτικές γωνίες:
<P>
Η απλούστευση ως τέτοια δεν πρέπει να είναι ένας στόχος αφ' εαυτού, αν αυτό συνεπάγεται ότι διακυβεύεται η νομική ασφάλεια και θέματα που είναι περίπλοκα να μετατρέπονται σε κοινότοπα.
<P>
Γνωρίζουμε περί τίνος πρόκειται όσον αφορά τα πραγματικά προβλήματα στην κοινοτική νομοθεσία, συγκεκριμένα:
<P>
έλλειψη κωδικοποίησης, -η αέναη παραπομπή σε άλλες οδηγίες, διατάξεις, συμφωνίες και κανονισμούς διαφόρων ειδών&#x02D9; όταν δε το περιεχόμενο της παραπομπής δεν είναι πάντοτε ιδιαίτερα καλά συντονισμένο μ' αυτό που αναφέρεται στο κείμενο στο οποίο παραπέμπεται αυτό οδηγεί, εκτός του ότι δεν είναι φιλικό για τον χρήστη, σε προβλήματα εφαρμογής και ερμηνείας επίσης, -μια μη αρμόζουσα χρήση των παραρτημάτων, τα οποία ρυθμίζουν ουσιαστικά σκέλη των εν λόγω ρυθμίσεων, το περιεχόμενο των οποίων όμως συχνά μπορεί να αποφασιστεί από άλλες επιτροπές εμπειρογνωμόνων, επί του έργου των οποίων κανείς δεν φαίνεται να έχει επίβλεψη και ευθύνη (είδε ΣΕΒ).Το πρόγραμμα SLIM αντιθέτως είναι καθ' αυτό ένα είδος τεχνοκρατίας: μια ομάδα "εμπειρογνωμόνων», πέντε από εθνικές διοικήσεις και πέντε από "εκπροσώπους αυτών που χρησιμοποιούν τις οδηγίες» (δεν αναφέρεται ποιοί είναι αυτοί!), αποψιλώνουν μια οδηγία. Θεωρούν ότι το αποτέλεσμα θα έπρεπε να επεξεργασθούν ταχέως και ανώδυνα το Κοινοβούλιο και το Συμβούλιο.
<P>
Εγώ και οι συνάδελφοί μου δεν καταφέραμε να βρούμε de facto τίποτα άλλο πέρα από την οδηγία για την συσκευασία και τα απόβλητα εκ των συσκευασιών, η οποία μπορούσε ενδεχομένως να χρειάζεται απλούστευση σύμφωνα με το μοντέλο του προγράμματος SLIM. Ενδεχομένως να υπάρχουν περισσότερες, αλλά αυτό που μάλλον χρειάζεται είναι καλύτερη γενική νομοθεσία αντί για νέες ειδικές διαδικασίες.

<CHAPTER ID=3>
Σύστημα ιδίων πόρων
<SPEAKER ID=17 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0041/98) του κ. Bardong, εξ ονόματος της Επιτροπής Ελέγχου του Προϋπολογισμού, σχετικά με τη πρόταση κανονισμού (ΕΚ, Ευρατόμ) του Συμβουλίου που τροποποιεί τον κανονισμό (ΕΟΚ, Ευρατόμ) αριθ.1558/89 του Συμβουλίου για την εφαρμογή της απόφασης 94/728 ΕΚ, Ευρατόμ για το σύστημα των ιδίων πόρων των Ευρωπαϊκών Κοινοτήτων (COM(97)0343 - C4-0395/97-97/0188(CNS))

<SPEAKER ID=18 NAME="Bardong">
Κύριε Πρόεδρε, αγαπητοί συνάδελφοι, όπως γνωρίζετε η χρηματοδότηση της Ευρωπαϊκής Ένωσης δεν προέρχεται ούτε από δανεισμό, ούτε από ευρωπαϊκούς φόρους, αλλά από τους λεγόμενους ίδιους πόρους, προπάντων από δασμούς και εισφορές, δηλαδή από ένα ποσοστό του φόρου προστιθέμενης αξίας καθώς και ένα ποσοστό του ΑΕΠ κάθε χώρας. Η Ευρωπαϊκή Κοινότητα ορίζει μεν το ύψος των κοινών δασμών αλλά η είσπραξη γίνεται από τα κράτη μέλη, και συγκεκριμένα από τις διοικητικές τους υπηρεσίες. Τα κράτη μέλη, βάσει της δικής τους νομοθεσίας και των δικών τους διοικητικών διατάξεων που ισχύουν στην κάθε χώρα, πρέπει να λάβουν τα απαιτούμενα μέτρα, ώστε να διασφαλίσουν τη βεβαίωση, τη λογιστική εγγραφή, την είσπραξη και τη διάθεση αυτών των ιδίων πόρων. Βέβαια, για το διοικητικό τους έργο, τους επιστρέφεται και ένα 10 % των δασμών που κανονικά ανήκει στον κοινοτικό προϋπολογισμό.
<P>
Από καιρό έχει γίνει επίσης σαφές, μέσω των ετησίων εκθέσεων του Ελεγκτικού Συνεδρίου, ότι το εισπρακτικό σύστημα παρουσιάζει ορατές ελλείψεις. Η εξεταστική επιτροπή του Ευρωπαϊκού Κοινοβουλίου για τις απάτες και τις δυσλειτουργίες στην τελωνειακή διαμετακόμιση αποκάλυψε επίσης σημαντικές παραβάσεις και καταχρήσεις στη διαδικασία διακίνησης, οι οποίες δεν έχουν ακόμα αντιμετωπιστεί σε ικανοποιητικό βαθμό. Στο πλαίσιο της πρωτοβουλίας SEM 2000, το Ευρωπαϊκό Συμβούλιο της Μαδρίτης προέβλεψε τη λήψη αυστηρότερων μέτρων κατά την είσπραξη των ιδίων πόρων και η Επιτροπή μας καταθέτει εδώ μια πρόταση κανονισμού για την αλλαγή του βασικού κανονισμού 55/89, που αφορά στο σύστημα των ιδίων πόρων. Με την πρόταση αυτή επιθυμεί να ανταποκριθεί στον στόχο που αναφέραμε.
<P>
Πρόκειται κυρίως για δύο τροποποιήσεις. Πρώτον: μέχρι σήμερα, ο κανονισμός περί ιδίων πόρων δεν προβλέπει ρυθμίσεις για την περίπτωση, όπου η βεβαίωση των ιδίων πόρων καθίσταται αδύνατος λόγω σφαλμάτων των τελωνειακών αρχών ή και για την περίπτωση, όπου η κοινοποίηση του αποδοτέου ποσού στον οφειλέτη δασμών δεν γίνεται εγκαίρως. Τα κράτη μέλη πρέπει να έχουν την ευθύνη για αυτά τους τα σφάλματα και από ένα ορισμένο ποσό και πάνω θα πρέπει να υφίστανται κυρώσεις. Υπό ορισμένους όρους, θα είναι δυνατόν τα κράτη μέλη να υποχρεωθούν να καταβάλουν τα ποσά αυτά.
<P>
Δεύτερον: τα κράτη μέλη ρυθμίζουν με εντελώς διαφορετικές διατάξεις την μη απόδοση οφειλόμενων ποσών. Η προθυμία των κρατών μελών να κοινοποιούν τέτοιου είδους μη αποδόσεις διαφέρει κατά πολύ από κράτος σε κράτος. Το Ελεγκτικό Συνέδριο διαπίστωσε το φαινόμενο αυτό το 1995. Τα κράτη μέλη δεν χρειάζεται να αποδίδουν στην Επιτροπή ποσά τα οποία δεν μπορούν να εισπραχθούν για λόγους ανωτέρας βίας, ή για λόγους πέραν της δικής τους ευθύνης. Ωστόσο, η Επιτροπή πρέπει να είναι σε θέση να κρίνει την επιμέλεια των κρατών μελών στις περιπτώσεις αυτές και, όταν τίθεται θέμα, να μπορεί να απαιτεί την απόδοση των ποσών αυτών.
<P>
Είμαστε οπωσδήποτε της γνώμης, ότι η Επιτροπή θα μπορούσε να είναι πιο αυστηρή σε τούτο το θέμα, σύμφωνα μάλιστα με τα ίδια μας τα ψηφίσματα, όπως π.χ. το ψήφισμα για την απαλλαγή της Επιτροπής κατά τη συζήτηση του προϋπολογισμού του 1995 καθώς επίσης και σύμφωνα με την τοποθέτηση του Ελεγκτικού Συνεδρίου σχετικά με αυτή την τροπολογία. Η τροπολογία κανονισμού που προτάθηκε δεν αποτελεί ουσιαστική συμβολή στη μεταρρύθμιση του δημοσιονομικού συστήματος που όλοι αναμέναμε και όλοι θεωρούσαμε αναγκαία. Αποτελεί μόνο μια ολοκλήρωση του ισχύοντος δημοσιονομικού συστήματος που έρχεται μάλιστα με σημαντική καθυστέρηση. Σε ό, τι αφορά το πρόβλημα της μεταρρύθμισης του δημοσιονομικού συστήματος, η Επιτροπή εξακολουθεί να κρατά κλειστά τα χαρτιά της για όλα τα θέματα.
<P>
Σε μερικά κράτη μέλη δημιουργούνται εν τωμεταξύ μέτωπα για τη συζήτηση των λεγόμενων καθαρών πληρωμών. Πολλά από τα κράτη παραπονούνται ότι πληρώνουν στον προϋπολογισμό της Κοινότητας περισσότερα χρήματα απ' ό, τι μπορούν να εισπράξουν. Όμως, η Επιτροπή δεν καταβάλλει καμία προσπάθεια να επανορθώσει στην κοινή γνώμη την λανθασμένη εντύπωση, ότι θα ήταν δυνατόν να εισπράττει το κάθε κράτος χωριστά ακριβώς τόσα όσα πληρώνει. Πολλές από τις δαπάνες της Κοινότητας διοχετεύονται σε τρίτες χώρες ή δεν μπορούν να καταχωρηθούν μονοσήμαντα σε ένα συγκεκριμένο κράτος μέλος. Ως εκ τούτου, οι υπολογισμοί καθαρών πληρωμών ξεκινούν συχνά από λανθασμένες προϋποθέσεις. Οι δασμοί δεν θα πρέπει να συμπεριλαμβάνονται στους υπολογισμούς καθαρών πληρωμών, διότι δεν αποτελούν συμβολή του κράτους που τους εισπράττει. Αποτελούν, το πολύ, μια συμβολή των τελικών καταναλωτών, οι οποίοι πληρώνουν αρκετές φορές τις επιβαρυμένες από τους δασμούς τιμές σε ένα άλλο κράτος.
<P>
Μέχρι σήμερα, η Επιτροπή αρνήθηκε συστηματικά να γνωστοποιήσει στο Κοινοβούλιο και στο Συμβούλιο τους δικούς της υπολογισμούς ή τις δικές της αξιολογήσεις της σχετικά με το θέμα των καθαρών πληρωμών. Κατά συνέπεια είναι σε μεγάλο βαθμό συνυπεύθυνη για τις σημερινές αντιξοότητες που εμφανίζει η συζήτηση του δημοσιονομικού συστήματος της Κοινότητας. Έφτασε πια η στιγμή που πρέπει να ενημερωθεί καλύτερα η κοινή γνώμη για το θέμα αυτό.

<SPEAKER ID=19 LANGUAGE="DE" NAME="Wemheuer">
Κύριε Πρόεδρε, αγαπητοί συνάδελφοι, κύριε Επίτροπε, η έκθεση του κυρίου Bardong αποτελεί και πάλι ένα παράδειγμα έκθεσης με ένα τόσο εκφοβιστικό τίτλο, που κανένας δε πρόκειται να την διαβάσει. Υποβάλλεται μάλιστα σε μία ιδιαιτέρως ωραία ημέρα και σε μια ιδιαιτέρως ωραία ώρα και συνεπώς κανείς δεν θα λάβει γνώση, καθώς όλοι συμφωνούμε και αναμφίβολα θα εγκρίνουμε κάθε σημείο των προτάσεων του κυρίου Bardong. Και τότε όλοι μας θα αναρωτηθούμε: Μα τί να έγινε άραγε; Αραγε, συμβαίνει τίποτα εκεί, και τότε, γιατί εκείνοι μιλάνε γι' αυτό;
<P>
Ωστόσο, ο κύριος Bardong εντόπισε το βασικό πρόβλημα. Πρόκειται για τους ίδιους πόρους της Κοινότητας και τί γίνεται με αυτούς. Πρόκειται για την είσπραξή τους με ακρίβεια και για τη απόδοσή τους στην Ευρωπαϊκή Ένωση. Ακόμα και αν οι ίδιοι πόροι εισπράττονται από τα κράτη μέλη, πρόκειται για δικά μας χρήματα και όχι για δικά τους. Τούτο θα πρέπει πάντα να τονίζεται, κ αι τους λόγους γι' αυτό μας τους είπε ο κύριος Bardong.
<P>
Στην Επιτροπή Ελέγχου του Προϋπολογισμού έγινε μια σύντομη, αλλά ενδιαφέρουσα συζήτηση γύρω από αυτή την έκθεση και θα ήθελα να ασχοληθώ μαζί της. Η συζήτηση ουσιαστικά δεν έγινε μεταξύ των μελών, αλλά μεταξύ των μελών και της Ευρωπαϊκής Επιτροπής. Το θέμα ήταν αν πρέπει να οριστεί κάποιο κατώτατο όριο. Η Ευρωπαϊκή Επιτροπή πρότεινε το ποσό των 50 000 ECU και εμείς, σύμφωνα με την πρόταση του κυρίου Bardong, το ποσό των 10 000 ECU. Το επιχείρημα, όμως, που προβλήθηκε, ήταν ότι με ένα όριο της τάξης των 50 000 ECU συλλέγονται βασικά τα ίδια στοιχεία που θα συνέλεγε κανείς, αν ήταν κανείς τόσο σχολαστικός, ώστε να λάβει ως οριακή τιμή τα 10 000 ECU.
<P>
Κατά τα άλλα, θα πρέπει να λάβετε το εξής υπόψη: Όλα αυτά είναι πολύ περίπλοκα. Η διοίκηση είναι υπερβολικά ακριβή. Αυτό δεν αποτελεί πια ένα υπολογισμό κόστους/αποτελεσματικότητας. Θα πρέπει επιτέλους να αναγνωρίσει κανείς πότε πρέπει να σταματούν οι έλεγχοι. Οι έλεγχοι γίνονται υπερβολικά ακριβοί.
<P>
Μπορούμε, βέβαια, να λέμε ότι η διοίκηση πρέπει να είναι αποτελεσματική και ότι ο υπολογισμός κόστους/αποδοτικότητας θα πρέπει να παίζει σημαντικό ρόλο σ΄ αυτήν. Τούτο έχει την πλήρη υποστήριξή μας. Ωστόσο, έτσι σηματοδοτούμε κάτι. Έτσι λέμε: Μπα! Ό, τι βρίσκεται κάτω από το όριο αυτό δεν είναι άξιο λόγου. Θα ελέγχουμε μόνο στην περίπτωση που ο έλεγχος θα αποφέρει οικονομικά οφέλη.
<P>
Με τον τρόπο αυτόν, παραβλέπουμε το γεγονός ότι ορισμένοι κανόνες δεν έχουν εισαχθεί για να αποφέρουν οφέλη, για να αξίζουν τα λεφτά τους, αλλά διότι με τους κανόνες αυτούς προβλέπεται να επιτευχθούν άλλα πράγματα. Οι δασμοί δεν υπάρχουν μόνο για να φέρνουν χρήματα στο ταμείο - στην περίπτωση αυτή θα έπρεπε να τους αυξήσουμε απεριόριστα - οι δασμοί λειτουργούν ταυτόχρονα και ως συγκεκριμένοι ρυθμιστικοί μηχανισμοί. Προστατεύουμε τον εαυτό μας, προστατεύουμε εν μέρει τις βιομηχανίες μας, προστατεύουμε τα πρότυπά μας, και όταν μειώνουμε τους δασμούς, το κάνουμε υπό συγκεκριμένους όρους. Αυτό είναι πολιτική. Αυτό δεν είναι λογιστικά. Με αυτή την έννοια έχει πράγματι σημασία ποια πρότυπα υιοθετούμε, όταν ελέγχουμε την τήρηση τούτων των διατάξεων, όπως π.χ. εκφράζονται από τους δασμούς.
<P>
Δεν πρόκειται μόνο για το ερώτημα αν τούτο συμφέρει, αλλά για το ζήτημα ότι με αυτό σηματοδοτούμε τα εξής: Δεν τα παίρνουμε τα πράγματα και τόσο σοβαρά! Μας είναι υπερβολικά περίπλοκο να ελέγχουμε τα πάντα! Μας κοστίζει πάρα πολύ! Μπά, αν είναι μόνο ένα ορισμένο ποσό, ας το αγνοήσουμε, δεν θέλουμε να το δούμε τόσο προσεκτικά. Κοστίζει περισσότερο απ' ό, τι αποφέρει! Ακόμα και αν πρόκειται για 10 000 ECU, 50 000 ECU, και τί έγινε!
<P>
Είναι άραγε όλες οι αρχές και όλες οι τελωνειακές αρχές της Κοινότητά μας τόσο επιεικείς στα 10 000 ECU, όταν πρόκειται για τους φόρους ενός εργαζόμενου; Με 50 000 ECU μπορούν να ζήσουν για ένα χρόνο ολόκληρες οικογένειες και με 10 000 ECU - μα ποιός πληρώνει 10 000 ECU φόρους τον χρόνο; Τί θα γινόταν, αν κάποιος έλεγε ότι δεν πληρώνει τους φόρους του; Θα λέγαμε ότι είναι ασύμφορο να τον ελέγξουμε; Ότι κοστίζει περισσότερο απ' ό, τι αποφέρει;
<P>
Θα ήταν πολύ πειστικό. Ίσως θα έπρεπε να το δει κανείς κάποτε με αυτόν τον τρόπο - ξέρω, η σύγκριση είναι άδικη - και τότε η αξιολόγηση ενός τέτοιου γεγονότος θα ήταν εντελώς διαφορετική.
<P>
(Χειροκροτήματα)

<SPEAKER ID=20 LANGUAGE="FI" NAME="Seppδnen">
Αξιότιμε κύριε Πρόεδρε, οι ίδιοι πόροι της Κοινότητας διαμορφώνονται από την συνεισφορά από το Ακαθάριστο Εθνικό Προϊόν, από τη συνεισφορά από τον φόρο προστιθέμενης αξίας και από τους δασμούς. Οι πιό αμφιλεγόμενοι από αυτούς είναι οι τελωνειακοί δασμοί, και αυτό, επειδή η Κοινότητα δεν διαθέτει δικό της μηχανισμό ελέγχου, αλλά αναγκάζεται να εμπιστευθεί εξ ολοκλήρου τους εθνικούς μηχανισμούς ελέγχου.
<P>
Συμφωνώ με τον εισηγητή κύριο Bardong για το ότι δεν υπάρχουν λόγοι να εκτιμηθούν οι εν λόγω δασμοί στις καθαρές συνεισφορές των χωρών. Για παράδειγμα, η Ολλανδία εισπράττει σημαντικά ποσά από τους διαμετακομιστικούς δασμούς, τα προσθέτει στην καθαρή συνεισφορά της και ισχυρίζεται πως πληρώνει χρήματα στην Ευρωπαϊκή Ένωση, ενώ στην πραγματικότητα πρόκειται για χρήματα της Ευρωπαϊκής Ένωσης, τα οποία απλώς καταλογίζονται γιά λογαριασμό της Ευρωπαϊκής Ένωσης. Γι' αυτό το λόγο, οι δασμοί αυτοί αποτελούν ποσά είσπραξης τα οποία ενέχουν πολλά περιθώρια ερμηνείας και επομένως, διαστρεβλώνουν και την κατάσταση των καθαρών οφειλών.
<P>
Στην πραγματικότητα, μια ριζοσπαστική και από την άποψη του σχετικού θέματος, καλύτερη λύση, θα ήταν να μην καταλογίζονταν καθόλου οι εν λόγω δασμοί στο λογαριασμό της Ευρωπαϊκής Ένωσης, αλλά να επιτρεπόταν στις χώρες να τους κρατήσουν για ίδια χρήση. Τα αντίστοιχα ποσά θα μπορούσαν να εισπραχθούν γιά την Ευρωπαϊκή Ένωση, ως συνεισφορά από το Ακαθάριστο Εγχώριο Προϊόν. Μ' αυτό τον τρόπο τα κράτη θα είχαν ενα ζωτικό συμφέρον να εισπράξουν όλους αυτούς τους δασμούς, αφού θα τους κρατούσαν όλους για τον εαυτό τους. Σ' αυτή την περίπτωση δεν θα γινόντουσαν καταχρήσεις σε σχέση με τις εισπράξεις και τις πληρωμές προς την Ευρωπαϊκή Ένωση. Αυτό θα έλυνε το πρόβλημα, αλλά θα ήταν μια ιδιαίτερα ριζοσπαστική λύση.
<P>
Τα κράτη μέλη δεν έχουν συμφέρον από την μη είσπραξη των δασμών στη βάση κοινών κανονισμών. Εντούτοις, από την άποψη του κοινού συμφερόντος, είναι σκόπιμο να δημιουργηθούν κανονισμοί, σύμφωνα με τους οποίους τα κράτη μέλη θα τιμωρούνται για τις παραλείψεις. Με εκπιπτόμενα τα ποσά από τα λογιστικά βιβλία, τα κράτη μέλη ενδέχεται να επιχειρήσουν να αποφύγουν τις δικές τους ευθύνες για λάθη. Συνεπώς, αυτά τα δικαιώματα για απαλλαγή ποσών δεν μπορούν να είναι άνευ ελέγχου και να αφορούν μόνο τα ίδια τα κράτη μέλη. Απολύτως αιτιολογημένη είναι η άποψη να μην ερευνώνται τα μικρά εκπιπτόμενα ποσά και να μην επιχειρηθεί η είσπραξη ποσών από μικρές καταχρήσεις, λόγω της αύξησης των διοικητικών δαπανών.

<SPEAKER ID=21 LANGUAGE="SV" NAME="Holm">
Κύριε Πρόεδρε, το ζήτημα είναι, σαν ένα βήμα στις εργασίες με το SEM 2000, η βελτίωση της οικονομικής διαχείρησης των πόρων της ίδιας της ΕΕ. Σ' αυτήν την έκθεση του κ. Bardong περί των πόρων ακριβώς της ίδιας της ΕΕ, για την συλλογή των οποίων υπεύθυνα είναι τα κράτη μέλη, λέγεται ότι τα κράτη μέλη έχουν υποχρέωση να αναλάβουν μεγαλύτερη ευθύνη για ο, τι απαιτείται αναφορικά με τα λογιστικά, την συλλογή κ.λ.π. των πόρων, για να διασφαλίσουν το αποτέλεσμα.
<P>
Υπάρχουν όμως σημαντικές αδυναμίες στο σύστημα, κάτι που έχει επισημάνει μεταξύ άλλων η προσωρινή εξεταστική Επιτροπή του Κοινοβουλίου αναφορικά με τις τελωνειακές διαμετακομίσεις.
<P>
Η πρόταση της Επιτροπής να έχουν τα κράτη μέλη την οικονομική ευθύνη για σοβαρά διοικητικά λάθη, είναι λογική και ευπρόσδεκτη. Όλα τα λάθη δεν είναι λάθη της ΕΕ, ακόμη και αν συχνά είναι.
<P>
Αυτή η τεχνικής φύσης έκθεση δεν θα λύσει όλα τα προβλήματα, αλλά είναι ένα πρώτο, απλό βήμα προς τη σωστή κατεύθυνση. Είναι σημαντικό να σημειωθεί ότι ενώ ταυτόχρονα η Επιτροπή προσπαθεί να ενισχύσει την νομοθεσία, η πρόταση συμβάλλει επίσης στο να γίνει η νομοθεσία ακόμη περισσότερο περίπλοκη, κάτι που είναι λιγότερο καλό. Η Ομάδα των Πρασίνων θα στηρίξει την έκθεση στην ολότητά της. Προσωπικά πιστεύω ότι η παρέμβαση του κ. Seppδnen για μια ολική μεταρρύθμιση είναι ενδιαφέρουσα και είναι κάτι που η Επιτροπή θα πρέπει να εξετάσει στο μέλλον.

<SPEAKER ID=22 NAME="Fischler">
Αξιότιμε κύριε Πρόεδρε, αξιότιμες κυρίες και αξιότιμοι κύριοι βουλευτές, οι τροπολογίες που περιέχει η έκθεση του βουλευτή κυρίου Bardong σχετικά με την πρόταση της Επιτροπής, η οποία απαιτεί να γίνουν αυστηρότερες οι διατάξεις που αφορούν στη διοίκηση των ιδίων πόρων, φανερώνουν πόσο μεγάλο είναι το ενδιαφέρον του Κοινοβουλίου για το σύστημα των ιδίων πόρων και ποια σημασία δίνει στη διαφανή διοίκησή τους.
<P>
Σχετικά με τις τροπολογίες αυτές, η Επιτροπή λαμβάνει την ακόλουθη θέση: Οι τροπολογίες που αφορούν στην απλούστευση της σύνταξης καθώς και σε πιο διαφανείς και πιο δίκαιες διαδικασίες γίνονται αποδεκτές. Τούτο ισχύει, κατά πρώτον, για εκείνο το τμήμα της τροπολογίας αριθ. 1 που στοχεύει στον ακριβέστερο ορισμό των περιπτώσεων, όπου πρέπει να οικονομικές ευθύνες από τα κράτη μέλη για σφάλματά τους που έχουν ως συνέπεια την απώλεια ιδίων πόρων. Κατά δεύτερον: για εκείνο το τμήμα της τροπολογίας αριθ. 2 που στοχεύει στην αποσαφήνιση των όρων, υπό τους οποίους ποσά θα θεωρούνται ως μη δυνάμενα να εισπραχθούν, ή που θα πρέπει να δηλώνονται ως μη δυνάμενα να εισπραχθούν. Κατά τρίτον: για εκείνο το τμήμα της τροπολογίας αριθ. 4 που προβλέπει ότι ποσά μη απόδοσης που δεν γίνονται αποδεκτά από την Επιτροπή θα πρέπει να καταγράφονται λογιστικά. Επίσης, η Επιτροπή θα τροποποιήσει τη διαδικασία για τις μη αποδόσεις που έχει αποδεχθεί. Στην περίπτωση αυτή η συγκατάθεσή της δεν πρέπει να είναι πλέον σιωπηρή, αλλά πρέπει να κοινοποιείται γραπτά στα κράτη μέλη.
<P>
Από την άλλη πλευρά, η Επιτροπή δεν μπορεί να ακολουθήσει το Ευρωπαϊκό Κοινοβούλιο σε ορισμένες τροπολογίες ή τμήματά τους. Αυτό ισχύει ειδικά για την τροπολογία, σύμφωνα με την οποία θα πρέπει να διατηρηθεί το όριο των 10.000 ECU για την κοινοποίηση περιπτώσεων μη απόδοσης, δηλαδή για την τροπολογία αριθ.3. Αν αυτή η τροπολογία γινόταν αποδεκτή, τότε θα προέκυπτε για την Επιτροπή μία υπερβολική διόγκωση του διοικητικού κόστους. Η προτεινόμενη αύξηση του ορίου σε 50 000 ECU θα είχε, από την άλλη πλευρά, ως αποτέλεσμα ότι θα έπρεπε να υπαχθούν σε έλεγχο περίπου 69 % λιγότερες περιπτώσεις, αλλά ότι θα εξακολουθούσαν να εισπράττονται τα 90 % των σχετικών εσόδων. Κυρία Wemheuer, οφείλω να σας πω σχετικά με αυτά ότι τούτο δεν θα σήμαινε πως οι περιπτώσεις που βρίσκονται κάτω από το όριο των 50 000 ECU δεν θα υπάγονται σε απολύτως κανένα έλεγχο. Οι περιπτώσεις αυτές θα ελέγχονται φυσικά στο πλαίσιο των κανονικών ελεγκτικών διαδικασιών. Η μόνη διαφορά είναι ότι δεν θα υπάγονται σε αυτήν την ειδική διαδικασία.
<P>
Αλλά και η μείωση του ορίου για τις περιπτώσεις που θα πρέπει να είναι οικονομικά υπεύθυνες οι αρμόδιες εθνικές διοικητικές αρχές, δεν είναι δυνατόν να γίνει αποδεκτή, επειδή θα είχε ως συνέπεια υπερβολικά υψηλά διοικητικά κόστη. Αυτό αφορά σε ένα τμήμα της τροπολογίας αριθ.1. Αντίθετα, η Επιτροπή θεωρεί την τροπολογία αριθ.5 περιττή. Και τούτο, επειδή οι ζητούμενες πληροφορίες σχετικά με την μη απόδοση παρέχονται στο Κοινοβούλιο ήδη στην τριμηνιαία έκθεση, δηλαδή στην έκθεση για τα έτη 1993 μέχρι 1996. Για το περασμένο έτος, οι πληροφορίες αυτές θα δοθούν στην επόμενη έκθεση, η οποία με τους προβλεπόμενους ρυθμούς θα εκδοθεί το έτος 2000. Όμως η πληροφόρηση σχετικά με τις περιπτώσεις απάτης έχει προβλεφθεί και περιέχεται ήδη σήμερα στην ετήσια έκθεση.
<P>
Η Επιτροπή κατανοεί και υποστηρίζει πλήρως το αίτημα του Κοινοβουλίου να υποβάλλονται σε ενδελεχέστατους ελέγχους και οι ίδιοι πόροι της Κοινότητας. Παρακαλώ, όμως, να υπάρξει κατανόηση για μία λογική σχέση κόστους/ αποδοτικότητας. Στο τέλος, η Επιτροπή ευχαριστεί ακόμα μια φορά τον κύριο Bardong για την έκθεσή του.

<SPEAKER ID=23 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=24 NAME="Wibe">
Δεν μπορώ να στηρίξω αυτήν την έκθεση. Ο εισηγητής απορρίπτει το όριο των 2000 Ecu της Επιτροπής, και θέλει αντ' αυτού να διατηρήσει το ανεπίσημο όριο των 10 Ecu. Αυτό θα έχει ωστόσο ως αποτέλεσμα - κατά τη γνώμη μου - ένας παράλογος αριθμός μικροϋποθέσεων (χωρίς οικονομική σημασία) να πρέπει να εξετάζονται από τις εθνικές αρχές. Οι δαπάνες γι' αυτήν την αυξημένη γραφειοκρατία δεν αντισταθμίζονται επ' ουδενί τρόπω από τα έσοδα. Η Ένωση δεν θα πρέπει να είναι μικροπρεπής στην σχέση της απέναντι στις εθνικές υπηρεσίες.

<CHAPTER ID=4>
Χρηματοδότηση της ανάπτυξης
<SPEAKER ID=25 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0050/98) του κ. Wynn, εξ ονόματος της Επιτροπής Ελέγχου του Προϋπολογισμού, όσον αφορά το σχέδιο Δημοσιονομικού Κανονισμού που εφαρμόζεται στη συνεργασία για τη χρηματοδότηση της ανάπτυξης στα πλαίσια της Tέταρτης Σύμβασης ΑΚΕ-ΕΟΚ, όπως τροποποιήθηκε από τη συμφωνία της 4ης Νοεμβρίου 1995 (COM(96)0676 - C4-0101/97-96/0307(CNS))

<SPEAKER ID=26 NAME="Wynn">
Κύριε Πρόεδρε, πρόκειται για άλλη μια έκθεση της Παρασκευής, για τις οποίες δεν υπάρχουν τροπολογίες. Έλαβε την έγκριση της επιτροπής αρκετά ομαλά και υποθέτω ότι κανείς δεν "θα χάσει τον ύπνο του» για αυτή την έκθεση.
<P>
(Διαμαρτυρίες) Είναι ενδιαφέρον το γεγονός ότι ο κ. Falconer διαμαρτύρεται, διότι μόλις διάβασα το αρχείο της χθεσινής ψηφοφορίας. Κάποια πράγματα αλλάζουν στα αλήθεια. Παρατήρησα ότι έχει υπερψηφίσει την πυρηνική ενέργεια! Με χαροποιεί ιδιαίτερα το γεγονός Αλεξ. Αποτελεί ιδιαίτερα θετικό βήμα το γεγονός ότι επιτέλους μεταπείστηκες.
<P>
Αυτή η έκθεση αναφέρει ότι έρχεται μια στιγμή που το Κοινοβούλιο οφείλει να πεί αρκετά ως εδώ(φτάνει, όπως λέμε στην καθομιλουμένη, δεν πάει άλλο). Δεν θα προσποιηθούμε πια ότι προσπαθούμε να προσδώσουμε κάποια νομιμότητα σε κάτι στο οποίο δεν έχουμε συμμετοχή. Ας μην προσποιούμαστε πλέον, ας μην κοροϊδεύουμε τους εαυτούς μας πιστεύοντας ότι αν γνωμοδοτήσουμε για το Δημοσιονομικό Κανονισμό τα πράγματα θα αλλάξουν. Δεν θα αλλάξουν.
<P>
Το όγδοο ΕΤΑ και η αντιδρασή μας σε αυτήν την έκθεση, δεν μπορούν να εξεταστούν μεμονωμένα. Πρέπει να γνωρίζετε την ιστορία του, η οποία συνίσταται απλώς στο γεγονός ότι το Κοινοβούλιο τασσόταν πάντα υπέρ της εγγραφής του ΕΤΑ στον προϋπολογισμό. Η προσέγγιση που ακολουθούσαμε ήταν πάντα συνεπής. Αν ανατρέξουμε στα γεγονότα του παρελθόντος, προκειμένου να δούμε σε ποιό σημείο βρισκόμαστε σήμερα, η περίπτωσή μας βασίζεται στο Αρθρο 199 της Συνθήκης σύμφωνα με το οποίο "όλα τα έσοδα και έξοδα της Κοινότητας.......θα εμφανίζονται στον προϋπολογισμό». Για το λόγο αυτό ισχυριστήκαμε ότι τα EΤΑ πρέπει να ενταχθούν στον προϋπολογισμό και ο λόγος του Κοινοβουλίου πρέπει να έχει κάποια βαρύτητα σε αυτό το θέμα.. Η Επιτροπή δικαίως μας υποστηρίζει σε αυτό το θέμα. Όταν ήρθα για πρώτη φορά εδώ το 1989 η Επιτροπή κατέστησε αρκετά σαφές ότι απαιτούσε το όγδοο ΕΤΑ να ενταχθεί στον προϋπολογισμό και το πέτυχε στο Αμστερνταμ. Για αυτό τον λόγο επικρίνουμε όχι την Επιτροπή αλλά το Συμβούλιο, το οποίο αντέδρασε στην συμπερίληψη του ΕΤΑ. Υποβλήθηκαν προτάσεις στο Συμβούλιο στο Αμστερνταμ και τις αγνόησε.
<P>
Όταν το έβδομο ΕΤΑ έφτασε ενώπιον του Κοινοβουλίου, το Κοινοβούλιο κλήθηκε για άλλη μια φορά να γνωμοδοτήσει και αποφανθήκαμε ότι, λόγω του Αρθρου 199 της Συνθήκης, πρέπει να ενταχθεί στον προϋπολογισμό και για τον λόγο αυτό καθυστερήσαμε λίγο στην έκδοση της γνώμης μας. Λόγω αυτής της καθυστέρησης, το Συμβούλιο ενέκρινε τον Κανονισμό χωρίς την γνωμοδότησή μας. Αυτό ήταν αρκετά σοβαρό και γι'αυτό προσφύγαμε στο Δικαστήριο υποστηρίζοντας ότι το Συμβούλιο δεν θα έπρεπε να είχε προβεί σε αυτήν την ενέργεια και περιμέναμε το Δικαστήριο να εκδώσει ευνοϊκή για εμάς απόφαση. Παρόλα αυτά η υπόθεση περιστράφηκε γύρω από το αν τα ΕΤΑ αποτελούν κοινοτική δαπάνη ή όχι. Το Δικαστήριο αποφάνθηκε ότι τα ΕΤΑ δεν ήταν κοινοτική δαπάνη, ήταν κοινοτική χρηματοδοτική συνδρομή η οποία καταβαλόταν στα πλαίσια της Σύμβασης Λομέ. Με άλλα λόγια, η Επιτροπή ήταν ένας υπεργολάβος των κρατών μελών τα οποία κατέβαλαν χρήματα στα πλαίσια της Σύμβασης Λομέ και η Επιτροπή διαχειριζόταν αυτά τα χρήματα. Όπως είπε κάποιος τότε: "μην περιμένετε ποτέ το Δικαστήριο να αποφανθεί κατά του Συμβουλίου σε περίπτωση αντιδικίας του με το Κοινοβούλιο». Το Συμβούλιο φυσικά διορίζει τους δικαστές και, κυρίως, επαναδιορίζει τους δικαστές. Για το λόγο αυτό, αν και είχαμε λογικά επιχειρήματα, δεν μας προκάλεσε έκπληξη η απόφαση η οποία ήταν εναντίον μας.
<P>
Όταν έρθει η ώρα για την απαλλαγή του 1996, κάποια στιγμή τον επόμενο μήνα, θα καταδειχθεί ότι τα χρήματα από το έκτο και το έβδομο ΕΤΑ χρησιμοποιούνται ήδη για τη χρηματοδότηση του όγδοου ΕΤΑ. Δεν έχουμε Δημοσιονομικό Κανονισμό για το όγδοο ΕΤΑ, όμως η Επιτροπή αντλεί ήδη χρήματα από το έκτο και το έβδομο ΕΤΑ χωρίς νομική βάση. Οφείλω να ομολογήσω ότι με χαροποιεί το γεγονός ότι δεν έχουμε εμπλακεί σε αυτήν την πράξη. Μπορείτε όμως να δείτε την αιτία του κακού. Ακόμη και όταν είχαμε την απαλλαγή του 1994, και αρνηθήκαμε να απαλλάξουμε το ΕΤΑ για το 1994, το Ελεγκτικό Συνέδριο δήλωσε ότι το νομικό πλαίσιο για το ΕΤΑ ήταν άμεσα υπεύθυνο για ένα μεγάλο μέρος της αποτυχίας αναφορικά με την υγιή χρηματοοικονομική διαχείριση.
<P>
Έχουμε ένα πρόβλημα και μάλιστα, αρκετά μεγάλο. Πρέπει όμως να διαβάσετε τη δήλωση της Επιτροπής στην αιτιολογική έκθεση η οποία αναφέρει: "Το Συμβούλιο θα πρέπει να αποφασίσει με ειδική πλειοψηφία αφού πρώτα διατυπώσουν τη γνώμη τους για το σχέδιο αυτό η Ευρωπαϊκή Τράπεζα Επενδύσεων και το Ελεγκτικό Συνέδριο». Δεν ζητά τη γνωμοδότησή μας. Ας είναι, και εμείς δεν πρόκειται να την δώσουμε!

<SPEAKER ID=27 LANGUAGE="EN" NAME="Falconer">
Κύριε Πρόεδρε, θα ήθελα απλώς να επιστήσω την προσοχή του κ. Wynn στο γεγονός ότι έλαβα μέρος στην ψηφοφορία της Τροπολογίας αριθ. 3 για τη Σύνοδο του Κυότο. Αυτή η τροπολογία προερχόταν από την Ομάδα των Πρασίνων, η οποία, αν την υπερψηφίσετε, αναφέρει ότι η πυρηνική ενέργεια δεν μπορεί να θεωρηθεί ως ασφαλής πηγή ενέργειας. Εγώ, μαζί με την πλειοψηφία των Εργατικών και τους σοσιαλιστές συναδέλφους μου, υπερψηφίσαμε αυτήν τη συγκεκριμένη τροπολογία.. Δυστυχώς, ο κ. Wynn ανήκε στη μειοψηφία αυτή τη φορά.

<SPEAKER ID=28 NAME="Wynn">
Κύριε Πρόεδρε, θα ήθελα να πω στον κ.Falconer ότι στα συνοπτικά πρακτικά αναφέρεται ότι ανάμεσα σε εκείνους που προτίθεντο να ψηφίσουν κατά της Tροπολογίας αριθ. 3 ήταν και ο κ. Falconer.

<SPEAKER ID=29 LANGUAGE="DE" NAME="Wemheuer">
Κύριε Πρόεδρε, αγαπητοί συνάδελφοι, ο συνάδελφος Terence Wynn μας είπε τα αναγκαία, εκείνος δε μπορεί να τα πει πολύ καλύτερα απ' ό, τι θα μπορούσα να τα πω εγώ. Θα ειπωθούν, ωστόσο, και άλλα πράγματα. Είναι μια μεγάλη ιστορία. Όμως θέλουμε να επιστρέψουμε ειδικά σε ένα σημείο αυτής της μεγάλης και θλιβερής ιστορίας. Θα μιλήσω εκ μέρους της Ομάδας μου, για να ευχαριστήσω και δημοσίως τον Terence Wynn για το έργο του, διότι μόνο ό, τι λέγεται δημοσίως, έχει απήχηση και δεν ξεχνιέται εντελώς.
<P>
Ο Terence ήταν για πολύ καιρό υπεύθυνος αυτού του τομέα και είχε επιδείξει, και θα συνεχίσει να επιδεικνύει, μεγάλο ζήλο στην εκτέλεση των καθηκόντων του. Ο Terence Wynn αντέκρουσε την προκατάληψη, ότι όσοι ασχολούνται με τον προϋπολογισμό είναι άνθρωποι που ασχολούνται αποκλειστικά και μόνο με αριθμούς. Εργάστηκε στον τομέα του ελέγχου του προϋπολογισμού με μεγάλη θέρμη, αλλά παρέμεινε ταυτόχρονα και ένας άνθρωπος, που είχε προσωπικά δεσμευθεί στην αναπτυξιακή πολιτική και μπόρεσε να συνδυάσει πολύ καλά και τις δύο αυτές πλευρές. Αυτό μπορεί κανείς να το διαπιστώσει στις ομιλίες του, στην έκθεσή του και στο ζήλο που επιδεικνύει. Γνωρίζω ότι ο μόνος τρόπος για να τον υποστηρίξουμε εδώ είναι να αποδεχθούμε ομόφωνα την έκθεσή του, και να συνεχίσουμε και στο μέλλον να την στηρίζουμε. Ωστόσο, θέλω να το πω μια φορά σαφέστατα ενώπιον αυτού του Σώματος, Terence Wynn σε ευχαριστώ προσωπικά, και παρακαλώ, συνέχισε με τον ίδιο τρόπο το έργο σου. Χρειαζόμαστε ανθρώπους που να μπορούν να συνδυάσουν τόσο πειστικά τους αριθμούς του προϋπολογισμού με το περιεχόμενό του.
<P>
Αν θα μπορούσαν και άλλα μέλη του Κοινοβουλίου να δουν ότι δεν ασχολούμαστε μόνο με αριθμούς και με σχολαστικά λογιστικά, αλλά ότι πίσω από αυτά υπάρχει πάντα μια πολιτική πτυχή που μερικές φορές την υποστηρίζουμε με αίσθημα και πάθος, ίσως τότε το έργο μας, αλλά και το έργο του Κοινοβουλίου, να συναντούσε μεγαλύτερη αποδοχή απ΄ ό, τι συνήθως.

<SPEAKER ID=30 LANGUAGE="EN" NAME="Kellett-Bowman">
Κύριε Πρόεδρε, αν δεν ενοχλεί υπερβολικά τον κ.Wynn, θα ήθελα να προσθέσω επιπλέον επαίνους για το πρόσωπό του.
<P>
(Γέλια) Είναι ευχάριστο να τον βλέπουμε να κοκκινίζει.
<P>
Η Επιτροπή στήριξε πλήρως τον κ.Wynn στην στάση που τήρησε τα προηγούμενα χρόνια σε αυτό το θέμα. Είναι αξιοπερίεργο το γεγονός ότι το Δικαστήριο αποφάσισε ότι η γνωμοδότησή μας μπορεί να μην είναι αναγκαία.Αν όμως ανατρέξουμε στην περίπτωση της ισογλυκόζης, έχει αποφανθεί ότι δεν μπορεί να υπάρξει καμμία νομοθεσία χωρίς την γνωμοδότηση του Κοινοβουλίου. Σήμερα ο κ.Wynn προτείνει στο Κοινοβούλιο να μην γνωμοδοτήσουμε.
<P>
Πώς προκύπτει αυτή η ανόητη κατάσταση ανάμεσα στο Κοινοβούλιο και τα κράτη μέλη; Πιστεύω ότι οφείλεται σε δύο μάλλον απλά πράγματα. Πρώτον, οι χώρες που προβαίνουν σε δωρεές αναζητούν κάποιο είδος ευγνωμοσύνης για το γεγονός ότι το εθνικό τους νόμισμα θα βοηθήσει ένα συγκεκριμένο μέρος του κόσμου. Αυτό το επιχείρημα ίσως καταρριφθεί όταν το εθνικό νόμισμα θα αποκαλείται ευρώ και όχι πια φράγκο, λίρα, πεσέτα, ή λιρέττα. Θα περιμένουμε και θα δούμε.
<P>
Το δεύτερο σημείο είναι ενδιαφέρον και αφορά το γεγονός ότι οι δημόσιοι υπάλληλοι στα κράτη μέλη έχουν πείσει τους υπουργούς τους ότι η σχέση κόστους- ωφέλειας είναι καλύτερη όταν διατίθεται εθνική βοήθεια στις αναπτυσσόμενες χώρες αντί της βοήθειας από την Ευρωπαϊκή Ένωση.
<P>
Πιστεύω ότι αυτό είναι λάθος. Όμως δεν περιμένω οι δημόσιοι υπάλληλοι, η εργασία των οποίων σχετίζεται με το θέμα, να πούν κάτι το διαφορετικό. Ερχόμαστε αντιμέτωποι με αυτά τα δύο απλά, θα έλεγα, ζητήματα και εμπλεκόμαστε σε μια ιδιαίτερα περίπλοκη, νομικίστικη διένεξη, με τα κράτη μέλη και το Συμβούλιο. Είναι πια καιρός το Δικαστήριο να προσθέσει μια δόση λογικής και να στηρίξει την άποψη ότι τα χρήματα τα οποία διαχειρίζονται με τον ίδιον τρόπο που διαχειρίζονται τα χρήματα επιχειρήσεων, εξ ονόματος των κρατών μελών θα πρέπει να θεωρούνται ως μέρος του κοινοτικού προϋπολογισμού και να εντάσσονται στον προϋπολογισμό ανάλογα..
<P>
Στηρίζω την έκθεση του κ. Wynn και το ίδιο πράττει και η Ομάδα μου. Θα έμενα κατάπληκτος αν οποιοδήποτε μέλος αυτού του Σώματος την καταψήφιζε.

<SPEAKER ID=31 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, δεν θα διαψεύσω τον κ. Kellett-Bowman. Η συζήτηση που διεξάγουμε, σήμερα, για την εξέταση του σχεδίου δημοσιονομικού κανονισμού για το όγδοο ΕΤΑ είναι πράγματι, εντελώς εξωπραγματική: κατανοώ και συμμερίζομαι τον εκνευρισμό του εισηγητή ο οποίος, χωρίς περιστροφές, προτείνει στο Ευρωπαϊκό Κοινοβούλιο να αποφύγει να εκφράσει γνώμη. Ο κ. Wynn έχει δίκιο και χάνουμε τον καιρό μας.
<P>
Πράγματι, όταν και εγώ ο ίδιος ήμουν, πριν δέκα περίπου χρόνια, ο συντάκτης μιας έκθεσης σχετικά με το ΕΤΑ, ετρεφα ακόμη τότε την ελπίδα να δω κάποτε το ΕΤΑ εγγεγραμένο στον γενικό προϋπολογισμό των Ευρωπαϊκών Κοινοτήτων. Μάταια! Και τι το καινούργιο έγινε από τα μακρινά εκείνα χρόνια σχετικά με την εγγραφή του ΕΤΑ στον προϋπολογισμό; Τίποτα. Η κατάσταση δεν βελτιώθηκε, αντίθετα μάλιστα χειροτέρευσε.
<P>
Το Ευρωπαϊκό Κοινοβούλιο, δικαίως, στήριξε πάντοτε την εγγραφή του ΕΤΑ στον προϋπολογισμό που αποδεικνύεται σύμφωνη με το πνεύμα των Συνθηκών, με σεβασμό κυρίως του άρθρου 199, της ιδρυτικής Συνθήκης της Ευρωπαϊκής Οικονομικής Κοινότητας και των κανόνων της καθολικότητας και της ενότητας του προϋπολογισμού. Ενθαρρύνθηκε στα διαβήματά του από την Ευρωπαϊκή Επιτροπή, αλλά το Συμβούλιο αρνήθηκε πάντοτε, με επιμονή, την παραμικρή πρόοδο προς αυτήν την κατεύθυνση, για αντιφατικούς λόγους, καθώς ορισμένες χώρες φοβόντουσαν ότι η εγγραφή του ΕΤΑ στον προϋπολογισμό θα επιφέρει χρηματοδοτήσεις αυτού του ταμείου και άλλες φοβόντουσαν ότι θα αναγκαστούν να συμβάλλουν περισσότερο. Το ίδιο το Δικαστήριο, κατέληξε ότι οι δαπάνες του ΕΤΑ δεν αποτελούσαν δαπάνες της Κοινότητας και ότι η διαβούλευση με το Κοινοβούλιο ήταν προαιρετική.
<P>
Υπό αυτές τις συνθήκες, το Συμβούλιο μπορεί να εξακολουθήσει, όπως το έκανε για τον κανονισμό του 7ου ΕΤΑ, να αποφασίζει χωρίς την γνωμοδότηση του Ευρωπαϊκού Κοινοβουλίου για να συνεχίσει αυτόν τον αγώνα. Για το Ευρωπαϊκό Κοινοβούλιο είναι σαν να μάχεται όπως ο Δον Κιχώτης κατά των ανεμόμυλων.
<P>
Συνεπώς, για ποιούς λόγους, διάολε, το Ευρωπαϊκό Κοινοβούλιο πρέπει να εμπλέκεται όλο και πιο πολύ σε αυτήν την θεσμική παρωδία που συνίσταται στο να δέχεται να εκδίδει μια καθαρά τυπική και άχρηστη γνωμοδότηση, και να προσδίδει στο Συμβούλιο αξιοπιστία και απατηλή νομιμότητα για την εκτέλεση χρηματοδοτήσεων για τις οποίες δεν ασκεί καμία καθαρά δημοσιονομική αρμοδιότητα;
<P>
Ας εφαρμόσουμε το ρητό: "δεν πρέπει να είμαστε βασιλικότεροι του βασιλέως " και μαζί με τον κ. Wynn ας αφήσουμε στο Συμβούλιο την πλήρη αρμοδιότητα της διαχείρισης των δαπανών του ΕΤΑ, λυπούμενοι ιδιαίτερα για το αδιέξοδο που δημιουργήθηκε από αυτήν την νέα δημοσιονομική απρέπεια.

<SPEAKER ID=32 LANGUAGE="SV" NAME="Holm">
Κύριε Πρόεδρε, η πρόταση του κ. Wynn να μην γνωμοδοτήσει το Ευρωπαϊκό Κοινοβούλιο επί της πρότασης της Επιτροπής για τον κανονισμό του προϋπολογισμού για το Ευρωπαϊκό αναπτυξιακό ταμείο, όσον αφορά την συνεργασία ανάπτυξης με τις χώρες ΑΚΕ, είναι μια λογική συνέπεια της παράλογης κατάστασης που επικρατεί. Η Ομάδα των Πρασίνων στηρίζει φυσικά την πρόταση του κ. Wynn.
<P>
Αυτός ο κανονισμός του προϋπολογισμού θα εγκριθεί, με ή χωρίς την γνωμοδότηση του Ευρωπαϊκού Κοινοβουλίου, αυτό είναι απολύτως σαφές. Το Ευρωπαϊκό αναπτυξιακό ταμείο βρίσκεται εκτός εντολής του Ευρωπαϊκού Κοινοβουλίου επί του προϋπολογισμού, αλλά παρ' όλα αυτά αναμένεται από εμάς να εγκρίνουμε την απαλλαγή από τις ευθύνες και να καταθέσουμε τις απόψεις μας περί ενδεχόμενης νομοθεσίας αναφορικά με τον προϋπολογισμό. Αυτή η διαδικασία είναι παράλογη!
<P>
Ο μοναδικός λόγος γι' αυτήν την παράλογη κατάσταση στον κανονισμό είναι η προσπάθεια να δοθεί ένα δημοκρατικό άλλοθι γι' αυτήν την "ιστορία». Το Ευρωπαϊκό Κοινοβούλιο δεν θα πρέπει να συμπράξει στο να είναι ένα δημοκρατικό άλλοθι. Πέραν αυτού δεν θα πρέπει να υπάρχει καμία αμφιβολία ότι η Ομάδα των Πρασίνων στηρίζει και επιδεικνύει έντονο ενεργό ενδιαφέρον στην συνεργασία ανάπτυξης με τις χώρες ΑΚΕ.

<SPEAKER ID=33 LANGUAGE="NL" NAME="Van Dam">
Κύριε Πρόεδρε, ο συνάδελφος κ. Wynn λαμβάνει στην έκθεσή του μια πολύ ασυνήθιστη θέση. Το Συμβούλιο ζήτησε τη γνωμοδότηση του Κοινοβουλίου, αλλά κατά τη δική του άποψη, το Κοινοβούλιο πρέπει να αρνηθεί να γνωμοδοτήσει. Το σκεπτικό είναι: "Θέλουμε να εντάξουμε το Ευρωπαϊκό Ταμείο Ανάπτυξης στον κοινοτικό προϋπολογισμό. Δεν μας αρκεί μια ισχνή γνωμοδότηση για τους δημοσιονομικούς κανονισμούς!»
<P>
Με αυτή τη στάση, το Κοινοβούλιο δείχνει ότι δεν ξέρει να χάνει με αξιοπρέπεια. Στην Ευρωπαϊκή Συνθήκη δεν αναφέρεται τίποτα για την ένταξη του Ευρωπαϊκού Ταμείου Ανάπτυξης στον κοινοτικό προϋπολογισμό. Και με τη Συνθήκη του Αμστερνταμ δεν άλλαξε τίποτα. Το Ευρωπαϊκό Δικαστήριο δεν δικαίωσε το Κοινοβούλιο ούτε κατά ελάχιστο· σύμφωνα με το δικαστήριο, δεν πρόκειται για κοινοτικές δαπάνες. Το Συμβούλιο δεν έχει καν υποχρέωση να ζητήσει τη γνώμη του Κοινοβουλίου για τους κανονισμούς του Ευρωπαϊκού Ταμείου Ανάπτυξης.
<P>
Η άρνηση γνωμοδότησης μου φέρνει στο νού το άτακτο παιδί, που δεν περνούν τα δικά του και απορρίπτει θυμωμένο τα όσα του δίνουν. Θα μπορούσα να δείξω κάποια κατανόηση, εάν με την άρνηση γνωμοδότησης μπορούσαμε να ασκήσουμε πολιτική πίεση, αλλά ούτε αυτό δεν γίνεται. Αν ήμουν το Συμβούλιο, δεν θα έχανα τον ύπνο μου για τέτοια στάση. "Δεν θέλετε να γνωμοδοτήσετε; Καλά, θα το κανονίσουμε χωρίς εσάς.»
<P>
Η κριτική μου στην έκθεση δεν αφορά μόνο τη διαδικασία, αλλά και το περιεχόμενο. Πράγματι, το Κοινοβούλιο ζητά από χρόνια να ενταχθούν τα έξοδα του ΕΤΑ στον προϋπολογισμό. Υπάρχουν όμως αρκετά επιχειρήματα εναντίον αυτής της άποψης. Πρέπει να συνειδητοποιήσουμε ότι στη Συμβαση Λομέ πρόκειται για συμβατικές υποχρεώσεις των κρατών μελών απέναντι στις χώρες Λομέ. Τα κράτη μέλη παίζουν λοιπόν σημαντικό ρόλο στην εκτέλεση της σύμβασης, η οποία είναι διακυβερνητικού χαρακτήρα.
<P>
Αν λάβουμε υπόψη όλα αυτά, υπάρχουν πολλά επιχειρήματα υπέρ του να μην ενταχθούν αυτές οι πιστώσεις στον κοινοτικό προϋπολογισμό. Ασφαλώς χρειάζεται μεν συντονισμός ανάμεσα στην Κοινότητα και τα κράτη μέλη, αλλά η ανάγκη συντονισμού παραμένει και σε περίπτωση που το ΕΤΑ ενταχθεί στον προϋπολογισμό της Ένωσης.

<SPEAKER ID=34 LANGUAGE="DE" NAME="Bφsch">
Κύριε Πρόεδρε, κυρίες και κύριοι, αυτήν την εβδομάδα είχαμε αρκετές φορές την ευκαιρία, με κύρια αφορμή τις εκθέσεις για τον τουρισμό, να κατανοήσουμε πόσο σοβαρό θεωρεί το Κοινοβούλιο το καθήκον του να αντιπροσωπεύει τα συμφέροντα των φορολογουμένων στη Ευρωπαϊκή Ένωση. Είδαμε επίσης πόσο αναγκαίο είναι να μεριμνούμε στο έπακρο και με αποφασιστικότητα για τα συμφέροντα αυτά.
<P>
Όπως ανέφερε και ο συντάκτης της έκθεσης στο τέλος της αιτιολόγησής του, βλέπουμε εδώ τη θέση που παίρνει η Επιτροπή σε σχέση με το αίτημά μας για μεγαλύτερη συμμετοχή στην αναπτυξιακή πολιτική. Παραθέτω: »Το Συμβούλιο αποφασίζει με ειδική πλειοψηφία, αφού πρώτα διατυπώσουν τη γνώμη τους για την πρόταση αυτή η Ευρωπαϊκή Τράπεζα Επενδύσεων και το Ελεγκτικό Συνέδριο «.
<P>
Σε σχέση όμως με την αναπτυξιακή πολιτική μιλάμε μόνο θεωρητικά, καθότι είναι ανύπαρκτο στον ευρωπαϊκό προϋπολογισμό, για το τέταρτο κατά σειρά σπουδαιότητας κονδύλι του ευρωπαϊκού προϋπολογισμού, για το τέταρτο κατά σειρά σπουδαιότητας κονδύλι δαπανών που πρέπει να πληρώσουν οι ευρωπαίοι φορολογούμενοι. Ταυτόχρονα, αντιμετωπίζουμε εδώ το φαινόμενο το Συμβούλιο, ως προς το θέμα αυτό προφανώς δε και η Επιτροπή, να μη θεωρούν καθόλου σημαντικό το να ελέγχονται αναλόγως και στην περίπτωση αυτή, από το θεσμικό όργανο που είναι, σε τελευταία ανάλυση, υπεύθυνο για τον έλεγχο της εφαρμογής των ευρωπαϊκών πολιτικών.
<P>
Συνάδελφε van Dam, πιστεύω ότι δεν θα έχουμε κανένα πρόβλημα, ούτε και δημοσίως, να αποδεχθούμε τα συμπεράσματα του συντάκτη της έκθεσης. Όπως είπε και ο συνάδελφος Pasty, δεν πρέπει να χάνουμε το χρόνο μας με ζητήματα στα οποία η συμμετοχή μας προφανώς δεν είναι επιθυμητή. Ωστόσο, εδώ έχουμε να κάνουμε με τους φορολογούμενους και θα πρέπει να τους πούμε ξεκάθαρα: Οι κύριοι του Συμβουλίου - μάλλον δε και οι κύριοι της Επιτροπής, όπως αντιλαμβάνομαι από το έγγραφο αυτό - είναι ανοικτοί στον έλεγχο μόνον όταν εμείς τους αναγκάζουμε, στηριζόμενοι στους ψήφους των ψηφοφόρων μας, και σε καμία άλλη περίπτωση.
<P>
(Χειροκροτήματα) Αυτή η σκέψη θα πρέπει ίσως να παίξει επίσης καθοδηγητικό ρόλο στις εκθέσεις για τον έλεγχο των ευρωπαϊκών πολιτικών, σχετικά με τις οποίες θα πρέπει σύντομα να ψηφίσουμε εδώ, στο Σώμα. Στο θέμα αυτό δεν πρέπει να παρασυρθούμε από παραπλανητικές σειρήνες - από τις οποίες παρασύρθηκα προφανώς και εγώ, ως εισηγητής για την απαλλαγή του έτους 1995, καθώς, σε αντίθεση προς τον συνάδελφο Wynn, είχα προτείνει τότε τη χορήγηση απαλλαγής. Αντίθετα, θα πρέπει να ανταποκριθούμε με αυστηρότητα στις εντολές των ψηφοφόρων μας.

<SPEAKER ID=35 LANGUAGE="ES" NAME="Fabra Vallιs">
Κύριε Πρόεδρε, πρέπει να πω κατ'αρχάς ότι διαφωνώ με τον κύριο Wynn, αλλά ως προς το μόνο που μπορούμε σήμερα να διαφωνίσουμε: εάν αυτή η συζήτηση θα είναι ή όχι βαρετή. Προσωπικά πιστεύω ότι δεν θα είναι, γιατί το ότι όλοι συμφωνούμε δεν σημαίνει ότι η συζήτηση θα είναι βαρετή, και αυτό το αποδεικνύει το γεγονός πως, αν και πρόκειται για ένα θέμα στο οποίο δεν υπάρχουν τροπολογίες και ως προς το οποίο όλοι συμφωνούμε, αρκεί να κοιτάξουμε, ωστόσο, τον κατάλογο των ομιλητών για να διαπιστώσουμε ότι παρεμβαίνουν όχι μόνο μέλη όλων των ομάδων, αλλά και διάφορα άτομα καθεμιάς από αυτές. Αυτό, κύριε Wynn, πιστεύω ότι αποτελεί απόδειξη πως όλοι συμφωνούμε ότι πρόκειται για ένα άκρως σημαντικό θέμα. Θα έλεγα ότι είναι από τα πλέον σημαντικά, εφόσον θα μιλήσουμε για τον προϋπολογισμό, και ο προϋπολογισμός είναι που επιτρέπει τη διεξαγωγή όλων των πολιτικών της Ένωσης.
<P>
Τώρα, βέβαια - όπως πολύ καλά είπατε - βρισκόμαστε μπροστά στην εξαίρεση: μολονότι μας επιτρέπουν να παρέμβουμε στον προϋπολογισμό όλων των πολιτικών, εμποδίζουν την παρέμβασή μας όσον αφορά τη διαδικασία έγκρισης του προϋπολογισμού ζητώντας, ωστόσο, τη δέσμευσή μας τη στιγμή της έγκρισης ή απόρριψης της διαχείρισής του. Προσωπικά, λοιπόν, πιστεύω ότι το Κοινοβούλιο δεν μπορεί να δεχθεί αυτόν τον ρόλο λόγω της σημασίας του.
<P>
Από την άλλη πλευρά, ούτε μπορούμε να πούμε ότι πρόκειται για ελάχιστα σημαντικό θέμα. Γνωρίζουμε πολύ καλά ότι το έκτο και το έβδομο ΕΤΑ έχουν κοστίσει πάνω από 18 δις Ecu. Πρόκειται για ένα πολύ σημαντικό ποσό, και το Κοινοβούλιο πρέπει να δηλώσει ότι δεν είναι διατεθειμένο να παίξει τον ρόλο που μας έχουν ορίσει. Προσωπικά, πάντως, πιστεύω ότι πρέπει να ξεκαθαρίσουμε επίσης ότι δεν εναντιωνόμαστε στη συνεργασία στον τομέα της ανάπτυξης. Σαφώς όχι. Ούτε, βεβαίως, αντιτιθέμεθα στο έργο της Επιτροπής. Επαναλαμβάνω ότι αυτό που απαιτούμε είναι μια σταθερότερη βάση όσον αφορά αυτήν την πολιτική, στο πλαίσιο του προϋπολογισμού της Ένωσης.

<SPEAKER ID=36 LANGUAGE="IT" NAME="Vecchi">
Κύριε Πρόεδρε, θα ήθελα να προσθέσω και τα δικά μου στα σχεδόν ομόφωνα συγχαρητήρια στον συνάδελφο κ. Wynn και στην Επιτροπή Ελέγχου του Προϋπολογισμού για την εργασία που διεκπεραιώθηκε γύρω από το συγκεκριμένο θέμα και για την εύστοχη πρόταση άρνησης διατύπωσης της γνωμοδότησης του Κοινοβουλίου σχετικά με το σχέδιο χρηματοοικονομικής ρύθμισης για το όγδοο Ευρωπαϊκό Ταμείο Ανάπτυξης.
<P>
Καθώς ενδιαφέρομαι ένθερμα για τη συνεργασία στην ανάπτυξη της Ευρωπαϊκής Ένωσης, πρόκειται για θετική και χρήσιμη παρότρυνση και για πράξη πολιτικής και θεσμικής υπευθυνότητας του Ευρωπαϊκού Κοινοβουλίου. Ζούμε μια ανεξήγητη κατάσταση, με την έννοια ότι είναι δυσχερές εγχείρημα η δημόσια διάφωτισή της, ενώ αποδεικνύεται ουσιαστικά ασύμφορη, τόσο από πολιτικής όσο και από λογικής άποψης. Αυτό αφορά εμφανώς τα χαρακτηριστικά του Ευρωπαϊκού Ταμείου Ανάπτυξης και τη μη εγγραφή του στον προϋπολογισμό. Θα ήθελα να υπενθυμίσω ότι γύρω από το ζήτημα της συνεργασίας για την ανάπτυξη, η εγγραφή στον προϋπολογισμό του ΕΤΑ ήταν σχεδόν το μοναδικό αίτημα του Ευρωπαϊκού Κοινοβουλίου στη Διακυβερνητική Διάσκεψη, αλλά ουσιαστικά δεν συζητήθηκε καθόλου. Αναδύεται το γεγονός ότι σε πολλές πράξεις η διαβούλευση του Κοινοβουλίου είναι καθαρά προαιρετική, ενώ στα μέτρα εφαρμογής, ακόμη και στις διαπραγματεύσεις γύρω από τις Συνθήκες του Λομε', οι δικαιοδοσίες του διαμορφώνονται απλά σαν δύναμη πολιτική επιρροής, καθώς η δυνατότητά του περιορίζεται στη γνωμοδότηση, που δεν είναι ωστόσο ποτέ δεσμευτική. Συνεπώς, σε πολλές περιπτώσεις, το Κοινοβούλιο δεν μπορεί να επηρεάσει τη θέσπιση κάποιων σημαντικών στοιχείων της ίδιας της Συνθήκης και, στη συνέχεια, κυρίως της διαχείρισής της.
<P>
Επί παραδείγματι, υπενθυμίζω ότι ο προτεινόμενος κανονισμός επί του οποίου δεν θα διατυπώσουμε γνωμοδότηση, δεν προβλέπει κανένα ρόλο του Κοινοβουλίου ούτε στη διαδικασία απαλλαγής του προϋπολογισμού, ακόμη και όταν αφορά τους πόρους του Ευρωπαϊκού Ταμείου Ανάπτυξης, που διαχειρίζεται η Ευρωπαϊκής Τράπεζα Επενδύσεων και που αποτελούν εξάλλου αυξανόμενο κονδύλι του ιδίου του Ευρωπαϊκού Ταμείου Ανάπτυξης.
<P>
Ποιοί σήμερα απαιτούν από το Κοινοβούλιο να μη διατυπώσει αυτή τη γνωμοδότηση; Όλοι όσοι ενδιαφέρονται ένθερμα για την τύχη των πολιτικών συνεργασίας και για τη θεσμική και διαχειριστική διαφάνεια των πεπραγμένων των θεσμικών οργάνων. Συνεπώς, το πρόβλημα είναι περισσότερο πολιτικό παρά νομοθετικό. Η επισήμανσή μας είναι τόσο περισσότερο σημαντική όσο περισσότερο αντιμετωπίζουμε τησυζήτηση για τις πρωτοβουλίες μετά το 2000, δηλαδή μετά την τέταρτη Συνθήκη του Λομε·. Είναι ολοφάνερο ότι αντιμετωπίζουμε πρόβλημα και ότι, παρ'όλο που η Συνθήκη του Λομε· υπήρξε, και συνεχίζει να είναι ακόμη και σήμερα μοναδικό εξαιρετικής σημασίας μέσον, το γεγονός ότι το Κοινοβούλιο δεν μπόρεσε να εκπληρώσει πλήρως τον ρόλο του σχετικά με τον έλεγχο και τον προσδιορισμό των μέσων διαχείρισης περιόρισε αναμφισβήτητα την εμβέλεια και τις θετικές επιπτώσεις της Συνθήκης.

<SPEAKER ID=37 LANGUAGE="DE" NAME="Gόnther">
Κύριε Πρόεδρε θα ήθελα και εγώ να ευχαριστήσω τον συνάδελφο Wynn, προπάντων για το συμπέρασμά του ότι θα πρέπει στο σημείο αυτό να είμαστε απόλυτα σαφείς.Η εγγραφή του Ευρωπαϊκού Ταμείου Ανάπτυξης στον προϋπολογισμό αποτελεί συνεχώς θέμα συζήτησης στην Επιτροπή Ανάπτυξης και Συνεργασίας. Γνωρίζουμε επίσης ότι και σε αυτό το σημείο έχουμε την Επιτροπή με το μέρος μας. Ο συνάδελφος Vecchi μόλις εξέφρασε την απογοήτευσή του για το γεγονός ότι στις διαπραγματεύσεις του Αμστερνταμ δεν σημειώθηκε καμία πρόοδος σε σχέση με αυτό το θέμα.
<P>
Βήμα, βήμα ίσως προχωρούμε λίγο, καθώς πριν από λίγες μέρες η Γερμανική Ομοσπονδιακή Βουλή διαπίστωσε διακομματικά, ότι θα πρέπει τελικά να αντιμετωπιστεί το θέμα της εγγραφής του Ευρωπαϊκού Ταμείου Ανάπτυξης στον προϋπολογισμό και αυτό προπάντων για λόγους αποδοτικού ελέγχου.
<P>
Αρχίζω να βρίσκω κάπως αστείο το ότι ειδικά τα θεσμικά όργανα που δεν προωθούν την εγγραφή του Ευρωπαϊκού Ταμείου Ανάπτυξης στον προϋπολογισμό, είναι εκείνα που, από τη μια πλευρά, διαμαρτύρονται, υποστηρίζοντας ότι πρόκειται προπάντων για ένα ζήτημα ελλιπούς ελέγχου, από την άλλη όμως δεν εποπτεύουν τη διάθεση των πόρων του Ευρωπαϊκού Ταμείου Ανάπτυξης τόσο προσεκτικά όσο εμείς κανονικά θα θέλαμε. Από αυτήν τη σκοπιά, θεωρώ ότι η κριτική αποδυναμώνεται κάπως, από μόνη της, διότι κανονικά δεν θα μπορούσε κανείς να φανταστεί έναν πιο αποτελεσματικό έλεγχο από αυτόν που μπορούμε να προσφέρουμε μέσω του Κοινοβουλίου, μέσω της Επιτροπής Ελέγχου του Προϋπολογισμού. Και τούτο, διότι πρόκειται για έναν έλεγχο που καλύπτει όλο το πεδίο και δεν περιορίζεται μόνο σε εκείνο το τμήμα που αντιστοιχεί σε έναν εθνικό προϋπολογισμό. Για τον λόγο αυτόν, δεν καταλαβαίνω γιατί το Συμβούλιο και οι Κυβερνήσεις μας δεν κάνουν αποτελεσματικότερη χρήση αυτού του οργάνου.
<P>
Η Επιτροπή Ανάπτυξης είχε εξ άλλου διαπιστώσει στην τοποθέτησή της ότι το σχέδιο που έχουμε στα χέρια μας δεν επιφέρει, ουσιαστικά, καμία βελτίωση σε σχέση με τους ελέγχους, οι οποίοι εξακολουθούν να είναι σε μεγάλο βαθμό μη ικανοποιητικοί. Τούτο έχει ήδη υπογραμμιστεί εδώ. Θα ήθελα μόνο να το επαναλάβω καθαρά για μια ακόμα φορά.

<SPEAKER ID=38 LANGUAGE="DE" NAME="von Habsburg">
Κύριε Πρόεδρε θα ήθελα προ πάντων να αναφερθώ σε αυτά που είπε στην ωραία της ομιλία η κυρία Wemheuer στον κύριο Wynn, όπου και τόνισε ότι υπάρχουν επίσης ανθρώπινες πλευρές στον προϋπολογισμό Περιστασιακά λαμβάνω μέρος στην Επιτροπή Ελέγχου του Προϋπολογισμού ως μετανάστης από την Πολιτική Επιτροπή. Δυστυχώς αυτό γίνεται πολύ σπάνια διότι οι επιτροπές μας συνεδριάζουν ταυτόχρονα, γεγονός που με λυπεί πραγματικά.
<P>
Ωστόσο θα ήθελα να διαφωνήσω με την κυρία Wemheuer σε ένα σημείο. Ισχυρίστηκε ότι τούτη την Παρασκευή δεν είχαμε τίποτε το σημαντικό. Όχι, κοιτάξτε γύρω σας κυρία Wemheuer, είχαμε τουλάχιστον ποιότητα στις παρεμβάσεις, Το ότι υπήρξαν και εξαιρέσεις δεν ενδιαφέρει και τόσο πολύ.
<P>
(Γέλια) Είμαι ευτυχής που επιτέλους αποφασίσαμε να είμαστε σαφείς. Όταν βγαίνει κανείς έξω από αυτόν τον χώρο και μιλάει με τον κόσμο, διαπιστώνει μια αυξανόμενη καχυποψία σχετικά με το τι κάνει η Κοινότητά μας, η Ένωσή μας με τα χρήματα των φορολογουμένων. Συμμερίζομαι και εγώ αυτή την καχυποψία, διότι, διαφορετικά, δεν κατανοώ γιατί να αντιτίθεται κανείς στους ελέγχους μας, εκτός βέβαια και αν έχει κάτι να αποκρύψει. Αυτό θα έπρεπε να ειπωθεί κάποτε και στο Συμβούλιο. Ευχαριστώ τον κύριο Βφsch που διατύπωσε ήδη στο παρελθόν τούτη την ερώτηση. Με αυτήν την έννοια θα έλεγα: Αυτή η άρνηση είναι ένα σαφές μήνυμα για τους κυρίους, εκεί ψηλά στο Συμβούλιο. Είναι επίσης μια πολιτική που είναι σωστή, που όμως θα πρέπει να φροντίσουμε να γίνει γενικά γνωστή. Δεν υπάρχει καμία αμφιβολία ότι αυτό είναι ένα μήνυμα ότι η διαχείριση του Ταμείου δεν λειτουργεί τόσο σωστά, όσο θα έπρεπε. Εξάλλου, σε καμία περίπτωση δεν πρέπει να προσφέρουμε μία αμφίβολης δημοκρατικότητας νομιμοποίηση σε αυτές τις μονόπλευρες αποφάσεις του Συμβουλίου, γιατί το Συμβούλιο είναι το πλέον μη δημοκρατικό στοιχείο στην Κοινότητά μας.
<P>
(Χειροκροτήματα)
<SPEAKER ID=39 NAME="Fischler">
Κύριε Πρόεδρε, κυρίες και κύριοι βουλευτές, ο δημοσιονομικός κανονισμός του 8ου Ευρωπαϊκού Ταμείου Ανάπτυξης αποτελεί ένα επίσημο έγγραφο στο οποίο, με τη μορφή εσωτερικής συμφωνίας μεταξύ της Επιτροπής και των κρατών μελών, καθορίζονται οι διατάξεις υλοποίησης, καθορίζονται δηλαδή το δημοσιονομικό σύστημα, η άντληση πόρων, τα μέτρα υλοποίησης, τα εκτελεστικά όργανα καθώς και ο έλεγχος και η έκθεση απολογισμού.
<P>
Όπως γνωρίζετε, και όπως παρουσιάστηκε εδώ αναλυτικά, ο δημοσιονομικός κανονισμός αποφασίζεται από το Συμβούλιο με ειδική πλειοψηφία, μόλις τεθεί σε ισχύ η συμφωνία. Σύμφωνα με την εσωτερική συμφωνία, η Ευρωπαϊκή Τράπεζα Επενδύσεων και το Ελεγκτικό Συνέδριο κάνουν μια μη δεσμευτική τοποθέτηση στο κείμενο του σχεδίου που έχει επεξεργαστεί η Επιτροπή. Αντιθέτως, η τοποθέτηση του Κοινοβουλίου είναι προαιρετική, επειδή το Ευρωπαϊκό Ταμείο Ανάπτυξης δεν αποτελεί τμήμα του προϋπολογισμού, όπως τονίστηκε εδώ αρκετές φορές. Παρ' όλα αυτά, η τοποθέτηση του Κοινοβουλίου ζητήθηκε ήδη κατά τον σχεδιασμό του δημοσιονομικού κανονισμού για το 7ο Ευρωπαϊκό Ταμείο Ανάπτυξης.
<P>
Η Επιτροπή κατανοεί απόλυτα τη μεγάλη σας δυσαρέσκεια εδώ, στο Κοινοβούλιο, διότι εξακολουθεί να μην εντάσσεται στον προϋπολογισμό το Ευρωπαϊκό Ταμείο Ανάπτυξης. Η Επιτροπή είχε ήδη στο παρελθόν αναλάβει πρωτοβουλίες σχετικά με το ζήτημα αυτό. Εντούτοις, λυπάται για την πρόταση του κυρίου Wynn που υποστηρίζεται από την Επιτροπή Ελέγχου του Προϋπολογισμού, και σύμφωνα με την οποία το Κοινοβούλιο θα αρνηθεί να τοποθετηθεί στο σχέδιο ενός δημοσιονομικού κανονισμού για το 8ο Ευρωπαϊκό Ταμείο Ανάπτυξης. Αυτό όμως δεν σημαίνει ότι δεν θέλω και εγώ προσωπικά να εκφράσω τον θαυμασμό μου για τον κύριο Wynn.

<SPEAKER ID=40 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφορία.
<P>
(Το Σώμα ενέκρινε το ψήφισμα νομοθετικού περιεχομένου)

<SPEAKER ID=41 NAME="Lindqvist">
Το ΕΑΤ πρέπει να ενσωματωθεί στις κανονικές εργασίες του προϋπολογισμού της ΕΕ στις οποίες θα έχει και το Κοινοβούλιο επίσης εποπτεία και επιρροή. Υπερψήφισα την έκθεση αλλά απαιτούνται περισσότερο εποικοδομητικές ενέργειες από την άρνηση γνωμοδότησης επί της νομοθεσίας για το ΕΑΤ.

<CHAPTER ID=5>
Κοινοτικό εμπόριο σιτηρών
<SPEAKER ID=42 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0021/98) του κ.Giansily, εξ ονόματος της Επιτροπής Ελέγχου του Προϋπολογισμού, σχετικά με την ειδική έκθεση αριθ. 5/97 του Ελεγκτικού Συνεδρίου για τη διαχείριση του κονοτικού εμπορίου σιτηρών στο πλαίσιο του οποίου καταβάλλονται επιστροφές κατά την εξαγωγή ή εφαρμόζονται ειδικά καθεστώτα εισαγωγής και περιφερειακά προγράμματα ενισχύσεων συνοδευόμενη από τις απαντήσεις της Επιτροπής (C40351/97)

<SPEAKER ID=43 NAME="Theato">
Κύριε Πρόεδρε, επειδή ο συνάδελφος Giansily δεν μπορεί για βάσιμους λόγους να είναι παρών, με παρακάλεσε να σας παρουσιάσω το κείμενο που συνέταξε ως εισηγητής. Ευχαριστώ τούτο το Σώμα που αποδέχεται αυτήν τη ρύθμιση και θα εκπροσωπήσω τον εισηγητή ως πρόεδρος της Επιτροπής Ελέγχου του Προϋπολογισμού.
<P>
Η ειδική έκθεση του Ελεγκτικού Συνεδρίου για τη διαχείριση του κοινοτικού εμπορίου σιτηρών στο πλαίσιο του οποίου καταβάλλονται επιστροφές κατά την εξαγωγή ή εφαρμόζονται ειδικά καθεστώτα εισαγωγής και περιφερειακά προγράμματα ενισχύσεων είχε τα τελευταία χρόνια αποτελέσει αντικείμενο πολυάριθμων διαβουλεύσεων, με επίκεντρο τα τρία κύρια σημεία της έκθεσης. Έχουμε αρχικά το κοινοτικό εμπόριο σιτηρών για το οποίο επιτρέπονται σε όλη την επικράτεια της Ένωσης επιστροφές κατά την εξαγωγή - ένα πεδίο σε σχέση με το οποίο οι έλεγχοι του Ελεγκτικού Συνεδρίου έφεραν στην επιφάνεια αρκετά προβλήματα που μειώνουν την αποτελεσματικότητα της ρύθμισης.
<P>
Το πρώτο πρόβλημα, στο οποίο δίνει έμφαση τόσο το Ελεγκτικό Συνέδριο όσο και η Επιτροπή, αφορά στην ποιότητα των στοιχείων που διαβιβάζονται στην Επιτροπή. Έχει διαπιστωθεί ότι μερικοί εθνικοί οργανισμοί πληρωμών δεν καταγράφουν ξεχωριστά τα ποσά που καταβλήθηκαν για τις επιστροφές κατά την εξαγωγή για κάθε κωδικό της συνδυασμένης ονοματολογίας των σιτηρών. Υποθέτουμε ότι αυτό συνέβαλε στη δημιουργία ενός καθεστώτος μη ευνοϊκού για την κανονική λειτουργία του συστήματος. Και τούτο, διότι διαπιστώσαμε ότι οι βασικοί συντελεστές μεταποίησης είχαν παραμείνει αμετάβλητοι για 24 χρόνια, μέχρι να μειωθούν το 1991 κατά 1, 37 %.
<P>
Κατά την άποψη της Επιτροπής Ελέγχου του Προϋπολογισμού, αυτή η παράλειψη διόρθωσης των συντελεστών θα πρέπει να οδήγησε μάλλον σε σημαντικό υπερβάλλον κόστος. Για τον λόγο αυτόν, θα πρέπει στο μέλλον να υπάρξει μέριμνα, ώστε να ελέγχονται οι συντελεστές αυτοί σε τακτά χρονικά διαστήματα. Ένα παρόμοιο πρόβλημα διαπιστώθηκε και στις εξαγωγές της βύνης με βάση την κριθή. Στο ζήτημα αυτό η εφαρμογή των αντίστοιχων διατάξεων στη Γαλλία και στο Ηνωμένο Βασίλειο, για 18 χρόνια, δεν ήταν και τόσο ικανοποιητική. Η Επιτροπή Ελέγχου του Προϋπολογισμού καλεί ως εκ τούτου την Επιτροπή να προβεί στην ανάκτηση των ποσών που καταβλήθηκαν αχρεωστήτως λόγω της απουσίας ελέγχων σχετικά με την προέλευση της εξαχθείσας βύνης. Η Ευρωπαϊκή Επιτροπή καλείται επίσης να διατυπώσει σαφέστερα τις κανονιστικές ρυθμίσεις όσον αφορά την επιλεξιμότητα των σύνθετων ζωοτροφών για επιστροφές.
<P>
Όσον αφορά την ποιότητα των φυσικών ελέγχων των εξαγόμενων σιτηρών, διαπιστώθηκε ότι λείπει σαφέστατα ο συντονισμός των ελέγχων των πολυεθνικών επιχειρήσεων από τις αρμόδιες εθνικές υπηρεσίες. Καλείται η Επιτροπή να λάβει, το γρηγορότερο δυνατό, μέτρα, προκειμένου να καλυφθούν οι ελλείψεις για τις οποίες υπάρχουν ενστάσεις, και να ενημερώσει το Κοινοβούλιο για τα αποτελέσματα που επιτεύχθηκαν.
<P>
Το δεύτερο πρόβλημα, στο οποίο αναφέρεται η ειδική έκθεση του Ελεγκτικού Συνεδρίου, είναι οι ειδικές ρυθμίσεις για την εισαγωγή αραβοσίτου και σόργου στην Ισπανία και στην Πορτογαλία. Ας υπενθυμίσουμε ότι μετά την ένταξη της Ισπανίας και της Πορτογαλίας στην Κοινότητα, συνήφθη συμφωνία μεταξύ της τελευταίας και των Ηνωμένων Πολιτειών για τη διασφάλιση ετήσιας εισαγωγής 2 εκατομμυρίων τόνων αραβοσίτου και 300.00 τόνων σόργου στην Ισπανία, καθώς και 500.000 τόνων αραβοσίτου στην Πορτογαλία. Ο εισηγητής λέει πως οι ισπανικές αρχές δυσκόλευαν την ορθή εφαρμογή της ρύθμισης, καθώς διαβίβαζαν στην Επιτροπή ασαφή στοιχεία σχετικά με τις εισαγωγές και μάλιστα με καθυστέρηση. Η δε Πορτογαλία πραγματοποιούσε αγορές αραβοσίτου απευθείας στην παγκόσμια αγορά και τον πουλούσε στην Πορτογαλική αγορά σε τιμές παρέμβασης. Αυτές οι πρακτικές είχαν ως συνέπεια να αυξηθεί σημαντικά το υπερβάλλον κόστος του κοινοτικού προϋπολογισμού. Η Επιτροπή Ελέγχου του Προϋπολογισμού απαιτεί να υπάρχει μελλοντικά, κατά την εφαρμογή της ρύθμισης, μέριμνα, ώστε να μην δημιουργείται υπερβάλλον κόστος για τον προϋπολογισμό της Ευρωπαϊκής Ένωσης.
<P>
Τέλος, το τρίτο πρόβλημα στο οποίο αναφέρεται η έκθεση, αφορά στις αποστολές σιτηρών σύμφωνα με τη ρύθμιση που προβλέπει το πρόγραμμα POSEIMA. Η ρύθμιση αυτή ισχύει σε πρώτη γραμμή για τη Μαδέρα και τις Αζόρες. Οι σχετικές παρατηρήσεις του Ελεγκτικού Συνεδρίου κατέδειξαν μια σειρά δυσλειτουργιών και αδυναμιών του προγράμματος, στοιχεία που δικαιολογούν μια αναθεώρησή του, και μάλιστα πολύ σύντομα. Σε σχέση με αυτήν τη δυσάρεστη υπόθεση πρέπει ακόμα να υπογραμμιστεί ότι είναι αδύνατη η ανάκτηση των πέραν του δέοντος πληρωθέντων ποσών, διότι τα κέρδη που αδίκως αποκόμισαν οι εισαγωγείς ανάγονται σε ένα σφάλμα της Επιτροπής. Τούτο το τόνισε και σε μια επιστολή του προς εμένα, ως πρόεδρο της Επιτροπής Ελέγχου του Προϋπολογισμού, ο κύριος Engwirda, μέλος του Ελεγκτικού Συνεδρίου.
<P>
Κατά συνέπεια, απαιτείται μία μεταρρύθμιση του προγράμματος POSEIMA με βάση τις παρατηρήσεις του Ελεγκτικού Συνεδρίου, όπου φυσικά θα πρέπει να ληφθούν υπόψη και οι ανάγκες της διανομής μεταξύ των νήσων.

<SPEAKER ID=44 LANGUAGE="EN" NAME="Wynn">
Κύριε Πρόεδρε, ανησυχώ για την διανοητική μου υγεία, εφόσον εθίγη το θέμα σήμερα το πρωϊ, όταν ενθουσιάζομαι με κάτι που φέρει το όνομα Ειδική Έκθεση αριθ. 5/97 του Ελεκτικού Συνεδρίου για τη διαχείριση του κοινοτικού εμπορίου σιτηρών στο πλαίσιο του οποίου καταβάλλονται επιστροφές κατά την εξαγωγή ή εφαρμόζονται ειδικά καθεστώτα εισαγωγής και περιφερειακά προγράμματα ενισχύσεων, συνοδευόμενη από τις απαντήσεις της Επιτροπής. Όμως είναι μια έκθεση που αξίζει να διαβάσει κανείς. Είναι περιεκτική και εντός του θέματος. Το Ελεγκτικό Συνέδριο επετέλεσε αξιόλογο έργο τονίζοντας τα προβλήματα που αντιμετωπίζουμε σε αυτόν τον τομέα, όπως δήλωσε η κ.Theato.
<P>
Παρόλα αυτά, η έκθεση δεν είναι τόσο καλή όσο προηγούμενες ειδικές εκθέσεις για το ίδιο θέμα. Η έκθεση που αιχμαλώτισε την προσοχή όλων ήταν εκείνη που προέβλεπε την καταβολή επιπλέον επιστροφών κατά την εξαγωγή από την Γερμανία όπουσυνέβαινε το εξής: τα πλοία έφταναν με σιτηρά στη Γερμανία, εκφόρτωναν, φόρτωναν ξανά τα ίδια σιτηρά, έφευγαν και πληρώνονταν για αυτό. Αυτό το γεγονός κατέδειξε τον απόλυτο παραλογισμό του συστήματος, όμως τα ελαττώματα παραμένουν. Έχουμε επιστροφές κατά την εξαγωγή της περιόδου 1991-1994 που ξεπερνούν συνολικά τα 11 δισεκατoμμύρια ECU. Το ποσό υπερέβαινε τις συνολικές δαπάνες για προγράμματα εκπαίδευσης, κοινωνικής πολιτικής, έρευνας και ανάπτυξης και καταπολέμησης της φτώχειας. Τα χρήματα είχαν απορροφηθεί από αυτό το πρόγραμμα με πολυάριθμα σφάλματα και εξίσου πολυάριθμες μή ικανοποιητικές πρακτικές.
<P>
Υπάρχουν δύο σημεία τα οποία θέλω να τονίσω. Πρώτον, τα προγράμματα POSEIMA, κατά τα οποία τα χρήματα είχαν προορισμό τις Αζόρες. Όταν διαβάσετε την έκθεση, αποκλείεται να πιστέψετε ότι τέτοια ποσά μπορούν να δαπανηθούν κατά αυτό τον τρόπο. Αποκαλύφθηκαν ελαττώματα και παραλείψεις στο πρόγραμμα, οι οποίες δικαιολογούν την αναθεώρησή του. Είμαι βέβαιος ότι η Επιτροπή θα συμφωνούσε σε αυτό. Δεν μπορούμε παρά να προσυπογράψουμε το συμπέρασμα του Δικαστηρίου ότι με το τρέχον σύστημα, παράγοντες ανεξάρτητοι από τις ειδικές προϋποθέσεις του προγράμματος POSEIMA θα υποδείξουν το ύψος των ενισχύσεων. Είναι πραγματικά απίστευτο το γεγονός ότι δαπανούσαμε χρήματα με αυτόν τον τρόπο υπό αυτές τις συνθήκες.
<P>
Στο σημείο αυτό θα ήθελα να αναφερθώ εκτενώς στον τομέα της επιτροπολογίας, ένας τομέας ο οποίος με ενδιαφέρει ιδιαίτερα. Το ποσό των 11 δισεκατομμυρίων ECU διαχειριζόταν στην πραγματικότητα μια επιτροπή διαχείρισης επί της οποίας το Κοινοβούλιο δεν είχε κανέναν έλεγχο, κανένα δικαίωμα παρακολούθησης και από την οποία αποσπούσαμε πληροφορίες με μεγάλη δυσχέρεια. Αρκετά πρόσφατα, όταν οι τιμές των σιτηρών έφτασαν σε πρωτοφανή υψηλά επίπεδα στην παγκόσμια αγορά, η Επιτροπή Διαχείρησης σταμάτησε τις επιστροφές κατά την εξαγωγή. Καλώς, όμως δεν μας ζητήθηκε η γνώμη ούτε ερωτηθήκαμε αν αυτή ήταν η σωστή κίνηση. Εξάλλου, πρόκειται μόνο για μερικά δισεκατομμύρια.ECU!
<P>
Τους μήνες κατά τους οποίους διήρκεσε η διακοπή, τα χρήματα θα είχαν διατεθεί για την χρηματοδότηση της γεωργικής ανάπτυξης, την οποία προσπαθεί να προωθήσει ο Επίτροπος Fischler σε συνδυασμό με τις προσπάθειές τους για μετατροπή των δαπανών μας στα πλαίσια της ΚΓΠ. Όταν οι επιστροφές επανήλθαν και πάλι δεν ζητήθηκε η γνώμη του Κοινοβουλίου. Ούτε διαβούλευση, ούτε πληροφόρηση, μόνο ένα τετελεσμένο γεγονός. Δεν πιστεύω ότι αυτός είναι ο σωστός τρόπος λειτουργίας του Κοινοβουλίου όσον αφορά την γεωργία. Όμως γνωρίζω ότι απομακρύνομαι από το θέμα. Ο Επίτροπος ίσως αναρωτηθεί ποιά είναι η σχέση με αυτήν την έκθεση; Υπάρχει μεγάλη σχέση με την έκθεση, Αφορά τον τρόπο λειτουργείας των Επιτροπών Διαχείρισης.
<P>
Είναι αστείο το γεγονός ότι στη γνωμοδότηση της δικής μας Επιτροπής Γεωργίας αναφέρουν ότι το Κοινοβούλιο δεν είναι σε θέση να παρακολουθεί τις δραστηριότητες των επιτροπών διαχείρισης. Αν συμβαίνει αυτό, καταδεικνύεται η ακαταλληλότητα του παρόντος συστήματος. Έχουμε 79 Γεωργικές Επιτροπές Διαχείρισης. Αυτός ο αριθμός εδόθη όταν έκανα τον προϋπολογισμό. Μόνο το 1994, οι επιτροπές διαχείρισης θέσπισαν 4, 679 νομοθετικές πράξεις. Πρόκειται για πολλή νομοθεσία και πολλά χρήματα..
<P>
Η έκθεση απευθύνει έκκληση για διαφάνεια και ακριβώς αυτό θα έπρεπε να κάνουμε. Είμαι σχεδόν βέβαιος ότι ο Επίτροπος θα υποστήριζε αυτήν την προσέγγιση. Οφείλουμε να αλλάξουμε την μέθοδο λειτουργίας. Οφείλουμε μα αλλάξουμε τον τρόπο που δαπανούμε χρήματα στη γεωργία - πέρα από τις επιστροφές κατά την εξαγωγή, πέρα από αυτή την δομή επιτροπολογίας η οποία ασχολείται με τόσο μεγάλα ποσά. Χρειαζόμαστε ένα σύστημα το οποίο να εξασφαλίζει μαγαλύτερη διαφάνεια, λιγότερα παραθυράκια και λιγότερα ελαττώματα..
<P>
Ειλικρινά πιστεύω ότι η επόμενη ειδική έκθεση θα πρέπει να είναι πολύ καλύτερη από τις προηγούμενες. Ο Επίτροπος Fischler θα έχει όπως είναι φυσικό να πεί πολλά πάνω σε αυτό καθώς και στον τρόπο που θα συμβεί. Γνωρίζει ότι θα έχει την υποστήριξη του Κοινοβουλίου όταν προσπαθεί να επιφέρει αυτές τις αλλαγές γιατί είναι θεμελιώδους σημασίας.

<SPEAKER ID=45 LANGUAGE="EN" NAME="McCartin">
Κύριε Πρόεδρε, είμαι γενικά από τους υποστηρικτές της Κοινής Γεωργικής Πολιτικής και γι'αυτό δεν θέλω να το παραδεχτώ μπροστά στον Terry Wynn, όμως συμφωνώ με μερικά σημεία στα οποία αναφέρθηκε σχετικά με τις επιπλοκές της πολιτικής η οποία πρόσφερε τόσες πολλές ευκαιρίες στην εκδήλωση απάτης.
<P>
Νομίζω ότι αυτός είναι ένας από τους λόγους που προτάθηκαν οι μεταρρυθμίσεις. Η ενίσχυση που θα παρέχουμε θα θέτει καλύτερα τους στόχους της, θα φτάνει στους αγρότες, τα αγροκτήματα και τις αγροτικές περιοχές όπου είναι ο προορισμός της και θα υπάρχουν λιγότερες ευκαιρίες για κατάχρηση και θα εμπλέκονται λιγότερο οι μεσάζοντες και οι έμποροι οι οποίοι σε σύγκριση με τους αγρότες τους οποίους ελπίζουμε να βοηθήσουμε, έχουν τεράστιες ικανότητες να αποσπούν υπέρογκα ποσά σε μερικούς από αυτούς τους τομείς. Η άμεση ενίσχυση θα επιλύσει πολλά από τα προβλήματα τα οποία συζητάμε.
<P>
Μέχρι στιγμής, όσον αφορά το πρόγραμμα POSEIMA, οφείλουμε να παραδεχτούμε ότι δεν υπάρχει πιό περίπλοκος, έμμεσος ή αναποτελεσματικός τρόπος να βοηθηθούν οι νησιωτικές και απομακρυσμένες περιοχές, επειδή κατ'αρχήν δεν υπάρχει καμμιά απολύτως εγγύηση ότι τα χρήματα θα βοηθήσουν αυτούς που έχουν ανάγκη ή ότι θα φτάσουν στον προορισμό τους. Και πάλι τις επιχορηγήσεις μπορούν να αποσπάσουν μεσάζοντες και ενδεχομένως να δημιουργηθούν τεράστιες ευκαιρίες για παράνομες πρακτικές.
<P>
Η μοναδική ερώτηση που έχω για την έκθεση Giansily είναι η παράγραφος 5 η οποία αναφέρεται στην εισαγωγή προϊόντων χωρίς καμία επιβάρυνση του κοινοτικού προϋπολογισμού ή διατάραξη των ευρωπαϊκών αγορών.Φυσικά, εφόσον αυτά τα προϊόντα είναι φθηνότερα στη παγκόσμια αγορά από ότι στην Ευρωπαϊκή Ένωση και εφόσον έχουμε πλεόνασμα, δεν μπορεί να συμμορφωθεί κανείς με αυτήν την εντολή επειδή προφανώς θα καταλήξει σε φθηνότερα σιτηρά από το εξωτερικό.
<P>
Το μοναδικό σημείο στο οποίο διαφωνώ με τον Terry Wynn είναι το θέμα των επιστροφών κατά την εξαγωγή, στο οποίο πιστεύω ότι αποπροσανατολίστηκε λίγο. Είναι ένας αυτόματος μηχανισμός και αν έχουμε πλεόνασμα στην Κοινότητα και μια πολιτική σχεδιασμένη για να τις εξάγουμε από την Κοινότητα προκειμένου να τις πουλήσουμε στις αγορές όπου οι τιμές είναι χαμηλότερες, τότε είναι προφανές από μέρα σε μέρα και από μήνα σε μήνα καθώς αλλάζουν οι παγκόσμιες αγορές, ότι χρειαζόμαστε μία εντολή για να εξάγουμε το πλεόνασμα από την Ένωση. Χρειαζόμαστε ένα ευέλικτο σύστημα και οι επιδοτήσεις που παρέχουμε θα αυξομειώνονται. Παρομοίως, όταν οι τιμές στην παγκόσμια αγορά είναι υψηλότερες από ότι στην Ευρωπαϊκή Ένωση, όπως ευτυχώς συνέβη πρόσφατα, εξοικονομούμε αυτό το κόστος και τα χρήματα παραμένουν στον προϋπολογισμό και μπορούμε να τα χρησιμοποιήσουμε για κάτι άλλο. Πιστεύω ότι εφόσον έχουμε πλεόνασμα αυτό το σύστημα θα είναι αναγκαίο.
<P>
Συμφωνώ ότι όσο πιο σύντομα αποκτήσουμε ένα σύστημα χωρίς όλα αυτά τα περίπλοκα μέτρα προκειμένου να βοηθήσουμε τις περιοχές, τόσο το καλύτερο. Όπως συνέβη ακριβώς και στην περίπτωση των διαρθρωτικών ταμείων. Έχουμε δημιουργήσει τόσο περίπλοκους κανονισμούς ώστε δεν πιστεύω ότι βοηθούν τις περιοχές για τις οποίες προορίζονται και δημιουργούν τεράστιες ευκαιρίες για καταχρήσεις όπως αυτές που εντοπίστηκαν εδώ και οι οποίες ελπίζουμε ότι θα διορθωθούν.

<SPEAKER ID=46 LANGUAGE="NL" NAME="Mulder">
Κύριε Πρόεδρε, είναι κρίμα που ο κ. Giansily δεν μπόρεσε να παραβρεθεί. Θα του έδινα τα συγχαρητήριά μου. Στη θέση του συγχαίρω τώρα τον κ. Fischler, ο οποίος - υποθέτω - διέθεσε ειδικά για την παρούσα έκθεση τον χρόνο του αυτήν την Παρασκευή πρωί.
<P>
Είμαι υποστηρικτής της κοινής αγροτικής πολιτικής, αλλά πιστεύω ακράδαντα ότι όταν υπάρχουν κανόνες, πρέπει να τηρούνται πιστά. Το Κοινοβούλιο καλείται εδώ να παίξει μεγάλο ρόλο, διότι είναι η μόνη Βουλή που μπορεί να το κάνει.
<P>
Προκαλεί κατάπληξη ότι, ενώ όλα αλλάζουν στον κόσμο, ενώ με το πέρασμα του χρόνου όλα άλλαζουν και στον τομέα της γεωργίας, μερικά πράγματα παρέμειναν σταθερά τα ίδια. Για το σιτάλευρο ο συντελεστής δεν αναπροσαρμόστηκε για 24 ολόκληρα χρόνια· για τη βύνη από κριθάρι ο συντελεστής δεν αναπροσαρμόσθηκε επί 18 χρόνια! Πώς ήταν δυνατόν; Πώς μπόρεσε η αρμόδια επιτροπή, πώς μπόρεσαν οι εκπρόσωποι των κρατών μελών που την αποτελούν, να υπολογίζουν επί τόσα χρόνια τα ιδιοτελή συμφέροντά τους; Και ποιό συμπέρασμα βγάζει η Επιτροπή από αυτή την κατάσταση;
<P>
Αλλη αξιοσημείωτη διαπίστωση στην έκθεση του Ελεγκτικού Συνεδρίου θεωρώ την απερίφραστη δήλωση ότι κανένα κράτος μέλος δεν διαθέτει τα μέσα για τους απαραίτητους έμπρακτους ελέγχους των επιστροφών κατά την εξαγωγή. Το θεωρώ πολύ σοβαρό. Ξοδεύονται δισεκατομμύρια Ecu και κατόπιν το Ελεγκτικό Συνέδριο διαπιστώνει ότι κανένα κράτος μέλος δεν μπορεί να ελέγξει αυτές τις δαπάνες. Τί θα κάνει η Επιτροπή με αυτό το δεδομένο;
<P>
Μια παρατήρηση ακόμη: Κατά την ένταξη της Ισπανίας και της Πορτογαλίας, θεσπίσθηκαν ειδικές ρυθμίσεις, υποθέτω για να διευκολυνθεί η μετάβαση. Αυτές οι ρυθμίσεις αποτέλεσαν αισθητή επιβάρυνση του ευρωπαϊκού προϋπολογισμού. Αναρωτιέμαι αν είναι ευνοϊκές για την Ισπανία και την Πορτογαλία. Γίνεται να ξαναμελετηθεί το θέμα;
<P>
Συνοψίζοντας, κύριε Πρόεδρε, ποιά μέτρα σκοπεύει να πάρει η Επιτροπή βάσει των παραπάνω συμπερασμάτων; Ποιά ποσά θα ζητήσει πίσω από εκείνα που καταβλήθηκαν αχρεωστήτως; Μια από αυτές τις ημέρες, θα πρέπει να συζητήσουμε για την απαλλαγή για τον προϋπολογισμό του έτους 1993. Το σημερινό θέμα καλύπτει και μέχρι το έτος 1994, αν κατάλαβα καλά. Σε ποιο βαθμό η Επιτροπή θα ζητήσει ευθύνες από τα κράτη μέλη για τα λάθη τους; Θα χρησιμοποιηθούν οι πρόσθετοι δασμοί που καθιερώθηκαν με αίτημα του Κοινοβουλίου; Το 25 % για παράδειγμα, όπως γινόταν επί πολλά χρόνια; Σκοπεύει η Επιτροπή να το πράξει; Και πάλι, γιατί να υπάρχουν ειδικές ρυθμίσεις για την Ισπανία και την Πορτογαλία, εφόσον δεν εκπληρούν κανέναν σκοπό αν κατάλαβα καλά, τουλάχιστον δεν τον εκπλήρωσαν τα περασμένα δέκα χρόνια;

<SPEAKER ID=47 LANGUAGE="PT" NAME="Novo">
Κύριε Πρόεδρε, αγαπητοί συνάδελφοι, κύριε Επίτροπε, ορισμένες θέσεις που περιλαμβάνονται στην πρόταση ψηφίσματος που συνοδεύει την έκθεση του συναδέλφου Giansily χαρακτηρίζονται, κατά τη γνώμη μας, από έλλειψη ισορροπίας.
<P>
Πράγματι, όσον αφορά τη δυνατότητα της Πορτογαλίας και της Ισπανίας να εισάγουν από τη διεθνή αγορά κάποιες ποσότητες αραβοσίτου, παρατίθενται στην αιτιολογική έκθεση ορισμένες σκέψεις που, στη συνέχεια, δεν αντανακλώνται επ' ίσοις όροις ούτε με τον κατάλληλο τρόπο στο κείμενο της πρότασης ψηφίσματος. Από τη μια, δεν υπάρχει στην πρόταση ψηφίσματος ουδεμία αναφορά στο γεγονός ότι το ένα εκ των δύο συγκεκριμένων κρατών μελών παρουσιάζει ανακριβή και καθυστερημένα στοιχεία. Από την άλλη, απαιτείται από το άλλο κράτος μέλος να ασκήσει το δικαίωμα εισαγωγών δίχως να υπάρχει κανένας αντίκτυπος επί του κοινοτικού προϋπολογισμού και, ενδεχομένως, δίχως καμία συνέπεια στην κοινοτική παραγωγή, τη στιγμή που μια τέτοια απαίτηση δεν είναι καν αιτιολογημένη, εφόσον πρόκειται για ένα δικαίωμα το οποίο παραχωρήθηκε με στόχο ακριβώς τη στήριξη της μεταποιητικής βιομηχανίας αυτού του κράτους μέλους.
<P>
Η συγκεκριμένη αναφορά που υπάρχει στην πρόταση ψηφίσματος είναι αδικαιολόγητη για τον πρόσθετο λόγο ότι γίνεται σε μια χρονική στιγμή όπου είναι πλέον γνωστή η απόφαση της πορτογαλικής κυβέρνησης να αντικαταστήσει τη διαδικασία άμεσων εισαγωγών - την οποία, ωστόσο, συνεχίζει να έχει δικαίωμα να πραγματοποιεί - από τη διεξαγωγή δημοσίων διαγωνισμών.
<P>
Πολύ σημαντικότερες αναφορές γίνονται όμως στο θέμα του εφοδιασμού με σιτηρά στο πλαίσιο του προγράμματος POSEIMA. Όπως έχουμε επισημάνει κατ' επανάληψη, και όχι μόνο σχετικά με τα σιτηρά, η έκθεση του Ελεγκτικού Συνεδρίου καταδεικνύει ότι η μετακύλιση των ενισχύσεων στον τελικό καταναλωτή χαρακτηρίζεται από ασάφεια (εφόσον δεν είναι αυστηρά προσδιορισμένο ποιος είναι ή τι είναι ο καταναλωτής), ότι είναι δύσκολο να καθοριστεί το εύρος αυτής της μετακύλισης στον τελικό καταναλωτή απλώς και μόνο βάσει των λογαριασμών των επιχειρήσεων εισαγωγής και, τέλος, ότι το εφαρμοζόμενο από τις περιφερειακές αρχές σύστημα ελέγχου δεν είναι ικανοποιητικό. Αναμένουμε τα μέτρα που προτίθενται να προωθήσουν οι εν λόγω περιφερειακές αρχές ώστε να αλλάξει αυτή η κατάσταση, κατά τρόπο ώστε το σύστημα ενισχύσεων να καταστεί διαφανές και να ελέγχεται η πλήρης διάθεση των πόρων στους αποδέκτες για τους οποίους προορίζονται.
<P>
Η έκθεση επισημαίνει ακόμη το γεγονός ότι η διασπορά των νησιών αυξάνει αισθητά το ύψος των δαπανών παράδοσης, κάτι που επιδεινώνεται λόγω της έλλειψης κατάλληλων λιμενικών υποδομών, εκτός του ότι θεωρεί - και καλά κάνει - πως το ύψος των ενισχύσεων πρέπει να συναρτάται από ειδικές διατάξεις των προγραμμάτων POSEI οι οποίες θα λαμβάνουν υπόψη τις δυσκολίες που αντιμετωπίζουν τα νησιά και όχι τη διακύμανση των τιμών των σιτηρών στην παγκόσμια αγορά (που, από τη στιγμή που παρουσιάζουν πτώση, συνεπάγονται σημαντική μείωση του ύψους των ενισχύσεων, ενώ οι δυσκολίες αυτών των περιφερειών παραμένουν ίδιες).
<P>
Με αυτή την έννοια, συμφωνούμε προφανώς με το αίτημα για μεταρρύθμιση του προγράμματος POSEIMA στο σκέλος που αφορά τον εφοδιασμό με σιτηρά, ζητώντας να προωθηθεί η μεταρρύθμιση αυτή με την καθιέρωση ορθών μεθόδων καθορισμού του ύψους των ενισχύσεων κατά την εισαγωγή σιτηρών, καθώς και με τη δέουσα αποσαφήνιση και τον ποσοτικό προσδιορισμό του κόστους μεταφοράς ανάμεσα στα νησιά, στο πλαίσιο της εισαγωγής μιας δέσμης τροποποιήσεων που θα πρέπει να συνοδεύεται από την απαραίτητη διάθεση των αντίστοιχων πρόσθετων δημοσιονομικών πόρων.
<P>
Μόνο έτσι θα μπορέσουμε να προσδώσουμε περιεχόμενο στη ρητή αναγνώριση του χαρακτήρα ιδιαίτερης απομάκρυνσης αυτών των περιφερειών, που προσφάτως έχει διατρανωθεί στη Συνθήκη του Αμστερνταμ.

<SPEAKER ID=48 LANGUAGE="SV" NAME="Holm">
Κύριε Πρόεδρε, υπάρχουν πολλές ενδιαφέρουσες και ταυτόχρονα αξιοπρόσεκτες παρατηρήσεις στην ειδική έκθεση του Ελεγκτικού Συνεδρίου. Μία απ' αυτές είναι, όπως πολλοί ομιλητές έχουν ήδη αναφέρει, οι βασικοί συντελεστές μεταποίησης που δεν έχουν μεταβληθεί επί 24 ολόκληρα χρόνια. Πως είναι αυτό δυνατόν; Η απάντηση της Επιτροπής αφήνει αυτή την ερώτηση αναπάντητη και δείχνει μια σοβαρή αμέλεια από πλευράς Επιτροπής. Αυτή η αμέλεια έχει χωρίς αμφιβολία οδηγήσει σε σημαντικές επιπλέον δαπάνες για την ΕΕ με την πάροδο των χρόνων, κάτι που είναι περισσότερο από λυπηρό.
<P>
Κατά τη διάρκεια των ετών 1991-1994 οι επιδοτήσεις εξαγωγών για τα σιτηρά ανήλθαν σε ολόκληρα 11 δισεκατομμύρια Εcu, δηλαδή ένα σημαντικό ποσό. Οι έλεγχοι του Ελεγκτικού Συνεδρίου κατέδειξαν πολλές σοβαρές ελλείψεις που έχουν ως αποτέλεσμα να μην λειτουργεί αποτελεσματικά το σύστημα. Το ίδιο ισχύει στο τομέα των σιτηρών που έχουν εξαχθεί. Αυτές οι ελλείψεις - μπορεί να πρόκειται ακόμη και για καθαρές απάτες σ' αυτόν τον τομέα - υποβοηθούνται ώστε οι πληρωμές αυτών των επιδοτήσεων εξαγωγών να είναι λάθος, κάτι που με τη σειρά του οδηγεί σε αυξημένες επιπλέον δαπάνες για την ΕΕ. Η Επιτροπή πρέπει να κάνει στα σοβαρά κάτι γι' αυτό το γεγονός.
<P>
Λαθεμένα συστήματα ελέγχου υπάρχουν επίσης και σε άλλους τομείς, π.χ. το επικριθέν πρόγραμμα Poseima. Όσον αφορά τον τομέα της βύνης, όπου το Ελεγκτικό Συνέδριο έθιξε την ελειπή εφαρμογή των κανόνων στη Γαλλία και τη Μ. Βρεττανία, η Ομάδα των Πρασίνων στηρίζει το αίτημα του εσηγητή ότι η Επιτροπή πρέπει να απαιτήσει την επιστροφή των λάθος καταβεβληθέντων ποσών. Πέραν αυτού προϋποθέτω ότι η Επιτροπή θα τροποποιήσει τους κανόνες για να παρεμποδίσει να προκύψει παρόμοιο πρόβλημα στο μέλλον.
<P>
Τέλος θέλω μόνο να επικεντρώσω την προσοχή των Σουηδών συναδέλφων μου στο ότι υπάρχει ένα λάθος στην έκθεση στην παράγραφο 1, όπου στη σουηδική εκδοχή αναφέρεται ότι το Κοινοβούλιο εκφράζει τη λύπη του για τους βασικούς συντελεστές μεταποίησης&#x02D9; στην πραγματικότητα θα πρέπει να γράφει ότι το Κοινοβούλιο εκφράζει τη βαθιά λύπη του, κάτι που καθιστά το κείμενο περισσότερο αυστηρό.

<SPEAKER ID=49 LANGUAGE="FR" NAME="Souchet">
Κύριε Πρόεδρε, η έκθεση του Ελεγκτικού Συνεδρίου αναλύει έναν ορισμένο αριθμό πτυχών σχετικών με την εισαγωγή και την εξαγωγή σιτηρών, με την εφαρμογή κυρίως του μηχανισμού αποδόσεων κατά την εξαγωγή στο επίπεδο της διοικητικής διαχείρισης και της απάτης.
<P>
Οι ευρωπαίοι παραγωγοί γεωργικών προϊόντων, από την πλευρά τους, τονίζουν δικαίως τα προβλήματα που θέτουν τα ειδικά καθεστώτα εισαγωγής καλαμποκιού και σόργου στην Ισπανία και στην Πορτογαλία. Πράγματι, αυτά τα καθεστώτα που θεσπίστηκαν κατά την προσχώρηση αυτών των χωρών στην Ευρωπαϊκή Ένωση εξακολουθούν να ισχύουν και έχουν μάλιστα εδραιωθεί στο πλαίσιο των συμφωνιών της ΓΚΑΤΤ. Είναι 2 εκατομμύρια τόνοι καλαμποκιού και 300 000 τόνοι σόργο τον χρόνο για την Ισπανία, και 500 000 τόνοι καλαμποκιού για την Πορτογαλία που αφορά αυτό το μέτρο και οι οποίοι προέρχονται κυρίως από τις Ηνωμένες Πολιτείες.
<P>
Είναι αναγκαίο, όπως θύμισε η Επιτροπή Γεωργίας και Ανάπτυξης της Υπαίθρου, να καταφέρουμε αυτές οι εισαγωγές να μην προκαλέσουν σοβαρές διαταραχές στην κοινοτική αγορά λόγω μιας μη ομαλής εμπορίας. Για παράδειγμα, στο πρόσφατο παρελθόν, μπορέσαμε να διαπιστώσουμε ότι η πώληση εισαγόμενου καλαμποκιού σε αυτό το πλαίσιο από την Πορτογαλία γινόταν σε μια τιμή κατώτερη από αυτή του κοινοτικού καλαμποκιού. Αυτές οι στρεβλώσεις δημιουργούν διαφορικές δαπάνες παραγωγής για τους βιομηχάνους της γεωργικής μεταποίησης και μπορούν συνεπώς να επιφέρουν ορισμένες μεταφορές δραστηριοτήτων επιχειρήσεων μεταποίησης. Έτσι, αυτές οι ποσοστώσεις εισαγωγής με μηδενικό συντελεστή, που συνδέονται με την προσχώρηση της Ισπανίας και της Πορτογαλίας αλλά που η Επιτροπή δέχτηκε να θεσμοθετηθούν στο πλαίσιο της ΓΚΑΤΤ, όχι μόνο δρούν υπέρ των Ηνωμένων Πολιτειών και εις βάρος των ευρωπαίων παραγωγών, αλλά επιπλέον προκαλούν σοβαρές στρεβλώσεις επειδή δεν γίνονται σεβαστοί οι κανόνες του ανταγωνισμού μέσα στην ενιαία αγορά.
<P>
Τέλος, θα ήθελα να τονίσω ένα άλλο πραγματικό πρόβλημα: είναι οι δυσκολίες που συναντούν ορισμένοι φορείς στο να πραγματοποιήσουν τις εξαγωγές των σιτηρών τους. Παραδόξως, η Επιτροπή επέβαλε αυτά τα τελευταία χρόνια ευρωπαϊκούς φόρους κατά την εξαγωγή σιτηρών, ακόμα και αν επιδοτούμε τους γεωργούς για να κάνουν υποχρεωτική αγρανάπαυση. Φέτος, στην αρχή της περιόδου εμπορίας, ενώ οι παγκόσμιες τιμές των σιτηρών ήταν καλές, η Επιτροπή δεν παραχώρησε παρά ελάχιστες συμβάσεις εξαγωγής. Από τότε, η αγορά έπεσε και η Ευρωπαϊκή Ένωση θα χάσει μερίδια αγοράς λόγω της μείωσης του όγκου των αποδόσεων.
<P>
Αυτήν την λογική, κύριε Πρόεδρε, κύριε Επίτροπε, ούτε οι γεωργοί, ούτε οι βιομήχανοι την καταλαβαίνουν και πρέπει να σας ομολογήσω ότι και γω ο ίδιος δυσκολεύομαι να την καταλάβω.

<SPEAKER ID=50 LANGUAGE="DE" NAME="Lukas">
Κύριε Πρόεδρε, πολλά από τα σημεία που περιέχει η έκθεση αυτή θα πρέπει να προκαλούν μεγάλη δυσφορία στο φορολογούμενο πολίτη της Ευρωπαϊκής Ένωσης. Και μόνο το γεγονός ότι είναι ανεπαρκής η ποιότητα των στοιχείων που διαβιβάστηκαν σε σχέση με τα αστρονομικά ποσά για επιστροφές, όπως τα 11 δις. ECU από το 1991 μέχρι το 1994, αποτελεί μια διαπίστωση που δεν θα πρέπει κανονικά να χαρακτηρισθεί ως πρόβλημα, αλλά πολύ περισσότερο ως σκάνδαλο.
<P>
Η προβληματική της κοινής αγροτικής πολιτικής με όλες της τις αδυναμίες και την τρωτότητά της σε κάθε είδους παρατυπίες εμφανίζεται ξεκάθαρα για ακόμη μια φορά. Προκαλεί σοκ το γεγονός ότι δημιουργήθηκε υπερβάλλον κόστος ύψους 9, 3 ECU εκ, . επειδή η Πορτογαλία αγοράζει μεγάλες ποσότητες αραβοσίτου από την παγκόσμια αγορά και τον πουλάει σε τιμές παρέμβασης στην πορτογαλική αγορά και με τον τρόπο αυτό, ο εισαγόμενος αραβόσιτος εμφανίζεται ως σημαντικά φτηνότερος από εκείνον που παράγεται στην Κοινότητα. Παρόμοιο σοκ προκαλούν και τα εξής ζητήματα: πρώτον, το γεγονός ότι από το 1967 μέχρι το 1991 παρέμειναν αμετάβλητοι οι βασικοί συντελεστές μεταποίησης οι οποίοι έχουν αποφασιστική σημασία για το ύψος των επιστροφών κατά την εξαγωγή και δεύτερον, το γεγονός ότι οι επιστροφές αυτές καταβάλλονται, παρόλο που τα κράτη μέλη δεν είναι σε θέση να διεξάγουν φυσικούς ελέγχους. Αυτό έρχεται σε αντίθεση προς τις αντίστοιχες διατάξεις και προτάσεις της Ευρωπαϊκής Ένωσης.
<P>
Με την έκθεση αυτή γίνεται και πάλι εμφανής η ανάγκη μεταρρύθμισης της κοινής αγροτικής πολιτικής με κατεύθυνση την επανεθνικοποίησή της και την προσαρμογή της σε οικολογικές απαιτήσεις και, προπάντων, η ανάγκη να εξαλειφθούν αυτά τα δραστικά συμπτώματα κακής διαχείρισης.

<SPEAKER ID=51 LANGUAGE="FI" NAME="Seppδnen">
Αξιότιμε κύριε Πρόεδρε, αποτελεί αδιαμφισβήτητο γεγονός, πως στην επικράτεια της Ένωσης έχουν γίνει καταχρήσεις στις καταβολές επιστροφών κατά την εξαγωγή στον τομέα του εμπορίου των σιτηρών. Το γεγονός αυτό αποτελεί ενα από τα μελανά σημεία της γεωργικής πολιτικής, χωρίς να ξεχάσουμε τις περιπτώσεις καταχρήσεων στο εμπόριο του κρέατος. Για παράδειγμα, είναι απίστευτο το γεγονός ότι ήταν δυνατόν να αποθηκευθούν στις ίδιες αποθήκες τα σιτηρά της ελεύθερης αγοράς με τα σιτηρά που έχουν χρηματοδοτηθεί από παρεμβάσεις.
<P>
Όπως και η έκθεση του κυρίου Giansily, και εγώ δίνω σημασία στις ποσοστώσεις του αραβοσίτου της Ισπανίας και της Πορτογαλίας. Είναι προφανές, πως τουλάχιστον στην Πορτογαλία, ο προς εξαγωγήν αραβόσιτος έχει αναμειχθεί με αραβόσιτο της Ευρωπαϊκής Ένωσης με σημαντικά κέρδη. Η επισήμανση αυτής της παράβασης δεν σταματάει εδώ, αλλά αναφέρεται και στις διαπραγματεύσεις σχετικά με την Ατζέντα 2000. Σ' αυτές τις διαπραγματεύσεις επιχειρείται προφανώς να απαληφθεί το ενδεχόμενο των καταχρήσεων, με το να καταστεί η καλλιέργια του αραβοσίτου πιό επικερδής δραστηριότητα στο χώρο της Ευρωπαϊκής Ένωσης.
<P>
Συζητάμε τώρα για ένα παίγνιο μηδενικής βάσης ή, ακόμα χειρότερα, υποβάθμισης του γεωργικού τομέα στην Ευρωπαϊκή Ένωση, προκειμένου να χρηματοδοτηθεί η διεύρυνση, και στις διαπραγματεύσεις για την Ατζέντα 2000, το πρόβλημα πού έχει προκύψει από τις ποσοστώσεις του αραβοσίτου, επιχειρείται να φορτωθεί στους παραγωγούς γάλακτος της Φινλανδίας. Αυτό δεν πρόκειται να συμβεί. Οι καταχρήσεις άλλων δεν πρέπει να καταλογίζονται στους δικούς μας καλλιεργητές, κύριε Επίτροπε Fischler.

<SPEAKER ID=52 NAME="Fischler">
Κύριε Πρόεδρε, κυρίες και κύριοι, στην ειδική έκθεση αριθ. 5 του έτους 1997 που συνέταξε το Ευρωπαϊκό Ελεγκτικό Συνέδριο αναφέρονται κυρίως τρία προβλήματα. Το πρώτο πρόβλημα αφορά το εμπόριο σιτηρών και ιδιαίτερα τις επιστροφές, οι οποίες έχουν καταβληθεί κατά την εξαγωγή, το δεύτερο αφορά την εισαγωγή αραβοσίτου και σόργου στην Ισπανία και στην Πορτογαλία και το τρίτο τις προμήθειες σιτηρών στο πλαίσιο του προγράμματος POSEIMA.
<P>
Η Επιτροπή χαιρετίζει την έκθεση του Ελεγκτικού Συνεδρίου καθώς και την πρόταση ψηφίσματος του εισηγητή, για την οποία θα ψηφίσετε σήμερα. Ακόμα και αν η Επιτροπή δεν συμφωνεί με το Ελεγκτικό Συνέδριο σε όλα τα σημεία, η έκθεση αυτή θα είναι για μας οπωσδήποτε πολύτιμη βοήθεια στις προσπάθειές μας να βελτιώσουμε τις ρυθμίσεις που αφορούν τη διαχείριση της αγοράς σιτηρών και προπάντων τη βελτίωση των ελέγχων.
<P>
Το Κοινοβούλιο διαμαρτύρεται, όπως πιστεύω, δικαιολογημένα, για το ότι οι βασικοί συντελεστές για την προσαρμογή των επιστροφών κατά την εξαγωγή προϊόντων μεταποίησης δεν έχουν αλλάξει για 24 ολόκληρα χρόνια. Η Επιτροπή επιθυμεί, όμως, να υπογραμμιστεί το γεγονός ότι η ίδια είχε στο διάστημα αυτό επανειλημμένα απαιτήσει και προτείνει μια αλλαγή η οποία ωστόσο κάθε φορά δεν γινόταν αποδεκτή από τα κράτη μέλη. Μόνο όταν, το 1991, αναπροσαρμόσαμε τους συντελεστές στις τότε συνθήκες, άρχισε να βελτιώνεται η κατάσταση. Εν πάση περιπτώσει, μπορούμε να προβάλουμε υπέρ της Ευρωπαϊκής Ένωσης το επιχείρημα ότι οι δικοί μας συντελεστές είναι αυστηρότεροι από εκείνους των εμπορικών μας εταίρων και ανταγωνιστών μας.
<P>
Σε σχέση με τις επιστροφές για την εξαγωγή βύνης και σύνθετων ζωοτροφών, το Ελεγκτικό Συνέδριο επεσήμανε μερικές διαφορές και δυσκολίες στην ερμηνεία των σχετικών κανονισμών. Σύμφωνα με την άποψη της Επιτροπής, οι σχετικές διατάξεις είναι, αυτές καθ' εαυτές, αρκετά σαφείς. Τα προβλήματα που εμφανίστηκαν σε δύο κράτη σε σχέση με την προέλευση της εξαχθείσας βύνης έχουν εντωμεταξύ λυθεί. Όπως επισημαίνει η Επιτροπή στην απάντησή της για την ειδική έκθεση, διαπιστώνονται στο πλαίσιο της διαδικασίας εκκαθάρισης λογαριασμών και οι δημοσιονομικές συνέπειες, πράγμα απαραίτητο λόγω του ελλιπούς ελέγχου των αιτήσεων για επιστροφές κατά την εξαγωγή.
<P>
Οι δυσκολίες στην ερμηνεία της συνδυασμένης ονοματολογίας για τις σύνθετες ζωοτροφές ελέγχονται αυτόν τον καιρό από τις υπηρεσίες της Επιτροπής. Πιστεύουμε ότι σύντομα θα μπορέσει να βρεθεί μια ικανοποιητική λύση. Η διαπίστωση που έκανε το Ελεγκτικό Συνέδριο σχετικά με τους φυσικούς ελέγχους των εξαγόμενων σιτηρών συμφωνεί σε μεγάλο βαθμό με τις διαπιστώσεις της Επιτροπής. Χαίρομαι που είμαι σήμερα σε θέση να ανακοινώσω στο Κοινοβούλιο ότι η Επιτροπή για τους Μηχανισμούς του Εμπορίου προπαρασκευάζει αυτή την εποχή μία ενοποίηση των διατάξεων του βασικού κανονισμού για τις επιστροφές, δηλαδή του κανονισμού 3665/87.
<P>
Όπως πρότεινε σχετικώς το Ελεγκτικό Συνέδριο, πρέπει να διατυπωθούν με μεγαλύτερη αυστηρότητα οι όροι για την παροχή επιστροφών κατά την εξαγωγή. Η δήλωση για εξαγωγές θα γίνεται μελλοντικά στον τόπο, όπου πραγματικά εκτελείται η φόρτωση του εμπορεύματος. Για τον έλεγχο των εξαγωγών που γίνονται από διεθνείς επιχειρήσεις η Επιτροπή έχει ήδη δώσει ξεκάθαρες, κατά τη γνώμη μου, οδηγίες στα κράτη μέλη. Αυτό το ζήτημα θα συνεχίσουμε, όμως, να το παρακολουθούμε.
<P>
Τελικά, θα ήθελα επίσης να επισημάνω πως, όταν θα έχουμε πλέον υποβάλει στο σύνολό τους τις προτάσεις για τη μεταρρύθμιση του τομέα των σιτηρών, οι περισσότερες από τις διατάξεις αυτές θα είναι ξεπερασμένες, επειδή τότε δεν θα χρειαζόμαστε de facto σχεδόν καθόλου επιστροφές στον τομέα των σιτηρών.
<P>
Το Ελεγκτικό Συνέδριο ασκεί, ωστόσο, κριτική και στην ειδική ρύθμιση για την απευθείας πώληση αραβοσίτου στην παγκόσμια αγορά προκειμένου να εισαχθεί στην Πορτογαλία. Το γεγονός ότι ένα τμήμα αυτών των εισαγωγών πραγματοποίθηκε από την υπεύθυνη για παρεμβάσεις υπηρεσία της Πορτογαλίας είναι αποτέλεσμα ενός συμβιβασμού που έγινε στο Συμβούλιο, τον Δεκέμβριο του 1993. Δεν θέλω να σας αποκρύψω ότι η Επιτροπή είχε από την αρχή πλήρη συνείδηση του γεγονότος ότι με αυτήν την ρύθμιση θα προκύψουν στρεβλώσεις. Για τον λόγο αυτόν, καθώς και λόγω των παρατηρήσεων του Ελεγκτικού Συνεδρίου, η ρύθμιση αυτή δεν ανανεώθηκε πλέον το 1997.
<P>
Οι ρυθμίσεις για τον εφοδιασμό ιδιαίτερα απομακρυσμένων περιφερειών στο πλαίσιο του προγράμματος POSEIMA είναι από τη φύση τους δύσκολο να εκτελεστούν. Ωστόσο, η Επιτροπή τις θεωρεί αναγκαίες. Ως εκ τούτου έλαβε με μεγάλη προσοχή υπόψη της τις παρατηρήσεις και τις συστάσεις του Ελεγκτικού Συνεδρίου σε σχέση με το πρόγραμμα βοήθειας για τον εφοδιασμό των Αζορών και της Μαδέρας με σιτηρά. Στόχος της Επιτροπής θα είναι να αναπτύξει περισσότερο το πρόγραμμα και να το προσαρμόσει με σημαντικά μεγαλύτερη ακρίβεια στις ανάγκες αυτών των περιοχών. Καταβάλλει προσπάθειες για να σημειώσει προόδους εντός των ορίων που τίθενται από τους σχετικούς κανονισμούς του Συμβουλίου.
<P>
Η Επιτροπή, φυσικά, θα τηρήσει την αναφερόμενη στο σημείο 7 του ψηφίσματος συμφωνία που έγινε τον Σεπτέμβριο 1996 μεταξύ του Κοινοβουλίου και της Επιτροπής σχετικά με τη διαδικασία "επιτροπολογίας». Ωστόσο, οι διαχειριστικές επιτροπές εργάζονται μερικές φορές λόγω προθεσμιών με πολύ μεγάλη πίεση χρόνου. Αλλά οι ημερήσιες διατάξεις και οι εκθέσεις για τις συνεδριάσεις των επιτροπών διαβιβάζονται κάθε φορά αυτόματα στο Κοινοβούλιο. Εξάλλου, στο ενδιάμεσο διάστημα μπορεί να ενημερωθεί κανείς για τις εκθέσεις των συνεδριάσεων και μέσω του Internet, γεγονός που επιτρέπει σε ένα ευρύτατο κοινό να έχει πρόσβαση στις εκθέσεις αυτές.
<P>
Στο τέλος θα ήθελα να σας γνωστοποιήσω ότι πολύ σύντομα θα λάβετε την έκθεση που ζήτησε το Κοινοβούλιο σχετικά με τα συμπεράσματα των διαπιστώσεων του Ελεγκτικού Συνεδρίου, ώστε να μπορέσει να ληφθεί υπόψη στις αποφάσεις του Κοινοβουλίου για την απαλλαγή σε σχέση με την εκκαθάριση των λογαριασμών. Επιτρέψτε μου να διαπιστώσω τελειώνοντας ότι αυτή η ειδική έκθεση και η ενασχόληση μαζί της αποτελούν, κατά την άποψή μου, ένα καλό παράδειγμα για το πώς η συνεργασία των οργάνων της Κοινότητας δηλαδή του Ελεγκτικού Συμβουλίου, του Κοινοβουλίου και της Επιτροπής, μπορεί να βελτιώσει αποφασιστικά την εφαρμογή διαφόρων πολιτικών της Ε.Ε..

<SPEAKER ID=53 NAME="Πρόεδρος">
Ευχαριστώ πολύ, κύριε Επίτροπε.
<P>
Προχωρούμε στην ψηφοφορία.
<P>
Πριν από την ψηφοφορία της τροπολογίας αριθ. 6

<SPEAKER ID=54 LANGUAGE="DE" NAME="Mann, Erika">
Κύριε Πρόεδρε, εγώ ψήφισα, όμως κάποιος μου πήρε την κάρτα. Δεν είδα τίποτα και δεν έχω ιδέα που βρίσκεται η κάρτα μου. Ο συνάδελφος μου μπορεί να το επιβεβαιώσει. Πάντα κάθομαι εδώ. Και ψήφισα μαζί σας.

<SPEAKER ID=55 NAME="Πρόεδρος">
Κυρία μου, κατ'αρχάς πρέπει να σας θυμίσω για ακόμη μια φορά ότι οι ψηφοφορίες της Παρασκευής είναι δωρεάν. Επομένως, μην ανησυχείτε.
<P>
Κατά δεύτερον, οι υπηρεσίες του Σώματος θα λάβουν υπόψη ότι έχετε ψηφίσει και, κατά τρίτον, θα ήθελα να γνωρίζω τί θα ψηφίσετε. Επομένως, κυρία μου, εάν θέλετε να μας ανακοινώσετε την κατεύθυνση της ψήφου σας. Θετική; Ευχαριστώ πολύ.

<SPEAKER ID=56 LANGUAGE="DE" NAME="Posselt">
Κύριε Πρόεδρε, θα ήθελα να πω ότι η συνάδελφος Mann βιώνει τώρα κάτι που μου έχει επίσης ήδη συμβεί, την Παρασκευή δηλαδή να μου αρπάζουν την κάρτα. Δεύτερον, σχετικά με την παρατήρησή της ήθελα να πω ότι η συνάδελφος Mann ασφαλώς δεν βρίσκεται εδώ για τα χρήματα.
<P>
(Χειροκροτήματα)

<SPEAKER ID=57 NAME="Πρόεδρος">
Κύριε Posselt, το Σώμα γνωρίζει, γιατί το έχετε επαναλάβει πολλές φορές, ότι σας αφαιρέθηκε ανάρμοστα η κάρτα ψηφοφορίας σας. Ελπίζουμε να την έχετε βρει, γιατί σας βλέπω με διάθεση να ψηφίσετε. Τώρα, όντως, πρέπει να είστε προσεκτικός και να την φυλάσσετε καλά, διότι σίγουρα είδατε ότι η κάρτα σας έχει ιδιαίτερη αξία.

<SPEAKER ID=58 LANGUAGE="EN" NAME="McGowan">
Κύριε Πρόεδρε, πρόκειται ακριβώς για κάτι που είπατε. Είστε ο δεύτερος Αντιπρόεδρος σήμερα το πρωί που αναφερθήκε στο διαφορετικό σύστημα. Ο κ. Martin είπε ότι οι ψηφοφορίες που διεξήχθηκαν την Παρασκευή με εκφώνηση ονομάτων από κατάλογο δεν ισχύουν και εσείς ο ίδιος κάνατε ένα διαχωρισμό. Θα ήθελα να καταστήσετε απόλυτα σαφές στον Πρόεδρο και τους Αντιπροέδρους ότι αυτές οι ψηφοφορίες ισχύουν και είναι πράγματι πολύ σημαντικές.

<SPEAKER ID=59 NAME="Πρόεδρος">
Ευχαριστώ, κύριε McGowan, αλλά, εάν με προσέχατε, θα είχατε ακούσει ότι δεν είπα πως αυτές οι ψηφοφορίες δεν μετρούν. Τουναντίον, γνωρίζετε πως προσωπικά είμαι πάντα παρών τις Παρασκευές, προσδίδοντάς τους την αξία που τους αρμόζει.

<SPEAKER ID=60 LANGUAGE="ES" NAME="Fabra Vallιs">
Κύριε Πρόεδρε, στο ίδιο πλαίσιο, θα σας έλεγα ότι όλοι όσοι είμαστε εδώ καταλάβαμε τι είπατε, αλλά υπάρχει επάνω μια ομάδα Ευρωπαίων, και μάλιστα αρκετά νεαρών, στους οποίους πιστεύω ότι θα πρέπει να διευκρινήσετε τι εννοούσατε.

<SPEAKER ID=61 NAME="Πρόεδρος">
Όντως, κυρίες και κύριοι βουλευτές, πρέπει να πούμε ότι οι ψηφοφορίες της Παρασκευής έχουν ακριβώς την ίδια αξία με τις ψηφοφορίες οποιασδήποτε άλλης μέρας, αυτή δε η προεδρία ευχαριστεί τον κ. Fabra για την αίτηση προσδιορισμού και τον καθιστά απολύτως ικανοποιημένο.
<P>
(Το Σώμα εγκρίνει το ψήφισμα)

<SPEAKER ID=62 NAME="Wibe">
Ο εισηγητής αναφέρεται σε μεγάλο μέρος της κριτικής που το Ελεγκτικό Συνέδριο απηύθυνε κατά της διαχείρησης στο προαναφερθέν θέμα. Θεωρώ όμως ότι θα μπορούσε να αναφερθεί επίσης η κριτική κατά των ισπανικών αρχών (αναφορικά με την καθυστερημένη αναφορά των εισαγωγών καλομποκιού και σόργο) και κατά της Επιτροπής Διαχείρισης (αναφορικά με την έλλειψη πληροφοριών για τη δραστηριότητα). Παραδέχομαι όμως πρόθυμα ότι αυτό είναι μία παρατήρηση και όχι κάποια μεγαλύτερης σημασίας κριτική.

<SPEAKER ID=63 LANGUAGE="DE" NAME="Theato">
Κύριε Πρόεδρε, έχουμε μια ομόφωνη αποδοχή μιας έκθεσης, για την οποία δεν υποβλήθηκαν τροπολογίες. Χρειαστήκαμε 7 λεπτά για να ψηφίσουμε γι' αυτά τα λίγα- αυτό δεν αναφέρεται στο περιεχόμενο, αλλά στον αριθμό των τροπολογιών. Πρέπει να πω ότι αυτή την εβδομάδα έγινε ανυπόφορος ο τρόπος διεξαγωγής των ψηφοφοριών με συνεχείς ενδιάμεσες παρεμβάσεις επί της διαδικασίας. Επίτηδες δεν ζήτησα τον λόγο στις συζητήσεις επί της διαδικασίας, για να μη προκληθεί κι άλλη καθυστέρηση. Πρέπει όμωςνα παρακαλέσω επειγόντως - και εκ μέρους των προέδρων των επιτροπών που είναι υπεύθυνοι για την έγκαιρη μεταφορά των ψηφισμάτων στην Ολομέλεια - να βρεί το Προεδρείο αμέσως και συγκεκριμένα έως την επόμενη σύνοδο ολομέλειας, μια εφικτή λύση για την κατάργηση αυτών των ανυπόφορων καθυστερήσεων κατά τις ψηφοφορίες!
<P>
(Χειροκροτήματα)

<SPEAKER ID=64 LANGUAGE="FR" NAME="Bourlanges">
Κύριε Πρόεδρε, θα ήθελα να επαναλάβω την παρατήρηση που έκανα χτες το βράδυ. Οι ψήφοι όπως σωστά θυμίσατε, έχουν την ίδια αξία τόσο την Παρασκευή όσο και την Πέμπτη. Παρατήρησα, χτες το βράδυ ότι το κουδούνι που καλεί για την ψηφοφορία δεν λειτουργούσε. Σήμερα το πρωί, έγινε το ίδιο πράγμα. Η κατάσταση είναι πολύ σοβαρή από την στιγμή που οι ψήφοι διακόπτονται πολύ συχνά την Παρασκευή το πρωί.
<P>
Θα ήθελα να σας ζητήσω, κύριε Πρόεδρε, να φροντίσετε ώστε το κουδούνι που καλεί τους βουλευτές να ψηφίσουν να λειτουργεί, ειδάλλως οι ψηφοφορίες κινδυνεύουν να διαταραχτούν σοβαρά. Θα ήταν πάντως αρκετά λυπηρό το μόνο κουδούνισμα που ακούγεται κατά τη διάρκεια της ψηφοφορίας να είναι αυτό των κινητών τηλεφώνων.
<P>
(Χειροκροτήματα)

<SPEAKER ID=65 NAME="Πρόεδρος">
Απευθυνόμενος στην κυρία Theato, θα ήθελα να επισημάνω κατ'αρχάς ότι ευτυχώς τα πρωϊνά της Παρασκευής είναι ήρεμα και χαλαρά. Επομένως, μερικές φορές μπορούμε ακόμα και να παρατείνουμε λίγο τις ψηφοφορίες, γιατί, επαναλαμβάνω εκ νέου, πρόκειται για ημέρες ήρεμες, χαλαρές όπου δεν υπάρχουν διαφωνίες. Παράλληλα, θα ήθελα να σας ζητήσω να διαβιβάσετε στον κύριο Giansily τα συγχαρητήριά μας για την υπερψήφιση της έκθεσής του, η οποία έλαβε ομόφωνα τις ψήφους της Συνέλευσης.

<CHAPTER ID=6>
Συμμετοχή της Πολωνίας και της Σλοβακικής Δημοκρατίας σε προγράμματα κατάρτισης, νεολαίας και εκπαίδευσης
<SPEAKER ID=66 NAME="Πρόεδρος">
Η ημερήσια διάταξη προβλέπει τη συζήτηση της έκθεσης της κυρίας Leperre-Verrier, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με:
<P>
την πρόταση απόφασης του Συμβουλίου όσον αφορά τη θέση της Κοινότητας στο πλαίσιο του Συμβουλίου Σύνδεσης για τη συμμετοχή της Πολωνίας σε κοινοτικά προγράμματα στους τομείς της κατάρτισης της νεολαίας και της εκπαίδευσης (COM(97)0422 - C4-0628/97-97/0224(CNS))και σχετικά μετην πρόταση απόφασης του Συμβουλίου όσον αφορά τη θέση της Κοινότητας στο πλαίσιο του Συμβουλίου Σύνδεσης για τη συμμετοχή της Σλοβακικής Δημοκρατίας σε κοινοτικά προγράμματα στους τομείς της κατάρτισης της νεολαίας και της εκπαίδευσης (COM(97)0422 - C4-0629/97-97/0224(CNS)).

<SPEAKER ID=67 NAME="Leperre-Verrier">
Κύριε Πρόεδρε, αγαπητοί μου συνάδελφοι, η συμμετοχή των τρίτων χωρών στο πρόγραμμα κατάρτισης της νεολαίας και εκπαίδευσης βρίσκεται σε καλό δρόμο. Η πρόταση που μας υποβάλλει σήμερα η Επιτροπή αποτελεί το τέλειο παράδειγμα και πρέπει να χαιρόμαστε που βλέπουμε την Πολωνία και την Σλοβακία να συναντούν την ομάδα των χωρών που συμμετέχουν στα προγράμματα SOCRATES, LEONARDO και Νεολαία για την Ευρώπη.
<P>
Δώσαμε, τον περασμένο Ιούλιο, το πράσινο φως για την συμμετοχή της Ουγγαρίας, της Δημοκρατίας της Τσεχίας και της Ρουμανίας. Μπόρεσαν, ήδη από το οικονομικό έτος 1997, να ωφεληθούν από αυτά τα προγράμματα. Σήμερα, είναι λοιπόν η σειρά της Πολωνίας και της Σλοβακίας.
<P>
Θα ήθελα με δυο λόγια να επανέλθω στην γένεση αυτής της απόφασης. Έπειτα από την υπογραφή, κατά τη διάρκεια του 1996, συμπληρωματικών πρωτοκόλλων με έναν ορισμένο αριθμό τρίτων χωρών, τα συμβούλια σύνδεσης διευκρίνησαν τους όρους συμμετοχής αυτών των χωρών στα κοινοτικά προγράμματα. Αποφάσισαν να κάνουν τον πόλο "εκπαίδευση-κατάρτιση-νεολαία», τον πρώτο κρίκο των δράσεων που έχουν ξεκινήσει. Αλλες συμφωνίες πρόκειται να επιτευχθούν αργότερα στους τομείς του πολιτισμού, του περιβάλλοντος ή της υγείας.
<P>
Αυτή η πολιτική, που καθορίστηκε στην Σύνοδο Κορυφής του Δουβλίνου, είχε κυρίως ως στόχο να εξοικειώσει τις υποψήφιες προς ένταξη χώρες, με τις κοινοτικές πολιτικές και διαδικασίες. Δεν μπορούμε λοιπόν παρά να χαιρόμαστε που διαπιστώνουμε ότι η συνεργασία σε θέματα εκπαίδευσης και νεολαίας θεωρήθηκε προτεραιότητα. Είναι αλήθεια ότι πρόκειται για βασικά στοιχεία στην προσέγγιση των λαών και στην συγκρότηση μιας ευρωπαϊκής ιθαγένειας. Αλλωστε, καθώς οι ανταλλαγές σε αυτόν το τομέα υπάρχουν εδώ και πολλά χρόνια, τα τρία αυτά προγράμματα μπορούσαν ήδη να στηρίξουν δράσεις που να περιλαμβάνουν τις τρίτες χώρες. Επιπλέον, το πρόγραμμα TEMPUS που δημιουργήθηκε το 1990 στο πλαίσιο του PHARE και τουTACIS έθεσε τις βάσεις μιας συνεργασίας στον πανεπιστημιακό τομέα.
<P>
Είναι απόλυτα σαφές ότι αυτό το διάβημα ενισχύθηκε από την έγκριση της Ατζέντας 2000 και τις αποφάσεις της Συνόδου του Λουξεμβούργου, που έθεσαν αυτές τις διαδικασίες προένταξης σε μια φάση έναρξης λειτουργίας.Πρέπει σχετικά με αυτό να σημειώσουμε ότι υπάρχει συνεργία και όχι αντίφαση μεταξύ των δράσεων που συστήνει η Ατζέντα 2000 και αυτή η διαδικασία που ξεκίνησαν τα συμβούλια σύνδεσης. Από την άλλη πλευρά, η επιλογή των σχετικών χωρών ανταποκρίνεται απόλυτα στις επιθυμίες που εξέφρασε το Κοινοβούλιό μας, σχετικά με την αποφυγή των διακρίσεων μεταξύ των υποψήφιων χωρών. Έτσι, αν και δεν συμπεριλαμβάνονταν μέσα στις χώρες πρώτης επιλογής, η Ρουμανία χτες, η Σλοβακία σήμερα, μπορούν να βρίσκονται ανάμεσα στις συνδεδεμένες χώρες.
<P>
Σύμφωνα με αυτήν την συμφωνία, η Πολωνία και η Δημοκρατία της Σλοβακίας θα μπορούν να συμμετέχουν στο σύνολο των δράσεων που συμπεριλαμβάνονται στο πλαίσιο των τριών αυτών προγραμμάτων. Κατά τα άλλα, αυτές οι δύο χώρες θα συμμετέχουν στην παρακολούθηση του συσχετισμού τους με αυτά τα προγράμματα και θα καλούνται στις συντονιστικές συνεδριάσεις. Ωστόσο, εναπόκειται σε αυτές να δημιουργήσουν τις εθνικές υποδομές και τους μηχανισμούς που είναι απαραίτητοι για την συμμετοχή τους.
<P>
Στο δημοσιονομικό επίπεδο, το συμλήρωμα που πρέπει να προσφέρει η Ένωση στην συμβολή αυτών των χωρών έχει εγγραφεί στον προϋπολογισμό του 1997. Αυτή η δαπάνη πρέπει να αναληφθεί οπωσδήποτε πριν τις 31 Μαρτίου, γεγονός που εξηγεί το πόσο επείγει αυτή η συζήτηση. Επιπλέον, δόθηκε η δυνατότητα στην Πολωνία να χρησιμοποιήσει με ανώτερο όριο το 10 % την επιχορήγησή της από το PHARE. Η Σλοβακία, από την πλευρά της ενέγραψε στον εθνικό της προϋπολογισμό το 50 % του κόστους της συμμετοχής της, ενώ το υπόλοιπο 50 % πρέπει να καλυφθεί, για μια ακόμα φορά, από τις ίδιες αυτές πιστώσεις του PHARE. Πρέπει να σημειώσουμε ότι η χρηματοδοτική συμβολή των κρατών πρέπει να καλύψει τις επιδοτήσεις και τις ενισχύσεις που δίνονται στους συμμετόχους τους και είναι φανερό ότι το σωρευμένο ύψος των επιδοτήσεων και των ενισχύσεων που έχουν ληφθεί δεν πρέπει να ξεπερνά την χρηματοδοτική συμβολή που έχει καταβληθεί.
<P>
Πρόκειται λοιπόν, αγαπητοί μου συνάδελφοι, για μια συμφωνία συμμετοχής, που συνήφθη μεταξύ εταίρων, και όχι για μια σύμβαση βοήθειας. Είναι ένα στοιχείο εξαιρετικά σημαντικό, αφού οι ΧΚΑΕ στις σχέσεις τους με την Ευρωπαϊκή Ένωση μερικές φορές αισθάνθηκαν ότι βρίσκονται στην θέση των επικουρούμενων και αυτό είναι που προκύπτει τουλάχιστον από την αξιολόγηση του προγράμματος TEMPUS. Ήταν συνεπώς καλό να αποφύγουμε σήμερα αυτόν τον σκόπελο. Ακόμα λοιπόν και αν δεν υπάρχουν μεγάλα εμπόδια για την συμμετοχή της Πολωνίας και της Δημοκρατίας της Σλοβακίας σε αυτά τα προγράμματα, και αυτό το διάβημα αποτελεί, όπως το τονίσαμε, μια θετική πολιτική πρόοδο, παραμένουν ωστόσο ορισμένα ερωτηματικά.
<P>
Τα προγράμματα LEONARDO, SOCRATES και Νεολαία για την Ευρώπη, που ψηφίστηκαν σύμφωνα με την διαδικασία συναπόφασης, τέθηκαν σε εφαρμογή κατά την διάρκεια του 1995. Βρίσκονται σήμερα σχεδόν στο τέλος της διαδρομής και, για αυτόν τον λόγο, πρέπει να αποτελέσουν αφορμή για αξιολόγηση και επαναπροσδιορισμό. Πρέπει να έχουμε υπόψη μας ότι αυτά τα τρία προγράμματα λειτουργούν σε συνέργια με άλλες δράσεις που διεξάγει ηΕυρωπαϊκή Ένωση στον τομέα της εκπαίδευσης, της κατάρτισης και της νεολαίας. Το άρθρο 126 της Συνθήκης του Μάαστριχτ προίκισε την Ένωση με αρμοδιότητες σχετικά με το θέμα αυτό, και παρότι είναι περιορισμένες, φανερώνουν ωστόσο μια αληθινή επιθυμία δράσης. Έτσι, μπορούμε να πούμε ότι η θέση των νέων και η επαγγελματική τους ένταξή τους έχουν γίνει μια από τις μεγαλύτερες φροντίδες της Ευρωπαϊκής Ένωσης και δεν μπορούμε παρά να λυπόμαστε για την απουσία συνοδευτικών μέτρων όσον αφορά τις συμβαλλόμενες χώρες.
<P>
Από την άλλη πλευρά, πρέπει να θέσουμε επίσης το πρόβλημα των μέσων. Σίγουρα, ο προϋπολογισμός του προγράμματος SOCRATES αυξήθηκε ουσιαστικά χάρη στην επιμονή και την αποτελεσματικότητα της συναδέλφου μου Doris Pack, την οποία πρέπει για μια ακόμα φορά να ευχαριστήσουμε για την δράση της, αλλά τα προγράμματα σχετικά με την εκπαίδευση και την νεολαία δημιουργούν αυτήν την στιγμή μια πραγματική ζήτηση, στην οποία θα ήταν κρίμα να μην ανταποκριθούμε.
<P>
Κατά δεύτερον, πρέπει να αναρωτηθούμε σχετικά με τις ανάγκες των τρίτων χωρών σε θέματα εκπαίδευσης και κατάρτισης. Η Πολωνία, όπως και η Σλοβακία, δεν ξεφεύγουν από την ανάγκη να προσαρμόσουν το εκπαιδευτικό τους σύστημα, όχι μόνο σε σχέση με την Ευρωπαϊκή Ένωση, αλλά επίσης μέσα στο πλαίσιο της παγκοσμιοποίησης και της ανάπτυξης των νέων τεχνολογιών που γνωρίζουμε σήμερα.
<P>
Αυτά τα τρία προγράμματα μπορούν να αποτελέσουν απαντήσεις και μια όχι αμελητέα ενίσχυση, αλλά λόγω του ότι οι παρεμβάσεις τους έχουν πολλαπλές κατευθύνσεις δεν υποχρεώνονται να απαντήσουν σε αυτούς τους στόχους. Έτσι, η διαδικασία διεύρυνσης, από την οποία απορρέει η αρχή της ελεύθερης κυκλοφορίας και η αμοιβαία αναγνώριση των διπλωμάτων, προϋποθέτει πραγματικές προόδους σε εκπαιδευτικά θέματα. Εξάλλου, η ίδια η Επιτροπή το τονίζει στις γνωμοδοτήσεις που εξέδωσε σχετικά με τις αιτήσεις προσχώρησης αυτών των δύο χωρών.
<P>
Όσον αφορά την Πολωνία, υπογραμμίζει την πρόοδο αυτής της χώρας, πρόοδο θεαματική σε θέματα εκπαίδευσης σημειώνοντας όμως ότι πρέπει να γίνουν και άλλες προσπάθειες. Πράγματι, πρέπει να γνωρίζουμε ότι η Πολωνία διαθέτει 16 % από τον προϋπολογισμό της, δηλαδή το 6, 2 % του ΑΕΠ για την εκπαίδευση και έχει θέσει ως στόχο της να αυξήσει σημαντικά τον αριθμό των νέων στην δευτεροβάθμια εκπαίδευση, όπως και στην ανώτατη εκπαίδευση, ώστε κυρίως το 20 % της τάξης των 20-24 ετών να μπορέσουν να ακολουθήσουν ανώτατες σπουδές.
<P>
Η Σλοβακία αναπτύσει μια λιγότερο επιθετική στρατηγική αφού μόνο το 3, 2 % του προϋπολογισμού της διατίθεται για την εκπαίδευση, δηλαδή περίπου το 1, 5 % του ΑΕΠ της. Πέρα από την ανάγκη, και εκεί επίσης, να αυξηθεί ο αριθμός των μαθητών και των φοιτητών της, πρέπει να γίνουν ακόμα σημαντικές προσπάθειες για να δοθούν στις μειονότητες οι ίδιες ευκαιρίες πρόσβασης στην εκπαίδευση, και αναφέρομαι ιδιαίτερα στην ουγγρική μειονότητα.
<P>
Να γιατί, για να αξιολογήσουμε σε τι η συμμετοχή στα προγράμματα εκπαίδευσης και κατάρτισης μπορεί να βοηθήσει αυτές τις χώρες προς την κατεύθυνση του εκσυγχρονισμού του εκπαιδευτικού τους συστήματος, συνέστησα την δημιουργία μιας ειδικής οργανωτικής επιτροπής. Γνωρίζω ότι η Επιτροπή δεν είναι πολύ θετική σε ένα τέτοιο μέτρο. Ωστόσο πρέπει να ομολογήσω, κύριε Επίτροπε, ότι δεν πείστηκα εντελώς από τις απαντήσεις που μου δόθηκαν, σχετικά με την άρνηση να δημιουργηθεί αυτή η δομή αξιολόγησης και πρέπει να πω ότι λυπάμαι για αυτό. Πράγματι, η διαδικασία διεύρυνσης προϋποθέτει να περάσουμε πολλά στάδια: SOCRATES, LEONARDO, Νεολαία για την Ευρώπη, πρόκειται για αρκετά περάσματα, αλλά μας απομένει, αγαπητοί μου συνάδελφοι να χτίσουμε γέφυρες.

<SPEAKER ID=68 LANGUAGE="DE" NAME="Heinisch">
Κύριε Πρόεδρε, κυρίες και κύριοι, η απόφαση μας να συμπεριληφθούν η Πολωνία και η Τσεχική Δημοκρατία στα εκπαιδευτικά προγράμματα και στα προγράμματα για την νεολαία της Ευρωπαϊκής Ένωσης, αποτελεί ένα σημαντικό βήμα. Είναι ένα βήμα όμως που προκύπτει αναγκαστικά ως λογική συνέπεια, αν θέλουμε να προχωρήσουμε στον δρόμο που χαράξαμε, με την απόφασή μας για μια προς ανατολάς διεύρυνση της Ευρωπαϊκής Ένωσης. Γιατί; Ο στόχος στον οποίο προσβλέπουμε, όταν ανοίγουμε την Κοινότητα στα κράτη του πρώην Ανατολικού Συνασπισμού, είναι μια πολιτικά σταθερή και ειρηνική Ευρώπη. Ελπίζουμε να επιτύχουμε αυτόν τον στόχο, υποστηρίζοντας τα μελλοντικά κράτη μέλη να εδραιώσουν τους δημοκρατικούς τους θεσμούς και να ενισχύσουν την οικονομική τους δύναμη. Πώς μπορούμε όμως να το επιτύχουμε αυτό; Μόνο μαθαίνοντας οι μεν από τους δε, ανταλλάσσοντας εμπειρίες, γνώσεις, ιδέες και σκέψεις, μόνον αν εξοικειωθούμε μεταξύ μας. Όσο περισσότεροι πολίτες της Ένωσης εμπλακούν σ' αυτήν την διεργασία της κοινής ανάπτυξης, τόσο μεγαλύτερη θα είναι η επιτυχία. Όσο νεότερα είναι τα άτομα που θα συμμετάσχουν σ' αυτήν την διεργασία, τόσο βαθύτερα μπορεί να ριζώσει στην καρδιά τους το αίσθημα ότι ανήκουν στον ίδιο χώρο, τόσο λιγότερο επιρρεπής σε ρήξεις θα είναι η μελλοντική Κοινότητα.
<P>
Τα προγράμματα LEONARDO, SOCRATES και ΝΕΟΛΑΙΑ ΓΙΑ ΤΗΝ ΕΥΡΩΠΗ προτίθενται να προετοιμάσουν μια τέτοια εξέλιξη. Βοηθούν την υπέρβαση των γλωσσικών ορίων, προωθούν τη μεταβίβαση της παιδείας και τις ανταλλαγές μεταξύ φοιτητών, επαγγελματιών και νέων στην Ευρώπη. Αποτελούν εγγύηση ότι οι νέοι στα παλιά όπως και στα μελλοντικά κράτη μέλη θα μάθουν να θεωρούν τις δημοκρατικές αξίες ως κάτι που αξίζει να το προστατεύουν.
<P>
Στον κύκλο των κρατών, που με την ένταξή τους πρόκειται να δρομολογηθεί η προς ανατολάς διεύρυνση, δεν συγκαταλέγεται η Δημοκρατία της Σλοβακίας. Η εκτίμηση ότι πρέπει πρώτα να ευδοκιμήσει περισσότερο η καλλιέργεια της δημοκρατίας στη χώρα αυτήν οδήγησε στην περαιτέρω αναβολή της ένταξής της στην Κοινότητα. Η εκτίμηση όμως ότι ο λαός της Σλοβακίας είναι ανοικτός σε μια δημοκρατική μετεξέλιξη του πολιτικού του συστήματος οδήγησε στο ότι επιθυμούμε την συμμετοχή ατόμων από την Δημοκρατία της Σλοβακίας στα προγράμματά μας.
<P>
Ήδη πέρυσι τον Ιούλιο, το Ευρωπαϊκό Κοινοβούλιο αποφάσισε να συμπεριλάβει στα προγράμματα την Τσεχία, την Ουγγαρία και την Ρουμανία.Η Δημοκρατία της Σλοβακίας και η Πολωνία έπρεπε να περιμένουν, μέχρι να δούμε πρώτα αν θα παίρναμε τις πρόσθετες πιστώσεις για το πρόγραμμα SOCRATES. Αυτό το επιτύχαμε και έτσι χαίρομαι σήμερα που μετά την Ουγγαρία, την Τσεχία και τη Ρουμανία, θα συμμετέχουν στα προγράμματά μας η Δημοκρατία της Σλοβακίας και η Πολωνία. Σας ευχαριστώ, κ. Leperre - Verrier, για την θετική σας συμβολή!

<SPEAKER ID=69 LANGUAGE="NL" NAME="Van Bladel">
Κύριε Πρόεδρε, θεωρώ θετικό το να συμμετέχουν η Πολωνία και η Σλοβακία σε μια κοινή δράση στον τομέα της επαγγελματικής κατάρτισης, της νεολαίας και της παιδείας, όπως προτείνεται στην έκθεση της συνάδελφου κ. LeperreVerrier. Αυτό αποτελεί άλλο ένα μικρό βήμα στον ιστορικό δρόμο προς την πλήρη εταιρική σχέση με τις χώρες της Κεντρικής και της Ανατολικής Ευρώπης, έναν δρόμο στον οποίο θα μπούμε οριστικά στα τέλη του Μαρτίου με την Ευρωπαϊκή Διάσκεψη.
<P>
Στην πράξη, πρόκειται για μια χρήσιμη μέθοδο για να εξοικειωθούν οι υποψήφιες χώρες με τους διαφόρους τομείς πολιτικής και τις διαδικασίες στην Ένωση. Η επιλογή της παιδείας, της κατάρτισης και της νεολαίας είναι πολύ κατάλληλη για να αποκτήσουμε πείρα. Επαινώ τον Επίτροπο κ. Van den Broek για την επιλογή του, διότι όποιος έχει τα νιάτα, έχει και το μέλλον.
<P>
Για τη μελλοντική συνεργασία με τις συγκεκριμένες χώρες, καλή βάση αποτελεί η από κοινού χρηματοδότηση έργων με τα εν λόγω προγράμματα καθώς και με το πρόγραμμα PHARE. Έμεινα λοιπόν ικανοποιημένη διότι το συνολικό ποσόν των επιδοτήσεων και άλλων οικονομικών ενισχύσεων δεν θα ξεπεράσει την καταβαλλόμενη οικονομική συμμετοχή. Αυτό διασφαλίζει σαφήνεια, δεν προκαλεί υπερβολικές προσδοκίες και επιπλέον ελέγχεται. Εν τούτοις είναι σαφές ότι η σημασία της πρωτοβουλίας είναι πολύ μεγαλύτερη από τους οικονομικούς περιορισμούς.
<P>
Η Πολωνία και η Σλοβακία, όπως άλλωστε και άλλες χώρες της Κεντρικής και Ανατολικής Ευρώπης, θα αντιμετωπίσουν προβλήματα με την αναπροσαρμογή του εκπαιδευτικού τους συστήματος, όχι μόνον εξ αιτίας της Ένωσης, αλλά και εξ αιτίας των νέων τεχνολογιών πληροφορικής. Και τα κράτη μέλη αντιμετωπίζουν άλλωστε ακόμη συχνά προβλήματα στον τομέα αυτόν.
<P>
Σαν μέλος της Επιτροπής Εξωτερικών Υποθέσεων, θα ήθελα να εκφράσω την εκτίμησή μου για την πρωτοβουλία, διότι τα προγράμματα που περιγράφει η εισηγήτρια συμβάλλουν στην αμοιβαία προσέγγιση ανάμεσα στα κράτη μέλη και τις χώρες της Κεντρικής και Ανατολικής Ευρώπης. Αυτό αποτελεί στρατηγικό στόχο για την εδραίωση σταθερότητας και ειρήνης στην Ευρώπη. Και ακριβώς αυτό είναι το νόημα του έργου μας.

<SPEAKER ID=70 LANGUAGE="SV" NAME="Lindqvist">
Κύριε Πρόεδρε, νομίζω ότι αυτό είναι ένα από τα πλέον σημαντικά καθήκοντα του Ευρωπαϊκού Κοινοβουλίου, δηλ. η ενίσχυση της συνεργασίας μεταξύ επαγγελματικών κατηγοριών, νέων, χωρών και λαών. Αυτό είναι επομένως καλό. Η γλωσσική εκπαίδευση είναι μέρος αυτής της διαδικασίας. Είναι σημαντικό να υπάρχει μέριμνα για τις γλώσσες που υπάρχουν σήμερα στην ΕΕ, αλλά ταυτόχρονα πρέπει να φροντίσουμε να αναπτυχθεί ο διάλογος με τις γλώσσες της Ανατολικής και Κεντρικής Ευρώπης και να τους δοθούν οι ίδιες δυνατότητες ανάπτυξης με τις γλώσσες της σημερινής ΕΕ.
<P>
Όσον αφορά την επιρροή θεωρώ ότι τόσο η Πολωνία όσο και η Σλοβακία πρέπει να συμμετέχουν εξ αρχής και να αποφασίσουν για τη διαμόρφωση των προγραμμάτων. Αυτό είναι σημαντικό διότι είναι όντως μία συμφωνία που συνάπτεπται μεταξύ της ΕΕ και των χωρών, και αυτό συνεπάγεται ότι αυτές οι συμφωνίες χρηματοδοτούνται περίπου εξ ίσου τόσο από τις δύο αυτές χώρες όσο και από την ΕΕ. Πρέπεινα το δούμε αυτό εντός του πλαισίου εταιρικής σχέσης μεταξύ της Επιτροπής, της Σλοβακίας και της Πολωνίας.
<P>
Τα προγράμματα για τα οποία αυτό ισχύει κυρίως είναι τα Leonardo, Sokrates, Νεολαία για την Ευρώπη, Tempus και Phare. Πρέπει να πραματοποιηθούν, ανεξάρτητα από το τι γίνεται με τις διαπραγματεύσεις, δηλαδή πόσο αργά ή γρήγορα προχωρούν.
<P>
Έχω όμως κάτι σημαντικό να προσθέσω, συγκεκριμένα ότι θεωρώ πως πρέπει να προκύπτει πολύ ξεκάθαρα ότι τα προγράμματα δεν πρόκειται να αφορούν μόνον μία μονόπλευρη κοινοτική προσαρμογή στα θεσμικά όργανα της ΕΕ, στη δική μας οπτική, στο δικό μας εκπαιδευτικό επίπεδο και στις δικές μας εκπαιδευτικές πρϋποθέσεις, αλλά πρέπει να είναι μία πολύπλευρη και αμοιβαία ανταλλαγή μεταξύ της ΕΕ και των χωρών που τώρα αιτούνται ένταξης. Τότε μόνον θα είναι αυτά τα προγράμματα καλά. Συνεπώς δεν πρέπει να προβάλει η ΕΕ σαν κάποιου είδους μεγάλος αδερφός, αλλά πρέπει διαρκώς να φροντίζει ώστε αυτό να είναι ένας διάλογος μεταξύ ανεξαρτήτων χωρών που έχουν συνάψει συμφωνία. Υπό αυτές τις προϋποθέσεις θα είναι αυτό καλό και η Ομάδα του ΦΙΛ στηρίζει αυτήν την πρόταση.

<SPEAKER ID=71 LANGUAGE="SV" NAME="Holm">
Κύριε Πρόεδρε, τα κοινά προγράμματα εκπαίδευσης και επαγγελματικής κατάρτισης είναι υψίστης σημασίας. Ως εκ τούτου καλωσορίζω αυτήν την έκθεση για την Πολωνία και τη Σλοβακία. Αν θέλουμε να συμβάλουμε σε μία αυξημένη ανταλλαγή νέων πέραν των εθνικών συνόρων και να συμβάλουμε στο να μάθουν οι νέοι περισσότερα για άλλους πολιτισμούς, παραδόσεις και χώρες, τότε αυτά τα προγράμματα είναι μια καλή αρχή. Γι' αυτό η Ομάδα των Πρασίνων θα στηρίξει αυτήν την έκθεση.
<P>
Προσωπικά έχω όμως δύο παρατηρήσεις. Κατ' αρχάς δεν θεωρώ ότι το πρόγραμμα Νεολαία για την Ευρώπη θα πρέπει να συμπεριληφθεί σ' αυτήν την συμφωνία. Διότι δεν είναι ένα πρόγραμμα εκπαίδευσης ή επαγγελματικής κατάρτισης, αλλά μάλλον ένας μονόπλευρος προπαγανδιστικός οργανισμός. Έτσι είναι στη Σουηδία. Γι' αυτό θεωρώ ότι δεν πρέπει να συμπεριλαβάνεται σαν ένα μέρος της συμφωνίας.
<P>
Δεύτερον θεωρώ ότι η ΕΕ πρέπει, σ' ένα πνεύμα αλληλεγγύης, να αναλάβει το μεγαλύτερο μέρος των δαπανών γι' αυτές τις συμφωνίες, καθώς το τμήμα της Ευρώπης στο οποίο βρισκόμαστε είναι σε πολύ καλύτερη οικονομική κατάσταση σε σύγκριση με τις συνθήκες τόσο στην Πολωνία όσο και στη Σλοβακία όπου υπάρχει έλλειψη πολλών πραγμάτων. Αν το εννοούμε σοβαρά ότι θα στηρίξουμε την Ανατολική και Κεντρική Ευρώπη, τότε θα έπρεπε επίσης να αναλάβουμε το απολύτως μεγαλύτερο μέρος των δαπανών σ' αυτόν τον πολιτικά σημαντικό τομέα.

<SPEAKER ID=72 LANGUAGE="DE" NAME="Lukas">
Κύριε Πρόεδρε, συμφωνούμε με την έκθεση αυτή, αν και θεωρούμε περιττό να κρεμάμε σε όλα τα εύλογα μέτρα που αφορούν τους προς ανατολάς γείτονές μας αυτομάτως την ταμπελίτσα της προς ανατολάς διεύρυνσης. Θεωρώ σημαντικό να τονίσω ότι πρόκειται για μια συμφωνία για μια συμμετοχή μεταξύ εταίρων και όχι για μια σύμβαση για επιδοτήσεις. Εξ ίδιας εμπειρίας γνωρίζω ότι κυρίως η γειτονική χώρα της Αυστρίας, η Δημοκρατία της Σλοβακίας, αισθάνεται πολύ δυσάρεστα όταν την μεταχειρίζονται σαν αποδεκτη βοηθείας.
<P>
Χαίρομαι ειλικρινά που η εισηγήτρια στην αιτιολογική της έκθεση θίγει την πολύ ανησυχητική κατάσταση των παιδιών στις χώρες αυτές. Τα παιδιά είναι ακριβώς αυτά που αποτελούν εκεί ένα εξαιρετικά απειλούμενο στρώμα του πληθυσμού. Η έκθεση της UNICEF που το Ευρωπαϊκό Κοινοβούλιο επεξεργάστηκε πέρυσι, τεκμηρίωσε με έμφαση το γεγονός αυτό. Γι' αυτόν τον λόγο, τα προγράμματα SOCRATES και Νεολαία της Ευρώπης πρέπει να υλοποιηθούνστοχεύοντας ιδιαίτερα στη βελτίωση των προοπτικών και της ποιότητας ζωής των παιδιών.
<P>
Η εντατικότερη συνεργασία των εκπαιδευτικών θεσμών και η βελτίωση των εκπαιδευτικών συστημάτων ασφαλώς θα συμβάλει ώστε να επωφεληθούν τελικά και οι πολίτες της Ευρωπαϊκής Ένωσης από το τεράστιο δυναμικό της Πολωνίας και της Δημοκρατίας της Σλοβακίας σε διανοούμενους και εκπαιδευτικούς.

<SPEAKER ID=73 LANGUAGE="DE" NAME="Elchlepp">
Κύριε Πρόεδρε, κι εγώ ευχαριστώ επίσης την κ. Leperre-Verrier για την θαυμάσια έκθεσή της. Η πολιτική μου ομάδα χαιρετίζει την έκθεση αυτή και το βαθμιαίο άνοιγμα των προγραμμάτων αυτών στα κράτη της Κεντρικής και Ανατολικής Ευρώπης πριν από την ένταξή τους. Εδώ ανοίγεται, για την νεολαία κυρίως, μια ακόμη πόρτα για νέες εμπειρίες. Τα προγράμματα όμως αυτά προσφέρουν και την ευκαιρία για ανταλλαγή εκπαιδευτικών και επαγγελματικών εμπειριών, για την απαρχή ενός ανανεωμένου διαλόγου, γιατί τα κράτη αυτά έχουν επίσης κάτι να μας προσφέρουν.
<P>
Γι' αυτό η αρχή του "μάθε την γλώσσα του γείτονα» δεν πρέπει να ισχύει μόνον σε σχέση με τις δυτικοευρωπαϊκές χώρες αλλά και σε σχέση με τους προς ανατολάς γείτονές μας. Τα χρήματα αυτά πιάνουν τόπο: Η μεταφορά γνώσεων και εμπειρίας δεν συμβαίνει επιτυχέστερα, παρά μόνο με την προσωπική εμπειρία και παραμονή σε μια άλλη χώρα, και ελπίζω ότι με την προσωπική επαφή θα παραμεριστούν οι προκαταλήψεις που δυστυχώς σήμερα αναβιώνουν πάλι ή συντηρούνται, όπως σε παλιότερους καιρούς. Μπορώ να φανταστώ ότι η παιδαγωγική συνεργασία θα οδηγήσει μια μέρα σε κοινά διδακτικά μέσα, ακόμη και σε ένα κοινό ευρωπαϊκό βιβλίο ιστορίας.

<SPEAKER ID=74 LANGUAGE="DE" NAME="Habsburg-Lothringen">
Κύριε Πρόεδρε, θα ήθελα πολύ να προστεθώ στον χορό εκείνων που ευχαριστούν την κ. Lepperre-Verrier για την έκθεση και την εργασία της. Πρέπει κανείς βέβαια να επισημάνει ότι η έκθεση αυτή εντάσσεται σε ένα ευρύτερο πλαίσιο. Όλα άρχισαν με μία έκθεση του κ. Posselt, που είχε πεί τότε ότι οι εκθέσεις αυτές πρέπει να επεκταθούν και στις χώρες της Κεντρικής και Ανατολικής Ευρώπης στο σύνολό τους. Αυτό είναι άξιο αναφοράς και πράγμα πολύ σπουδαίο. Πρέπει να αναλογιστεί κανείς μέσα σεπόσοί φοβερά σύντομο διάστημα, όλες αυτές οι χώρες της Κεντρικής και Ανατολικής Ευρώπης, που έμειναν για τόσες δεκαετίες πίσω, όντας κάτω από κομμουνιστικό ζυγό, πρέπει να επιδοθούν σε ένα γρήγορο κυνήγι ανάκτησης του χαμένου χρόνου. Κι αυτό το καταφέρνουν τόσο θαυμάσια, ώστε μας ενθουσιάζουν.
<P>
Ένας από τους μεγάλους φιλοσόφους του αιώνα μας, συγκεκριμένα ο Δαλάι Λάμα, απάντησε κάποτε στο ερώτημα του πώς αντιμετωπίζει την κατάσταση ότι υπάρχει ακόμη τόση καταστροφή και όλεθρος στον κόσμο - ιδιαίτερα στην ίδια του την χώρα -, λέγοντας ότι δεν μπορεί κανείς αυτήν τη στιγμή να κάνει τίποτα. Επειδή πρόκειται για άνθρωπο με πολύ θετική σκέψη, όλοι οι ακροατές έμειναν εμβρόντητοι. Εκείνος τότε τους κοίταξε και είπε: "Ναι, αλλά υπάρχει κάποια δυνατότητα, συγκεκριμένα πρέπει κανείς να κερδίσει τη νεολαία, γιατί το μέλλον ανήκει σ' εκείνον που θα κερδίσει τη νεολαία». Το ίδιο ισχύει και γι' αυτήν την έκθεση. Η έκθεση αυτή απευθύνεται στην νεολαία - στην περίπτωση αυτή στις δύο χώρες, την Πολωνία και την Δημοκρατία της Τσεχίας, ενώ τον περασμένο χρόνο στη Ρουμανία, σ την Ουγγαρία και στη Δημοκρατία της Τσεχίας. Αν κερδίσει κανείς τη νεολαία σ' αυτές τις χώρες, τότε σ' αυτήν ακριβώς ανήκει και το ευρωπαϊκό μέλλον που εμείς τους ευχόμαστε.
<P>
Καθήκον μας είναι να δείξουμε και να προτείνουμε στην νεολαία αυτή τις δικές μας ευρωπαϊκές αντιλήψεις για τις αξίες, που μας χάρισαν 50 χρόνια ειρήνης, μια τεράστια ευημερία, για μια μεγάλη περίοδο, για να μπορέσουν να τις αποδεχθούν οικειοθελώς. Σ' αυτό βοηθάει η εν λόγω έκθεση.

<SPEAKER ID=75 LANGUAGE="FI" NAME="Piha">
Αξιότιμε κύριε Πρόεδρε, θέλω επίσης να ευχαριστήσω την κυρία Leperre-Verriere για την εξαιρετικά καλή δουλειά της προκειμένου να συνταχθεί αυτή η έκθεση. Τα προγράμματα της Ευρωπαϊκής Ένωσης στους τομείς της κατάρτισης της νεολαίας και της εκπαίδευσης αποτελούν εξαιρετικά σημαντικά μέσα, προκειμένου να επεκτείνεται η συνοχή στην Ευρώπη στο επίπεδο των πολιτών, και να γεφυρώνεται ακόμα πιο πολύ το χάσμα ανάμεσα στην Ανατολική και τη Δυτική Ευρώπη. Οι εμπειρίες του κάθε πολίτη, φοιτητή και ερευνητή στα πολυπολιτισμικά εκπαιδευτικά ιδρύματα σ' όλη την Ευρώπη έχουν πολύ περισσότερη αξία από οποιαδήποτε πολύχρωμα φυλλάδια της Επιτροπής σχετικά με το εγχείρημα που επονομάζεται η Ευρώπη των πολιτών.
<P>
Είναι σημαντικό να τονιστεί, πως τα προβλήματα της εκπαιδευτικής συνεργασίας μεταξύ της σημερινής Ένωσης και των υποψήφιων προς ένταξη χωρών, δεν λύνονται μόνο με την αύξηση της χρηματοδότησης. Παρ' όλο που η χρηματοδότηση για παράδειγμα του προγράμματος ΣΩΚΡΑΤΗΣ έχει αυξηθεί για την επόμενη χρήση του προυπολογισμού, τα χρήματα απέχουν πολύ από το να επαρκούν έστω για τις εσωτερικές ανάγκες των προγραμμάτων της σημερινής Ένωσης. Επομένως, τη μεγαλύτερη πρόκληση την έχουν τα ίδια τα πρός ένταξη κράτη. Τα εν λογω κράτη πρέπει από μόνα τους να μπορέσουν να εκσυγχρονίσουν και να προσαρμόσουν τα εκπαιδευτικά τους συστήματα και τα εκπαιδευτικά τους ιδρύματα, έτσι ώστε να εγγυηθούν το επίπεδο της εκπαίδευσης στα προγράμματα ανταλλαγής φοιτητών, όσον αφορά τα ζητήματα σχετικά με το περιεχόμενο της διδασκαλίας, καθώς και σχετικά με τα θέματα διοίκησης και εξωτερικού πλαισίου.
<P>
Έχει αποδειχθεί στην πράξη, πως στις περισσότερες χώρες της πρώην Ανατολικής Ευρώπης, οι δυνατότητες φοίτησης των φοιτητών από το εξωτερικό, παραμένουν ακόμα πολύ περιορισμένες. Ως πρακτικό παράδειγμα, θα μπορούσα, δυστυχώς να αναφέρω το πανεπιστήμιο του Τάρτο στην Εσθονία, στο οποίο οι φινλανδοί φοιτητές που σπουδάζουν εκεί, έχουν ήδη προβεί σε νομικές ενέργειες κατά της διοίκησης του πανεπιστημίου, εξαιτίας των διδάκτρων, που αυθαίρετα πολλαπλασιάστηκαν στη μέση του ακαδημαϊκού έτους.
<P>
Η υπερβολική είσπραξη χρημάτων από φοιτητές του εξωτερικού, δεν ταιριάζει με την φύση των προγραμμάτων ανταλλαγής φοιτητών. Η εμπέδωση αυτής της αρχής είναι σημαντική για τις χώρες που ετοιμάζονται να καταστούν μέλη της Ευρωπαϊκής Ένωσης. Τα προγράμματα ανταλλαγής φοιτητών βασίζονται στην αμοιβαιότητα, η οποία εύλογα δεν θα έπρεπε να βασίζεται στις αποφάσεις των αστικών δικαστηρίων. Επομένως, πολλά ζήτηματα πρέπει ακόμα να βελτιωθούν.

<SPEAKER ID=76 LANGUAGE="DE" NAME="Posselt">
Κύριε Πρόεδρε, όπως ο Karl Habsburg-Lothringen είχε την καλωσύνη να αναφέρει: Είμαι, ας πούμε, ο παππούς αυτής της έκθεσης, γιατί είχα την τιμή τότε να φέρω ενώπιον της Ολομέλειας το πρόσθετο πρωτόκολλο για τη συμφωνία σύνδεσης. Πιστεύω ότι η έκθεση, για την οποία ψηφίζουμε σήμερα, αποτελεί σημαντική πρόοδο. Διαπραγματεύεται κατ' αρχήν την πολιτισμική και γλωσσική πολυμορφία της σημερινής Ευρώπης και της μελλοντικής ΕΕ. Γι' αυτό είμαι ευγνώμων που στην έκθεση αυτή εκτιμώνται δεόντως οι περιφερειακές όπως και οι μειονοτικές γλώσσες καθώς και οι σλαβικές γλώσσες και τα Ουγγρικά.
<P>
Δεύτερον, είμαι χαρούμενος που η έκθεση αυτή είναι ένα βήμα για μεγαλύτερης έκτασης εταιρικές σχέσεις. Έχουμε συνηθίσει σ' έναν κάπως αλαζονικό πατερναλισμό απένταντι στις υποψήφιες για ένταξη χώρες της Κεντρικής και Ανατολικής Ευρώπης, και ειδικά οι τροπολογίες που υποβλήθηκαν σήμερα αποτελούν μαρτυρία για την ύπαρξη ενός πνεύματος πολύ ευνοϊκού για τις εταιρικές σχέσεις. Εδώ βλέπουμε κιόλας τα μελλοντικά κράτη μέλη. Σε σχέση μ' αυτό θα ·θελα να εκφράσω στον κ. Lukas τις αντιρρήσεις μου, γιατί πιστεύω ότι θα πρέπει να υπερασπιστεί με όλη του την ενεργητικότητα την προς ανατολάς διεύρυνση στην ίδια του την χώρα.
<P>
Τρίτον θα ήθελα να πω ότι με την έκθεση αυτή λαμβάνουμε υπόψη δύο χώρες που είναι για μας ιδιαίτερα σημαντικές: την Πολωνία με την μεγάλη της ιστορία και πολιτισμό και την Σλοβακία με τη δική της μεγάλη ιστορία και πολιτισμό, που συνδέουν επίσης αυτά τα δύο κράτη πολύ έντονα μεταξύ τους. Ιδιαίτερα η Σλοβακία διατρέχει κίνδυνο να απομονωθεί. Συζήτησα με τον πρόεδρο της σλοβακικής Διάσκεψης Πρυτάνεων, τον καθηγητή κ. Stern, ο οποίος φοβάται ότι λόγω της πολιτικής στην χώρα του, που δικαίως εμείς επικρίνουμε, θα απομονωθεί ο λαός, θα απομονωθούν τα εκπαιδευτικά ιδρύματα, θα απομονωθούν οι φοιτητές, οι νέοι επιστήμονες και τα στελέχη. Πρέπει να κάνουμε κάτι ενάντια σ' αυτό! Πρέπει από χρηματοδοτική άποψη να τοποθετήσουμε την Σλοβακία σε καίριο σημείο, γιατί καμία από τις συνδεδεμένες χώρες δεν χρειάζεται τόσο έντονα την υποστήριξή μας όσο η Σλοβακία, που είναι ένα κατ' εξοχήν κεντροευρωπαϊκό κράτος. Για τον λόγο αυτό χαιρετίζω την παρούσα έκθεση και τους κεντρικούς άξονες που υπάρχουν σ' αυτήν και αφορούν την Πολωνία και την Σλοβακία.

<SPEAKER ID=77 LANGUAGE="DE" NAME="Rόbig">
Κύριε Πρόεδρε, κύριε Επίτροπε Fischler, αξιότιμοι κυρίες και κύριοι, η έρευνα, η υποδομή και η παιδεία είναι οι τρείς βάσεις επιτυχίας για μία οικολογική και κοινωνική οικονομία της αγοράς, για την επιτυχία, για την απασχόληση. Γι' αυτό χαιρετίζω τα προγράματα αυτά. Εμείς τα μέλη των αντιπροσωπειών για την προς ανατολάς διεύρυνση συζητήσαμε πολύ διεξοδικά την περασμένη βδομάδα στο Στρασβουργο με τον επίτροπο Van den Broek και διευκρινίσαμε ότι καλωσορίζουμε ιδιαίτερα την σημασία αυτών των ευρωπαϊκών συμφωνιών για την προσέγγιση των χωρών της Κεντρικής και Ανατολικής Ευρώπης.
<P>
Αυτό ισχύει ιδιαίτερα για την συνεργασία στον τομέα της παιδείας. Θα ήθελα να εξάρω επίσης, όπως ο προλαλήσας κ. Posselt, ότι ο τομέας της παιδείας ενέχει ιδιαίτερη σημασία, ιδιαίτερα από την στιγμή που η πολιτική κατάσταση στην χώρα αυτή θα καταστήσει δυνατή την ένταξή της. Σήμερα στις 16.00 λήγει, ως γνωστόν, η προθεσμία υποβολής αίτησης για το αξίωμα του Προέδρου, και στις 5 Μαρτίου προβλέπεται η εκλογή του νέου Προέδρου. Ενδιαφέρον είναι ότι ο Πρόεδρος Kovac εξήγγειλε ότι θα διατάξει δημοψήφισμα, σύμφωνα με την απόφαση του Συνταγματικού Δικαστηρίου της χώρας. Την στιγμη αυτή δηλαδή δρομολογούνται στην Σλοβακία πολύ σημαντικές εξελίξεις. Ακριβώς για τον λόγο αυτόν πρέπει να κάνουμε το παν για να προσφέρουμε πολύτιμες υπηρεσίες γι' αυτή την προσέγγιση.
<P>
Εδώ μπορούν φυσικά να επιτευχθούν προκαταβολικά πολλές προσαρμογές. Η άμεση ένταξη στα κοινοτικά προγράμματα πρέπει να αποτελέσει επίσης έκφραση μιας ενισχυμένης στρατηγικής προσεγγίσεων. Οι συμφωνίες σύνδεσης με τις χώρες που επιθυμούν την ένταξη πρέπει να εντατικοποιηθούν αμέσως, ειδικά με τη Σλοβακία. Το ότι αρχίζουμε με την συνεργασία στους τομείς της εκπαίδευσης και νεολαίας δεν είναι απλώς γεγονός αξιέπαινο αλλά και πολύ καλά σχεδιασμένο. Συμφωνώ με την εισηγήτρια: Μόνο από κοινού με τη νεολαία μπορεί να χτιστείένα κοινό μέλλον στο κοινό σπίτι της Ευρώπης.

<SPEAKER ID=78 NAME="Fischler">
Κύριε Πρόεδρε, αγαπητοί κυρίες και κύριοι, ένα θερμό ευχαριστώ πρώτα στην εισηγήτρια, κ. Leperre-Verrier, ένα θερμό ευχαριστώ και στην Επιτροπή Πολιτισμού, Νεότητας, Παιδείας και Μέσων Ενημέρωσης για την πολύ συνεργάσιμη στάση της και τον ιδιαιτέρως γοργό ρυθμό που ακολούθησε σ' αυτήν την υπόθεση.
<P>
Την παραμονή έναρξης των διαπραγματεύσεων ένταξης, έγινε αισθητή από την πλευρά των κυβερνήσεων και των λαών των χωρών της κεντρικής και ανατολικής Ευρώπης, καθώς και των κρατών μελών, μια αυξημένη ευαισθησία και εξωστρέφεια σχετικά με αυτό το ζήτημα. Όπως προκύπτει πρόσφατα και από τα συμπεράσματα του Λουξεμβούργου, με τα προγράμματα αυτά παρέχεται στις χώρες της Κεντρικής και Ανατολικής Ευρώπης η δυνατότητα να εξοικειωθούν με τις πολιτικές και τους θεσμούς της Κοινότητας, και τούτο όχι μόνο σε πολιτικό και διοικητικό επίπεδο, αλλά και πάνω στηνπολυσυζητημένη βάση. Πολλοί φοιτητές, δάσκαλοι, νέοι, πανεπιστημιακοί και ελεύθεροι επαγγελματίες θα έχουν έτσι την ευκαιρία να συνδεθούν μέσω δικτύων με τους συναδέλφους τους στα κράτη μέλη. Μια τέτοια ανταλλαγή είναι πράγματι εξαιρετικά σημαντική για την παγίωση της δημοκρατίας, πράγμα ιδιαίτερα σπουδαίο στην περίπτωση της Δημοκρατίας της Σλοβακίας.
<P>
Η συγκεκριμένη εκπλήρωση της υπόσχεσης, που έχει δοθεί εδώ και πολύν καιρό, για μια συμμετοχή στα προγράμματα αυτά χαίρει ιδιαίτερης εκτίμησης και στις κυβερνήσεις και στους μελλοντικούς φορείς προώθησης προγραμμάτων. Πέραν τούτου, η συμμετοχή στα κοινοτικά προγράμματα γενικά, αλλά και ιδιαίτερα στους τομείς της γενικής και επαγγελματικής εκπαίδευσης, θα συμβάλει ουσιαστικά στην οικοδόμηση των θεσμών στις υπό ένταξη χώρες. Οι χώρες της Κεντρικής και Ανατολικής Ευρώπης δίνουν μεγάλη προτεραιότητα στη συμμετοχή τους σ' αυτά τα προγράμματα και εντάσσουν στους εκπαιδευτικούς τους προϋπολογισμούς αντίστοιχες πιστώσεις, τις οποίες διαθέτουν. Και στις ενισχυμένες στρατηγικές προσέγγισης εξαίρεται ιδιαιτέρως το άνοιγμα αυτών των κοινοτικών προγραμμάτων. Το Ευρωπαϊκό Κοινοβούλιο παρότρυνε το άνοιγμα των κοινοτικών προγραμμάτων γι' αυτές τις χώρες, και μάλιστα πριν από την σχετική απόφαση του Ευρωπαϊκού Συμβουλίου το 1993. Υπερψήφισε επίσης την συνομολόγηση συμπληρωματικών πρωτοκόλλων επί της Ευρωπαϊκής Συμφωνίας.
<P>
Τώρα καλείται να επικυρωσει γρήγορα την ψήφιση των αποφάσεων του Συμβουλίου Σύνδεσης και μ' αυτόν τον τρόπο να καταστήσει δυνατή πριν από το καλοκαίρι την επιλογή των πρώτων προγραμμάτων, στα οποία θα συμμετάσχουν εταίροι απ' αυτές τις δύο υπό ένταξη χώρες
<P>
Σχετικά με την τελευταία τροπολογία θα ήθελα να πω ότι εμείς εγκρίνουμε απολύτως ότι υπάρχει ανάγκη για την παρακολούθηση (follow-up) όσον αφορά την συμμετοχή στα προγράμματα αυτά. Αυτό όμως πρέπει να συμβεί μέσα από τις υπάρχουσες δομές, κυρίως επειδή μόνον μ' αυτόν τον τρόπο μπορεί να διασφαλιστεί η διατήρηση της συνοχής μας και της ίσης μεταχείρισης από όλους μας των χωρών της Κεντρικής και Ανατολικής Ευρώπης.
<P>
Θα ήθελα να ευχαριστήσω θερμά γι' άλλη μια φορά την Επιτροπή Πολιτισμού, Νεότητας, Παιδείας και Μέσων Ενημέρωσης όπως και την εισηγήτρια για την εργασία και την ευελιξία τους και ιδιαίτερα για το ότι έφθασε η έκθεση αυτή τόσο γρήγορα σε πρώτη ανάγνωση και για το ότι όλα λειτούργησαν χωρίς τριβές.

<SPEAKER ID=79 NAME="Πρόεδρος">
Η συζήτηση έληξε.
<P>
Προχωρούμε στην ψηφοφορία.

<SPEAKER ID=80 LANGUAGE="DE" NAME="Posselt">
Κύριε πρόεδρε, ζητώ συγγνώμη. Δεν θέλω να σταματήσω τα πράγματα, αλλά ξαναδιαβάζοντας τις τροπολογίες 3 και 8 - που είναι ίδιες και για τις 2 χώρες - είδα ότι έχει παρεισφρύσει ένα μικρό λάθος. Εκεί αναφέρεται ότι μερικές από αυτές τις γλώσσες απολαμβάνουν ήδη το καθεστώς επίσημης γλώσσας μέσα στην ΕΕ, κι εκεί αναφέρεται, πχ τα Σλοβενικά στο Karnten, στην Steiermark και στην Ιταλία. Αυτό δυστυχώς δεν ισχύει. Θα ήθελα ως εκ τούτου ναυποβάλω προφορικά την τροπολογία να γραφεί αντ' αυτού "απολαμβάνουν επίσης το καθεστώς μιας επίσημα αναγνωρισμένης περιφερειακής γλώσσας μέσα στην ΕΕ, όπως πχ τα σλοβενικά στην Αυστρία και Ιταλία.».Δηλαδή όχι στο Karnten και στην Steiermark, αλλά στην Αυστρία και Ιταλία, επειδή στην Steiermark η σλοβενική μειονότητα δεν είναι ανεγνωρισμένη, ενώ στο Karnten είναι. Σωστή είναι η διατύπωση "επίσημα αναγνωρισμένη περιφερειακή γλώσσα» και όχι "επίσημη γλώσσα».

<SPEAKER ID=81 NAME="Πρόεδρος">
Ευχαριστώ πολύ, κύριε Posselt.
<P>
Κυρίες και κύριοι βουλευτές, το προεδρείο θα ήθελε να μάθει τη γνώμη της κυρίας Leperre-Verrier. Μπορείτε να μας δώσετε τη γνώμη σας σχετικά με αυτή την πρόταση προφορικής τροπολογίας;

<SPEAKER ID=82 LANGUAGE="FR" NAME="Leperre-Verrier">
Κύριε Πρόεδρε, ήθελα να πω ότι είμαι απολύτως σύμφωνη με την πρόταση που μόλις έγινε, υπό την μορφή μια προφορικής τροπολογίας φυσικά, αφού τώρα η προθεσμία για την κατάθεση των τροπολογιών έχει λήξει.

<SPEAKER ID=83 NAME="Πρόεδρος">
Διαπιστώνω ότι δεν υπάρχουν αντιρρήσεις για την προφορική αυτή τροπολογία;
<P>
(Μέσω διαδοχικών ψηφοφοριών, το Σώμα εγκρίνει τα ψηφίσματα νομοθετικού περιεχομένου)

<SPEAKER ID=84 NAME="Ahlqvist και Theorin">
Θεωρούμε ότι το μήνυμα της έκθεσης είναι πολύ θετικό. Εκφράζουμε όμως τη λύπη μας γιατί το Συμβούλιο δεν διαθέτει αρκετούς πόρους.

<SPEAKER ID=85 NAME="Πρόεδρος.">
Κυρίες και κύριοι βουλευτές, επιτρέψτε μου να σας πω πως το Κοινοβούλιο εξήντλησε την ημερήσια διάταξη και πως, όχι λόγω ευγένιας αλλά επειδή είναι δίκαιο, να ευχαρισήσω τις υπηρεσίες της Συνέλευσης, τους κλητήρες, τις υπηρεσίες διερμηνείας, τις υπηρεσίες του Προεδρείου για τησυνεργασία τους, και, χαιρετώντας σας, κυρίες και κύριοι, να σας πω πως είμαι σίγουρος πως, έχοντας περπατήσει για λίγο σε αυτήν την πανέμορφη πόλη που μας φιλοξενεί, παρ' όλη την εργασία που έχουμε, θα έχετε συνειδητοποιήσει πως είναι εμφανή τα σημάδια της άνοιξης, λίγο πρόωρα, μιας αναζωογόνησης, ότι τα δέντρα έχουν γεμίσει με εκατοντάδες μπουμπούκια που είναι έτοιμα να σκάσουν. Εύχομαι, κυρίες και κύριοι, τις επόμενες εβδομάδες να είναι αυτές οι μόνες εκρήξεις που θα ακούσουμε. Δηλαδή, πως το ταξείδι που πραγματοποιεί ο Γενικός Γραμματέας των Ηνωμένων Εθνών θα δώσει τους καρπούς του, πως η λογική θα υπερνικήσει του παραλόγου, πως η συμβίωση θα αντιτεθεί στην διαμάχη. Δηλαδή, πως θα υπερνικήσει η ειρήνη του πολέμου.
<P>
Κυρίες και κύριοι, σας εύχομαι καλό ταξείδι και εύχομαι, όταν θα συναντηθούμε τον επόμενο μήνα, όσοι προέρχονται από τις βορειότερες περιοχές να μας πουν ότι έχουν λυώσει οι πάγοι και να έχουμε δει όλοι χιλιάδες λουλούδια ειρήνης και συμβίωσης .

<CHAPTER ID=7>
Διακοπή της συνόδου
<SPEAKER ID=86 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 11.35)

