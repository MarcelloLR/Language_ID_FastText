<CHAPTER ID="004">
Αποτελέσματα του Ευρωπαϊκού Συμβουλίου (Βρυξέλλες, 13-14 Μαρτίου 2008) (συζήτηση)
<SPEAKER ID="008" NAME="Πρόεδρος">
" ημερήσια διάταξη προβλέπει τη συζήτηση της έκθεσης του Ευρωπαϊκού Συμβουλίου και της δήλωσης της Επιτροπής με θέμα "Αποτελέσματα του Ευρωπαϊκού Συμβουλίου (Βρυξέλλες, 13-14 Μαρτίου 2008)".
<SPEAKER ID="009" NAME="Janez Janša">
Προεδρεύων του Συμβουλίου. - (SL) Κύριε Πρόεδρε, κύριε Πρόεδρε της Επιτροπής, κυρίες και κύριοι. " περίοδος συνόδου του Ευρωπαϊκού Συμβουλίου του Μαρτίου ξεκίνησε με μια ομιλία του Προέδρου του Ευρωπαϊκού Κοινοβουλίου, κ. Hans-Gert Pöttering, η οποία μας προσέφερε μια καλή βάση για τη συζήτηση και τη λήψη αποφάσεων σχετικά με τα μείζονα ζητήματα. Τα ζητήματα αυτά ήταν τρία: συνέχιση της οικονομικής μεγέθυνσης και της δημιουργίας νέων θέσεων απασχόλησης, αντιμετώπιση της αλλαγής του κλίματος, και σταθεροποίηση των χρηματοοικονομικών αγορών.
<P>
Τρεις αποφάσεις της εν λόγω περιόδου συνόδου συνοψίζουν τα επιτεύγματά της. Εγκαινιάσαμε έναν φιλόδοξο και πιο σύγχρονο τριετή κύκλο της στρατηγικής της Λισαβόνας, ο οποίος εξασφαλίζει καλύτερη ισορροπία μεταξύ της μέριμνας για τους πολίτες και το περιβάλλον αφενός και της ανταγωνιστικής οικονομίας της αγοράς με βάση τη γνώση αφετέρου. Δεύτερον, επιβεβαιώσαμε τις βασικές αρχές και το χρονοδιάγραμμα για την υιοθέτηση της δέσμης μέτρων για την ενέργεια και την αλλαγή του κλίματος. Τρίτον, αποφασίσαμε περαιτέρω μέτρα για τη σταθεροποίηση των χρηματοοικονομικών αγορών.
<P>
Ο νέος κύκλος της στρατηγικής της Λισαβόνας υπογραμμίζει πρωτίστως την υλοποίηση των μεταρρυθμίσεων. Τελευταία παρατηρούμε συχνά να υποστηρίζονται ορισμένες εσφαλμένες αντιλήψεις σύμφωνα με τις οποίες η αύξηση των τιμών λιανικής και η αστάθεια των χρηματοοικονομικών αγορών οφείλονται στην αδύναμη οικονομική βάση της Ευρωπαϊκής Ένωσης. Στην πραγματικότητα ισχύει το ακριβώς αντίθετο: η σχετικώς σταθερή βάση της ευρωπαϊκής οικονομίας εξηγεί γιατί οι αβεβαιότητες στην παγκόσμια χρηματοοικονομική αγορά και η τιμή του αργού πετρελαίου και άλλων βασικών αγαθών είχαν λιγότερες συνέπειες για την Ευρωπαϊκή Ένωση σε σύγκριση με ό,τι θα συνέβαινε εάν η οικονομική βάση της Ευρωπαϊκής Ένωσης ήταν αδύναμη.
<P>
Ας εξετάσουμε ορισμένους από τους οικονομικούς δείκτες. Το δημοσιονομικό έλλειμμα της Ευρωπαϊκής Ένωσης έχει μειωθεί σε ποσοστό άνω του 50% από το 2005. Το δημόσιο χρέος έχει μειωθεί σε ποσοστό λιγότερο του 60%. " οικονομική μεγέθυνση άγγιξε σχεδόν το 3% το 2007. " αγορά εργασίας προσφέρει 6,5 εκατ. περισσότερες θέσεις απασχόλησης από ό,τι πριν από δύο χρόνια. Τα αποτελέσματα αυτά οφείλονται σε μεγάλο βαθμό στην ανανεωμένη στρατηγική της Λισαβόνας. Όλα αυτά μας επιτρέπουν να αισθανόμαστε εύλογη υπερηφάνεια και μεγαλύτερη αυτοπεποίθηση, δεν επιτρέπουν όμως αυταρέσκεια. Σε μια περίοδο ολοένα και πιο απρόβλεπτων εξελίξεων στην παγκόσμια οικονομία, θα ήταν μείζον σφάλμα να επαναπαυθούμε στις δάφνες μας και να μην συνεχίσουμε τις μεταρρυθμίσεις.
<P>
Κατά την έναρξη του δεύτερου κύκλου της στρατηγικής της Λισαβόνας, ή του δεύτερου κύκλου της Λισαβόνας, το Ευρωπαϊκό Συμβούλιο υπογράμμισε ότι την περίοδο 2008-2010 πρέπει να στρέψουμε όλες μας τις προσπάθειες πρωτίστως προς την κατεύθυνση της συνεπούς εφαρμογής των μεταρρυθμίσεων. Την προσπάθειά μας υποστηρίζουν η σταθερότητα των ολοκληρωμένων κατευθυντηρίων γραμμών, οι οποίες εξακολουθούν να ισχύουν, καθώς και οι εγκριθείσες ειδικές συστάσεις, βάσει των οποίων τα κράτη μέλη θα μπορέσουν να ανανεώσουν και να υλοποιήσουν τα εθνικά τους προγράμματα μεταρρυθμίσεων ακόμη πιο γρήγορα. Οι τομείς προτεραιότητας θα παραμείνουν οι ίδιοι: γνώση και καινοτομία, κινητοποίηση του επιχειρηματικού δυναμικού, εκσυγχρονισμός των αγορών εργασίας, και αλλαγή του κλίματος και ενέργεια.
<P>
Για καθέναν από τους τομείς αυτούς έχουμε καθορίσει συγκεκριμένα μέτρα τα οποία στηρίζονται στην αναγνώριση του γεγονότος, που με μνημειώδη τρόπο συνόψισε ο Φράνσις Μπέικον τέσσερις αιώνες πριν, ότι η γνώση είναι δύναμη. Στη σημερινή Ευρωπαϊκή Κοινότητα, η σπουδαιότητα της γνώσης είναι εξίσου μεγάλη ή και μεγαλύτερη από αυτή που αποδιδόταν στον άνθρακα στο παρελθόν. Είναι καταλύτης της οικονομικής μεγέθυνσης, των διαρθρωτικών προσαρμογών και της κοινωνικής ένταξης.
<P>
Για τον λόγο αυτόν, το Ευρωπαϊκό Συμβούλιο εισήγαγε την "πέμπτη ελευθερία" στον τομέα της γνώσης και της καινοτομίας. " "πέμπτη ελευθερία" θα άρει τα εμπόδια στην ελεύθερη ροή της γνώσης. Θα παράσχει κινητικότητα σε ταλαντούχους ανθρώπους και θα τους προσφέρει ελεύθερη πρόσβαση στη γνώση και την καινοτομία, γεγονός που αναμένεται να οδηγήσει στην προσέλκυση και συμμετοχή ακόμη περισσότερων Ευρωπαίων σε δημιουργικές διαδικασίες. " δημιουργία του νέου Ευρωπαϊκού Ινστιτούτου Καινοτομίας και Τεχνολογίας, την οποία επικύρωσε πριν από δύο εβδομάδες το Ευρωπαϊκό Κοινοβούλιο, προσφέρει επίσης νέες ευκαιρίες αξιοποίησης του δυναμικού της Ευρώπης στους τομείς της έρευνας και της ανάπτυξης.
<P>
Προκειμένου να ενισχύσει την ανταγωνιστικότητα των εταιρειών, ιδίως των μικρών και μεσαίων επιχειρήσεων, η Ευρωπαϊκή Ένωση σχεδιάζει μέτρα διευκόλυνσης της λειτουργίας και επιτάχυνσης της ανάπτυξης στην ενοποιημένη αγορά. Δεδομένου ότι οι μικρές και μεσαίες επιχειρήσεις απασχολούν τον μεγαλύτερο αριθμό ανθρώπων και αποτελούν σημαντική δύναμη στον τομέα της έρευνας και ανάπτυξης, πρέπει να προβλεφθεί κατάλληλη νομοθεσία, να διευκολυνθεί η πρόσβασή τους σε πηγές χρηματοδότησης και, πάνω από όλα να εντατικοποιηθεί περαιτέρω η συνεργασία όσον αφορά την καινοτομία.
<P>
" κοινωνική διάσταση της στρατηγικής της Λισαβόνας υπογραμμίστηκε έντονα σε αυτή τη σύνοδο του Ευρωπαϊκού Συμβουλίου. Φρονώ ότι υποστηρίχθηκε εντονότερα από οποιαδήποτε άλλη φορά στο παρελθόν. Επαναβεβαιώσαμε τη σπουδαιότητα των επενδύσεων στον τομέα των ανθρωπίνων πόρων. Μέσω της μάθησης και της κατάρτισης, μπορούμε να εξαλείψουμε την ανισότητα και τη φτώχεια, να μειώσουμε την ανεργία των νέων, να δημιουργήσουμε νέες και καλύτερες θέσεις απασχόλησης, και να διευκολύνουμε τη μετάβαση σε μια οικονομία της γνώσης. Γι' αυτό άλλωστε καλέσαμε την Επιτροπή να προετοιμάσει μια επισκόπηση των αναγκών της Ευρωπαϊκής Ένωσης στον τομέα της γνώσης για την περίοδο έως το 2020.
<P>
Συγχρόνως, τα κράτη μέλη έχουν δεσμευτεί να εφαρμόσουν τις κοινές αρχές της ευελισφάλειας, της ενίσχυσης της κοινωνικής ένταξης και της συνεπούς σύνδεσης των οικονομικών πολιτικών με τις κοινωνικές πολιτικές και με τις πολιτικές για την απασχόληση. Τα συμπεράσματα που εγκρίθηκαν αντικατοπτρίζουν τις θέσεις του Ευρωπαϊκού Κοινοβουλίου και των κοινωνικών εταίρων στην Ευρώπη.
<P>
" γνώση έχει επίσης κρίσιμη σημασία κατά την αντιμετώπιση της αλλαγής του κλίματος. Μόνο με τη βοήθεια νέων τεχνολογιών θα μπορέσουμε να επιτύχουμε τους φιλόδοξους στόχους που υιοθετήσαμε στην περυσινή εαρινή σύνοδο του Ευρωπαϊκού Συμβουλίου. Το στρατηγικό σχέδιο ενεργειακών τεχνολογιών αποτελεί τη βάση της συντονισμένης ευρωπαϊκής πολιτικής σε αυτόν τον τομέα, η οποία θα στηρίξει μια οικολογική, πράσινη βιομηχανία. Όπως επιβεβαίωσαν οι κοινωνικοί εταίροι μας στην τριμερή διάσκεψη κορυφής που διεξήχθη στο περιθώριο της συνόδου του Ευρωπαϊκού Συμβουλίου, η αλλαγή του κλίματος δημιουργεί ευκαιρίες για όλους, με άλλα λόγια τόσο για τις επιχειρήσεις όσο και για τους εργαζομένους. Μόνο η οικολογική βιομηχανία αναπτύσσεται κατά 5% ετησίως και απασχολεί σήμερα 3 400 000 άτομα.
<P>
Στο πλαίσιο της δέσμης μέτρων για την ενέργεια και το κλίμα καταλήξαμε σε συμφωνία επί των βασικών αρχών και του χρονοδιαγράμματος. Αυτό είναι ίσως το πιο αξιόλογο επίτευγμα της συγκεκριμένης συνόδου του Ευρωπαϊκού Συμβουλίου. Οι φιλοδοξίες μας στους τομείς της αλλαγής του κλίματος και της ενέργειας επαναβεβαιώθηκαν. Είναι σημαντικό το γεγονός ότι λιγότερο από δύο μήνες μετά τη δημοσίευση της δέσμης, στις 23 Ιανουαρίου, καταλήξαμε σε συμφωνία σχετικά με δύο κεντρικές παραμέτρους για την προώθηση της συζήτησης σχετικά με τις βασικές αρχές και το χρονοδιάγραμμα.
<P>
Οι ηγέτες των κρατών μελών δεσμεύτηκαν να καταλήξουν σε συμφωνία πριν από τα τέλη του 2008, κάτι που θα επιτρέψει την υιοθέτηση της δέσμης εντός του χρονοδιαγράμματος ή, εν πάση περιπτώσει, πριν από τη λήξη της θητείας του σημερινού Ευρωπαϊκού Κοινοβουλίου. Κυρίες και κύριοι, η επιτυχία εξαρτάται και από εσάς. Μόνο εάν εγκρίνουμε τη δέσμη εντός του χρονοδιαγράμματος θα μπορέσουμε να δικαιώσουμε τις προσδοκίες όλων των ευρωπαίων πολιτών και να στείλουμε ένα θετικό μήνυμα στους εταίρους μας ανά τον κόσμο, ιδίως ενόψει των διαπραγματεύσεων σχετικά με τη συνολική συμφωνία για την περίοδο μετά το Κυότο το προσεχές έτος στην Κοπεγχάγη. Θέλω δε να υπογραμμίσω ιδιαιτέρως αυτό το τελευταίο σημείο.
<P>
Το Ευρωπαϊκό Συμβούλιο έχει επαναβεβαιώσει τρεις θεμελιώδεις αρχές οι οποίες θα κατευθύνουν τη δράση μας ως προς την κατανομή των υποχρεώσεων και των στόχων μεταξύ των κρατών μελών. Πρώτον, οικονομική επιτυχία και οικονομική αποδοτικότητα, δεύτερον, αλληλεγγύη και δικαιοσύνη και, τρίτον, διαφάνεια. Διαπίστωσα δε με ικανοποίηση ότι τα κράτη μέλη δεν θεωρούν πλέον ότι η διαδικασία αυτή συνιστά κατανομή βαρών, αλλά μια νέα ευκαιρία για ανάπτυξη.
<P>
Έχω επίσης υπόψη το επίτευγμα του Ευρωπαϊκού Συμβουλίου, το οποίο κατάφερε να συμφωνήσει στον σχεδιασμό ενός ενοποιημένου ευρωπαϊκού συστήματος για τον περιορισμό των εκπομπών αερίων του θερμοκηπίου και την εμπορία τους, επιβραβεύοντας έτσι το τρέχον σύστημα εθνικών ορίων. Το Ευρωπαϊκό Συμβούλιο αντιμετώπισε επίσης το ενδεχόμενο, σε περίπτωση αποτυχίας των διεθνών διαπραγματεύσεων, να ενισχύσει τους τομείς έντασης ενέργειας στην Ευρωπαϊκή Ένωση, διότι η μετεγκατάστασή τους σε χώρες με μειωμένες προδιαγραφές περιβαλλοντικής προστασίας δημιουργεί τον κίνδυνο απώλειας θέσεων απασχόλησης στην Ευρωπαϊκή Ένωση, αυξάνοντας συγχρόνως τις εκπομπές αερίων του θερμοκηπίου σε παγκόσμιο επίπεδο.
<P>
Ένα σημαντικό στοιχείο της ημερήσιας διάταξης ήταν το ζήτημα της ελευθέρωσης της εσωτερικής αγοράς ενέργειας. Ήταν σαφές, από την περίοδο ακόμη που η Επιτροπή δημοσίευσε τις πρώτες της προτάσεις οδηγιών στις αρχές της δεκαετίας του ενενήντα, ότι δεν θα ήταν εύκολη η δημιουργία μιας ενοποιημένης αγοράς, αλλά ότι η διαδικασία θα ήταν μακρά. Δεκαεπτά χρόνια αργότερα, και με την έκκληση του Ευρωπαϊκού Συμβουλίου για έγκριση της πολιτικής συμφωνίας έως τον Ιούνιο του τρέχοντος έτους, βρισκόμαστε πιο κοντά στον επιδιωκόμενο στόχο. Και σε αυτό το ζήτημα, το κλειδί της επιτυχίας θα είναι η ενισχυμένη συνεργασία με το Ευρωπαϊκό Κοινοβούλιο.
<P>
Το λιώσιμο των παγετώνων, η αυξημένη διάρκεια των περιόδων ξηρασίας και οι μεταβολές στην κατανομή των ατμοσφαιρικών κατακρημνισμάτων έχουν άμεσο αντίκτυπο στα γεωστρατηγικά συμφέροντα και τα συμφέροντα όσον αφορά την ασφάλεια. Στην έκθεση του Υπάτου Εκπροσώπου, κ. Σολάνα, και της Επιτροπής σχετικά με τις πτυχές της αλλαγής του κλίματος που σχετίζονται με την ασφάλεια παρουσιάζονται με ρεαλιστικό τρόπο η κατάσταση και οι κίνδυνοι που αντιμετωπίζει η Ευρωπαϊκή Ένωση. Το έγγραφο αυτό ήταν το πρώτο έγγραφο που συζητήθηκε για το συγκεκριμένο ζήτημα. Το δε Ευρωπαϊκό Συμβούλιο υποστήριξε την έκθεση ως βάση για περαιτέρω δράση.
<P>
Τα ζητήματα που σχετίζονται με την ενέργεια και το κλίμα θα είναι τα κύρια θέματα που θα απασχολήσουν όλες τις προσεχείς συνόδους κορυφής μεταξύ της Ευρωπαϊκής Ένωσης και τρίτων χωρών ή περιφερειών έως τα τέλη του Ιουνίου 2008, ειδικότερα τις συνόδους κορυφής με την Ιαπωνία, τη Λατινική Αμερική και την Καραϊβική, τη Ρωσική Ομοσπονδία και τις "νωμένες Πολιτείες της Αμερικής. Για να μπορούμε να μιλάμε και να πράττουμε ενωμένοι, πρέπει να επιδιώξουμε τη σύγκλιση των θέσεών μας τους προσεχείς μήνες.
<P>
Ένα σχόλιο τώρα σχετικά με τις χρηματοοικονομικές αγορές. Ενόψει της κρίσης στις χρηματοοικονομικές αγορές, το Ευρωπαϊκό Συμβούλιο επιβεβαίωσε ομοφώνως την ανάγκη να ληφθούν τέσσερα μέτρα: πρώτον, ενίσχυση της διαφάνειας· δεύτερον, βελτίωση των προτύπων αξιολόγησης· τρίτον, ενίσχυση του πιστωτικού καθεστώτος· και, τέταρτον, βελτίωση της αποδοτικότητας της αγοράς και παροχή διαρθρωτικών κινήτρων.
<P>
Τα κρατικά αμοιβαία κεφάλαια διαδραματίζουν θετικό ρόλο για την ασφάλεια του κεφαλαίου και της ρευστότητας, ακόμη και στην αβέβαιη περίοδο που διανύουμε. Εντούτοις, η εμφάνιση νέων παραγόντων οι επενδυτικές στρατηγικές των οποίων δεν είναι απολύτως διαφανείς δημιουργεί ορισμένες αμφιβολίες σχετικά με αντιοικονομικές πρακτικές. Οι ηγέτες των κρατών μελών έχουν καταλήξει σε συμφωνία σχετικά με μια πρωτοβουλία για την κατάρτιση ενός εθελοντικού κώδικα πρακτικής για τέτοια χρηματοοικονομικά προϊόντα.
<P>
Το Ευρωπαϊκό Συμβούλιο αφιέρωσε πολύ χρόνο σε μια συμφωνία για την ενίσχυση της διαδικασίας της Βαρκελώνης. Κατά τη γνώμη μου, ήταν σημαντικό επίτευγμα το γεγονός ότι καταφέραμε να εντάξουμε σε ένα θεσμικό πλαίσιο μια συζήτηση η οποία ήταν μέχρι σήμερα άτυπη και κλειστή, ή περιοριζόταν σε κλειστούς κύκλους και άτυπους διαύλους. Σύμφωνα με τη συμφωνία που επιτεύχθηκε στην τελευταία σύνοδο του Ευρωπαϊκού Συμβουλίου, όλα τα κράτη μέλη της Ευρωπαϊκής Ένωσης και οι λοιπές χώρες της Μεσογείου θα συμμετέχουν στη διαδικασία της Βαρκελώνης, με άλλα λόγια στη Μεσογειακή Ένωση. Δεδομένης της πάγιας πρακτικής στο πλαίσιο της διαδικασίας της Βαρκελώνης, είναι απολύτως κατανοητή η κατάλληλη συμμετοχή του Ευρωπαϊκού Κοινοβουλίου στη συζήτηση σχετικά με τα μελλοντικά βήματα, καθόσον αποτελεί εξαιρετικά σημαντικό παράγοντα στους κόλπους της Ευρωμεσογειακής Κοινοβουλευτικής Συνέλευσης.
<P>
Δεδομένου ότι η σλοβενική Προεδρία επιδιώκει την ισορροπημένη προσέγγιση όλων των γειτόνων της Ευρωπαϊκής Ένωσης, θέλουμε να επισημάνουμε την ανατολική διάσταση των ευρωπαϊκών πολιτικών έναντι των γειτόνων μας, η οποία πρέπει να ενισχυθεί παράλληλα με τη μεσογειακή διάσταση. Αναμένουμε ότι στη σύνοδο του Ευρωπαϊκού Συμβουλίου τον Ιούνιο θα συζητηθούν λεπτομερώς τα θέματα αυτά, με βάση την πρόταση που υπέβαλαν οι πολωνοί συνάδελφοί μας.
<P>
Κυρίες και κύριοι, η τριμερής κοινωνική διάσκεψη κορυφής και το Ευρωπαϊκό Συμβούλιο κατανοούν ότι κανένα επιμέρους μέτρο δεν μπορεί να είναι από μόνο του αποτελεσματικό, εάν δεν συνδέεται με οργανικό τρόπο με άλλα μέτρα. Συγχρόνως, τα ολοκληρωμένα μέτρα, είτε πρόκειται για τη στρατηγική της Λισαβόνας είτε για τα μέτρα στους τομείς της ενέργειας και του κλίματος, δεν επαρκούν εάν δεν συνειδητοποιήσουμε όλοι πλήρως τη σημασία τους και δεν συμβάλουμε στην εφαρμογή τους. Μακροπρόθεσμα, τα ζητήματα αυτά δεν μπορούν επ' ουδενί να αντιμετωπιστούν με απρόσωπα μέτρα· απαιτούν ριζικές μεταστροφές και αλλαγή συνηθειών, με άλλα λόγια αλλαγή του ίδιου του τρόπου ζωής μας.
<P>
Ο Κομφούκιος είχε πει: "Αν σκέφτεσαι έναν χρόνο μπροστά, φύτεψε σπόρους· αν σκέφτεσαι δέκα χρόνια μπροστά, φύτεψε δέντρα· αν σκέφτεσαι εκατό χρόνια μπροστά, εκπαίδευσε ανθρώπους." Όλοι μαζί πρέπει να μάθουμε να ζούμε με πιο δημιουργικό τρόπο. Πρέπει να μάθουμε να ανταλλάσσουμε πληροφορίες με ταχύτητα και να υιοθετούμε φιλικές για το περιβάλλον συνήθειες. " πιο αποτελεσματική μέθοδος διδασκαλίας είναι το παράδειγμα. Γι' αυτό οι κυβερνήσεις των κρατών μελών συμφώνησαν στους κόλπους του Ευρωπαϊκού Συμβουλίου να μειώσουν την κατανάλωση ενέργειας των κτηρίων τους και των στόλων αυτοκινήτων τους και να εξασφαλίσουν συνδέσεις υψηλής ταχύτητας στο Διαδίκτυο για όλα τα σχολεία έως το 2010.
<P>
Μετά τη σύνοδο του Ευρωπαϊκού Συμβουλίου του Μαρτίου μπορούμε να πούμε ότι οι συζητήσεις και τα συμπεράσματα αφιερώθηκαν στα πιο πιεστικά τρέχοντα ευρωπαϊκά ζητήματα. Εντούτοις, τα μέσα ενημέρωσης δεν τα θεώρησαν ιδιαιτέρως ελκυστικά επειδή -και θεωρώ ότι αυτό συνιστά επιτυχία- καταφέραμε να αποφύγουμε ορισμένες συζητήσεις οι οποίες θα είχαν αποσπάσει την προσοχή μας από τα κεντρικά θέματα που άπτονται της ανάπτυξης χωρίς να εξασφαλίσουμε την επίλυσή τους. Αυτός ήταν ένας από τους λόγους για τους οποίους κατορθώσαμε να πραγματοποιήσουμε ορισμένα περαιτέρω βήματα προόδου, μένουν όμως ακόμη να γίνουν πολλά.
<SPEAKER ID="010" NAME="José Manuel Barroso">
Πρόεδρος της Ευρωπαϊκής Επιτροπής. - (EN) Κύριε Πρόεδρε, τα τελευταία χρόνια είχαμε πολλές ευκαιρίες να συζητήσουμε τη σημασία της εταιρικής σχέσης. Το γεγονός ότι οι φιλοδοξίες της Ευρωπαϊκής Ένωσης είναι τέτοιες που να απαιτούν τη συμμετοχή των Ευρωπαίων σε όλα τα επίπεδα. Το γεγονός ότι χρειαζόμαστε ένα κοινό όραμα για την κατεύθυνση προς την οποία θέλουμε να κινηθούμε. Το γεγονός ότι τα θεσμικά όργανα της Ευρωπαϊκής Ένωσης πρέπει να συνεργάζονται για την εκπλήρωση των προσδοκιών των πολιτών μας.
<P>
Μετά το εαρινό Ευρωπαϊκό Συμβούλιο, βλέπουμε με σαφήνεια το έργο που καλούμαστε να αναλάβουμε, το υπόλοιπο έτος και μετέπειτα. Θέλω δε να συγχαρώ τη σλοβενική Προεδρία και τον πρωθυπουργό κ. Janša για την ιδιαιτέρως αποτελεσματική άσκηση της προεδρίας του εν λόγω Ευρωπαϊκού Συμβουλίου. Νομίζω ότι τώρα μπορούμε να δούμε καλύτερα πώς η συνεργασία θα μας βοηθήσει να σημειώσουμε πρόοδο, ειδικότερα όσον αφορά την υλοποίηση συγκεκριμένων μέτρων.
<P>
Το έτος που διανύουμε πρέπει να είναι πραγματικά αποφασιστικό για τις φιλοδοξίες μας όσον αφορά μια "Ευρώπη των αποτελεσμάτων" - συγκεκριμένων αποτελεσμάτων για τους πολίτες μας. Πρέπει να αποδείξουμε ότι η Ευρώπη έχει τη δύναμη και τη συγκρότηση ώστε να αντισταθεί στις παγκόσμιες πιέσεις και να αντιμετωπίσει τις παγκόσμιες προκλήσεις. Πρέπει επίσης να αποδείξουμε ότι η Ευρωπαϊκή Ένωση είναι ο κατάλληλος τρόπος για να επιτύχουμε τις απαιτούμενες αλλαγές.
<P>
Το εαρινό Ευρωπαϊκό Συμβούλιο αποτέλεσε λυδία λίθο. Θα συνέχιζαν να ισχύουν οι φιλοδοξίες, συγκεκριμένα όσον αφορά τη νέα στρατηγική της Λισαβόνας για την ανάπτυξη και τις θέσεις απασχόλησης, αλλά και οι φιλοδοξίες όσον αφορά την πολιτική μας για την ενέργεια και κατά της αλλαγής του κλίματος, θα συνέχιζαν λοιπόν να ισχύουν οι φιλοδοξίες αυτές, που είχαν καθοριστεί σε μια περίοδο κατά την οποία το οικονομικό κλίμα ήταν πιο ευνοϊκό, μετά την είσοδό μας σε μια περίοδο δυσχερειών; Πριν από το Ευρωπαϊκό Συμβούλιο, πολλοί εξέφραζαν αμφιβολίες γι' αυτό. Είχα μιλήσει και εγώ για την ανάγκη να τηρήσει η Ευρώπη τις δεσμεύσεις της, έτσι ώστε να διατηρήσουμε την αξιοπιστία μας. Μετά το Ευρωπαϊκό Συμβούλιο, είμαι στην ευχάριστη θέση να δηλώσω ότι πραγματοποιήσαμε μια πολύ καλή, ουσιαστική συζήτηση στην οποία το Ευρωπαϊκό Συμβούλιο δεν επιβεβαίωσε απλώς ότι παραμένει πλήρως προσηλωμένο στους στόχους που είχε θέσει για την ενέργεια και την αλλαγή του κλίματος, αλλά τους υποστήριξε επίσης με συμφωνία για τον καθορισμό συγκεκριμένων προθεσμιών. Επίσης, το Ευρωπαϊκό Συμβούλιο επαναβεβαίωσε τους στόχους όσον αφορά την ανανεωμένη στρατηγική της Λισαβόνας για την ανάπτυξη και τις θέσεις απασχόλησης.
<P>
Επιτρέψτε μου να υπογραμμίσω ορισμένα από τα ζητήματα που συζητήθηκαν λεπτομερέστερα, εστιάζοντας ιδιαίτερα στους τρόπους με τους οποίους σκοπεύει η Επιτροπή να τα προωθήσει.
<P>
Σύμφωνα με την πάγια πλέον παράδοση των εαρινών του συνόδων, το Ευρωπαϊκό Συμβούλιο προέβη σε επισκόπηση της οικονομικής κατάστασης στην Ευρώπη.
<P>
" εικόνα που αναδεικνύεται είναι μικτή: ενώ τα βασικά οικονομικά μεγέθη στην Ευρώπη παραμένουν υγιή, οι διεθνείς οικονομικές προοπτικές επιδεινώνονται ως αποτέλεσμα της επιβράδυνσης της οικονομικής δραστηριότητας στις "ΠΑ. Ως εκ τούτου, η εμπιστοσύνη στην ικανότητά μας να ανταποκριθούμε στις μελλοντικές προκλήσεις πρέπει να συνδυαστεί με εγρήγορση. Εμπιστοσύνη και εγρήγορση.
<P>
Αυτό ισχύει επίσης ενόψει της συνεχιζόμενης αναταραχής στις διεθνείς χρηματοοικονομικές αγορές. Το μήνυμα του Ευρωπαϊκού Συμβουλίου υπήρξε σαφές: όλες οι αρμόδιες αρχές στην Ευρωπαϊκή Ένωση είναι έτοιμες να αναλάβουν ρυθμιστική και εποπτική δράση εφόσον καταστεί αναγκαίο. Επαφίεται τώρα στο Συμβούλιο ECOFIN να εφαρμόσει με ταχύτητα και αυστηρότητα τον οδικό χάρτη που συμφωνήθηκε το περασμένο φθινόπωρο, ενισχύοντας τη διαφάνεια και τη λειτουργία των χρηματοοικονομικών αγορών. " Ευρωπαϊκή Ένωση πρέπει να βρίσκεται σε εγρήγορση -και να πείθει ότι βρίσκεται σε εγρήγορση- καθώς εξελίσσεται η κατάσταση.
<P>
Αισθάνομαι επίσης ικανοποίηση για το γεγονός ότι το Ευρωπαϊκό Συμβούλιο ενέκρινε το έγγραφο της Επιτροπής για τα κρατικά επενδυτικά ταμεία, αποδεχόμενο την ανάγκη μιας κοινής ευρωπαϊκής προσέγγισης και τον στόχο να συμφωνηθεί σε διεθνές επίπεδο ένας εθελοντικός κώδικας συμπεριφοράς για τα κρατικά επενδυτικά ταμεία και να καθοριστούν αρχές για τις δικαιούχους χώρες σε διεθνές επίπεδο.
<P>
Το Ευρωπαϊκό Συμβούλιο επαναβεβαίωσε επίσης τη δέσμευσή του να συνεχίσει τις μεταρρυθμιστικές προσπάθειες μέσω της πλήρους εφαρμογής της αναθεωρημένης στρατηγικής της Λισαβόνας. Ο βαθμός συναίνεσης στο Ευρωπαϊκό Συμβούλιο σχετικά με τη συγκεκριμένη προτεραιότητα ήταν πραγματικά εντυπωσιακός. Δώσαμε άλλωστε νέα ώθηση στη Λισαβόνα, εγκαινιάζοντας έναν φιλόδοξο νέο κύκλο.
<P>
Χαίρομαι διότι το Ευρωπαϊκό Συμβούλιο ακολούθησε τη σύστασή μας να δώσει ιδιαίτερη έμφαση στην επένδυση στους ανθρώπους και, κυρίως, στη μείωση του αριθμού των νέων ανθρώπων που δεν γνωρίζουν καλή ανάγνωση και στον αριθμό των μαθητών που εγκαταλείπουν πρόωρα το σχολείο.
<P>
" ευελισφάλεια είναι επίσης κρίσιμη. Πρέπει να χρησιμοποιήσουμε ως βάση για περαιτέρω πρόοδο την πρόσφατη, πολύ θετική, συμφωνία μεταξύ των κοινωνικών εταίρων και να μετατρέψουμε τις αρχές αυτές σε αποτελέσματα σε όλα τα κράτη μέλη της Ευρωπαϊκής Ένωσης.
<P>
Ένα άλλο παράδειγμα είναι ο στόχος μιας "πέμπτης ελευθερίας": της ελεύθερης κυκλοφορίας της γνώσης. Το Ευρωπαϊκό Συμβούλιο περιέγραψε ορισμένα βασικά μέτρα για την υλοποίησή της. Για παράδειγμα, έως το 2010 όλα τα σχολεία πρέπει να διαθέτουν συνδέσεις Διαδικτύου υψηλής ταχύτητας, ενώ θα τεθούν επίσης φιλόδοξοι στόχοι για την πρόσβαση των νοικοκυριών στο Διαδίκτυο.
<P>
Πρέπει τώρα να προχωρήσουμε με αποφασιστικότητα και να μεριμνήσουμε ώστε οι καρποί των μεταρρυθμίσεων να γίνουν αισθητοί σε όλα τα επίπεδα. Οι στόχοι -όπως η επένδυση στους ανθρώπους, η απελευθέρωση του επιχειρηματικού δυναμικού, η διασφάλιση της λειτουργίας της εσωτερικής αγοράς, η επένδυση στην έρευνα και την καινοτομία- πρέπει να υποστηριχθούν με βελτιώσεις τις οποίες θα αισθανθούν πρακτικά οι πολίτες και οι επιχειρήσεις. Αυτό ήταν άλλωστε ένα από τα ζητήματα που πολλοί από εσάς υπογραμμίσατε στη συζήτηση που πραγματοποιήσαμε στο Κοινοβούλιο πριν από το Ευρωπαϊκό Συμβούλιο. Προσβλέπω στη συνεχιζόμενη στήριξη του Σώματος προκειμένου να διασφαλιστεί ότι οι δράσεις σε ευρωπαϊκό και εθνικό επίπεδο θα προσφέρουν αποτελέσματα ως προς την επίτευξη των στόχων τους οποίους εμείς οι ίδιοι έχουμε θέσει.
<P>
Το Ευρωπαϊκό Συμβούλιο καθόρισε επίσης έναν σαφή οδικό χάρτη και έδωσε νέα ώθηση στο νομοθετικό έργο που βρίσκεται ήδη σε εξέλιξη.
<P>
Θέλω να αναφέρω ειδικότερα, όπως έπραξε προ ολίγου και ο πρωθυπουργός κ. Janša, τις δύο κρίσιμες προθεσμίες που όρισε το Ευρωπαϊκό Συμβούλιο, όσον αφορά την εσωτερική αγορά στον τομέα της ενέργειας, καθώς και την αλλαγή του κλίματος και τη δέσμη μέτρων για τις ανανεώσιμες πηγές ενέργειας. Οι προθεσμίες αυτές δεν αποβλέπουν απλώς σε μια τακτοποίηση εκκρεμοτήτων πριν από τις θεσμικές αλλαγές του προσεχούς έτους. Αφορούν επίσης την υλοποίηση ουσιαστικών αλλαγών το ταχύτερο δυνατόν, έτσι ώστε η Ευρωπαϊκή Ένωση να μπορέσει να ηγηθεί στον κόσμο στα πολύ σημαντικά αυτά θέματα.
<P>
Όσον αφορά τη δέσμη μέτρων για την εσωτερική αγορά ενέργειας, πρέπει να καταλήξουμε σε συμφωνία που να καταδεικνύει ότι όλα τα θεσμικά όργανα είναι σε θέση να προσφέρουν πρακτικά αποτελέσματα υπέρ των συμφερόντων των πολιτών, των καταναλωτών και των επιχειρήσεων, και επ' αυτού δεσμευτήκαμε να προσπαθήσουμε να εξασφαλίσουμε πολιτική συμφωνία έως τον Ιούνιο του 2008. " Επιτροπή εμμένει στη θέση ότι η πλήρης αποσύνδεση των ιδιοκτησιακών σχέσεων είναι η πιο ενδεδειγμένη μέθοδος, όμως συνεχίζουμε να καθιστούμε σαφές ότι είμαστε διατεθειμένοι να εξετάσουμε εναλλακτικές επιλογές οι οποίες θα έχουν ισοδύναμα αποτελέσματα σε επίπεδο λειτουργίας. Θα συνεχίσουμε δε τη στενή συνεργασία με το Ευρωπαϊκό Κοινοβούλιο και το Συμβούλιο, ώστε να συμβάλουμε στη γεφύρωση των διαφορών που εξακολουθούν να υπάρχουν.
<P>
Ως προς τη δέσμη μέτρων για το κλίμα και τις ανανεώσιμες πηγές ενέργειας, η επίτευξη πολιτικής συμφωνίας πριν από τα τέλη του τρέχοντος έτους θα είναι το σαφέστερο δυνατό μήνυμα προς τους διεθνείς εταίρους μας - ένα μήνυμα που καταδεικνύει ότι η Ευρώπη ανταποκρίνεται με σοβαρότητα στις δεσμεύσεις της. Τούτο θα επιτρέψει την έγκριση των προτάσεων εντός της τρέχουσας νομοθετικής περιόδου του Κοινοβουλίου, στις αρχές του 2009. Αυτό έχει ζωτική σημασία καθώς εισερχόμαστε στην τελική ευθεία για μια διεθνή συμφωνία σχετικά με την αλλαγή του κλίματος στην Κοπεγχάγη το προσεχές έτος.
<P>
" διεθνής αυτή συμφωνία είναι η ύψιστη προτεραιότητά μας, και είναι η βέλτιστη μέθοδος για να μειώσουμε τις παγκόσμιες εκπομπές διασφαλίζοντας συγχρόνως ότι οι ευρωπαϊκές βιομηχανίες έντασης ενέργειας λειτουργούν βάσει των ίσων όρων ανταγωνισμού που χρειάζονται.
<P>
Εν τω μεταξύ, πρέπει να καθορίσουμε με σαφήνεια, στο αναθεωρημένο σύστημα εμπορίας εκπομπών, τα βήματα που θα ακολουθήσουμε σε περίπτωση που εμφανιστούν προβλήματα σε ορισμένους τομείς ή υποτομείς που αντιμετωπίζουν κίνδυνο διαρροής διοξειδίου του άνθρακα λόγω αδυναμίας τους να ανταποκριθούν στα κόστη. " Επιτροπή, σε συνεργασία με όλους τους ενδιαφερόμενους και, ειδικότερα, με τους κοινωνικούς εταίρους, θα εντείνει τις προσπάθειες για τη συλλογή στοιχείων και για την εξεύρεση της αναγκαίας λύσης που πρέπει να εφαρμόζεται σε τέτοιες περιπτώσεις στο μέλλον.
<P>
Γνωρίζω ότι το Ευρωπαϊκό Κοινοβούλιο επιδεικνύει ιδιαίτερο ενδιαφέρον για τα δύο αυτά θέματα. Ελπίζω ότι θα μπορέσετε να συμφωνήσετε με το Συμβούλιο όσον αφορά τις προθεσμίες, ώστε να διασφαλίσουμε την αξιοπιστία της διαπραγματευτικής μας θέσης σε διεθνές επίπεδο.
<P>
Σε μια σειρά από τομείς, το Ευρωπαϊκό Συμβούλιο δήλωσε ότι αναμένει συγκεκριμένες προτάσεις από την Επιτροπή τους προσεχείς μήνες. Θέλω να σας δώσω μια ιδέα αυτών των τομέων σχετικά με τους οποίους θα επιχειρήσουμε να καταρτίσουμε προτάσεις πριν από το καλοκαίρι.
<P>
Πρώτον, η ανανέωση της κοινωνικής μας ατζέντας. Στόχος μας είναι να προετοιμάσουμε το έδαφος για μια πανευρωπαϊκή συναίνεση σχετικά με το κοινωνικό μας όραμα για τον 21ο αιώνα:
<P>
ένα κοινωνικό όραμα το οποίο θα ανταποκρίνεται σε νέες προκλήσεις, όπως η παγκοσμιοποίηση και οι δημογραφικές μεταβολές·
<P>
ένα όραμα το οποίο θα στηρίζεται στην αρχή της παροχής "ευκαιριών ζωής" σε όλους μέσω ευκαιριών, πρόσβασης και αλληλεγγύης·
<P>
ένα όραμα που θα εξετάζει τις κοινωνικές προκλήσεις ενώπιον των οποίων βρίσκεται η κοινωνία συνολικά, λαμβάνοντας υπόψη τομείς όπως η νεολαία, η εκπαίδευση, η μετανάστευση, η γήρανση καθώς και ο διαπολιτισμικός διάλογος·
<P>
ένα όραμα το οποίο, ασφαλώς, θα λαμβάνει πιο συγκεκριμένα υπόψη τα προβλήματα της φτώχειας που συνεχίζουμε να αντιμετωπίζουμε στην Ευρώπη μας.
<P>
Θα χρησιμοποιήσουμε ως βάση τη διαβούλευση που βρίσκεται σε εξέλιξη μετά τον απολογισμό του έργου μας στον τομέα της κοινωνικής πολιτικής, και θα προβούμε σε συγκεκριμένες προτάσεις - όπως ακριβώς πράξαμε και για την επισκόπηση της εσωτερικής αγοράς τον περασμένο Νοέμβριο. Το Φόρουμ για την Κοινωνική Ατζέντα που προγραμματίζουμε τον Μάιο είναι μια καλή ευκαιρία για να δοκιμάσουμε αυτή την προσέγγιση.
<P>
Δεύτερον, η επικείμενη πρόταση σχετικά με την "Πράξη για τις Μικρές Επιχειρήσεις". Το κεντρικό στοιχείο της προσέγγισής μας είναι η ανάγκη να εξετάσουμε το σύνολο του κύκλου ζωής μιας ΜΜΕ. Δεν έχει μεγάλη αξία να βοηθούμε στη δημιουργία ΜΜΕ αν εμποδίζεται στη συνέχεια η ανάπτυξή τους.
<P>
Ο επιχειρηματικός κόσμος έχει καταστήσει πολύ σαφές ότι αυτό που χρειάζονται οι μικρές επιχειρήσεις δεν είναι μια ακόμη πολιτική διακήρυξη αλλά πρακτικές παρεμβάσεις. Αυτό συνεπάγεται την άρση των εμποδίων στην ανάπτυξη, την απλούστευση των ρυθμίσεων, την προώθηση της ηλεκτρονικής διακυβέρνησης, τη διευκόλυνση της πρόσβασης στις δημόσιες συμβάσεις και τη μείωση των περιττών καθυστερήσεων: γενικώς, τη μείωση της γραφειοκρατίας. Αναμένω με ενδιαφέρον τη συζήτηση με το Κοινοβούλιο σχετικά με το πώς θα μπορέσουμε να προωθήσουμε τις ιδέες αυτές.
<P>
Ο τρίτος τομέας στον οποίο θα καταθέσουμε προσεχώς προτάσεις είναι η Μεσογειακή Ένωση. " Επιτροπή υποστηρίζει σθεναρά τη δέσμευση να δοθεί νέα ώθηση στη μεσογειακή μας πολιτική.
<P>
Χαίρομαι διότι υπάρχει πλέον συναίνεση για την προώθηση του εγχειρήματος με τη συμμετοχή και των 27 κρατών μελών, προωθώντας ακόμη περισσότερο τη διαδικασία της Βαρκελώνης. Είμαι δε πολύ υπερήφανος για την έκφραση εμπιστοσύνης του Ευρωπαϊκού Συμβουλίου προς την Επιτροπή, καθώς μας ζήτησε να καταρτίσουμε τις αναγκαίες προτάσεις για τον καθορισμό των παραμέτρων αυτής της Ένωσης της Μεσογείου. Το Ευρωπαϊκό Συμβούλιο αναγνώρισε ότι η Επιτροπή είναι σε καλύτερη θέση να σχεδιάσει μια θεσμική αρχιτεκτονική συμβατή με τη Συνθήκη και με το εύρος των δραστηριοτήτων και των φόρουμ που ήδη υπάρχουν. Θα εργαστούμε εντατικά για να καταλήξουμε στην ενδεδειγμένη θεσμική αρχιτεκτονική για την εκπλήρωση ενός νέου επιπέδου φιλοδοξίας, το οποίο θα μας βοηθήσει να προχωρήσουμε γρήγορα την εφαρμογή απτών προγραμμάτων με τους εταίρους μας σε όλη τη θάλασσα της Μεσογείου.
<P>
Δεν πρέπει, όμως, να έχουμε αυταπάτες: τα θεσμικά όργανα και τα μέσα δεν πρόκειται να προσφέρουν από μόνα τους αποτελέσματα. Αυτό που χρειαζόμαστε περισσότερο για να μετατρέψουμε τις φιλοδοξίες σε πράξη είναι η πολιτική βούληση - και στις δύο ακτές της Μεσογείου. Μπορούμε να καταρτίσουμε προτάσεις για νέα θεσμικά πλαίσια, αν δεν υπάρχει όμως πολιτική βούληση και από τις δύο πλευρές δεν πρόκειται να επιτύχουμε απτά αποτελέσματα.
<P>
Γνωρίζω ότι αυτό απασχολεί επίσης πολλούς από τους αξιότιμους βουλευτές, και οπωσδήποτε θα επιδιώξουμε την πλήρη συμμετοχή σας στις περαιτέρω προσπάθειες. Στα τέλη αυτής της εβδομάδας θα έχω άλλωστε την ευκαιρία να μιλήσω ενώπιον της Ευρωμεσογειακής Κοινοβουλευτικής Συνέλευσης στην Αθήνα.
<P>
Φρονώ ότι το Ευρωπαϊκό Συμβούλιο πραγματοποίησε όντως ένα σημαντικό βήμα προόδου. Τώρα η εταιρική σχέση της ΕΕ πρέπει να προσφέρει απτά αποτελέσματα, και να καταστεί το 2008 έτος ορόσημο για την Ευρώπη.
<SPEAKER ID="011" NAME="Joseph Daul">
εξ ονόματος της Ομάδας PPE-DE. - (FR) Κύριε Πρόεδρε, κύριε Πρόεδρε του Ευρωπαϊκού Συμβουλίου, κύριε Πρόεδρε της Ευρωπαϊκής Επιτροπής, κυρίες και κύριοι, το πρόσφατο Ευρωπαϊκό Συμβούλιο ήταν σε μεγάλο βαθμό αφιερωμένο στον καθορισμό του νέου κύκλου της στρατηγικής της Λισαβόνας και πραγματοποιήθηκε σε ένα πολύ δύσκολο διεθνές οικονομικό και χρηματοοικονομικό πλαίσιο. Οι δείκτες στο εσωτερικό της Ένωσης είναι, ωστόσο, μάλλον ενθαρρυντικοί: περισσότερες θέσεις απασχόλησης, ρυθμός ανάπτυξης 2,9% το 2007 και μείωση των δημοσιονομικών ελλειμμάτων.
<P>
Ασφαλώς, η πρόοδος αυτή είναι πρωτίστως καρπός των προσπαθειών αναδιάρθρωσης στον επιχειρηματικό τομέα, είναι όμως επίσης αποτέλεσμα μιας πολιτικής μεταρρυθμίσεων και ορθής διακυβέρνησης από μέρους των περισσότερων κρατών μελών. Οι προσπάθειες αυτές ενθαρρύνθηκαν από την Επιτροπή, την οποία συγχαίρω για την αποφασιστικότητά της και για τη συνεπή της προσπάθεια προς αυτή την κατεύθυνση. Ο αέρας που πνέει από την άλλη πλευρά του Ατλαντικού δεν είναι ευοίωνος και οι προβλέψεις για την ανάπτυξη το 2008 είναι χαμηλότερες από αυτές που θα ελπίζαμε.
<P>
Σε ένα τέτοιο πλαίσιο, είναι μεγάλος ο πειρασμός να κλειστεί κανείς στον εαυτό του, να αναστείλει τις μεταρρυθμίσεις και να προστατέψει τα σύνορά του εν αναμονή καλύτερων ημερών. Είναι μεγάλος ο πειρασμός -και οι πολιτικοί μας αντίπαλοι ενδίδουν υπερβολικά συχνά σε αυτόν- να δαπανήσουμε χρήματα τα οποία δεν διαθέτουμε, ώστε να κάνουμε τον λαό της Ευρώπης να πιστέψει ότι όλα μπορούν να συνεχιστούν όπως πρώτα. " κοινοβουλευτική μας ομάδα τάσσεται ειλικρινώς υπέρ μιας υπεύθυνης πολιτικής, μιας πολιτικής κινητικότητας, μεταρρυθμίσεων και αλληλεγγύης.
<P>
Καλούμε την Επιτροπή να μας παρουσιάσει τους γενικούς προσανατολισμούς της στους τομείς της οικονομικής πολιτικής και της πολιτικής απασχόλησης έτσι ώστε να επιτευχθεί η έγκρισή τους το ταχύτερο δυνατόν. Οι εθνικές αρχές πρέπει να εξηγήσουν με μεγαλύτερη σαφήνεια στους πληθυσμούς τους τα οφέλη των μεταρρυθμίσεων που προβλέπονται βάσει της στρατηγικής της Λισαβόνας. Οι μεταρρυθμίσεις αυτές παρουσιάζονται συχνά με στρεβλό τρόπο αλλά δεν εφαρμόζονται ικανοποιητικά. Εξακολουθεί να είναι δύσκολο να γίνει αισθητή η παρουσία τους. " Ομάδα μας θα συνεχίσει παρ' όλα αυτά να τις υπερασπίζεται και να αντιτίθεται σε όσους επιχειρούν την αποδυνάμωσή τους ή την επ' αόριστον αναβολή τους προκειμένου να κολακέψουν το εκλογικό τους σώμα.
<P>
Θέλουμε να προχωρήσουμε ακόμη περισσότερο και να εντατικοποιήσουμε την ευρωπαϊκή πολιτική στον τομέα της γνώσης. Προτείνουμε την προαγωγή της ελεύθερης κυκλοφορίας των ερευνητών, των σπουδαστών και των επιστημόνων και την υιοθέτηση ενός ενοποιημένου καθεστώτος προστασίας των δικαιωμάτων πνευματικής ιδιοκτησίας. Ζητούμε την άρση των εμποδίων στην αμοιβαία αναγνώριση των επαγγελματικών προσόντων και τον εκσυγχρονισμό των ευρωπαϊκών μας πανεπιστημίων με οικονομική στήριξη από την ΕΕ.
<P>
Κυρίες και κύριοι, το δεύτερο καθήκον του Ευρωπαϊκού Συμβουλίου ήταν να διασαφήσει τους όρους βάσει των οποίων θα υλοποιηθούν οι φιλόδοξοι στόχοι για την αλλαγή του κλίματος που εγκρίθηκαν τον Μάρτιο του 2007. Οι λεπτομέρειες αυτές ήταν αναγκαίες για να μπορέσουν οι ενδιαφερόμενες επιχειρήσεις να πραγματοποιήσουν τον μελλοντικό τους σχεδιασμό. Άλλωστε, οι εντατικές προσπάθειες απεξάρτησης της οικονομίας από το διοξείδιο του άνθρακα δεν πρέπει να επηρεάσουν την ανταγωνιστικότητα των βιομηχανιών έντασης ενέργειας.
<P>
Τέλος, χαιρετίζω τη συμφωνία για την Ένωση της Μεσογείου την οποία πρότεινε η Γαλλία στο Συμβούλιο με βάση το δεδομένο ότι η διαδικασία της Βαρκελώνης δεν έχει προσφέρει τα επιθυμητά αποτελέσματα. " πρωτοβουλία αυτή επιδιώκει την προαγωγή των ευρωμεσογειακών σχέσεων. Όλοι γνωρίζουμε πόσο άμεσα μας επηρεάζουν οι προκλήσεις που άπτονται της ανάπτυξης, της μετανάστευσης και της πολιτικής σταθερότητας στις χώρες αυτές. Ευελπιστούμε λοιπόν ότι το εγχείρημα αυτό θα αποτελέσει σημείο καμπής στις σχέσεις μας με τις χώρες της Μεσογείου, οι οποίες πρέπει να γίνουν πιο συγκεκριμένες, πιο αποτελεσματικές και, πάνω από όλα, πιο πολιτικές, προκειμένου να επιτευχθεί πραγματική ειρήνη στη Μέση Ανατολή.
<SPEAKER ID="012" NAME="Martin Schulz">
εξ ονόματος της Ομάδας PSE. - (DE) Κύριε Πρόεδρε, κυρίες και κύριοι, η οικονομική κατάσταση στην Ευρωπαϊκή Ένωση είναι σταθερή αλλά επισφαλής. Αυτό είναι το συμπέρασμα στο οποίο κατέληξε το Ευρωπαϊκό Συμβούλιο. " ανάπτυξη παραμένει σταθερή και η απασχόληση αυξάνεται, όμως δεν παύει να είναι επισφαλής. Το ερώτημα είναι το εξής: ποια είναι η πηγή αυτής της επισφάλειας; " επισφάλεια προέρχεται από την επιβράδυνση της οικονομικής δραστηριότητας στις "ΠΑ, η οποία είναι ένα από τα αποτελέσματα της οικονομικής κρίσης που πλήττει τις μεγάλες επιχειρηματικές τράπεζες, με άλλα λόγια τις επενδυτικές τράπεζες, στη χώρα αυτή.
<P>
Πρόεδρε Barroso, είπατε ότι, σε ένα από τα συμπεράσματά του, το Συμβούλιο δηλώνει ότι πρέπει στην Ευρωπαϊκή Ένωση να είμαστε διατεθειμένοι να αναλάβουμε ρυθμιστική και εποπτική δράση εφόσον καταστεί αναγκαίο για την αντιμετώπιση αυτής της εξέλιξης στις διεθνείς χρηματοοικονομικές αγορές. Επιτρέψτε μου λοιπόν να σας θέσω το εξής ερώτημα: πότε πρέπει να ξεκινήσει αυτή η δράση, αν όχι τώρα; Τώρα είναι η κατάλληλη στιγμή για να εξετάσουμε τους συγκεκριμένους μηχανισμούς μέσω των οποίων ο καπιταλισμός της "Άγριας Δύσης" τον οποίο εφαρμόζουν οι επενδυτές στις διεθνείς χρηματοοικονομικές αγορές θέτει σε κίνδυνο την ανάπτυξη της Ευρώπης. Κατά τη γνώμη μου, αυτό το Ευρωπαϊκό Συμβούλιο έπρεπε να είχε περιγράψει, ως ένα από τα συμπεράσματά του, με πολύ πιο λεπτομερή τρόπο τα μέσα που πρέπει να χρησιμοποιήσουμε για να ασκήσουμε αυτόν τον έλεγχο.
<P>
(Χειροκροτήματα)
<P>
Κύριε Πρόεδρε, δεν αρνούμαστε το γεγονός ότι αυτό το Συμβούλιο κατέβαλε προσπάθεια να μιλήσει κάπως λεπτομερέστερα για την κοινωνική διάσταση της Ευρώπης. Εντούτοις, αντί να προτείνει μια συνεκτική αντίληψη, το πράττει σε "τμηματική" βάση. " "πέμπτη ελευθερία", για παράδειγμα, πρωθυπουργέ Janša, είναι τμήμα της κοινωνικής πολιτικής. Έχετε δίκιο, η γνώση είναι δύναμη, αυτό ισχύει απολύτως. Ωστόσο, η γνώση δημιουργεί επίσης ευκαιρίες για πρόσβαση στην οικονομική ανάπτυξη στον κόσμο, και δημιουργεί επίσης ευκαιρίες συμμετοχής σε μια ολοένα και πιο διαφοροποιημένη αγορά εργασίας.
<P>
Σε όλους τους επαγγελματικούς τομείς, οι εργαζόμενοι στους οποίους δίνονται οι περισσότερες ευκαιρίες είναι όσοι έχουν υψηλά προσόντα, έχουν πρόσβαση σε γνώση και είναι σε θέση να εκσυγχρονίζουν διαρκώς αυτή τη γνώση. Ως εκ τούτου, πρόσβαση στη γνώση σημαίνει επίσης πρόσβαση στην κοινωνική δικαιοσύνη. Όταν μιλάμε για την κοινωνική διάσταση της Ευρώπης, για εμάς αυτό σημαίνει ότι πρέπει να υιοθετήσουμε μια ολοκληρωμένη προσέγγιση. Δεν σημαίνει να διατυπώνουμε απλώς ορισμένα σχόλια εδώ κι εκεί σχετικά με την κοινωνική πολιτική. Γι' αυτό, από τη δική μας οπτική γωνία -από την οπτική γωνία της Σοσιαλιστικής Ομάδας- το Συμβούλιο δεν ανταποκρίθηκε και πάλι στις προσδοκίες μας όσον αφορά την κοινωνική διάσταση της Ευρώπης.
<P>
Γι' αυτό σας ακούσαμε με μεγάλο ενδιαφέρον όταν είπατε ότι η Επιτροπή θα αναλάβει έναν συνεκτικό απολογισμό της κοινωνικής διάστασης της εσωτερικής αγοράς, της κοινωνικής διάστασης της Ευρωπαϊκής Ένωσης, το προσεχές καλοκαίρι και θα μας παρουσιάσει τα αποτελέσματα αυτής της διαδικασίας. Θα χρησιμοποιήσουμε τον απολογισμό αυτόν ως κριτήριο αξιολόγησης των επιδόσεών σας. Επιθυμείτε να σημειώσετε πρόοδο σε αυτόν τον τομέα, και θα σας παρακολουθούμε για να δούμε πώς ακριβώς θα το επιτύχετε. Εντούτοις, θα αξιολογούμε επίσης τις επιδόσεις σας και κατά μία άλλη έννοια. Είναι απαράδεκτο να αγνοεί το Συμβούλιο -και απευθύνομαι σε εσάς, πρωθυπουργέ Janša, και σε εσάς, κύριε Πρόεδρε της Επιτροπής- τις γνωμοδοτήσεις του Ευρωπαϊκού Κοινοβουλίου.
<P>
Έχω εδώ έναν κατάλογο των επίσημων εγγράφων που υποβλήθηκαν στο Συμβούλιο. Περιλαμβάνει οκτώ έγγραφα τα οποία υπέβαλαν διάφορες συνθέσεις του Συμβουλίου, μια γνωμοδότηση της Οικονομικής και Κοινωνικής Επιτροπής για τη χρησιμοποίηση κατηγοριών προτεραιότητας (στρατηγική της Λισαβόνας) και ένα ψήφισμα της Επιτροπής των Περιφερειών. Στον κατάλογο αυτόν δεν υπάρχει ούτε ένα έγγραφο του Ευρωπαϊκού Κοινοβουλίου, ούτε καν το έγγραφο που εκπονήσαμε για τη στρατηγική της Λισαβόνας. Αυτό είναι λυπηρό, κατά τη γνώμη της Ομάδας μου, διότι καταδεικνύει ότι δεν αντιμετωπίζετε με αρκετή σοβαρότητα την κοινωνική διάσταση, το ίδιο το Ευρωπαϊκό Κοινοβούλιο και τις γνωμοδοτήσεις αυτού του Σώματος.
<P>
(Χειροκροτήματα)
<P>
Έχει σημειωθεί κάποια πρόοδος: αυτό υποστήριξαν οι συνάδελφοί μου όταν τους ρωτήσαμε, κατά τη διάρκεια της συζήτησης στην Ομάδα μας, ποια είναι η γνώμη τους για την κλιματική πολιτική. Πράγματι, είναι γεγονός ότι η αλλαγή του κλίματος είναι η κεντρική πρόκληση την οποία αντιμετωπίζουμε, και σε αυτή τη σύνοδο του Συμβουλίου σημειώθηκε ουσιαστική πρόοδος, επιτυγχάνοντας την εξισορρόπηση, αφενός, των αναγκών στον τομέα της κλιματικής πολιτικής και, αφετέρου, των αναγκών της βιομηχανίας. " επίτευξη αυτής της ισορροπίας είναι καθήκον όλων των θεσμικών οργάνων.
<P>
Για να μην υπάρξουν παρεξηγήσεις: υπάρχουν ορισμένοι εκπρόσωποι συμφερόντων της βιομηχανίας οι οποίοι θα δώσουν την ερμηνεία ότι αυτό σημαίνει ότι δεν υπάρχουν ικανοποιητικοί έλεγχοι και δεν ασκείται αρκετή πίεση στη βιομηχανία όταν το Συμβούλιο προβαίνει σε τέτοιες δηλώσεις. Στην πραγματικότητα, ισχύει το ακριβώς αντίθετο. Θα επιτύχουμε τους στόχους μας όσον αφορά το κλίμα μόνον εφόσον η βιομηχανία διαδραματίσει τον ρόλο που της αναλογεί. Κατά τον ίδιο, όμως, τρόπο θα επιτύχουμε τους στόχους μας μόνο εάν επιτρέψουμε στη βιομηχανία να διαδραματίσει τον ρόλο αυτόν. Και οι δύο πτυχές είναι απολύτως αναγκαίες. Αν θέλουμε να αντιμετωπίσουμε, την αλλαγή του κλίματος, πρέπει να το πράξουμε στην Ευρώπη, και γι' αυτό στις διεθνείς συμφωνίες ορθώς δίνεται στην ευρωπαϊκή βιομηχανία η δυνατότητα να ανταγωνίζεται με ισότιμους όρους τις βιομηχανίες άλλων περιοχών του κόσμου. Αυτό το συμπέρασμα ήταν ορθό και το χαιρετίζουμε θερμά.
<P>
Επιτρέψτε μου να διατυπώσω ένα τελευταίο σχόλιο σχετικά με τη Μεσογειακή Ένωση, στην οποία θα διαπιστώσετε ότι γίνεται τώρα αναφορά στη σελίδα 19 των συμπερασμάτων, και αυτό είναι από μόνο του ένα μήνυμα από την πλευρά του Συμβουλίου. Εκφράζουμε την ικανοποίησή μας για το γεγονός ότι υπάρχει πλέον σαφήνεια ως προς το θέμα αυτό, και έχετε δίκιο στα όσα υποστηρίξατε σχετικά με την πολιτική γειτονίας στη Μεσόγειο. Ο πρωθυπουργός Janša επεσήμανε ορθώς ότι η πολιτική εταιρικής σχέσης σε αυτή την περιοχή πρέπει να συνεπάγεται και την εφαρμογή πολιτικής εταιρικής σχέσης σε άλλες περιοχές. Ο συνάδελφός μου κ. Swoboda θα σχολιάσει εντός ολίγου την ανατολική διάσταση ειδικότερα, εξ ονόματος της Ομάδας μας, καθώς πρόκειται να καταθέσουμε τη δική μας δέσμη προτάσεων για το θέμα αυτό.
<P>
Επιτρέψτε μου να ολοκληρώσω την ομιλία μου με μια εκτίμηση. Αυτή η σύνοδος του Συμβουλίου ήταν μια σύνοδος κανονικότητας. Υπολείπεται των αναγκών όσον αφορά την κοινωνική πολιτική: αυτό έχει καταστεί, δυστυχώς, κανόνας στην Ευρωπαϊκή Ένωση, είναι όμως κάτι που μπορεί να αντιμετωπιστεί. Όσον αφορά τη Μεσογειακή Ένωση, δεν υπήρξαν εκπλήξεις. Εν προκειμένω εφαρμόστηκε η "μέθοδος του ελικοπτέρου": "ξεσηκώνουμε ένα σύννεφο σκόνης και, προτού κατακαθίσει η σκόνη, το ελικόπτερο απογειώνεται ξανά". Χρειαζόμαστε κάτι πολύ πιο απτό σε αυτόν τον τομέα, όπως πολύ σωστά υποστηρίξατε. Αν θέλουμε να επιτευχθούν αυτά τα απτά αποτελέσματα -και αυτή η τελική μου πρόταση απευθύνεται σε εσάς, κύριε Πρόεδρε- πρέπει να επιτευχθούν μέσω της συνεργασίας με το Ευρωπαϊκό Κοινοβούλιο. Γεγονός είναι ότι οτιδήποτε αποφασίζεται στο πλαίσιο της Μεσογειακής Ένωσης απαιτεί χρηματοδότηση από το Ευρωπαϊκό Κοινοβούλιο, και γι' αυτό είναι εξαιρετικά σημαντικό να δηλώνεται στα συμπεράσματα ότι το Ευρωπαϊκό Κοινοβούλιο θα μετέχει πλήρως στους μελλοντικούς μηχανισμούς της Μεσογειακής Ένωσης.
<P>
Σας ευχαριστώ πολύ για την προσοχή σας. Θέλω επίσης να ευχαριστήσω τους πάντα πρόσχαρους συναδέλφους μας από τη Χριστιανοκοινωνική Ένωση (CSU), για την ανοχή που επέδειξαν προς εμένα.
<P>
(Χειροκροτήματα)
<SPEAKER ID="013" NAME="Adina-Ioana Vălean">
εξ ονόματος της Ομάδας ALDE. - (EN) Κύριε Πρόεδρε, ένα είναι βέβαιο: χωρίς την πίεση της συλλογικής δράσης και χωρίς λογοδοσία, τα κράτη μέλη δεν θα είχαν τη βούληση να παρέμβουν για την αντιμετώπιση της αλλαγής του κλίματος, η ενοχλητική αλήθεια όμως για την ΕΕ είναι ότι τα συμπεράσματα των συνόδων κορυφής είναι συχνά διογκωμένα από πλευράς ρητορικής αλλά συρρικνωμένα από πλευράς αποτελεσμάτων. Βλέπουμε ήδη παραδείγματα κρατών μελών τα οποία φαίνεται να αναζητούν τρόπους περικοπής μέτρων και δαπανών ως προς τις πολιτικές δεσμεύσεις του περασμένου έτους, παρά το γεγονός ότι στην έκθεση Stern του 2006 διατυπώνεται η προειδοποίηση ότι το κόστος που θα έχει η λήψη μέτρων τώρα θα είναι πολύ μικρότερο από το κόστος που θα έχει αργότερα η αδράνεια. Ορισμένες από τις διατυπώσεις στα τελικά συμπεράσματα καταδεικνύουν ότι η σπουδή και η επιτακτικότητα της ανάγκης να αντιμετωπίσουμε την αλλαγή του κλίματος ακολουθούν ήδη πτωτική πορεία. Αυτό θα είναι καταστροφικό τόσο για το κλίμα όσο και για την αξιοπιστία μας.
<P>
Στη συζήτηση αυτή παραγνωρίζεται κάπως η ενεργειακή απόδοση, ο απλούστερος και πιο οικονομικός τρόπος μείωσης των συνολικών εκπομπών μας. Σε ένα πρώιμο σχέδιο των συμπερασμάτων του Συμβουλίου, τα κράτη μέλη δεσμεύονταν να μειώσουν κατά 10% τη χρήση ενέργειας στα κυβερνητικά κτήρια και στόλους αυτοκινήτων, τώρα όμως γίνεται λόγος μόνο για "σημαντική πρόοδο". Αυτή θα ήταν μια μικρή αλλά σημαντική χειρονομία που θα καταδείκνυε ότι οι κυβερνήσεις πρωτοπορούν δίνοντας το παράδειγμα και στους άλλους. Πρέπει όντως να εκμεταλλευτούμε τα δημοσιονομικά μέσα για την προώθηση της καλύτερης περιβαλλοντικής συμπεριφοράς. Το σύστημα εμπορίας δικαιωμάτων εκπομπής αερίων θερμοκηπίου έχει αποδείξει την αξία του και χρησιμοποιείται ως διεθνές πρότυπο για την παροχή οικονομικών κινήτρων με σκοπό τη μείωση των εκπομπών. Οικολογικοί φόροι όπως η μείωση των συντελεστών ΦΠΑ μπορούν να προσφέρουν παρόμοια αποτελέσματα, προωθώντας τη ζήτηση οχημάτων και οικιακών συσκευών μειωμένης κατανάλωσης.
<P>
Ως προς τις οικονομικές πτυχές της συνόδου κορυφής, στα συμπεράσματα υποστηρίζεται θριαμβολογικά ότι τα βασικά οικονομικά μεγέθη της οικονομίας της ΕΕ παραμένουν υγιή, αυτό όμως δεν συμφωνεί με τον τρόπο που αντιλαμβάνονται τις οικονομικές προοπτικές πολλοί από τους πολίτες μας, οι οποίοι βρίσκονται αντιμέτωποι με αυξημένους λογαριασμούς και αυξανόμενα χρέη, στοιχεία τα οποία πρέπει να μας αποθαρρύνουν από την έκφραση υπερβολικής αισιοδοξίας.
<P>
Αξίζει να υπενθυμιστούν οι θεμελιώδεις αρχές της στρατηγικής της Λισαβόνας: διαρθρωτικές μεταρρυθμίσεις, δημοσιονομική πειθαρχία και στοχευμένες επενδύσεις σε παραγωγικούς τομείς οι οποίοι θα προσφέρουν μελλοντική ανάπτυξη. Τα κράτη μέλη της ΕΕ εξακολουθούν -με μία ή δύο αξιέπαινες εξαιρέσεις- να υπολείπονται σημαντικά της δέσμευσής τους να δαπανήσουν το 3% του ΑΕγχΠ τους στην Ε&Α. Τώρα μιλάμε για μια "πέμπτη ελευθερία" που αφορά τη γνώση και την καινοτομία, δεν πρέπει όμως να λησμονούμε ότι δεν έχουμε ακόμη κατορθώσει να ολοκληρώσουμε τις αρχικές τέσσερις ελευθερίες, ιδίως στον τομέα της ελεύθερης κυκλοφορίας του εργατικού δυναμικού και των υπηρεσιών στο σύνολο της ΕΕ.
<P>
Τέλος, η υποστήριξη των ΜΜΕ ορθώς επισημαίνεται ως κρίσιμος παράγοντας για την οικονομική μεγέθυνση και την καινοτομία. Πρέπει να τους επιτρέψουμε να αντλήσουν τα πλήρη οφέλη της εσωτερικής αγοράς, το Συμβούλιο όμως θα μπορούσε να επιτύχει πολλά για την ευρωπαϊκή ανταγωνιστικότητα εάν διευθετήσει με θετικό τρόπο τις μακροχρόνιες διαμάχες σχετικά με το ευρωπαϊκό δίπλωμα ευρεσιτεχνίας και το καταστατικό της ευρωπαϊκής ιδιωτικής εταιρείας. Στα συμπεράσματα του Συμβουλίου δηλώνεται με συγκρατημένο τρόπο ότι η πρόκληση είναι η υλοποίηση. Από τη δική του πλευρά, το Κοινοβούλιο θα διασφαλίσει αυτή την υλοποίηση.
<SPEAKER ID="014" NAME="Brian Crowley">
εξ ονόματος της Ομάδας UEN. - (EN) Κύριε Πρόεδρε, θέλω να ευχαριστήσω τον Προεδρεύοντα του Συμβουλίου και τον Πρόεδρο της Επιτροπής για τις σημερινές τους παρεμβάσεις. Είναι πολύ ενδιαφέρον το γεγονός ότι, όταν μιλάμε για τα όσα απειλούν την ανάπτυξη και την οικονομία, πολλοί ομιλητές επανέρχονται στις συνήθεις θέσεις τους: τάσσονται είτε υπέρ είτε κατά του καπιταλισμού. Δεν αντιλαμβάνονται ποτέ ότι υπάρχει επίσης μια μέση οδός και ένα περιθώριο λειτουργίας. Στους επενδυτικούς κύκλους υπάρχει ένα παλαιό ρητό: "Όταν τρέχει αίμα στους δρόμους, είναι ευκαιρία για κέρδη."
<P>
" πραγματικότητα είναι ότι η πραγματική απειλή για τη δημιουργία θέσεων απασχόλησης και την οικονομική μεγέθυνση στο εσωτερικό της Ευρωπαϊκής Ένωσης δεν είναι τόσο η κρίση στην αγορά ενυπόθηκων δανείων υψηλού κινδύνου στην Αμερική, αλλά η αδυναμία ή η απροθυμία μας να αναλάβουμε κινδύνους και να φανούμε καινοτόμοι ως προς την αναζήτηση ευκαιριών σε αυτούς τους τομείς που διέρχονται κρίση.
<P>
Είναι ενδιαφέρον το γεγονός ότι, αν κοιτάξει κανείς τι συνέβη τα τελευταία 100 χρόνια, σε κάθε στάδιο βιομηχανικής ανάπτυξης και σε κάθε στάδιο οικονομικής ανάπτυξης είτε οι "ΠΑ είτε η Ευρωπαϊκή Ένωση βρίσκονταν στο επίκεντρο της δημιουργίας νέων βιομηχανιών, της επίτευξης νέας οικονομικής άνθησης, λόγω των δυσκολιών που εντοπίστηκαν σε ορισμένους τομείς και της εκμετάλλευσης ευκαιριών που δημιουργήθηκαν σε κάποιον άλλο τομέα.
<P>
Μία από τις επιτυχίες του Ευρωπαϊκού Συμβουλίου είναι το γεγονός ότι διαπίστωσε ότι υπάρχουν κίνδυνοι και τομείς επισφάλειας -είτε πρόκειται για την αλλαγή του κλίματος, είτε για το γεγονός ότι οι απαιτήσεις όσον αφορά την καινοτομία και την τεχνολογία αυξάνονται, ή για τη ρυθμιστική επιβάρυνση των ΜΜΕ- αλλά υπάρχουν επίσης ευκαιρίες. Αν αναλάβουμε δράση τώρα, μπορούμε να υιοθετήσουμε μια μακροπρόθεσμη προσέγγιση, όπως επεσήμανε ο κ. πρωθυπουργός χρησιμοποιώντας το ρητό του Κομφουκίου: φυτεύοντας ένα δέντρο, κοιτάζουμε 10 χρόνια μπροστά.
<P>
Αυτός είναι ο πραγματικός τρόπος με τον οποίο μπορούμε να επιτύχουμε βραχυπρόθεσμα ουσιαστική μεγέθυνση και ανάπτυξη εντός της Ευρωπαϊκής Ένωσης, αλλά και να δημιουργήσουμε μακροπρόθεσμα σταθερά θεμέλια, παρότι ορισμένα από τα πρωτοσέλιδα των εφημερίδων που μπορεί κανείς να διαβάσει προσφέρουν μια αρνητική εικόνα. Το σημερινό πρωτοσέλιδο μιας από τις εφημερίδες αφορά την εξαγορά της Jaguar και της Land Rover από μια ινδική εταιρεία ως παράδειγμα του πώς η οικονομική ισχύς έχει μεταφερθεί από τη Δύση στην Ανατολή. " πραγματικότητα είναι ότι τα εταιρικά και κρατικά επενδυτικά ταμεία επενδύουν στη βιομηχανία και στις επιχειρήσεις. Πρέπει να βρούμε κάποιον τρόπο ώστε να εξασφαλίσουμε ότι δεν θα καρπωθούμε απλώς αυτόν τον πλούτο και αυτά τα ταμεία, αλλά θα εγγυηθούμε επίσης ότι θα προσφέρουν μερίσματα στις οικονομίες μας δημιουργώντας μεγαλύτερη οικονομική μεγέθυνση και περισσότερες θέσεις απασχόλησης.
<P>
Όταν μιλάμε για καινοτομία και τεχνολογία, είναι σημαντικό να θυμόμαστε ότι το 73% του εργατικού δυναμικού στην Ευρωπαϊκή Ένωση που θα εξακολουθεί να εργάζεται το 2017 βρίσκεται ήδη στην αγορά εργασίας. Μόνο το 10% όμως της τεχνολογίας που θα χρησιμοποιούμε το 2017 υπάρχει από σήμερα. Συνεπώς, έχει ζωτική σημασία η περαιτέρω επένδυση στην εκπαίδευση του πληθυσμού μας, στην αναβάθμιση των δεξιοτήτων του, στην εξασφάλιση νέας κατάρτισης και νέων γνώσεων, προκειμένου να αντιμετωπίσει επιτυχώς τις νέες οικονομίες.
<P>
" τελευταία μου επισήμανση -και ο κ. Schulz έθιξε το θέμα αυτό με ιδιαίτερα αξιόλογο τρόπο- είναι ότι η επιτυχία της Ευρωπαϊκής Ένωσης τα τελευταία 20 χρόνια στηριζόταν στη διττή προσέγγιση της οικονομικής μεγέθυνσης και της κοινωνικής ανάπτυξης και προστασίας. Δεν μπορούμε να εξασφαλίσουμε το ένα χωρίς το άλλο. Πρέπει να διασφαλίζουμε σε όλα τα στάδια της οικονομικής μας ανάπτυξης όχι μόνο ότι οι πλούσιοι θα γίνονται πλουσιότεροι -αυτό συμβαίνει ούτως ή άλλως- αλλά ότι θα έχουμε περισσότερες δυνατότητες να επιδεικνύουμε γενναιοδωρία και αλληλεγγύη μεταξύ των λαών μας -όχι μόνο στις ενεργειακές ή τις χρηματοοικονομικές αγορές- ώστε να εγγυηθούμε ότι θα μπορούμε όλοι να ωφεληθούμε από τη μεγέθυνση και τη δημιουργία που επιτυγχάνονται.
<SPEAKER ID="015" NAME="Rebecca Harms">
εξ ονόματος της Ομάδας Verts/ALE. - (DE) Κύριε Πρόεδρε, κύριε Προεδρεύων του Συμβουλίου, κύριε Πρόεδρε της Επιτροπής, κατά τη διάρκεια της συζήτησης είχα την εντύπωση ότι μιλάμε για δύο τελείως διαφορετικά γεγονότα. Παρακολούθησα το Συμβούλιο εξ ονόματος της Ομάδας μου, όμως δεν αποκόμισα καθόλου την εντύπωση ότι η σύνοδος αυτή αποσκοπούσε στη σφυρηλάτηση νέων, πιο προηγμένων, φιλόδοξων κοινών πολιτικών πρωτοβουλιών για το κλίμα, λόγου χάρη.
<P>
Θα θυμάστε ίσως ότι, λίγο πριν από το Συμβούλιο, ο Χαβιέρ Σολάνα παρουσίασε το σενάριό του για το κλίμα από την προοπτική της ασφάλειας. Αν οι Πράσινοι είχαν δημοσιεύσει κάτι αντίστοιχο, που να περιγράφει πώς η αλλαγή του κλίματος θα κλιμακώσει συγκρούσεις σε όλο τον κόσμο, εντείνοντας τις πιέσεις ειδικότερα στον αναπτυσσόμενο κόσμο, το πιθανότερο είναι ότι όλοι θα έλεγαν: "οι Πράσινοι έχασαν την επαφή με την πραγματικότητα, για να προτείνουν τέτοια δραματικά σενάρια".
<P>
Στην πραγματικότητα, το έγγραφο του κ. Σολάνα περιέχει πολλές αλήθειες, και εκπλήσσομαι που καμία από τις βάσιμες επισημάνσεις του δεν ελήφθη υπόψη από το Συμβούλιο. Μάλιστα, σε τομείς στους οποίους έπρεπε να επιδείξει μεγαλύτερη συνέπεια σε σύγκριση με τα όσα παρουσιάστηκαν πέρυσι, διαπιστώνουμε μεγαλύτερη ασυνέπεια. Μάλιστα, η Ομοσπονδιακή μας Καγκελάριος, η κ. Angela Merkel, για την οποία ήμουν τόσο υπερήφανη πέρυσι, ήταν η πρώτη που αγωνίστηκε υπέρ της αναβολής, της επιβράδυνσης και των εξαιρέσεων. Δεν πρέπει να τρέφουμε αυταπάτες: αν καταστήσουμε τους κανόνες εξαίρεσης της ευρωπαϊκής βιομηχανίας από το σύστημα εμπορίας εκπομπών το σημείο εστίασης των προσπαθειών του Συμβουλίου υπό τις τρέχουσες συνθήκες, τότε είμαστε υποχρεωμένοι να συμπεράνουμε εξαρχής ότι το Συμβούλιο έχει αποτύχει. Θεωρώ ότι, με το να μιλάμε για εξαιρέσεις από το σύστημα εμπορίας εκπομπών κατά την προσεχή δεκαετία, στέλνουμε ένα εξαιρετικά αρνητικό μήνυμα στον υπόλοιπο κόσμο. Πώς θα μπορέσουμε, υπό τις συνθήκες αυτές, να επιτύχουμε τον φιλόδοξο στόχο να εξασφαλίσουμε τη συμμετοχή του υπόλοιπου κόσμου στο Πόζναν ή στην Κοπεγχάγη;
<P>
Κατά τη γνώμη μου, αυτό που συνέβη ήταν μια αυτοεκπληρούμενη προφητεία. Θέλω αυτό να το δηλώσω με απόλυτη σαφήνεια εξ ονόματος της Ομάδας μου. Θέλουμε πραγματική εμπορία εκπομπών, και όχι εξαιρέσεις. Θα προτιμούσαμε να προστατεύουμε στα εξωτερικά μας σύνορα μια ευρωπαϊκή βιομηχανία που είναι βιώσιμη, αντί να υποκύπτουμε, σε αυτή την κρίσιμη καμπή της διαδικασίας για το κλίμα, στις πιέσεις των βιομηχανιών χαλυβουργίας και των αυτοκινητοβιομηχανιών καθώς και άλλων ομάδων συμφερόντων οι οποίες, όπως διαπιστώνουμε από μια πρόσφατη έκθεση, ασκούν ήδη άμεση και μάλιστα υπέρμετρη επιρροή στις αποφάσεις των Βρυξελλών.
<P>
Κατά τη γνώμη μου, η εν λόγω σύνοδος κορυφής δεν ήταν φιλόδοξη· ήταν άτολμη. Αυτό δεν οφειλόταν μόνο στον νέο ρόλο της Angela Merkel, η οποία έπαψε να είναι η Καγκελάριος του κλίματος. Οφειλόταν επίσης στο γεγονός ότι τόσο πολλές χώρες στην Ευρώπη ακολουθούν μοναχική πορεία. Ορισμένες χώρες διαπραγματεύονται ξεχωριστά συμφωνίες για θεωρήσεις. Άλλες συζητούν τις εθνικές τους προσεγγίσεις στο θέμα της αντιπυραυλικής προστασίας με τους Αμερικανούς. Δεν υπάρχει ενότητα στο θέμα του Κοσσυφοπεδίου ή ως προς την ενεργειακή ασφάλεια: οι Γερμανοί συνάπτουν τις δικές τους εμπορικές συμφωνίες με τη ρωσική Gasprom, ενώ οι Ιταλοί και οι Ούγγροι αναπτύσσουν επίσης τις δικές τους ανεξάρτητες επιχειρηματικές δραστηριότητες. " Μεσογειακή Ένωση ήταν στην πραγματικότητα μια ιδέα του κ. Sarkozy ως μέθοδος εξασφάλισης των εισαγωγών ουρανίου στη Γαλλία με αντάλλαγμα εξαγωγές όπλων και πυρηνικής τεχνολογίας. Κατά τη γνώμη μου, το συνολικό πλαίσιο γι' αυτή τη σύνοδο κορυφής ήταν εξαιρετικά αδύναμο και το αποτέλεσμά της επηρεάζεται αρνητικά από τον υπερβολικά μεγάλο αριθμό "μοναχικών προσπαθειών" και τον υπερβολικά μικρό αριθμό κοινών παρεμβάσεων. Κατ' εμέ, είναι άλλο πράγμα η φιλόδοξη προσέγγιση και άλλο η ατολμία, και η γενική εντύπωση που αποκόμισα από τη συγκεκριμένη σύνοδο κορυφής ήταν ότι την χαρακτήριζε η ατολμία. Αυτό είναι σίγουρα αρνητικό, το χειρότερο όμως είναι η ελάχιστη ειλικρίνεια με την οποία αντιμετωπίζει το θέμα σήμερα το Σώμα.
<SPEAKER ID="016" NAME="Δημήτριος Παπαδημούλης">
εξ ονόματος της ομάδας GUE/NGL. - Κύριε Πρόεδρε, κύριοι Πρόεδροι της Επιτροπής και του Συμβουλίου, είναι ως ένα σημείο κατανοητό να έρχεστε εδώ και να προσπαθείτε να εξωραΐσετε τα αποτελέσματα της Συνόδου Κορυφής. Αλλά περίμενα από σας μεγαλύτερη ειλικρίνεια και μεγαλύτερη σεμνότητα.
<P>
Αντί να δίνετε συγχαρητήρια ο ένας στον άλλον και να αυτοεπαινείσθε, θα περίμενα να μιλήσετε και για τις αδυναμίες της πολιτικής σας και για τις αποτυχίες σας. Θα περίμενα να μιλήσετε για την κοινωνική ατζέντα και το κοινωνικό έλλειμμα, που ήταν ο μεγάλος απών στη Σύνοδο Κορυφής, για τα 70 εκατομμύρια των φτωχών, εκ των οποίων 20 εκατομμύρια παιδιά.
<P>
Αντί να λέτε "αυξήσαμε τις θέσεις εργασίας" να πείτε ότι αυτές οι θέσεις εργασίας είναι κακοπληρωμένες με ελαστικές εργασιακές σχέσεις και ότι 20 εκατομμύρια εργαζόμενοι στην Ευρωπαϊκή Ένωση είναι φτωχοί. Να μιλήσετε για την ενδιάμεση αναθεώρηση που εσείς κάνατε στους στόχους τους δικούς σας, κ. Barroso, για τη Λισαβόνα και από τους τρεις πυλώνες της Λισαβόνας (ανταγωνιστικότητα, περιβάλλον, συνοχή) εξαφανίσατε την κοινωνική, περιφερειακή και εδαφική συνοχή και υποβαθμίσατε τα θέματα περιβάλλοντος.
<P>
Ο ίδιος ο Προεδρεύων, μιλώντας για τις κλιματικές αλλαγές, ομολόγησε ότι αρκετά κράτη μέλη του Συμβουλίου προσπαθούν να ροκανίσουν, ήδη από το ξεκίνημα, το δικό σας πακέτο προτάσεων, κ. Barroso, στο όνομα της ανταγωνιστικότητας. Αντί να δούνε η Επιτροπή και το Συμβούλιο πώς θα κάνουν τους στόχους τους πιο φιλόδοξους και πιο δεσμευτικούς πηγαίνοντας προς την Κοπεγχάγη, προσπαθούν να εξαιρέσουν μεγάλους κλάδους της βιομηχανίας και της οικονομίας.
<P>
Τελειώνοντας, θα ήθελα να τονίσω ότι την ώρα που όλοι, ακόμη και οι πιο φανατικοί νεοφιλελεύθεροι σε όλο τον πλανήτη, ανακαλύπτουν τη σημασία της δημόσιας παρέμβασης, την ώρα που τα χρηματιστήρια πέφτουν και υπάρχει πιστωτική κρίση, αυτή την ώρα το Συμβούλιο και η Επιτροπή αφήνουν μια δογματικά μονόπλευρη ανεξέλεγκτη Κεντρική Τράπεζα να νοιάζεται μόνο για τον πληθωρισμό, ξεχνώντας τον κίνδυνο μιας ύφεσης ή μιας μηδενικής ανάπτυξης για την ευρωπαϊκή οικονομία.
<P>
(Χειροκροτήματα)
<SPEAKER ID="017" NAME="Johannes Blokland">
εξ ονόματος της Ομάδας IND/DEM. - (NL) Στην περυσινή εαρινή σύνοδο κορυφής το Ευρωπαϊκό Συμβούλιο εξέφρασε την επιθυμία του να θεσπίσει μια φιλόδοξη κλιματική πολιτική. Στις 23 Ιανουαρίου αυτό έγινε πράξη μέσω νομοθετικών προτάσεων, τις οποίες χαιρέτισε θερμά το Ευρωπαϊκό Κοινοβούλιο. Είμαι πεπεισμένος ότι, για να είναι αποτελεσματική η πολιτική αυτή, πρέπει να εξασφαλίσουμε μια εποικοδομητική συμφωνία μεταξύ του Συμβουλίου και του Κοινοβουλίου πριν από το Πότσδαμ, γι' αυτό πρέπει να αποφύγουμε διαδικασίες οι οποίες θα καθιστούσαν αδύνατη μια συμφωνία κατά την πρώτη ανάγνωση. Μια τέτοια συμφωνία απαιτεί ευελιξία από την πλευρά του Κοινοβουλίου και οπωσδήποτε από την πλευρά του Συμβουλίου.
<P>
Οι προσπάθειες της Ευρωπαϊκής Ένωσης είναι αξιόλογες, θα ήταν όμως περισσότερο χρήσιμες εάν η διεθνής κοινότητα συνολικά επεδείκνυε προσήλωση στο θέμα του περιβάλλοντος και του κλίματος. Στο Μπαλί πραγματοποιήθηκε ένα σημαντικό βήμα. Χαίρομαι που το Συμβούλιο θα συνεχίσει να καταβάλλει εντατικές προσπάθειες για την επίτευξη συμφωνίας με όλους τους μετέχοντες στο Πότσδαμ.
<P>
" στρατηγική της Λισαβόνας εφαρμόζεται ενεργητικά ως αποτέλεσμα του τελευταίου εαρινού Ευρωπαϊκού Συμβουλίου. Αυτό είναι θετικό. Καταδεικνύει ότι οι αρχηγοί κρατών και κυβερνήσεων αντιλαμβάνονται την ανάγκη μιας κοινωνικής διάστασης. Είναι σε θέση ο Πρόεδρος του Συμβουλίου, κ. Janša, να μας αναφέρει περισσότερα στοιχεία για το θέμα αυτό; Μπορούμε να περιμένουμε πρόσθετες προτάσεις;
<P>
Τέλος, η ελευθερία έκφρασης είναι θετική. Είναι ένδειξη ενήλικης στάσης, και αυτό είναι πολύ συνετό. Στις Κάτω Χώρες ένας βουλευτής δημιουργεί μια αμφιλεγόμενη ταινία για το Ισλάμ. Ευελπιστώ ότι η Ευρώπη θα εκφραστεί με ενιαία φωνή εάν προκληθεί αναπάντεχη αναταραχή.
<SPEAKER ID="018" NAME="Roger Helmer" AFFILIATION="NI">
(EN) Κύριε Πρόεδρε, τα συμπεράσματα της Προεδρίας του Ευρωπαϊκού Συμβουλίου περιλαμβάνουν όλες τις συνήθεις κοινοτοπίες περί κοινωνικών διαστάσεων και ΜΜΕ, ενώ δεν θίγουν καθόλου τα κύρια προβλήματα των ευρωπαϊκών οικονομιών, που συνίστανται στο γεγονός ότι στην Ευρώπη υπάρχει υπερβολική φορολογία και ρυθμίσεις, κάτι που δεν της επιτρέπει να ανταποκριθεί στις προκλήσεις της παγκόσμιας ανταγωνιστικότητας. Επιτρέψτε μου να επισημάνω ότι η έκθεση διακρίνεται επίσης για τα όσα παραλείπει. Ακούμε να λέγονται πολλά για τη διαδικασία της Λισαβόνας, ελάχιστα όμως λέγονται για τη Συνθήκη της Λισαβόνας, η οποία, όπως όλοι γνωρίζουμε, είναι στην πραγματικότητα το αποτυχημένο Σύνταγμα.
<P>
Παρ' όλες τις υποσχέσεις που δόθηκαν στους ευρωπαίους πολίτες, αποφασίσαμε να κυρώσουμε τη Συνθήκη αυτή στα περισσότερα κράτη μέλη χωρίς δημοψηφίσματα. Λάβαμε αυτή την απόφαση επειδή γνωρίζουμε ότι οι λαοί δεν θα συναινέσουν. Στην περιφέρειά μου, πρόσφατη ταχυδρομική δημοσκόπηση έδειξε ότι σχεδόν το 90% των πολιτών τάσσεται κατά της Συνθήκης. Αυτό συνιστά περιφρόνηση της δημοκρατίας.
<P>
Αργότερα το απόγευμα θα συζητήσουμε το ζήτημα του Θιβέτ· προτού όμως ασκήσουμε υπερβολικά αυστηρή κριτική, πρέπει ίσως να εξετάσουμε πολύ προσεκτικά τις δικές μας επιδόσεις στον τομέα της δημοκρατικής λογοδοσίας. Εν τω μεταξύ, πρέπει οπωσδήποτε να εξετάσουμε το ζήτημα του Θιβέτ και να καταδικάσουμε την Κίνα για την εξοργιστική συμπεριφορά της και για την καταστολή των δικαιωμάτων. Φρονώ ότι είναι καιρός να εξετάσουμε σοβαρά αν οι χώρες του ελεύθερου κόσμου πρέπει να παρίστανται εφέτος στους εορτασμούς για τους Ολυμπιακούς του Πεκίνου.
<SPEAKER ID="019" NAME="Giles Chichester" AFFILIATION="PPE-DE">
(EN) Κύριε Πρόεδρε, χαιρετίζω τα συμπεράσματα του Συμβουλίου και θέλω να εστιάσω τις παρατηρήσεις μου στην ενότητα με τίτλο "αλλαγή του κλίματος και ενέργεια". Πολλοί ομιλητές δήλωσαν ότι αυτά είναι τα σημαντικότερα ζητήματα που αντιμετωπίζουμε σήμερα παγκοσμίως, και είναι θετικό το γεγονός ότι η ΕΕ αναλαμβάνει ηγετικό ρόλο στο θέμα της αλλαγής του κλίματος.
<P>
Εντούτοις, έχουμε ήδη ιστορικό υιοθέτησης πολύ φιλόδοξων στόχων η επίτευξη των οποίων έχει μέχρι στιγμής αποδειχθεί δύσκολη. Επικροτώ λοιπόν την επιφυλακτικότητα που διαφαίνεται σε ορισμένα σημεία του κειμένου. Υποστηρίζω τις εκκλήσεις η μετάβαση σε μια οικονομία μειωμένων εκπομπών διοξειδίου του άνθρακα να γίνει με τρόπο που θα συνάδει με τη βιώσιμη ανάπτυξη, την ανταγωνιστικότητα, την ασφάλεια του εφοδιασμού και τα υγιή και βιώσιμα δημόσια οικονομικά της ΕΕ, σε συνδυασμό ιδίως με την αναγνώριση των κινδύνων διαρροής διοξειδίου του άνθρακα ή μετεγκατάστασης των ευρωπαϊκών θέσεων απασχόλησης σε τρίτες χώρες και σε συνδυασμό με την έκκληση για ευελιξία ως προς την επίτευξη των εθνικών στόχων για τις ανανεώσιμες πηγές ενέργειας. Είμαι της άποψης ότι έχουμε δώσει υπερβολική έμφαση στις ανανεώσιμες πηγές ενέργειας ως αυτοσκοπό παρά ως μέσο για την επίτευξη ενός στόχου, καθόσον έχω την απόλυτη βεβαιότητα ότι οι ανανεώσιμες πηγές ενέργειας δεν είναι η μόνη λύση. Έχω την αίσθηση ότι είναι μάλλον προτιμότερο να σκεφτούμε τον πραγματικό μας στόχο, που θεωρώ ότι είναι η μείωση των εκπομπών CO2 κατά τουλάχιστον 60% έως το 2050, και τότε να εξετάσουμε τις διαθέσιμες επιλογές για την επίτευξή του. Έχουμε ήδη αναγνωρίσει -μέσω της αρχής της κατανομής των βαρών- ότι η κατάσταση όσον αφορά την ενέργεια ποικίλλει σημαντικά μεταξύ των επιμέρους κρατών μελών, γιατί λοιπόν να μην περιοριστούμε στο να θέσουμε αυτόν τον στόχο και να επιτρέψουμε στα κράτη μέλη να αποφασίσουν τα ίδια πώς θα τον επιτύχουν; Στο πλαίσιο αυτό, θέλω να αποδώσω εύσημα στην κυβέρνηση του "νωμένου Βασιλείου -κάτι που δεν πράττω εύκολα- για τις ανακοινώσεις της σχετικά με τις προοπτικές της πυρηνικής ενέργειας.
<SPEAKER ID="020" NAME="Hannes Swoboda" AFFILIATION="PSE">
(EN) Κύριε Πρόεδρε, υπάρχουν πολύ καλύτεροι και πολύ περισσότεροι λόγοι για να υποστηρίξει κανείς τη βρετανική κυβέρνηση, θα προχωρήσω όμως τώρα στην ομιλία μου.
<P>
(DE) Θέλω να θίξω δύο ζητήματα ως προς τα οποία πιστεύω ότι τα αποτελέσματα της συνόδου κορυφής υπολείπονται επίσης των προσδοκιών μας, ειδικότερα την εξωτερική πολιτική στον τομέα της ενέργειας και την ενεργειακή ασφάλεια. Κύριε Πρόεδρε της Επιτροπής, όταν συγκροτήθηκε η Επιτροπή σας, ζητήσαμε από τα δύο μέλη της Επιτροπής που ήταν αρμόδια για τις εξωτερικές σχέσεις και την ενέργεια να αναλάβουν ενεργό ρόλο σε αυτόν τον τομέα.
<P>
" συνεισφορά του Συμβουλίου εν προκειμένω υπήρξε ελάχιστη, ενώ το μόνο που βλέπω εδώ είναι γενικεύσεις. Από ό,τι θυμάμαι, όταν ο Thomas Ilves επισκέφθηκε το Κοινοβούλιο στο Στρασβούργο, επεσήμανε ότι η Ρωσία διαθέτει μία πολιτική γειτονίας και μία εξωτερική πολιτική στον τομέα της ενέργειας. Δυστυχώς, εμείς δεν διαθέτουμε τέτοιες πολιτικές, και αυτό είναι μειονέκτημα όσον αφορά την ανταγωνιστικότητά μας. Είναι καιρός να εγκαταλείψουμε τις γενικεύσεις και να υιοθετήσουμε πρακτικά μέτρα. Ευελπιστώ ότι, μέχρι τη διεξαγωγή της επόμενης συνόδου κορυφής τον Ιούνιο, θα έχουν κατατεθεί πραγματικές προτάσεις για πιο συντονισμένη δράση.
<P>
Το δεύτερο ζήτημα που θέλω να θίξω, και που έχει ήδη αναφερθεί από τον Martin Schulz, αφορά τη Μεσογειακή Ένωση και την Ένωση του Ευξείνου Πόντου. Φοβούμαι ότι δεν εξασφαλίζεται η ισορροπία της συνεργασίας μας στην περιοχή της Μεσογείου και στην περιοχή του Ευξείνου Πόντου. Είναι πραγματικά λιγότερο σημαντικές χώρες όπως η Ουκρανία, η Δημοκρατία της Μολδαβίας, η Γεωργία και άλλες χώρες του Νοτίου Καυκάσου; Έχουν μήπως λιγότερη αξία και δικαιώματα από τις χώρες της Μεσογείου ως προς την ανάπτυξη πιο εντατικής συνεργασίας; Δεν το νομίζω.
<P>
Μαζί με τον Martin Schulz και τα υπόλοιπα μέλη της πολιτικής μας ομάδας, υποστηρίζω σθεναρά τη Μεσογειακή Ένωση ως μια "καταναγκαστική" ένωση της Βαρκελώνης ή διαδικασία της Βαρκελώνης. Εντούτοις, θα προτιμούσα να παρουσιάσει η Επιτροπή ολοκληρωμένες προτάσεις και να καταστήσει εξαρχής σαφές ότι μια ένωση μεταξύ της Ευρωπαϊκής Ένωσης και των χωρών της Μεσογείου πρέπει και πρόκειται να δράσει, και ότι στο επίκεντρο αυτής της ένωσης, τόσο σε διοικητικό όσο και πολιτικό επίπεδο, βρίσκεται η Ευρωπαϊκή Ένωση. Οραματιζόμαστε κάτι παρόμοιο και για την περιοχή του Ευξείνου Πόντου, διότι θέματα όπως η ενεργειακή ασφάλεια, η μετανάστευση και το περιβάλλον δεν επηρεάζουν μόνο τη Μεσόγειο, αλλά επίσης, και εξίσου, την περιοχή του Ευξείνου Πόντου.
<P>
Για τον λόγο αυτόν, κύριε Προεδρεύων του Συμβουλίου, η Ομάδα μας θα σας υποβάλει τις προτάσεις μας, καθώς και σε εσάς, κύριε Πρόεδρε της Επιτροπής. Ελπίζουμε ότι η σύνοδος κορυφής του Ιουνίου θα προσφέρει την ευκαιρία αποκατάστασης της ισορροπίας, καθόσον είναι σημαντικό, ως πρωθυπουργός της χώρας σας και Προεδρεύων του Συμβουλίου, να καταστήσετε και εσείς σαφές άπαξ διά παντός ότι και οι δύο κοινότητες είναι σημαντικές. Εξεπλάγην, κύριε Πρόεδρε της Επιτροπής, που μιλήσατε μόνο για τη Μεσογειακή Ένωση και δεν κάνατε καθόλου μνεία στον Εύξεινο Πόντο. Θεωρούμε ότι και οι δύο συνιστώσες είναι σημαντικές. Τασσόμαστε υπέρ της θεμελίωσης της πολιτικής γειτονίας σε νέες ποιοτικές βάσεις. Ως εκ τούτου, η Ομάδα μας θα παρουσιάσει μια δέσμη προτάσεων εν ευθέτω χρόνω.
<SPEAKER ID="022" NAME="Lena Ek" AFFILIATION="ALDE">
(EN) Κύριε Πρόεδρε, θέλω να συγχαρώ την Προεδρία για το αποτέλεσμα της εαρινής συνόδου κορυφής και για το γεγονός ότι οι λεπτομέρειες των νέων συζητήσεων της Λισαβόνας στηρίζονται σε πραγματικά βιώσιμη οικονομική μεγέθυνση, την οποία θεωρώ απολύτως αναγκαία.
<P>
Αυτό που πρέπει να αντιμετωπίσουμε τώρα είναι οι δυσκολίες στις χρηματοοικονομικές αγορές. Πρέπει να αντιμετωπίσουμε τα προβλήματα που σχετίζονται με την αλλαγή του κλίματος. Αυτά περιγράφονται συχνά ως "προβλήματα της ευρωπαϊκής βιομηχανίας"· ωστόσο, θέλω να σας υπενθυμίσω ότι η σύγχρονη, ενεργειακά αποδοτική, βιομηχανία της γνώσης είναι η βιομηχανία που επιβιώνει. Συνεπώς, πρέπει να δαπανήσουμε περισσότερα χρήματα για την καινοτομία και την έρευνα, και ευελπιστώ ότι αυτό θα το έχετε υπόψη όταν ξεκινήσουμε τις δημοσιονομικές συζητήσεις και θα ακολουθήσετε περισσότερο την κοινοβουλευτική γραμμή, ως προς τη χρηματοδότηση της καινοτομίας και της έρευνας.
<P>
Θέλω επίσης να σας υπενθυμίσω την περίοδο την οποία διανύουμε: μια νέα μηχανική επανάσταση, παρόμοια με τη μετάβαση από τον ατμό στον ηλεκτρισμό. Πού θα βρισκόταν η Ευρώπη αν είχαμε μείνει αδρανείς και λέγαμε: "Κοιτάξτε, δεν πρόκειται να κάνουμε τίποτε αν δεν ηλεκτροδοτηθούν πρώτα οι "νωμένες Πολιτείες";
<P>
Και πάλι, η σύγχρονη, ενεργειακά αποδοτική, βιομηχανία είναι αυτή που θα επιβιώσει. Συνεπώς, πρέπει να είμαστε επίσης αυστηροί στα θέματα που άπτονται του κλίματος, καθόσον αυτό προάγει την καινοτομία, και όχι μόνο τη βελτίωση του περιβάλλοντος. Εξάλλου, η κοινή αγορά στον τομέα της ενέργειας είναι, αναντίρρητα, εξαιρετικά αποδοτική.
<P>
Ωστόσο, υπάρχει ένα πρόβλημα όσον αφορά τόσο τη δέσμη μέτρων για την ενέργεια όσο και τη δέσμη μέτρων για το κλίμα που έχουν παρουσιαστεί, και αυτό συνδυάζεται με την κατάσταση στις ΜΜΕ. Διότι, αν τις εξετάσετε -ιδίως τη δέσμη μέτρων για το κλίμα- από την οπτική γωνία των ΜΜΕ, απαιτείται πολύ ξεκαθάρισμα για να καταστούν πιο απλές, για να απλουστευθούν οι κανόνες και οι διαδικασίες ώστε να προστατευθούν και το κλίμα και η ανεκτικότητα -ακόμη και η προώθηση- των ΜΜΕ στην Ευρωπαϊκή Ένωση. Εύχομαι πραγματικά ότι στην προσεχή σύνοδο κορυφής θα δούμε αποτελέσματα σε αυτόν τον τομέα.
<P>
" ελπίδα είναι πολύ καλή για πρωινό, αλλά πολύ κακή για δείπνο, οπότε αναμένουμε αποτελέσματα.
<SPEAKER ID="023" NAME="Πρόεδρος">
Κυρία Ek, είναι εκπληκτικό να βλέπουμε το βιβλίο της γνώσης σας εδώ στο Σώμα.
<SPEAKER ID="024" NAME="Mario Borghezio" AFFILIATION="UEN">
(IT) Κύριε Πρόεδρε, κυρίες και κύριοι, από τις κορυφαίες 500 εισηγμένες εταιρείες του κόσμου, οι ευρωπαϊκές ξεχωρίζουν ως εκείνες που βρίσκονται πίσω από τις ανάγκες της εποχής, σε αντίθεση με τις εταιρείες των "ΠΑ και των αναδυόμενων χωρών. Δεν παρέχονται διευκολύνσεις ως προς τη χρηματοδότηση, ιδίως των ΜΜΕ, δεδομένου ότι μόνο οι λαϊκές τράπεζες είναι διατεθειμένες να δανείσουν σε ΜΜΕ, οι οποίες πρέπει να υποστηρίζονται, και όχι να τους δημιουργούνται εμπόδια.
<P>
Επιπλέον, ενώ συζητούμε εδώ στο Σώμα, ο πρόεδρος του εξόριστου κοινοβουλίου του Θιβέτ ανακοινώνει -υπογραμμίζοντας- τις σφαγές που πραγματοποιούνται την ώρα που μιλούμε εδώ στην ειρηνική μας Ευρώπη. Στο Θιβέτ, όπου ένας λαός σφαγιάζεται, τα σοφά σας λόγια σχετικά με την παρουσία στους Ολυμπιακούς Αγώνες θα θεωρηθούν αξιόλογα και θαρραλέα, κύριε Πρόεδρε. Ο κ. Σολάνα, πάντως, μας δηλώνει ότι θα παραστεί. Θέλω να ξέρω ποιον θα εκπροσωπεί: την Ευρώπη των τραπεζών, την Ευρώπη των επιχειρήσεων και του εμπορίου· όχι την Ευρώπη των λαών.
<P>
Εμείς, στην Παδανία, τασσόμαστε στο πλευρό του θιβετιανού λαού που αγωνίζεται για την ελευθερία του, για το δικαίωμά του στην αυτοδιάθεση, ένα δικαίωμα το οποίο κατοχυρώνεται από τον Χάρτη ανθρωπίνων δικαιωμάτων του Ο"Ε αλλά και από την ΕΕ.
<SPEAKER ID="025" NAME="Ilda Figueiredo" AFFILIATION="GUE/NGL">
(PT) Ενώ η κοινωνική κατάσταση σε διάφορες χώρες της Ευρωπαϊκής Ένωσης επιδεινώνεται, το Συμβούλιο εμμένει στην επέκταση της εφαρμογής των νεοφιλελεύθερων πολιτικών της στρατηγικής της Λισαβόνας και του συμφώνου σταθερότητας και ευελισφάλειας, όταν γνωρίζει ότι το μόνο που θα επιτευχθεί με τον τρόπο αυτόν θα είναι να επιδεινωθούν περαιτέρω οι κοινωνικές και εδαφικές ανισότητες.
<P>
Συνεπώς, τα κέρδη και τα έσοδα των χρηματοοικονομικών ομίλων θα παραμείνουν σαφώς σε σταθερά πολύ υψηλά επίπεδα, ενώ τα φαινόμενα της επισφαλούς απασχόλησης και των ανεπαρκών αμοιβών θα συνεχίσουν να εξαπλώνονται. " φτώχεια και ο κοινωνικός αποκλεισμός θα διατηρηθούν σε υψηλά επίπεδα, όπως συμβαίνει ήδη, πλήττοντας ιδιαίτερα δεκάδες εκατομμύρια γυναίκες, παιδιά και ηλικιωμένους. Ωστόσο, όπως διαπιστώνουμε, αυτό δεν απασχολεί ιδιαιτέρως το Συμβούλιο και την Επιτροπή. Για τα εν λόγω όργανα, αρκεί λίγη σχετική ρητορική, την οποία δεν μπορούμε παρά να απορρίψουμε σθεναρά.
<P>
Αυτό που απαιτούνταν πραγματικά ήταν η ρήξη με τις συγκεκριμένες πολιτικές, έτσι ώστε να μπορούν να ενισχυθούν οι χώρες με τις λιγότερο ισχυρές οικονομίες και να αυξηθούν οι δημόσιες επενδύσεις προκειμένου να βελτιωθούν και να επεκταθούν οι κοινωνικές υπηρεσίες οι οποίες είναι αναγκαίες στον αγώνα κατά της φτώχειας και του κοινωνικού αποκλεισμού. Αυτό θα συνέβαλλε επίσης στη δημιουργία θέσεων απασχόλησης με δικαιώματα και στην ανάπτυξη πολύ μικρών, μικρών και μεσαίων επιχειρήσεων. " οικονομική κρίση στις "νωμένες Πολιτείες και η υψηλή τιμή των ορυκτών καυσίμων και ορισμένων γεωργικών προϊόντων θα έχουν ιδιαίτερα σοβαρές συνέπειες για τη φτώχεια και τον κοινωνικό αποκλεισμό και θα γίνουν αισθητά στις χώρες με τις λιγότερο ισχυρές οικονομίες. Είναι λοιπόν απολύτως επιβεβλημένο να μεταβληθούν οι πολιτικές αυτές, έτσι ώστε να αποτρέψουμε τις συνέπειές τους στην Ευρωπαϊκή Ένωση, να αποφύγουμε την επιδείνωση της κοινωνικής κατάστασης και να ανταποκριθούμε στις ανησυχίες του πληθυσμού.
<P>
Ως εκ τούτου, πρέπει να απομακρυνθούμε από τις νεοφιλελεύθερες πολιτικές της στρατηγικής της Λισαβόνας, το Σύμφωνο Σταθερότητας, τα υψηλά επιτόκια της Ευρωπαϊκής Κεντρικής Τράπεζας και την ενίσχυση της γεωργικής παραγωγής βιοκαυσίμων όταν σπανίζουν τα προϊόντα διατροφής. Πρέπει να υιοθετήσουμε εναλλακτικές πολιτικές.
<SPEAKER ID="026" NAME="Jens-Peter Bonde" AFFILIATION="IND/DEM">
(EN) Κύριε Πρόεδρε, αυτή είναι μια από τις τελευταίες μου ομιλίες στο Ευρωπαϊκό Κοινοβούλιο. Αποφάσισα να αποχωρήσω μέχρι την 9η Μαΐου και να παραχωρήσω την έδρα μου στη διάδοχό μου, την υπουργό Hanne Dahl, προκειμένου να αλλάξει φύλο και γενιά η εκπροσώπηση του δανικού Κινήματος του Ιουνίου. Σκοπεύω να συνεχίσω την πολιτική μου πορεία. Ως πρόεδρος του υπερεθνικού κόμματος, των EUDemocrats, δεν μπορώ να σταματήσω τον διά βίου αγώνα μου υπέρ της διαφάνειας, της εγγύτητας πολιτών και πολιτικών θεσμών, και της δημοκρατίας.
<P>
Έχουμε επιτύχει πολλά. Ο εσωτερικός τηλεφωνικός κατάλογος της Επιτροπής δεν είναι πλέον μυστικός. Οι ημερήσιες διατάξεις και τα πρακτικά των συνεδριάσεων της Επιτροπής δεν είναι πλέον μυστικά, μόνο στη γαλλική γλώσσα. Μπορούν πλέον να αναζητηθούν στο Διαδίκτυο. Ο κατάλογος των 3 000 μυστικών ομάδων εργασίας της Επιτροπής διατίθεται πλέον προς λήψη, για παράδειγμα μέσω του ιστοτόπου μου, χάρη στον Πρόεδρο της Επιτροπής, κ. Barroso. Από το επόμενο έτος τα ονόματα των συμβούλων θα μπορούν επίσης να βρεθούν στο Διαδίκτυο. Από το επόμενο έτος θα διαθέτουμε επίσης πλήρη κατάλογο όλων των αποδεκτών γεωργικών πόρων. Ο κατάλογος με τις νίκες υπέρ της διαφάνειας είναι μεγάλος.
<P>
Το Συμβούλιο ακόμα δεν έμαθε. Οι αποφάσεις για το ογδόντα πέντε τοις εκατό του συνόλου των ευρωπαϊκών νόμων εξακολουθούν να λαμβάνονται κεκλεισμένων των θυρών στις 300 μυστικές ομάδες εργασίας του Συμβουλίου. Τα εκλεγμένα μέλη του Ευρωπαϊκού Κοινοβουλίου και των εθνικών κοινοβουλίων δεν μπορούν να παρακολουθήσουν τη νομοθετική διαδικασία στο Συμβούλιο. Στις ελάχιστες επίσημες διαβουλεύσεις και δημόσιες ψηφοφορίες δεν συμμετέχουν το κοινό και τα μέσα ενημέρωσης. Απευθύνουμε επιτακτική έκκληση για αναθεώρηση της νομοθετικής μας διαδικασίας. Κανένας νόμος της ΕΕ δεν πρέπει να εγκρίνεται χωρίς πλειοψηφία που θα διαμορφώνεται σε ορατή ψηφοφορία τόσο στο Κοινοβούλιο όσο και στο Συμβούλιο. Οι πολίτες πρέπει να έχουν το δικαίωμα να ζητούν από τους νομοθέτες να λογοδοτούν. Πρέπει να είναι σε θέση να μας επιβραβεύουν ή να μας τιμωρούν στις αμέσως επόμενες εκλογές.
<P>
Ο πυρήνας της δημοκρατίας είναι η δυνατότητα διεξαγωγής εκλογών, εξασφάλισης νέας πλειοψηφίας και στη συνέχεια νέας νομοθεσίας. Αυτή η βασική δημοκρατική αρχή μας ενώνει όλους. Γιατί λοιπόν την λησμονούμε όταν μοιραζόμαστε την κυριαρχία μας; Γιατί να μην επιτρέψουμε την πλήρη διαφάνεια της νομοθετικής διαδικασίας; Γιατί στην Επιτροπή και το Συμβούλιο συνεχίζετε να διατηρείτε μυστικό το μεγαλύτερο τμήμα της νομοθετικής διαδικασίας, ακόμη και στο πλαίσιο της λεγόμενης "συναπόφασης", στο πλαίσιο της οποίας δεν ενημερωνόμαστε επαρκώς για τις διαβουλεύσεις σας και τις διαφωνίες μεταξύ των κρατών μελών; Θα συνεχίσω τον κοινό μας αγώνα για τη διαφάνεια απ' έξω. Κυρίες και κύριοι συνάδελφοι, εύχομαι να συνεχίσετε τους αγώνες από το εσωτερικό αυτού του Κοινοβουλίου.
<SPEAKER ID="027" NAME="Irena Belohorská" AFFILIATION="NI">
(SK) Σας ευχαριστώ, κύριε Πρόεδρε. Κυρίες και κύριοι, χαιρετίζω το αποτέλεσμα της εαρινής συνόδου του Ευρωπαϊκού Συμβουλίου στο επίκεντρο της οποίας βρέθηκε η πρόοδος όσον αφορά τη στρατηγική της Λισαβόνας και η έναρξη του νέου κύκλου της ανανεωμένης στρατηγικής της Λισαβόνας για την ανάπτυξη και την απασχόληση (2008-2010).
<P>
Δεδομένου ότι καθένας από τους βουλευτές γνωρίζει ποιο στοιχείο της στρατηγικής είναι κρίσιμο για το κράτος μέλος που εκπροσωπεί, επέλεξα κι εγώ από τα συμπεράσματα που παρουσιάστηκαν εκείνο που θεωρώ σημαντικό για τη Σλοβακία αυτή τη στιγμή: την επένδυση στη γνώση και την καινοτομία.
<P>
Είναι λυπηρή η διαπίστωση ότι, ενώ είμαστε από το 2004 πλήρες μέλος της Ευρωπαϊκής Ένωσης στην οποία είναι εγγυημένη η ελεύθερη κυκλοφορία των προσώπων, ενώ είμαστε μέλη της ζώνης Σένγκεν και, όπως πιστεύω, σύντομα θα είμαστε επίσης μέλη της Οικονομικής και Νομισματικής Ένωσης, ακόμη και σήμερα οι πολίτες της χώρας μας είναι υποχρεωμένοι να έρχονται αντιμέτωποι με τα εμπόδια και την έλλειψη διαφάνειας όσον αφορά την απασχόληση, ενώ καταλήγουν συχνά σε θέσεις απασχόλησης οι οποίες δεν ανταποκρίνονται στα επαγγελματικά τους προσόντα, παρά το επίπεδο εκπαίδευσής τους, ή εργάζονται υπό πολύ χειρότερες οικονομικές συνθήκες από ό,τι οι συνάδελφοί τους.
<P>
Οι δυσκολίες πρόσβασης στην υγειονομική περίθαλψη είναι ένα ακόμη πρόβλημα που έχει αγνοηθεί μέχρι σήμερα: αυτό είναι ένα σημαντικό γεγονός που έχει αντίκτυπο στην ισότητα μεταξύ των εργαζομένων, των φοιτητών και των επιστημόνων. Γι' αυτό υποστηρίζω τη θέσπιση μιας "πέμπτης ελευθερίας" που θα στηρίζεται στην ενίσχυση της διασυνοριακής κινητικότητας των ερευνητών, καθώς και των φοιτητών, των επιστημόνων και του πανεπιστημιακού διδακτικού προσωπικού. Φρονώ ότι έτσι θα ενισχυθεί η ποιότητα και η αξιοπιστία των πανεπιστημίων μας και ότι θα μπορέσει και η Σλοβακία να συμβάλει, στο πλαίσιο της παγκοσμιοποίησης, στην ενίσχυση του κύρους της Ευρωπαϊκής Ένωσης.
<P>
Εξαλείφοντας τις ανισότητες μεταξύ των παλαιών και των νέων κρατών μελών θα πετύχουμε τα όσα οραματίζονταν οι ιδρυτές της Ευρωπαϊκής Ένωσης. Δεν πρέπει να λησμονούμε ότι μια αλυσίδα είναι τόσο ισχυρή όσο ο πιο αδύναμος κρίκος της.
<SPEAKER ID="028" NAME="Othmar Karas" AFFILIATION="PPE-DE">
(DE) Κύριε Πρόεδρε, κυρίες και κύριοι, έχω την εντύπωση ότι ορισμένοι εξ ημών περιμένουν πάντα κάποιο είδος κοσμοϊστορικής εξέλιξης. Βάσει του σημείου εκκίνησης και των θεμάτων που έπρεπε να χειριστεί, η συγκεκριμένη σύνοδος κορυφής δεν ήταν συνηθισμένη· ήταν πολύ καλύτερη από ό,τι θα μπορούσε να φοβάται κανείς για ορισμένες άλλες συνόδους κορυφής. Ήταν μια θετική σύνοδος κορυφής και χαιρετίζω τα αποτελέσματά της, είναι όμως αλήθεια ότι οι πολίτες θέλουν πράξεις και το θέμα της αξιοπιστίας πρέπει επίσης να αντιμετωπιστεί.
<P>
Την ημέρα που η σύνοδος παρουσίασε τα αποτελέσματά της, μια μαθήτρια με ρώτησε γιατί εμπιστευόμουν αυτά τα αποτελέσματα, δεδομένου ότι είχαν σχεδιαστεί και εγκριθεί από τα ίδια πρόσωπα που αδυνατούν να επιτύχουν τους στόχους του Κυότο και να υλοποιήσουν πλήρως τους στόχους της στρατηγικής της Λισαβόνας. Γι' αυτό αποφάσισα τώρα να δώσω έμφαση σε μια συγκεκριμένη πτυχή: η αξιοπιστία της Ευρωπαϊκής Ένωσης έναντι των πολιτών εξαρτάται από το κατά πόσον θα κάνουμε όντως πράξη όσα υιοθετήσουμε εγγράφως. Αυτό που χρειαζόμαστε τώρα είναι κοινή και απτή δράση στο πλαίσιο των συμφωνηθέντων χρονικών περιθωρίων, και όχι εθνικούς διαξιφισμούς.
<P>
" εφαρμογή αυτών των αποφάσεων θα απαιτήσει πολύ σκληρή δουλειά. Αν ανταποκριθούμε σωστά στα καθήκοντά μας, η σύνοδος θα ενισχύσει την καινοτομία και την ανταγωνιστικότητα και θα υποστηρίξει την ανάπτυξη και την απασχόληση, και αυτή είναι η καλύτερη μορφή κοινωνικής πολιτικής. Θεωρούμε ότι η κοινωνική διάσταση αποτελεί αναπόσπαστο τμήμα της πολιτικής μας. Κρίνεται όχι μόνο από τον αριθμό των εμφανίσεων της λέξης "κοινωνικός" στο έγγραφο, κύριε Schulz, αλλά από το μέγεθος των ευθυνών και των κοινωνικών δεσμεύσεων που περιλαμβάνει.
<SPEAKER ID="029" NAME="Linda McAvan" AFFILIATION="PSE">
(EN) Κύριε Πρόεδρε, τα σχόλιά μου θα αφορούν τη δέσμη μέτρων για την αλλαγή του κλίματος.
<P>
" Ομάδα του Ευρωπαϊκού Σοσιαλιστικού Κόμματος υποστηρίζει συνολικά τα συμπεράσματα σχετικά με την αλλαγή του κλίματος. Επικροτούμε το γεγονός ότι αναγνωρίζεται πλέον ότι αυτή είναι η χρονιά των αποτελεσμάτων. Οι δεσμεύσεις αναλήφθηκαν πέρυσι, τώρα όμως όλος ο κόσμος παρακολουθεί -αυτό το επεσήμανε νωρίτερα ο Πρόεδρος της Επιτροπής- για να δει αν η Ευρώπη θα κάνει πράξη τα όσα υπέγραψε τον περασμένο Μάρτιο. Αυτό το θεωρούμε ευπρόσδεκτο. Ευελπιστούμε, όπως και εσείς άλλωστε, ότι θα μπορέσουμε να σημειώσουμε ουσιαστική πρόοδο πριν από τη λήξη αυτής της κοινοβουλευτικής περιόδου - εφόσον εξασφαλίσουμε την κατάλληλη δέσμη μέτρων, βεβαίως. Θα παρακολουθούμε πολύ στενά τις σχετικές εξελίξεις.
<P>
Θέλω να σχολιάσω τρία συγκεκριμένα ζητήματα. Το πρώτο είναι η δέσμευση και αποθήκευση διοξειδίου του άνθρακα. Ορθώς θεωρείτε εξαιρετικά σημαντικό αυτό το θέμα. Δεν αναφέρετε όμως πουθενά πώς θα χρηματοδοτήσουμε τα προγράμματα επίδειξης που πρέπει να θέσει σε εφαρμογή η Ευρώπη τα προσεχή χρόνια. Ευελπιστώ ότι και εσείς και η Επιτροπή θα στρέψετε επειγόντως την προσοχή σας στο θέμα. Χωρίς χρηματοδότηση δεν πρόκειται να εξασφαλίσουμε τη λειτουργία αυτής της τεχνολογίας.
<P>
Το δεύτερο ζήτημα αφορά τα βιοκαύσιμα. Νομίζω ότι είναι πλέον ευρέως αποδεκτό ότι χρειαζόμαστε μια βιώσιμη στρατηγική για τα βιοκαύσιμα και ότι, αν δεν καταρτίσουμε μια τέτοια στρατηγική, θα υποχρεωθούμε να επανεξετάσουμε τους στόχους που έχουμε θέσει.
<P>
Το τρίτο ζήτημα αφορά το σύστημα εμπορίας εκπομπών. Έχετε δεσμευτεί ότι θα τηρήσετε δύο πολύ σημαντικές αρχές: ότι θα υπάρχει ένα ενιαίο ευρωπαϊκό ανώτατο όριο και ότι οι εκπομπές θα ακολουθήσουν τροχιά μείωσης. Χωρίς αυτές τις δύο συνιστώσες δεν υφίσταται βιώσιμο σύστημα εμπορίας δικαιωμάτων εκπομπής αερίων θερμοκηπίου. Όλα τα προβλήματα της πρώτης περιόδου προέκυψαν επειδή δεν είχαμε λάβει αυτά τα μέτρα, οπότε είναι εξαιρετικά ευπρόσδεκτα τώρα.
<P>
Αναγνωρίσατε επίσης το πρόβλημα της διαρροής διοξειδίου του άνθρακα. Γνωρίζουμε ότι το θέμα αυτό απασχολεί πραγματικά τους πολίτες, τους συνδικαλιστές και τους εργοδότες, και πρέπει οπωσδήποτε να το εξετάσουμε. " πολιτική μου ομάδα θεωρεί πολύ σημαντική την ανάγκη να διασφαλιστεί ότι θα παραμείνουμε ανταγωνιστικοί και θα διατηρήσουμε τις θέσεις απασχόλησης στην Ευρώπη.
<P>
Στην παράγραφο 20, αναφέρεστε επίσης εκτενώς στην ευελιξία. Την αναφέρετε τρεις φορές. Ελπίζω όμως να ξέρουμε όλοι για τι πράγμα μιλούμε όταν αναφερόμαστε στην ευελιξία, διότι δεν πρέπει να συγχέουμε την ευελιξία με την επίτευξη ουσιαστικών αποτελεσμάτων. Έξω υπάρχει μια ολόκληρη στρατιά ομάδων πίεσης, και υποστηρίζουν όλες τα ιδιαίτερα συμφέροντα της βιομηχανίας που εκπροσωπούν. Υπάρχει μόνο ένα ιδιαίτερο συμφέρον, και αυτό είναι ο πλανήτης. Αυτό δεν πρέπει κανείς μας να το λησμονεί. Κάθε εταιρεία, κάθε χώρα και κάθε πολίτης πρέπει να καταβάλουν προσπάθειες. Αυτό που πρέπει να συζητήσουμε είναι το πώς θα μοιραστούμε αυτή την προσπάθεια, όχι το κατά πόσον πρέπει να καταβάλουμε προσπάθεια.
<SPEAKER ID="030" NAME="Diana Wallis" AFFILIATION="ALDE">
(EN) Κύριε Πρόεδρε, οι πολίτες μας είναι ανήσυχοι, νευρικοί και αβέβαιοι όσον αφορά την αλλαγή του κλίματος και την ενεργειακή ασφάλεια -ναι, αναμφίβολα, το θέμα αυτό το έθιξαν και άλλοι- αλλά και όσον αφορά την οικονομική τους ασφάλεια. Και ποια είναι η απάντηση που τους δίνουμε; Ας περιμένουμε πρώτα να δούμε τι θα γίνει.
<P>
Δεν αναφέρονται πολλά σε αυτά τα συμπεράσματα για τα δικαιώματα των πολιτών μας ως επενδυτών, ως συνταξιούχων, ως καταναλωτών. " εμπιστοσύνη των καταναλωτών και των ΜΜΕ θα μπορούσε να συμβάλει σημαντικά στις προσπάθειές μας. Θα μπορούσε να αποτελέσει κρίσιμο παράγοντα βελτίωσης της οικονομικής επιτυχίας. Λέμε "ναι" στις νέες ιδέες -και υπάρχουν πολλές στα συμπεράσματα- τι κάνουμε όμως για τα εκκρεμή προγράμματα που θα μπορούσαν να δημιουργήσουν εμπιστοσύνη μεταξύ των καταναλωτών και των ΜΜΕ της Ευρώπης; Τι κάνουμε για το ευρωπαϊκό δίπλωμα ευρεσιτεχνίας, το οποίο έχει περιέλθει σε αδιέξοδο στο Συμβούλιο; Το πρόγραμμα για το δίκαιο των συμβάσεων, που δεν μπορεί επίσης να προχωρήσει πέρα από το Συμβούλιο; " κινητικότητα των ασθενών, που αντιμετωπίζει το ίδιο πρόβλημα; " ιδέα για ένα καταστατικό της ευρωπαϊκής ιδιωτικής εταιρείας - θα δεσμευτεί το Συμβούλιο να προωθήσει την έγκρισή του, σε συνεργασία μαζί μας, πριν από τη λήξη της τρέχουσας κοινοβουλευτικής περιόδου; Αυτό θα αποτελούσε πραγματικά σπουδαίο επίτευγμα.
<SPEAKER ID="031" NAME="Zbigniew Krzysztof Kuźmiuk" AFFILIATION="UEN">
(PL) Κύριε Πρόεδρε, θέλω να εκμεταλλευτώ την ευκαιρία που μας προσφέρει αυτή η συζήτηση για να επιστήσω την προσοχή σε δύο μόνο ζητήματα που σχετίζονται με τη λεγόμενη δέσμη μέτρων για το κλίμα.
<P>
Πρώτον, το βάρος της καταπολέμησης της αλλαγής του κλίματος έχει κατανεμηθεί πολύ άδικα εντός της Ευρωπαϊκής Ένωσης. Τα όρια εκπομπών CO2 μοιράστηκαν μεταξύ των επιμέρους κρατών μελών χωρίς να ληφθεί επαρκώς υπόψη ο βαθμός υστέρησης ως προς την ανάπτυξη ορισμένων κρατών. Αυτή η προσέγγιση είχε ως αποτέλεσμα να αποφασιστούν χαμηλότερα όρια για χώρες όπως η Πολωνία. Υποχρέωσε επίσης τους σταθμούς παραγωγής ενέργειας της Πολωνίας να αγοράζουν εξαρχής μέρος των ποσοστώσεών τους σε δημοπρασίες, με αποτέλεσμα την αύξηση του κόστους του ηλεκτρισμού σε ποσοστό μεταξύ 10% και 20%. Αν οι πολωνικοί σταθμοί παραγωγής ενέργειας υποχρεωθούν να αγοράζουν όλες τις ποσοστώσεις τους σε δημοπρασίες από το 2013, οι τιμές της ηλεκτρικής ενέργειας θα αυξηθούν κατά πολλές δεκάδες ποσοστιαίες μονάδες, και πολλοί τομείς της πολωνικής οικονομίας θα πάψουν έτσι να είναι ανταγωνιστικοί.
<P>
Δεύτερον, σύμφωνα με τις εκτιμήσεις της ίδιας της Ευρωπαϊκής Επιτροπής, η εφαρμογή της δέσμης μέτρων για το κλίμα θα κοστίσει περίπου 50 δισ. ευρώ ετησίως, σε μια περίοδο κατά την οποία οι περισσότερες χώρες του κόσμου, και κυρίως οι "νωμένες Πολιτείες, δεν λαμβάνουν κανένα απολύτως μέτρο για την καταπολέμηση της υπερθέρμανσης του πλανήτη. Δεν αποκλείεται καθόλου να πάψει η ευρωπαϊκή βιομηχανία να είναι ανταγωνιστική στη διεθνή αγορά. Αυτό απαιτεί τη θέσπιση διατάξεων για την προστασία του ευρωπαϊκού μεταποιητικού τομέα, ο οποίος επιβαρύνεται με τέτοια υψηλά πρόσθετα κόστη.
<SPEAKER ID="032" NAME="Philip Claeys" AFFILIATION="NI">
(NL) Επιτρέψτε μου να εκφράσω για μια ακόμη φορά την κατάπληξή μου για το γεγονός ότι στην πρόσφατη ευρωπαϊκή σύνοδο κορυφής δεν ελέχθη τίποτε για τα προβλήματα στην Τουρκία. " χρήση της μαντίλας στα τουρκικά πανεπιστήμια έχει προκαλέσει βαθύτατη συνταγματική κρίση, μια κρίση η οποία ήταν απολύτως προβλέψιμη. Τώρα μάλιστα το κυβερνών ισλαμικό κόμμα, το AKP, απειλείται με απαγόρευση, ενώ τόσο ο πρωθυπουργός όσο και ο πρόεδρος της Τουρκίας κινδυνεύουν να χάσουν τα πολιτικά τους δικαιώματα. Δεν έχουμε αντιμετωπίσει ποτέ παρόμοιο πρόβλημα σε υποψήφιο κράτος μέλος.
<P>
Ο Επίτροπος Rehn υποστηρίζει ότι η όλη κρίση δεν θα έχει καμία συνέπεια για την ενταξιακή διαδικασία, και το λιγότερο που μπορούμε να πούμε για μια τέτοια δήλωση είναι ότι είναι απερίσκεπτη. Πώς μπορεί να υποστηρίζει κάτι τέτοιο, όταν δεν γνωρίζει καν με ποιον ενδέχεται σε λίγο να κληθεί να διαπραγματευτεί; Ποια είναι η θέση του Συμβουλίου για το θέμα αυτό; Κανείς δεν φαίνεται να ενδιαφέρεται πια για τα προβλήματα στην Τουρκία. Όσο πιστεύουμε ότι τα προβλήματα θα εκτονωθούν από μόνα τους, όμως, όσο δεν λέμε τίποτε, φοβούμαι ότι μας περιμένουν πάρα πολλές δυσάρεστες εκπλήξεις.
<SPEAKER ID="033" NAME="Elmar Brok" AFFILIATION="PPE-DE">
(DE) Κύριε Πρόεδρε, κύριε Πρόεδρε της Επιτροπής, κύριε Προεδρεύων του Συμβουλίου, ορισμένες φορές θέματα τα οποία μοιάζουν εντελώς ασύνδετα είναι στην πραγματικότητα άρρηκτα συνδεδεμένα. Όταν μιλάμε για την αλλαγή του κλίματος μιλάμε επίσης για τη μετανάστευση, και όταν μιλάμε για τη μετανάστευση μιλάμε επίσης για τη Μεσογειακή Ένωση. Καθίσταται σαφές ότι τα θέματα είναι συχνά πολύ στενά συνδεδεμένα και γι' αυτό πρέπει να αναζητηθούν οι σωστές λύσεις. Ωστόσο, κυρία Harms, αυτό σημαίνει ότι πρέπει να επιδιώξουμε την ενδεδειγμένη ισορροπία σε κάθε θεματικό τομέα, διότι στο θέμα της αλλαγής του κλίματος, για παράδειγμα, οι ενέργειές μας δεν πρέπει να δημιουργήσουν ανεπιθύμητα αποτελέσματα τα οποία θα μπορούσαν να έχουν κοινωνικές συνέπειες. Γι' αυτό πρέπει να επιδιωχθεί η κατάλληλη ισορροπία και στον τομέα της βιομηχανίας, έτσι ώστε οι εξελίξεις να είναι ορθολογικές.
<P>
Θεωρώ ότι η Μεσογειακή Ένωση είναι καίριας σημασίας ζήτημα και φρονώ ότι είναι σημαντικό να ασκήσουμε περισσότερη πίεση εν προκειμένω, προς όφελος της ασφάλειας και της οικονομικής ανάπτυξης αυτών των περιοχών. Είναι προς το συμφέρον μας να σχεδιάσουμε μια πιο αποτελεσματική και πιο εντατική πολιτική έναντι της Μεσογείου. Ομοίως, ωστόσο, πρέπει να ενισχύσουμε την πολιτική γειτονίας μας -η οποία είναι στο κάτω-κάτω της γραφής η βάση όλων αυτών των πολιτικών- έναντι των ανατολικοευρωπαίων γειτόνων μας. Πρέπει να βρούμε τρόπους για να προσφέρουμε στις χώρες αυτές της Μεσογείου και της Ανατολικής Ευρώπης -ιδίως εάν, όπως η Ουκρανία, έχουν προοπτική ένταξης στην Ευρωπαϊκή Ένωση- την ευκαιρία να ολοκληρώσουν τις εγχώριες εξελίξεις που είναι σημαντικές για τις εν λόγω χώρες. Θα προσέθετα δε ότι εξυπηρετούνται επίσης τα συμφέροντά μας από την άποψη της ασφάλειας αν επιτευχθούν καλύτερες κοινωνικές συνθήκες και ενισχυθούν η δημοκρατία και το κράτος δικαίου στις χώρες αυτές.
<P>
Εντούτοις, η πολιτική αυτή αποτελεί ευθύνη η οποία βαρύνει το σύνολο της Ευρωπαϊκής Ένωσης. Όπως ακριβώς η Γερμανία πρέπει να αναλάβει μέρος της ευθύνης για το Μαρόκο στην περιοχή της Μεσογείου, έτσι και η Ισπανία πρέπει να αναλάβει μέρος της ευθύνης για την Ουκρανία. Γι' αυτό δεν επιτρέπεται να συμμετέχουν ορισμένες χώρες, όπως προβλεπόταν αρχικά, και άλλες να μένουν εκτός. Αυτή η πολιτική πρέπει να εφαρμόζεται από την Ευρωπαϊκή Ένωση συνολικά. Κύριε Πρόεδρε της Επιτροπής, ευτυχώς, σας ζητήθηκε να χειριστείτε τις λεπτομέρειες της συνόδου κορυφής του Ιουνίου. " Επιτροπή συνολικά πρέπει να αναλάβει τις ευθύνες της σε αυτόν τον τομέα. Το Ευρωπαϊκό Κοινοβούλιο πρέπει επίσης να αναλάβει πλήρεις ευθύνες· διαφορετικά, θα αντιμετωπίσετε δημοσιονομικά προβλήματα.
<P>
Πρέπει να στείλουμε το σαφές μήνυμα ότι η Ευρωπαϊκή Ένωση εφαρμόζει μια ενιαία εξωτερική πολιτική και πολιτική ασφάλειας, σας καλώ λοιπόν και πάλι να μεριμνήσετε ώστε η Προεδρία του Συμβουλίου να ενεργεί όντως πάντα ως Προεδρία και να μην αποτελεί απλώς ένα μεμονωμένο εναλλασσόμενο όργανο που εκφράζει μόνο ένα κράτος μέλος. Αυτή είναι μια από τις αδυναμίες που εξακολουθούν να δυναμιτίζουν το σύστημα, κατά τη γνώμη μου, και φρονώ ότι πρέπει να αναθεωρηθεί προκειμένου να καταλήξουμε σε μια συνεκτική λύση.
<SPEAKER ID="034" NAME="Udo Bullmann" AFFILIATION="PSE">
(DE) Κύριε Πρόεδρε, θέλω να απευθυνθώ στον κ. Karas και να του ζητήσω να μεταφέρει τους χαιρετισμούς του Ευρωπαϊκού Κοινοβουλίου στη μαθήτρια στην οποία αναφέρθηκε. Βάσει των όσων μας είπατε σχετικά με την κριτική της σκέψη, μου φαίνεται ότι θα μπορούσε να φτάσει πολύ ψηλά στην πολιτική δεδομένου ότι προφανώς το μυαλό της δεν έχει ακόμα σκοτιστεί από την ατέλειωτη επεξεργασία των μονότονων κειμένων που μας υποβάλλονται, χωρίς την παραμικρή -απολύτως- συνέχεια όσον αφορά την πρακτική εφαρμογή των πολιτικών.
<P>
Όσον αφορά το ψήφισμα του Ευρωπαϊκού Συμβουλίου σχετικά με τις κεντρικές πτυχές της στρατηγικής της Λισαβόνας, την οικονομική και την κοινωνική πολιτική, έχω αναρωτηθεί και εγώ πώς μπορούμε να επιτύχουμε αποτελέσματα με αυτό το κείμενο, πώς μπορεί το περιεχόμενό του να αποφέρει καρπούς αύριο σε σύγκριση με τα προηγούμενα χρόνια και κατά πόσον ανταποκρίνεται κατάλληλα στην οικονομική κατάσταση που έχουμε αναλύσει. " απάντηση είναι ότι δεν ανταποκρίνεται σε αυτή την κατάσταση! Αν εξετάσουμε την κατάσταση από αμιγώς οικονομική άποψη, διαπιστώνουμε ύφεση ή τουλάχιστον στασιμότητα στις "ΠΑ. Διαπιστώνουμε μειωμένη ανάπτυξη στην Ασία και δεν μπορούμε να εντοπίσουμε κανέναν παράγοντα ο οποίος να μπορεί να αναλάβει τον ρόλο της κινητήριας δύναμης. Αναμένεται να συναντήσουμε σοβαρές αναταράξεις στην Ευρωπαϊκή Ένωση: δεν πρόκειται να επιτύχουμε πλέον 3% ανάπτυξη, σύμφωνα με τους αρχικούς μας στόχους, ούτε καν 2,9% ανάπτυξη, αλλά 1,3% ή 1,6%, ίσως 1,8% αν όλα πάνε καλά. Αυτό σημαίνει ότι, με τις αναμενόμενες τάσεις όσον αφορά την παραγωγικότητα, η ανεργία θα αυξηθεί και πάλι στις περισσότερες χώρες.
<P>
Εξετάζοντας αυτό το κείμενο -το οποίο προετοίμασαν οι υπηρεσίες της Επιτροπής, κύριε Barroso, με τέτοιο τρόπο ώστε να μην υπάρχει τίποτε νέο στα ψηφίσματα του Συμβουλίου- αναρωτιέμαι ποια είναι η εναλλακτική. Πού βρίσκεται ο κινητήρας της οικονομίας μας; Μπορούμε να τα καταφέρουμε στην Ευρώπη; Μπορούμε να εξασφαλίσουμε κάποιο είδος προοπτικής; " απάντηση είναι ότι, ναι, μπορούμε, επειδή οι εργαζόμενοι στην Ευρώπη μπορούν να τα καταφέρουν, επειδή οι επιχειρήσεις μπορούν να τα καταφέρουν, επειδή οι ΜΜΕ περιμένουν κάποιο είδος μηχανισμού "ταχείας εκκίνησης" από τους πολιτικούς. Εντούτοις, δεν υπάρχει πολιτική ηγεσία για την επίτευξη αυτού του στόχου. Δεν υπάρχουν μηχανισμοί προσαρμογής. Ένα καλό όχημα έχει κινητήρα που θα του επιτρέψει να μετακινηθεί, αυτά όμως που μας προσφέρετε έχουν ένα κενό στον χώρο στον οποίο έπρεπε να βρίσκεται ο κινητήρας, μόνο ένα κενό. Δεν πραγματοποιείτε συνδέσεις με τις δημόσιες επενδύσεις και την αύξηση του επιπέδου των ιδιωτικών επενδύσεων, και φαίνεται να μην έχετε καμία σχέση με τους εργαζόμενους και τα αιτήματά τους, με τους εργαζόμενους οι οποίοι -τουλάχιστον στις περισσότερες ευρωπαϊκές χώρες, στις βασικές χώρες που αποτέλεσαν τον ακρογωνιαίο λίθο της οικονομικής μεγέθυνσης- πλήττονται από την απουσία οιουδήποτε περιθωρίου αναδιανομής. Δεν υπάρχει ούτε λέξη για ελάχιστους μισθούς, ούτε λέξη για τα κοινωνικά δικαιώματα ως αναπόσπαστα στοιχεία κάθε οικονομικής δραστηριότητας της αγοράς, έτσι ώστε να κινηθούμε προς την κατεύθυνση της βελτίωσης της ευημερίας για το σύνολο των πολιτών. Θεωρώ ότι αυτή ήταν μια χαμένη ευκαιρία για τη στρατηγική της Λισαβόνας και ευελπιστώ ότι θα μπορέσουμε από κοινού να διορθώσουμε την κατάσταση. Οπωσδήποτε δεν είναι σύμπτωση το γεγονός ότι, όπως επεσήμανε ήδη ο κ. Schulz, κανένα από τα έγγραφα του Κοινοβουλίου δεν υποβλήθηκε στο Ευρωπαϊκό Συμβούλιο.
<SPEAKER ID="035" NAME="Mojca Drčar Murko" AFFILIATION="ALDE">
(SL) Συμφωνώ με το συμπέρασμα του Ευρωπαϊκού Συμβουλίου ότι η έκβαση του αγώνα κατά της επικίνδυνης πραγματικότητας της αλλαγής του κλίματος εξαρτάται από τη μείωση των εκπομπών αερίων του θερμοκηπίου. Γι' αυτό είναι άκρως σημαντικό να εκμεταλλευτούμε κάθε διαθέσιμη ευκαιρία για να αποφύγουμε τη χρήση των φυσικών πόρων και να περιορίσουμε τις εκπομπές αερίων σύμφωνα με το Πρωτόκολλο του Κυότο.
<P>
" μείωση των εκπομπών αερίων από τα οικιακά απορρίμματα είναι μια από τις δυνατότητες που παραμένουν ανεκμετάλλευτες. Το 2005 αυτές αντιστοιχούσαν στο 2% του συνόλου των εκπομπών. Ένα από αυτά τα αέρια, το μεθάνιο, παράγεται κυρίως στις χωματερές, που είναι ο χειρότερος δυνατός τρόπος διαχείρισης των απορριμμάτων. Ο Ευρωπαϊκός Οργανισμός Περιβάλλοντος υπολόγισε προσφάτως ότι θα ήταν δυνατή η ουσιαστική μείωση των εκπομπών εάν η διαχείριση των απορριμμάτων συνδεόταν πιο στενά με τις πολιτικές μείωσης των επιπτώσεων της αλλαγής του κλίματος.
<P>
Σήμερα μας δίνεται η ευκαιρία να το πράξουμε, καθότι ενημερώνουμε την εικοσαετή οδηγία για τα απορρίμματα. Πρέπει να εκμεταλλευτούμε αυτή την ευκαιρία ώστε να αυξήσουμε την ανακύκλωση και να καίμε ό,τι απομένει για την παραγωγή ηλεκτρισμού και θέρμανσης. Και οι δύο αυτές δραστηριότητες πρέπει να ανταποκρίνονται στα αυστηρότερα πρότυπα περιβαλλοντικής προστασίας.
<SPEAKER ID="036" NAME="Lambert van Nistelrooij" AFFILIATION="PPE-DE">
(NL) Έχετε σημειώσει σταθερή πρόοδο, οπωσδήποτε όσον αφορά τις μεγάλες δέσμες νομοθετικών μέτρων σχετικά με την ενέργεια και το κλίμα. Υποστηρίζω όλα αυτά τα μέτρα. Αισθάνομαι ικανοποίηση για τη σαφή αυτή πρόοδο και, ως εκ τούτου, σας στηρίζω επίσης ως μέλος της ολλανδικής αντιπροσωπείας ως προς την αποσύνδεση των ιδιοκτησιακών σχέσεων, τον διαχωρισμό πολιτικής και εφαρμογής μεταξύ των ενεργειακών δικτύων και των παραγωγών.
<P>
Ως συντονιστής για την περιφερειακή πολιτική, εκφράζω την ικανοποίησή μου διότι στο κείμενο του προγράμματος της Λισαβόνας καθορίζεται πλέον με μεγάλη σαφήνεια η θέση των περιφερειών και των πόλεων. Εκεί, κοντά στους πολίτες, παράγεται η καινοτομία, και εκεί χρησιμοποιούνται οι πόροι μας, από τα διαρθρωτικά ταμεία και το ταμείο συνοχής, αλλά και οι πόροι μας για την έρευνα. Αυτές οι προτεραιότητες, τις οποίες περιέγραψε το Ευρωπαϊκό Κοινοβούλιο στο ψήφισμά του και στις οποίες έχει αναφερθεί επίσης η Επιτροπή των Περιφερειών, έχουν πλέον διατυπωθεί με ικανοποιητικό τρόπο.
<P>
Έχω ένα μόνο σχόλιο. Για πρώτη φορά η Συνθήκη της Λισαβόνας ενσωματώνει την εδαφική συνοχή. Κάτι που απουσίαζε -αναφέρεται σε ένα μόνο σημείο- ήταν το όραμα του Συμβουλίου και της Επιτροπής σε αυτόν τον τομέα. Αρχικά προβλεπόταν ότι το Συμβούλιο έπρεπε να σημειώσει επίσης πρόοδο επ' αυτού· τώρα όμως θα περιμένει τη Λευκή Βίβλο που έχει προγραμματιστεί να δημοσιευτεί τον Σεπτέμβριο.
<P>
Επιτρέψτε μου ένα τελευταίο σχόλιο επί του θέματος. Συνοχή, ιδίως ως τρόπος αντιμετώπισης της παγκοσμιοποίησης, σημαίνει ότι αφενός μεν λέμε "ναι" στη συγκέντρωση της έρευνας και ανάπτυξης και σημαντικών δραστηριοτήτων σε ορισμένες περιοχές του εδάφους μας -για παράδειγμα, η αεροπορική βιομηχανία ή η νανοτεχνολογία- αφετέρου δε πρέπει να έχουμε ένα όραμα για τις υπόλοιπες περιοχές. Αυτό καθίσταται ακόμη πιο σημαντικό εφόσον συνεχιστεί η παγκοσμιοποίηση, όπως αναμένουμε. Ευελπιστώ λοιπόν ότι πριν από το επόμενο Ευρωπαϊκό Συμβούλιο θα έχει καθοριστεί ένα όραμα και ότι οι σχετικές αποφάσεις που θα ληφθούν, περιλαμβανομένων των αποφάσεων της Επιτροπής, θα είναι θετικές.
<SPEAKER ID="037" NAME="Genowefa Grabowska" AFFILIATION="PSE">
(PL) Σε γενικές γραμμές, η σλοβενική Προεδρία αποδείχθηκε ικανή να εστιάζει την προσοχή της σε θέματα που είναι σημαντικά για τις χώρες και τους πολίτες τους. Την συγχαίρω γι' αυτό. Το πρόσφατο Ευρωπαϊκό Συμβούλιο, στο οποίο εξετάστηκαν σημαντικά θέματα όπως η στρατηγική της Λισαβόνας, η οικονομική μεγέθυνση, η απασχόληση, η κατάσταση των δημοσίων οικονομικών και η καταπολέμηση της αλλαγής του κλίματος, επιβεβαίωσε αυτή την ικανότητα.
<P>
Θέλω όμως τώρα να θέσω το ερώτημα τι πέτυχε στην πράξη αυτό το Συμβούλιο για τον μέσο πολίτη της Ευρωπαϊκής Ένωσης. Ελήφθησαν υπόψη οι τεράστιες κοινωνικές και οικονομικές διαφορές ανά την Ευρώπη κατά τη συζήτηση των σημαντικών θεμάτων στα οποία μόλις αναφέρθηκα; Ελήφθησαν επίσης υπόψη οι συνεχιζόμενες διακρίσεις, σε συνδυασμό με το γεγονός ότι, καθώς εισερχόμαστε στον 21ο αιώνα, σε πολύ μεγάλο τμήμα της Ευρώπης εξακολουθεί να επικρατεί πραγματική φτώχεια; Δυστυχώς, το Συμβούλιο δεν κατόρθωσε να δώσει απαντήσεις σε αυτά τα ερωτήματα. Στα συμπεράσματα της Προεδρίας γίνονται ελάχιστες αναφορές στην κοινωνική πολιτική. " τελευταία μάλιστα αντιμετωπίζεται στην καλύτερη περίπτωση ως υποπροϊόν αυτής της σημαντικής συζήτησης.
<P>
Υποπτεύομαι ότι οι ευρωπαίοι πολίτες δεν πρόκειται να μείνουν ικανοποιημένοι από μια τέτοια προσέγγιση, καθόσον σημαίνει ότι ένα έτος πριν από τις εκλογές για το Ευρωπαϊκό Κοινοβούλιο το μόνο που μπορούμε να τους προσφέρουμε είναι τρεις παραγράφους στα εν λόγω συμπεράσματα. Οι παράγραφοι αυτές είναι: η 14, στην οποία το Ευρωπαϊκό Συμβούλιο προσβλέπει σε μια ανανεωμένη Κοινωνική Ατζέντα, η 15, στην οποία καλεί τα κράτη μέλη να λάβουν συγκεκριμένα μέτρα, και η 16, η οποία είναι πολύ εκτεταμένη και στην οποία προτείνονται ορισμένες λύσεις και υποστηρίζονται παλιότεροι γνωστοί μηχανισμοί. Οι προτάσεις αυτές δεν πρόκειται να αγγίξουν τους πολίτες της Ευρωπαϊκής Ένωσης. " διατύπωση πρέπει να αναθεωρηθεί. Οι προτάσεις δεν αρκούν από μόνες τους: απαιτείται δράση, και η δράση αυτή πρέπει να αρχίσει τώρα.
<SPEAKER ID="038" NAME="Anneli Jäätteenmäki" AFFILIATION="ALDE">
(FI) Κύριε Πρόεδρε, οι πολίτες ανησυχούν για την αλλαγή του κλίματος και τις συνέπειές της. Ωστόσο, ο αγώνας κατά της αλλαγής του κλίματος θα είναι πολύ πιο φθηνός από ό,τι αναμενόταν.
<P>
Μελέτες καταδεικνύουν ότι η μείωση των εκπομπών αερίων του θερμοκηπίου στα απαιτούμενα επίπεδα προκειμένου να αποτραπούν τα χειρότερα σενάρια θα επιβραδύνει την παγκόσμια οικονομική μεγέθυνση σε ποσοστό περίπου 1%. Αν δεν ληφθεί κανένα μέτρο, η απώλεια ως προς την οικονομική μεγέθυνση μπορεί να αγγίξει ακόμη και δεκαπλάσιο επίπεδο.
<P>
Ο αγώνας κατά της αλλαγής του κλίματος θα δημιουργήσει μια τεράστια αγορά καθαρών περιβαλλοντικών τεχνολογιών και χρησιμοποίησης αυτών των τεχνολογιών στις διάφορες μορφές τους. Εκείνο που επειγόντως χρειαζόμαστε τώρα στην Ευρωπαϊκή Ένωση είναι πρόσθετες επενδύσεις για την ανάπτυξη και εμπορική προώθηση προϊόντων, έτσι ώστε οι ευρωπαϊκές επιχειρήσεις να εξασφαλίσουν σαφώς ηγετική θέση στην παγκόσμια αγορά περιβαλλοντικής τεχνολογίας. Δεν πρόκειται να εξυπηρετήσουμε τα συμφέροντά μας αν αντιδράσουμε τώρα με βραδύτητα και διαθέσουμε απλώς πενιχρά χρηματικά ποσά για την ανάπτυξη προϊόντων, διότι οι τεχνολογικές εξελίξεις προχωρούν διαρκώς με φρενήρεις ρυθμούς, και αυτό θα συμβεί και σε άλλες χώρες, εκτός εάν αναλάβει δράση η ΕΕ.
<SPEAKER ID="039" NAME="Avril Doyle" AFFILIATION="PPE-DE">
(EN) Κύριε Πρόεδρε, όπως και άλλοι ομιλητές, χαιρετίζω αυτή την ευκαιρία για να εκφράσω τη στήριξή μου για τα συμπεράσματα της συνόδου κορυφής, ιδίως όσον αφορά τη δέσμη μέτρων για την αλλαγή του κλίματος. Υπογραμμίζω το φιλόδοξο χρονοδιάγραμμα, και σας διαβεβαιώ ότι θα πράξουμε ό,τι είναι δυνατόν από τη δική μας πλευρά, εδώ στο Κοινοβούλιο, για να ανταποκριθούμε σε αυτό το χρονοδιάγραμμα, διότι αντιλαμβανόμαστε απολύτως την ανάγκη -η οποία μας επιβάλλεται από έξω, αλλά είναι οπωσδήποτε ευπρόσδεκτη- την ανάγκη, πριν από το Πόζναν και, κυρίως, πριν από την Κοπεγχάγη, να διαμορφώσουμε μια πολύ σαφή ευρωπαϊκή θέση για το σύστημα εμπορίας εκπομπών, όπως το αποκαλούμε τώρα. Έχω αναλάβει την ευθύνη να εισηγηθώ την έκθεση του Ευρωπαϊκού Κοινοβουλίου γι' αυτό το πολύ σημαντικό τμήμα της δέσμης μέτρων. Χαιρετίζω την ευθύνη αυτή και δηλώνω ότι οι ώμοι μου αντέχουν πολύ. Ευελπιστώ ότι θα ανταποκριθώ στην εμπιστοσύνη που μου επιδείχθηκε, ενώ προσβλέπω στη συνεργασία με τους εισηγητές όλων των πολιτικών ομάδων για την επίτευξη συμφωνίας ως προς την τελική μας θέση το ταχύτερο δυνατόν.
<P>
Σήμερα θέλω να θίξω δύο μόνον θέματα που προκαλούν ανησυχία. Πρώτον, τη μη αναγνώριση της δέσμευσης του άνθρακα, ιδίως της δασοφύτευσης (που διακρίνεται από την αποφυγή της αποψίλωσης των δασών): τις ποσοστώσεις δασικής κάλυψης και δέσμευσης διοξειδίου του άνθρακα - την έλλειψη πιστοποίησης σε αυτόν τον τομέα. Πρόκειται για τεράστια παράλειψη. Παρακαλώ, μέσω του Προεδρείου, να με ενημερώσει ο Πρόεδρος της Επιτροπής αν μπορούμε να διορθώσουμε αυτό το πρόβλημα. Γνωρίζω ότι βρίσκονται σε εξέλιξη συζητήσεις σε κάποιο επίπεδο στην Επιτροπή, όμως η προσπάθεια να βρούμε ποιος κάνει τι, και πού, είναι σαν να ψάχνουμε βελόνα στα άχυρα. Προσπαθούν να ξεφύγουν όταν τους μιλήσει κανείς για δέσμευση του άνθρακα, ιδίως όσον αφορά τη δασοφύτευση και την αποφυγή της αποψίλωσης. Γνωρίζω ότι είναι δύσκολο, όμως δεν μπορούμε να το παραλείψουμε.
<P>
Το δεύτερο ζήτημα που θέλω να θίξω είναι το γεγονός ότι η Επιτροπή -ενώ είχε δηλώσει ότι θα αποφασίσει σε ποιες βιομηχανίες έντασης ενέργειας θα δοθούν δωρεάν εξαιρέσεις, αρχικά τουλάχιστον, και ελλείψει διεθνούς συμφωνίας, και ότι έως τα μέσα του 2010 θα αποφάσιζε ποιες βιομηχανίες πληρούν τις ανάλογες προδιαγραφές, για να προτείνει έπειτα από ένα ακόμη έτος λύσεις στο πρόβλημα της διαρροής διοξειδίου του άνθρακα- προκάλεσε τις ζωηρές αντιδράσεις των βιομηχανιών που θεωρείται πιθανό ότι θα κριθούν βιομηχανίες έντασης ενέργειας, οι οποίες απαιτούν περισσότερη και ταχύτερη ασφάλεια δικαίου. Δεν θέλουμε καθυστερήσεις στη λήψη αυτής της απόφασης, διότι θα προκληθεί επενδυτικό έλλειμμα σε αυτούς τους τομείς, ή αναβολή των επενδύσεων και πιθανή μεταφορά τους σε άλλες περιοχές. Σας παρακαλούμε να δώσετε πολιτικές κατευθύνσεις γρήγορα -τώρα, ει δυνατόν- γι' αυτό το πολύ δύσκολο ζήτημα.
<SPEAKER ID="040" NAME="Péter Olajos" AFFILIATION="PPE-DE">
(HU) Σας ευχαριστώ πολύ, κύριε Πρόεδρε. Θέλω να αναφερθώ σε δύο θέματα: στην αλλαγή του κλίματος, και στην έρευνα και ανάπτυξη. Ο κ. Barroso άρχισε την ομιλία του λέγοντας ότι το εαρινό Συμβούλιο αποτέλεσε λυδία λίθο. Προτείνω να συνεχίσουμε στο ίδιο πνεύμα.
<P>
Οι στόχοι, οι οδικοί χάρτες και οι διάφορες πολιτικές που καθορίζονται σε αυτό το πλαίσιο από τα θεσμικά όργανα της Ευρωπαϊκής Ένωσης είναι θετικές και ικανοποιητικές, κατά τη γνώμη μου, ενώ οι επιδιώξεις είναι φιλόδοξες στον μέγιστο δυνατό βαθμό. Το πρόβλημα που προβλέπω ότι θα εμφανιστεί αφορά πιθανότατα την υλοποίησή τους. " βούληση των κρατών μελών για την υλοποίηση αυτών των στόχων ποικίλλει, ενώ σε πολλές περιπτώσεις η βούληση αυτή είναι απογοητευτικά ελάχιστη.
<P>
Θέλω να επιστήσω την προσοχή σας στην πρόσφατη έκθεση του Ευρωπαϊκού Οργανισμού Περιβάλλοντος στην οποία αναφέρεται ότι οι εκπομπές διοξειδίου του άνθρακα στην Ευρώπη δεν έχουν μειωθεί μετά το 2000· απεναντίας, έχουν αυξηθεί. Συνιστώ να είμαστε ειλικρινείς ως προς αυτό. Δυστυχώς, η στάση και η συμπεριφορά των κρατών μελών απέχει πολύ από το να είναι ενιαία, πόσο μάλλον επιθυμητή.
<P>
Πρακτικά, το ανατολικό τμήμα της Ευρώπης δεν κάνει τίποτε. Λειτουργεί με βάση το σκεπτικό ότι η βιομηχανία του κατέρρευσε μετά το 1990, οπότε συνεχίζει να διαθέτει σημαντικά αποθέματα. Το δυτικό τμήμα της Ευρώπης, αντί να μειώνει τις εκπομπές, τις έχει αυξήσει, παρά τις υποσχέσεις που έδωσε στο Κυότο. Ελάχιστες μόνο χώρες -η Γερμανία, το "νωμένο Βασίλειο και η Σουηδία- έχουν εκπληρώσει τις δεσμεύσεις τους στο πλαίσιο του Κυότο όσον αφορά τη μείωση των εκπομπών διοξειδίου του άνθρακα. Πρέπει να προσέξουμε: το να είναι κανείς ευέλικτος δεν ισοδυναμεί με το να παραμένει αδρανής.
<P>
Ομοίως, η έκθεση του Ευρωπαϊκού Οργανισμού Περιβάλλοντος καταδεικνύει ότι τα κράτη μέλη της Ευρωπαϊκής Ένωσης θα χρειαστεί να καταβάλουν 2,9 δισ. ευρώ για τη χρήση του μηχανισμού καθαρής ανάπτυξης -του μέσου του Πρωτοκόλλου του Κυότο- αρχής γενομένης από το τρέχον έτος.
<P>
" Ευρώπη παρουσιάζει επίσης ολοένα και μεγαλύτερη υστέρηση όσον αφορά την έρευνα και την ανάπτυξη. Ο στόχος να διατεθεί ποσοστό 3% του ΑΕγχΠ για την Ε&Α δεν αποτελεί σήμερα παρά αποκύημα της φαντασίας. Οι "νωμένες Πολιτείες και η Ιαπωνία προχωρούν δυναμικά, ενώ πολλά κράτη μέλη, περιλαμβανομένης της χώρας μου, μετά βίας καταφέρνουν να διαθέσουν το 1% του ΑΕγχΠ τους. Ξυπνήστε! Τα φιλόδοξα σχέδια βρίσκονται ήδη σε ισχύ· απομένει τώρα η φιλόδοξη υλοποίησή τους.
<SPEAKER ID="041" NAME="Jerzy Buzek" AFFILIATION="PPE-DE">
(EN) Κύριε Πρόεδρε, το δεύτερο θέμα της συνόδου κορυφής, η δέσμη μέτρων για το κλίμα και την ενέργεια, συνεχίζει, μέχρις ενός βαθμού, να έρχεται σε αντίθεση με το πρώτο, τη στρατηγική της Λισαβόνας, ή την ανταγωνιστικότητα της ΕΕ. Τα όρια των εκπομπών για τις λιγότερο ανεπτυγμένες χώρες της ΕΕ είναι εξαιρετικά χαμηλά, καθώς δεν λαμβάνουν υπόψη τον μελλοντικό ρυθμό αύξησης του ΑΕγχΠ αυτών των χωρών.
<P>
Ωστόσο, υποστηρίζω με μεγάλη θέρμη τη δέσμη μέτρων. Την υποστηρίζω, παρότι γνωρίζω ότι αποτελεί τεράστιο βήμα για την οικονομία μας και θα κοστίσει 60 δισ. ευρώ ετησίως. Πώς μπορούμε λοιπόν να βοηθήσουμε την οικονομία μας; Βλέπω έναν μόνο τρόπο, που είναι ίσως και ο απλούστερος: φθηνές, αποδοτικές, νέες τεχνολογίες μειωμένων εκπομπών άνθρακα. Αυτό δεν μπορούμε να το επιτύχουμε σε βραχυπρόθεσμο ορίζοντα χωρίς οικονομική στήριξη σε επίπεδο ΕΕ. " λειτουργία κοινών ευρωπαϊκών ταμείων για τις νέες τεχνολογίες συνεπάγεται, πρωτίστως, την ανάπτυξη εταιρικών σχέσεων. Αναφερθήκατε σε αυτή την πτυχή στην ομιλία σας, κύριε Πρόεδρε. Δεύτερον, μιλήσατε επίσης για την "πέμπτη ελευθερία" και τη ροή της γνώσης. Τρίτον, η ευρωπαϊκή προστιθέμενη αξία για την καινοτομία προϋποθέτει μια πιο καινοτόμο Ευρώπη. Τέταρτον, πρέπει να δοθεί ένα ισχυρό πολιτικό μήνυμα στην ευρωπαϊκή βιομηχανία ώστε να αρχίσει τη συγχρηματοδότηση αυτών των τεχνολογιών και να αναλάβει την ευθύνη της ανάπτυξής τους. Χρειαζόμαστε τέτοιες νέες τεχνολογίες για την ενεργειακή απόδοση, τις ανανεώσιμες πηγές ενέργειας, την επίτευξη μηδενικών εκπομπών, τη χρήση άνθρακα και την πυρηνική ενέργεια. Χρειαζόμαστε τουλάχιστον 2 δισ. ευρώ ετησίως. Αυτό σημαίνει 10 δισ. ευρώ έως το 2013 - τα οποία πρέπει μάλιστα να προκαταβληθούν. Έτσι θα μπορέσουμε να ελαχιστοποιήσουμε το κόστος που θα έχει για την οικονομία μας η δέσμη μέτρων για το κλίμα και την ενέργεια. Επιπροσθέτως, στο μέλλον θα μπορούμε να προσφέρουμε τις τεχνολογίες μας και σε τρίτες χώρες, για την ανάπτυξη των αναδυόμενων οικονομιών και -στην πράξη, όχι μόνο θεωρητικά- για τη σωτηρία του πλανήτη μας.
<P>
Τέλος, θέλω να προσθέσω ότι πιστεύω στις προτεραιότητές μας -ενέργεια, καταπολέμηση της αλλαγής του κλίματος, στρατηγική της Λισαβόνας- όμως οι προτεραιότητές μας αυτές χρειάζονται επίσης χρηματοδότηση από την ΕΕ.
<SPEAKER ID="042" NAME="Zita Pleštinská" AFFILIATION="PPE-DE">
(SK) Κύριε Πρόεδρε, σας ευχαριστώ που μου επιτρέπετε να λάβω τον λόγο σε αυτή τη συζήτηση. Μια επίσκεψη εργασίας της Επιτροπής Εσωτερικής Αγοράς και Προστασίας των Καταναλωτών στην Κίνα από τις 16 έως τις 21 Μαρτίου, στην οποία μετείχα, επιβεβαίωσε την πεποίθησή μου ότι είναι καιρός να προωθήσει η Ευρώπη την οικονομία της γνώσης στο εσωτερικό της, και να ενθαρρύνει τις ικανότητες των μικρών και μεσαίων επιχειρήσεων για δημιουργικότητα και καινοτομία, προς όφελος της μελλοντικής ανάπτυξης της ευρωπαϊκής οικονομίας.
<P>
Διαπίστωσα από πρώτο χέρι πόσο επιτυχημένη είναι σήμερα η εξαγωγική οικονομία της Κίνας χάρη στις επενδύσεις της στους τομείς της έρευνας, της καινοτομίας και της εκπαίδευσης, της ενίσχυσης των βασικών τεχνολογικών δεξιοτήτων του εργατικού δυναμικού, και των υποδομών του μεταφορικού τομέα. " κινεζική κυβέρνηση προσφέρει τεράστιες ενισχύσεις στις κινεζικές επιχειρήσεις.
<P>
Χαίρομαι λοιπόν που η εφετινή εαρινή σύνοδος κορυφής της ΕΕ σχεδιάζει τη θέσπιση μιας "πέμπτης ελευθερίας" βάσει της διασυνοριακής κινητικότητας της γνώσης, εστιάζοντας στην ανάγκη να καταστεί η γνώση πιο προσιτή και στην αναγνώριση των επαγγελματικών προσόντων και των τίτλων σπουδών. Μόνον έτσι μπορούμε να βελτιώσουμε την ποιότητα ζωής των πολιτών μας και να καταστούμε μια ανταγωνιστική οικονομία της γνώσης. Σας ευχαριστώ.
<SPEAKER ID="043" NAME="Evelyne Gebhardt" AFFILIATION="PSE">
(DE) Κύριε Προεδρεύων του Συμβουλίου, κύριε Πρόεδρε της Επιτροπής, κύριε Πρόεδρε του Κοινοβουλίου, συμφωνώ σε ένα σημείο με τον κ. Karas, συγκεκριμένα ότι το θέμα δεν είναι ο αριθμός των επαναλήψεων της λέξης "κοινωνικός" αλλά το πνεύμα του ιδίου του κειμένου. Παρ' όλα αυτά, οφείλω να διαφωνήσω μαζί του. Αυτό ακριβώς το πνεύμα απουσιάζει από το κείμενο, παρά τις επανειλημμένες εμφανίσεις της λέξης "κοινωνικός". Αυτό που επιθυμούμε, ως Σοσιαλιστική Ομάδα στο Ευρωπαϊκό Κοινοβούλιο, είναι να κατοχυρωθεί η κοινωνική διάσταση όχι μόνο στο κείμενο αλλά και στις πολιτικές στον σχεδιασμό των οποίων μετέχουμε. Δεν επιτρέπεται να συνεχίσει η κοινωνική διάσταση να αποτελεί, ούτως ειπείν, τον τελευταίο τροχό της αμάξης, διότι έτσι παρουσιάζεται στο κείμενο του Συμβουλίου· η κοινωνική ένωση πρέπει να είναι η κινητήρια δύναμη των ευρωπαϊκών πολιτικών. Μόνον έτσι θα μπορέσουμε να πείσουμε τους πολίτες μας ότι αυτά που κάνουμε είναι χρήσιμα για τους ίδιους. Αυτό είναι το μήνυμα που θέλουμε να στείλουμε.
<SPEAKER ID="044" NAME="Csaba Sándor Tabajdi" AFFILIATION="PSE">
(HU) Κύριε Πρόεδρε, το ότι αποφύγαμε έναν κακό συμβιβασμό στο θέμα της αλλαγής του κλίματος είναι πολύ σημαντικό. Θέλω δε να επιστήσω την προσοχή του κ. Barroso στο γεγονός ότι η οδηγία που καταρτίζεται αυτή την περίοδο για τις ανανεώσιμες πηγές ενέργειας, η οποία αναμένεται να είναι έτοιμη το φθινόπωρο του 2008, θα προσφέρει αποτελέσματα μόνο εάν λάβει επαρκώς υπόψη την ανάγκη να αναλάβει η Ευρώπη κοινή δράση για την ανάπτυξη μεθόδων και τεχνολογιών, καθώς οι ανανεώσιμες πηγές ενέργειας εξακολουθούν επί του παρόντος να είναι υπερβολικά δαπανηρές· διαφορετικά, ο στόχος του 20% θα είναι άπιαστος.
<P>
Το δεύτερο θέμα που θέλω να θίξω αφορά τη διαλειτουργικότητα και την ευελιξία. Λάβετε, σας παρακαλώ, υπόψη ότι τα νέα κράτη μέλη αποδιάρθρωσαν τη βιομηχανία τους από το 1990 και μετά, γι' αυτό θέλουμε να συμπεριληφθεί η μείωση των εκπομπών για την περίοδο 1990-2020, καθόσον έτσι θα είναι δίκαιο το σύστημα. Δεν θέλουμε να μειώσουμε τις εκπομπές μας λιγότερο από τα παλαιά κράτη μέλη· θέλουμε να επιτύχουμε τις ίδιες μειώσεις, όμως οι ιδιαιτερότητες της περίπτωσής μας διαφοροποιούν την κατάσταση. Σας ευχαριστώ για την προσοχή σας.
<SPEAKER ID="045" NAME="Marie Anne Isler Béguin" AFFILIATION="Verts/ALE">
(FR) Κύριε Πρόεδρε του Συμβουλίου, κύριε Πρόεδρε της Επιτροπής, κύριε Πρόεδρε του Κοινοβουλίου, η παγοκρηπίδα λιώνει και σήμερα το πρωί ο κ. Pachauri, επικεφαλής της διακυβερνητικής επιτροπής για τις κλιματικές μεταβολές (IPCC) και κάτοχος βραβείου Νόμπελ, μας εξέθεσε τις ανησυχίες του. Μίλησε για το ενδεχόμενο ξαφνικής αύξησης της στάθμης της θάλασσας και γνωρίζουμε τις συνέπειες που θα προκαλούσε κάτι τέτοιο. Αναντίρρητα, πρέπει να δράσουμε γρήγορα και αποτελεσματικά, και ο στόχος του 10% όσον αφορά τα βιοκαύσιμα θα έχει αρνητικές επιπτώσεις τη στιγμή που ελπίζουμε στο καλύτερο. Κυρίες και κύριοι, πρέπει να αναιρέσουμε αυτή την κακή απόφαση και να υιοθετήσουμε, αντ' αυτής, μια θετική προσέγγιση: πρέπει να καταργήσουμε τον στόχο του 10%.
<P>
Τέλος, κύριε Barroso, θέλω να σας απευθύνω ένα ερώτημα: θέλω να μας πληροφορήσετε γιατί δεν είπατε στον Πρόεδρο Sarkozy ότι η Ευρωπαϊκή Ένωση διαθέτει ήδη μια ευρωπαϊκή πολιτική γειτονίας και ότι ήταν απολύτως άσκοπο να επινοηθεί μια νέα δομή: μια δομή η οποία, εν τέλει, θα συνίσταται σε ένα γραφείο με προσωπικό 20 ατόμων τα οποία θα αναλάβουν το καθήκον της επίλυσης των προβλημάτων της Μεσογείου, χωρίς καμία διαβούλευση. " προσωπική μου άποψη είναι ότι στην πραγματικότητα συνιστά προσβολή κατά των μεσογειακών εταίρων μας το γεγονός ότι δεν διαβουλευτήκαμε μαζί τους πριν προχωρήσουμε σε αυτό το εγχείρημα για μια Ένωση -συμβολικός όρος για όσους είμαστε μέλη της Ευρωπαϊκής Ένωσης- της Μεσογείου.
<SPEAKER ID="046" NAME="Ewa Tomaszewska" AFFILIATION="UEN">
(PL) Κύριε Πρόεδρε, χαίρομαι διότι ένα από τα συγκεκριμένα μέτρα που ανέφερε ο κ. Barroso για την ανάπτυξη μέσω της γνώσης ήταν η παροχή σύνδεσης στο Διαδίκτυο σε όλα τα σχολεία. Αυτό είναι πολύ σημαντικό καθόσον διασφαλίζει την ισότητα των ευκαιριών για όλα τα παιδιά και τους νέους. Τίθεται ωστόσο το ερώτημα πώς θα ανταποκριθούν τα φτωχότερα κράτη μέλη σε αυτή την πρόκληση, και ποια βοήθεια θα προσφέρει η Ένωση. Ένα άλλο θέμα που θέλω να θίξω είναι η σύσταση του Ευρωπαϊκού Ινστιτούτου Καινοτομίας και Τεχνολογίας. Φρονώ ότι αξίζει να γίνει δεκτή η πρόταση της πόλης Wrocław. Το Wrocław αποτελεί πραγματικά κατάλληλη έδρα για την εγκατάσταση του Ινστιτούτου.
<SPEAKER ID="047" NAME="Janez Janša">
Προεδρεύων του Συμβουλίου. - (SL) Θέλω να ευχαριστήσω όλες και όλους τους βουλευτές του Ευρωπαϊκού Κοινοβουλίου που συνεισέφεραν τις απόψεις τους για τα συμπεράσματα της πρόσφατης συνόδου του Ευρωπαϊκού Συμβουλίου. Οφείλω να πω ότι ορισμένες από αυτές ήταν πολύ ουσιαστικές. Είμαι ιδιαίτερα ευγνώμων στον κ. Daul και σε άλλους που υποστήριξαν τη συνέχιση των μεταρρυθμίσεων της Λισαβόνας. Θεωρώ ότι θα ήταν σφάλμα να απαντήσουμε στις τρέχουσες προκλήσεις που αντιμετωπίζουν οι χρηματοοικονομικές αγορές και η παγκόσμια οικονομία εν γένει υποστηρίζοντας ότι πρέπει να εγκαταλείψουμε ή να διακόψουμε προσωρινά τις μεταρρυθμίσεις. Αισθάνομαι μεγάλη ικανοποίηση γι' αυτή την υποστήριξη του δεύτερου κύκλου της στρατηγικής της Λισαβόνας.
<P>
Όσον αφορά την κοινωνική πολιτική στα συμπεράσματα του Ευρωπαϊκού Συμβουλίου, θέλω να επισημάνω ότι μετέχω προσωπικά στις εργασίες του Ευρωπαϊκού Συμβουλίου τα τελευταία τέσσερα χρόνια και δεν συζητήσαμε ποτέ τόσο πολύ για την κοινωνική διάσταση της πολιτικής της Λισαβόνας. Αυτό ισχύει για όλα τα συμπεράσματα και όχι μόνο για την παράγραφο 14. " κοινωνική πολιτική αναφερόταν σε όλα τα σημεία του κειμένου στα οποία ήταν αναγκαία μια τέτοια αναφορά.
<P>
Ωστόσο, γεγονός παραμένει ότι, για να εξασφαλίσουμε την ευημερία στην Ευρώπη, χρειαζόμαστε πραγματική οικονομική μεγέθυνση. " κατάλληλη κοινωνική πολιτική μπορεί να στηριχθεί μόνο σε πραγματική οικονομική μεγέθυνση, την οποία θα επιτύχουμε μέσω των μεταρρυθμίσεων της Λισαβόνας. Όλες οι δεσμεύσεις υπέρ του κράτους πρόνοιας είναι μάταιες αν δεν υπάρξει μεγέθυνση και αν δεν υπάρχουν διαθέσιμοι πόροι για την κοινωνική πολιτική, πιστεύω λοιπόν ότι οι προτεραιότητες που έχουν τεθεί είναι ορθές.
<P>
Θέλω επίσης να προσθέσω ότι η κοινωνική πολιτική έχει συμπεριληφθεί σε μια σειρά από άλλα εγχειρήματα. Κατά τη διάρκεια της σλοβενικής Προεδρίας, έχουμε πλησιάσει πολύ στην εξεύρεση λύσεων για ορισμένα ζητήματα. Για παράδειγμα, ευελπιστώ ότι πολύ σύντομα θα έχουμε ολοκληρώσει την οδηγία για τη μεταφορά των ειδικών δικαιωμάτων επικουρικής ασφάλισης. Απέχουμε μόλις ένα βήμα από την επίτευξη συναίνεσης στο θέμα αυτό. Ελπίζω λοιπόν ότι το εγχείρημα θα έχει ολοκληρωθεί σύντομα.
<P>
Μαζί με το Ευρωπαϊκό Κοινοβούλιο, εργαζόμαστε για να κηρυχθεί το 2010 έτος καταπολέμησης της φτώχειας και του κοινωνικού αποκλεισμού. Με αυτόν τον τρόπο θα υπογραμμιστεί η σημασία ορισμένων από τα συμπεράσματα που σχετίζονται με την κοινωνική πολιτική και υιοθετήθηκαν σε αυτή τη σύνοδο του Ευρωπαϊκού Συμβουλίου.
<P>
Όσον αφορά την αλλαγή του κλίματος και ορισμένα από τα δύσπιστα σχόλια που διατυπώθηκαν σχετικά με τα συναφή συμπεράσματα, οφείλω να επισημάνω ότι η συγκεκριμένη σύνοδος του Ευρωπαϊκού Συμβουλίου δεν μετέβαλε καμία από τις δεσμεύσεις που είχαν αναληφθεί πέρυσι, δεν μπορεί λοιπόν να υποστηριχθεί ότι ήταν λιγότερο φιλόδοξη. Προχωρήσαμε ένα ακόμη βήμα προς την κατεύθυνση της επίτευξης του στόχου μας όταν συμφωνήσαμε ως προς το χρονοδιάγραμμα για την έγκριση της δέσμης μέτρων για το περιβάλλον και την ενέργεια και, οπωσδήποτε, όταν συμφωνήσαμε επί των βασικών αρχών. Χωρίς αυτή τη συμφωνία δεν μπορεί να σημειωθεί πρόοδος στην πράξη.
<P>
Θέλω να επιστήσω την προσοχή σας στο γεγονός ότι ο αγώνας κατά της αλλαγής του κλίματος δεν μπορεί να είναι επιτυχημένος αν δεν είναι παγκόσμιος. Οι αριθμοί το καθιστούν απολύτως σαφές: Οι "νωμένες Πολιτείες εκπέμπουν στην ατμόσφαιρα 5,817 δισ. τόνους CO2, η Ευρωπαϊκή Ένωση 5,177 δισ. τόνους, η Κίνα 5,059 δισ. τόνους, η Ρωσική Ομοσπονδία 1,543 δισ. τόνους και η Ινδία 1,147 δισ. τόνους. Ακόμη και αν η Ευρωπαϊκή Ένωση σταματήσει όλες τις εκπομπές αερίων του θερμοκηπίου, ο κόσμος θα συνεχίσει να αντιμετωπίζει τους κινδύνους που συνοδεύουν την αλλαγή του κλίματος. Αυτές οι αναλογίες είναι συνεπώς σαφείς και ο κεντρικός στόχος δεν είναι απλώς να μειωθούν οι εκπομπές της Ευρωπαϊκής Ένωσης, αλλά να επιτευχθεί μια παγκόσμια συμφωνία - χωρίς αυτό δεν πρόκειται να επιτύχουμε τίποτε.
<P>
Αν εξετάσουμε τις κατά κεφαλήν εκπομπές CO2, διαπιστώνουμε ότι οι "νωμένες Πολιτείες εκπέμπουν 20 εκατ. τόνους κατά κεφαλήν πληθυσμού, η Ευρωπαϊκή Ένωση 10 εκατ. τόνους, η Ρωσική Ομοσπονδία 10 εκατ. τόνους, η Κίνα 3,2 εκατ. τόνους και η Ινδία 1,2 εκατ. τόνους. Τα στοιχεία αυτά μας πληροφορούν ότι όσοι εξ ημών εκπέμπουμε περισσότερο CO2 κατά κεφαλήν πληθυσμού για πολύ μεγάλο χρονικό διάστημα πρέπει να προβούμε σε μεγαλύτερες αλλαγές. " Ευρωπαϊκή Ένωση δεσμεύτηκε να πραγματοποιήσει αυτές τις μεγαλύτερες αλλαγές πέρυσι, ενώ εφέτος σχεδιάσαμε το πώς θα επιτύχουμε την υλοποίησή τους.
<P>
Φρονώ ότι οι φόβοι ότι ενδεχομένως κάναμε ένα βήμα προς τα πίσω όταν εκφράσαμε ανησυχία για τον κίνδυνο μετακίνησης βιομηχανιών έντασης ενέργειας από την Ευρώπη σε άλλα περιβάλλοντα με χαμηλότερες προδιαγραφές είναι αβάσιμοι. Οι συνέπειες της μετεγκατάστασης βιομηχανιών έντασης ενέργειας σε περιοχές με χαμηλότερες προδιαγραφές προστασίας του περιβάλλοντος δεν περιορίζονται απλώς στην απώλεια θέσεων απασχόλησης στην Ευρώπη. Σημαίνουν επίσης ότι δεν θα έχουμε συμβάλει καθόλου στη μείωση των εκπομπών, διότι οι εν λόγω βιομηχανίες θα εκπέμπουν τα αέρια θερμοκηπίου τους σε κάποια άλλη περιοχή του πλανήτη.
<P>
Ως εκ τούτου, όπως και να προσεγγίσουμε το θέμα, οφείλουμε να παραδεχτούμε ότι οι παρεμβάσεις μας δεν πρόκειται να είναι επιτυχημένες αν δεν κατορθώσουμε η επιτυχία αυτή να αφορά το σύνολο του πλανήτη. Γι' αυτό η Ευρωπαϊκή Ένωση πραγματοποίησε ένα σημαντικό βήμα προόδου με τις δεσμεύσεις που ανέλαβε πέρυσι, όταν στον κόσμο συντελούνταν μεγάλες αλλαγές. Για παράδειγμα, η Αυστραλία προσχώρησε στη συμφωνία του Κυότο. Μπορούμε επίσης να διακρίνουμε θετικές κινήσεις και στις "νωμένες Πολιτείες. " Κίνα, η οποία πολύ σύντομα θα ξεπεράσει την Ευρώπη στις εκπομπές αερίων του θερμοκηπίου, έχει προβεί επίσης σε ορισμένες θετικές κινήσεις το τελευταίο διάστημα. Όλα αυτά οφείλονται σε μεγάλο βαθμό στο γεγονός ότι η Ευρώπη πραγματοποίησε το πρώτο βήμα, και η Ευρωπαϊκή Ένωση πρέπει να συνεχίσει να πρωτοπορεί.
<P>
Όσον αφορά τις αποφάσεις και τα συμπεράσματα του Ευρωπαϊκού Συμβουλίου και τον αντίκτυπό τους στους ευρωπαίους πολίτες, νομίζω ότι είναι λίγα τα συμπεράσματα που θα έχουν εξίσου σημαντικό και μακροπρόθεσμο αντίκτυπο. Αν επιθυμούμε την επιτυχή έκβαση των προσπαθειών μας, πρέπει να μεταβάλουμε τις συνήθειές μας και να προσαρμόσουμε τον τρόπο ζωής μας. Αυτό είναι πολύ απαιτητικό, όμως οι περιστάσεις το απαιτούν. Συνεπώς, τα συμπεράσματα αυτά θα έχουν μακροπρόθεσμο αντίκτυπο σε κάθε πολίτη ξεχωριστά. Βάσει των συζητήσεων που πραγματοποιήθηκαν τα τελευταία χρόνια σχετικά με τη σημασία της καταπολέμησης της αλλαγής του κλίματος, φρονώ ότι η διάθεση που έχει διαμορφωθεί στην Ευρωπαϊκή Ένωση μας επιτρέπει να κινηθούμε προς αυτή την κατεύθυνση.
<P>
Τέλος, θέλω να σχολιάσω τις επισημάνσεις που διατυπώθηκαν σχετικά με τη Μεσογειακή Ένωση. Επρόκειτο για μια δήλωση που εγκρίθηκε από το Ευρωπαϊκό Συμβούλιο, και όχι για συμπέρασμα. Θέλω να υπενθυμίσω σε όσους άκουσαν τη δήλωση προτεραιοτήτων της σλοβενικής Προεδρίας τον Ιανουάριο ότι η εν λόγω δήλωση, την οποία το Συμβούλιο υποστήριξε ομόφωνα, περιελάμβανε όλες τις πτυχές που θεωρούσαμε ότι αποτελούσαν κριτήρια για ένα θετικό εγχείρημα.
<P>
Περιλαμβάνονται όλα τα κράτη μέλη της Ευρωπαϊκής Ένωσης· δεν υφίσταται επανάληψη των υπαρχόντων θεσμικών οργάνων. Γι' αυτό δεν μιλάμε πλέον για Ευρωπαϊκή Ένωση, αλλά για διαδικασία της Βαρκελώνης, με άλλα λόγια για Μεσογειακή Ένωση. Αυτή δημιουργείται με βάση δομές που ήδη υπάρχουν, γεγονός που σημαίνει ότι δεν χρειάζεται να επαναλάβουμε διοικητικές δομές και ότι δεν θα απαιτηθούν πρόσθετα κόστη. Τρίτον, η Ευρωπαϊκή Επιτροπή μετέχει στις περαιτέρω προετοιμασίες, και αυτό φυσικά διασφαλίζει την πρακτική και λειτουργική συμμετοχή του συνόλου της Ευρωπαϊκής Ένωσης. Αυτό που ορισμένοι εξ υμών επισημάνατε ως πρόβλημα υπογραμμίστηκε επίσης στη σύνοδο του Ευρωπαϊκού Συμβουλίου.
<P>
" ανατολική διάσταση, ήτοι η διάσταση του Ευξείνου Πόνου, της ευρωπαϊκής πολιτικής γειτονίας έτυχε επίσης της ενδεδειγμένης προσοχής. Οι πολωνοί συνάδελφοί μας διατύπωσαν ορισμένες συστάσεις γι' αυτό το εγχείρημα ή, πιο συγκεκριμένα, γι' αυτή την πτυχή, οπότε τους αναθέσαμε το καθήκον της κατάρτισης μιας πιο συγκεκριμένης πρότασης. Βάσει των προετοιμασιών που θα πραγματοποιηθούν εν τω μεταξύ, η Ευρωπαϊκή Ένωση θα συζητήσει το θέμα αυτό τον Ιούνιο. Φρονώ ότι το Ευρωπαϊκό Συμβούλιο έλαβε πλήρως υπόψη τις ανησυχίες και τις θέσεις που εξέφρασε το Ευρωπαϊκό Κοινοβούλιο ως προς το θέμα της Μεσογειακής Ένωσης.
<SPEAKER ID="048" NAME="José Manuel Barroso">
Πρόεδρος της Επιτροπής. - (EN) Κύριε Πρόεδρε, νομίζω ότι αυτή η συζήτηση, σε γενικές γραμμές, εκφράζει υποστήριξη για τα συμπεράσματα του Ευρωπαϊκού Συμβουλίου. Συγχρόνως, εκφράστηκαν ορισμένες σαφείς διαφοροποιήσεις όσον αφορά το επίπεδο φιλοδοξίας. Επιτρέψτε μου να δηλώσω ότι πιστεύω ειλικρινώς ότι δεν πρέπει να υποτιμούμε τη φιλοδοξία που μόλις επαναβεβαιώθηκε όσον αφορά την αλλαγή του κλίματος και τις ανανεώσιμες πηγές ενέργειας και την εν γένει ενεργειακή μας πολιτική. Δεν πρέπει να λησμονούμε ότι μιλάμε για μια κοινή πολιτική 27 διαφορετικών κρατών μελών με διαφορετικά ενεργειακά μίγματα, διαφορετικές προτεραιότητες, ενίοτε και διαφορετικές ανησυχίες ως προς την ασφάλεια του ενεργειακού εφοδιασμού, επίσης -και επ' αυτού πρέπει να είμαστε ιδιαίτερα ειλικρινείς- πολύ συχνά με διαφορετικά επίπεδα ευαισθητοποίησης για τα προβλήματα της αλλαγής του κλίματος και προσήλωσης στην προστασία του περιβάλλοντος.
<P>
Δεν είναι λοιπόν εύκολο να επιτευχθεί κοινή προσέγγιση για μια κοινή ενεργειακή πολιτική και φιλόδοξους στόχους ως προς την αλλαγή του κλίματος στην Ευρώπη. Δεν βοηθούμε την προσπάθειά μας αν υποτιμούμε τα όσα επιτεύχθηκαν πριν από ένα έτος υπό τη γερμανική Προεδρία στο Ευρωπαϊκό Συμβούλιο και τα όσα επαναβεβαιώθηκαν τώρα με πιο ακριβείς στόχους στο Ευρωπαϊκό Συμβούλιο υπό τη σλοβενική Προεδρία.
<P>
Κατανοώ επίσης τις ανησυχίες -τις έχω άλλωστε εκφράσει και ο ίδιος στο Ευρωπαϊκό Συμβούλιο - σχετικά με την υλοποίηση. Θα τα καταφέρουμε ή όχι να υλοποιήσουμε αυτές τις δεσμεύσεις; Αυτό είναι πραγματικά σοβαρό ζήτημα. Ωστόσο, συμβουλεύω τους αξιότιμους βουλευτές του Σώματος να μην είναι απαισιόδοξοι διότι πολλά θα εξαρτηθούν από εσάς τους ίδιους. Πολλά θα εξαρτηθούν από τον ρόλο του Ευρωπαϊκού Κοινοβουλίου διότι έχουν πλέον κατατεθεί οι προτάσεις και εσείς, μαζί με το Ευρωπαϊκό Συμβούλιο, είστε οι νομοθέτες. Αντί λοιπόν να εκφράζετε σκεπτικισμό σχετικά με το πόσο σημαντική είναι η πρόοδος που σημειώνουμε, ας εστιάσουμε την προσοχή μας στις δεσμεύσεις μας και ας δείξουμε τη φιλοδοξία μας με συγκεκριμένα νομοθετικά μέτρα. Χαιρετίζω τα σχόλια όλων όσοι ανέλαβαν τη δέσμευση και εξέφρασαν τη βούληση να εργαστούν για την επίτευξη αυτού του στόχου εν ευθέτω χρόνω, όπως η κ. Doyle και άλλοι.
<P>
Θα απαντήσω τώρα σε ορισμένες από τις πιο ειδικές ερωτήσεις, ξεκινώντας από την ερώτηση της κ. Doyle σχετικά με τις βιομηχανίες έντασης ενέργειας: πρέπει να είμαστε σαφείς ότι ο στόχος είναι και παραμένει μια διεθνής συμφωνία, για λόγους που είναι γνωστοί σε όλους. Δεν έχουμε να κάνουμε με υπερθέρμανση της Ευρώπης αλλά με υπερθέρμανση του πλανήτη. Για την αντιμετώπιση μιας παγκόσμιας πρόκλησης απαιτείται παγκόσμια συμφωνία. Ενόσω λοιπόν εργαζόμαστε για την επίτευξη της παγκόσμιας συμφωνίας, η οδηγία πρέπει να ορίζει σαφώς τους μηχανισμούς υπέρ των βιομηχανιών έντασης ενέργειας που πρέπει να ενεργοποιηθούν πλήρως ή μερικώς εάν οι διεθνείς διαπραγματεύσεις δεν ανταποκρίνονται στις προσδοκίες μας. Τούτου λεχθέντος, το ποια ακριβώς μέτρα πρέπει να ενεργοποιηθούν και για ποιους θα εξαρτηθεί από το αποτέλεσμα των διεθνών διαπραγματεύσεων. Γι' αυτό δεν μπορούμε τώρα, σήμερα, να γνωστοποιήσουμε ακριβώς και λεπτομερώς τους συγκεκριμένους μηχανισμούς για τους αντίστοιχους τομείς της βιομηχανίας μας.
<P>
Εκείνο όμως που επιδιώκουμε -και που θα πράξουμε εκ των προτέρων- είναι να παράσχουμε ασφάλεια δικαίου. Κατανοώ το επιχείρημα: μπορούμε και παρέχουμε ήδη ασφάλεια δικαίου στους ενδιαφερόμενους. Γι' αυτό η οδηγία την οποία θα προτείνουμε πιστεύουμε ότι θα προσφέρει πλήρη ασφάλεια δικαίου στις βιομηχανίες έντασης ενέργειας, καθόσον θα γνωρίζουν εκ των προτέρων ότι είτε η οδηγία είτε μια ισοδύναμη διεθνής συμφωνία θα ισχύει στην περίπτωσή τους. Αυτή ήταν εξαρχής η πρόθεση της Επιτροπής.
<P>
Πραγματοποίησα προσωπικά, μαζί με συναδέλφους μου από την Επιτροπή, διαβουλεύσεις με ορισμένους από τους κορυφαίους εκπροσώπους της ευρωπαϊκής βιομηχανίας και αποδέχονται, σε γενικές γραμμές, αυτή τη λύση. Αυτό που επιθυμούν είναι να είναι σίγουροι ότι, σε περίπτωση που δεν θα υπάρξει συμφωνία, θα υπάρχουν ορισμένοι μηχανισμοί για τη διασφάλιση της ανταγωνιστικής τους θέσης. Θεωρώ ότι αυτό είναι εύλογο, όχι μόνο για την επιχειρηματική κοινότητα, στην οποία αναφέρομαι, αλλά και για τους κοινωνικούς εταίρους. Υπάρχει και η Ευρωπαϊκή Συνομοσπονδία Συνδικάτων, στην οποία επίσης αναφερθήκαμε.
<P>
Μας απασχολεί πολύ έντονα αυτό το θέμα και θεωρούμε ότι είναι εφικτό, όχι όμως αποδυναμώνοντας τους σημερινούς μας στόχους. Αν υποχωρήσουμε σήμερα ως προς τις φιλοδοξίες μας, δεν θα είμαστε αξιόπιστοι στις συζητήσεις με τους εξωτερικούς εταίρους μας, με τους αμερικανούς εταίρους μας, καθώς και με τους Κινέζους, τους Ινδούς και άλλους. Μετέχουν πολύ ενεργά σε αυτή τη διαδικασία και, παρεμπιπτόντως, σημειώνουν επίσης πρόοδο από τη δική τους πλευρά - δεν είναι αρκετή, όμως σημειώνεται κάποια πρόοδος.
<P>
Το ειδικότερο ζήτημα της δασοφύτευσης είναι πολύ σημαντικό. Όπως γνωρίζετε, στο Μπαλί αναλάβαμε τη δέσμευση να προωθήσουμε τη δασοφύτευση. Ως προς το ζήτημα των ποσοστώσεων για τη δασοφύτευση, δεν τασσόμαστε κατά των ποσοστώσεων. Απεναντίας, τασσόμαστε καταρχήν υπέρ. Δεν έχουν συμπεριληφθεί ακόμη στα συμπεράσματα επειδή υπάρχουν ορισμένες μεθοδολογικές δυσκολίες. Προς το παρόν βρισκόμαστε στο στάδιο της προετοιμασίας, και ασφαλώς είμαστε διατεθειμένοι να συζητήσουμε τη συμβολή σας. Κάθε άλλη συμβολή θα είναι επίσης ευπρόσδεκτη. Στο παρόν στάδιο πραγματοποιούμε διαβούλευση με τους ενδιαφερόμενους.
<P>
Ένα άλλο στοιχείο που υπογράμμισαν πολλοί βουλευτές, ιδίως ο κ. Buzek και άλλοι, είναι η ανάγκη να πραγματοποιηθούν περισσότερες επενδύσεις στην τεχνολογία και την καινοτομία. " ανάγκη αυτή είναι όντως πραγματική. Γι' αυτό, για παράδειγμα, προτείναμε η πρώτη κοινότητα γνώσης και καινοτομίας του νέου Ευρωπαϊκού Ινστιτούτου Τεχνολογίας να αφιερωθεί στην αλλαγή του κλίματος, την ενέργεια και τις φιλικές προς το περιβάλλον βιομηχανίες, δεδομένου ότι το θέμα αυτό έχει μείζονα σημασία και πρέπει τώρα να εξορθολογίσουμε ορισμένα από τα προγράμματά μας στην Ευρωπαϊκή Ένωση, εντός των ορίων του προϋπολογισμού και των πόρων που έχουμε στη διάθεσή μας, προκειμένου να δώσουμε μεγαλύτερη προτεραιότητα και έμφαση σε αυτόν τον τομέα.
<P>
Αναμφίβολα, η προσπάθεια που πρέπει να καταβληθεί θα είναι τεράστια. Ποτέ δεν είπαμε ότι θα είναι εύκολο. Αντιθέτως, θα είναι πολύ δύσκολο. Βρισκόμαστε ενώπιον ενός πολύ δύσκολου και απαιτητικού στόχου, όμως πιστεύω ότι αν επιδείξουμε πραγματική προσήλωση -την ίδια προσήλωση που επέδειξε το Κοινοβούλιο και στο παρελθόν- θα μπορέσουμε να επιτύχουμε τον στόχο μας, με βάση την καινοτομία, την αύξηση των επενδύσεων στην τεχνολογία και βεβαίως σε συνεργασία με τους βασικούς μας εταίρους.
<P>
Όσον αφορά το άλλο ζήτημα, σχετικά με τη στρατηγική της Λισαβόνας, όπως ανέφερε ήδη ο πρωθυπουργός κ. Janša, θεωρώ ότι υπάρχει τώρα μεγαλύτερη ευαισθητοποίηση για την κοινωνική διάσταση. Λαμβάνω επίσης υπόψη τα όσα ανέφερε ο κ. Schulz σήμερα, αλλά και στο παρελθόν. Γι' αυτό προετοιμάζουμε μια πολύ σημαντική δέσμη μέτρων για την πρόσβαση, τις ευκαιρίες και την αλληλεγγύη, η οποία θα είναι έτοιμη πριν από το καλοκαίρι. Θέλουμε να συνεργαστούμε μαζί σας, και με όλες τις πολιτικές δυνάμεις στο Κοινοβούλιο, για την επίτευξη αυτών των στόχων.
<P>
Θέλω όμως επίσης να σας απευθύνω μια προειδοποίηση. Μην ζητείτε, σας παρακαλώ, από τα ευρωπαϊκά θεσμικά όργανα πράγματα κάτι που δεν μπορούν να κάνουν. Έχουμε τομείς αρμοδιότητας στους οποίους μπορούμε να παρέμβουμε, υπάρχουν όμως άλλοι τομείς οι οποίοι αποτελούν κυρίως αρμοδιότητα των κρατών μελών. Κανείς δεν ζητά οι αρμοδιότητες για την κοινωνική ασφάλιση, την απασχόληση και τις εθνικές υπηρεσίες υγείας να ασκούνται σε ευρωπαϊκό επίπεδο. Εκείνο που μπορούμε να κάνουμε είναι να βελτιώσουμε και να επενδύσουμε περισσότερο σε ορισμένα ευρωπαϊκά μέσα, προκειμένου να προωθήσουμε κοινωνικούς στόχους και επίσης, όπως κάνουμε μέσω της στρατηγικής της Λισαβόνας, να προαγάγουμε τη δημιουργία θέσεων απασχόλησης. Όταν μιλάμε για οικονομική μεγέθυνση στην Ευρώπη, εγώ τουλάχιστον μιλώ για βιώσιμη μεγέθυνση. Αυτό σημαίνει μεγέθυνση η οποία είναι βιώσιμη από κοινωνική και περιβαλλοντική άποψη. Νομίζω ότι αυτό είναι απολύτως σαφές.
<P>
Πρέπει να συνειδητοποιήσουμε ότι τα μέσα που είναι διαθέσιμα σε ευρωπαϊκό επίπεδο είναι περιορισμένα. Θα θυμάστε ότι, όταν η Επιτροπή πρότεινε ένα "ταμείο προσαρμογής στην παγκοσμιοποίηση", ένα νέο μέσο, εκφράστηκαν ορισμένα επιχειρήματα κατά του εν λόγω μέσου όσον αφορά την επικουρικότητα και τέθηκε το ερώτημα γιατί κάτι που έπρεπε να γίνει γινόταν μόνο σε επίπεδο Ευρωπαϊκής Ένωσης. Στο τέλος συμφωνήσαμε, και χαίρομαι διότι πλέον το μέσο υπάρχει, έστω και αν έχει περιορισμένες δυνατότητες, και αποτελεί απτή απόδειξη της σταθερής μέριμνάς μας για όσους δεν βγαίνουν κερδισμένοι από την παγκοσμιοποίηση.
<P>
Όσοι τασσόμαστε πραγματικά υπέρ της Ευρώπης και στηρίζουμε το ευρωπαϊκό εγχείρημα, νομίζω ότι πρέπει να είμαστε προσεκτικοί και να μην αναθέτουμε στην Ευρωπαϊκή Ένωση καθήκοντα τα οποία η ίδια η Ένωση δεν μπορεί να εκπληρώσει χωρίς τη στήριξη των κρατών μελών και των κυβερνήσεών μας. Πολλά πράγματα πρέπει να γίνονται σε εθνικό επίπεδο. Γι' αυτό, ενώ μπορούμε να υπογραμμίσουμε αυτό το ζήτημα, και μπορείτε σίγουρα και εσείς να καταθέσετε προτάσεις και νομοθετικές προτάσεις για τη δέσμη μέτρων μας τον Μάιο, είναι σημαντικό να γίνει αυτό λαμβάνοντας υπόψη ποιες είναι οι αρμοδιότητες των θεσμικών οργάνων της Ευρωπαϊκής Ένωσης και ποιες είναι οι αρμοδιότητες των εθνικών μας κυβερνήσεων.
<P>
Τέλος, όσον αφορά τη Μεσογειακή Ένωση, θεωρώ ότι μπορούμε να καταστήσουμε το εγχείρημα αυτό θετικό για την Ευρώπη και να εξασφαλίσουμε ότι θα αποτελέσει έκφραση ανανεωμένου ενδιαφέροντος για την περιοχή της Μεσογείου. Είναι αλήθεια ότι πρέπει να κάνουμε περισσότερα - διατηρώντας συγχρόνως, ελπίζουμε, ενωμένη την Ευρωπαϊκή Ένωση, και όχι διχάζοντάς την. Εξυπακούεται ότι, όταν μιλώ για την Ευρωπαϊκή Ένωση, δεν αναφέρομαι μόνο στα κράτη μέλη αλλά και στα ευρωπαϊκά θεσμικά όργανα. Αναντίρρητα αναμένουμε από το Ευρωπαϊκό Κοινοβούλιο να συνεχίσει να διαδραματίζει πολύ σημαντικό ρόλο σε αυτή τη Μεσογειακή Ένωση. Αυτός είναι ένας τρόπος για να καταστήσουμε πιο φιλόδοξες τη διαδικασία της Βαρκελώνης και την πολιτική γειτονίας μας.
<P>
(Χειροκροτήματα)
<SPEAKER ID="049" NAME="Πρόεδρος">
" συζήτηση έληξε.
<P>
Γραπτές δηλώσεις (άρθρο 142 του Κανονισμού)
<SPEAKER ID="050" NAME="Jean-Pierre Audy  " LANGUAGE="FR">
Θέλω καταρχάς να ευχαριστήσω τον Προεδρεύοντα του Συμβουλίου της Ευρωπαϊκής Ένωσης, τον εξαίρετο πρωθυπουργό της Σλοβενίας κ. Janez Janša, την κυβέρνησή του και τις υπηρεσίες του για το αξιοθαύμαστο και δύσκολο έργο που επιτέλεσαν. Όσον αφορά τα αποτελέσματα του Ευρωπαϊκού Συμβουλίου της 13ης και 14ης Μαρτίου 2008, χαιρετίζω την πολιτική συναίνεση στο θέμα της ευρωμεσογειακής συνεργασίας. Εκφράζω επίσης την ικανοποίησή μου για την πρόοδο που συντελέστηκε στην προσπάθεια να καθιερωθεί η γνώση ως η πέμπτη κοινοτική ελευθερία. Με δεδομένη την τρέχουσα αναταραχή στις χρηματοοικονομικές αγορές, λυπούμαι που το Ευρωπαϊκό Συμβούλιο, ένα υψηλού επιπέδου πολιτικό όργανο της Ένωσης, δεν είχε την τόλμη, τη σύνεση ή την πνευματική διαύγεια να προτείνει μια πολιτική η οποία θα μπορούσε να συμβάλει στη ρύθμιση των χρηματοοικονομικών αγορών, τουλάχιστον στο εσωτερικό της Ευρώπης, όπως η δημιουργία ευρωπαϊκών ρυθμιστικών οργανισμών στους βασικούς τομείς της εσωτερικής αγοράς (ενέργεια, ταχυδρομικές υπηρεσίες, τηλεπικοινωνίες, λογιστικός έλεγχος, τράπεζες, ασφάλειες κλπ.). Τέλος, ενόψει του χάους που επικρατεί σήμερα στις νομισματικές αγορές, δεν κατανοώ γιατί δεν εξετάστηκαν καθόλου ή εξετάστηκαν ελάχιστα αυτά τα προβλήματα: καθίσταται επιτακτικό να ερμηνευθεί η έννοια της σταθερότητας των τιμών που προβλέπεται στην εντολή της Ευρωπαϊκής Κεντρικής Τράπεζας, στο άρθρο 105 της Συνθήκης, και να κληθεί το Διεθνές Νομισματικό Ταμείο (ΔΝΤ) να ξεκινήσει διεθνή νομισματικό διάλογο.
<SPEAKER ID="051" NAME="Titus Corlăţean  " LANGUAGE="RO">
Στα συμπεράσματα του Ευρωπαϊκού Συμβουλίου της 13/14 Μαρτίου 2008 και στη συζήτηση στο Ευρωπαϊκό Κοινοβούλιο της 26ης Μαρτίου 2008 υπογραμμίζεται η σημασία της πολιτικής γειτονίας της ΕΕ και εγκρίνεται η αρχή της Μεσογειακής Ένωσης, ένας πιο ουσιαστικός μηχανισμός συνεργασίας μεταξύ των κρατών μελών της ΕΕ και των τρίτων κρατών στα νότια σύνορα της Ένωσης.
<P>
Φρονώ ότι οι προτεραιότητες της ΕΕ πρέπει να εστιαστούν επίσης στην ανατολική συνιστώσα της πολιτικής γειτονίας: προς τον σκοπό αυτόν, επισημαίνω την ανάγκη για στενότερη συνεργασία με τη Δημοκρατία της Μολδαβίας. Ως εκ τούτου, υποστηρίζω τη σύναψη μιας νέας συμφωνίας συνεργασίας μεταξύ της ΕΕ και της Δημοκρατίας της Μολδαβίας, με σαφείς και αυστηρές αναφορές στην απαιτούμενη πρόοδο που πρέπει να σημειώσει το Kishinev ως προς τη δημοκρατία, το ομοσπονδιακό κράτος και τον σεβασμό των ανθρωπίνων δικαιωμάτων.
<P>
Οι προσδοκίες της ΕΕ πρέπει να εστιαστούν στην εγγύηση της πραγματικής ελευθερίας του Τύπου στο Kishinev. Αναφέρονται τελευταία κατάφωρες παραβιάσεις της ελευθερίας του Τύπου, όπως η περίπτωση των δημοσιογράφων του ραδιοφωνικού σταθμού "" φωνή της Βεσσαραβίας" ή ορισμένων τηλεοπτικών σταθμών ή εφημερίδων στη ρουμανική γλώσσα που λειτουργούν ή δημοσιεύονται στο Kishinev. Τέτοιες καταγγελίες δεν πρέπει να αντιμετωπίζονται με αδιαφορία από το Ευρωπαϊκό Συμβούλιο και την Επιτροπή.
<P>
Εύχομαι ειλικρινά ότι μια πιο συνεπής κοινοτική πολιτική στις χώρες που βρίσκονται πέρα από τα ανατολικά μας σύνορα θα καταστεί προτεραιότητα για την πολιτική δράση του Ευρωπαϊκού Συμβουλίου και της Επιτροπής.
<SPEAKER ID="052" NAME="Bairbre de Brún  " AFFILIATION="GUE/NGL">
γραπτώς. - (GA) Απαιτείται μια συντονισμένη μακροπρόθεσμη πολιτική η οποία θα καθορίζει τρόπους καταπολέμησης της αλλαγής του κλίματος ανά τομέα. " δέσμη μέτρων την οποία κατέθεσε ο Πρόεδρος Barroso στο Κοινοβούλιο αποτελεί βήμα προόδου και είναι ενθαρρυντικό το γεγονός ότι το Συμβούλιο αναγνωρίζει ότι η ΕΕ πρέπει να καταλήξει σε συμφωνία σχετικά με ένα φάσμα πολιτικών πριν από το τέλος του 2008.
<P>
Επικροτώ τον στόχο να αυξηθεί η χρήση ανανεώσιμων, αειφόρων πηγών ενέργειας κατά 20%, ενώ πρέπει να τεθεί επίσης αντίστοιχος στόχος για τη βελτίωση της ενεργειακής απόδοσης.
<P>
" δέσμη μέτρων πρέπει να περιλαμβάνει ως στόχο τη μείωση των εκπομπών διοξειδίου του άνθρακα κατά 30% έως το έτος 2020, ενώ απαιτούνται επίσης ετήσιοι στόχοι σε επίπεδο κρατών μελών για τη μείωση των εκπομπών διοξειδίου του άνθρακα. Οι στόχοι αυτοί πρέπει να θεσπιστούν μέσω νομοθεσίας. Από ό,τι φαίνεται, μια τέτοια νομοθεσία είναι ο μόνος τρόπος για να διασφαλιστεί ότι αντιμετωπίζουμε το ζήτημα των εκπομπών διοξειδίου του άνθρακα με τον ενδεδειγμένο τρόπο σε όλες τις πτυχές της κατάρτισης πολιτικών και της λήψης πολιτικών αποφάσεων.
<P>
Πρέπει να προσέξουμε ώστε ο καθορισμός στόχων ως προς το ποσοστό βιοκαυσίμων στα καύσιμα οχημάτων να μην αποδειχθεί επιζήμιος.
<P>
Εάν δεν αντιμετωπιστεί η αλλαγή του κλίματος, θα προκληθούν παγκόσμιες καταστροφές, οι οποίες θα πλήξουν το περιβάλλον μας, τις οικονομίες μας και την κοινωνία μας.
<SPEAKER ID="053" NAME="Pedro Guerreiro  " LANGUAGE="PT">
Κατόπιν των αποφάσεων του Ευρωπαϊκού Συμβουλίου, θα διατυπώσω μόνο ένα σύντομο σχόλιο σχετικά με τις κατευθυντήριες γραμμές για τις πολιτικές απασχόλησης στα διάφορα κράτη μέλη.
<P>
Το Ευρωπαϊκό Συμβούλιο επιβεβαίωσε (πράγμα που δεν μας εκπλήσσει) τις τρέχουσες κατευθυντήριες γραμμές της ΕΕ προκειμένου να ολοκληρωθεί ένα ακόμη στάδιο της ελευθέρωσης των αγορών εργασίας και να εντατικοποιηθεί η εκμετάλλευση των εργαζομένων, με σκοπό να αυξηθούν τα κέρδη του κεφαλαίου.
<P>
Έτσι πρέπει να ερμηνεύσουμε αυτές τις κατευθυντήριες γραμμές, οι οποίες, υπό τον παραπλανητικό μανδύα της ευελισφάλειας, αποβλέπουν στην αύξηση της ευελιξίας στις αγορές εργασίας, την οργάνωση της εργασίας και τις εργασιακές σχέσεις, όπως μεταξύ άλλων στο σημείο που υποστηρίζουν την τροποποίηση του εργατικού δικαίου μέσω της αναθεώρησης, όπου κρίνεται αναγκαίο, διαφόρων συμβατικών όρων και διατάξεων σχετικά με τον χρόνο εργασίας. Το αποτέλεσμα θα είναι η αύξηση του χρόνου εργασίας, η εντατικοποίηση των ρυθμών εργασίας, η απώλεια μισθών, η ελάττωση των δικαιωμάτων και η μείωση της εργασιακής ασφάλειας των εργαζομένων, εξυπηρετώντας αποκλειστικά και μόνο τα συμφέροντα των εργοδοτών.
<P>
Χρησιμοποιώντας τον δούρειο ίππο του υποτιθέμενου εκσυγχρονισμού των αγορών εργασίας, των μηχανισμών προστασίας της απασχόλησης, των συστημάτων δημόσιας διοίκησης και κοινωνικής μέριμνας, η ΕΕ επιβεβαιώνει ότι οι στόχοι της είναι η αποδιάρθρωση και η καταστροφή των οικονομικών και κοινωνικών κατακτήσεων των εργαζομένων.
<P>
Ενόψει των στόχων αυτών, πώς είναι δυνατόν να αποφευχθούν τα εθνικά δημοψηφίσματα για την προτεινόμενη Συνθήκη;
<SPEAKER ID="054" NAME="Monica Maria Iacob-Ridzi  " LANGUAGE="RO">
" έναρξη του νέου τριετούς κύκλου της στρατηγικής της Λισαβόνας ήταν κεντρικό στοιχείο αυτής της ευρωπαϊκής συνόδου κορυφής. Από τις προτάσεις του Συμβουλίου, θέλω να τονίσω ιδιαίτερα τη σημασία της αρχής της ελεύθερης κυκλοφορίας της γνώσης εντός της Ευρωπαϊκής Ένωσης.
<P>
" θέσπιση αυτής της ελευθερίας πρέπει να συμπληρωθεί με νομοθετικές προτάσεις της Επιτροπής, τις οποίες θα παρουσιάσει κατά το τρέχον έτος. Σας υπενθυμίζω ότι, παράλληλα με τη στρατηγική της Λισαβόνας, η διαδικασία της Μπολόνια για τη δημιουργία ενός κοινού εκπαιδευτικού χώρου έως το 2010 πρέπει επίσης να εφαρμοστεί το ταχύτερο δυνατόν. Έτσι, η αμοιβαία αναγνώριση των πανεπιστημιακών τίτλων και άλλων τυπικών και άτυπων επαγγελματικών προσόντων, η επέκταση και η επαρκής χρηματοδότηση ευρωπαϊκών προγραμμάτων κινητικότητας όπως τα Erasmus, Comenius ή Leonardo, καθώς και η εγκαινίαση μιας νέας γενιάς εκπαιδευτικών προγραμμάτων σπουδών και θεσμών που θα σχεδιάσουν από κοινού τα κράτη μέλη μπορούν να συμβάλουν στην εφαρμογή της ελεύθερης κυκλοφορίας της γνώσης.
<P>
Για να ενισχυθεί η συνέπεια αυτής της νέας αρχής του κοινοτικού δικαίου, πρέπει να καταρτίσουμε επίσης ένα πρόγραμμα με σαφείς προθεσμίες για την άρση όλων των υφιστάμενων εμποδίων στην ελεύθερη κυκλοφορία της γνώσης. Φρονώ ότι μια δέσμευση για την υιοθέτηση ενός Χάρτη Δικαιωμάτων Πνευματικής Ιδιοκτησίας πριν από τα τέλη του 2008 αποτελεί καλό βήμα προς αυτή την κατεύθυνση.
<SPEAKER ID="055" NAME="Magda Kósáné Kovács  " LANGUAGE="HU">
Αυτό που πρέπει να αποκομίσουμε από τη σύνοδο κορυφής του Μαρτίου είναι ότι οι παγκόσμιες χρηματοοικονομικές αγορές και οι παγκόσμιες ροές προϊόντων και κεφαλαίων βρίσκονται μεταξύ Σκύλας και Χάρυβδης, και μόνο υπεύθυνες στρατηγικές προσεγγίσεις με βάση την κοινοτική πολιτική μπορούν να συμβάλουν στην αποφυγή της αυξανόμενης αβεβαιότητας και του κλονισμού της οικονομίας της Ευρωπαϊκής Ένωσης.
<P>
Αυτές οι παράμετροι, όπως γνωρίζουμε, δεν επηρεάζουν μόνο την παγκόσμια οικονομία. Στα συμπεράσματα της Προεδρίας του Συμβουλίου, δίνεται μεγάλη έμφαση σε μια πολυδιάστατη ερμηνεία της συνοχής, η οποία θα μπορεί να στηριχθεί σε κάποιο βαθμό σε κοινοτικούς πόρους, η έκκληση όμως να επιταχύνουν οι εθνικές πολιτικές τη μείωση των εθνικών ελλειμμάτων και των δημοσίων χρεών, και να δαπανηθούν για τον σκοπό αυτό τυχόν πλεονάσματα αποτελεί συγχρόνως έμμεση προειδοποίηση. Με άλλα λόγια, το έλλειμμα στον προϋπολογισμό δεν είναι μόνον θέμα των κρατών μελών· αποτελεί επίσης εμπόδιο στην εφαρμογή της πολιτικής συνοχής της Ευρωπαϊκής Ένωσης.
<P>
Μετά τα ωραία λόγια και τις διακηρύξεις, είναι καιρός να ληφθούν αποφάσεις και να θεσπιστούν δεσμευτικοί κανονισμοί, ακόμη και όταν συνοδεύονται ορισμένες φορές από οδυνηρές συνέπειες. Κατ' εμέ, η ύψιστη προτεραιότητα είναι αναντίρρητα η αύξηση του κεφαλαίου της γνώσης των νέων· η αύξηση του είδους της γνώσης που είναι προσιτή επίσης στα φτωχά στρώματα του πληθυσμού, στους Ρομ και στους μετανάστες· η αύξηση του είδους της γνώσης που έχει ευρωπαϊκό χαρακτήρα και ευρύτητα, ενισχύοντας ένα είδος πολιτικής συνοχής που δεν στερεί τα φτωχότερα κράτη μέλη από το πνευματικό τους κεφάλαιο μέσω της "διαρροής εγκεφάλων", αλλά επιτυγχάνει συγχρόνως, με αλληλεγγύη, την αναπαραγωγή της όλο και πιο παγκόσμιας και συνεχούς ροής κεφαλαίου της γνώσης. Κατ' αυτόν τον τρόπο, η επένδυση στους ανθρώπους θα αποτελέσει ειδικό συγκριτικό πλεονέκτημα στην παγκόσμια αγορά, και η κινητικότητα του κεφαλαίου της γνώσης δεν θα αντιπροσωπεύει την απειλή μιας νέας μορφής μετεγκατάστασης, αλλά μάλλον πηγή πλούτου σε ευρωπαϊκή κλίμακα.
<SPEAKER ID="056" NAME="Rareş-Lucian Niculescu  " LANGUAGE="RO">
Θέλω να υπογραμμίσω πέντε ζητήματα τα οποία περιλαμβάνονταν στα συμπεράσματα του Συμβουλίου και τα οποία απασχολούσαν χιλιάδες Ρουμάνους, και ίσως πολλούς άλλους Ευρωπαίους, προτού φύγουν σήμερα το πρωί για τη δουλειά τους.
<P>
1. " μείωση της διοικητικής επιβάρυνσης στο πλαίσιο της κοινοτικής νομοθεσίας. Πρέπει να γίνει μάθημα σε όλα τα κράτη μέλη, περιλαμβανομένης λόγου χάρη και της Ρουμανίας, όπου η μείωση των γραφειοκρατικών δαπανών κατά 1% θα μπορούσε να δημιουργήσει οικονομίες ενός δισεκατομμυρίου ευρώ.
<P>
2. " έγκριση της "Πράξης για τις Μικρές Επιχειρήσεις" -της πρωτοβουλίας για τις μικρές και μεσαίες επιχειρήσεις- καθώς και η αρχή της υλοποίησης λαμβάνοντας υπόψη τις μικρές επιχειρήσεις. Αυτή είναι μια καλή ιδέα για τη Ρουμανία, όπου οι ΜΜΕ παράγουν το 70% του ΑΕγχΠ και απασχολούν το 60% του εργαζόμενου πληθυσμού.
<P>
3. Το ποσοστό ανεργίας μεταξύ των νέων: η Ρουμανία είναι δεύτερη στην Ένωση, με επίπεδο ανεργίας 21% μεταξύ των νέων.
<P>
4. " παροχή υψηλής ποιότητας, προσιτών υποδομών παιδικής φροντίδας. Σε μεγάλες πόλεις της Ρουμανίας οι παιδικοί σταθμοί καλύπτουν λιγότερο από το 70% των αναγκών των γονέων.
<P>
5. " βελτίωση της ενεργειακής απόδοσης. Ένας απλός τρόπος για να επιτύχουμε αυτόν τον στόχο είναι η θερμική μόνωση των κτηρίων. Στη Ρουμανία υπάρχουν περισσότερες από 80 000 πολυκατοικίες οι οποίες έρχονται σε πλήρη σύγκρουση με κάθε έννοια εξοικονόμησης ενέργειας και κόστους. Τα τελευταία έξι χρόνια, στην πρωτεύουσα της Ρουμανίας ξεκίνησαν εργασίες μόνωσης για δύο τέτοιες πολυκατοικίες.
<SPEAKER ID="057" NAME="Daciana Octavia Sârbu  " LANGUAGE="RO">
Το Συμβούλιο εξέφρασε την πρόθεσή του να ολοκληρώσει τη δέσμη μέτρων για την αλλαγή του κλίματος και την ενέργεια πριν από τη λήξη της κοινοβουλευτικής περιόδου το 2009, και για τον λόγο αυτόν η Ευρωπαϊκή Ένωση πρέπει να επιδιώξει την τήρηση αυτής της δέσμευσης και τη διατήρηση της ηγετικής της θέσης στον αγώνα κατά της υπερθέρμανσης του πλανήτη. Ο στόχος είναι να συναφθεί, στην Κοπεγχάγη, το 2009, μια φιλόδοξη συμφωνία για την αλλαγή του κλίματος, για την περίοδο μετά το 2012, έτσι ώστε η ΕΕ να διατηρήσει την αξιοπιστία της σε διεθνές επίπεδο.
<P>
Ένα άλλο σημαντικό στοιχείο που συζητήθηκε στο Συμβούλιο ήταν ο κίνδυνος μεταφοράς των εκπομπών CO2 από βιομηχανίες έντασης ενέργειας οι οποίες είναι εκτεθειμένες στον διεθνή ανταγωνισμό και οι οποίες ενδέχεται να μεταφερθούν σε αγορές με λιγότερες ρυθμίσεις και φθηνότερο εργατικό δυναμικό. " Ευρωπαϊκή Ένωση είναι αποφασισμένη να προστατέψει την ανταγωνιστικότητα των ευρωπαϊκών βιομηχανιών και, εμμέσως, τις θέσεις απασχόλησης που δημιουργούν αυτές, οπότε η συγκεκριμένη πτυχή θα συμπεριληφθεί στην όποια διεθνή συμφωνία για την επίλυση αυτού του προβλήματος.
<P>
" φιλόδοξη δέσμη μέτρων την οποία πρότεινε η Επιτροπή αντιπροσωπεύει μια πραγματική πρόκληση για την Ευρωπαϊκή Ένωση και, ως μέλη του Ευρωπαϊκού Κοινοβουλίου, θα προσπαθήσουμε να διασφαλίσουμε την ολοκλήρωσή της το 2009.
<SPEAKER ID="058" NAME="Richard Seeber  " LANGUAGE="DE">
Πέρυσι αναλάβαμε δεσμεύσεις για αυστηρούς και φιλόδοξους περιβαλλοντικούς στόχους, οπότε είναι πλέον καιρός να ανταποκριθούμε στην πρόκληση που αντιπροσωπεύει η επίτευξή τους. Ωστόσο, το μείζον ζήτημα για την ΕΕ είναι να επιτύχει τους περιβαλλοντικούς της στόχους χωρίς να διαπράττει οικονομική αυτοκτονία. Δεν πρέπει να φέρουμε σε αντιπαράθεση την οικολογία και την οικονομία. Επικροτώ λοιπόν τον συμβιβασμό που επιτεύχθηκε στην πρόσφατη σύνοδο κορυφής.
<P>
" καταπολέμηση της αλλαγής του κλίματος έχει, βεβαίως, κόστος. Ωστόσο, το κόστος της αδράνειας θα είναι πολύ μεγαλύτερο από το κόστος των μέτρων πρόληψης. Είναι όμως αναγκαίο να διασφαλιστεί ότι το βάρος της προσπάθειας μείωσης των εκπομπών CO2 θα μοιραστεί ισότιμα μεταξύ των κρατών μελών και των κλάδων της βιομηχανίας, και, κατά τη γνώμη μου, να διασφαλιστεί επίσης ότι δεν θα βρεθούν σε μειονεκτική θέση τα κράτη μέλη που έχουν ήδη καταβάλει μεγαλύτερες προσπάθειες από τα υπόλοιπα για την καταπολέμηση της αλλαγής του κλίματος.
<P>
Οι τομείς έντασης ενέργειας πρέπει επίσης να συμβάλουν στη μείωση των εκπομπών CO2. Πρέπει να απαιτήσουμε να τροποποιήσουν και αυτοί τις παραγωγικές τους διαδικασίες και να υιοθετήσουν τις πλέον προηγμένες και φιλικές για το περιβάλλον τεχνολογίες. Χάριν, όμως, της ανταγωνιστικότητας της ευρωπαϊκής οικονομίας, πρέπει να κάνουμε ό,τι μπορούμε για να αποφύγουμε τυχόν μετεγκατάσταση τομέων έντασης εκπομπών CO2 σε χώρες εκτός της ΕΕ. Αν το κίνημα υπέρ του κλίματος στην Ευρώπη μπορεί να προσφέρει κίνητρα σε αναπτυσσόμενες οικονομίες όπως της Κίνας ή της Ινδίας να αναλάβουν και αυτές μερίδιο της ευθύνης, αυτό θα είναι ευπρόσδεκτο.
<SPEAKER ID="059" NAME="Esko Seppänen  " LANGUAGE="FI">
Ο ισχυρισμός του εκπροσώπου της χώρας που ασκεί την Προεδρία ότι υπάρχει σύνδεση μεταξύ της ευνοϊκής οικονομικής μεγέθυνσης της ΕΕ και της στρατηγικής της Λισαβόνας δεν είναι αξιόπιστος. " στρατηγική της Λισαβόνας δεν περιλαμβάνει κανένα από τα ειδικά κριτήρια που θα εξηγούσαν τη μείωση των δημοσιονομικών ελλειμμάτων και του δημοσίου χρέους ή τη δημιουργία 6,5 εκατ. νέων θέσεων απασχόλησης. Όλα αυτά οφείλονται στις προσπάθειες των κρατών μελών. Στις δικές τους οικονομίες καθίσταται εμφανής η απουσία κάθε κοινωνικής διάστασης από τη στρατηγική της Λισαβόνας.
<P>
" λέξη της ημέρας είναι η "ευελισφάλεια". Σημαίνει ότι η αύξηση της ευελιξίας στις εργασιακές συνθήκες πρέπει να ανταμείβεται με εργασιακή ασφάλεια. Μια καλύτερη όμως περιγραφή του πνεύματος της εποχής θα ήταν η λέξη "ευελανασφάλεια". Οι πολίτες της ΕΕ απειλούνται με απόλυση αν δεν συμφωνήσουν με την επιβολή της ευελιξίας.
<SPEAKER ID="060" NAME="Silvia-Adriana Ţicău  " LANGUAGE="RO">
" Ευρωπαϊκή Ένωση πρέπει να καταστεί πρωτοπόρος στον αγώνα κατά της αλλαγής του κλίματος. " υιοθέτηση μιας πολιτικής μείωσης της ρύπανσης θα βελτιώσει την ποιότητα ζωής 490 εκατομμυρίων ευρωπαίων πολιτών.
<P>
Τα κράτη μέλη πρέπει να αναπτύξουν πολιτικές και παρεμβάσεις για την ενεργειακή ασφάλεια και την καταπολέμηση της αλλαγής του κλίματος που να προσφέρουν βιώσιμη οικονομική ανάπτυξη και δημιουργία θέσεων απασχόλησης.
<P>
Το Ευρωπαϊκό Συμβούλιο καθόρισε μια σειρά κατευθυντηρίων γραμμών: επενδύσεις στην έρευνα και ανάπτυξη, προώθηση των οικολογικών μέσων μεταφοράς, αναθεώρηση της οδηγίας για τη φορολογία της ενέργειας, αύξηση της ενεργειακής απόδοσης και, πάνω από όλα, ενημέρωση και συμμετοχή των ευρωπαίων πολιτών στην προσπάθεια καταπολέμησης της αλλαγής του κλίματος.
<P>
Στο Ευρωπαϊκό Συμβούλιο που διεξήχθη τον Μάρτιο του 2008 επισημάνθηκε η σπουδαιότητα της ενίσχυσης της ενεργειακής ασφάλειας της ΕΕ. Το Ευρωπαϊκό Συμβούλιο του 2007 είχε δηλώσει ότι ο αγωγός Nabucco αποτελεί έργο ευρωπαϊκού ενδιαφέροντος για τη διαφοροποίηση των ενεργειακών πόρων και την ενεργειακή ασφάλεια στο εσωτερικό της Ένωσης. Αναμένουμε με ενδιαφέρον την παρουσίαση, τον Νοέμβριο του 2008, της αναθεωρημένης στρατηγικής ενεργειακής πολιτικής η οποία θα εστιάζεται στην ασφάλεια του ενεργειακού εφοδιασμού, στη διασύνδεση και στην εξωτερική πολιτική της Ένωσης στον τομέα της ενέργειας.
<P>
Συγχαίρω το Ευρωπαϊκό Συμβούλιο για τη θέσπιση της "πέμπτης ελευθερίας": της "ελεύθερης κυκλοφορίας της γνώσης". Αυτή είναι μια τεράστια πρόκληση στην οποία η Ένωση πρέπει να ανταποκριθεί επενδύοντας στους ανθρώπινους πόρους, τις ΜΜΕ και την κοινωνική Ευρώπη.
