<CHAPTER ID=0>

<SPEAKER ID=1 LANGUAGE="NL" NAME="Staes">
Έχω μπροστά μου, κυρία Πρόεδρε και συνάδελφοι, μία συνέντευξη που δόθηκε στον Τύπο, από την οποία θα ήθελα να σας διαβάσω ένα απόσπασμα. Αναφέρεται: "Δεν συμφωνώ με την διάσκεψη στο Durban κατά του δουλεμπορίου. Δίνει την εντύπωση του θύματος σε ανθρώπους οι οποίοι έτσι και αλλιώς έβλεπαν τον εαυτό τους ως θύμα. Δεν με χαροποιεί" , αναφέρεται στη συνέντευξη αυτή, "αυτή η διάσκεψη στο Durban, δεδομένου μάλιστα και του τρόπου με τον οποίον αντιμετωπίστηκε το μεσανατολικό πρόβλημα, καθώς επίσης και του γεγονότος ότι επευφημήθηκαν στην διάσκεψη αυτή άτομα όπως ο Κάστρο. Όλα αυτά δείχνουν ότι πρόκειται για μία αντιδυτική διάσκεψη" . Κυρία Πρόεδρε, τα λόγια αυτά δεν τα λέω εγώ, αλλά ένας επίτροπος της ΕΕ. Είναι τα λόγια του κ. Bolkestein. Εχθές το βράδυ ο πρόεδρος της Ομάδας μου μου ανέφερε σε συνεδρίαση της Ομάδας μας ότι ο κ.Nielson θα αναγκαστεί να λογοδοτήσει στη Διάσκεψη των Προέδρων εξαιτίας ατυχών δηλώσεών του περί αντιαμερικανικού ιμπεριαλισμού. Δεν θα ήταν χρήσιμο να καλέσετε εσείς, ως πρόεδρος της Διάσκεψης των Προέδρων, και τον κ.Bolkestein να λογοδοτήσει στη Διάσκεψη των Προέδρων για αυτές τις ιδιαίτερα ατυχείς και εξαιρετικά επικίνδυνες δηλώσεις που έκανε, σε μία μάλιστα στιγμή κατά την οποία εμείς, οι δυτικές χώρες, θα πρέπει να πολεμήσουμε κατά της τρομοκρατίας από κοινού με τον ισλαμικό κόσμο;

<SPEAKER ID=2 NAME="Πρόεδρος">
Κύριε Staes, σας διαβεβαιώνω ότι ο κ. Nielson θα προσέλθει οπωσδήποτε ενώπιον της Διάσκεψης των Προέδρων, η οποία θα εξετάσει την αίτησή σας.

<SPEAKER ID=3 LANGUAGE="FI" NAME="Paasilinna">
Κυρία Πρόεδρε, θα ήθελα να επιστήσω την προσοχή στο γεγονός ότι το φινλανδικό πρόγραμμα δεν περιλαμβάνεται πλέον στο τηλεοπτικό δίκτυο του Κοινοβουλίου. Παρόλο που έχουμε ζητήσει να μάθουμε σε τι οφείλεται αυτό, δεν έχουμε λάβει καμία εξήγηση. Κι ενώ λοιπόν από τη Φινλανδία δεν έχουμε καθόλου προγράμματα, από ορισμένα κράτη μέλη λαμβάνουμε ακόμη και τρία ή και τέσσερα κανάλια. Παρακαλώ την Πρόεδρο να ζητήσει από τους αρμόδιους να διορθώσουν την κατάσταση αυτή, διότι είναι παράξενο, ιδίως σ' αυτήν την κρίσιμη περίοδο, να αφαιρείται από το τηλεοπτικό δίκτυο, χωρίς καμία εξήγηση, το σήμα ενός κράτους μέλους.

<SPEAKER ID=4 NAME="Πρόεδρος">
Κύριε Paasilinna, δυστυχώς κατ' εξαίρεση σήμερα, η κ. Banotti δεν έχει έρθει ακόμη. Θα της διαβιβάσουμε ευχαρίστως το αίτημά σας προκειμένου να εξετάσει άμεσα τι μπορεί να γίνει.

<CHAPTER ID=1>
Ανακοίνωση της Προέδρου
<SPEAKER ID=5 NAME="Πρόεδρος">
Το Πρωτοδικείο της Ευρωπαϊκής Ένωσης απέρριψε τις αιτήσεις που υποβλήθηκαν από βουλευτές του Ευρωπαϊκού Κοινοβουλίου, από το "Front National" και από τη "Lista Bonino" εναντίον της πράξης της 14ης Σεπτεμβρίου 1999 του Ευρωπαϊκού Κοινοβουλίου με την οποία διαπίστωνε την ανυπαρξία της Ομάδας του Τεχνικού Συντονισμού των Ανεξαρτήτων Βουλευτών. Σύμφωνα με το διατακτικό της απόφασης, οι σχετικές υποθέσεις επισυνάπτονται στην απόφαση και οι αιτήσεις απορρίπτονται. Οι αιτούντες επιβαρύνονται για όλες τις υποθέσεις με τα έξοδά τους και με τα έξοδα του Κοινοβουλίου, συμπεριλαμβανομένων σε ό,τι αφορά την υπόθεση 222/99, των εξόδων που προκύπτουν από τη διαδικασία ασφαλιστικών μέτρων. Η απόφαση απαγγέλθηκε σε δημόσια συνεδρίαση στο Λουξεμβούργο στις 2 Οκτωβρίου 2001. Συνεπώς, σας πληροφορώ ότι η αναστολή που διέταξε ο πρόεδρος του Πρωτοδικείου στις 25 Νοεμβρίου 1999 στο πλαίσιο της διαδικασίας ασφαλιστικών μέτρων έπαυσε να ισχύει από τη στιγμή της αναγγελίας της απόφασης, δηλαδή από τις 2 Οκτωβρίου 2001, σύμφωνα με το άρθρο 107, παράγραφος 3, του Δικονομικού Κανονισμού του Πρωτοδικείου. Συνεπώς, η πράξη του Κοινοβουλίου της 14ης Σεπτεμβρίου 1999, που αποφασίζει την ανυπαρξία της Ομάδας ΤΣΑΒ είναι εκ νέου πλήρως εφαρμοστέα.
<P>
Δίνω αμέσως τον λόγο στον κ. Dell'Alba.

<SPEAKER ID=6 LANGUAGE="FR" NAME="Dell'Alba">
Κυρία Πρόεδρε, αγαπητοί συνάδελφοι, οι δεκαοκτώ βουλευτές της Ομάδας του Τεχνικού Συντονισμού των Ανεξαρτήτων Βουλευτών έλαβαν γνώση της πράξης του Πρωτοδικείου της 2ας Οκτωβρίου. Τονίζουν ότι αυτή η πράξη έρχεται σε αντίθεση με την απόφαση του Προέδρου του ίδιου δικαστηρίου που μας δικαίωσε στις 25 Νοεμβρίου 1999 υπαγορεύοντας στο Κοινοβούλιο να αναγνωρίσει τη νόμιμη ύπαρξη της Ομάδας μας στην αίθουσα αυτή. Είναι αυτονόητο συνεπώς ότι θα εφεσιβάλουμε τη χθεσινή απόφαση και ότι, φυσικά, ζητάμε την αναστολή των αποτελεσμάτων της απόφασης αυτής.
<P>
Από αυτή την άποψη, κυρία Πρόεδρε, για να αποφευχθεί οποιαδήποτε παρεξήγηση, σας παρακαλώ, πριν να λάβετε άλλα μέτρα, να συμβουλευθείτε τη νομική υπηρεσία για να προσδιορίσει τα αποτελέσματα της ενδεχόμενης αναστολής, την οποία θα ζητήσουμε και την οποία έχουμε το δικαίωμα να ζητήσουμε από το δικαστήριο.
<P>
Εξάλλου, θα ήθελα να επιστήσω την προσοχή των συναδέλφων μας σε δύο σημαντικά σημεία της χθεσινής απόφασης. Το πρώτο αφορά την πλήρη παραδοχή της προσφυγής μας και, κατά συνέπεια, το απολύτως νόμιμο δικαίωμα των βουλευτών να προσφεύγουν στη δικαιοσύνη για πράξεις του Ευρωπαϊκού Κοινοβουλίου, όπως η συγκεκριμένη. Το Σώμα δεν είχε την ίδια θέση και ζήτησε η προσφυγή αυτή να κριθεί μη παραδεκτή.
<P>
Το δεύτερο είναι ότι σε διάφορες περιπτώσεις, το δικαστήριο αναγνώρισε τις διαφορές που υφίστανται μεταξύ των βουλευτών του Σώματός μας. Αυτό φαίνεται, κυρίως, στις παραγράφους 201 και 57 της χθεσινής απόφασης. Δεν θα διαβάσω τα σχετικά αποσπάσματα, θα περιοριστώ, όμως, να πω ότι το δικαστήριο ορίζει πως είναι υποχρέωση του Κοινοβουλίου, μέσα στο πλαίσιο των εξουσιών του για θέματα εσωτερικής οργάνωσης, να εξαλείψει τις υπάρχουσες διαφορές.
<P>
Καθώς, εδώ και ένα χρόνο, κύριε Corbett, εκκρεμεί το σχέδιο έκθεσης που έχετε εκπονήσει για την αναθεώρηση των άρθρων 29 και 30 με στόχο την εξάλειψη αυτών των διαφορών, θα συνεχίσουμε, σε ό,τι μας αφορά, τον αγώνα μας, θα επαγρυπνούμε και θα κάνουμε ό,τι περνάει από το χέρι μας για να συνεχιστεί αυτός ο αγώνας για την εξάλειψη των διαφορών και να μην τερματιστεί με τη χθεσινή απόφαση.

<SPEAKER ID=7 NAME="Corbett">
Κυρία Πρόεδρε, εκφράζω την ικανοποίησή μου για τη νίκη του Κοινοβουλίου στο Πρωτοδικείο. Επιβεβαιώνει ότι η απόφαση που πήραμε ήταν η ορθή. Ωστόσο, και ο κ. Dell'Alba ορθώς εφιστά την προσοχή μας στο γεγονός ότι πρέπει να φροντίσουμε ο Κανονισμός μας να μην περιέχει ανισότητες ή διακρίσεις. Αυτός ήταν ο στόχος της έκθεσης της Επιτροπής Συνταγματικών Υποθέσεων την οποία αδρανοποιήσαμε όσο εκκρεμούσε η απόφαση του Δικαστηρίου.
<P>
Ίσως ήρθε η στιγμή να φέρουμε την έκθεση αυτή στην Ολομέλεια αλλά εάν πρόκειται να ασκηθεί έφεση και εάν - αν και εγώ προσωπικά αμφιβάλλω γι' αυτό - η ολομέλεια του Ευρωπαϊκού Δικαστηρίου αναστείλει την εκτέλεση της απόφασης του Πρωτοδικείου έως ότου αποφανθεί η ολομέλεια, θα περιέλθουμε σε δύσκολη θέση όσον αφορά την έκθεση της Επιτροπής Συνταγματικών Υποθέσεων. Προσωπικά αμφιβάλλω ότι η ολομέλεια του Ευρωπαϊκού Δικαστηρίου θα εκδώσει ανασταλτική απόφαση, αλλά στην περίπτωση αυτή, μπορούμε να εξετάσουμε άμεσα τις τυχόν ανισότητες που περιέχει ο Κανονισμός μας σύμφωνα με τη γνώμη ορισμένων. Είμαι βέβαιος ότι η έκθεσή μου θα καθησυχάσει κατά κάποιο τρόπο τα πνεύματα.

<SPEAKER ID=8 NAME="Πρόεδρος">
Κύριε Corbett, αυτό που μπορώ να πω σε εσάς, καθώς και στον κ. Dell' Alba, είναι ότι, φυσικά, στην περίπτωση που υπάρξει προσφυγή, θα μελετήσω πολύ προσεκτικά από κοινού με τη νομική μας υπηρεσία την πιθανότητα αναστολής ή μη αναστολής της προσφυγής αυτής. Θα εξετάσουμε το θέμα με τη μεγαλύτερη προσοχή.

<SPEAKER ID=9 LANGUAGE="DA" NAME="Bonde">
Κυρία Πρόεδρε, η απόφαση είναι σαφέστατη αλλά σε μια κοινωνία δικαίου πρέπει φυσικά να υπάρχει η δυνατότητα για άσκηση έφεσης καθώς και οι συνέπειες της απόφασης να μην τίθενται σε εφαρμογή προτού η υπόθεση ολοκληρωθεί τελεσιδίκως από το ανώτατο δικαστήριο. Η απόφαση είναι επίσης σαφέστατη όσον αφορά τα καθήκοντα του Κοινοβουλίου. Στο σκεπτικό 157 της απόφασης λέει ξεκάθαρα ότι "είναι αρμοδιότητα του Κοινοβουλίου, τηρώντας τις εσωτερικές διαδικασίες να ερευνήσει εάν οι διαφορές στην εξέταση των δύο κατηγοριών μελών, που συνεπάγονται από τις προαναφερθείσες εσωτερικές διαδικασίες είναι όλες απαραίτητες και συνεπώς αντικειμενικά δικαιολογημένες" . Για να το πούμε λοιπόν σε απλή γλώσσα είναι ένας όχι πολύ κομψός υπαινιγμός να κοιτάξουμε τους κανόνες μας καλά για να δούμε εάν εισάγουν διακρίσεις.
<P>
Θεωρώ ότι πρέπει να υπάρχουν εντελώς ίσες δυνατότητες για όλα τα μέλη του Κοινοβουλίου και για τις πολιτικές ενότητες όπως το ιταλικό ριζοσπαστικό κόμμα. Πρέπει φυσικά να έχει τα ίδια πολιτικά δικαιώματα όπως οι πολιτικές ομάδες εκτός από ορισμένα εντελώς συγκεκριμένα ομαδικά δικαιώματα, αλλά πρέπει να διερευνήσουμε τους κανόνες με κριτικό πνεύμα και να εξασφαλίσουμε ότι οι πολιτικές ενότητες απολαμβάνουν τα ίδια δικαιώματα προκειμένου να λειτουργούν στο Κοινοβούλιο. Συνεπώς σας καλώ, κυρία Πρόεδρε, να ζητήσετε από τη νομική υπηρεσία να εξετάσει την απόφαση προσεκτικά και να δει εάν πρέπει να βελτιώσουμε τους κανόνες προκειμένου να εξασφαλίσουμε πλήρη ισότητα, και θέλω να σας καλέσω η απόφαση να τεθεί υπόψη της συνεδρίασης της Προεδρίας στην αμέσως επόμενη συνάντηση, αφού πρώτα μελετήσουμε την απόφαση κατά τρόπο ώστε να μπορέσουμε να συζητήσουμε για ένα πακέτο μέτρων για τους ανεξάρτητους και τις μικρότερες πολιτικές ενότητες οι οποίες δεν είναι αρκετά μεγάλες για να δημιουργήσουν μια ομάδα και ώστε να πετύχουμε τη δίκαιη μεταχείριση όλων των μελών.

<SPEAKER ID=10 LANGUAGE="DE" NAME="Ilgenfritz">
Κυρία Πρόεδρε, πρέπει δοθείσης αφορμής να σας ενημερώσω ότι μία ομάδα μαθητών που είχε προσκληθεί στο Κοινοβούλιο για την τρέχουσα εβδομάδα - συγκεκριμένα για αύριο - ματαίωσε την επίσκεψή της. Ακουσα όμως επίσης ότι τούτο δεν αφορά μόνο στην δική μου ομάδα και ότι την τρέχουσα εβδομάδα περίπου το 50% των ομάδων των επισκεπτών ματαίωσαν τις επισκέψεις τους. Οι εμπλεκόμενοι ή και οι γονείς τους φοβούνται ότι τα μέτρα ασφαλείας εδώ στο Σώμα δεν είναι επαρκή και τα παιδιά θα διέτρεχαν κίνδυνο αν επισκέπτονταν το Κοινοβούλιο. Σας ζητώ λοιπόν να ενημερώσετε διεξοδικά την κοινή γνώμη για το γεγονός ότι τα μέτρα ασφαλείας είναι επαρκή. Αν κάτι τέτοιο δεν είναι δυνατόν, θα πρέπει να εξεταστεί κατά πόσον θα έπρεπε να σταματήσουν γενικότερα οι επισκέψεις. Έχω όμως ένα ακόμη αίτημα: θα το επικροτούσα αν οι ποσοστώσεις, οι οποίες τώρα δεν μπορούν να χρησιμοποιηθούν επειδή οι επισκέψεις ακυρώνονται, μεταφέρονταν στο μέλλον και δεν χάνονταν, προκειμένου οι συγκεκριμένες ομάδες που για ευνόητους λόγους δεν θέλουν να επισκεφθούν τώρα το Κοινοβούλιο να μπορέσουν να το κάνουν αργότερα.

<SPEAKER ID=11 NAME="Πρόεδρος">
Σήμερα το βράδυ έχουμε συνεδρίαση του Προεδρείου και θα διαβιβάσω την πρότασή σας.

<SPEAKER ID=12 LANGUAGE="DE" NAME="Wuermeling">
Κυρία Πρόεδρε, η δική μας Ομάδα τοποθετήθηκε με μεγάλη σαφήνεια σχετικά με το ζήτημα της σύστασης των Ομάδων ήδη κατά την συγκρότηση του Κοινοβουλίου. Αισθανόμαστε ευγνωμοσύνη για το γεγονός ότι η νομική μας άποψη επιβεβαιώθηκε εδώ στο Σώμα. Συμπληρώνοντας μερικές δηλώσεις των συναδέλφων θα ήθελα να επισημάνω σαφώς γι' άλλη μια φορά ότι ο Κανονισμός μας, που ψηφίστηκε από αυτό εδώ το Κοινοβούλιο, κάνει σαφή διάκριση μεταξύ μελών που ανήκουν σε Ομάδες με συγκεντρωμένα δικαιώματα, και μελών που δεν ανήκουν σε καμία Ομάδα.
<P>
Είναι απόλυτα σαφές ότι δεν πρέπει να γίνεται διάκριση κατά των μη εγγεγραμμένων βουλευτών, τούτο όμως δεν σημαίνει ότι θα έχουν ως μεμονωμένοι την ίδια απολύτως μεταχείριση με τις Ομάδες. Ο Κανονισμός μας αναφέρει σαφώς στο άρθρο 30 ότι τα μέλη που δεν ανήκουν σε καμία Ομάδα ναι μεν έχουν στη διάθεσή τους γραμματεία, κατά τα άλλα όμως το Προεδρείο είναι που αποφασίζει για τις λεπτομέρειες. Αυτή είναι τώρα η νομική κατάσταση σύμφωνα με την απόφαση του Πρωτοδικείου και στους επόμενους μήνες πρέπει να τηρηθεί η ανάλογη διαδικασία.
<P>

<P>
 

<CHAPTER ID=2>
Έκτακτο Ευρωπαϊκό Συμβούλιο - Βρυξέλλες, 21 Σεπτεμβρίου 2001 - Προπαρασκευή του Ευρωπαϊκού Συμβουλίου στη Γάνδη
<SPEAKER ID=13 NAME="Πρόεδρος">
Η ημερήσια διάταξη προβλέπει τη συζήτηση των δηλώσεων του Συμβουλίου και της Επιτροπής, αφενός, σχετικά με το έκτακτο Ευρωπαϊκό Συμβούλιο - Βρυξέλλες 21 Σεπτεμβρίου 2001, και, αφετέρου, σχετικά με τις προπαρασκευαστικές εργασίες ενόψει της συνεδρίασης του Ευρωπαϊκού Συμβουλίου στη Γάνδη.
<P>
Χαιρετίζω τον Προεδρεύοντα του Συμβουλίου, Υπουργό κ. Michel, και του δίνω αμέσως τον λόγο.

<SPEAKER ID=14 LANGUAGE="NL" NAME="Michel">
. (NL) Κυρία Πρόεδρε, κυρίες και κύριοι, ήρθα για να απευθυνθώ στο Σώμα το ταχύτερο δυνατό προκειμένου να σας ενημερώσω για τα αποτελέσματα των εργασιών του έκτακτου Ευρωπαϊκού Συμβουλίου το οποίο έλαβε χώρα την 21η Σεπτεμβρίου με συμμετοχή των αρχηγών των κρατών και κυβερνήσεων της Ευρωπαϊκής Ένωσης. Θεωρώ σημαντικό να συμμετάσχετε εσείς, τα μέλη του Κοινοβουλίου, ενεργώς στις συζητήσεις και στις αποφάσεις της Ευρωπαϊκής Ένωσης. Αυτή είναι εξάλλου η προσέγγιση την οποία υιοθετήσαμε από την πρώτη στιγμή μόλις συνέβησαν τα τραγικά γεγονότα. Όπως γνωρίζετε, το Ευρωπαϊκό Συμβούλιο συνεδρίασε προκειμένου να εξετάσει τη διεθνή κατάσταση μετά από τα τρομοκρατικά πλήγματα στις Ηνωμένες Πολιτείες και να λάβει τις αναγκαίες αποφάσεις για τη στάση της Ένωσης.
<P>
Οι συζητήσεις μας κατέληξαν γρήγορα σε ομόφωνα συμπεράσματα, το κείμενο των οποίων δόθηκε στη δημοσιότητα το βράδυ της 21ης Σεπτεμβρίου. Για το λόγο αυτό δεν προτίθεμαι να σας αναγνώσω ολόκληρο το περιεχόμενου του κειμένου, θα ήθελα όμως να υπογραμμίσω τα σημαντικότερά του σημεία.
<P>
Πρώτον, θα ήθελα να εκφράσω την απόλυτη ικανοποίηση της Προεδρίας για την απόφαση της Ευρωπαϊκής Ένωσης να δώσει προτεραιότητα στον αγώνα κατά της τρομοκρατίας και για την αποφασιστικότητα που επέδειξε προκειμένου να δράσει ενωμένη σε κάθε περίπτωση. Η τρομοκρατική απειλή αποτελεί δοκιμασία για την ευρωπαϊκή οικοδόμηση. Μέσω της σύμπνοιας που διαπιστώθηκε στο Ευρωπαϊκό Συμβούλιο, μέσω της ποιότητας των συζητήσεων και των ευρέων και συγκεκριμένων μέτρων που αποφασίστηκαν, η Ένωση απέδειξε ότι μπορεί να ανταποκριθεί σε αυτή την πρόκληση.
<P>
Το έκτακτο Συμβούλιο έδωσε την ευκαιρία στην Ένωση να στείλει ορισμένα σημαντικά μηνύματα. Καταρχάς ένα μήνυμα: είναι το μήνυμα αλληλεγγύης και συνεργασίας με τις Ηνωμένες Πολιτείες. Η Ευρωπαϊκή Ένωση εμφορείται από τις ίδιες αξίες όπως οι Ηνωμένες Πολιτείες, δηλαδή τις αξίες μίας ανοικτής, δημοκρατικής και πολυπολιτισμικής κοινωνίας. Η Ένωση θα συνδράμει τις Ηνωμένες Πολιτείες προκειμένου να δικαστούν και να καταδικαστούν οι δράστες για τις βάρβαρες πράξεις καθώς και οι συνεργοί τους.
<P>
Θεωρούμε ότι δικαιολογείται μία αποφασιστική αμερικανική αντίδραση στο πλαίσιο του ψηφίσματος 1368 του Συμβουλίου Ασφαλείας. Είμαστε αποφασισμένοι να αναλάβουμε - και κάθε κράτος μέλος ανάλογα με τα μέσα που διαθέτει - δράση προς αυτή την κατεύθυνση. Δεν μπορούμε να υποτιμούμε τη σημασία αυτής της μάστιγας. Προκειμένου να θέσουμε τέλος σε αυτήν, χρειαζόμαστε έναν ευρύ συνασπισμό υπό την αιγίδα των Ηνωμένων Εθνών. Ο συνασπισμός αυτός οφείλει να περιλαμβάνει ιδιαίτερα τις υποψήφιες χώρες, τη Ρωσική Ομοσπονδία και τους εταίρους μας στον αραβικό κόσμο.
<P>
Το δεύτερο μήνυμα το οποίο θέλει να στείλει το Συμβούλιο αφορά την συγκεκριμένη δέσμευση της Ευρωπαϊκής Ένωσης στον αγώνα κατά της τρομοκρατίας μέσω ενός σχεδίου δράσης το οποίο περιλαμβάνει πέντε ειδών μέτρα. Η πρώτη σειρά μέτρων αποσκοπεί στην ενίσχυση της αναγκαίας αστυνομικής και δικαστικής συνεργασίας. Προς το σκοπό αυτό υιοθετήθηκε το ευρωπαϊκό ένταλμα σύλληψης και ο κοινός ορισμός της τρομοκρατίας, δύο στόχοι που είχε θέσει το Ευρωπαϊκό Συμβούλιο. Το Ευρωπαϊκό Συμβούλιο αποφάσισε επίσης να αναλάβει απολύτως συγκεκριμένα μέτρα για τον εντοπισμό της ταυτότητας των τρομοκρατών και των οργανώσεων που τους υποστηρίζουν, προκειμένου να εκπονήσει καταλόγους τρομοκρατικών οργανώσεων. Στο πλαίσιο αυτό θα ενισχυθεί ο ρόλος της Ευρωπόλ και η συνεργασία με τις ΗΠΑ.
<P>
Η δεύτερη σειρά μέτρων του προγράμματος δράσης, που μου φαίνεται εξαιρετικά σημαντική, αφορά την ανάπτυξη διεθνών νομικών εργαλείων. Υπάρχουν αρκετά παρόμοια εργαλεία, που μπορούν να τεθούν σε εφαρμογή, και θα ήταν χρήσιμο να εξετάσουμε, όπως προτείνει η Ινδία, την ιδέα μιας γενικής σύμβασης ενάντια στη διεθνή τρομοκρατία.
<P>
Μία τρίτη σειρά μέτρων, την οποία η Ευρωπαϊκή Ένωση θέλει να επεξεργαστεί, αφορά τη χρηματοδότηση της τρομοκρατίας. Από αυτή την πλευρά, επίσης, οφείλουμε σε επίπεδο Ένωσης να προβούμε σε συγκεκριμένες δράσεις, κυρίως σε ό,τι αφορά τη νομιμοποίηση εσόδων από παράνομες δραστηριότητες και τη δέσμευση των περιουσιακών στοιχείων. Η τέταρτη σειρά μέτρων αφορά την ασφάλεια των εναέριων μεταφορών. Η Ευρωπαϊκή Ένωση σκοπεύει να επεξεργαστεί τάχιστα μια δέσμη συγκεκριμένων τεχνικών μέτρων, όπως για παράδειγμα, τον έλεγχο των αποσκευών, την τεχνική κατάρτιση των πληρωμάτων, κλπ.
<P>
Τέλος, θα ήθελα να επιστήσω την προσοχή σας στην πέμπτη σειρά μέτρων, που αφορά γενικά την κοινή εξωτερική πολιτική και πολιτική ασφάλειας. Έμφαση δίδεται στην ανάγκη συντονισμού της συνολικής δράσης της Ένωσης: εδώ, η ιδέα είναι να διευρυνθεί η κοινή εξωτερική πολιτική και πολιτική ασφάλειας ώστε να περιλαμβάνει και την πτυχή της καταπολέμησης της τρομοκρατίας, συμπεριλαμβανομένης της συστηματικής επαναξιολόγησης των σχέσεων της Ευρωπαϊκής Ένωσης με τρίτες χώρες υπό την προοπτική της ενδεχόμενης συμβολής των χωρών αυτών στο θέμα της τρομοκρατίας.
<P>
Μεσοπρόθεσμα και μακροπρόθεσμα, η καταπολέμηση της τρομοκρατίας θα υποχρεώσει, επίσης, την Ένωση να ενισχύσει την πολιτική πρόληψης που εφαρμόζει και να συμμετάσχει περισσότερο στην προσπάθεια σταθεροποίησης των περιφερειακών συγκρούσεων. Σε αυτό το πλαίσιο, η Ευρωπαϊκή Ένωση επιθυμεί να ενισχύσει το ρόλο της με τη βοήθεια των Ηνωμένων Πολιτειών, της Ρωσίας και των εταίρων της μεταξύ των αραβικών χωρών, ώστε να δοθεί μόνιμη λύση στα προβλήματα που αντιμετωπίζει η Εγγύς Ανατολή.
<P>
Επίσης, μόνιμα αποτελέσματα θα μπορέσουμε να έχουμε μέσα από την ανάπτυξη της ΚΕΠΠΑ και της ΕΠΑΑ. Αυτές οι πολιτικές της Ένωσης δεν πρέπει να χρησιμοποιηθούν κατασταλτικά αλλά προληπτικά. Η πρόληψη των συγκρούσεων περνάει, επίσης, μέσα από την απόλυτη δέσμευση της Ευρωπαϊκής Ένωσης περί εδραίωσης της ασφάλειας και της διαρκούς ευημερίας των χωρών σε παγκόσμιο επίπεδο.
<P>
Οφείλουμε, τέλος, να σκύψουμε με ιδιαίτερη προσοχή πάνω στο πρόβλημα των προσφύγων. Αναφορικά με το σημείο αυτό, η Επιτροπή θα επανέλθει με σχέδια παροχής βοήθειας προς τους αφγανούς πρόσφυγες στις γειτονικές χώρες.
<P>
Τέλος, το Ευρωπαϊκό Συμβούλιο προσπάθησε να καθησυχάσει, ως προς την οικονομική πτυχή, τις ευρωπαϊκές χώρες και αγορές, στηριζόμενο στα συμπεράσματα του άτυπου Συμβουλίου Ecofin που διεξαγόταν ταυτόχρονα στη Λιέγη, και να υπογραμμίσει το θετικό ρόλο που αναμένεται να διαδραματίσει το ευρώ στο γνωστό μας οικονομικό περιβάλλον. Αυτό είναι, κυρίες και κύριοι, το περιεχόμενο του μηνύματος του Ευρωπαϊκού Συμβουλίου της 21ης Σεπτεμβρίου. Εν κατακλείδι, θα ήθελα να κάνω δύο ακόμα παρατηρήσεις.
<P>
Πρώτη παρατήρηση: ως συνήθως, η κρίση που ακολούθησε τις τρομοκρατικές ενέργειες στη Νέα Υόρκη και στην Ουάσιγκτον έδωσε επιπλέον ώθηση στο ζήτημα της ευρωπαϊκής ενοποίησης. Η έκτακτη σύνοδος του Ευρωπαϊκού Συμβουλίου της 21ης Σεπτεμβρίου έλαβε συγκεκριμένες αποφάσεις και απέδειξε ότι είναι πραγματικός "ηγέτης" της Ευρώπης. Η βελγική Προεδρία θα μεριμνήσει για την υλοποίηση αυτών των δεσμεύσεων, κυρίως κατά το επόμενο Συμβούλιο "Γενικές Υποθέσεις" του Οκτωβρίου και κατά το Ευρωπαϊκό Συμβούλιο της Γάνδης.
<P>
Δεύτερη παρατήρηση: η προτεραιότητα που δίνεται στην καταπολέμηση της τρομοκρατίας δεν θα πρέπει να αποσπάσει την προσοχή μας από άλλα θεμελιώδη έργα που αφορούν την οικοδόμηση της Ευρώπης. Θα ήθελα σε αυτό το σημείο να σας διαβεβαιώσω ότι η βελγική Προεδρία δεσμεύεται να σεβαστεί το πρόγραμμά της σε ό,τι αφορά την προετοιμασία για την εισαγωγή του ευρώ, τις διαπραγματεύσεις για τη διεύρυνση και την εφαρμογή της ευρωπαϊκής πολιτικής ασφάλειας και άμυνας.
<P>
Θα ήθελα τώρα να αναφερθώ στην προετοιμασία του Ευρωπαϊκού Συμβουλίου της Γάνδης.
<P>
Κατά την άτυπη σύνοδο των αρχηγών κρατών και κυβερνήσεων της 19ης Οκτωβρίου στη Γάνδη θα συζητηθούν τρία ζητήματα τα οποία είχε ήδη θέσει η βελγική Προεδρία, δηλαδή: το ευρώ, η διεύρυνση της Ευρωπαϊκής Ένωσης και η δήλωση του Λάκεν σχετικά με το μέλλον της Ευρώπης. Δεδομένων των διεθνών εξελίξεων, θα προστεθεί ενδεχομένως ένα τέταρτο θέμα, η καταπολέμηση της τρομοκρατίας.
<P>
Όσον αφορά την εισαγωγή του ευρώ στα δώδεκα κράτη μέλη από 1ης Ιανουαρίου 2002, ο Πρόεδρος του Συμβουλίου Ecofin, ο Υπουργός κ. Reynders, ο αρμόδιος Επίτροπος Solbes και ο Πρόεδρος της Ευρωπαϊκής Κεντρικής Τράπεζας, Wim Duisenberg, θα υποβάλουν έκθεση σχετικά με την ακριβή πρόοδο των προετοιμασιών στα κράτη μέλη. Οι αρχηγοί κρατών και κυβερνήσεων θα έχουν έτσι την ευκαιρία να προσαρμόσουν τις προετοιμασίες, εάν και εφόσον κριθεί αναγκαίο. Θα έχουν επίσης την ευκαιρία να συζητήσουν ορισμένες περισσότερο πολιτικές πτυχές της προβληματικής σχετικά με το ευρώ, όπως το ζήτημα της χρήσης του ευρώ στις υποψήφιες χώρες.
<P>
Όσον αφορά την προετοιμασία της δήλωσης του Λάκεν, η Προεδρία του Συμβουλίου Γενικών Υποθέσεων θα υποβάλει έκθεση σχετικά με τις συζητήσεις που πραγματοποίησαν μέχρι τώρα οι Υπουργοί Εξωτερικών επί του θέματος. Πιο συγκεκριμένα, θα δοθεί έμφαση σε ό,τι έχει ήδη επιτευχθεί από τη βελγική Προεδρία. Πρόκειται συγκεκριμένα για τη διοργάνωση της συνέλευσης ως καινοτόμου οργάνου για την προετοιμασία της Διακυβερνητικής Διάσκεψης του 2004.
<P>
Στο Συμβούλιο Γενικών Υποθέσεων της 8ης και 9ης Οκτωβρίου στο Λουξεμβούργο, η βελγική Προεδρία ελπίζει να επιβεβαιωθεί αυτή η πρόοδος και να συμπληρωθεί με πρόοδο σε δύο επιπλέον πτυχές: το καθεστώς των υποψηφίων χωρών εντός της συνέλευσης και η διοργάνωση ενός βήματος της κοινωνίας των πολιτών.
<P>
Επιπλέον η Προεδρία επιδιώκει να υπάρξει συμφωνία σχετικά με τον καλύτερο τρόπο για να δοθεί η εντολή για τη συνέλευση. Η Προεδρία προτιμά στο πλαίσιο αυτό την ανάπτυξη ή την επαναδιατύπωση των τεσσάρων θεμάτων που περιελάμβανε η δήλωση της Νίκαιας, με προφανή στόχο να καταλήξουμε σε μία ευρύτερη ημερήσια διάταξη.
<P>
Στο Συμβούλιο Γενικών Υποθέσεων της 8ης Οκτωβρίου η Προεδρία θα κάνει επίσης μία πρώτη ενημέρωση προς τα κράτη μέλη σχετικά με την ενδεχόμενη διάρθρωση της δήλωσης του Λάκεν. Στη βάση της προετοιμασίας που έχει πραγματοποιηθεί στο Συμβούλιο Γενικών Υποθέσεων, θα πρέπει να μπορέσουμε κατόπιν να συνεχίσουμε στη Γάνδη την προετοιμασία για τη δήλωση του Λάκεν και να προχωρήσουμε όσο το δυνατόν περισσότερο με αυτήν. Στο πλαίσιο αυτό θα ήταν χρήσιμο και ευκταίο για την Προεδρία να πείσει κατά τις ερχόμενες εβδομάδες τα υπόλοιπα κράτη μέλη ότι η δήλωση του Λάκεν δεν θα πρέπει να περιοριστεί σε διαδικαστικά ζητήματα και μόνο, δεύτερον, να καταδείξει με σαφήνεια τη φύση των συμπληρώσεων στο περιεχόμενο της διακήρυξης που προτείνει και, τρίτον, να πείσει τα υπόλοιπα κράτη μέλη ότι αυτή η αντιμετώπιση του περιεχομένου της διακήρυξης δεν θα επιφέρει συγκεκριμένα προβλήματα.
<P>
Δράττομαι της ευκαιρίας για να καθησυχάσω όλους όσους έχουν εκφράσει φόβους αναφορικά με την προσέγγιση που προτείνει η Προεδρία.
<P>
Η περίοδος της Προεδρίας, κατά τη γνώμη μας, δεν παρουσιάζει ανυπέρβλητες δυσκολίες, αντιθέτως, παρουσιάζει πολυάριθμα πλεονεκτήματα. Το πραγματικό πρόβλημα, κατά τη γνώμη μου, δεν εντοπίζεται στο ερώτημα εάν αρμόζει ή όχι να περιοριστούμε στα τέσσερα σημεία της δήλωσης της Νίκαιας. Η διατύπωση αυτής της διακήρυξης αφήνει ανοιχτό το ενδεχόμενο διεύρυνσης του διαλόγου βάσει των τεσσάρων αυτών θεμάτων. Εξάλλου, δεν βλέπουμε τι θα μπορούσε να εμποδίσει τη συνέλευση να καταπιαστεί αυτοβούλως με οποιοδήποτε ζήτημα θεωρήσει ενδεχομένως χρήσιμο να εξετάσει. Έχει καταστεί σαφές, μετά από τη Genval, ότι η δήλωση του Λάκεν θα θέσει μόνο τις ερωτήσεις και δεν θα αναζητήσει απαραίτητα να δώσει άμεσα τις απαντήσεις. Τα αποτελέσματα της συνέλευσης θα παρουσιαστούν υπό μορφή επιλογών, γεγονός που θα πρέπει να καθησυχάσει όσους φοβούνται ότι θα λειτουργήσουν παρά τη θέλησή τους.
<P>
Τέλος, εάν ο στόχος της Προεδρίας, όπως όλοι δέχονται, είναι να θέσει τις σωστές ερωτήσεις, είναι απολύτως νόμιμο να τα διατυπώνει με τον πληρέστερο, τον καθαρότερο και τον ορθότερο δυνατόν τρόπο ώστε να βελτιστοποιηθεί το μελλοντικό έργο της συνέλευσης.
<P>
Σε ό,τι αφορά τη διεύρυνση της Ευρωπαϊκής Ένωσης, το Ευρωπαϊκό Συμβούλιο θα εξετάσει, κατόπιν αιτήσεως της Προεδρίας, έκθεση της Ευρωπαϊκής Επιτροπής για την πρακτική εφαρμογή της στρατηγικής σε αυτό το θέμα. Η έκθεση αυτή θα είναι διαθέσιμη αμέσως μετά την ψήφισή της από το Συμβούλιο. Θα πρέπει να εξετασθεί εάν τηρούνται οι κατευθύνσεις που αποφασίστηκαν από το Ευρωπαϊκό Συμβούλιο της Νίκαιας και επικυρώθηκαν από το Ευρωπαϊκό Συμβούλιο του Γκέτεμποργκ ως γενικό πλαίσιο για τη διαπραγμάτευση.
<P>
Τέλος, θα ήθελα να υπενθυμίσω ότι η Προεδρία δεν έχει σκοπό να προετοιμάσει γραπτά συμπεράσματα για αυτή τη συνάντηση αρχηγών κρατών και κυβερνήσεων.

<SPEAKER ID=15 NAME="Πρόεδρος">
Ευχαριστώ, κύριε Προεδρεύοντα του Συμβουλίου.
<P>
Ο λόγος στον Επίτροπο, κ. Michel Barnier, ο οποίος θα μιλήσει εξ ονόματος της Επιτροπής.

<SPEAKER ID=16 LANGUAGE="FR" NAME="Barnier">
. (FR) Κυρία Πρόεδρε, κύριε Υπουργέ, κυρίες και κύριοι, εξ ονόματος της Επιτροπής και του Προέδρου της Ρομάνο Πρόντι, ο οποίος σήμερα βρίσκεται στις Βρυξέλλες για τη συνάντηση κορυφής της Ευρωπαϊκής Ένωσης με τη Ρωσία, θα ήθελα και εγώ να αναφερθώ, όπως είναι φυσικό, στην τελευταία έκτακτη Σύνοδο Κορυφής των Βρυξελλών και στις προοπτικές που ανοίγει η προετοιμασία της Συνόδου Κορυφής της Γάνδης.
<P>
Πριν να αναφερθώ στα τρία σημεία τα οποία υπενθύμισε ο Υπουργός κ. Michel και τα οποία βρίσκονται στην ημερήσια διάταξη της Γάνδης, θα μου επιτρέψετε να πω, με τη σειρά μου, κάποια πράγματα σχετικά με το έκτακτο Ευρωπαϊκό Συμβούλιο που πραγματοποιήθηκε στις 24 Σεπτεμβρίου, μερικές ημέρες μετά τις τραγικές τρομοκρατικές ενέργειες στη Νέα Υόρκη και την Ουάσινγκτον.
<P>
Γνωρίζετε ότι μέσω αυτού του Συμβουλίου είχε, καταρχάς, η Ευρώπη την ευκαιρία να εκφράσει ομοφώνως, σε ολόκληρο τον αμερικανικό λαό, τα συλλυπητήρια και την αλληλεγγύη της. Αλλά πέρα από τα συλλυπητήρια και την αλληλεγγύη μας, θα ήθελα να τονίσω για άλλη μια φορά την πεποίθησή μας, την πεποίθηση ολόκληρου του Συμβουλίου, ότι ο αγώνας ενάντια στην τρομοκρατία δεν είναι και δεν μπορεί να είναι σύγκρουση πολιτισμών. Είναι, αντίθετα, ο αγώνας που δίδουν από κοινού, ισότιμα, όλα τα έθνη του κόσμου ενάντια στις δυνάμεις που επιθυμούν την καταστροφή τους, χωρίς να δείχνουν τον παραμικρό σεβασμό στην ανθρώπινη ζωή και τις αξίες που συνδέουν όλους τους ανθρώπους, πέρα από σύνορα και πολιτισμούς. Γύρω ακριβώς από αυτή την ανθρωποκεντρική ιδέα και ιδεολογία δομείται η δράση της Ευρωπαϊκής Ένωσης. Με αυτό τον τρόπο ο κοινός και παγκόσμιος αγώνας μας θα επιτύχει το στόχο του.
<P>
Στη διάρκεια αυτής της έκτακτης συνόδου, η Ευρωπαϊκή Ένωση καθόρισε τους βασικούς άξονες της κοινής απάντησης στην τρομοκρατική απειλή, απειλή που, δυστυχώς, είναι γνωστή σε ορισμένα από τα κράτη μέλη μας και την οποία οι αρχηγοί κρατών και κυβερνήσεων θέλουν εφεξής να καταπολεμήσουν από κοινού με κάθε τρόπο.
<P>
Στη διάρκεια της άτυπης συνόδου της Γάνδης, η Επιτροπή θα παρουσιάσει μία έκθεση σχετικά με την εξέλιξη της οικονομικής κατάστασης και, γενικότερα, σχετικά με τις δράσεις που προβλέφθηκαν την 21η Σεπτεμβρίου από το Ευρωπαϊκό Συμβούλιο. Η σύνοδος του Ευρωπαϊκού Συμβουλίου στο Λάκεν θα παράσχει την ευκαιρία για έναν πληρέστερο απολογισμό.
<P>
Μέσα στους επόμενους μήνες, η Ευρωπαϊκή Ένωση θα πρέπει να αποδείξει ότι ξέρει να οργανώνεται, να δρα, να αντιδρά γρήγορα και να σέβεται, βεβαίως, τις θεμελιώδεις ελευθερίες, καθώς καταστάσεις σαν και αυτή μας υποχρεώνουν και πάλι να μεριμνήσουμε για την αρμονική συνύπαρξη των εννοιών της ελευθερίας και της ασφάλειας. Μεταξύ των πλέον επειγουσών δράσεων, επάνω στις οποίες εργάζεται κυρίως ο συνάδελφός μου κ. Vitorino, θα ήθελα να αναφέρω στο σημείο αυτό τη θέσπιση ενός ευρωπαϊκού εντάλματος σύλληψης προς αντικατάσταση των ισχυουσών διαδικασιών έκδοσης και την υιοθέτηση ενός κοινού ορισμού για την τρομοκρατία. Τονίζω ότι το έκτακτο Ευρωπαϊκό Συμβούλιο επιθυμεί την εφαρμογή όλων ανεξαιρέτως των μέτρων που αποφασίστηκαν από το Ευρωπαϊκό Συμβούλιο του Τάμπερε, τον Οκτώβριο του 1999.
<P>
Έχοντας υπόψη αυτόν ακριβώς το σκοπό, κυρία Πρόεδρε, η Επιτροπή σας υπέβαλε εχθές σχέδιο κοινοτικού κανονισμού που θα επιτρέπει τη δέσμευση των περιουσιακών στοιχείων ιδιωτών ή οργανισμών που πιθανόν να διατηρούν σχέσεις με τρομοκράτες.
<P>
Κατά το Ευρωπαϊκό Συμβούλιο του Λάκεν, θα πρέπει, λοιπόν, να εκτιμήσουμε με μεγάλη ακρίβεια την πρόοδο που έχει σημειωθεί όσον αφορά τη δημιουργία του χώρου ελευθερίας, ασφάλειας και δικαιοσύνης που προβλέφθηκε στο Τάμπερε. Από εδώ και πέρα, διάφορα στάδια θα επιτρέψουν στο Ευρωπαϊκό Κοινοβούλιο όπως και στο Συμβούλιο να σημειώσουν μία πρώτη πρόοδο. Η Επιτροπή θα παρουσιάσει τον Οκτώβριο τον εξαμηνιαίο πίνακα αποτελεσμάτων, όσον αφορά την παρακολούθηση της προόδου των στόχων που τέθηκαν στο Τάμπερε.
<P>
Κυρίες και κύριοι βουλευτές, ας μην γελιόμαστε: επάνω στα ζητήματα αυτά όπως και επάνω στα άλλα μέτρα που ανακοινώθηκαν στις Βρυξέλλες την 21η Σεπτεμβρίου, που αφορούν τη χρηματοδότηση της τρομοκρατίας, στην οποία μόλις αναφέρθηκα, την κατάσταση των αερομεταφορών ή τη βοήθεια που οφείλουμε να προσφέρουμε στους αφγανούς πρόσφυγες, η Ευρωπαϊκή Ένωση είναι υποχρεωμένη να παρουσιάσει απτά αποτελέσματα, κυρίως δε απέναντι στους ευρωπαϊκούς λαούς που περιμένουν να δουν προόδους. Θα ήθελα να δηλώσω εδώ για άλλη μια φορά την πεποίθησή μου ότι ο αποτελεσματικότερος τρόπος για να καλυφθεί αυτό που ονομάζουμε δημοκρατικό έλλειμμα είναι να ανταποκρινόμαστε στις προσδοκίες των πολιτών και να φροντίζουμε τα λόγια μας να ακολουθούνται από πράξεις.
<P>
Φτάνω, λοιπόν, στο επόμενο άτυπο Συμβούλιο της Γάνδης και στο πρώτο ζήτημα της ημερήσιας διάταξης το οποίο αφορά τη μεγάλη πρόκληση του ευρώ και την κυκλοφορία νομισμάτων σε ευρώ. Σε λιγότερο από τρεις μήνες, το ευρώ θα πάρει σάρκα και οστά. Είναι πολύ σημαντικό να υπενθυμίζουμε, παντού και πάντα, τους λόγους για τους οποίους η πλειονότητα των κρατών μελών της Ευρωπαϊκής Ένωσης αποφάσισαν να έχουν κοινό νόμισμα. Ως πολιτικό και οικονομικό σχέδιο, η οικονομική και νομισματική ένωση μεριμνά εδώ και τρία περίπου χρόνια για τον έλεγχο του πληθωρισμού και την οικονομική ευημερία. Το ευρώ προσφέρει στην Ευρωπαϊκή Ένωση καλύτερη προστασία από τις εξωτερικές οικονομικές συγκρούσεις και από τις διεθνείς οικονομικές κρίσεις. Αυτή η στιγμή είναι μία ακόμα ευκαιρία να το υπενθυμίσουμε. Πρόκειται για ένα κεκτημένο και ο καθένας μπορεί να υπολογίσει τα οφέλη. Με την καθημερινή χρήση του ευρώ, τα άτομα, οι ιδιώτες και οι επιχειρήσεις θα ωφεληθούν από τη μεγαλύτερη διαφάνεια των τιμών, από την ευκολία των εμπορικών συναλλαγών και από τις καλύτερες ευκαιρίες για επενδύσεις. Θα διαπιστώσουν ευκολότερα τα οφέλη μιας εσωτερικής αγοράς 400 περίπου εκατομμυρίων κατοίκων και καταναλωτών, εκ των οποίων τα 300 εκατομμύρια θα χρησιμοποιούν το ενιαίο νόμισμα. Από την 1η Ιανουαρίου του επομένου έτους, χάρη στο ευρώ, η Ευρώπη θα καταστεί πιο απτή, ορατή όσο ποτέ, και πιστεύω ότι μόλις κυκλοφορήσουν τα νομίσματα και τα χαρτονομίσματα του ευρώ θα φανεί με μεγαλύτερη σαφήνεια ότι οι Ευρωπαίοι είναι σε θέση να υλοποιήσουν τις κοινές τους φιλοδοξίες. Το ευρώ θα καταστεί έτσι σύμβολο σταθερότητας, ειρήνης και κοινής ταυτότητας.
<P>
Αλλά με γνώμονα αυτές τις προκλήσεις, πρέπει να υπάρχει θέληση και να καταβληθούν προσπάθειες ώστε η μετάβαση στο νόμισμα του ευρώ να είναι όσο το δυνατόν απλούστερη για 300 εκατομμύρια άτομα, σε δώδεκα χώρες, με την εισαγωγή μιας σημαντικής ποσότητας νέων μέσων πληρωμής: 15 δισεκατομμυρίων χαρτονομισμάτων και 50 δισεκατομμυρίων κερμάτων. Εν ολίγοις, θα πρέπει να προσπαθήσουμε να ανταποκριθούμε σε αυτή την πρωτοφανή πρόκληση σε επίπεδο οργάνωσης και στρατηγικής.
<P>
Η Επιτροπή φάνηκε, κυρίες και κύριοι βουλευτές, ενεργητική και δραστήρια προετοιμάζοντας την έλευση του ευρώ, φροντίζοντας ώστε οι καταναλωτές και οι επιχειρήσεις, οι μεγαλύτερες καθώς και οι μικρότερες, να λάβουν την απαραίτητη πληροφόρηση. Με τη στήριξη της Ευρωπαϊκής Ένωσης, τα κράτη μέλη έθεσαν σε εφαρμογή εθνικά σχέδια για την εισαγωγή του ευρώ. Ο συνάδελφός μου, Pedro Solbes, θα παρουσιάσει την ερχόμενη εβδομάδα μία ανακοίνωση σχετικά με την εισαγωγή των χαρτονομισμάτων και των κερμάτων, ώστε οι αρχηγοί κρατών και κυβερνήσεων στη Γάνδη να εκτιμήσουν την πρόοδο που έχει σημειωθεί μέχρι στιγμής. Η Ευρωπαϊκή Ένωση, στο σύνολό της, πρέπει να βεβαιωθεί ότι η πληροφόρηση θα είναι όσο το δυνατόν ευρύτερη ώστε να καθησυχάσει τις ανησυχίες που υπάρχουν, οι οποίες έχουν αντίκτυπο κυρίως στη σταθερότητα των τιμών, και όλοι μαζί πρέπει να προσπαθήσουμε να ρυθμίσουμε, με σαφήνεια και ακρίβεια, όλα τα τεχνικά ζητήματα.
<P>
Το δεύτερο ζήτημα που έθιξε ο Υπουργός κ. Michel, και το οποίο θα θίξουν οι αρχηγοί κρατών στη Γάνδη, θα είναι αυτό της προετοιμασίας για τη διεύρυνση. Οι αρχηγοί κρατών και κυβερνήσεων θα αναφερθούν στο θέμα της διεύρυνσης γιατί είναι σημαντικό η πολιτική δυναμική αυτού του σχεδίου να διατηρηθεί στο υψηλότερο σημείο, ανεξάρτητα από τις τεχνικές δυσκολίες που συναντούμε στη επεξεργασία του άλφα ή βήτα φακέλου. Ο πολιτικός μας χώρος, εξάλλου, είναι ήδη αυτός της διευρυμένης Ένωσης. Οι στενές επαφές με τις υποψήφιες χώρες από την ημέρα των τρομοκρατικών ενεργειών της 11ης Σεπτεμβρίου το δείχνουν ακόμα πιο καθαρά. Στη Νίκαια τον περασμένο Δεκέμβριο, η Διακυβερνητική Διάσκεψη έθεσε τις ελάχιστες παραμέτρους οι οποίες θα επιτρέψουν στα θεσμικά και άλλα όργανα της Ένωσης να υποδεχτούν τα νέα κράτη μέλη. Το Ευρωπαϊκό Συμβούλιο απεδέχθη, εξάλλου, τη στρατηγική που είχαμε προτείνει για τη διεξαγωγή των διαπραγματεύσεων ένταξης. Οι αποφάσεις αυτές επιβεβαίωσαν χωρίς καμία αμφιβολία το μη αναστρέψιμο χαρακτήρα της διεύρυνσης. Θα πρέπει, τώρα, να θέτουμε σε εφαρμογή, ημέρα με την ημέρα, τις κατευθύνσεις που επικύρωσε το Ευρωπαϊκό Συμβούλιο της Νίκαιας, σύμφωνα με την αρχή της διαφοροποίησης των υποψηφιοτήτων. Οι πρόοδοι κάθε συνόδου με θέμα την ένταξη πρέπει να αξιολογούνται χωριστά, γεγονός που επιτρέπει εξάλλου στους υποψηφίους, που υστερούν σήμερα, να καλύψουν τη διαφορά. Στη Γάνδη, η Επιτροπή θα παρουσιάσει την πρόοδο που έχει σημειωθεί όσον αφορά τις κατευθύνσεις, ένα είδος ενδιάμεσου απολογισμού της στρατηγικής διεύρυνσης, που θα επιτρέψει στους αρχηγούς κρατών και κυβερνήσεων να δώσουν τις κατευθύνσεις ή την απαραίτητη ώθηση για τη συνέχιση των διαπραγματεύσεων. Στα μέσα του Νοεμβρίου, η Επιτροπή θα δημοσιοποιήσει τις τακτικές εκθέσεις με βάση τις οποίες αξιολογεί την πρόοδο που έχουν σημειώσει οι υποψήφιες χώρες όσον αφορά την προετοιμασία τους για την ένταξη. Και μία τελευταία λέξη για αυτό το ζήτημα, κυρίες και κύριοι βουλευτές. Γνωρίζουμε ότι η διεύρυνση αποτελεί δύσκολο, αλλά και πολύ φιλόδοξο εγχείρημα. Δεν θα επιτευχθεί παρά μόνον εάν έχει την απόλυτη στήριξη των λαών όλων των ενδιαφερόμενων κρατών, και αναφέρομαι φυσικά στις υποψήφιες χώρες και στους λαούς τους, όπως, επίσης, στους πολίτες των σημερινών κρατών μελών της Ένωσης. Η Επιτροπή πρότεινε, κατόπιν προτροπής του Gunther Verheugen, ορισμένες κατευθύνσεις για την πληροφόρηση των πολιτών των σημερινών και των μελλοντικών κρατών μελών και, σε συνεργασία με το Ευρωπαϊκό Κοινοβούλιο, για την παρουσίαση των προκλήσεων, των ευκαιριών, των δυνατοτήτων, χωρίς να αποσιωπούνται τα προβλήματα ή οι κίνδυνοι που ελλοχεύουν κατά τη διεύρυνση. Για το σκοπό αυτό, θα θέλαμε να κινητοποιήσουμε τις αντιπροσωπείες της Επιτροπής στις υποψήφιες χώρες και τους εκπροσώπους μας στα κράτη μέλη. Αλλά, όλος ο κόσμος πρέπει να δεσμευτεί, τα θεσμικά όργανα και οι βουλευτές του Ευρωπαϊκού Κοινοβουλίου καθώς και οι εθνικές αρχές και, ακόμα ευρύτερα, όλα τα κέντρα που διαμορφώνουν τη δημόσια γνώμη στην Ευρώπη.
<P>
Θα ήθελα να κλείσω αυτή την ομιλία, κυρία Πρόεδρε, αναφερόμενος σε ένα τελευταίο σημείο, που θα αποτελέσει αντικείμενο συζήτησης στη Γάνδη, πριν από το Λάκεν, και το οποίο αφορά το μέλλον της Ένωσης.
<P>
Οι αρχηγοί κρατών και κυβερνήσεων θα πρέπει να επεκτείνουν και να επικυρώσουν τις κατευθύνσεις που προέκυψαν από την πρόσφατη σύνοδο των Υπουργών Εξωτερικών στη Genval. Το ζήτημα αυτό οφείλουν και μπορούν, φυσικά, να συζητήσουν στις 8 Οκτωβρίου στο Λουξεμβούργο οι Υπουργοί Εξωτερικών. Στη Genval, η Επιτροπή έκανε απολογισμό και υποστήριξε μια αλλαγή όσον αφορά την προετοιμασία των μελλοντικών θεσμικών μεταρρυθμίσεων. Πρότεινε ένα νέο τρόπο δράσης, λαμβάνοντας υπόψη τα όρια των προηγουμένων μεθόδων που χρησιμοποιήθηκαν από τη Συνθήκη του Αμστερνταμ ή της Νίκαιας. Το Ευρωπαϊκό Κοινοβούλιο και η Επιτροπή μοιράζονταν, από πολύ παλιά, το ίδιο ενδιαφέρον με πολλά κράτη μέλη για τη διαμόρφωση μιας μεθόδου που θα αντλούσε την έμπνευσή της από τη συνέλευση, η οποία προετοίμασε και ολοκλήρωσε με επιτυχία τον Χάρτη των Θεμελιωδών Δικαιωμάτων. Η Επιτροπή εύχεται, φυσικά, το επόμενο Συμβούλιο "Γενικές Υποθέσεις" να καταλήξει επίσημα στη συμφωνία όλων των κρατών μελών στο θέμα αυτό. Θα ήθελα απλώς, στο σημείο αυτό, να υπενθυμίσω ότι η Επιτροπή υπογράμμισε πολύ νωρίς το ενδιαφέρον της να συνδυαστούν, με σκοπό την προετοιμασία των μελλοντικών θεσμικών μεταρρυθμίσεων, οι διάφορες πηγές δημοκρατικής νομιμότητας που συνυπάρχουν στην Ευρώπη και να προετοιμαστούν οι μεταρρυθμίσεις αυτές με τη μεγαλύτερη δυνατή ευρύτητα και διαφάνεια. Για το λόγο αυτό επιθυμούμε να δοθεί ιδιαίτερη προσοχή στη σύνδεση των εργασιών της συνέλευσης με τη μέλλουσα διακυβερνητική διάσκεψη. Υπάρχει, επίσης, άλλη μία σύνδεση που μας απασχολεί: η σύνδεση που πρέπει να υπάρχει μεταξύ των εργασιών της συνέλευσης με τη γενικότερη συζήτηση που θα συνεχιστεί και στην οποία συμμετέχουν ήδη όλο και περισσότερες οργανώσεις, ομάδες συμφερόντων και πολίτες. Αυτό το φόρουμ με θέμα το μέλλον της Ευρώπης, η ανάγκη του οποίου γίνεται όλο και πιο κατανοητή, θα πρέπει να ενθαρρύνει την ανταλλαγή ιδεών που να σχετίζονται όσο το δυνατό περισσότερο με τα προβλήματα της κοινωνίας των πολιτών. Η συνέλευση θα πρέπει, πιστεύω, να παρακολουθεί αυτές τις συζητήσεις.
<P>
Όσον αφορά τους τρόπους διάρθρωσης αυτής της μέλλουσας συνέλευσης, υπάρχουν πολλά ζητήματα, που πρέπει να επιλυθούν μέχρι το Ευρωπαϊκό Συμβούλιο του Λάκεν. Στο σημείο αυτό θα ήθελα να αναφερθώ στο σημαντικό έργο που επιτελεί η Επιτροπή Συνταγματικών Υποθέσεων του Κοινοβουλίου, και κυρίως στην έκθεση του κ. Leinen και του κ. Mιndez de Vigo. Το εν λόγω κείμενο εξετάζει με πολύ ακριβή, πολύ εύστοχο τρόπο, όλα αυτά τα ζητήματα. Αναφέρεται, επίσης, σε κάτι που θεωρώ πολύ σημαντικό, τη σταθεροποίηση και την εμβάθυνση των πολιτικών της Ένωσης. Θα ήθελα, επίσης, να επιμείνω, κυρίες και κύριοι βουλευτές, στην ανάγκη να διατηρηθεί ο δεσμός ανάμεσα στη θεσμική αρχιτεκτονική και τα ευρωπαϊκά σχέδια. Θα ήταν κατά κάποιο τρόπο παράδοξο να θέλουμε να ενισχύσουμε τη θεσμική αρχιτεκτονική της Ευρώπης, να ενισχύσουμε το κοινοτικό μοντέλο, και ταυτόχρονα, να αποδυναμώσουμε ή να αφήσουμε να "ξεφτίσουν" οι μεγάλες πολιτικές ή ορισμένες από τις μεγάλες κοινοτικές πολιτικές. Πρέπει να προσεγγιστούν τα τέσσερα ζητήματα που εντοπίστηκαν ειδικότερα στη Νίκαια. Παρακολούθησα, με μεγάλη προσοχή, σχετικά με το σημείο αυτό τον Υπουργό κ. Michel, να μιλάει με μεγάλη σαφήνεια και νομίζω, επίσης, με αυξημένη φιλοδοξία για την προσπάθεια παγιοποίησης του κεκτημένου των 50 ετών του ευρωπαϊκού οικοδομήματος. Κάτι που σημαίνει, πώς όταν το ίδιο το περιβάλλον αλλάζει, το ευρωπαϊκό οικοδόμημα πρέπει να εξελίσσεται χωρίς να χάνει τα σημεία αναφοράς του ή το λόγο ύπαρξής του. Θα πρέπει να διατηρήσουμε ένα σύστημα αποφάσεων απλό αλλά αποτελεσματικό, καθώς, επίσης, και ισχυρές κοινές πολιτικές. Γιατί η Ευρωπαϊκή Ένωση δεν μπορεί να αρκείται στην παραγωγή κανόνων δικαίου. Μέσα από την πολιτική ένωση, την οικονομική και νομισματική ένωση, μέσα από ορισμένες μεγάλες κοινοτικές πολιτικές, όπως αυτή της οποίας φέρω την ευθύνη, η Ευρωπαϊκή Ένωση, μέσα από τη συνοχή, το ευρωπαϊκό οικοδόμημα οφείλει να οργανώσει την αλληλεγγύη των λαών και των εθνών, τη σταθερότητα της ηπείρου, την ισορροπημένη ανάπτυξη όλης της επικράτειάς της και των περιφερειών της. Είναι αυτές οι αρχές και αυτοί οι κοινοί στόχοι που πρέπει να επαναδιατυπωθούν, κυρίως τη στιγμή που η ενότητα της Ευρώπης είναι τόσο σημαντική για να μπορέσουμε να σταθούμε στο πλευρό των εγγύτερων συμμάχων μας. Όταν οι αρχηγοί κρατών και κυβερνήσεων συναντηθούν στη Γάνδη, θα αναφερθούν οπωσδήποτε στη μελλοντική δήλωση του Λάκεν. Θα ήθελα, λοιπόν, να υπενθυμίσω εν κατακλείδι όλη τη σημασία που δίνει η Επιτροπή σε αυτό το κείμενο του Λάκεν, που θα έπρεπε κατά κάποιο τρόπο να δίνει το γενικό πλαίσιο και να καθορίζει το πνεύμα βάσει των οποίων πρέπει να εξετασθούν όλα τα θεσμικά ζητήματα, όπως σημείωσε προηγουμένως ο Υπουργός, ο κ. Michel, ώστε τα θεσμικά μας όργανα να είναι κατάλληλα προσαρμοσμένα σε αυτό που από κοινού θέλουμε να επιτύχουμε. Και εξάλλου, κυρίες και κύριοι βουλευτές, δεδομένου ότι έχουμε χρόνο πριν από το 2004 - για πρώτη φορά τόσο χρόνο, περισσότερο από ό,τι συνήθως - είναι δυνατόν, και νομίζω, αναγκαίο να χρησιμοποιήσουμε ένα μέρος αυτού του χρόνου για να συναποφασίσουμε τι θέλουμε να επιτύχουμε από κοινού, να επιβεβαιώσουμε ότι συμφωνούμε μεταξύ μας σχετικά με αυτά που οφείλουμε και μπορούμε να επιτύχουμε μαζί, και να εντάξουμε με τρόπο φυσικό αυτόν το θεμελιώδη πολιτικό προβληματισμό στο νέο κρίσιμο διεθνές περιβάλλον, το οποίο τονίζει και ενισχύει την αναγκαιότητα, τη χρησιμότητα και την καταλληλότητα του ευρωπαϊκού εγχειρήματος.
<P>
(Χειροκροτήματα)

<SPEAKER ID=17 LANGUAGE="DE" NAME="Poettering">
Κυρία Πρόεδρε, κύριε Πρόεδρε του Συμβουλίου Michel, κύριε Επίτροπε Barnier, αγαπητοί συνάδελφοι, οι τρομοκρατικές επιθέσεις της 11ης Σεπτεμβρίου στη Νέα Υόρκη και την Ουάσινγκτον άλλαξαν τον κόσμο και το γεγονός ότι χθες τέθηκε για πρώτη φορά στην ιστορία του Βορειοατλαντικού Συμφώνου σε ισχύ το άρθρο 5, δηλαδή η ρήτρα συμπαράστασης, και κηρύχθηκε έτσι η ισχύς της για όλα τα κράτη του ΝΑΤΟ σε περίπτωση άμυνας, καθιστά φανερό πόσο δραματικές είναι οι εξελίξεις. Είναι όμως ουσιαστικό να επισημάνουμε ότι πρόκειται για μία πρόκληση που απευθύνεται όχι μόνο στις ΗΠΑ και τον δυτικό κόσμο, αλλά σε ολόκληρη τη διεθνή κοινότητα. Χθες ένας κινέζος συνομιλητής από την Λαϊκή Δημοκρατία της Κίνας - όχι από την Ταϊβάν - μου είπε ότι στην Νέα Υόρκη βρήκαν το θάνατο και 50 Κινέζοι. Τούτο σημαίνει πως οι τρομοκρατικές επιθέσεις στο Κέντρο Παγκοσμίου Εμπορίου συνιστούν επίθεση εναντίον όλων σχεδόν των εθνών του κόσμου. Για τον λόγο αυτόν είναι αναγκαία η αλληλέγγυη δράση.
<P>
Η αντιμετώπιση της τρομοκρατίας είναι ένα καθήκον πνευματικό, πολιτικό, οικονομικό και στρατιωτικό, και η αντιμετώπισή της δεν μπορεί παρά να είναι μακροχρόνια. Επαναλαμβάνουμε ότι η τρομοκρατία, στο μέτρο που προέρχεται από μουσουλμανικά κράτη επειδή εκεί βρίσκονται οι τρομοκράτες, δεν πρέπει να ταυτίζεται με τον ειρηνόφιλο αραβικό και μουσουλμανικό κόσμο. Τούτο πρέπει να το επαναλαμβάνουμε διαρκώς! Σας ευχαριστώ, κύριε Πρόεδρε του Συμβουλίου, για την επίσκεψη που κάνατε μαζί με τον κ. Solana και τον κ. Patten σε διάφορες χώρες. Ακόμη, σύντομα θα συγκαλέσουμε το φόρουμ ευρωμεσογειακής συνεργασίας - κυρία Πρόεδρε, απευθύνω και σ' εσάς τις ευχαριστίες μου για τις πρωτοβουλίες σας - προκειμένου να έχουμε διαβουλεύσεις με τους συναδέλφους μας από τον χώρο της Μεσογείου. Προειδοποιώ ότι δεν πρέπει να ασκούμε ανάρμοστη ρητορική! Δεν μου αρέσουν ούτε όσα είπε ο κ. Nielson ούτε όσα είπε ο κ. Bolkestein. Πρέπει να μπορούμε να περιμένουμε από έναν Επίτροπο να χρησιμοποιεί ταιριαστά και προσεκτικά λόγια. Θα ασχοληθούμε με το ζήτημα αυτό την Πέμπτη στη Διάσκεψη των Προέδρων και η Ομάδα μας επιφυλάσσεται να ζητήσει, ανάλογα με την πορεία των διαβουλεύσεων, να προβούν ξανά σε δηλώσεις εδώ στο Ευρωπαϊκό Κοινοβούλιο ο Πρόεδρος της Επιτροπής και εφόσον χρειαστεί, και οι δύο Επίτροποι.
<P>
(Χειροκροτήματα)
<P>
Χρειαζόμαστε τώρα περισσότερη Ευρώπη! Αλλωστε, δεν θα παραμείνουμε εταίροι των ΗΠΑ παρά μόνον εάν είμαστε οι ίδιοι ικανοί για δράση στην εξωτερική πολιτική, την αμυντική πολιτική και την πολιτική ασφαλείας, αλλά και στα ζητήματα εσωτερικής ασφάλειας. Χρειαζόμαστε τη συνεργασία με τη Ρωσία. Ο Πρόεδρος Putin άλλωστε σήμερα συνομιλεί με τον Πρόεδρο του Συμβουλίου Verhofstadt και με τον Πρόεδρο της Επιτροπής Prodi. Τούτο το επικροτούμε. Θέλουμε την εταιρική σχέση με τη Ρωσία. Ωστόσο οι εξελίξεις της 11ης Σεπτεμβρίου δεν πρέπει να σημαίνουν ότι θα κλείσουμε τα μάτια αν συνεχιστούν οι παραβιάσεις των ανθρωπίνων δικαιωμάτων στην Τσετσενία. Αντίθετα, πρέπει βέβαια να πούμε ναι στην καταπολέμηση της βίας και της τρομοκρατίας, αν ξεκινούν από την Τσετσενία, αλλά και όχι στον αγώνα ενάντια στον λαό της χώρας αυτής. Πρέπει να υπερασπισθούμε τα δικαιώματα του λαού της Τσετσενίας, φυσικά στο πλαίσιο της Ρωσικής Ομοσπονδίας.
<P>
Για τον λόγο αυτόν πρέπει επίσης να αναγνωρισθεί η ταυτότητα των λαών, πράγμα που άλλωστε είναι μία από τις αξίες της Ευρωπαϊκής Ένωσης. Πρέπει φυσικά να διεξαγάγουμε τις διαπραγματεύσεις στο πλαίσιο του ΠΟΕ όπως είχε προγραμματισθεί, διότι τίποτα δεν θα ήταν χειρότερο από το να μην τηρήσουμε τώρα το κανονικό μας πρόγραμμα.
<P>
Κύριε Πρόεδρε του Συμβουλίου, αναφερθήκατε στη Γάνδη. Υποστηρίζουμε όσα είπατε. Σας παρακαλούμε να δώσετε ένα σήμα για νέα στενή συνεργασία κατά της καταπολέμησης της τρομοκρατίας. Επίσης, δεν αρκεί η Europol και η Eurojust - τούτο αποτελεί μόνο προσωπική μου γνώμη - να συνεργάζονται στενά: η στενή αυτή συνεργασία διασφαλίζεται με τον καλύτερο τρόπο όταν γίνεται σε ένα και το αυτό μέρος. Σας παρακαλούμε να σηματοδοτήσετε στις υποψήφιες για ένταξη χώρες ότι είναι ευπρόσδεκτες στην Ευρωπαϊκή Ένωση εάν πληρούν τις σχετικές προϋποθέσεις. Τούτο το λέω ειδικά και ως Γερμανός. Εμείς είχαμε τη δυνατότητα πριν από 11 χρόνια, στις 3 Οκτωβρίου 1990, να εορτάσουμε τη γερμανική ενοποίηση, η οποία κατέστη εφικτή μόνον επειδή προετοίμασαν τον δρόμο εκείνοι οι Ευρωπαίοι, οι οποίοι τώρα θέλουν να ενταχθούν στην Ευρωπαϊκή Ένωση.
<P>
Υποστηρίζουμε όσα είπατε σχετικά με την προετοιμασία της Συνόδου Κορυφής του Λάκεν. Σας απευθύνω τις ευχαριστίες μου για το γεγονός ότι οι ιδέες σας σε σχέση με αυτό ταυτίζονται με τις δικές μας.
<P>
Μία τελευταία παρατήρηση που αποτελεί προσωπική πρόσκληση και προς εσάς, κύριε Πρόεδρε του Συμβουλίου: αντιμετωπίζουμε όλοι μία πρόκληση αναφορικά με την ασφάλεια των θεσμικών μας οργάνων. Πρέπει να σας πω ότι εγώ αισθάνομαι μεγαλύτερη ασφάλεια εδώ στο Στρασβούργο - αυτό δεν έχει να κάνει με το ζήτημα της έδρας - επειδή γνωρίζουμε ότι εδώ φυλασσόμαστε από γάλλους αστυνομικούς. Όταν οι βελγικές αρχές απαντούν στην Πρόεδρο του Ευρωπαϊκού Κοινοβουλίου ότι δεν είναι αναγκαία μεγαλύτερη προστασία του Κοινοβουλίου στις Βρυξέλλες επειδή δεν υπάρχουν ενδείξεις για επιθέσεις ή οτιδήποτε σχετικό, θεωρώ ότι τούτο δεν αποτελεί σε καμία περίπτωση επαρκή αιτιολόγηση ·
<P>
(Χειροκροτήματα)
<P>
· παρά αντίθετα σας καλώ, κύριε Πρόεδρε του Συμβουλίου, να αυξήσουμε την ασφάλεια του Ευρωπαϊκού Κοινοβουλίου και στις Βρυξέλλες με την βοήθεια δυνάμεων ασφαλείας του βελγικού βασιλείου. Δεν ανήκω στους οπαδούς της πρόκλησης πανικού ούτε βέβαια και των υπερβολικών αντιδράσεων, όμως χρειαζόμαστε πραγματικά ασφάλεια και προστασία όπου τούτο είναι δυνατόν. Σας παρακαλώ ως αρμόδιο Πρόεδρο του Συμβουλίου να ασκήσετε επιρροή στην βελγική κυβέρνηση προκειμένου το Βέλγιο να μεριμνήσει, στο μέτρο βέβαια του δυνατού, και για την ασφάλεια του Ευρωπαϊκού Κοινοβουλίου στις Βρυξέλλες!
<P>
(Χειροκροτήματα)

<SPEAKER ID=18 LANGUAGE="ES" NAME="Barσn Crespo">
Κυρία Πρόεδρε, κύριε Προεδρεύοντα του Συμβουλίου, κύριε Επίτροπε, κυρίες και κύριοι, η Σοσιαλιστική Ομάδα συμφωνεί με τα συμπεράσματα της έκτακτης Συνόδου Κορυφής των Βρυξελλών, μια επίκαιρη πολιτικά σύνοδος η οποία αποτέλεσε ένα σημαντικό άλμα στη συνείδηση της Ένωσης. Και θέλω να υπενθυμίσω ότι αυτό το άλμα ξεκίνησε στο Κοινοβούλιο με την έκθεση Watson στις αρχές του Σεπτέμβρη.
<P>
Δυστυχώς, έπρεπε να συμβούν οι τρομοκρατικές επιθέσεις στην Ουάσινγκτον και τη Νέα Υόρκη για να ευαισθητοποιηθεί το Συμβούλιο και να αναλάβει δράση, την οποία χαιρετίζουμε.
<P>
Θέλω να υπογραμμίσω ότι για μας είναι πολύ σημαντικό η δράση αυτή, όπως εκφράζεται στα συμπεράσματα της Συνόδου Κορυφής, να εγγραφεί στο πλαίσιο του ψηφίσματος 1368 (2001) των Ηνωμένων Εθνών. Επίσης είναι σημαντική, και η Ευρωπαϊκή Ένωση θα την υποστηρίξει ξεκάθαρα, η πρόταση του Κόφι Αναν για τη διεξαγωγή μίας παγκόσμιας διάσκεψης κατά της τρομοκρατίας που άρχισε να συζητείται στα Ηνωμένα Έθνη.
<P>
Η αλληλεγγύη - εκτός από αυτή την παγκόσμια πρόταση, διότι, ενάντια στην παγκοσμιοποίηση της τρομοκρατίας πρέπει να αντιτάξουμε παγκόσμιες προτάσεις - αλληλεγγύη προς τις Ηνωμένες Πολιτείες, εξ ου και η ενεργοποίηση του άρθρου 5 της Συνθήκης της Ατλαντικής Συμμαχίας χθες και ένας σαφής ορισμός του τι σημαίνει σε κάθε επίπεδο αντιτρομοκρατικός αγώνας, που δεν είναι ένας αγώνας που μειώνει τις ελευθερίες, είναι ένας αγώνας που υπερασπίζεται την ουσιαστική ελευθερία του ατόμου, δηλαδή το δικαίωμα στη ζωή και το δικαίωμα να μην υποβάλλεται στην τυφλή βία.
<P>
Αναφορικά μ' αυτό, κυρία Πρόεδρε, πιστεύω ότι πρέπει να υποστηρίξουμε τη δράση του Συμβουλίου Εσωτερικών και Δικαιοσύνης που εργάζονται παράλληλα για να εδραιώσουν την Ευρωπόλ και τη Eurojust. Πρέπει να αναπτύξουμε κοινά μέσα, όχι μόνο σε ευρωπαϊκό επίπεδο, αλλά και στις ίδιες τις χώρες μας - και πρέπει να σας πω, κύριε Πρόεδρε και σας παρακαλώ να το μεταφέρετε στον κ. Verhofstadt ως Πρόεδρο του Συμβουλίου, ότι το Κοινοβούλιο μπορεί να γίνει αντικείμενο πίεσης εκ μέρους των ομάδων συμφερόντων, αρχίσει να γίνεται, διότι οι ομάδες συμφερόντων γνωρίζουν καλά πώς να ασκήσουν πίεση ή να έχουν επιρροή στην Επιτροπή και το Συμβούλιο. Πιστεύω ότι όλοι πρέπει να έχουμε σεβασμό απέναντι στις δράσεις των άλλων και αναφέρομαι συγκεκριμένα στην κριτική που έγινε στη δράση μας σχετικά με την Οδηγία για τη νομιμοποίηση εσόδων από παράνομες δραστηριότητες.
<P>
Όμως επίσης, κύριε Προεδρεύοντα του Συμβουλίου, θέλω να εκφράσω την ανησυχία της Ομάδας μου για την νομοθεσία που εγκρίθηκε χθες από την ιταλική Γερουσία, η οποία έρχεται σε πλήρη αντίθεση με όσα εσείς επιδιώκετε και η οποία θα δυσχεράνει τη δικαστική συνεργασία και τον αντιτρομοκρατικό αγώνα, διότι είναι μέτρα που εμποδίζουν εντελώς τη δυνατότητα συνεργασίας από δικαστική άποψη.
<P>
(Χειροκροτήματα από την αριστερή πτέρυγα και διαμαρτυρίες από τη δεξιά) Κυρία Πρόεδρε, παρακαλώ τον συνάδελφό μου, κ. Poettering ... Πιστεύω, κυρία Πρόεδρε, ότι εδώ βρισκόμαστε σε ένα πολιτισμένο Σώμα και ότι τα άτομα που αρέσκονται να φωνασκούν δεν έχουν θέση σ' αυτό το Σώμα.
<P>
Επίσης απευθύνομαι στο συνάδελφό μου κ. Poettering, ο οποίος ανησυχεί πολύ για όσα λένε ορισμένοι Επίτροποι. Η Ομάδα μου επιθυμεί να έρθουν όλοι οι Επίτροποι εδώ για να μιλήσουν. Επίσης θα πρέπει να μιλήσει με τους πολιτικούς του φίλους και ιδιαίτερα, με τον Πρόεδρο του ιταλικού Συμβουλίου, για να μην κάνει δηλώσεις που αμφισβητούν τη δράση της Ευρωπαϊκής Ένωσης εδώ και στον κόσμο.
<P>
(Χειροκροτήματα)Εκτός αυτού, κυρία Πρόεδρε, θα ήθελα να αναφερθώ στη Σύνοδο Κορυφής της Γάνδης. Είναι καλό αυτό που γίνεται με το ευρώ, είναι πολύ σημαντικό, αλλά πρέπει να ενισχύσουμε την οικονομική μας δύναμη για να ανταποκριθούμε στην παγκόσμια κρίση, και αυτό πρέπει να το κάνει το Συμβούλιο, διότι είναι απολύτως απαραίτητο να χαράξουμε και να ακολουθήσουμε μία αντικυκλική πολιτική.
<P>
Δεύτερον, σχετικά με τη διεύρυνση, και απευθύνομαι επίσης στις υπόλοιπες πολιτικές ομάδες αυτού του Κοινοβουλίου, πρέπει να δεσμευτούμε με βάση αυτό που θα κάνετε εσείς στη Γάνδη και την έκθεση προόδου της Επιτροπής. Αυτή πρέπει να επιστρέψει στο Κοινοβούλιο, και επισημαίνω ένα πράγμα, γίνεται συνεχώς λόγος για τις προόδους στη διαδρομή, στο φύλλο πορείας, αλλά πρέπει να δούμε αν το φύλλο πορείας και οι διαδρομές συμπίπτουν τελικά και αν είναι εφικτό να γίνει αυτό που ζητά το Κοινοβούλιο: το 2004 αυτές οι χώρες να συμμετάσχουν στις εκλογές.
<P>
Τέλος, κύριε Πρόεδρε, αναφορικά με τη Συνέλευση, τρία ζητήματα: πρώτον, αντιλαμβάνομαι ότι η Συνέλευση έχει γίνει δεκτή.
<P>
Δεύτερον, η Συνέλευση θα συσταθεί με βάση τη σύνθεση που υπήρχε στην επεξεργασία του Χάρτη.
<P>
Και τρίτον, όταν μιλάτε για επιλογές, δεν μιλάτε για συγκεκριμένες προτάσεις εκ μέρους της Συνέλευσης; Διότι η Συνέλευση δεν είναι μία υπηρεσία μελετών ούτε ένα σεμινάριο. Η συνέλευση πρέπει να κάνει προτάσεις, σε ορισμένες περιπτώσεις με δύο επιλογές, αλλά σε καμία περίπτωση φυσικά, δεν μπορούμε να μιλάμε για επιλογές που γίνονται και καταργούνται. Πιστεύω ότι σ' αυτό το παιχνίδι δεν πρόκειται να μπούμε.
<P>
(Χειροκροτήματα από την αριστερή πτέρυγα)

<SPEAKER ID=19 NAME="Watson">
Κυρία Πρόεδρε, η Ομάδα των Φιλελεύθερων Δημοκρατών του Σώματος χαιρετίζει τις αποφάσεις του έκτακτου Ευρωπαϊκού Συμβουλίου. Χαιρόμαστε που υιοθέτησε προτάσεις του Σώματος στους τομείς της δικαιοσύνης και των εσωτερικών υποθέσεων για την καταστολή της τρομοκρατίας και μάλιστα αναθεώρησε την πολιτική της Ένωσης σε άλλους τομείς έτσι ώστε να διασφαλίσει ότι προσεγγίζουμε αυτό το πολύ σοβαρό πρόβλημα με ενότητα σκέψης. Λυπούμεθα, όμως, που χρειάστηκε ένα πλήγμα σαν την επίθεση κατά των Διδύμων Πύργων και του Πενταγώνου για να ωθήσει την Ένωση να χρησιμοποιήσει τις νομικές εξουσίες που διαθέτει σύμφωνα με τη Συνθήκη του Αμστερνταμ για να αναλάβει δράση σχετικά με την καταστολή της τρομοκρατίας.
<P>
Οι Φιλελεύθεροι χαιρετίζουν ιδιαίτερα τις χθεσινές προτάσεις της Επιτροπής για την έγκριση κανονισμού του Συμβουλίου που θα δεσμεύσει τα περιουσιακά στοιχεία των τρομοκρατικών ομάδων. Σημειώνουμε την αίτηση κατεπείγοντος και θα ασκήσουμε πίεση σήμερα το πρωί στην επιτροπή της οποίας έχω την τιμή να προεδρεύω για να υποβάλουμε το απόγευμα σύσταση προς το Κοινοβούλιο να υιοθετήσει αυτές τις προτάσεις. Ελπίζω ότι η συνεδρίαση της Επιτροπής Μονίμων Αντιπροσώπων σήμερα το πρωί θα προσθέσει και αυτή ένα αίτημα κατεπείγοντος στην αίτηση της Επιτροπής.
<P>
Η ανάγκη δράσης σε αυτόν τον τομέα αναδεικνύει ανάγλυφα τις αδυναμίες και τις αντιφάσεις της Ευρωπαϊκής Ένωσης μετά το Αμστερνταμ, οι οποίες δεν αντιμετωπίστηκαν σωστά στη Νίκαια. Ελπίζω ότι θα αντιμετωπιστούν στο Λάκεν και μέσω της συνέλευσης που θα συσταθεί.
<P>
Ο Επίτροπος Patten ορθά οίκτιρε χθες την ανικανότητα της Ευρωπαϊκής Ένωσης να ενεργεί ταχέως σε τέτοιες καταστάσεις απολαμβάνοντας έτσι της εμπιστοσύνης των κρατών μελών της και συντονίζοντας τις πολιτικές των κρατών μελών της σε έναν τομέα όπου οι υπερεθνικές απειλές απαιτούν υπερεθνικές λύσεις. Σε τέτοιες στιγμές, η Ένωση πρέπει να ενεργεί γρήγορα, αλλά διαπιστώνει ότι δεν μπορεί να ενεργήσει γρήγορα. Οι μηχανισμοί του τρίτου πυλώνα επιτρέπουν στον κ. μπιν Λάντεν να φτάνει άνετος μέχρι το μηχάνημα ανάληψης. Προκαλώ τις εθνικές κυβερνήσεις να εξηγήσουν στους πολίτες μας γιατί η Ευρώπη είναι ανίκανη να κινηθεί γρήγορα λόγω των περίεργων και πολύπλοκων μηχανισμών του τρίτου πυλώνα. Όταν ενεργούμε γρήγορα, θεωρούμε ότι χρειαζόμαστε τη διαδικασία κατεπείγοντος και η διαδικασία κατεπείγοντος οδηγεί συχνά σε κακή νομοθεσία.
<P>
Δεν μπορούμε να συνεχίσουμε να υιοθετούμε τα απαραίτητα μέτρα ασφαλείας για τους πολίτες μας με τρόπο ατυχή για τα θεσμικά όργανα της Ένωσης, ακατανόητο για τους πολίτες μας και αναποτελεσματικό γιατί δεν επιτρέπει τον ορθό νομικό, δημοκρατικό ή διοικητικό έλεγχο των αποφάσεων. Ελπίζω ότι η συνέλευση που θα συσταθεί στο Λάκεν θα επικαλεστεί το άρθρο 42 της ΣΕΕ για να προσθέσει αυτούς τους τομείς πολιτικής στις κύριες αρμοδιότητες της Ένωσης.
<P>
Θα χρειαστούν πολλά μέτρα μέσα στους επόμενους μήνες. Ο Επίτροπος Vitorino μας εφοδίασε με ένα φύλλο πορείας κατά της τρομοκρατίας όπου περιγράφονται τέτοια μέτρα. Σαφώς, όταν τα εξετάσουμε, θα πρέπει να επιτευχθεί μια ευαίσθητη ισορροπία ανάμεσα στις ανάγκες ασφαλείας των πολιτών μας και τις πολιτικές ελευθερίες που κάνουν τη δημοκρατία μας αυτό που είναι. Ο Προεδρεύων του Συμβουλίου είπε σήμερα το πρωΐ ότι δεν πρέπει να απομακρυνθούμε από τα άλλα θέματα που εξετάζουμε. Συμφωνώ μαζί του. Τα θέματα αυτά περιλαμβάνουν την ημερήσια διάταξη για την εδραίωση των δικαιωμάτων των πολιτών μέσα στην Ένωση και την ατζέντα για την εξάλειψη των διακρίσεων. Οι Φιλελεύθεροι του Σώματος θα προασπίσουν μαζί με τον Προεδρεύοντα τα δικαιώματα των πολιτών της ΕΕ.
<P>
Το Σώμα έλαβε μια πρόταση κανονισμού για τη δέσμευση των περιουσιακών στοιχείων. Ο κανονισμός αυτός θα μπορούσε εν δυνάμει, ανάλογα με την υλοποίησή του, να επιφέρει ολέθρια αποτελέσματα σε πολλές νόμιμες επιχειρήσεις μουσουλμανικής ιδιοκτησίας. Γι' αυτό, οι Φιλελεύθεροι θα ζητήσουν να περιληφθεί μια ρήτρα στον κανονισμό αυτό που να περιορίζει τη διάρκειά του, έτσι ώστε να μην γίνουν καταχρήσεις κατά την εφαρμογή του. Αναμένουμε τις προτάσεις του Συμβουλίου για τη συμμετοχή του Ευρωπαϊκού Κοινοβουλίου στον προσδιορισμό των ονομάτων που θα συμπεριληφθούν στον κατάλογο του παραρτήματος αυτού του κανονισμού.
<P>
Εν κατακλείδι, το άρθρο 6 ορίζει ότι η Ένωση θεμελιώνεται σε δικαιώματα. Ο Χάρτης προσδιορίζει αυτά τα δικαιώματα και ελπίζουμε ότι η συνέλευση θα συμφωνήσει να ενσωματώσει πλήρως το Χάρτη στις Συνθήκες.
<P>
(Χειροκροτήματα)

<SPEAKER ID=20 LANGUAGE="FR" NAME="Lannoye">
Κύριε Επίτροπε, η Ευρωπαϊκή Ένωση έχει να αντιμετωπίσει πολλές σημαντικές προκλήσεις, στις οποίες πρέπει να απαντήσει το συντομότερο δυνατόν, εάν θέλει να έχει μια αποτελεσματική, συνεκτική και μακρόπνοη πολιτική δράση κατά της τρομοκρατίας, και πιο συγκεκριμένα υπέρ της εξάρθρωσης των τρομοκρατικών δικτύων.
<P>
Η πρώτη πρόκληση, στην οποία αναφέρθηκαν πολλοί συνάδελφοι, είναι να αποφύγουμε την πολιτιστική διαμάχη με το μουσουλμανικό κόσμο. Και από αυτή την πλευρά, επωφελούμενος από την παρουσία του Υπουργού κ. Michel, δράττομαι της ευκαιρίας για να τον συγχαρώ για τη διπλωματική δράση που ανέπτυξε αυτές τις τελευταίες εβδομάδες, η οποία πιστεύω ότι θα δώσει θετικά αποτελέσματα στη δημιουργία μίας ευρύτατης συμμαχίας ενάντια στην τρομοκρατία και αυτών που την υποθάλπουν. Και όταν λέμε ευρύτατη συμμαχία, εννοούμε φυσικά, ότι θα περιλαμβάνει όσο το δυνατόν περισσότερα κράτη, αυτό, όμως, δεν σημαίνει ότι ξεχνάμε πως οι εχθροί των εχθρών μας δεν είναι πάντα φίλοι μας. Κατανοούμε ασφαλώς πως κανένα από τα κράτη που θα συμμετέχουν στη συμμαχία αυτή δεν θα αποκλείεται από τα χρέη του σε θέματα δημοκρατίας, προστασίας των δικαιωμάτων του ανθρώπου και σεβασμού των μειονοτήτων. Αναφέρομαι, συγκεκριμένα, στη Ρωσία και την Κίνα, που φυσικά είναι πολύ σημαντικοί παράγοντες, αλλά μας προκαλούν, επίσης, σημαντικά προβλήματα στον εν λόγω τομέα.
<P>
Η δεύτερη πρόκληση, η οποία δεν είναι καθόλου ευκαταφρόνητη, είναι να εξασφαλίσουμε καλύτερη συνεργασία σε επίπεδο αστυνομίας και δικαιοσύνης, χωρίς όμως να περιορίσουμε τα ατομικά δικαιώματα και τις ατομικές ελευθερίες. Πράγματι, εδώ, στην περίπτωση της Ευρωπαϊκής Ένωσης, ερχόμαστε αντιμέτωποι με έναν κοινοβουλευτικό έλεγχο πραγματικά ανεπαρκή για το εν λόγω θέμα. Πιστεύω, λοιπόν, και σε αυτό συμφωνούμε αρκετά μεταξύ μας, ότι η δικαστική και αστυνομική συνεργασία πρέπει να αποτελέσουν μέρος του πρώτου πυλώνα. Αυτή θα ήταν μία πιθανή λύση. Εξάλλου, σε διεθνές επίπεδο, μία άλλη επείγουσα αναγκαιότητα είναι η σύσταση του διεθνούς ποινικού δικαστηρίου, διαδικασία που βρίσκεται υπό εξέλιξη εδώ και πολλά χρόνια χωρίς να σημειώνεται πρόοδος, και τονίζω ότι υπάρχει οπωσδήποτε ανάγκη για ένα τέτοιο δικαστήριο που θα δικάζει εγκλήματα κατά της ανθρωπότητας, όπως αυτά που διαπράχθηκαν στη Νέα Υόρκη και την Ουάσινγκτον. Και εδώ, θα πρέπει να υπάρξει μια ευρύτατη διπλωματική δράση για να πείσουμε όσο το δυνατόν περισσότερα κράτη να πάρουν μέρος σε αυτό το σχέδιο και, κυρίως, τις ΗΠΑ που είναι φυσικά βασικός παράγοντας.
<P>
Η τρίτη πρόκληση είναι το πρόβλημα της αποκοπής των δικτύων των τρομοκρατών από τα μέσα δράσης τους, οικονομικά και τεχνικά. Αναφερθήκαμε ήδη στα οικονομικά μέσα, υπάρχει για την ώρα ένα σχέδιο οδηγίας που αφορά τη νομιμοποίηση εσόδων από παράνομες δραστηριότητες το οποίο καθυστερεί αρκετά. Πιστεύω ότι μπορεί να γίνει μία προσπάθεια διαλόγου μεταξύ του Συμβουλίου και του Κοινοβουλίου, ώστε να οδηγηθούμε γρήγορα στην έγκριση αυτής της οδηγίας, γνωρίζοντας, βεβαίως, ότι αυτό είναι ένα πρώτο βήμα, ανεπαρκές μεν καθοριστικό δε. Μακροπρόθεσμα, είμαι πεπεισμένος ότι δεν θα αποφύγουμε την ανάληψη ευρείας δράσης που θα έχει ως στόχο την άρση του τραπεζικού απορρήτου και την κατάργηση των φορολογικών παραδείσων. Εκεί, η νομιμοποίηση εσόδων από παράνομες δραστηριότητες είναι ως γνωστόν σημαντικό όπλο στα χέρια των διεθνών τρομοκρατικών ομάδων και των διεθνών τρομοκρατικών δικτύων.
<P>
Μου κάνει εντύπωση το γεγονός ότι σύμφωνα με μία πληροφορία, που δεν έχει διαψευστεί, πριν από τις τρομοκρατικές ενέργειες της Νέας Υόρκης και της Ουάσινγκτον, οι μετοχές ορισμένων εταιριών - και αναφέρομαι, κυρίως, στις δύο αμερικανικές εταιρίες αερομεταφορών και σε πολυάριθμες ασφαλιστικές εταιρίες που επλήγησαν από τις τρομοκρατικές ενέργειες - πουλήθηκαν μαζικά στη χρηματιστηριακή αγορά πριν από τα ατυχήματα. Θα μπορούσαμε να κάνουμε λόγο για παράνομη αγοραπωλησία τίτλων βάσει εμπιστευτικών πληροφοριών. Μου φαίνεται ότι, αν μη τι άλλο, επιβάλλεται τουλάχιστον η διεξαγωγή έρευνας σε διεθνές επίπεδο, ώστε να διασταυρωθούν οι πληροφορίες αυτές.
<P>
Τέλος, σε τεχνικό επίπεδο - ο όρος είναι φτωχός καθώς αναφέρομαι σε όπλα - είναι σαφές ότι η Ευρωπαϊκή Ένωση πρέπει να εντείνει τον αγώνα της ενάντια στις παράνομες και μη ελεγχόμενες εξαγωγές ελαφρών όπλων και να είναι προσεκτική σε ένα βασικό ζήτημα, στον πολλαπλασιασμό των χημικών και βακτηριολογικών όπλων. Τέλος, πιστεύω ότι δεν θα αποφύγουμε έναν πιο μακροπρόθεσμο προβληματισμό ως προς την αναξιοπιστία ορισμένων τεχνολογικών μας εργαλείων απέναντι σε τρομοκρατικές ενέργειες. Αναφέρομαι, για παράδειγμα, σε θέματα ενέργειας, στον κίνδυνο που διατρέχουν οι πυρηνικοί σταθμοί που είναι, στην πλειοψηφία τους εξαιρετικά ευάλωτοι έναντι μιας ενέργειας παρόμοιας με αυτές που σημειώθηκαν στις ΗΠΑ.

<SPEAKER ID=21 LANGUAGE="IT" NAME="Di Lello Finuoli">
Κυρία Πρόεδρε, επαναλαμβάνουμε την καταδίκη μας σε κάθε μορφή τρομοκρατίας, απ' όπου και αν προέρχεται. Η τρομοκρατία, εκτός από τις ανθρώπινες ζωές, καταστρέφει και κάθε δυνατότητα και ευκαιρία δημοκρατικού πρωταγωνιστικού ρόλου των μεγάλων μαζών γυναικών και ανδρών που μάχονται για την αλλαγή της άδικης κοινωνικής και οικονομικής τάξης αυτού του κόσμου. Καταδικάζουμε επίσης κάθε προσπάθεια υποστήριξης μιας ανύπαρκτης ηθικής, πολιτιστικής ή πολιτικής ανωτερότητας των λαών της Ένωσης σε σχέση με τους άλλους λαούς.
<P>
Πιστεύουμε ότι, στην παρούσα ιστορική φάση, ένα από τα μέσα της Ευρωπαϊκής Ένωσης για να αντικρούσει ή να απομονώσει κάθε μορφή βίας είναι να καταβάλει σοβαρές προσπάθειες για να επιτύχει τον στόχο να δώσει στους λαούς του Ισραήλ και της Παλαιστίνης δύο αυτόνομα και κυρίαρχα κράτη, εφαρμόζοντας όλα τα ψηφίσματα του ΟΗΕ που το Ισραήλ συνεχίζει να αγνοεί εδώ και χρόνια.
<P>
Η ασφάλεια στο εσωτερικό της Ευρωπαϊκής Ένωσης πρέπει να ενισχυθεί - και συμφωνώ με πολλά απ' όσα είπε ο κ. Watson - αλλά πάντα και μόνο με σεβασμό των θεμελιωδών δικαιωμάτων και των κανόνων του κράτους δικαίου. Για το λόγο αυτό, οποιαδήποτε διεύρυνση των αρμοδιοτήτων και των τομέων δράσης οργάνων όπως η europol ή eurojust πρέπει να συνοδευτεί από τη θέσπιση ενός συστήματος δικαστικών και προπαντός δημοκρατικών ελέγχων, με ενεργό ρόλο του Ευρωπαϊκού Κοινοβουλίου. Πρέπει συνεπώς να απορριφθεί κάθε προσπάθεια χρήσης του κινδύνου της τρομοκρατίας για την καταστολή ή την εξάλειψη, μεταξύ άλλων και με νομοθετικά μέσα της Ένωσης και των κρατών μελών, των ευρύτατων δημοκρατικών χώρων αντίθεσης και αγώνα, που εμφανίζονται πλέον σε όλη την Ευρώπη και σε όλο τον κόσμο κατά του κυρίαρχου κοινωνικού και οικονομικού συστήματος, όπως πρέπει να καταδικαστούν και οι νομοθετικές εκείνες πρακτικές στις οποίες αναφέρθηκε και ο κ. Barσn Crespo, όπως αυτές στην Ιταλία για τις διεθνείς δικαστικές παραγγελίες, που αποτελούν αντικειμενική βοήθεια στην τρομοκρατία και στις δυνάμεις του οργανωμένου εγκλήματος.
<P>
Εμείς ευχόμαστε ο αγώνας κατά της τρομοκρατίας, που είναι ένα έγκλημα κατά της ανθρωπότητας, να θεωρείται στο μέλλον ολοένα και περισσότερο καθήκον ολόκληρης της διεθνούς κοινότητας, δηλαδή του ΟΗΕ, και όχι καθήκον λίγων πλούσιων και ισχυρών κρατών, τα οποία συχνά χρησιμοποιούν τον πλούτο τους και την ισχύ τους, όχι για να καταπολεμούν την τρομοκρατία και τις αιτίες της, αλλά για να επιβεβαιώνουν τη μονιμότητα της οικονομικής και πολιτικής τους κυριαρχίας.
<P>
Οι συνθήκες απόγνωσης, φτώχειας και υπανάπτυξης της πλειοψηφίας των λαών του πλανήτη δεν θα μπορέσουν ποτέ να δικαιολογήσουν την τρομοκρατία - ποτέ! - αλλά είναι συνθήκες που πρέπει να καταπολεμηθούν και να εξαλειφθούν με πράξεις και όχι μόνο με βαρυσήμαντες δηλώσεις, αν θέλουμε έναν κόσμο ειρηνικό και συμφιλιωμένο. Να άλλο ένα μέτωπο που οφείλουμε να ανοίξουμε, αν θέλουμε πράγματι να ξεριζώσουμε την τρομοκρατία.
<P>
(Χειροκροτήματα)

<SPEAKER ID=22 NAME="Collins">
Κύριε Πρόεδρε, οι ηγέτες της ΕΕ συναντήθηκαν στη Γάνδη στις 21 Σεπτεμβρίου για να αξιολογήσουν πώς πρέπει να αντιδράσει η Ένωση στις φρικιαστικές τρομοκρατικές επιθέσεις στην Αμερική.
<P>
Χαιρετίζω την αλληλεγγύη που επέδειξαν όλοι οι ηγέτες της ΕΕ προς την αμερικανική κυβέρνηση και τον αμερικανικό λαό σε αυτή την ώρα πένθους και οδύνης. Επίσης, χαιρετίζω ιδιαίτερα το συγκεκριμένο σχέδιο δράσης που πρόκειται να εφαρμόσουν τώρα οι ηγέτες της ΕΕ σε μια προσπάθεια να αντιμετωπίσουν κατά μέτωπο τη διεθνή τρομοκρατία. Επιτρέψτε μου, όμως, να είμαι σαφής ως προς ένα σημείο. Μετά τις τρομοκρατικές επιθέσεις στις 11 Σεπτεμβρίου, κατέστη πλέον σαφές σε όλους μας ότι υπάρχουν άνθρωποι πρόθυμοι να αναλάβουν άριστα οργανωμένες αποστολές αυτοκτονίας για να προαγάγουν τους πολιτικούς στόχους τους. Αυτό σημαίνει, πάρα πολύ απλά, ότι πρέπει να υλοποιήσουμε ευρύτατα μέτρα, εάν θέλουμε να νικήσουμε τη μάστιγα της διεθνούς τρομοκρατίας.
<P>
Στο πνεύμα των συμπερασμάτων της Συνόδου Κορυφής του Τάμπερε, οι ηγέτες της ΕΕ είναι αποφασισμένοι να θεσμοθετήσουν ένα ευρωπαϊκό ένταλμα σύλληψης, σχεδιασμένο να υποκαταστήσει το υφιστάμενο σύστημα έκδοσης στην Ευρώπη. Η διευκόλυνση της έκδοσης, με την παράλληλη προστασία των αστικών δικαιωμάτων, αποτελεί σημαντικό όπλο στη μάχη κατά της τρομοκρατίας, ιδίως στο εσωτερικό της Ένωσης, όπου ισχύει η ελεύθερη κυκλοφορία των προσώπων.
<P>
Η Συνθήκη των Ηνωμένων Εθνών για την Κατάργηση της Χρηματοδότησης της Τρομοκρατίας θα επικυρωθεί επίσης από όλα τα κράτη μέλη της Ευρωπαϊκής Ένωσης. Οι Υπουργοί Οικονομικών μας θα παρουσιάσουν προτάσεις όπου θα σκιαγραφούν χρονοδιάγραμμα για την υλοποίηση του σχεδίου οδηγίας για την παρεμπόδιση της χρήσης του χρηματοπιστωτικού συστήματος με σκοπό τη νομιμοποίηση εσόδων από παράνομες δραστηριότητες. Η χρηματοπιστωτική επιχειρησιακή ομάδα του ΟΟΣΑ θα διευρυνθεί για να καλύψει το ζήτημα της καταστολής της νομιμοποίησης εσόδων από παράνομες δραστηριότητες.
<P>
Υπάρχει συμφωνία για την υλοποίηση της οδηγίας πλαίσιο που επιτρέπει τη δέσμευση των εσόδων από εγκληματικές δραστηριότητες εντός της Ένωσης. Υπάρχει επίσης συμφωνία να δοθεί μεγαλύτερη προσοχή στο σχέδιο οδηγίας για την αθέμιτη χρήση εμπιστευτικών πληροφοριών, έτσι ώστε να εγγυηθούμε ότι όλες οι δραστηριότητες που συνδέονται με την τρομοκρατία θα υπαχθούν στην οδηγία. Οι υπηρεσίες πληροφοριών των κρατών μελών της Ένωσης, μαζί με την Ευρωπόλ, πρέπει να συνεργαστούν στενότερα για την ανταλλαγή πληροφοριών, εάν θέλουμε να διαρρήξουμε τα τρομοκρατικά δίκτυα που δραστηριοποιούνται στην Ευρώπη.
<P>
Τέλος, είναι δύσκολο να νικηθεί η φανατική τρομοκρατία, αλλά πρέπει να είμαστε προετοιμασμένοι να διατηρήσουμε την αποφασιστικότητα και το σθένος μας στα αντιτρομοκρατικά μέτρα που θα εισαγάγουμε. Πρέπει όλοι να συνεργαστούμε μεταξύ μας. Ένα ενωμένο μέτωπο, με πρωτοπόρους την Ένωση και τις Ηνωμένες Πολιτείες, είναι το μόνο μέσο που θα μας επιτρέψει να νικήσουμε αυτούς τους απαθείς και αμείλικτους δολοφόνους.

<SPEAKER ID=23 LANGUAGE="DA" NAME="Bonde">
Κύριε Πρόεδρε, η Σύνοδος Κορυφής πρέπει τώρα να συζητήσει τη σύνθεση της συνέλευσης που θα εκπονήσει το σχέδιο του συντάγματος της Ένωσης. Η πλειοψηφία των βουλευτών επιθυμούν να διπλασιαστούν οι εκπρόσωποι του Ευρωπαϊκού Κοινοβουλίου από 16 σε 30. Το επιχείρημα βασίζεται στην ισότητα με τα εθνικά κοινοβούλια, τα οποία στέλνουν δύο βουλευτές το καθένα στην ιδρυτική συνέλευση, τουτέστιν 30. Η Ομάδα μου ονομάζεται "Ευρώπη της Δημοκρατίας" για να υπογραμμίσει ότι επιθυμούμε δημοκρατία σε κάθε κράτος και δημοκρατικό έλεγχο της Ευρωπαϊκής Ένωσης. Οι δημοκρατίες μπορούν να διοικήσουν την ΕΕ από κοινού αλλά δεν υπάρχει ένας ευρωπαϊκός λαός που έχει δώσει στο Ευρωπαϊκό Κοινοβούλιο την εντολή να διαπραγματευτεί ένα νέο σύνταγμα για την ΕΕ. Η Ομάδα μου και η υπερομάδα SOS-Δημοκρατία προτείνουν αντιθέτως να επιτρέψουμε στα κοινοβούλια κάθε κράτους να προβούν σε προτάσεις για την επόμενη συνθήκη και στη συνέχεια να επιτρέψουμε σε εκπροσώπους κάθε εθνικού κοινοβουλίου να επεξεργαστούν την πρόταση για τη συνθήκη που θα αντικαταστήσει τη Συνθήκη του Αμστερνταμ. Σε μια τέτοια συνέλευση θα μπορούσε η Επιτροπή, το Κοινοβούλιο και οι κυβερνήσεις να παρευρεθούν ως παρατηρητές.
<P>
Συγχρόνως καλούμε τους πρωθυπουργούς να υποσχεθούν ότι η επόμενη συνθήκη θα τεθεί σε δημοψήφισμα σε όλα τα κράτη. Εάν μια συνθήκη μπορεί να εγκριθεί μέσω δημοψηφίσματος δεν μπορεί ο τίτλος να είναι "περισσότερη Ένωση" αλλά "περισσότερη δημοκρατία" . Μια ανοιχτή, κοντινή και δημοκρατική Ένωση, η οποία διοικείται από τους εκλογείς και τους λαϊκώς εκλεγμένους στα κράτη μέλη. Μια πιο ευέλικτη Ένωση, η οποία ανοίγει προς τις υποψήφιες χώρες και όλα τα υπόλοιπα ευρωπαϊκά έθνη. Μια "δημοκρατική ΕΕ" ακούγεται ωραία αλλά θα καταστεί πραγματικότητα μόνο όταν υπάρξει ευρωπαϊκό κοινό. Η ζωντανή δημοκρατία απαιτεί κοινή γλώσσα, κοινή κουλτούρα, κοινή κληρονομιά τραγουδιών, κοινά ΜΜΕ και αμοιβαία αλληλεγγύη. Με λίγα λόγια έναν ευρωπαϊκό λαό. "Η Ευρώπη της Δημοκρατίας" είναι η τέχνη του εφικτού. Βάλτε την ΕΕ σε δίαιτα! Ας εστιαστούμε σε όσα υπερβαίνουν τα σύνορα! Σε όσα δεν μπορούμε να καταφέρουμε μόνοι μας. Τότε δεν θα κινδυνέψουμε να βλάψουμε τη δημοκρατία αλλά θα συμβάλουμε στη νίκη. Τότε οι λαοί της Ευρώπης θα ψηφίσουν υπέρ της επόμενης συνθήκης. Θα το κάνετε αυτό σήμερα, κύριε Προεδρεύοντα του Συμβουλίου; Τολμάτε να αφήσετε τους Βέλγους να ψηφίσουν επί της Συνθήκης της Νίκαιας;

<SPEAKER ID=24 LANGUAGE="FR" NAME="Dupuis">
Κύριε Πρόεδρε, κύριε Προεδρεύοντα του Συμβουλίου, κυρία Neyts-Uyttebroeck, κύριε Επίτροπε, αγαπητοί συνάδελφοι, κατ' αρχάς δυο λόγια για την αμυντική πτυχή.
<P>
Μιλήσαμε επί μακρόν περί ασφάλειας των αερομεταφορών, περί της λήψης πολυάριθμων μέτρων σε ευρωπαϊκό επίπεδο. Παραδόξως, δεν λέμε ούτε μία κουβέντα για τις μυστικές μας υπηρεσίες· ωστόσο, εάν αυτή τη στιγμή υπάρχουν κάποιες υπηρεσίες - περιορίζομαι στα 15 κράτη μέλη μας - οι οποίες δεν λειτούργησαν, αυτές είναι σίγουρα οι μυστικές μας υπηρεσίες. Σήμερα, τις παρακολουθούμε να εργάζονται με πολύ ζέση και να ανακαλύπτουν πολλά και διάφορα. Θα ήταν, βέβαια, προτιμότερο να είχαν προβεί σε ανακαλύψεις εκ των προτέρων. Κοστίζουν ακριβά. Δεν ξέρουμε καλά καλά τι κάνουν· μερικές φορές αναρωτιόμαστε εάν πράγματι κάνουν κάτι. Υπάρχει στο σημείο αυτό ένα ζήτημα, που οφείλει να μελετήσει η Ευρώπη, αλλά και να ελέγξει το Σώμα, γιατί μπορεί να αποτελέσει ενδεχόμενο κίνδυνο: καθώς οι μυστικές υπηρεσίες έχουν απόλυτη ελευθερία κινήσεων λειτουργούν μερικές φορές με ανάρμοστο τρόπο.
<P>
Σε ό,τι αφορά την επιθετική πτυχή, ο κ. Michel, ο Προεδρεύων του Συμβουλίου, έδωσε έχθες στην Επιτροπή Εξωτερικών Υποθέσεων πολυάριθμες πληροφορίες. Επέμεινε ιδιαίτερα στην αξία του διαλόγου. Ωστόσο, πιστεύω ότι εάν αυτός ο διάλογος δεν συνοδεύεται από ένα πολιτικό σχέδιο κινδυνεύει μερικές φορές να ενισχύσει ορισμένες καταστάσεις. Αυτή τη στιγμή εργαζόμαστε υπέρ της σύστασης συμμαχίας κατά της τρομοκρατίας. Υπάρχουν κατά τη γνώμη μου δύο βασικοί κίνδυνοι. Ο ένας τονίστηκε ιδιαίτερα από τον κ. Poettering: πρόκειται για την καταπολέμηση της τρομοκρατίας, η οποία κινδυνεύει - και όχι μόνο, καθώς εμφανίζει ήδη πολύ αρνητικά αποτελέσματα - να προκαλέσει και να ενθαρρύνει την κρατική τρομοκρατία. Ο κ. Poettering το είπε ξεκάθαρα - και τον ευχαριστώ γι' αυτό, διότι επίσημες φωνές, προερχόμενες από τη χώρα του, όπως αυτή του κ. Σρέντερ, φαίνεται να υποστηρίζουν όσα ισχυρίζεται ο κ. Πούτιν, ο οποίος μέχρι σήμερα δεν έχει προσκομίσει το παραμικρό αποδεικτικό στοιχείο για να μας πείσει ότι οι τρομοκρατικές ενέργειες της Μόσχας ήταν έργο των Τσετσένων. Ο κ. Lannoye επέμεινε, επίσης, σε αυτό το σημείο - ότι, δηλαδή, υπάρχει πάντα ο πειρασμός να χρησιμοποιηθεί η καταπολέμηση της τρομοκρατίας για τη διευθέτηση εσωτερικών προβλημάτων, στο Θιβέτ από τους Κινέζους, στην Τσετσενία από τους Ρώσους, κλπ. Είναι ένα ζήτημα το οποίο δεν πρέπει να λησμονούμε.
<P>
Το άλλο ζήτημα αφορά τον αραβικό κόσμο. Έχουμε ασκήσει έντονη κριτική σε ορισμένα επιχειρήματα. Πιστεύω ότι είμαστε όλοι σύμφωνοι ότι δεν πρόκειται για μία πολιτισμική διαμάχη ανάμεσα στο Ισλάμ και τη Χριστιανοσύνη, αλλά, φυσικά, για μία πολιτισμική διαμάχη μεταξύ δημοκρατίας και μη δημοκρατίας και ότι σε αυτή τη διαμάχη πρέπει να έχουμε επιθετική στάση. Πρέπει να βοηθήσουμε αυτούς που μάχονται στις αραβικές χώρες, στις μουσουλμανικές χώρες, και οι οποίοι πολλές φορές στερούνται την ελευθερία τους, υποβάλλονται σε μαρτύρια και συχνά πεθαίνουν. Ούτε αυτό το Σώμα ούτε η Ευρωπαϊκή Ένωση κάνουν, βέβαια, αρκετά προς την κατεύθυνση αυτή. Παραδείγματα όπως το Μαρόκο ή η Ιορδανία αποδεικνύουν ότι οι αραβικές χώρες μπορούν να κινηθούν προς την κατεύθυνση της δημοκρατίας. Αλλα παραδείγματα, που θα μπορούσαν να το αποδείξουν, μας αποδεικνύουν το αντίθετο, όπως η Τυνησία: πράγματι, δεν χρειάζονται πολλά για να οπισθοδρομήσει αυτή η χώρα που διαθέτει άρχουσα τάξη, τάξη διανοουμένων, εκπαιδευτικό σύστημα και η οποία αναγνωρίζει τα δικαιώματα των γυναικών και την ισότητα ανδρών και γυναικών. Από την άποψη αυτή, η πολιτική μας επιτρέπει, ενισχύει, βοηθά τον κ. Ben Ali να ενισχύει ένα καθεστώς, το οποίο καθημερινά απομακρύνεται από το κράτος δικαίου και προσχωρεί σε έναν φαύλο κύκλο κρατικής τρομοκρατίας. Επιθετική πολιτική σημαίνει να υποστηρίξουμε, στην περίπτωση της Τυνησίας, αυτούς που εργάζονται για το κράτος δικαίου, για την ελευθερία.

<SPEAKER ID=25 LANGUAGE="FR" NAME="Berthu">
Κύριε Πρόεδρε, οι βουλευτές της αντιπροσωπείας της "Κίνησης για τη Γαλλία" αποδέχονται το σχέδιο δράσης κατά της τρομοκρατίας που αποφασίστηκε από το έκτακτο Ευρωπαϊκό Συμβούλιο της 21ης Σεπτεμβρίου τόσο όσον αφορά την πτυχή "αλληλεγγύη και συνεργασία με τις ΗΠΑ" όσο και όσον αφορά την πτυχή "εσωτερικές πολιτικές της Ένωσης" . Πάντως, έχουμε την εντύπωση πως έχουν υπερτιμηθεί ως προς την πρακτική τους αξία το σύστημα του ευρωπαϊκού εντάλματος σύλληψης και ο κοινός ορισμός της τρομοκρατίας. Επίσης, η εκχώρηση νέων δικαιοδοσιών στην Ευρωπόλ έχει ίσως ενδιαφέρον στη θεωρία, αλλά η υπηρεσία αυτή δεν λειτουργεί σωστά και θα έπρεπε, καταρχάς, να ζητήσουμε τη διεξαγωγή εσωτερικού ελέγχου, ανεξάρτητου και αντικειμενικού, όσον αφορά τη λειτουργία του. Όλα αυτά όμως είναι δευτερευούσης σημασίας. Στο σύνολο, αποδεχόμαστε τα συμπεράσματα του Συμβουλίου. Είμαστε ιδιαίτερα ικανοποιημένοι, κυρίως, για την εφαρμογή της Eurojust, που θα αναπτύξει μορφές δικαστικής και αστυνομικής συνεργασίας, οργανώνοντας τη συνέργια συστημάτων που ήδη υπάρχουν αντί να προσπαθεί να τα καταργήσει. Κάνουμε, επίσης, έκκληση, από κοινού με το Συμβούλιο, για ταχεία επικύρωση των διεθνών συμβάσεων που βρίσκονται σε εξέλιξη, όπως της σύμβασης που αφορά τη χρηματοδότηση της τρομοκρατίας, η εφαρμογή της οποίας είναι σαφές ότι έχει καθυστερήσει σημαντικά.
<P>
Ωστόσο, κύριε Πρόεδρε, παρόλα αυτά παραμένουμε ανικανοποίητοι. Γιατί; Αυτό είναι το βασικό σημείο, στο οποίο ήθελα να καταλήξω.
<P>
Παρά την ψήφιση από το Συμβούλιο μακροσκελών καταλόγων δράσεων προς ανάληψη, τα μέτρα αυτά παραμένουν σποραδικά και δεν προχωρούν σε πλήρη έλεγχο των συνειδήσεων στην Ευρωπαϊκή Ένωση. Δεν είναι εύκολο να αποσιωπήσουμε το γεγονός ότι αυτή τη στιγμή η έρευνα για τις τρομοκρατικές ενέργειες της 11ης Σεπτεμβρίου επικεντρώνεται στην Ευρώπη και ότι τα πορίσματά της αποδεικνύουν ότι η Ευρώπη, εδώ και χρόνια, αποτελούσε το επίκεντρο της προετοιμασίας των τρομοκρατών, στους οποίους χρησίμευε ως ορμητήριο. Όλα αυτά δεν είναι τυχαία. Την επομένη των τρομοκρατικών ενεργειών μία καθημερινή εφημερίδα στη Γαλλία πήρε συνέντευξη από τη σημερινή πρόεδρο της Eurojust, κ. Coninsx, και τη ρώτησε το εξής -διαβάζω το σχετικό απόσπασμα του άρθρου - "Το ισλάμ έχει βαθιές ρίζες στην Ευρώπη;" . Απάντηση της κ. Coninsx, προέδρου της Eurojust: "Η Ευρώπη μπορεί να αποτελέσει βάση για την οργάνωση των τρομοκρατών. Η διέλευση των συνόρων είναι ουσιαστικά αρκετά εύκολη λόγω της Συνθήκης του Σένγκεν" .
<P>
Όλος ο κόσμος, κύριε Πρόεδρε, το γνωρίζει αυτό. Ισχύει για τους τρομοκράτες, όπως ισχύει επίσης για τις σχάσιμες ύλες, για τα κλεμμένα έργα τέχνης, για την παράνομη μετανάστευση, κλπ. Προσφάτως μάλιστα, στην ίδια αυτή αίθουσα, κατηγορούσα την Επιτροπή πως πολύ συχνά παραγνωρίζει το πρόβλημα της παράνομης μετανάστευσης. Η Ευρωπόλ μας πληροφορεί ότι 500 000 παράνομοι μετανάστες εισέρχονται κάθε χρόνο στο έδαφος των χωρών της Ένωσης, αριθμός ο οποίος μου φαίνεται μάλλον υποτιμημένος σε σχέση με την πραγματικότητα. Εν πάση περιπτώσει, αυτό σημαίνει ότι εκατομμύρια αλλοδαποί ζουν μόνιμα, παράνομα, στο ευρωπαϊκό έδαφος. Συνεπώς, σας θέτω το εξής ερώτημα: μπορούμε να πούμε ότι οι χώρες που αφήνουν να εισέρχονται στο έδαφός τους εκατομμύρια αλλοδαποί χωρίς να μπορούν να τους εντοπίσουν και που τους αφήνουν να ζουν παράνομα είναι χώρες που ελέγχουν τα εθνικά τους εδάφη; Όλοι φυσικά θα απαντήσουν "όχι" .
<P>
Σήμερα εναπόκειται στο Συμβούλιο, και μόνο σε αυτό, να δώσει αυστηρές εντολές για να τοποθετηθεί υψηλότερα ο πήχης. Ο Πρόεδρος του Συμβουλίου είπε, ορθώς, ότι ο αγώνας κατά της τρομοκρατίας θα είναι παγκόσμιος και διαρκής. Θα πρέπει να επωμιστούμε τις συνέπειες, να ανατρέψουμε τις πεπαλαιωμένες αντιλήψεις, να δώσουμε προτεραιότητα στην ασφάλεια, να επανεξετάσουμε όλες τις παλαιές στρατηγικές που δεν είναι πλέον κατάλληλες, να αναγνωρίσουμε ότι οι έλεγχοι δεν βλάπτουν την ελεύθερη κυκλοφορία, αλλά, αντίθετα, βλάπτουν τους εγκληματίες και προστατεύουν τις ελευθερίες των πολιτών.
<P>
Το Συμβούλιο πρέπει λοιπόν να δώσει άμεσες εντολές ώστε να καταγραφούν όλα τα νομικά κείμενα που πρέπει να επανεξεταστούν υπό το φως της ασφάλειας, και κυρίως, το καταστροφικό άρθρο 62, παράγραφος 1, της Συνθήκης του Αμστερνταμ, το οποίο προβλέπει, πέντε χρόνια μετά από τη θέση του σε εφαρμογή, την πλήρη κατάργηση κάθε είδους ελέγχου των ατόμων στα εσωτερικά σύνορα.
<P>
Χρειαζόμαστε, κύριε Πρόεδρε, ένα γενικό πρόγραμμα αναθεωρήσεων και γι' αυτό το Συμβούλιο θα πρέπει να πάρει το γενικό πρόσταγμα. Αυτό σημαίνει ότι το άρθρο 67 της Συνθήκης του Αμστερνταμ πρέπει να επανεξεταστεί·
<P>
(Ο Πρόεδρος αφαιρεί το λόγο από τον ομιλητή)

<SPEAKER ID=26 LANGUAGE="NL" NAME="Thyssen">
Μετά από τις επιθέσεις της 11ης Σεπτεμβρίου ο κόσμος ζει με αγωνία. Οι άνθρωποι έχουν συγκλονιστεί. Νιώθουν συμπάθεια για τα θύματα και τους συγγενείς τους και αισθάνονται λιγότερο ασφαλείς από ποτέ. Ο κόσμος περιμένει να εξασφαλίσουν οι κυβερνήσεις ασφάλεια. Συνειδητοποιεί ότι κάτι τέτοιο δεν είναι δυνατό με απόλυτο τρόπο, ζητά όμως, και πολύ σωστά, μία αποφασιστική και αποτελεσματική στάση.
<P>
Όποιος είναι σήμερα υπεύθυνος για την ασφάλεια έχει ένα ιδιαίτερα δύσκολο έργο. Η ανάγκη της πραγματικής ευρωπαϊκής ολοκλήρωσης και του διεθνούς συντονισμού είναι σήμερα σαφέστερη από ποτέ, τόσο στα λόγια όσο και στα έργα. Πιστεύω πραγματικά, κύριε Πρόεδρε, ότι θα μπορέσετε να εφαρμόσετε αποτελεσματικά το πρόγραμμα δράσης σας της 21ης Σεπτεμβρίου και ότι η βελγική Προεδρία θα μπορέσει να υποβάλει συγκεκριμένες προτάσεις προς την κατεύθυνση αυτή.
<P>
Κύριε Πρόεδρε, υπογραμμίσαμε όλοι ότι οι επιθέσεις δεν απευθυνόντουσαν τόσο κατά των αθώων θυμάτων όσο κατά των συμβόλων της ελευθερίας, της δημοκρατίας και των ανθρωπίνων δικαιωμάτων, όπως του δικαιώματος στη ζωή. Κανείς δεν μπορεί να αμφισβητήσει ότι και το Ευρωπαϊκό Κοινοβούλιο αποτελεί ένα σύμβολο αυτών των αξιών. Δεν θέλουμε βέβαια να αυτοχαρακτηριστούμε ως στόχος και να σπείρουμε τον πανικό, ωστόσο πολλοί συνάδελφοι, όπως ανέφερε ήδη ο Πρόεδρος της Ομάδας κ. Poettering, ανησυχούν. Στο Στρασβούργο επιτηρούνται οι είσοδοι και οι έξοδοι αυτού του κτιρίου από την αστυνομία. Αντίθετα, στις Βρυξέλλες δεν μας παρέχεται ούτε καν μία επίφαση ασφαλείας. Και καθώς μάλιστα πληροφορηθήκαμε ότι ο βέλγος Υπουργός Εξωτερικών θα έρθει να μας αναφέρει ότι δεν έχει καμία ένδειξη για την ανάγκη λήψης τέτοιων μέτρων ασφαλείας, έχουμε πραγματικά λόγους να ανησυχούμε. Ως γνωστόν, οι τρομοκράτες δεν συνηθίζουν να προειδοποιούν για τις επιθέσεις τους και ένας Υπουργός Εξωτερικών οφείλει να το συνειδητοποιήσει αυτό. Για το λόγο αυτό, κύριε Πρόεδρε του Συμβουλίου και κύριε Υπουργέ Εξωτερικών, θα ήθελα να σας παρακαλέσω να ζητήσετε από τον Υπουργό Εξωτερικών σας και από την αστυνομία να αλλάξουν την στάση τους στο Βέλγιο. Όχι μόνο για χάρη της ασφάλειας των λαϊκών αντιπροσώπων των δεκαπέντε κρατών μελών, αλλά και για χάρη της ασφάλειας των συνεργατών τους, των επισκεπτών τους, για χάρη της ασφάλειας της πόλης η οποία είναι πρωτεύουσα της Ευρώπης και για χάρη της ασφάλειας την οποία θέλουμε να προασπίσουμε όλοι μας από κοινού.

<SPEAKER ID=27 LANGUAGE="DE" NAME="Hδnsch">
Κύριε Πρόεδρε, κύριε Πρόεδρε του Συμβουλίου, ποιά είναι τα καθήκοντα της Ευρώπης αυτόν τον καιρό; Πρώτον: η Ευρώπη πρέπει να σταθεί στο πλευρό όσων δέχονται επίθεση υπερασπίζοντάς τους. Είμαστε συνεπείς στις υποχρεώσεις μας που απορρέουν από τη συμμετοχή μας στο Βορειοατλαντικό Σύμφωνο. Επικροτούμε την σταθερή και συνετή στάση της κυβέρνησης των ΗΠΑ. Επίσης, επικροτούμε όσα είπε το Ευρωπαϊκό Συμβούλιο σχετικά με την αλληλεγγύη με τις ΗΠΑ. Φροντίστε λοιπόν, κύριε Πρόεδρε του Συμβουλίου εσείς και όλοι οι άλλοι, να μην χωριστεί η Ευρώπη σε περιστέρια και γεράκια!
<P>
Δεύτερον: η Ευρωπαϊκή Ένωση πρέπει να συμβάλει στην δημιουργία μίας παγκόσμιας πολιτικής συμμαχίας εναντίον της τρομοκρατίας. Επιδοκιμάζουμε τις ενέργειες που κάνατε, κύριε Πρόεδρε του Συμβουλίου, καθώς και εκείνες των κυρίων Solana και Patten, στις αραβικές χώρες, αλλά και στη Ρωσία. Σας παρακαλούμε να συνεχίσετε τις διαμεσολαβητικές προσπάθειες στην Μέση Ανατολή, κυρίως μεταξύ Παλαιστινίων και Ισραηλινών, γιατί είναι προς το συμφέρον όλων μας!
<P>
Τρίτον: πρέπει να ενισχύσουμε από κοινού την εσωτερική ασφάλεια. Είναι λυπηρό, κύριε Πρόεδρε του Συμβουλίου, το γεγονός ότι το Ευρωπαϊκό Συμβούλιο, καθώς και το Συμβούλιο των Υπουργών Εσωτερικών και Δικαιοσύνης μόλις τώρα κατόρθωσαν να υλοποιήσουν μερικώς ορισμένα σχέδια που είχαν ήδη υποβληθεί και υποστεί επεξεργασία. Περιμένουμε την ανάληψη δράσης εναντίον της τρομοκρατίας και όχι αντιδράσεις στις τρομοκρατικές επιθέσεις. Ως προς αυτό, η Ευρώπη πρέπει να παραμείνει υπόδειγμα ισορροπίας μεταξύ των ατομικών δικαιωμάτων για ελευθερία και της ασφαλείας του συνόλου.
<P>
Τέταρτον: θέλουμε να ταχθούν οι Ευρωπαίοι από κοινού και με σταθερότητα υπέρ μιας πιο δίκαιης παγκόσμιας τάξης, στην οποία τα δικαιώματα του συνόλου θα αντικαταστήσουν την άσκηση βίας από τους ολίγους. Δεν τασσόμαστε υπέρ μιας δικαιότερης παγκόσμιας τάξης επειδή πιστεύουμε ότι με τον τρόπο αυτόν θα μπορούσαμε να στερήσουμε από την τρομοκρατία το υπόβαθρό της. Όχι, το θέλουμε επειδή αυτό αρμόζει στις αξίες μας και στην αξιοπρέπειά μας ως Ευρωπαίων - αξιοπρέπεια που την μοιραζόμαστε με όλους τους ανθρώπους του πλανήτη!
<P>
Πέμπτον: αφού μετά την 11η Σεπτεμβρίου ο ο κόσμος δεν είναι πια ο ίδιος, ούτε και η Ευρωπαϊκή Ένωση μπορεί να παραμείνει όπως είναι! Επιδοκιμάζουμε τις προθέσεις σας, κύριε Πρόεδρε του Συμβουλίου, σχετικά με τη Γάνδη και το Λάκεν. Ελπίζουμε ότι το ζήτημα δεν θα παραμείνει στις καλές προθέσεις, ότι όσα είπατε εδώ θα αποτελέσουν όντως την άποψη των 15 και ότι στη συνέχεια θα μπορέσουμε να εξακολουθήσουμε να εργαζόμαστε πάνω στη βάση αυτήν.
<P>
Η σημερινή παγκόσμια κρίση μπορεί να επιφέρει την κατάρρευση της Ευρώπης, μπορεί όμως επίσης η Ευρώπη να βγει ενδυναμωμένη από αυτήν. Τούτο είναι το δίλημμα, που αντιμετωπίζετε εσείς, αλλά και όλοι εμείς στη Γάνδη και το Λάκεν. Στο πλαίσιο της κρίσης αυτής, η Ευρώπη μπορεί και - προσθέτω - πρέπει να δείξει στους πολίτες της τι αξίζει πραγματικά η Ευρωπαϊκή Ένωση. Τούτο θα είναι το μέτρο με το οποίο θα κριθείτε τόσο εσείς όσο και όλοι μας!
<P>
(Χειροκροτήματα)

<SPEAKER ID=28 LANGUAGE="DA" NAME="Dybkjζr">
Κύριε Πρόεδρε, η 11η Σεπτεμβρίου θα μείνει στην Ιστορία. Θα δημιουργήσει ένα νέο πλαίσιο για την καθημερινή ζωή μας και το πολιτικό μας έργο. "Η Αμερική σε πόλεμο" λέει εδώ και καιρό το CNN στους υπότιτλους. Η Ευρώπη το έχει δοκιμάσει. Η Ευρώπη έχει ζήσει πολέμους. Η Ευρώπη έχει πείρα του τι σημαίνει να είσαι πεδίο διεξαγωγής πολέμου. Οι ΗΠΑ μας βοήθησαν στο παρελθόν και για το λόγο αυτό πρέπει και εμείς φυσικά να βοηθήσουμε τις ΗΠΑ τώρα. Όμως η Ευρώπη γνωρίζει επίσης ότι οι πόλεμοι δεν κερδίζονται μόνο με όπλα. Οι συγκρούσεις δεν μπορούν να παρεμποδιστούν με όπλα. Ο πόλεμος δεν μπορεί να κερδηθεί μόνο με όπλα και προπαντός η ειρήνη δεν μπορεί να επιτευχθεί μόνο με τη βοήθεια των όπλων. Μπορεί πράγματι να είναι αναγκαία η χρήση όπλων όμως πρέπει να συνειδητοποιήσουμε ότι απαιτούνται και άλλα πράγματα.
<P>
Θα ήθελα να αναφερθώ σε δύο πράγματα τα οποία είναι απαραίτητο να τεθούν στην ευρωπαϊκή ημερήσια διάταξη. Το πρώτο είναι η πρόταση κατεπείγοντος που συζητάμε τώρα. Είναι απογοητευτικό που συζητάμε μια τέτοια πρόταση για πρώτη φορά τώρα. Συμφωνώ με τα όσα είπαν άλλοι ομιλητές. Θα ήθελα να υπογραμμίσω ότι φυσικά υπάρχει λόγος που τη συζητάμε για πρώτη φορά τώρα. Πάρα πολλοί άνθρωποι έχουν πάρα πολλά οικονομικά συμφέροντα σε αυτή την υπόθεση. Υπάρχουν πάρα πολλοί που δεν έχουν όρεξη να φανερώσουν τι κρύβεται στους μυστικούς λογαριασμούς τους και για τον λόγο αυτό δεν ήταν εφικτό για την Ευρώπη να κάνει κάτι πρωτύτερα και όπως κατά πάσα πιθανότητα θα αποδειχθεί ότι μπορεί να είναι πολύ δύσκολο ακόμη και τώρα. Το δεύτερο που θέλω να πω είναι ότι εάν δεν πετύχουμε να υπάρξει λαϊκή στήριξη στην περαιτέρω ευρωπαϊκή συνεργασία δεν θα έχουμε την απαραίτητη αλληλεγγύη που θα μας καταστήσει ισχυρούς απέναντι στους τρομοκράτες.

<SPEAKER ID=29 LANGUAGE="DA" NAME="Frahm">
Κύριε Πρόεδρε, εχθές ο κ. Nielson στεκόταν εδώ και ανέλυσε την κατάσταση στο Αφγανιστάν. Το Αφγανιστάν ήταν στον κατάλογο των ξεχασμένων χωρών πριν από την 11η Σεπτεμβρίου. Τώρα όμως η κατάσταση έχει προσλάβει σχεδόν καταστροφικές διαστάσεις. Η Παγκόσμια Τράπεζα εκπόνησε έκθεση η οποία δείχνει ότι 20 000 με 40 000 παιδιά θα πεθάνουν από πείνα εξαιτίας της οικονομικής ύφεσης που προκάλεσε η 11η Σεπτεμβρίου. Στα κράτη μέλη της ΕΕ υπήρξε μία έκθεση που λέει ότι οι αλλοδαποί και οι πρόσφυγες πέφτουν θύματα κακοποίησης. Αυτό φαίνεται και από την έκθεση του κέντρου παρακολούθησης ρατσισμού. Φυσικά όλοι μας έχουμε τρομάξει με αυτό που συνέβη στις 11 Σεπτεμβρίου αλλά αυτό που μας έδειξε προπαντός είναι ότι ο κόσμος μίκρυνε και ότι κανείς δεν ασφαλής. Η αμερικανική αντιπυραυλική ασπίδα δεν θα είχε βοηθήσει στην προκειμένη κατάσταση. Ούτε ολόκληρο το αμερικανικό στρατιωτικό οπλοστάσιο δεν θα είχε βοηθήσει.
<P>
Τώρα λοιπόν λέμε ότι πρέπει να ενισχύσουμε τη δημοκρατία και τον διάλογο. Όμως το πακέτο για την τρομοκρατία που συζητάμε - όχι αυτό που αφορά την οικονομία αλλά το άλλο - ζέχνει δυσπιστία. Η φιλοδοξία να ενισχυθεί η αστυνομία και οι υπηρεσίες ερευνών σκιάζει παντελώς τον αγώνα να ενισχυθούν τα ανθρώπινα δικαιώματα, η δημοκρατία και η ασφάλεια δικαίου. Δεν θα δεχτούμε την αύξηση των αρμοδιοτήτων ούτε της Ευρωπόλ ούτε των υπηρεσιών ερευνών προτού αυτές υπαχθούν σε δημοκρατικό έλεγχο. Θέλω να ρωτήσω εάν υπάρχει κανείς που πιστεύει ότι ο κόσμος μας θα γίνει ασφαλέστερος αν απαγορεύσουμε κάποιες ενώσεις. Η τρομοκρατία, οι δολοφονίες, οι ληστείες, η καταστροφή της περιουσίας πρέπει να απαγορεύονται. Απαγορεύονται ήδη. Οι ένοχοι πρέπει να συλληφθούν και να τιμωρηθούν. Δεν θέλω να υπερασπιστώ αντιδημοκρατικές οργανώσεις, το θέμα όμως είναι εάν ο κόσμος μας θα γίνει ασφαλέστερος αν οι οργανώσεις αυτές γίνουν παράνομες και λειτουργούν πλέον υπόγεια.
<P>
Υπάρχουν όρια ως προς το ποια προβλήματα μπορούν να λυθούν μόνο μέσω της νομοθεσίας και πιστεύω ότι το πρώτο πακέτο δείχνει ότι "της νύχτας τα καμώματα τα βλέπει η μέρα και γελά" . Το καθήκον μας πρέπει να είναι να καταπολεμήσουμε τις αιτίες της τρομοκρατίας. Ως εκ τούτου πιστεύω ότι η πρωτοβουλία σχετικά με την Τρόικα ήταν μια πρωτοβουλία προς τη σωστή κατεύθυνση. Μια πρωτοβουλία για διάλογο. Μια πρωτοβουλία που θα οδηγήσει σε έναν ευρύ συνασπισμό που θα μπορεί να καταπολεμήσει την τρομοκρατία. Ωστόσο υπάρχουν προβλήματα στον συνασπισμό. Όταν η Κίνα προκειμένου να συμμετάσχει απαιτεί ως όρο να κλείσουμε τα μάτια μας στα όσα συμβαίνουν στο Θιβέτ, όταν η Ρωσία απαιτεί να κλείσουμε τα μάτια μας για τα όσα συμβαίνουν στην Τσετσενία, όταν η Τουρκία απαιτεί να κλείσουμε τα μάτια μας για τα όσα συμβαίνουν στους Κούρδους, όταν το Ισραήλ απαιτεί να κλείσουμε τα μάτια μας για τα όσα συμβαίνουν με την κατάσταση των Παλαιστινίων τότε ο κόσμος μας δεν θα γίνει ασφαλής. Πρέπει να υπάρχει ασφάλεια για όλους, ακόμη και για τους καταπιεσμένους λαούς, ακόμη και για τα 20 000 με 40 000 παιδιά που θα πεθάνουν του χρόνου από πείνα.

<SPEAKER ID=30 LANGUAGE="IT" NAME="Muscardini">
Κύριε Πρόεδρε, στον τάφο του στρατηγού υπάρχει η επιγραφή: "Εδώ κείτεται ένας άνθρωπος που ήταν σαν άγγελος: ακολούθησέ τον αργά. Το όνομά του είναι Μασούντ" . Ακολουθούμε και υπερασπιζόμαστε αυτούς που μάχονται κατά της τρομοκρατίας για την αποκατάσταση της ελευθερίας των λαών τους, της δημοκρατίας και των ανθρώπινων δικαιωμάτων. Αλλά δεν βοηθήσαμε τον Μασούντ όταν, τον Απρίλιο, ήλθε στο Στρασβούργο για να καταγγείλει τα εγκλήματα των Ταλιμπάν. Ας βοηθήσουμε τουλάχιστον τώρα τον αφγανικό λαό και τον πολιτισμένο κόσμο να ανατρέψει τους τρομοκράτες και τους φονταμενταλιστές.
<P>
Την καταδίκη μας πρέπει όμως να ακολουθήσουν οι πράξεις: μόνο τα λόγια δεν αρκούν. Αναρωτιόμαστε λοιπόν: γιατί μόνο σήμερα δεσμεύονται οι τραπεζικοί λογαριασμοί των τρομοκρατών, εάν οι λογαριασμοί αυτοί ήταν ήδη γνωστοί από τις κυβερνήσεις και από τις Υπηρεσίες Πληροφοριών; Γιατί δεν έχουν ακόμη καταγγελθεί και κλείσει οι δικτυακοί τόποι που συνεχίζουν να προάγουν τρομοκρατικές ενέργειες και διατηρούν επαφές με τους ανατρεπτικούς πυρήνες όλου του κόσμου, συνεχίζοντας τη στρατολόγηση νέων τρομοκρατών;
<P>
Ζητάμε να παγώσουν αμέσως τα ταμεία και τα προγράμματα κοινοτικής χρηματοδότησης στις κυβερνήσεις που δεν προσχωρούν στο συνασπισμό κατά της τρομοκρατίας ή που φιλοξενούν τρομοκράτες στα εδάφη τους.

<SPEAKER ID=31 LANGUAGE="NL" NAME="Belder">
Κύριε Πρόεδρε, στη συζήτηση για το μέλλον της Ευρωπαϊκής Ένωσης δίνεται ιδιαίτερη σημασία στην ενδεχόμενη διοργάνωση μίας συνέλευσης. Σήμερα το πρωί θα ήθελα να επιστήσω την προσοχή σας σε ένα άλλο ζήτημα, δηλαδή στο χρονοδιάγραμμα για την προετοιμασία της επόμενης Διακυβερνητικής Διάσκεψης.
<P>
Καταλαβαίνει εύκολα κανείς πως το Κοινοβούλιο δεν επιθυμεί να διεξαχθεί Διακυβερνητική Διάσκεψη το 2004 καθώς είναι έτος εκλογών και εκπνέει η θητεία της Επιτροπής. Δεν θα ήταν μήπως το 2003, όπως επιθυμεί το Κοινοβούλιο, μία καλύτερη δυνατότητα;
<P>
"Όποιος βιάζεται σκοντάφτει" λέει η παροιμία. Δεδομένων των σημαντικότατων θεμάτων που βρίσκονται προς συζήτηση, είναι αναμφίβολα χρήσιμο να δοθεί περισσότερος χρόνος για την προετοιμασία τους. Εξάλλου τα ζητήματα της Διακυβερνητικής Διάσκεψης είναι τόσο ενδιαφέροντα που θα μπορούσαν να αποτελέσουν αντικείμενο του προεκλογικού αγώνα. Εξάλλου θα πρέπει να δοθεί και στις υποψήφιες χώρες το δικαίωμα να λάβουν μέρος σε αυτήν τη σημαντική συζήτηση.
<P>
Με δύο λόγια το 2003 δεν μας δίνει πολλά περιθώρια ενώ το 2004 έχουμε πάρα πολλά να κάνουμε. Δεν θα ήταν μήπως δυνατό να αποφασίσει το Συμβούλιο να διεξαχθεί η Διακυβερνητική Διάσκεψη το 2005;

<SPEAKER ID=32 LANGUAGE="NL" NAME="Oostlander">
Κύριε Πρόεδρε, η Ευρωπαϊκή Ένωση έχασε πολλούς πολίτες της κατά τις επιθέσεις στην Νέα Υόρκη και την Ουάσινγκτον. Δεν πρόκειται επομένως μόνο για αλληλεγγύη εκ μέρους μας. Οι μοίρες μας είναι πλέον συνυφασμένες. Είναι λοιπόν λογικό να θέσει το ΝΑΤΟ σε ισχύ το άρθρο 5, γεγονός που δείχνει ότι συμβάλλουμε σε όλα τα στάδια των αντιδράσεων του ΝΑΤΟ. Φέρουμε πλήρη ευθύνη και για το λόγο αυτό οφείλουμε να γνωρίζουμε τι αντιδράσεις θα υπάρξουν.
<P>
Οι τρομοκράτες στόχο τους έχουν μόνο το χάος και την τυφλή εκδίκηση. Για το λόγο αυτό η αντίδρασή μας θα πρέπει να είναι μετρημένη, θα πρέπει να απευθύνεται συγκεκριμένα στα υπαίτια άτομα και οργανώσεις. Χρειάζεται να ενισχυθούν σημαντικά τα μέτρα για την ασφάλεια. Για το λόγο αυτό απαιτείται να δοθούν σαφώς περισσότερα περιθώρια στην Ευρωπόλ και την Eurojust και να συμμετάσχουν πλέον αυτές οι οργανώσεις στην διάρθρωση του κράτους δικαίου.
<P>
Το ευρωπαϊκό ένταλμα σύλληψης, ο κοινός ορισμός της τρομοκρατίας και του οργανωμένου εγκλήματος, η διευκόλυνση των εκδόσεων υπόπτων αποτελούν απαραίτητα μέτρα. Οι υπουργοί των κρατών μελών οι οποίοι αναλώνονται σε συνεχείς διαμαρτυρίες θα μπορούσαν αναμφισβήτητα να χαρακτηριστούν από τους οιονεί τρομοκράτες - χρησιμοποιώ έναν όρο από τον ψυχρό πόλεμο - "χρήσιμοι ηλίθιοι».
<P>
Τι θα πρέπει ακόμα να συμβεί προκειμένου να λάβουμε επιτέλους τα απαραίτητα μέτρα για την κοινή μας εσωτερική ασφάλεια χρησιμοποιώντας την έννοια της κυριαρχίας των κρατών μελών υπέρ των πολιτών και όχι σε βάρος τους;
<P>
Κάθε κράτος μέλος οφείλει να συνειδητοποιήσει ότι εφόσον εξασφαλίζει ελαφρά τη καρδία ελευθερίες σε εγκληματίες, αυτοί θα τις χρησιμοποιήσουν για να προετοιμάσουν με όλη τους την άνεση τα εγκλήματά τους και τελικά θα μπορεί να αποτελέσει και το ίδιο το κράτος στόχο των εγκληματιών. Η βελτίωση των διεθνών σχέσεων συμβάλλει και στην αύξηση της διεθνούς ασφαλείας. Θα πρέπει επομένως να αξιοποιήσουμε τα υφιστάμενα βήματα όπως το μεσογειακό διάλογο και τα Ηνωμένα Έθνη. Χρειάζεται να υπάρξουν επαφές με τμήματα του αφγανικού πληθυσμού, προκειμένου μάλιστα να συμβάλουμε στην ανακούφιση των αναγκών του χειμαζομένου πληθυσμού.
<P>
Υποστηρίζουμε ανεπιφύλακτα το ψήφισμα το οποίο εκπονήθηκε υπό την επιδέξια καθοδήγηση του κ. Collins. Θα θέλαμε να προτείνουμε ωστόσο μία και μόνο τροπολογία στο παλαιό ψήφισμα των σοσιαλιστών και να αντικατασταθεί στο άρθρο 26 η αναφορά στο Γιβραλτάρ με τη δική μας διατύπωση. Πέρα από αυτό, συμφωνούμε απολύτως με το κοινό αποτέλεσμα.

<SPEAKER ID=33 LANGUAGE="FR" NAME="Michel">
. (FR) Κύριε Πρόεδρε, κυρίες και κύριοι, θα απαντήσω γρήγορα σε ορισμένες από τις ερωτήσεις, δυστυχώς πολύ σύντομα, επειδή δεν μπορώ να παραμείνω καθ' όλη τη συνεδρίαση.
<P>
Θα ήθελα καταρχάς να δώσω κάποιες συμπληρωματικές πληροφορίες σχετικά με τη συνέλευση. Πολλά μέλη του κοινοβουλίου παρενέβησαν επ' αυτού του σημείου. Νομίζω ότι θα πρέπει να πούμε ότι η αρχή της σύγκλησης συνέλευσης για την προετοιμασία της Διακυβερνητικής Διάσκεψης είναι, πιστεύω, γενικώς παραδεκτή, μια και αυτό είναι το ερώτημα που μου ετέθη. Η συμμετοχή στη συνέλευση εκπροσώπων των κυβερνήσεων, της Επιτροπής, των εθνικών κοινοβουλίων και του Ευρωπαϊκού Κοινοβουλίου, δηλαδή η τετραμερής σύνθεση, είναι, επίσης, σαφές πως είναι γενικώς παραδεκτή. Η συμμετοχή αυτή θα μπορούσε να πάρει την ακόλουθη μορφή: εκπρόσωποι των κυβερνήσεων - γίνεται λόγος για δεκαπέντε εκπροσώπους - δεκαέξι μέλη από το Ευρωπαϊκό Κοινοβούλιο, τριάντα μέλη από τα εθνικά κοινοβούλια και ένας εκπρόσωπος από την Επιτροπή. Ωστόσο, δεν θα ξεκινήσω εδώ συζήτηση για τους αριθμούς. Αυτό που πρέπει να έχουμε στο μυαλό μας είναι ότι ο αριθμός των συμμετεχόντων σε αυτή τη συνέλευση πρέπει να είναι σχετικά μειωμένος. Δεν θα πρέπει να είναι μεγάλος: εάν θέλουμε να ευχαριστήσουμε τους πάντες, μπορούμε φυσικά να συμπεριλάβουμε μεγάλο αριθμό εκπροσώπων, αλλά θα καταλήξουμε έτσι σε μία συνέλευση που δεν θα είναι λειτουργική. Μου φαίνεται ότι αυτό πρέπει να το λάβουμε υπόψη μας.
<P>
Το Ευρωπαϊκό Συμβούλιο του Λάκεν θα υποδείξει απ' ό,τι φαίνεται - προς αυτή την κατεύθυνση κινούμαστε νομίζω - έναν πρόεδρο, επικουρούμενο από ένα προεδρείο το οποίο θα αποτελείται από ένα τουλάχιστον μέλος κάθε ομάδας εκπροσώπων που θα συμμετέχουν στη συνέλευση και συνεπικουρούμενο από μία γραμματεία. Η συνέλευση δεν οφείλει να καταλήξει σε ένα τελικό κείμενο αλλά, σε αυτή τη φάση - νομίζω ότι είναι ο κ. Barσn Crespo, που έθεσε το ερώτημα εάν πρόκειται για προτάσεις ή για επιλογές - σε αυτή τη φάση, λέω λοιπόν, κλίνουμε προς τη διατύπωση επιλογών περισσότερο παρά προς τη διατύπωση προτάσεων, με την ευχή οι φορείς να επιλέξουν ανάμεσα στις επιλογές, δεδομένου ότι οι επιλογές δεν είναι παρά παραλλαγές προτάσεων.
<P>
Δεν υποστηρίζω την άλφα ή βήτα άποψη: περιγράφω μονάχα πώς έχουν τα πράγματα. Εάν ήταν στο χέρι μου και μόνο, θα πηγαίναμε σίγουρα πολύ πιο πέρα από τις προτάσεις, πιστέψτε με. Η λύση θα ήταν κατά πολύ ριζικότερη. Αλλά πρέπει να συνηθίσω στην ιδέα της Προεδρίας· Σας εκθέτω, λοιπόν, αυτό που πιστεύω ότι οφείλω να σας εκθέσω ώστε να λειτουργούμε υπό όρους διαφάνειας. Δεν μπορώ να κάνω περισσότερα.
<P>
Οι εργασίες της συνέλευσης θα πρέπει να ξεκινήσουν το συντομότερο, υπό την ισπανική Προεδρία, δηλαδή στη διάρκεια του πρώτου εξαμήνου του 2002. Σας αναφέρω, επίσης, δύο στοιχεία σε σχέση με αυτή τη συνέλευση: είναι βασικό, όχι μόνο να μην τα ξεχνάτε, αλλά να τα συζητήσετε και να διατυπώσετε τη γνώμη σας επ' αυτών.
<P>
Η ομάδα των υποψήφιων χωρών, καταρχάς, αποτελεί ένα σημαντικό στοιχείο. Στη Genval επιτεύχθηκε σε μεγάλο βαθμό συμφωνία σχετικά με τη συμμετοχή στη συνέλευση των υποψήφιων χωρών. Εάν όντως επιθυμούμε να τους δώσουμε οντότητα, δικαίωμα στο λόγο, απομένει να καθορίσουμε τους ακριβείς τρόπους της εκπροσώπησής τους. Η Προεδρία υποβάλλει συνεπώς τρεις δυνατούς τρόπους: είτε μία εκπροσώπηση σύμφωνα με το μοντέλο των κρατών μελών, δηλαδή ένας εκπρόσωπος από κάθε κυβέρνηση και δύο μέλη από κάθε εθνικό κοινοβούλιο - δεν είναι άσχημη λύση· είτε ένας εκπρόσωπος από κάθε χώρα κατά τη διάρκεια των εργασιών της συνέλευσης· είτε, τρίτη δυνατότητα, μία σταδιακή εκπροσώπηση στο πλαίσιο της οποίας θα προβλέπεται ένας μόνο εκπρόσωπος μέχρι την υπογραφή της συνθήκης ένταξης, και στη συνέχεια, μετά από την υπογραφή, η εκπροσώπηση θα είναι παρόμοια με αυτή των κρατών μελών. Θα μπορούσαν, επίσης, να κληθούν ως παρατηρητές, εκπρόσωποι της Οικονομική και Κοινωνικής Επιτροπής και εκπρόσωποι της Επιτροπής των Περιφερειών. Αυτές είναι οι εκδοχές που μελετούνται αυτή τη στιγμή.
<P>
Με ποιο τρόπο θα εμπλέξουμε την κοινωνία των πολιτών στη συνέχεια; Η ιδέα ενός κοινωνικού φόρουμ έγινε σε γενικές γραμμές δεκτή με ικανοποίηση από τις αντιπροσωπείες. Ετέθησαν, ωστόσο, ορισμένα ερωτήματα όσον αφορά τη σύνθεση αυτού του φόρουμ - εννοείται την επιλογή αυτών που θα εκπροσωπήσουν την κοινωνία των πολιτών - και ερωτήματα σχετικά με τους τρόπους οργάνωσης, τη σχέση του φόρουμ με τη συνέλευση - αναφερόμαστε για παράδειγμα σε ακροαματικές διαδικασίες, σε τρόπους, γέφυρες επικοινωνίας αυτού του τύπου.
<P>
Η Προεδρία πιστεύει ότι αυτό το φόρουμ μπορεί να οργανωθεί με δύο τρόπους. Είτε ως μία διευρυμένη συνέλευση, περίπτωση στην οποία θα πρέπει να καθορίσουμε την ακριβή σύνθεση, το ρόλο και τον τρόπο λειτουργίας της, είτε ως διαρθρωμένο δίκτυο, αποτελούμενο από οργανώσεις, που θα εκπροσωπούν την κοινωνία των πολιτών το οποίο θα απλώνεται σε ευρωπαϊκό επίπεδο. Οι οργανώσεις, που θα αποτελούν μέρος αυτού του δικτύου θα δέχονται επίσημη πληροφόρηση σχετικά με τις εργασίες της συνέλευσης και οι γραπτές παρεμβάσεις τους θα αποτελούν μέρος της επίσημης τεκμηρίωσης η οποία θα διαβιβάζεται στα μέλη της συνέλευσης, θα περνούν από ακροαματική διαδικασία από τα μέλη της συνέλευσης, σύμφωνα με τρόπους που μένει να καθοριστούν, και η συνέλευση θα μπορούσε επίσης, σε ορισμένες περιπτώσεις, να τις συμβουλεύεται για κάποια ειδικά ζητήματα. Εάν επιλέξουμε αυτή τη λύση, θα ήταν ενδεχομένως χρήσιμο να ορίσουμε ένα συντονιστή σε πολιτικό επίπεδο, ο οποίος θα μπορούσε να επιλεγεί είτε από το Ευρωπαϊκό Συμβούλιο του Λάκεν είτε από την ίδια τη συνέλευση.
<P>
Αυτές ήταν οι συμπληρωματικές πληροφορίες που θα ήθελα να δώσω σχετικά με τη συνέλευση, ώστε, φυσικά, να μας διατυπώσετε με τη σειρά σας τις ιδέες που ενδεχομένως έχετε ή θα έχετε, γιατί αυτός είναι ο στόχος αυτού του είδους ανταλλαγής. Παραμένω, λοιπόν, απόλυτα ανοιχτός σε οποιαδήποτε παρατήρηση και οποιαδήποτε ιδέα, σε οποιαδήποτε υπόδειξη σχετικά με το θέμα.
<P>
Πολλοί από εσάς αναφέρθηκαν στην ασφάλεια στις Βρυξέλλες. Θα επανέλθω στο θέμα. Γνωρίζω, αν δεν κάνω λάθος, πως δεν υπάρχουν δυσκολίες αρχής, εκτός από μία πτυχή, στην οποία συναντούμε κάποιες δυσκολίες - θα προσπαθήσω να αναλύσω το ζήτημα και να εξετάσω τα πράγματα από πιο κοντά - μία πτυχή, λοιπόν, η οποία αφορά την χωρίς περιορισμούς πρόσβαση στο βελγικό έδαφος: δεν είμαι σίγουρος ότι αυτό δεν πρόκειται να δημιουργήσει κάποια προβλήματα. Για τα υπόλοιπα, φαίνεται ότι μπορούμε να καταλήξουμε πολύ γρήγορα σε συμφωνία. Σας υπόσχομαι μόλις επιστρέψω να θέσω το ζήτημα στους Υπουργούς Εσωτερικών και Δικαιοσύνης, ώστε να μπορέσω να σας δώσω το συντομότερο δυνατόν κάποια σαφή απάντηση στα ερωτήματα που μου θέσατε.
<P>
Θα ήθελα να τονίσω κάποια πράγματα που προκύπτουν από τις συζητήσεις μας και τα οποία προσέχω κι εγώ ο ίδιος πάρα πολύ. Η εφαρμογή μιας σειράς μέτρων για την αποτελεσματική καταπολέμηση της τρομοκρατίας, σημαίνει κατ' ανάγκη - δεν πρέπει να κλείνουμε τα μάτια στο γεγονός αυτό - σημαίνει λοιπόν κατ' ανάγκη, λέω, ότι υπάρχει κίνδυνος να ληφθούν μέτρα που θα καταπατούν τις ελευθερίες. Ο κ. Barσn Crespo το είπε και ο κ. Lannoye επέστησε την προσοχή μας στο ζήτημα αυτό. Ακουσα ήδη, σε αυτή την αίθουσα, λόγους που δείχνουν πως ορισμένοι δεν το έχουν καταλάβει και τόσο καλά: έτσι, εάν θα έπρεπε να εφαρμόσω στην πράξη το πρόγραμμα του κ. Berthu, είναι σαφές ότι θα φτάναμε κατευθείαν σε μία κοινωνία που καταπατά τις ελευθερίες, που δεν θα έχει καμία σχέση, επιτρέψτε μου την έκφραση, με την ποιότητα ζωής και την ποιότητα δημοκρατίας των κοινωνιών μας. Έτσι είναι· αυτή είναι η γνώμη μου και σας την εκθέτω ανεπιφύλακτα. Πιστεύω ότι πρέπει να είμαστε προσεκτικοί, γιατί πρόκειται πράγματι για κάτι πολύ σημαντικό. Δεν μπορούμε, με τη δικαιολογία ότι αγωνιζόμαστε ενάντια στην τρομοκρατία, να ξεθάψουμε ξεχασμένες εποχές. Νομίζω ότι κάτι τέτοιο θα ήταν πολύ επικίνδυνο· δεν είμαι λοιπόν υπέρ μιας τέτοιας λύσης. Πιστεύω ότι η δυσκολία με την οποία θα ερχόμαστε διαρκώς αντιμέτωποι είναι ακριβώς ο διαρκής υπολογισμός και η διαρκής αξιολόγηση των περιθωρίων κίνησης που έχουμε. Αλλά, για όνομα του Θεού, ας μην κυριευθούμε από φοβίες όσον αφορά την ασφάλεια, γιατί θα πέσουμε, αργά ή γρήγορα, οι ίδιοι θύματα της κατάστασης αυτής και η δημοκρατία μας θα βγει ζημιωμένη.
<P>
(Χειροκροτήματα)
<P>
Ο κ. Lannoye επέμεινε - και άλλοι, επίσης - σε κάτι εξαιρετικά σημαντικό, που αφορά την εξωτερική μας πολιτική, ως προς το οποίο συμφωνώ μαζί του απόλυτα: οι εχθροί των εχθρών μας δεν είναι εξ ορισμού φίλοι μας. Φυσικά και είμαι απόλυτα σύμφωνος. Είναι αλήθεια, ότι πίσω από αυτή τη συναινετική συμμαχία, που βασίζεται στις τρέχουσες εξελίξεις, αναγκαστικά και, σε κάποιο βαθμό επίσης - πρέπει να το παραδεχτούμε - στο συναίσθημα, το οποίο δεν είναι αδικαιολόγητο, είναι πιθανό, φυσικά, καθώς δεσμευόμαστε σε μία παρόμοια διαδικασία, να έχουμε την τάση να αγνοούμε, να παραβλέπουμε ή να λησμονούμε κάποια σημαντικά στοιχεία.
<P>
Εχθές, νομίζω, στην Επιτροπή Εξωτερικών Υποθέσεων, με ρώτησαν για παράδειγμα: "Θέσατε στους συνομιλητές σας ζήτημα κρατικής τρομοκρατίας;" . Πιστεύω ότι όντως δεν πρέπει να ξεχνάμε την πλευρά αυτή της προσπάθειάς μας, της δέσμευσής μας στην Ευρώπη και των αξιών μας. Είναι αλήθεια ότι θα πρέπει, επίσης, να είμαστε εξίσου προσεκτικοί ως προς αυτό, δηλαδή να μην λησμονούμε πως μερικές φορές κάποιες χώρες, κάποιες πραγματικότητες, κάποιες οντότητες μέσα στη συμμαχία, θα πρέπει επίσης, σε κάποιο βαθμό να δίνουν λογαριασμό για ορισμένες πρακτικές, ορισμένες συμπεριφορές, ορισμένες πολιτικές που ακολουθούν. Αναγνωρίζω, λοιπόν, ότι δεν πρέπει να ωραιοποιούμε το θέμα και ότι δεν πρέπει να λησμονούμε να συνεχίζουμε τον αγώνα μας και την προπαγάνδα μας για μία δημοκρατική κοινωνία σε όλα τα μήκη και πλάτη της γης, όπου αυτό είναι εφικτό. Συμφωνώ λοιπόν με τη διεύρυνση του ρόλου του διεθνούς ποινικού δικαστηρίου. Καθώς περνά ο καιρός, καταλαβαίνουμε ότι είναι εξαιρετικά ουσιαστικό να διαθέτουμε ένα τόσο σημαντικό εργαλείο.
<P>
Με ρωτούν εάν είμαι σύμφωνος με την ενσωμάτωση του Χάρτη των Θεμελιωδών Δικαιωμάτων σε ενδεχόμενο σύνταγμα. Όλοι γνωρίζουν τη θέση μου για αυτό το ζήτημα. Δυστυχώς, πιστεύω ότι δεν είμαστε ακόμα όλοι αρκετά ώριμοι. Ωστόσο, νομίζω ότι καθένας έχει τα επιχειρήματά του και, συνεπώς, η συζήτηση αυτή πρέπει να συνεχιστεί. Αργά ή γρήγορα θα καταλήξουμε κάπου.
<P>
Αλλο σημαντικό στοιχείο: μου ετέθησαν ερωτήματα πάνω στον κίνδυνο καταπάτησης των ελευθεριών. Είναι γεγονός ότι εάν λάβουμε μία σειρά μέτρων - μιλήσαμε για τη δέσμευση των περιουσιακών στοιχείων και για αρκετά άλλα μέτρα - θα πρέπει να προσέξουμε ώστε τα μέτρα αυτά, ακόμη και σε περίπτωση που λαμβάνονται σε κατάσταση έκτακτης ανάγκης, να συνοδεύονται πάντα από μία συστηματική αξιολόγηση, η οποία κατά προτίμηση θα έπεται της εφαρμογής τους, ανεξαρτήτως της φύσης τους. Θα είναι φυσικά απαραίτητο, μου φαίνεται, τα μέτρα που λαμβάνονται εκτάκτως να επαναξιολογούνται αρκετά άμεσα και αρκετά συχνά. Θα πρέπει να αποφύγουμε, κάτι που συχνά συμβαίνει στην πράξη - στο Βέλγιο, για παράδειγμα, όπου γνωρίζω τις πρακτικές - μέτρα που λαμβάνονται προσωρινά να ισχύουν πενήντα χρόνια μετά. Τάσσομαι λοιπόν με εκείνους που απαιτούν εγγυήσεις. Εάν τα μέτρα λαμβάνονται εκτάκτως, πρέπει να προβλέψουμε έναν αποτελεσματικό μηχανισμό περιοδικής επαναξιολόγησής τους.
<P>
Όσον αφορά τα υπόλοιπα, συμμερίζομαι σε γενικές γραμμές τις ιδέες και τους προβληματισμούς που ακούστηκαν. Ο κ. Dupuis μίλησε για την αποτελεσματικότητα των μυστικών υπηρεσιών. Θα πρέπει να σας ομολογήσω ότι δεν ξέρω και πολλά για τις μυστικές υπηρεσίες, εφόσον είναι μυστικές. Υποθέτω ότι είναι τουλάχιστον αποτελεσματικές. Υποστηρίζω απλά τακτικότερες ανταλλαγές πληροφοριών, πιο προωθημένη ολοκλήρωση και καλύτερο συντονισμό. Πιστεύω ότι συμφωνείτε μαζί μου ως προς αυτό.
<P>
Κύριε Dupuis, απάντησα επίσης στο σκέλος της ερώτησης που αφορούσε τον κίνδυνο να ενθαρρυνθεί η κρατική τρομοκρατία ή εν πάση περιπτώσει να παραγκωνιστούν ορισμένες πραγματικότητες που αφορούν μερικές χώρες. Συμφωνώ, επίσης, ότι δεν πρέπει να εγκαταλείψουμε τη δράση μας, να χάσουμε την επιμονή μας, την πειθώ μας που στοχεύουν στο να οδηγήσουν ορισμένες χώρες στη δημοκρατία. Δεν θα πρέπει να λησμονούμε αυτή την πλευρά ή να φερόμαστε λες και αυτό το πρόβλημα δεν αφορά πλέον κάποιες αραβικές χώρες. Πρέπει να συνεχίσουμε να το αναφέρουμε. Η προσωπική μου άποψη είναι ότι πρέπει να ενισχύσουμε, παντού όπου αυτό είναι δυνατόν, τον πολιτικό διάλογο, έναν πολιτικό διάλογο χωρίς ταμπού. Κατά τη γνώμη μου είναι απολύτως δυνατό να τον επιβάλουμε στις σχέσεις μας. Πρόκειται για μία ελάχιστη προϋπόθεση και κατά την επίσκεψή μου στο Ιράν για παράδειγμα, συναποφασίσαμε τη δημιουργία μίας ομάδας μεταξύ Ευρώπης και Ιράν η οποία θα ασχολείται αποκλειστικά με ζητήματα που αφορούν τα ανθρώπινα δικαιώματα. Έγινε δεκτό. Αυτές οι πρωτοβουλίες πρέπει, σίγουρα, να πολλαπλασιαστούν.
<P>
Κυρίες, κύριοι, κύριε Πρόεδρε, πιστεύω ότι οι απαντήσεις μου ήταν όσο το δυνατόν πληρέστερες. Λησμόνησα ενδεχομένως κάποιες. Μπορώ να σας πω ότι σε γενικές γραμμές συμμερίζομαι απόλυτα τους προβληματισμούς σας. Τους άκουσα με προσοχή. Δεσμεύομαι τουλάχιστον να τους μεταφέρω εκεί που πρέπει. Θα κάνω ό,τι είναι δυνατόν για να μεταφέρω με τη μεγαλύτερη αξιοπιστία τις πληροφορίες, τις ιδέες, την κριτική και τις προτάσεις, οι οποίες ακούστηκαν σήμερα στο Κοινοβούλιο.

<SPEAKER ID=34 LANGUAGE="FR" NAME="Berθs">
Κύριε Πρόεδρε, κύριε Επίτροπε, αγαπητοί συνάδελφοι, το Ευρωπαϊκό Συμβούλιο της 21ης Σεπτεμβρίου ξεκίνησε το έργο που βρίσκεται μπροστά μας όσον αφορά την επανεξέταση των θεμελιωδών ιδεών μας. Από τις 9.11.1989, η Ευρώπη γνωρίζει ότι ο ψυχρός πόλεμος έχει λήξει, αλλά από τις 11.9.2001 ο κόσμος γνωρίζει ότι αυτός ο ψυχρός πόλεμος έχει λήξει και ότι βρισκόμαστε σήμερα στα πρόθυρα μιας παγκόσμιας συμμαχίας ενάντια στην τρομοκρατία.
<P>
Σήμερα, το δικαίωμα του λόγου θα δοθεί σε αυτούς που εκδηλώνουν την αμέριστη αλληλεγγύη τους προς τις ΗΠΑ και που δεσμεύονται χωρίς επιφυλάξεις σε αυτό τον αγώνα ενάντια στην τρομοκρατία. Αλλά γι' αυτό πρέπει, επίσης, να απαγορεύσουμε στις γραμμές μας κάθε ολίσθημα, γιατί στον αγώνα κατά της τρομοκρατίας, ούτε ο σκοταδισμός ούτε ο φανατισμός είναι όπλα αποδεκτά. Θα πρέπει, επίσης, να αναζητήσουμε τα αίτια. Η Ευρωπαϊκή Ένωση γνωρίζει ότι όλες οι μορφές τρομοκρατίας δεν είναι αποτέλεσμα φτώχειας, αλλά ότι την τρομοκρατία τρέφουν τα απωθημένα και οι εξευτελισμοί. Θα πρέπει, λοιπόν, να επανεξετάσουμε την αναπτυξιακή μας πολιτική. Θα πρέπει να απαλείψουμε το χρέος των αναπτυσσόμενων χωρών. Θα πρέπει να ασχοληθούμε ξανά με το εμπόριο ελαφρών όπλων. Θα πρέπει να ζητήσουμε απ' όλους να λάβουν θέση στους πολυμερείς φορείς. Θα πρέπει, μέσα στους δικούς μας κόλπους, να εφοδιαστούμε με τα κατάλληλα μέσα αποφυγής οποιασδήποτε διαμάχης, γιατί και αυτές αποτελούν, επίσης, πηγή εντάσεων. Δεν είναι η στιγμή, μου φαίνεται, να εγκαταλείψουμε τις πρωτοβουλίες αυτού του Σώματος, επικεντρώνοντας την προσοχή μας στο θέμα το οποίο μας λένε σήμερα ότι θα απειληθεί. Το Ευρωπαϊκό Συμβούλιο έχει αποδείξει ότι μπορεί να υποστεί τις συνέπειες του αγώνα που μας περιμένει. Για να αναφερθούμε σε μερικά μόνο κεφάλαια, ας επανέλθουμε στο κεφάλαιο της χρηματοδότησης της τρομοκρατίας. Ναι, η Ένωση βάλθηκε να εντοπίσει τα κεφάλαια των Ταλιμπάν, να δεσμεύσει τα περιουσιακά τους στοιχεία με τον κανονισμό της 4ης Ιουλίου 2001. Ορισμένες από τις χώρες μας, η Γαλλία, η Γερμανία, η Μεγάλη Βρετανία, έχουν ήδη δεσμεύσει τα περιουσιακά στοιχεία τους. Η Επιτροπή μας πρότεινε εχθές μία νέα πρωτοβουλία. Αναρωτιόμαστε σε ποια βάση - ίσως ο κ. Επίτροπος μπορεί να μου απαντήσει - η Επιτροπή σκέπτεται ότι μπορεί να γίνει η αναθεώρηση αυτού του παραρτήματος. Πρόκειται για σημαντικό ερώτημα, αφού, για πρώτη φορά, το Σώμα αυτό ερωτάται για αυτού του είδους τις διατάξεις. Υπάρχει, επίσης, ο αγώνας κατά της νομιμοποίησης εσόδων από παράνομες δραστηριότητες. Ο αγώνας κατά των φορολογικών παραδείσων· θα χρειαστεί να δώσουμε νέα ώθηση σε όλα αυτά τα μέτωπα που ανοίγει η Ευρωπαϊκή Ένωση.
<P>
Οι αναταραχές αυτές λαμβάνουν χώρα την ώρα που η Ευρωπαϊκή Ένωση ολοκληρώνει την τελευταία φάση της μετάβασης στο ευρώ. Τη στιγμή που στους κόλπους της ανοίγονται βασικά μέτωπα: η διεύρυνση, αλλά επίσης ο ορισμός μιας ουσιαστικής κοινής εξωτερικής πολιτικής και πολιτικής ασφάλειας, μιας αμυντικής πολιτικής, η δημιουργία ενός χώρου ελευθερίας, ασφάλειας και δικαιοσύνης. Τα μέτωπα αυτά θα δεχτούν γερή ώθηση, οι καταστάσεις θα σαρώσουν τους δισταγμούς μας, θα ενισχύσουν την αποφασιστικότητά μας. Αλλά για να μπορέσει η Ευρώπη να αδράξει αυτή την ευκαιρία, περιμένουμε πολλά από τη Γάνδη, και η σύσταση μιας συνέλευσης μας χαροποιεί όλως ιδιαιτέρως, αλλά, κυρία εκπρόσωπε του Συμβουλίου, να έχετε υπόψη ότι δεν θα έχετε τη στήριξη του Σώματος αυτού εάν πρόκειται για ένα σύστημα επιλογών. Να είστε σίγουρη, αντιθέτως, ότι θα έχετε τη στήριξη του Σώματος αυτού για να διευρύνετε το αντικείμενο αυτής της συνέλευσης, ώστε να τεθούν χρήσιμα ερωτήματα: Πρέπει να διατηρήσουμε τη δομή των πυλώνων; Πώς πρέπει να είναι η Προεδρία της Ένωσης;

<SPEAKER ID=35 LANGUAGE="SV" NAME="Malmstrφm">
Ευχαριστώ, κύριε Πρόεδρε. Φυσικά θα πρέπει να δοθεί σημασία στο ζήτημα της καταπολέμησης της τρομοκρατίας στη Γάνδη. Η Ευρωπαϊκή Ένωση ανέλαβε δράση με εντυπωσιακή ομοφωνία και αποφασιστικότητα. Έχουμε μπροστά μας ένα μακροχρόνιο αγώνα σε πολλά μέτωπα, όπως το πολιτικό και το νομικό, όπου θα πρέπει να βρεθεί μία ευαίσθητη ισορροπία όσον αφορά το σεβασμό των ανθρωπίνων δικαιωμάτων. Στο πολιτικό και οικονομικό επίπεδο θα μπορούσαμε ίσως μακροπρόθεσμα να επιτύχουμε μία καλύτερη έννομο τάξη με έναν ισχυρότερο ΟΗΕ.
<P>
Χαίρομαι που οι ΗΠΑ συνειδητοποίησαν τη σημασία του ΟΗΕ και καταβάλλουν τώρα τα χρωστούμενα σε αυτόν. Ίσως θα μπορούσε η ΕΕ να πείσει τώρα τις ΗΠΑ να κυρώσουν το πρωτόκολλο σχετικά με το διεθνές ποινικό δικαστήριο. Φυσικά θα πρέπει να εργαστούμε επίσης μακροπρόθεσμα για να επικρατήσει η ειρήνη και η δημοκρατία σε ολόκληρη τη Μέση Ανατολή.
<P>
Στη Γάνδη θα συζητηθεί επίσης και η διεύρυνση. Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών θεωρεί εξαιρετικά σημαντικό να κριθεί κάθε χώρα ανεξάρτητα, να εφαρμοστεί δηλαδή πραγματικά η αρχή της διαφοροποίησης. Είναι ένα μήνυμα που θα ήθελα να απευθύνω στην Προεδρία.
<P>
Τέλος, όσον αφορά τη συνέλευση, θα ήθελα να ευχαριστήσω τον Πρόεδρο του Συμβουλίου για τις διευκρινίσεις που έδωσε. Ωστόσο εξακολουθεί να επικρατεί κάποια ανησυχία σε αυτόν τον τομέα. Η συνέλευση δεν αποτελεί λέσχη συζητήσεων στην οποία θα συζητήσουμε γενικά και αόριστα σχετικά με εναλλακτικές δυνατότητες για το μέλλον της Ευρώπης. Ούτε αποτελεί άλλοθι για το Συμβούλιο, αλλά αποτελεί ένα σοβαρό και δημοκρατικό εταίρο στη συζήτηση αυτή. Η συνέλευση, ασχέτως της σύνθεσής της, και ελπίζω ότι οι υποψήφιες χώρες θα διαδραματίσουν ένα σημαντικό ρόλο σε αυτήν, θα περιλαμβάνει ένα μεγάλο αριθμό βουλευτών οι οποίοι εργάζονται σκληρά και οφείλουν να γνωρίζουν ότι το έργο που θα πραγματοποιήσουμε θα ληφθεί πάρα πολύ σοβαρά.

<SPEAKER ID=36 NAME="Αλυσανδράκης">
Κύριε Πρόεδρε, ο πόλεμος δεν είναι απάντηση. Να μην μετατραπεί ο πόνος μας για τα θύματα σε πολεμική ιαχή. Αυτά ήταν τα κύρια συνθήματα χιλιάδων Αμερικανών που διαδήλωσαν το προηγούμενο Σάββατο στους δρόμους της Ουάσιγκτον.
<P>
Στη δική μας μεριά του Ατλαντικού, πολλές δεκάδες χιλιάδες διαδηλωτές, στην Αθήνα, Ρώμη, Βερολίνο, Παρίσι, Αμστερνταμ, Πράγα, Βαρκελώνη, Στοκχόλμη, Κωνσταντινούπολη και αλλού, ύψωσαν τη φωνή τους ενάντια στα πολεμοκάπηλα σχέδια αμερικανών και ευρωπαίων ιμπεριαλιστών.
<P>
Πράγματι, αυτοί που εξασκούν συστηματικά την κρατική τρομοκρατία, αυτοί που κατασκευάζουν τους Μπιν Λάντεν και τους Ουτσεκάδες, αυτοί που βαπτίζουν τρομοκράτες ολόκληρους λαούς, βρήκαν, μετά την αποτρόπαια τρομοκρατική επίθεση στις ΗΠΑ, τη χρυσή ευκαιρία να ξεκαθαρίσουν τους λογαριασμούς τους με όσους αντιστέκονται στην παγκόσμια κυριαρχία τους.
<P>
Ταυτόχρονα, στο εσωτερικό των χωρών της Ευρωπαϊκής Ένωσης και στις Ηνωμένες Πολιτείες επιταχύνουν τα μέτρα αστυνομικής καταστολής για να φιμώσουν όσους αντιστέκονται ή αμφισβητούν την αντιλαϊκή πολιτική τους. Ο Πρόεδρος των Ηνωμένων Πολιτειών δήλωσε ότι ο πόλεμος κατά της "τρομοκρατίας" θα είναι μακρόχρονος. Το ίδιο μακρόχρονη θα είναι και η αντίσταση των φιλειρηνικών λαϊκών δυνάμεων. Είμεθα βέβαιοι ότι το δίκαιο της ειρήνης θα επικρατήσει απέναντι στη βαρβαρότητα του ιμπεριαλιστικού πολέμου.

<SPEAKER ID=37 LANGUAGE="IT" NAME="Musumeci">
Κύριε Πρόεδρε, κυρίες και κύριοι συνάδελφοι, η πλήρης αποδοχή των συμπερασμάτων της έκτακτης ευρωπαϊκής Συνόδου Κορυφής των Βρυξελλών, δεν μπορεί να διαγράψει τη μεγάλη καθυστέρηση με την οποία η Ευρώπη ανάγει επιτέλους το πρόβλημα της τρομοκρατίας σε πρωταρχικό της στόχο.
<P>
Χρειάστηκαν χιλιάδες νεκροί για να βρεθεί μια συμφωνία για τη θέσπιση του ευρωπαϊκού εντάλματος σύλληψης. Χρειάστηκαν χιλιάδες αθώα θύματα για να συμφωνηθεί η χάραξη μιας κοινής στρατηγικής κατά της τρομοκρατίας. Μόνον τώρα ζητήθηκε η πιο ενεργός συμμετοχή της Ευρωπαϊκής Ένωσης στην πρόληψη και τον τερματισμό των περιφερειακών συγκρούσεων.
<P>
Πού ήταν η Ευρώπη - αναρωτιόμαστε - όταν η Μεσόγειος εθεωρείτο το θαλάσσιο σύνορο μεταξύ δύο αντιτιθέμενων κόσμων, μεταξύ ισλαμικού φονταμενταλισμού και θρησκευτικής ανοχής; Σκοπεύουμε επιτέλους να συνειδητοποιήσουμε ότι ο καθορισμός της πολιτικής ασφαλείας και άμυνας της Ευρώπης δεν μπορεί να αρχίζει από τη Μεσόγειο;
<P>
Εγώ ζω στην τελευταία λωρίδα ευρωπαϊκής γης στη Μεσόγειο, λίγα μέτρα από την πιο προωθημένη βάση του NATO - τη βάση της Sigonella - και λίγα λεπτά πτήσης από τη Μέση Ανατολή. Ξέρω πόση καλή θέληση υπάρχει στον μετριοπαθή αραβικό και μουσουλμανικό κόσμο. Τον προηγούμενο χρόνο συνάντησα τον δήμαρχο της Ιερουσαλήμ και τον δήμαρχο της Γάζας. Είμαι λοιπόν πεπεισμένος, ότι ήλθε η ώρα η Ευρώπη ν' αρχίσει να μετατρέπει πραγματικά σε συγκεκριμένες ενέργειες όσα μέχρι σήμερα ήταν μόνον καλές προθέσεις.

<SPEAKER ID=38 LANGUAGE="DA" NAME="Krarup">
Έρχονται ανησυχητικά μηνύματα από τη Σύνοδο Κορυφής των Βρυξελλών. Καταρχάς βγάζει μάτι ότι η Σύνοδος Κορυφής αντανακλά μια συγκλονιστικά κοντόφθαλμη αυτογνωσία, η οποία άλλωστε χαρακτηρίζει και την κυβέρνηση των ΗΠΑ. Δεν υπάρχει καμία κατανόηση ότι το εν λόγω απεχθές μακελειό της 11ης Σεπτεμβρίου έχει πολιτικό υπόβαθρο. Σε άμεση συσχέτιση με τη χαμηλή αυτογνωσία και ενώ οι διεθνείς ερευνητές συγκρούσεων εκφράζουν τη διαφωνία τους, δημιουργούμε συνασπισμούς για να καταπολεμήσουμε την τρομοκρατία και τους πιο αποτελεσματικούς, κρατικά εντεταλμένους τρομοκράτες. Νομιμοποιούμε τη γενοκτονία που διεξάγουν οι Ρώσοι στην Τσετσενία και συμμαχούμε με τα ολιγαρχικά καθεστώτα του Πακιστάν, του Ουζμπεκιστάν, της Τσετσενίας για να μην μιλήσουμε για τη Σαουδική Αραβία. Αυτό νομιμοποιεί κάθε επέμβαση και συγχρόνως καταργούμε εν ριπή οφθαλμού τη διεθνή επίλυση συγκρούσεων μέσα από το σύστημα του ΟΗΕ, συμπεριλαμβανομένων και των νομικών κανόνων. Όσο για τις αποφάσεις για λήψη αστυνομικών μέτρων και αυτές βασίζονται στο ίδιο καλούπι και στην ίδια έλλειψη αυτογνωσίας. Ο σκοπός αγιάζει τα μέσα. Τα μέσα θα μας οδηγήσουν να καταργήσουμε τη δημοκρατία που θα έπρεπε να υπερασπίζουμε. Πιστεύω ότι θα μπορούσαμε επομένως να καταλήξουμε ότι η εγχείρηση πέτυχε αλλά ο ασθενής πέθανε.

<SPEAKER ID=39 LANGUAGE="DE" NAME="Pirker">
Κύριε Πρόεδρε, κύριε Επίτροπε, αξιότιμοι εκπρόσωποι του Συμβουλίου, ελπίζω ότι η τρομοκρατική πράξη βίας της 11ης Σεπτεμβρίου έβγαλε από τον λήθαργο τόσο το Συμβούλιο, δηλαδή τους Υπουργούς Εσωτερικών και Δικαιοσύνης, όσο και τους αρχηγούς κρατών και κυβερνήσεων, ώστε να παραδεχθούν ότι οι έχθρες και οι μνησικακίες σε εθνικό επίπεδο δεν έχουν θέση στον αγώνα εναντίον της διεθνούς τρομοκρατίας. Θεωρώ ότι οι αποφάσεις είναι στο σύνολό τους θετικές. Αυτό όμως που πρέπει να περιμένουμε είναι να αρχίσει σύντομα η εφαρμογή τους. Επίσης, εγώ αναμένω να υλοποιήσει επιτέλους η Ευρωπαϊκή Ένωση τις δυνατότητες που ως γνωστόν ήδη διαθέτει, να ανταποκριθούν τα κράτη μέλη επιτέλους στις υποχρεώσεις τους παρέχοντας τις απαραίτητες πληροφορίες στην τράπεζα δεδομένων της Europol στη Χάγη και να τεθούν επιτέλους σε ισχύ οι συμβάσεις για την καταπολέμηση της τρομοκρατίας.
<P>
Ακόμη, περιμένω να εφοδιασθεί η Europol με το απαραίτητο προσωπικό και την απαραίτητη τεχνολογία και να αποκτήσει επιτέλους τη δυνατότητα διαπίστωσης της κατάστασης στην Ευρώπη σχετικά με τα δίκτυα της τρομοκρατίας και να επιτύχει γρήγορα τη δημιουργία μιας κοινής ομάδας διεξαγωγής ερευνών.
<P>
Προσδοκώ ότι στη Σύνοδο Κορυφής θα θεσπισθούν και νέες δράσεις όπως για παράδειγμα η εντατική συνεργασία μεταξύ της Europol και των υπηρεσιών των Ηνωμένων Πολιτειών, η σύνδεση σε δίκτυο των τραπεζών δεδομένων καταζητουμένων που θα εκτείνονται από την Europol και την OLAF μέχρι το Σένγκεν, με στόχο να χρησιμοποιηθούν τα δεδομένα αυτά για την καταπολέμηση της τρομοκρατίας. Επίσης, περιμένω να υλοποιηθεί η Eurojust, σε στενή συνεργασία με την Europol όπως μόλις είπε ο Πρόεδρος Poettering, και να επεκταθεί η Europol προς την κατεύθυνση του πρώτου πυλώνα, να δοθούν στην Europol δικαιοδοσίες διεξαγωγής έρευνας και να μην αντιμετωπίζονται πλέον ορισμένοι σαφώς διακεκριμένοι τομείς του οργανωμένου εγκλήματος σε διακυβερνητικό, αλλά σε ευρωπαϊκό επίπεδο.
<P>
Η συνεργασία στον τομέα της πολιτικής ασφαλείας αποτελεί δηλαδή για την Ευρώπη μία σπουδαία ευκαιρία για να φέρει πιο κοντά στους πολίτες την προστιθέμενη αξία της Ευρωπαϊκής Ένωσης. Την ευκαιρία αυτήν θα έπρεπε να την αξιοποιήσουμε τώρα αμέσως!

<SPEAKER ID=40 LANGUAGE="IT" NAME="Napoletano">
Κύριε Πρόεδρε, τα τραγικά γεγονότα της 11ης Σεπτεμβρίου έφεραν στο προσκήνιο, ακόμα μια φορά, την απόσταση μεταξύ της Ευρώπης όπως είναι σήμερα και της Ευρώπης όπως θα έπρεπε να είναι. Το σοκ από το αδιανόητο επίπεδο στο οποίο έφτασε η τρομοκρατική βία πρέπει να δώσει σήμερα τη θέση του σε μια προσπάθεια που δεν θα είναι ρητορική, ώστε να αποκτήσει η Ευρώπη τα πολιτικά και θεσμικά όργανα για να διαδραματίσει το διεθνή ρόλο της κατά της τρομοκρατίας και υπέρ της ειρήνης και της δικαιοσύνης. Επικροτούμε γι' αυτό τις αποφάσεις του έκτακτου Ευρωπαϊκού Συμβουλίου της 21ης Σεπτεμβρίου σε θέματα δικαστικής συνεργασίας, εσωτερικών υποθέσεων και στην αντιμετώπιση της νομιμοποίησης εσόδων από παράνομες δραστηριότητες.
<P>
Σα αυτό το τόσο δραματικό πλαίσιο, αποδεικνύεται ακόμη πιο σοβαρή και ανεύθυνη η απόφαση της ιταλικής κυβέρνησης και της πλειοψηφίας που την υποστηρίζει να συμπεριλάβει, στη Συνθήκη δικαστικής συνεργασίας με την Ελβετία, αλλαγές στον Κώδικα Ποινικής Δικονομίας που βαίνουν προς την ακριβώς αντίθετη κατεύθυνση από τις δεσμεύσεις που ανέλαβε στο έκτακτο Συμβούλιο και στο Συμβούλιο "Δικαιοσύνη και Εσωτερικές Υποθέσεις" . Με το νόμο αυτό καθίστανται άχρηστα τα αποδεικτικά στοιχεία που έχουν συγκεντρωθεί στο εξωτερικό και επειδή το μέτρο αυτό έχει αναδρομική ισχύ θα θέσει σε κίνδυνο εκατοντάδες διεξαγόμενες δίκες, ακυρώνοντας τα αποδεικτικά στοιχεία. Είναι αποφάσεις που έκαναν τον γενικό εισαγγελέα της Γενεύης να δηλώσει - αναφέρω τα λόγια του επί λέξει: "Αυτός ο νόμος είναι καταστροφή για τη διεθνή δικαιοσύνη. Σε δώδεκα χρόνια δικαστικής συνεργασίας με τις χώρες όλου του κόσμου, δεν έχω δει ποτέ κανόνες αυτού του είδους, ποτέ πριν από σήμερα" . Επειδή δεν πιστεύω πως αυτός είναι ο ενδεδειγμένος χώρος για το σχηματισμό άποψης, ζητώ από την Επιτροπή, το Συμβούλιο και από την Επιτροπή Ελευθεριών των Πολιτών να κρίνει αν το μέτρο αυτό συμβαδίζει με τις αποφάσεις της έκτακτης Συνόδου Κορυφής.

<SPEAKER ID=41 LANGUAGE="IT" NAME="Costa, Paolo">
Κύριε Πρόεδρε, κυρίες και κύριοι συνάδελφοι, όπως δήλωσε ο δήμαρχος της Νέας Υόρκης Rudolph Giuliani ενώπιον της Συνέλευσης των Ηνωμένων Εθνών, η τρομοκρατική επίθεση της 11ης Σεπτεμβρίου ήταν μια επίθεση στην ίδια την ιδέα της ελεύθερης, χωρίς αποκλεισμούς και πολιτισμένης κοινωνίας και στην πρακτική ανοίγματος και ανοχής της. Η επίθεση δεν θα έχει επιτυχία, μόνον αν εμείς κατορθώσουμε να ενισχύσουμε, και όχι να εξασθενίσουμε, αυτά τα χαρακτηριστικά.
<P>
Η πρώτη απάντηση, ο πρώτος τρόπος αντίδρασης, είναι να ξεφύγουμε από το ψυχολογικό κλίμα της έκτακτης ανάγκης και να ξαναπάρουμε τον έλεγχο της ημερήσιας διάταξής μας. Είναι ευπρόσδεκτη λοιπόν η δέσμευση στη Γάνδη να προβούμε στη συζήτηση για τα θέματα του ευρώ, της διεύρυνσης, της οικοδόμησης της πολιτικής Ευρώπης, μέσα από τη συνάντηση του Λάκεν και τη Συνέλευση.
<P>
Σε αυτήν τη λογική πρέπει να εγγραφεί και ο αγώνας κατά της τρομοκρατίας, σε μία προοπτική διαρθρωτικών παρεμβάσεων. Στον τομέα της ασφάλειας των αερομεταφορών, για να φέρω ένα παράδειγμα, είναι αναγκαίο να προχωρήσουμε σε δύο επίπεδα: επιβάλλεται, αφενός, η επείγουσα αναθεώρηση του ιδρυτικού κανονισμού της Ευρωπαϊκής Υπηρεσίας για την Ασφάλεια των Αερομεταφορών, ώστε να διευρυνθούν οι αρμοδιότητές της και στην πρόληψη των ατυχημάτων και - αν μπορούμε να πούμε - στην πρόληψη της τρομοκρατίας. Αφετέρου, χρειάζεται μια δυναμική δράση στο πλαίσιο του Διεθνούς Οργανισμού Πολιτικής Αεροπορίας, ώστε οι κανόνες που προσπαθούμε να θεσπίσουμε για την Ευρώπη να γίνουν δεσμευτικοί κανόνες για όλον τον κόσμο.
<P>
Η Ευρώπη πρέπει να είναι ικανή να αναλάβει πρωτοβουλία σ' αυτό το στενό πλαίσιο, όπως σε πολλά άλλα, για να εκφράσει όλο εκείνο το δυναμικό ειρήνης και δημοκρατίας που είναι η δύναμή της και που πρέπει να γίνει δύναμη για όλον τον κόσμο.

<SPEAKER ID=42 LANGUAGE="DE" NAME="Nassauer">
Κύριε Πρόεδρε, κυρίες και κύριοι, θεωρώ ότι εμείς οι Ευρωπαίοι θα πρέπει να έχουμε συναίσθηση του γεγονότος ότι στο διάστημα που θα ακολουθήσει θα περάσουμε από κρίση. Οι ΗΠΑ, αλλά και η παγκόσμια κοινή γνώμη, θα μας παρατηρούν για να διαπιστώσουν εάν είμαστε σε θέση να επιδείξουμε ικανότητα δράσης και αλληλεγγύη ενόψει των νέων προκλήσεων της διεθνούς τρομοκρατίας που έκαναν τώρα την εμφάνισή τους. Πολλές φορές μέχρι σήμερα η εθνική κυριαρχία απετέλεσε πρόσκομμα για την ικανότητα δράσης της Ευρώπης. Πολλές φορές η κοινή δράση της Ευρωπαϊκής Ένωσης σταμάτησε εξαιτίας της επίκλησης της εθνικής κυριαρχίας. Η εθνική κυριαρχία ωστόσο δεν αποτελεί αυτοσκοπό, ιδιαίτερα μάλιστα όταν μάλλον εμποδίζει παρά προωθεί την διατήρηση της εθνικής ανεξαρτησίας απέναντι στους τρομοκράτες και την αποτελεσματική προστασία των πολιτών από τρομοκρατικές επιθέσεις. Για το λόγο αυτόν, θα πρέπει μελλοντικά να δημιουργήσουμε αποτελεσματικά κοινοτικά όργανα και να εξετάσουμε αν η εθνική κυριαρχία βοηθά στην προσπάθεια αυτήν ή την παραβλάπτει.
<P>
Η αλληλεγγύη προς τις ΗΠΑ αποτελεί μια επιταγή που διατυμπανίζεται από όλες τις πλευρές. Τούτο είναι ορθό, επειδή η επίθεση αυτή δεν έπληξε μόνον τις ΗΠΑ, αλλά και τις θεμελιώδεις αξίες μας, πράγμα που αποτελούσε ασφαλώς και στόχο της επίθεσης. Γι' αυτόν άλλωστε τον λόγο είναι τόσο δυσοίωνο να αποστασιοποιείται από την αλληλεγγύη των Ευρωπαίων στα πλαίσιο της Ευρωπαϊκής Κοινότητας ένα μέλος της Επιτροπής και συγκεκριμένα ο κ. Nielson. Οι δηλώσεις του είναι καταστροφικές για το λόγο ότι δημιουργούν σύγχυση ως προς την ευθύνη για τις τρομοκρατικές ενέργειες μεταφέροντάς την τρόπον τινά στα θύματα, καθώς και επειδή αποτελούν χλευασμό της αλληλεγγύης, την οποία διακηρύσσουμε στο ψήφισμα για το οποίο καλούμαστε να ψηφίσουμε. Ως εκ τούτου, οι εν λόγω δηλώσεις πρέπει να ανακληθούν. Θα ήταν αναμενόμενο ο κ. Nielson να απολογηθεί γι' αυτές.
<P>
(Χειροκροτήματα)

<SPEAKER ID=43 NAME="Lage">
Κύριε Πρόεδρε, η Ευρώπη έμοιαζε να κοιμάται. Το μοναδικό της όνειρο ήταν η άνεση και η ειρήνη. Ξαφνικά, το τράνταγμα των βίαιων τρομοκρατικών ενεργειών στη Νέα Υόρκη κλόνισε βαθιά την αυτοπεποίθησή της και τον ηδονισμό της. Η Ευρώπη αισθάνθηκε αίφνης τρωτή και απροετοίμαστη. Σε τελική ανάλυση, οι θεμελιώδεις ελευθερίες της, που είχε κατακτήσει με σκληρούς αγώνες, βρέθηκαν να απειλούνται από μυστήρια τρομοκρατικά δίκτυα στα οποία, όμως, φαίνεται να κυριαρχεί ο ισλαμιστικός θρησκευτικός προσηλυτισμός. Αυτός ο βίαιος και αναχρονιστικός προσηλυτισμός είναι εξ ορισμού αντιδυτικός. Όμως αυτό δεν επιτρέπει στον πολιτισμικό χριστιανισμό και στην ιστορική άγνοια να οδηγήσουν σε ένα καταχρηστικό αμάλγαμα μεταξύ του ισλαμισμού και των παράλογων, ανορθολογικών και σεκταριστικών εκφράσεων των αυτουργών των επιθέσεων.
<P>
Δεν δοκιμάστηκαν μόνον οι Ηνωμένες Πολιτείες που ήταν ο στόχος των αποτρόπαιων επιθέσεων. Δοκιμάστηκε και η Ευρώπη και η Ευρωπαϊκή Ένωση πρέπει να εξετάσει σε βάθος τη συνείδησή της. Σε πρώτη φάση, συγκλονισμένη ακόμη από τα γεγονότα, η Ευρωπαϊκή Ένωση στάθηκε στο ύψος των περιστάσεων στη Σύνοδο Κορυφής των Βρυξελλών. Έδειξε ταχύτητα, σαφήνεια και ακρίβεια στις αντιδράσεις επείγοντα χαρακτήρα. Αλλά τώρα; Δεν είναι δυνατό η Ευρώπη να υιοθετήσει στο εξής μία βραχυπρόθεσμη και ευκαιριακή επιφανειακή συμπεριφορά. Η Ευρώπη δεν μπορεί να είναι έρμαιο του πεπρωμένου, ενός πεπρωμένου που καθορίζουν άλλοι. Αυτό που επιβάλλεται στη Γάνδη και στο Λάκεν είναι να επανεξετάσει η Ευρώπη την ουσία του σχεδίου της και το ρόλο της απέναντι στο νέο παγκόσμιο πλαίσιο και να χαράξει τη γραμμή της πορείας της για τα προσεχή και ταραγμένα χρόνια. Χωρίς να πέσει σε απαισιοδοξία όσον αφορά τη μοίρα του ανθρώπου, η Ευρώπη πρέπει να είναι λιγότερο αφελής απέναντι στους κινδύνους που θα παρουσιαστούν στο μέλλον. Η Ευρώπη πρέπει να ενωθεί ισχυρότερα στο οικονομικό, πολιτικό και στρατιωτικό επίπεδο καθώς και όσον αφορά την εσωτερική της ασφάλεια. Είναι προφανές. Αλλά πώς θα το πράξει; Ποιες είναι οι προτεραιότητές της πέρα από τον ακατάπαυστο αγώνα κατά της τρομοκρατίας; Ποιοι είναι οι νέοι στόχοι του ευρωπαϊκού σχεδίου; Η διεύρυνση θα συνεχίσει να υλοποιείται με τους ίδιους όρους; Δεν είναι απαραίτητο, από τώρα κιόλας, να επιταχύνουμε την υποψηφιότητα, για παράδειγμα, της Τουρκίας στην Ευρωπαϊκή Ένωση; Δεν είναι θέμα της πιο στοιχειώδους ευθυκρισίας να παραχωρήσουμε απόλυτη προτεραιότητα στη στρατηγική για τη Μεσόγειο και να δώσουμε νέα ώθηση στις συνεργασίες με τις χώρες μουσουλμανικού θρησκεύματος;

<SPEAKER ID=44 NAME="McMillan-Scott">
Κύριε Πρόεδρε, οι επιθέσεις στη Νέα Υόρκη και την Ουάσινγκτον ήταν μια νέα μορφή τρομοκρατίας σε νέα κλίμακα που ισοδυναμεί με πολεμική ενέργεια. Η πρόθεση της συμμαχίας της οποίας ηγούνται οι Ηνωμένες Πολιτείες να ξεριζώσει την τρομοκρατία αξίζει την υποστήριξη ιδίως των ευρωπαϊκών δημοκρατιών. Χαιρετίζουμε τα μέτρα που έλαβε το Ευρωπαϊκό Συμβούλιο μετά τις επιθέσεις και παίζουμε το ρόλο που μας έχει ανατεθεί για τη γρήγορη θέση τους σε εφαρμογή. Ωστόσο, ας επιδείξουμε επαγρύπνηση για να διασφαλίσουμε ότι η Ευρωπαϊκή Ένωση δεν θα λάβει, μέσα στη βιασύνη της, μέτρα που να υπερβαίνουν τις τρέχουσες ανάγκες. Σε μερικές περιπτώσεις, τα μέτρα αυτά πρέπει να είναι προσωρινά και αναθεωρήσιμα.
<P>
Την περασμένη εβδομάδα στη Ρώμη, οι συνάδελφοί μου και εγώ είχαμε μια σειρά από συναντήσεις σε σχέση με την αντίδραση στην τρομοκρατία. Συναντηθήκαμε με τον εξόριστο αφγανό βασιλέα, τον Mohammed Zahir Shah, ο οποίος κυβέρνησε επί 40 χρόνια έως το 1973 και το 1964 εισήγαγε ελεύθερες εκλογές και ελεύθερα μέσα ενημέρωσης και επέτρεψε την είσοδο των γυναικών στην πολιτική. Επιβεβαιώνουμε την υποστήριξή μας στον κεντρικό ρόλο που είναι πρόθυμος να αναλάβει για την επιστροφή της δημοκρατίας στη χώρα του. Καλούμε το Ευρωπαϊκό Κοινοβούλιο, το Συμβούλιο και την Επιτροπή να αρχίσουν άμεσα επαφές με τον βασιλέα.
<P>
Συναντηθήκαμε επίσης με ιταλούς υπουργούς και εκφράσαμε τις ευχαριστίες μας για την ανάπτυξη και άλλων στρατευμάτων στα Βαλκάνια, η οποία θα επιτρέψει στις βρετανικές ειδικές δυνάμεις να αναπτυχθούν σε άλλο θέατρο επιχειρήσεων.
<P>
Συζητήσαμε επίσης στο Βατικανό για τις αξίες που είναι κοινές σε όλες τις θρησκείες, συμπεριλαμβανομένου του Ισλάμ, σχετικά με την ακεραιότητα των ανθρώπων, τα δικαιώματά τους και την καθολική πίστη στην ειρηνική επίλυση των διαφορών είτε στο πλαίσιο της δημοκρατίας είτε στο πλαίσιο άλλων συστημάτων.
<P>
Είχαμε συναντήσεις με το Παγκόσμιο Επισιτιστικό Πρόγραμμα και ακούσαμε ότι η διεθνής κοινότητα πρέπει να αρχίσει να σχεδιάζει τη σύσταση ενός φορέα ανασυγκρότησης παρόμοιου με αυτόν που σύστησε η Ευρωπαϊκή Ένωση για το Κοσσυφοπέδιο.
<P>
Ακόμη και πριν από την τρέχουσα κρίση, η ξηρασία, η καταρρέουσα οικονομία και ο πόλεμος είχαν μετατρέψει το Αφγανιστάν σε ένα από τα χειρότερα μέρη του κόσμου για να ζει κανείς με το 22% των παιδιών σε ορισμένες περιοχές να πεθαίνουν πριν φτάσουν στην ηλικία των πέντε ετών και μέσο προσδόκιμο ζωής τα 40.
<P>
Οι δράσεις που πρόκειται να ξεκινήσουν δεν έχουν σχεδιαστεί μόνο για την εκρίζωση της τρομοκρατίας αλλά και για την εκρίζωση ενός κακού καθεστώτος.

<SPEAKER ID=45 NAME="Κατηφόρης">
Κύριε Πρόεδρε, κύριε Επίτροπε, κυρίες και κύριοι συνάδελφοι, η υποστήριξή μας για τα αντιτρομοκρατικά μέτρα που μας ανακοίνωσε η Προεδρία είναι ασφαλώς δεδομένη, και για αυτά και για όσα άλλα χρειαστούν. Συστρατευόμαστε με τις Ηνωμένες Πολιτείες στην παγκόσμια εκστρατεία για την εκρίζωση της τρομοκρατίας. Σε μας εδώ δεν είναι δυνατόν να προσφέρουμε πολλή σοφία σε ότι αφορά τα τεχνικά, τα αστυνομικά ή τα στρατιωτικά μέτρα που θα χρειαστεί να εφαρμοστούν.
<P>
Εκείνο που είναι στον δικό μας χώρο είναι να μιλήσουμε με περισσότερο ίσως κύρος για ορισμένες πολιτικές προϋποθέσεις της επιτυχίας. Καμία εκστρατεία τέτοιου είδους, όπως και κανένας πόλεμος, τουλάχιστον κανένας πόλεμος στον οποίο πήραν μέρος οι δημοκρατίες, δεν μπόρεσε να δημιουργήσει την αναγκαία συμμαχία των λαών - γιατί αυτή είναι η κρίσιμη συμμαχία, όχι τόσο η συμμαχία των κυβερνήσεων - αν δεν προσφέρει το όραμα ενός καλύτερου κόσμου που θα προκύψει στο τέλος αυτής της εκστρατείας.
<P>
Πολιτικά οφείλουμε να ξανατονίσουμε την υποστήριξή μας προς όλα τα δημοκρατικά καθεστώτα, και κυρίως την απόρριψη τυραννικών καθεστώτων που μπορεί σήμερα να υπόσχονται συνεργασία εναντίον συγκεκριμένων τρομοκρατικών οργανώσεων, αλλά μακροπρόθεσμα λειτουργούν μαζί με τις μυστικές υπηρεσίες που συνεργάζονται μαζί τους σαν στρατολόγοι τρομοκρατών.
<P>
Στον κοινωνικό τομέα πρέπει να αναγνωρίσουμε ότι η περιβαλλοντική καταστροφή, οι πανδημικές αρρώστιες, η φτώχεια και η εξαθλίωση αποτελούν απειλές εναντίον της ασφάλειας του κόσμου και πρέπει να αντιμετωπιστούν σαν απειλές, εξίσου με την τρομοκρατία. Πρέπει να διακηρύξουμε ότι στην παγκοσμιοποιημένη κοινωνία ασφάλεια για τον μέσο άνθρωπο δεν μπορεί να βρεθεί ούτε στον πλούτο μας ούτε στην στρατιωτική μας ισχύ. Η μόνη ρεαλιστική λύση είναι η αναζήτηση τρόπων για την μείωση των εντάσεων στους κοινωνικούς και εθνικούς αγώνες, στη συνδιαλλαγή όλων των ανθρώπων καλής πίστης, ανεξάρτητα από έθνος, θρησκεία, κοινωνική θέση, ιδεολογία, όλων όσοι είναι αποφασισμένοι να βάλουν τέρμα στις μάστιγες της ανθρωπότητας, που και αν δεν οδηγούν στην τρομοκρατία, καλλιεργούν το έδαφος για την τρομοκρατία, και αυτό το έδαφος πρέπει να αφαιρέσουμε για να εξασφαλίσουμε την ασφάλεια για τον πολίτη.

<SPEAKER ID=46 LANGUAGE="IT" NAME="Tajani">
Κύριε Πρόεδρε, μια μεγάλη ιταλίδα συγγραφέας, η Oriana Fallaci, μετά από χρόνια οικειοθελούς σιωπής, συνέβαλε σε μεγάλο βαθμό στην αφύπνιση πολλών ευρωπαϊκών συνειδήσεων για τον αγώνα κατά της τρομοκρατίας και για να υπερισχύσουν σε όλον τον κόσμο οι αρχές της ελευθερίας, της δημοκρατίας και της ανοχής. Τη στιγμή που φτάνουν νέες απειλές για τους αμερικανικούς στόχους στην Ιταλία, η Ευρωπαϊκή Ένωση έχει την υποχρέωση να πρωταγωνιστήσει στην υπεράσπιση των αξιών αυτών, που ανήκουν σε όλους τους πολίτες. Να γιατί, ασπαζόμενος τις αποφάσεις που έλαβε το Συμβούλιο των Βρυξελλών, πιστεύω πως είναι αναγκαίο, παράλληλα με τις αναπόφευκτες, εστιασμένες στρατιωτικές ενέργειες, να ενταθούν και οι πολιτικές και οικονομικές πρωτοβουλίες.
<P>
Δεν μπορώ όμως να μην απαντήσω σε μία πολεμική που ανακινήθηκε σ' αυτήν την Αίθουσα: είναι εκτός θέματος και στερείται οποιασδήποτε νομικής βάσης η αξίωση του κ. Napoletano για έλεγχο του ιταλικού κοινοβουλίου από το Συμβούλιο. Πρέπει να υπενθυμίσω στους κκ. Napoletano και Barσn Crespo ότι το ιταλικό κοινοβούλιο είναι κυρίαρχο, όπως συμβαίνει σε κάθε εδραιωμένη δημοκρατία.
<P>
Οι δηλώσεις του Προέδρου της Ομάδας του Ευρωπαϊκού Σοσιαλιστικού Κόμματος είναι, κατά την άποψή μας, βαρύτατες και απαράδεκτες, γιατί αντιπροσωπεύουν παρέμβαση στις εσωτερικές υποθέσεις ενός κράτους μέλους της Ευρωπαϊκής Ένωσης. Πριν μιλήσει για νομικά ζητήματα που προφανώς δεν γνωρίζει, όπως οι διεθνείς δικαστικές παραγγελίες, ας μου επιτρέψει να του συστήσω να μελετήσει το άρθρο 3 της Ευρωπαϊκής Σύμβασης Αμοιβαίας Δικαστικής Συνδρομής, που υπογράφηκε εδώ στο Στρασβούργο, στην οποία θα βρει απαντήσεις στις αβάσιμες ανησυχίες του: συνιστώ την ανάγνωσή του και στην κ. Napoletano, που προφανώς αγνοεί αυτόν τον κανόνα.
<P>
Θα ήταν όμως σκόπιμο, ο Πρόεδρος μιας κοινοβουλευτικής ομάδας, καθώς και όσοι καταλαμβάνουν υπεύθυνες θέσεις στα ευρωπαϊκά όργανα - και αναφέρομαι στον απόντα Υπουργό Michel - να μην παρεμβαίνουν από την Αίθουσα αυτή για να ασχοληθούν, με δηλώσεις έγκρισης ή απόρριψης, με τις εσωτερικές υποθέσεις ενός κράτους μέλους. Θα θέλαμε να μάθουμε, αντίθετα, ποιες πρωτοβουλίες σκοπεύει να λάβει επιτέλους η βελγική κυβέρνηση για την ασφάλεια των χιλιάδων ανθρώπων, αρχής γενομένης από τους υπαλλήλους, που εργάζονται στην έδρα του Ευρωπαϊκού Κοινοβουλίου στις Βρυξέλλες. Θα θέλαμε, μετά τις θεωρητικές δηλώσεις, να ακολουθήσουν οι πράξεις.

<SPEAKER ID=47 LANGUAGE="NL" NAME="Van den Berg">
Κύριε Πρόεδρε, τα συμπεράσματα και το πρόγραμμα δράσης του έκτακτου Συμβουλίου αποτελούν καλή βάση προκειμένου να δοθεί μία αποτελεσματική, μετρημένη και καλά συντονισμένη αντίδραση στις επιθέσεις της 11ης Σεπτεμβρίου. Η ανάπτυξη διεθνών δικαστικών οργάνων, η "αποξήρανση" της χρηματοδότησης των τρομοκρατικών δικτύων, η ανταλλαγή πληροφοριών σε συνεργασία με τις ΗΠΑ μέσω μίας νέας αντιτρομοκρατικής μονάδας που θα δημιουργηθεί εντός της Ευρωπόλ, αποτελούν ορισμένα μόνο στοιχεία από τις προτάσεις τις οποίες υποστηρίζω απολύτως.
<P>
Χαιρόμαστε επίσης για το γεγονός, ότι το Συμβούλιο, η Επιτροπή και το Κοινοβούλιο μιλούν κατά τις τελευταίες τρεις εβδομάδες με μία φωνή, με την εξαίρεση βέβαια ορισμένων ενοχλητικών παρεκτροπών του Επιτρόπου Bolkestein και του Πρωθυπουργού Berlusconi. Οι εξελίξεις αυτές δείχνουν ότι η ευρωπαϊκή συνεργασία στις εσωτερικές και εξωτερικές υποθέσεις ωριμάζει με ταχύτερους πλέον ρυθμούς.
<P>
Το όπλο της νέας τρομοκρατίας είναι ο φόβος, η διατάραξη της κοινωνίας και η δίψα για εξουσία. Μία αποτελεσματική προσέγγιση για την προστασία της διεθνούς εννόμου τάξεως θα πρέπει να προέρχεται από έναν παγκόσμιο συνασπισμό κατά της τρομοκρατίας υπό την αιγίδα του ΟΗΕ και στη βάση των ψηφισμάτων του ΟΗΕ. Θα πρέπει βέβαια να αποτελεί συνασπισμό ο οποίος να εδράζεται στις αρχές του διεθνούς δικαίου και να μην χρηματοδοτεί όπως έκανε στο παρελθόν τους μελλοντικούς εχθρούς του, π.χ. τους Ταλιμπάν. Διότι κάτι τέτοιο θα ήταν μία λανθασμένη ρεάλ πολιτίκ. Είμαι υπέρ μίας κοινής απάντησης της διεθνούς κοινότητας ασχέτως φυλής, εθνικότητας ή θρησκείας, μίας απάντησης που να χαρακτηρίζεται από αναλογικότητα σε νομικό, πολιτικό, διπλωματικό, χρηματοδοτικό, στρατιωτικό και οικονομικό επίπεδο, κατά την οποία θα πρέπει να καταβληθεί κάθε δυνατή προσπάθεια προκειμένου να αποφευχθούν αθώα θύματα από τον άμαχο πληθυσμό.
<P>
Συγχρόνως δεν θα πρέπει να λησμονούμε τις μακροπρόθεσμες προοπτικές. Ας μην λησμονούμε πως οι άμεσες αιτίες της τρομοκρατίας δεν βρίσκονται στις θρησκευτικές πεποιθήσεις ή την φτώχεια. Όμως, στην εποχή της παγκοσμιοποίησης υπάρχει στενή σχέση μεταξύ της οικονομικής ανάπτυξης, των συγκρούσεων που οφείλονται στη φτώχεια και του εμπορίου. Έτσι για παράδειγμα η Παγκόσμια Τράπεζα προβλέπει ότι οι τρομοκρατικές επιθέσεις θα έχουν ως αποτέλεσμα τη μείωση της οικονομικής ανάπτυξης στις αναπτυσσόμενες χώρες από το 5 στο 2%. Οι αναμενόμενες συνέπειες είναι καταστροφικές: δέκα εκατομμύρια άτομα επιπλέον θα βρεθούν κάτω από τα όρια της φτώχειας και επιπλέον 20 έως 40 000 παιδιά κάτω από πέντε ετών θα πεθάνουν. Θα είμαστε υποκριτές εμείς στην Ευρώπη εάν δεν μπορέσουμε να βρούμε τις κατάλληλες απαντήσεις απέναντι σε αυτή την σκληρή πραγματικότητα. Το να επενδύσουμε στην παγκόσμια ασφάλεια σημαίνει λήψη μέτρων ασφαλείας, σημαίνει όμως και διεθνή αλληλεγγύη, η οποία αποτελεί τη βάση της διεθνούς συνεργασίας και επομένως τη βάση του παγκόσμιου συνασπισμού κατά της τρομοκρατίας.

<SPEAKER ID=48 LANGUAGE="ES" NAME="Salafranca Sαnchez-Neyra">
Κύριε Πρόεδρε, η τρομοκρατία είναι η μάστιγα που απειλεί και πλήττει τις κοινωνίες μας. Χρησιμοποιεί τη βία και τον τρόμο για να προσπαθήσει να επιβάλλει τις απόψεις της με το ζόρι και, ταυτόχρονα, επιτίθεται στην καρδιά των δημοκρατικών συστημάτων, που είναι το καθεστώς των ατομικών και συλλογικών μας ελευθεριών.
<P>
Οι τρομοκράτες γνωρίζουν ότι οι κοινωνίες μας, οι δημοκρατικές κοινωνίες, είναι πιο ανοιχτές κοινωνίες και, ως εκ τούτου, πιο ευάλωτες και επωφελούνται των πλεονεκτημάτων που συνεπάγεται η παγκοσμιοποίηση. Επομένως, η απάντηση στο φαινόμενο της τρομοκρατίας πρέπει να είναι μια επίσης παγκόσμια απάντηση.
<P>
Απ' αυτή την άποψη, θα ήθελα να συγχαρώ την Προεδρία του Συμβουλίου επ' ευκαιρία της σύγκλησης του έκτακτου Συμβουλίου των Βρυξελλών και της συμπερίληψης του φαινομένου της τρομοκρατίας στην ατζέντα του επόμενου Συμβουλίου. Πιστεύω ότι επίσης πρέπει να συγχαρώ την Ευρωπαϊκή Επιτροπή για τις πρωτοβουλίες που παρουσίασε.
<P>
Πιστεύω ότι οι τρομοκράτες στις πέντε ηπείρους, ξεκινώντας από τη βάση ότι δεν υπάρχει καλή και κακή τρομοκρατία, πρέπει να γνωρίζουν ξεκάθαρα ότι θα υπάρξει μια διεθνής αντίδραση για να εξαλειφθεί αυτή η μάστιγα. Πιστεύω, κύριε Πρόεδρε, ότι είναι σημαντικό επίσης να κατανοήσουμε όλοι ότι δεν πρέπει να προκληθεί ρήξη στην απαραίτητη ισορροπία που πρέπει να υπάρχει μεταξύ του δικαίου της ατομικής ασφάλειας και των αρχών της ατομικής νομιμότητας και ελευθερίας που ενσαρκώνουν το σύστημα αξιών μας, και ότι είναι πολύ σημαντικό να κατανοήσουμε ότι οι τρομερές τρομοκρατικές επιθέσεις που διαπράχθηκαν την 11η Σεπτεμβρίου δεν μπορούν να οδηγήσουν, τελικά, σε μία μείωση του πολιτισμού της ελευθερίας στις δημοκρατικές χώρες.
<P>
(Χειροκροτήματα)

<SPEAKER ID=49 NAME="De Rossa">
Κύριε Πρόεδρε, θέλω να επικεντρώσω τις παρατηρήσεις μου στο θέμα της τρομοκρατίας. Χαιρετίζω το γεγονός ότι συγκροτούμε μια παγκόσμια συμμαχία κατά της τρομοκρατίας, αλλά υποστηρίζω πολύ έντονα ότι χρειάζεται να συγκροτήσουμε και μια παγκόσμια συμμαχία κατά της φτώχειας, της εκμετάλλευσης και της καταπίεσης.
<P>
Ο αγώνας κατά της τρομοκρατίας είναι πάνω απ' όλα ένας αγώνας αξιών και ένας αγώνας ιδεών. Δεν θα νικήσουμε την τρομοκρατία, είτε είναι εθνική είτε καθοδηγείται από τον οποιοδήποτε φανατισμό, εάν δεν πολεμήσουμε τις ιδέες που υποστηρίζουν αυτήν την τρομοκρατία. Πρέπει να θυμίσουμε ακόμη μια φορά ότι καμία χώρα δεν ηττήθηκε ποτέ από την τρομοκρατία και είμαι απολύτως βέβαιος ότι η τρομοκρατία που αντιμετωπίζουμε τώρα σε διεθνές επίπεδο δεν μπορεί να έχει αυτή τη δυνατότητα, εάν δεν της το επιτρέψουμε εμείς, με την αποτυχία μας να αντιπαλέψουμε τις ιδέες που βρίσκονται από πίσω της.
<P>
Δεν υποστηρίζω με αυτό ότι πρέπει να συνεχίσουμε σαν να μην συνέβη τίποτε. Υποστηρίζω ότι πρέπει να αποφύγουμε την παγίδα που μας έστησε η τρομοκρατία. Πρέπει επίσης να προσέξουμε να μην πέσουμε στην παγίδα του να θεωρήσουμε τους μουσουλμάνους ως εχθρούς. Οι δηλώσεις των ευρωπαίων ηγετών μας και του Προέδρου Πρόντι είναι ιδιαίτερα ευπρόσδεκτες από αυτήν την άποψη.
<P>
Καταδικάζω απερίφραστα τις δηλώσεις του Πρωθυπουργού Μπερλουσκόνι. Είναι αίσχος το ότι μια χώρα της Ευρωπαϊκής Ένωσης τελεί υπό την ηγεσία ενός ανθρώπου που μπορεί να διακηρύσσει τέτοιες ιδέες στην εποχή μας και στους καιρούς που διανύουμε, ιδίως όταν η χώρα αυτή είναι η Ιταλία, η οποία κατά τη γνώμη μου κατευθυνόταν πάντοτε με βάση σύγχρονες ιδέες. Θα ήθελα να προσθέσω τη φωνή μου στις καταδίκες άλλων πλευρών.
<P>
Το ερώτημα είναι πώς θα απαντήσουμε; Η καλύτερη απάντηση, πέρα από τα προφανή μέτρα ασφαλείας που πρέπει να λάβουμε, είναι να προασπίσουμε τις ιδέες μας για την ελευθερία, τη δημοκρατία, τη δικαιοσύνη και τον τερματισμό της εκμετάλλευσης. Η Ευρωπαϊκή Ένωση πρέπει να διαδραματίσει πρωταγωνιστικό ρόλο στην ευρωπαϊκή σκηνή ως ηγέτης αυτού του αγώνα και όχι συμπαρατασσόμενη με εκείνους που βλέπουν την ασφάλεια ως τη μοναδική απάντηση στο φοβερό αυτό πρόβλημα.

<SPEAKER ID=50 LANGUAGE="FR" NAME="Martin, Hugues">
Κύριε Πρόεδρε, τα πάντα έχουν ειπωθεί και γραφτεί σε σχέση με το δράμα, το έγκλημα της 11ης Σεπτεμβρίου. Θα περιοριστώ λοιπόν σε τρεις άξονες: στην τρομοκρατία, την Ευρώπη και τον κόσμο. Ναι, πρέπει οπωσδήποτε να κηρύξουμε τον πόλεμο στην τρομοκρατία σε όλες της τις μορφές, απ' όπου και αν προέρχεται, από τον IRA, την ETA, τους δολοφόνους του νομάρχη Erignac στην Κορσική, από τον Μπιν Λάντεν και την κλίκα του και από όλους τους άλλους, χωρίς να τους ανακατεύουμε σε ένα ανόητο και καταστροφικό συνονθύλευμα. Το γεγονός της υποδοχής τρομοκρατών στην Ευρώπη είναι πλέον απαράδεκτο: είναι πιθανόν τα παράλογα τρομοκρατικά χτυπήματα της 11ης Σεπτεμβρίου να προετοιμάστηκαν στην Ευρώπη. Ας προχωρήσουμε με βήμα ταχύ και ας συντονίσουμε τα μέσα μας, τις δράσεις μας, τις επιθυμίες μας στους τομείς των πληροφοριών, της δικαιοσύνης, της ασφάλειας, της άμυνας και ας φανούμε αμείλικτοι με τους τρομοκράτες, τα δίκτυά τους, όσους τους στηρίζουν και το βρώμικο χρήμα τους. Ναι, κύριε Επίτροπε, μιλήσατε για την υποχρέωση να υπάρξει αποτέλεσμα. Πόσο δίκιο έχετε!
<P>
Η αλληλεγγύη προς τους φίλους και συμμάχους μας Αμερικανούς δεν σημαίνει άκριτη ευθυγράμμιση. Η Ευρώπη, που γνωρίζει σε βάθος τα πράγματα, μπορεί και πρέπει να παίξει ιδιαίτερο ρόλο. Περιμένουν από εμάς, ελπίζουν σε μας, ζητούν τη βοήθειά μας, δυστυχώς, πολλές φορές χωρίς αποτέλεσμα. Ας μην τους απογοητεύσουμε άλλο. Στην Εγγύς Ανατολή όπου σιγοβράζουν διαρκείς εντάσεις, το ζήτημα πρέπει να λυθεί με τη δημιουργία δύο κυρίαρχων κρατών - του Ισραήλ και της Παλαιστίνης - και με την απόλυτη εγγύηση της ασφάλειάς τους. Ακόμα και οι Αμερικανοί, και αυτό αποτελεί νέο στοιχείο, προσανατολίζονται σε αυτή την τόσο προφανή λύση. Είναι ευθύνη μας να ξεκινήσουμε τη διαδικασία ανοίγοντας τις πόρτες. Ας καταλάβουμε, επιτέλους, ότι η οργάνωση του κόσμου, που προέκυψε από τη Γιάλτα, πρέπει να αλλάξει και να συνυπολογίσει τις σημαντικές εξελίξεις που σημειώθηκαν μετά από τον τελευταίο πόλεμο: την εμφάνιση πυρηνικών δυνάμεων, επίσημων και μη, την πτώση του τείχους του Βερολίνου, το ένα δισεκατομμύριο μουσουλμάνων που βρίσκονται διάσπαρτοι σε όλο τον κόσμο και που επιζητούν εναγωνίως αναγνώριση και εκτίμηση, τις νέες υπερδυνάμεις όπως η Ινδία, την χωρίς όρια τεχνολογική πρόοδο σε όλους τους τομείς, πρόοδος η οποία βρίσκεται στη διάθεση μερικών μόνο, το όλο και μεγαλύτερο χάσμα μεταξύ πλούσιων και φτωχών. Ας λάβουμε επιτέλους υπόψη αυτές τις θετικές ή ανησυχητικές εξελίξεις, για να οργανώσουμε έναν κόσμο όπου όλοι θα χαίρουν αναγνώρισης, θα εκτιμούνται και δεν θα περιφρονούνται, θα συμμετέχουν και δεν θα αγνοούνται. Αυτή είναι βασική υποχρέωση.

<SPEAKER ID=51 LANGUAGE="ES" NAME="Dνez Gonzαlez">
Κύριε Πρόεδρε, οι τρομοκρατικές επιθέσεις της 11ης Σεπτεμβρίου απαιτούν από μας μία απάντηση ανάλογη της μεγάλης πρόκλησης, για την απονομή της δικαιοσύνης και την πρόληψη νέων επιθέσεων.
<P>
Η ευρωπαϊκή απάντηση δεν μπορεί να είναι μόνο μια απάντηση αλληλεγγύης, όπως αναφέρθηκε εδώ. Πρέπει να είναι μία δραστήρια απάντηση, υπεράσπισης των αξιών, όχι των δυτικών αξιών ή του χριστιανικού πολιτισμού, όπως θα έλεγε ο Μπερλουσκόνι, αλλά των δημοκρατικών αξιών, εκεί όπου υπάρχει ελευθερία για την προστασία τους και όπου δεν υπάρχει για την προώθηση και της εφαρμογή τους. Μόνο μια διαρκή δράση συνεργασίας μεταξύ των κυβερνήσεων που έχουν δεσμευτεί σ' αυτόν τον αγώνα θα μας εξασφαλίσει την επιτυχία.
<P>
Μπροστά στην τρομοκρατία, μπροστά σ' αυτή την απειλή για την ανθρωπότητα, πρέπει να δράσουμε και να πετύχουμε. Να δράσουμε, σεβόμενοι τους κανόνες ενάντια σε ανθρώπους που δεν έχουν κανόνες, και να πετύχουμε, αλλά η επιτυχία σ' αυτό το ζήτημα δεν έχει σίγουρα καμία σχέση με τις θεαματικές επιχειρήσεις. Επιτυχία σημαίνει την αναγνώριση και την αποτελεσματική τιμωρία των ενόχων. Επιτυχία σημαίνει την καταστροφή των δικτύων τους, την αποφυγή δημιουργίας νέων δικτύων, και αυτό απαιτεί χρόνο, τη διεθνή συνεργασία μεταξύ αστυνομικών και δικαστών, την πολιτική εμπιστοσύνη μεταξύ των κυβερνήσεων. Είναι ένας μακρύς και πολύ δύσκολος δρόμος, αλλά, πιστέψτε με, κυρίες και κύριοι, ο μόνος αποτελεσματικός δρόμος, ο μόνος που θα μας επιτρέψει να προστατέψουμε τη δημοκρατία από τον φανατισμό και τη βαρβαρότητα.
<P>
Η Ευρωπαϊκή Ένωση χρειάζεται μία αυθεντική κοινή εξωτερική πολιτική ασφαλείας και άμυνας. Επίσης έναν ενιαίο δικαστικό χώρο, στον οποίο το ευρωπαϊκό ένταλμα έρευνας και σύλληψης είναι ένα θεμελιώδες στοιχείο, αν και όχι το μοναδικό.
<P>
Φυσικά, όλη αυτή η κοινή ευρωπαϊκή δράση απαιτεί να είμαστε απαιτητικοί μ' εμάς τους ίδιους, και κανένας από τους ευρωπαίους κυβερνώντες δεν μπορεί να θέτει σε κίνδυνο την κοινή δράση, όπως μόλις έκανε η κυβέρνηση Μπερλουσκόνι προωθώντας μία νομοθεσία που αντιτίθεται απόλυτα στον προσανατολισμό αυτού του Κοινοβουλίου και είναι εντελώς αντίθετη με το ψήφισμα του Συμβουλίου της 21ης Σεπτεμβρίου, την οποία καλωσορίσαμε όλοι εδώ σήμερα.
<P>
Θέλω να ρωτήσω το Συμβούλιο και την Επιτροπή: τι πρόκειται να κάνει το Συμβούλιο για να μιλήσει μ' ένα στόμα, μια φωνή, όπως έλεγε σήμερα το πρωί ο κ. Michel, και να ξεπεράσει το αγκάθι του δόγματος Μπερλουσκόνι;

<SPEAKER ID=52 NAME="Pacheco Pereira">
Κύριε Πρόεδρε, απέναντι στη σοβαρότητα της τρομοκρατικής ενέργειας της 11ης Σεπτεμβρίου, τίθενται διάφορα σημαντικά ζητήματα που πρέπει να συζητηθούν και να διασαφηνιστούν, τα οποία σχετίζονται με τη βούληση να καταπολεμηθεί συγκεκριμένα η τρομοκρατία.
<P>
Το πρώτο ζήτημα είναι η ανάγκη να εξευρεθούν αποτελεσματικά μέσα για την καταπολέμηση της τρομοκρατίας, τα οποία δεν περνούν απαραίτητα από την ενίσχυση της νομοθεσίας σε θέματα ασφάλειας. Πρέπει να υπενθυμίσουμε με σαφήνεια ότι δεν είναι αποτελεσματική, ποτέ δεν ήταν αποτελεσματική στη δημοκρατία, η μείωση των χώρων ελευθερίας για να καταπολεμήσουμε τους εχθρούς της ίδιας της δημοκρατίας. Πιστεύουμε, εξάλλου, ότι το πρόβλημα είναι άλλο. Δεν πρόκειται απλώς για πρόβλημα έλλειψης νομοθεσίας σε εθνικό ή ευρωπαϊκό επίπεδο, ή έλλειψης συντονισμού των πολιτικών σε διεθνές επίπεδο. Το πρόβλημα αφορά περισσότερο τόσο τους δισταγμούς και τις αδυναμίες στην καταπολέμηση της τρομοκρατίας που εκδηλώθηκαν με τη χαλαρότητα απέναντι σε δραστηριότητες τρομοκρατικού χαρακτήρα, με την ελπίδα ότι οι τρομοκρατικές ενέργειες θα εκδηλώνονται πάντα στη γειτονική χώρα, όσο και με την αργή υποβάθμιση των μέσων άμυνας και ασφάλειας, των αστυνομικών μέσων, των μέσων των υπηρεσιών πληροφοριών και των ενόπλων δυνάμεων. Οι ευρωπαϊκές κυβερνήσεις, που πίστευαν ότι οι πόλεμοι τέλειωσαν για πάντα και προχωρούν συχνά σε περικοπές των οικονομικών πόρων που διατίθενται για την άμυνα και την ασφάλεια, δεν μπορούν να μιλούν μεγαλόφωνα για την τρομοκρατία.
<P>
Το δεύτερο ζήτημα αφορά την πολιτική συνείδηση της στιγμής που ζούμε. Αν καταγγείλουμε αυτό που συνέβη στην Νέα Υόρκη και την Ουάσινγκτον ως απλή εγκληματική πράξη, περιορίζουμε εξαρχής το πεδίο, τη σημασία και την αποτελεσματικότητα του αγώνα κατά της τρομοκρατίας. Αυτό που συνέβη είναι στην πραγματικότητα πολεμική ενέργεια, σε έναν πόλεμο αναμφίβολα διαφορετικό από τους προηγούμενους αλλά, δυστυχώς, όλοι οι πόλεμοι είναι διαφορετικοί από τους προηγούμενους, Είναι συνήθως πιο θανατηφόροι, διότι πλήττουν περισσότερους αμάχους, καθώς δεν διστάζουν να χρησιμοποιούν οποιοδήποτε μέσο σφαγής ανθρώπων· είναι πόλεμοι κάθε φορά πιο ολοκληρωτικοί.
<P>
Ο χαρακτηρισμός αυτού που συνέβη ως πολεμική ενέργεια δεν είναι απλώς ζήτημα σημασιολογίας. Από αυτό προκύπτουν σημαντικές συνέπειες, αρχής γενομένης από το δικαίωμα του έθνους ή των εθνών που έχουν πληγεί να ανταπαντήσουν με στρατιωτικές δράσεις, εάν είναι ανάγκη, σε σχέση με τη χώρα ή τις χώρες που διαπιστώνεται ότι είναι υπεύθυνες για την υποστήριξη ή την εκτέλεση τρομοκρατικών ενεργειών. Σήμερα, αυτό αποτελεί βασική προϋπόθεση για να καταπολεμηθεί αποτελεσματικά η τρομοκρατία, που δεν μπορεί να προσλάβει τις διαστάσεις της επίθεσης της 11ης Σεπτεμβρίου χωρίς την υποστήριξη ενός ή περισσοτέρων κρατών. Δυστυχώς δεν έχει συζητηθεί αρκετά αυτό το θέμα, αλλά είναι απαραίτητο να ξέρουμε τη θέση του Συμβουλίου, του Κοινοβουλίου και της Επιτροπής όσον αφορά την ανάγκη στρατιωτικών επεμβάσεων εναντίον των κρατών που πραγματοποιούν ή υποστηρίζουν τρομοκρατικές ενέργειες.

<SPEAKER ID=53 LANGUAGE="SV" NAME="Carlsson, Gunilla">
Κύριε Πρόεδρε, όταν αεροπλάνα της πολιτικής αεροπορίας τα οποία μεταφέρουν επιβάτες που ταξιδεύουν για να συναντήσουν άλλους ανθρώπους καθίστανται βόμβες κατά πολιτών από όλο τον πλανήτη στη μεγαλούπολη της Νέας Υόρκης, όταν άνθρωποι που αρχίζουν την εργασία τους στις υπηρεσίες ή στην οικονομία καθίστανται αθώα θύματα του φανατισμού και της σατανικής οργανωμένης τρομοκρατίας, η οποία δε διστάζει να χρησιμοποιήσει κάθε μέσο μέσα στο μίσος που αισθάνεται κατά της ανοικτής, πολιτισμένης, πολύπλευρης κοινωνίας στην οποία ζούμε, τότε καταλαβαίνουμε όλοι πόσο ευάλωτη είναι η κοινωνία μας.
<P>
Συγχρόνως συνειδητοποίησαν όλοι οι δημοκράτες στον κόσμο ότι αυτή η ανοικτή κοινωνία αξίζει να προστατευτεί και ότι θα πρέπει να αγωνιστούμε από κοινού κατά των εχθρών της ελευθερίας, κατά της τρομοκρατίας. Για το λόγο αυτό ο Πρόεδρος των ΗΠΑ Τζωρτζ Μπους κατόρθωσε να δημιουργήσει μια παγκόσμια συμμαχία για την ελευθερία. Ο ΟΗΕ, το ΝΑΤΟ και η ΕΕ έδρασαν αποφασιστικά σε αυτόν τον κοινό αγώνα. Η κοινή θέληση της Ευρωπαϊκής Ένωσης οφείλει να επιδεικνύει το ιδανικό της ανοικτής κοινωνίας. Ας μην υιοθετήσουμε εν μέσω πανικού νομοθεσία η οποία καταργεί τις αρχές του κράτους δικαίου! Ας μην βρεθεί σε αντίθεση η υπεράσπιση των ανθρωπίνων δικαιωμάτων με τον αγώνα κατά της τρομοκρατίας! Ας μην εκμεταλλευθεί κανείς την παρούσα διάθεση της κοινής γνώμης προκειμένου να κλείσει τα σύνορα ή να αυξήσει τις προκαταλήψεις μεταξύ των ανθρώπων! Κυρία Πρόεδρε του Συμβουλίου, φροντίστε να αξιοποιήσετε τη Γάνδη προκειμένου να ενισχύσετε την ικανότητα της ΕΕ να προωθεί την ανοικτή κοινωνία!
<P>
Με το εμπόριο αυξάνουν οι σχέσεις και η κατανόηση μεταξύ των ευρωπαϊκών και των άλλων λαών. Για το λόγο αυτό αποτελεί αίσχος το γεγονός ότι ορισμένες χώρες στην ΕΕ παραμένουν εκτός της ΟΝΕ, η οποία αποτελεί ένα από τα καλύτερα εργαλεία που διαθέτουμε για να αυξήσουμε τη συνεργασία. Για το λόγο αυτό θεωρώ άφρονη την πρωτοβουλία της βελγικής Προεδρίας να πάρει το μέρος των εχθρών της παγκοσμιοποίησης, θέτοντας προς συζήτηση το θέμα του φόρου Tobin ο οποίος θα αποτελούσε αναμφίβολα εμπόδιο κατά της οικονομικής ανάπτυξης και της αύξησης του εμπορίου. Κυρία εκπρόσωπε του Συμβουλίου, κύριε Επίτροπε, η καλύτερη και πλέον μακροπρόθεσμη συμβολή που μπορεί να προσφέρει η Ευρώπη για έναν πιο ανοικτό, πιο ελεύθερο και ασφαλέστερο κόσμο είναι να υπάρξουν συγκεκριμένα αποτελέσματα τώρα στην επανένωση της δυτικής και της ανατολικής Ευρώπης μέσω της διεύρυνσης. Δε θα πρέπει να αντιμετωπίσετε μόνο μια σημαντική κρίση και όλο και πιο σαφείς απειλές, χρειάζεται επίσης να εκπληρώσετε το σημαντικότερο ιστορικό καθήκον της ΕΕ! Σας εύχομαι καλή επιτυχία στη Γάνδη!

<SPEAKER ID=54 NAME="Brok">
Κύριε Πρόεδρε, θεωρώ ότι μετά από την τρομοκρατική αυτή επίθεση έχει καταστεί φανερό πως χρειαζόμαστε μία πολύ πιο ολοκληρωμένη πολιτική, και μάλιστα όσον αφορά τόσο στο ευρωπαϊκό επίπεδο ολοκλήρωσης όσο και στα περιεχόμενα. Πρέπει να συνδυάσουμε την εξωτερική και την εσωτερική πολιτική κατά τρόπον ώστε να λαμβάνεται υπόψη το γεγονός ότι οι αντίπαλοί μας κινούνται τόσο σε παγκόσμιο επίπεδο, όσο και μέσα στις ίδιες μας τις πόλεις! Η συνάδελφος Carlsson έχει απόλυτο δίκιο λέγοντας ότι δεν πρέπει να ενεργήσουμε με τίμημα την παραίτηση από το φιλελεύθερο κράτος δικαίου.
<P>
Σε αυτά έρχεται να προστεθεί το ζήτημα της καταπολέμησης των αιτίων σε αυτόν τον κόσμο. Γνωρίζουμε πολύ καλά ότι και τα τρία αυτά σημεία δεν μπορούν πλέον να αντιμετωπισθούν σε επίπεδο εθνικών κρατών, παρά πρέπει να αντιμετωπίζονται μόνο σε ευρωπαϊκό-κοινοτικό επίπεδο, σε μερικά δε από αυτά δεν μπορούμε να έχουμε επιτυχία παρά μόνο από κοινού με το Βορειοατλαντικό Σύμφωνο, τους φίλους μας στη Βόρεια Αμερική. Πιστεύω ότι τώρα δεν πρέπει να αφήσουμε να μείνουν όλα αυτά μόνο λόγια. Αντίθετα, κυρία Πρόεδρε του Συμβουλίου, πρέπει στην Γάνδη και το Λάκεν να δημιουργηθούν, μέσω της προώθησης της διεύρυνσης και της συνακόλουθης επέκτασης της ζώνης σταθερότητας, καθώς και της μετά τη Νίκαια διαδικασίας, τα δεδομένα, τα όργανα και οι προϋποθέσεις, προκειμένου όλα αυτά να μην μείνουν λόγια, παρά να λάβουν τόσο σταθερή και μόνιμη μορφή ώστε να μπορούμε να εκπληρώσουμε αυτές τις προϋποθέσεις. Γι' αυτό έχει τόσο μεγάλη σημασία η προετοιμασία του Ευρωπαϊκού Συμβουλίου του Λάκεν με ένα λογικό σχεδιασμό της συνέλευσης. Πρέπει να δούμε ξεκάθαρα ότι και στους τομείς αυτούς η τεχνική είναι εξαιρετικά σημαντική. Πρέπει να επιβάλουμε - κι αυτό είναι δικό σας καθήκον ως βελγικής Προεδρίας του Συμβουλίου, είμαι δε βέβαιος ότι θα κινηθείτε προς αυτήν την κατεύθυνση - να έχουμε μία συνέλευση ικανή να εργασθεί, η οποία θα αποτελέσει την ανάλογη νομιμοποίηση για να παρουσιαστεί πάνω σ' αυτήν τη βάση ένα έγγραφο στους αρχηγούς κρατών και κυβερνήσεων που θα καθιστά δυνατή μία πραγματικά μεγάλη μεταρρύθμιση της Ευρωπαϊκής Ένωσης και πέρα από την ατζέντα που καθορίστηκε στο Ευρωπαϊκό Συμβούλιο της Νίκαιας.
<P>
Επιτρέψτε μου να απευθύνω δυο τελευταία λόγια στον Πρόεδρο της Ομάδας του Κόμματος των Ευρωπαίων Σοσιαλιστών. Υπάρχει διαφορά μεταξύ του να είναι κάποιος Πρόεδρος της κυβέρνησης ή Επίτροπος όπως είναι ο κ. Nielson, οπότε υπόκειται στο δικαίωμα του Ευρωπαϊκού Κοινοβουλίου για άμεσο έλεγχο. Όταν κάποιος υπόκειται στο δικαίωμα του Ευρωπαϊκού Κοινοβουλίου για άμεσο έλεγχο, πρέπει να υπάρχει η δυνατότητα να του ασκείται σαφής κριτική εδώ στο Σώμα και να του ζητείται η ευθύνη όταν λέει ανοησίες, όπως συνέβη αυτή τη φορά.
<P>
(Χειροκροτήματα)

<SPEAKER ID=55 LANGUAGE="NL" NAME="Van Velzen">
Θα ήθελα να σας πω ότι η κατάσταση στο Αφγανιστάν, ιδιαίτερα η κατάσταση των αφγανών προσφύγων, είναι δραματική. Αν κλείσουμε τα μάτια μας και σκεφτούμε τις συνέπειες που θα έχει αυτή η κατάσταση για εκατομμύρια ανθρώπους, θα καταλάβουμε ότι οφείλουμε να κάνουμε κάτι ως Ευρωπαϊκή Ένωση. Θεωρώ πολύ σημαντικό το γεγονός ότι το Συμβούλιο, και απευθύνομαι προς την κ. Neyts, διαβουλεύεται με το Κοινοβούλιο σχετικά με το τι θα πρέπει να πράξουμε προκειμένου να διαθέσουμε περισσότερα μέσα.
<P>
Κύριε Πρόεδρε, εάν δεν παράσχουμε την απαραίτητη ανθρωπιστική βοήθεια θα δημιουργήσουμε ένα νέο πρόσφορο έδαφος για τους διάφορους Μπιν Λάντεν. Είναι λοιπόν απολύτως απαραίτητο να παράσχουμε την αναγκαία βοήθεια.
<P>
Θα ήθελα να καταγγείλω τις δηλώσεις του Επιτρόπου Bolkestein. Για πολλοστή φορά ο Επίτροπος Bolkestein υπερβαίνει τα εσκαμμένα. Έκανε μία ανάλυση στην εφημερίδα Volkskrant της 29ης Σεπτεμβρίου, όπου αναφέρει ότι ο αραβικός κόσμος νιώθει αγανάκτηση και αδυναμία απέναντι στο δυτικό εξαιτίας μεταξύ άλλων του πολέμου του Κόλπου. Και για αυτό το λόγο, αναφέρει, ρίχνει λάδι στη φωτιά. Κύριε Πρόεδρε, ο Επίτροπος Patten δεν συμμερίζεται την ανάλυσή του. Στη συνέχεια αναφέρει ο κ. Bolkestein ότι η πολιτική περί ασύλου της Ευρωπαϊκής Ένωσης είναι απαράδεκτη. Θεωρώ ότι οι δηλώσεις του αυτές αποτελούν κατά μέτωπο επίθεση στη πολιτική του κ. Vitorino.
<P>
Καλώ τον κ. Barnier να συζητήσει με τον Επίτροπο Prodi πώς θα περιοριστεί ο κ. Bolkestein στις αρμοδιότητές του και μόνο, δηλαδή την εσωτερική αγορά. Δεν θα πρέπει να πληγεί ολόκληρη η Επιτροπή κρινόμενη στη βάση των δηλώσεων του κ. Bolkestein. Θα ήταν αρνητικό κάτι τέτοιο στις σημερινές συνθήκες. Θεωρώ χρήσιμο και αναγκαίο να πραγματοποιηθεί μία καλή συζήτηση μεταξύ του Προέδρου της Επιτροπής Prodi και του κ. Bolkestein προκειμένου ο τελευταίος να περιοριστεί στα δικά του καθήκοντα.

<SPEAKER ID=56 LANGUAGE="NL" NAME="Maes">
Κύριε Πρόεδρε, κυρία Επίτροπε, κυρία Πρόεδρε του Συμβουλίου, συμφωνώ με αυτά που ανέφερε ο κ. Van Velzen για τον κ. Bolkestein. Όσον αφορά τη συζήτηση περί της τρομοκρατίας, συμφωνώ με τους κκ. Van den Berg, De Rossa και άλλους οι οποίοι ζήτησαν μία ευρύτερη προσέγγιση στο θέμα. Καθώς όμως δεν μπόρεσα να συμμετάσχω στη προηγούμενη συζήτηση, θα ήθελα να αναφερθώ λιγάκι σε αυτό το ζήτημα.
<P>
Σχετικά με τη συζήτηση για την τρομοκρατία θα ήθελα να πω πως στην Ευρώπη οφείλουμε να φροντίσουμε ώστε να μην εξακολουθούν να αναπτύσσονται ή να διατηρούνται οι λόγοι που οδηγούν σε απογοήτευση. Αυτό αφορά και την διεύρυνση. Είναι απολύτως απαραίτητο να γίνουν το ίδιο σεβαστά τα πολιτικά κριτήρια για την δημοκρατία, τα ανθρώπινα δικαιώματα, τα δικαιώματα των μειονοτήτων, κύριε Επίτροπε, όπως οι ποσοτικές πτυχές της διεύρυνσης. Με την διεύρυνση θα ενταχθούν αρκετές μικρές χώρες, όπως η Τσεχική Δημοκρατία, η Σλοβακία και τα κράτη της Βαλτικής.
<P>
Διερωτώμεθα για το λόγο αυτό ποια θα είναι στο μέλλον η θέση και τα δικαιώματα των περιφερειών της Ευρώπης, ορισμένες από τις οποίες θεωρούν τον εαυτό τους ως έθνη ισότιμα με άλλα τα οποία διαθέτουν δικό τους κράτος. Οφείλουν και οι περιφέρειες αυτές να έχουν τη δική τους θέση. Αναφέρομαι για παράδειγμα όχι μόνο στη Φλάνδρα, αλλά και στη Σκωτία, την Ουαλία, τη χώρα των Βάσκων, τη Γαλικία και άλλες. Αναφέρομαι σε όλες αυτές τις περιφέρειες οι οποίες θα μπορούσαν να θεωρήσουν καθήκον τους να αγωνιστούν προκειμένου να αναγνωρισθούν ως κράτη μέλη, διότι τελικά στην Ευρώπη μόνο τα κράτη μέλη γίνονται σεβαστά. Με άλλα λόγια, εάν δεν δώσουμε στο μέλλον σε αυτές τις περιφέρειες και τους λαούς τη θέση που τους αρμόζει στην Ευρώπη, τότε ενθαρρύνουμε στην πράξη τις αποσχιστικές τάσεις. Δεν θα ήθελα κάτι τέτοιο. Επιθυμώ να μπορούν να συνεργάζονται οι περιφέρειες στην οικοδόμηση μίας ομόσπονδης Ευρώπης, μίας ομόσπονδης Ευρώπης η οποία συχνά περιορίζεται από τα ίδια τα κράτη μέλη της. Για το λόγο αυτό απευθύνω έκκληση να περιληφθεί μία παράγραφος σχετικά με τις περιφέρειες.

<SPEAKER ID=57 LANGUAGE="FR" NAME="Barnier">
. (FR) Κύριε Πρόεδρε, θα ήθελα, να ευχαριστήσω γι' αυτή τη συζήτηση όλους όσους πήραν το λόγο, αν και μέσα στα λίγα λεπτά που μας απομένουν δεν είμαι σε θέση να απαντήσω χωριστά στον καθένα. Ακουσα με προσοχή, εξ ονόματος της Επιτροπής, τις απόψεις που οι περισσότεροι από εσάς διατύπωσαν για το έργο που επιτελούμε αυτή τη δύσκολη και σημαντική περίοδο από κοινού με το Συμβούλιο και το Ευρωπαϊκό Κοινοβούλιο.
<P>
Όσον αφορά το σημαντικότερο ζήτημα, στο οποίο επικεντρώθηκαν όλες σχεδόν οι παρεμβάσεις των βουλευτών, αυτό της καταπολέμησης της τρομοκρατίας, θα ήθελα να υπενθυμίσω το πνεύμα με το οποίο εργαζόμαστε. Εργαζόμαστε, και ιδιαιτέρως ο συνάδελφος και φίλος, ο κ. Vitorino, λαμβάνοντας υπόψη το πολύ σημαντικό έργο του Κοινοβουλίου, και κυρίως της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων υπό τον πρόεδρο Watson. Με την ίδια αυτή επιτροπή συνεργαστήκαμε σήμερα το πρωί για το τελευταίο κείμενο, που σας υποβλήθηκε, σχετικά με τη δέσμευση των περιουσιακών στοιχείων οργανώσεων που συνδέονται με την τρομοκρατία. Θα ήθελα, σε αυτό το στάδιο, να επιβεβαιώσω ότι η Επιτροπή είναι πρόθυμη, από κοινού με το Συμβούλιο, να ακούσει όσον το δυνατόν περισσότερες από τις υποδείξεις και τις προτάσεις του Σώματος σας.
<P>
Επανερχόμενος στο ζήτημα που απασχολεί τον πρόεδρο Poettering, θα ήθελα να επαναλάβω αυτό που είπα ήδη στην πρωινή μου παρέμβαση, σχετικά με τον αγώνα ενάντια στην τρομοκρατία. Ο αγώνας αυτός αφορά όλα τα κράτη· σε καμία περίπτωση δεν μπορεί να θεωρηθεί ως κάποια διαμάχη διαφορετικών πολιτισμών. Πρόκειται, όπως είπαν η κ. Bιres και ο κ. Salafranca, για ένα παγκόσμιο συνασπισμό και έναν παγκόσμιο αγώνα εναντίον της τρομοκρατίας.
<P>
Θα ήθελα, επίσης, να υπενθυμίσω την προσπάθειά μας για την επιλογή της καλύτερης δυνατής οδού - ορισμένοι από εσάς το τόνισαν, ο κ. Lannoye, ο Υπουργός κ. Michel ή ο κ. Di Lello - ανάμεσα στην απαίτηση για ελευθερία και στην απαίτηση για ασφάλεια. Ίσως να έχουμε συμφέρον, σε αυτή μας την προσπάθεια, όπως μας συνέστησε ο κ. Michel, να κάνουμε τακτικά ορθές αξιολογήσεις, ώστε να διατηρήσουμε τη σωστή κατεύθυνση.
<P>
Ακουσα με προσοχή τις συστάσεις πολλών από εσάς, κυρίως του κ. Collins, για αποφασιστικότητα και αυστηρότητα, άκουσα με συγκίνηση τα ενθαρρυντικά λόγια του κ. Berthu, συστάσεις και ενθαρρύνσεις που μας καλούν να συνεχίσουμε το έργο μας προς την κατεύθυνση που έχουν χαράξει οι εργασίες του Αμστερνταμ και του Τάμπερε: έναν κοινό δικαστικό χώρο, με την απαραίτητη μεταξύ των κρατών μελών και όλων των υπηρεσιών συνεργασία, τονίζω, κ. Dupuis, όλων των υπηρεσιών, και με ό,τι απαιτείται για την εναρμόνιση, ακόμα και για την κοινοτικοποίηση σε ορισμένες περιπτώσεις. Δεν λησμονώ, επίσης, όπως κι εσείς δεν πρέπει να λησμονείτε, ότι οι εργασίες του Αμστερνταμ και του Τάμπερε προβλέπουν επίσης έλεγχο της παράνομης μετανάστευσης.
<P>
Τέλος, αναφορικά με την τρομοκρατία, οφείλουμε, στο πλαίσιο της κοινής δράσης της Επιτροπής, του Συμβουλίου και του Κοινοβουλίου, να εφαρμόσουμε την κοινή εξωτερική πολιτική μας, μέσα από πολιτικό διάλογο, μέσα από την πρόληψη και τη σταθεροποίηση όλων των περιφερειακών συγκρούσεων, μέσα από τη σαφή στήριξη της ανάπτυξης. Αυτό είναι κάτι που πολλοί από εσάς υπενθύμισαν ως μακροπρόθεσμη δράση. Αναφέρομαι στον κ. McMillan-Scott και στον κ. van Velzen. Και στη συνέχεια, φυσικά, βραχυπρόθεσμα πρέπει να συνεργαστούμε για την παροχή στήριξης και βοήθειας προς τους πρόσφυγες.
<P>
Γενικώς, αναφορικά με τη σημαντική αυτή πρόκληση της καταπολέμησης της τρομοκρατίας, θα ήθελα να σταθώ σε αυτό που ανέφερε ο κ. Klaus Hδnsch λίγο νωρίτερα, και σε κάποιο βαθμό, επίσης, ο κ. Nassauer. Περνάμε μια δοκιμασία και είναι πιθανόν, μέσα από αυτή την κρίση, η Ευρωπαϊκή Ένωση να βγει ενισχυμένη ως προς τις αξίες και το σκεπτικό του ευρωπαϊκού εγχειρήματος. Όπως είπα και ο ίδιος, είναι πιθανό, επίσης, να χρειαστεί να δώσουμε μεγαλύτερη ώθηση και να ανακαλύψουμε συμπληρωματικά κίνητρα για να προάγουμε το ευρωπαϊκό εγχείρημα.
<P>
Να γιατί, κυρίες και κύριοι βουλευτές, ακόμα κι αν είναι δύσκολο να σας το εξηγήσω τέτοια ώρα και μέσα σε τόση φασαρία, πιστεύω ότι υπάρχει μία σχέση ανάμεσα, αφενός, στα διδάγματα που πρέπει να πάρουμε από αυτή την κρίση και από την τραγωδία της Νέας Υόρκης και της Ουάσινγκτον, κάποια πολιτικά διδάγματα για να επιταχύνουμε, να τονίσουμε, να δοκιμάσουμε εκ νέου το ευρωπαϊκό σχέδιο, και από την άλλη, στη μεγάλη συζήτηση που ξεκίνησε μετά από τη Νίκαια και η οποία πρέπει να λήξει το 2002. Υπάρχει μία σχέση με το έργο που θα αναλάβει η συνέλευση. Σχετικά με αυτή τη συνέλευση·

<SPEAKER ID=58 NAME="Πρόεδρος">
Κυρίες και κύριοι συνάδελφοι, θεωρώ πραγματικά απαράδεκτο να υποχρεώνουμε τον Επίτροπο Barnier να ολοκληρώσει τη συζήτηση για την τρομοκρατία σ' αυτήν την κατάσταση. Είναι ζήτημα υπευθυνότητας και παιδείας, γι' αυτό σας καλώ όλους να επιστρέψετε στις θέσεις σας και να ακούσετε σιωπηλοί. Λυπάμαι που χρησιμοποιώ αυτό το ύφος, αλλά είναι πραγματικά απαράδεκτο!

<SPEAKER ID=59 LANGUAGE="FR" NAME="Barnier">
. (FR) Κύριε Πρόεδρε, δεν επέλεξα δυστυχώς τη στιγμή για να σας δώσω αυτές τις απαντήσεις. Προσπάθησα να είμαι όσο το δυνατόν σαφέστερος και να σεβαστώ τα χρονικά όρια. Ολοκληρώνω σύντομα.
<P>
Ωστόσο, σε ό,τι αφορά αυτή τη συνέλευση, μετά από τον Υπουργό, τον κ. Michel, θα προβώ και εγώ στον συσχετισμό μεταξύ της πολιτικής συζήτησης που ξεκινά και της νέας διάστασης, της νέας βαρύτητας που πήρε λόγω των τραγικών αυτών τρομοκρατικών ενεργειών. Πιστεύω ότι οι υποψήφιες χώρες θα πρέπει να έχουν θέση, την καλύτερη δυνατή θέση σε αυτή τη συνέλευση. Πιστεύω ότι θα πρέπει να δώσουμε μία θέση ενεργού παρατηρητή στην Οικονομική και Κοινωνική Επιτροπή και στην Επιτροπή των Περιφερειών. Πιστεύω, όπως υπέδειξε ο κ. Belder, ότι οφείλουμε να εργαστούμε, το ταχύτερο δυνατόν, για να ολοκληρώσουμε αυτή τη συνέλευση και τη Διακυβερνητική Διάσκεψη που θα επικυρώσει τις εργασίες της το αργότερο στις αρχές του 2004. Πιστεύω ότι θα πρέπει να βρούμε ένα δίαυλο επικοινωνίας ανάμεσα στο φόρουμ των πολιτών με την κοινωνία των πολιτών και στις εργασίες της συνέλευσης. Πιστεύω, τέλος, ότι αυτή η συνέλευση δεν θα πρέπει να αρκεστεί σε επιλογές, ότι θα πρέπει να είναι εξουσιοδοτημένη ή ιδία πρωτοβουλία να διατυπώσει συγκεκριμένες προτάσεις.
<P>
Τέλος, κύριε Bonde, δεν συμφωνώ με το φόβο με τον οποίο αντιμετωπίζετε αυτή τη συνέλευση. Δεν βλέπω για ποιο λόγο θα πρέπει να φοβάστε τις εργασίες αυτής της συνέλευσης. Θα πρέπει να διδαχθήκατε αρκετά από τις προηγούμενες ανεπάρκειες και αποτυχίες. Αναφέρομαι στις ανεπάρκειες της διακυβερνητικής μεθόδου, τα όρια της οποίας διαπιστώσαμε πριν από το Αμστερνταμ και πριν από τη Νίκαια. Είναι μεγάλη τύχη να έχουμε χρόνο στη διάθεσή μας μέχρι το 2004. Είναι, επίσης, μεγάλη τύχη να μπορούμε να εργαστούμε με πιο ανοιχτό τρόπο από κοινού με τα τέσσερα θεσμικά όργανα ή τους τέσσερις θεματοφύλακες της νομιμότητας, για να εξασφαλίσουμε την επιτυχία της μελλοντικής διακυβερνητικής διάσκεψης. Πιστεύω, λοιπόν, ότι η Σύνοδος Κορυφής της Γάνδης, και στη συνέχεια αυτή του Λάκεν, οφείλουν να επιβεβαιώσουν μέσα από αυτή τη συνέλευση αμφότερες την πολιτική φιλοδοξία και μία πιο ανοιχτή μέθοδο.
<P>
(Χειροκροτήματα)

<SPEAKER ID=60 NAME="Πρόεδρος">
Κύριε Επίτροπε, σας ζητώ και πάλι συγνώμη για τις συνθήκες υπό τις οποίες υποχρεωθήκατε να κάνετε την παρέμβασή σας.

<SPEAKER ID=61 LANGUAGE="FR" NAME="Grossetκte">
Κύριε Πρόεδρε, νομίζω ότι πρέπει να ζητήσουμε συγνώμη από τον Επίτροπο Barnier, καθώς είναι ανεπίτρεπτο το Σώμα μας, σε ζητήματα τόσο σοβαρά όσο αυτό, να μην συμπεριφέρεται με τον πλέον ευγενικό τρόπο, και να μην ακούει με προσοχή μία τόσο εξαιρετικά σημαντική παρέμβαση. Λυπάμαι, ειλικρινά, και καλώ τους συναδέλφους μου να επιδείξουν υπευθυνότητα.
<P>
(Χειροκροτήματα)
<P>
Αυτό έχει επαναληφθεί και σε άλλες περιπτώσεις. Αλλά όταν πρόκειται για μία τόσο βαρύνουσα, τόσο σοβαρή συζήτηση, πιστεύω πως όλοι οι συνάδελφοι οφείλουμε τουλάχιστον να σιωπούμε, να σεβόμαστε την παρουσία του Επιτρόπου και να τον παρακολουθούμε προσεκτικά. Πιστεύω ότι υπάρχει, όντως, ένα πρόβλημα δυσλειτουργίας σε αυτό το Σώμα, κύριε Πρόεδρε.
<P>
(Χειροκροτήματα)

<SPEAKER ID=62 NAME="Πρόεδρος">
 Είναι πρόβλημα δυσλειτουργίας, αλλά και πρόβλημα ανευθυνότητας!

<SPEAKER ID=63 NAME="Πατάκης">
Κύριε Πρόεδρε, εξαφανίστηκε η κάρτα μου. Την είχα εδώ στη θέση της και έρχομαι και δεν την βρίσκω. Κάποιος έχει πάρει την κάρτα μου. Δεν μπορώ να ψηφίσω δηλαδή.

<SPEAKER ID=64 NAME="Πρόεδρος">
Κύριε Πατάκη, πρέπει να πάτε να προμηθευτείτε άλλη κάρτα.

<SPEAKER ID=65 LANGUAGE="IT" NAME="Muscardini">
Κύριε Πρόεδρε, οι κατηγορίες κατά του ιταλικού κοινοβουλίου, που εκτοξεύτηκαν σε αυτήν την Αίθουσα από ορισμένους ευρωβουλευτές, δημιουργούν ένα πολύ επικίνδυνο προηγούμενο τόσο για τη δημοκρατική ζωή του Ευρωπαϊκού Κοινοβουλίου όσο και για την αξιοπιστία των αποφάσεών του ενώπιον της κοινής γνώμης των ευρωπαϊκών χωρών. Ένα κοινοβούλιο που μετατρέπεται σε χώρο καταδίκης και όργανο πολιτικής διαμάχης ενάντια σε ένα άλλο, δημοκρατικά εκλεγμένο κοινοβούλιο υποβαθμίζεται σε χώρο σκοπιμοτήτων, πολιτικού ρατσισμού και εσκεμμένης παραπληροφόρησης.
<P>
(Χειροκροτήματα)

<SPEAKER ID=66 NAME="Πρόεδρος">
Ανακοινώνω ότι έλαβα επτά προτάσεις ψηφίσματος, βάσει του άρθρου 37, παράγραφος 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 12.00.

<SPEAKER ID=67 LANGUAGE="DE" NAME="Sakellariou">
Κύριε Πρόεδρε, όλη αυτή την εβδομάδα δεν μπορούμε πλέον να ακούσουμε σωστά τους ήχους από αυτήν την εγκατάσταση. Η ακουστική στην αίθουσα της Ολομέλειας είναι πάρα πολύ κακή. Τούτο όμως δεν είναι κάτι καινούργιο. Πέρα από αυτό, σήμερα τα μεγάφωνα άρχισαν να κάνουν έναν τρομερό θόρυβο που ενοχλεί τους πάντες. Δεν μπορούμε να ακούσουμε τίποτα εξαιτίας αυτού του θορύβου από τα μεγάφωνα. Κάποιος πρέπει να ασχοληθεί με αυτήν την εγκατάσταση.

<SPEAKER ID=68 NAME="Πρόεδρος">
Πιστεύω ότι η παρατήρησή σας ακούστηκε, εκτός από μένα, και από όλους εκείνους που πρέπει να επέμβουν για να λύσουν το πρόβλημα. Ελπίζω να το κάνουν το συντομότερο, ώστε να μην υπάρξουν αύριο άλλες παρεμβάσεις για το ίδιο θέμα.

<CHAPTER ID=3>
Ανακoίνωση του Πρoέδρoυ
<SPEAKER ID=69 NAME="Πρόεδρος">
Σας πληροφορώ ότι ζητήθηκε από τη Συνέλευση η έγκριση παράτασης της προθεσμίας για το διορισμό των μελών του Ελεγκτικού Συνεδρίου. Το Συμβούλιο έστειλε τα ονόματα των προτεινόμενων υποψηφίων με δύο επιστολές, της 22ας και 28ης Ιουνίου 2001, οι οποίες παραλήφθηκαν στις 27 και 28 Ιουνίου 2001 αντίστοιχα, δηλαδή λίγο πριν από τη θερινή διακοπή. Για πρακτικούς λόγους και για να δοθεί τόσο στους προτεινόμενους υποψηφίους όσο και στα μέλη της αρμόδιας επιτροπής η δυνατότητα να προετοιμαστούν για τις αντίστοιχες ακροάσεις, η διεξαγωγή των τελευταίων προγραμματίστηκε για τις 11 Σεπτεμβρίου και για τις 8-10 Οκτωβρίου 2001.
<P>
Βάσει του άρθρου 35, παράγραφος 3, του Κανονισμού μας, η ψηφοφορία διεξάγεται εντός δύο μηνών από τη λήψη της πρότασης, εκτός και αν το Κοινοβούλιο, μετά από αίτηση της αρμόδιας επιτροπής, πολιτικής ομάδας ή τριάντα δύο τουλάχιστον βουλευτών, αποφασίσει διαφορετικά.
<P>
Λαμβάνοντας υπόψη ότι η συζήτηση και η ψηφοφορία στην Ολομέλεια προβλέπονται για τη δεύτερη περίοδο συνόδου του Οκτωβρίου, δηλαδή πέραν της προθεσμίας των δύο μηνών που προβλέπει το προαναφερθέν άρθρο 35, έλαβα από την αρμόδια επιτροπή την αίτηση να υποβάλω στη Συνέλευση την έγκριση παράτασης της προθεσμίας.
<P>
Υπάρχουν αντιρρήσεις;
<P>
Η πρόταση εγκρίνεται.
<P>
Προχωρούμε τώρα στην ψηφοφορία.

<CHAPTER ID=4>
ΨΗΦΟΦΟΡIΕΣ
<SPEAKER ID=70 NAME="Watson">
. (ΕΝ) Κύριε Πρόεδρε, η πρώτη αυτή ψηφοφορία της ημερήσιας διάταξης σήμερα αφορά την αίτηση κατεπείγοντος της Επιτροπής σχετικά με το μέτρο που περιγράψατε.
<P>
Υπό τις εξαιρετικές συνθήκες που ανέκυψαν μετά την επίθεση στους Δίδυμους Πύργους και το Πεντάγωνο, η Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων συνεδρίασε σήμερα το πρωΐ και ενέκρινε, χωρίς έκθεση, την πρόταση που μας υποβλήθηκε. Καταλαβαίνω ότι μετά τη συνεδρίαση της Επιτροπής Μονίμων Αντιπροσώπων σήμερα το πρωΐ θα λάβουμε αίτηση κατεπείγοντος και από το Συμβούλιο, η οποία θα προστεθεί στο αίτημα της Επιτροπής. Η επιτροπή της οποίας έχω την τιμή να προεδρεύω συστήνει να δεχτούμε την τροπολογία.
<P>
Εάν το Σώμα την εγκρίνει, θα επιβεβαιώσετε, ελπίζω, ότι οι πολιτικές ομάδες έχουν προθεσμία έως τις 6 μμ σήμερα για να υποβάλουν τροπολογίες για το προτεινόμενο μέτρο.

<SPEAKER ID=71 NAME="Πρόεδρος">
Υπάρχουν αντιρρήσεις;

<SPEAKER ID=72 LANGUAGE="IT" NAME="Di Lello Finuoli">
Κύριε Πρόεδρε, συμμετείχα σήμερα το πρωί στη συνεδρίαση της επιτροπής και θα ήθελα συνεπώς να συμπληρώσω την ενημέρωση που έκανε ο Πρόεδρος Watson. Υπήρξαν σημαντικές αμφιβολίες όσον αφορά το κατεπείγον, ακριβώς σε αυτό το σημείο - υπήρξαν μάλιστα τρεις αντίθετες ψήφοι και τρεις αποχές - γιατί καλούμαστε σε μια διαδικασία κατεπείγοντος όχι τόσο για τον μηχανισμό εντοπισμού των ατόμων που κάνουν το ξέπλυμα όσο για έναν κατάλογο. Σε αυτό ακριβώς το γεγονός εμείς εκφράσαμε όλη την αντίθεσή μας.
<P>
(Το Σώμα εγκρίνει την αίτηση εφαρμογής της διαδικασίας κατεπείγοντος)
<P>

<SPEAKER ID=73 NAME="Μαρίνος">
Κύριε Πρόεδρε, ήθελα να προσθέσω και τη δική μου έντονη διαμαρτυρία για το φαινόμενο της οχλαγωγίας που παρετηρήθη κατά τη στιγμή που ομιλούσε ο Επίτροπος Barnier και να συμμεριστώ την αγανάκτηση της κ. Grossetκte που πρώτη το επισήμανε. Όμως, δεν είναι η πρώτη φορά που συμβαίνει αυτό, κύριε Πρόεδρε, και θα ήθελα να προτείνω κάτι πρακτικό για να λυθεί το πρόβλημα, διότι αλλιώς δεν πρόκειται να συμβεί τίποτα άλλο παρά να ζητούμε συγγνώμη από τους Επιτρόπους. Θα πρέπει να μεσολαβεί, νομίζω, ένα τέταρτο μεταξύ της λήξης της συζητήσεως και της ψηφοφορίας.

<SPEAKER ID=74 NAME="Πρόεδρος">
Κύριε Μαρίνο, αυτά που λετε, τα είπε ήδη η κ. Grossetκte. Δεν είναι ανάγκη να τα επαναλάβετε. Αν έχετε μια συγκεκριμένη, λειτουργική πρόταση, γράψτε μια επιστολή στην Πρόεδρο: θα ληφθεί υπόψη από την Πρόεδρο και από το Προεδρείο. Δεν μπορείτε να θέσετε το ζήτημα στην Αίθουσα τώρα που συνεδριάζουμε για να ψηφίσουμε και όχι για να ανοίξουμε συζήτηση για την οργάνωση της Ολομέλειας. Σας ευχαριστώ πάντως και σας παρακαλώ να στείλετε την πρότασή σας στην Πρόεδρο.
<P>
Απλοποιημένη διαδικασία - Πρωτοβουλία του Βασιλείου της Σουηδίας για την έκδοση της απόφασης του Συμβουλίου που τροποποιεί την απόφαση της 29ης Απριλίου 1999 με την οποία επεκτείνεται η εντολή στην Europol να ασχοληθεί με την καταπολέμηση της παραχάραξης και της νοθείας μέσων πληρωμής (10528/2001 - C5-0360/2001 - 2001/0822(CNS))
<P>
(Το Σώμα εγκρίνει την πρωτοβουλία)
<P>
 Απλοποιημένη διαδικασία - Πρωτοβουλία του Βασιλείου της Σουηδίας για την έκδοση απόφασης-πλαίσιο του Συμβουλίου για την τροποποίηση της απόφασης-πλαίσιο 2000/383/ΔΕΥ για την ενίσχυση της προστασίας από την παραχάραξη εν όψει της εισαγωγής του ευρώ με την επιβολή ποινών και άλλων κυρώσεων (10527/2001 - C5-0361/2001 - 2001/0823(CNS))
<P>
(Το Σώμα εγκρίνει την πρωτοβουλία)
<P>
Έκθεση (A5-0312/2001), του κ. Miller σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που αφορά ειδικές διατάξεις για οχήματα μεταφοράς επιβατών, άνω των οκτώ θέσεων εκτός της θέσεως του οδηγού και την τροποποίηση των οδηγιών 70/156/ΕΟΚ και 97/27/ΕΚ του Συμβουλίου (C5-0278/2001 - 1997/0176(COD))
<P>
(Το Σώμα εγκρίνει το κοινό σχέδιο)
<P>
Σύσταση για δεύτερη ανάγνωση (A5-0296/2001) της Επιτροπής Περιβάλλοντος, Δημόσιας Υγείας και Πολιτικής των Καταναλωτών, για την κοινή θέση του Συμβουλίου ενόψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά την αξιολόγηση και τη διαχείριση του περιβαλλοντικού θορύβου (6660/1/2001 - C5-0245/2001 - 2000/0194(COD)) (Εισηγητής: κ. De Roo)
<P>
(Ο Πρόεδρος αναγγέλλει την έγκριση της κοινής θέσης)
<P>
Σύσταση για δεύτερη ανάγνωση (A5-0298/2001) της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την κοινή θέση του Συμβουλίου ενόψει της έγκρισης κανονισμού του Ευρωπαϊκού Κοινοβουλίου και του Συμβουλίου που αφορά το κοινοτικό πρόγραμμα επισήμανσης ενεργειακής απόδοσης για εξοπλισμό γραφείου και τεχνολογίας επικοινωνιών (6760/1/2001 - C5-0246/2001 - 2000/0033(COD)) (Εισηγήτρια: κ. McNally)

<SPEAKER ID=75 NAME="McNally">
. (ΕΝ) Κύριε Πρόεδρε, υπολόγιζα να συστήσω στο Σώμα να εγκρίνει αυτό το σχέδιο κανονισμού κατά τη δεύτερη ανάγνωση. Αυτό, όμως, εξαρτάτο από μια δήλωση της Επιτρόπου χθες το βράδυ. Δυστυχώς, η δήλωση της κ. de Palacio ήταν ανεπαρκής.
<P>
Εντούτοις, θα ήθελα τώρα να ερωτήσω και πάλι την Επιτροπή εάν αναλαμβάνει να προτείνει μέτρα συμπληρωματικά αυτής της συμφωνίας στο πρώτο τρίμηνο του επόμενου έτους. Αυτή είναι η μόνη δέσμευση που θα δεχτούμε ως εύλογη, διαφορετικά θα ζητήσω από το Σώμα να ψηφίσει υπέρ της τροπολογίας και να επικαλεστεί τη διαδικασία συνδιαλλαγής.
<P>
Ζητώ λοιπόν από την Επιτροπή να διευκρινίσει τη θέση της για τα συμπληρωματικά μέτρα.
<P>
(Χειροκροτήματα)

<SPEAKER ID=76 NAME="Πρόεδρος">
Κυρία McNally, σε κάθε περίπτωση θα έπρεπε να ζητήσω τη γνώμη της Επιτροπής για τις υποβληθείσες τροπολογίες. Δίνω συνεπώς το λόγο στον Επίτροπο Barnier.

<SPEAKER ID=77 LANGUAGE="FR" NAME="Barnier">
. (FR) Εάν ούτε το μικρόφωνο δουλεύει, η σημερινή ημέρα θα μου μείνει αξέχαστη.
<P>
Ναι, θα ήθελα ίσως, για να διευκολύνω την απόφασή σας να απαντήσω στην κ. McNally άμεσα και να επιβεβαιώσω αυτό που είπε η συνάδελφος, η κ. Loyola De Palacio. Κυρίες και κύριοι, κατανοούμε τα κίνητρα που σας οδήγησαν στην υποβολή αυτής της τροπολογίας 1· ωστόσο, δεν μπορούμε να στηρίξουμε την τροπολογία αυτή και θα επιθυμούσαμε, πράγματι, κυρία McNally, να αποφύγουμε τη διαδικασία συνδιαλλαγής. Αλλά όπως δήλωσε η κ. De Palacio, οι υπηρεσίες της Επιτροπής ετοιμάζουν αυτή τη στιγμή μία πρόταση που στοχεύει στην απόσυρση από την αγορά των μη αποδοτικών ενεργειακά εξοπλισμών και η πρόταση αυτή, το λέω ξεκάθαρα, θα σας υποβληθεί το γρηγορότερο, δηλαδή, κυρία McNally, μέσα στο πρώτο εξάμηνο του 2002.
<P>
(Ο Πρόεδρος αναγγέλλει την έγκριση της κοινής θέσης)
<P>
Κοινή πρόταση ψηφίσματος για το ατύχημα στο εργοστάσιο AZF στην Τουλούζη και την αναμόρφωση της πολιτικής για την προστασία του περιβάλλοντος στην Ένωση
<P>
(Το Σώμα εγκρίνει το ψήφισμα)
<P>
Έκθεση (A5-0304/2001) του κ. Robert J.E. Evans, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την ανακοίνωση της Επιτροπής με τίτλο "Για τη θέσπιση κοινής διαδικασίας παροχής ασύλου και ομοιόμορφου καθεστώτος σε όλη την Ένωση για τα άτομα στα οποία χορηγείται άσυλο"
<P>
(COM(2000) 755 - C5-0101/2001 - 2001/2048(COS))
<P>
(Το Σώμα εγκρίνει το ψήφισμα)
<P>
Έκθεση (A5-0305/2001) του κ. Pirker, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο που αφορά την κοινοτική πολιτική στον τομέα της μετανάστευσης (COM(2000) 757 - C5-0100/2001 - 2001/2047(COS))
<P>
(Το Σώμα εγκρίνει το ψήφισμα)
<P>
Έκθεση (A5-0309/2001) του κ. Titley, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με τη δεύτερη ετήσια έκθεση δυνάμει της λειτουργικής διάταξης αριθ. 8 του Κώδικα Συμπεριφοράς της Ευρωπαϊκής Ένωσης για τις εξαγωγές όπλων (13177/1/2000 - C5-0111/2001 - 2001/2050(COS))
<P>
(Το Σώμα εγκρίνει το ψήφισμα)
<P>
Έκθεση (A5-0288/2001) της κ. Langenhagen εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο με τίτλο: GALILEO (COM(2000) 750 - C5-0110/2001 - 2001/2059(COS))
<P>
(Το Σώμα εγκρίνει το ψήφισμα)
<P>
Έκθεση (A5-0234/2001) του κ. Rόbig εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο με τίτλο: Η καινοτομία σε μία οικονομία τη γνώσης (COM(2000) 567 - C5-0740/2000 - 2000/2336(COS))
<P>
(Το Σώμα εγκρίνει το ψήφισμα)
<P>
Έκθεση (A5-0311/2001) του κ. Hans-Peter Mayer εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με το πρόβλημα της ανάλυσης δικαιωμάτων επί σημάτων (SEC(1999)2033 - C5-0354/2000 - 2000/2187(COS))

<SPEAKER ID=78 LANGUAGE="FR" NAME="Berniι">
Κύριε Πρόεδρε, εχθές το βράδυ κατά την περάτωση της συζήτησης και την αναζήτηση υποστηρικτών, ο Επίτροπος Bolkestein ήρθε σε ξεκάθαρη αντίθεση με όσους ισχυρίζονται ότι οι τιμές θα αυξηθούν μετά από την εισαγωγή του καθεστώτος της ανάλωσης δικαιωμάτων στην Κοινότητα. Αντιθέτως, σε ορισμένες περιπτώσεις σημειώθηκαν μάλιστα μειώσεις.
<P>
Αυτοί που διατείνονται ότι υπερασπίζονται τον καταναλωτή προστατεύουν, στην πραγματικότητα, τα κυκλώματα παράλληλης εισαγωγής, που απειλούν την ποιότητα, την καινοτομία και την απασχόληση ευνοώντας τις απομιμήσεις. Έτσι προέκυψαν οι τρεις τροπολογίες που κατέθεσα. Φαίνεται να ανησυχούν τον εισηγητή. Η Ομάδα του ΕΛΚ-ΕΔ ζήτησε ονομαστική ψηφοφορία για όλες τις τροπολογίες μας, ώστε να ελέγξει τις ψήφους των μελών της και τις δεσμεύσεις που έχουν αναλάβει ορισμένοι συντονιστές. Φοβάμαι για μία ακόμα φορά μην υπερισχύσουν η πίεση και οι συμβιβασμοί και ληφθεί λάθος απόφαση.

<SPEAKER ID=79 NAME="Πρόεδρος">
Κύριε Berniι, μου ζητήσατε το λόγο γιατί έπρεπε να μου πείτε αν αποσύρετε ή όχι τις τροπολογίες. Δεν πρέπει να κάνετε ούτε πολιτική επιχειρηματολογία ούτε αιτιολόγηση ψήφου: πρέπει να μου πείτε αν αποσύρετε ή όχι τις τροπολογίες.

<SPEAKER ID=80 LANGUAGE="FR" NAME="Berniι">
Για να αποφευχθεί ο άχρηστος πολλαπλασιασμός του κόστους που αντιπροσωπεύουν αυτές οι εκκλήσεις για ονομαστική ψηφοφορία, αποσύρουμε τις δύο πρώτες τροπολογίες μας, διατηρώντας μόνο την τρίτη, την τροπολογία 3, η οποία θεωρούμε ότι αρκεί για να περιγράψει τη θλιβερή πραγματικότητα.
<P>
(Το Σώμα εγκρίνει το ψήφισμα)   
<P>
Κοινή πρόταση ψηφίσματος για τα αποτελέσματα της Συνόδου του ΟΗΕ σχετικά με το ρατσισμό
<P>
(Το Σώμα εγκρίνει το ψήφισμα)ΑΙΤΙΟΛΟΓΗΣΕΙΣ ΨΗΦΟΥ
<P>
Έκθεση Miller (A5-0312/2001)

<SPEAKER ID=81 LANGUAGE="DE" NAME="Raschhofer">
Κύριε Πρόεδρε, αξιότιμοι συνάδελφοι, η θέσπιση ευρωπαϊκού δικαίου θα έπρεπε να επικεντρώνεται σε θεμελιώδη ζητήματα και όχι να κατακερματίζεται άσκοπα σε λεπτομέρειες. Αυτά τα έγραψε ο Πρόεδρος της Επιτροπής Πρόντι σε σχόλιό του που φιλοξένησε η εφημερίδα Frankfurter Allgemeine Zeitung στις 27 Ιουλίου τρέχοντος έτους. Καλά είναι όλα αυτά, αλλά δυσκολεύομαι να τα πιστέψω, καθώς η έκθεση Miller αποδεικνύει το αντίθετο. Στην έκθεση ορίζονται πράγματα που είναι αυτονόητα, όπως για παράδειγμα τι είναι δάπεδο, ποιό μέρος είναι το εμπρός και ποιό το πίσω, ότι οι διάδρομοι πρέπει να είναι έτσι κατασκευασμένοι ωστε να μπορούν να περάσουν από εκεί δύο ομοαξονικοί κύλινδροι. Όλα αυτά βασικά είναι παράλογα, ωστόσο - και με αυτό επανέρχομαι στα λόγια του Ρομάνο Πρόντι - οι πολίτες της Ευρώπης θα αναρωτηθούν δικαιολογημένα αν δεν έχουμε σημαντικότερα ζητήματα για να ασχοληθούμε. Ως εκ τούτου μετείχα με εξαιρετική δυσαρέσκεια στην σύντομη αυτή ψηφοφορία για την έκθεση Miller.
<P>
Σε ορισμένους τομείς, η φαντασία ως προς τις ρυθμίσεις είναι κυριολεκτικά απεριόριστη. Αντίθετα, για νομικά θέματα που είναι όντως σημαντικά δεν υπάρχει πραγματική πολιτική βούληση. Με αυτόν τον τρόπο πάντως είναι αδύνατο να φέρουμε τους πολίτες πιο κοντά στην Ευρώπη!

<SPEAKER ID=82 NAME="Howitt">
Η ελεύθερη κυκλοφορία στην οποία θεμελιώνεται η Ευρωπαϊκή Ένωση δεν ισχύει καθημερινά για τα 37 εκατομμύρια πολιτών με ειδικές ανάγκες της ηπείρου μας. Στην εκστρατεία για πλήρη ανθρώπινα δικαιώματα για τα άτομα με ειδικές ανάγκες δεν υπάρχει πιο σημαντικό θέμα από την επιδίωξη προσβάσιμων δημόσιων μέσων μεταφοράς.
<P>
Η οδηγία που συμφωνήθηκε εν τέλει σήμερα αποτελεί ένα ιστορικό βήμα προς τα εμπρός σε αυτήν την εκστρατεία. Δείχνει ότι το κόστος της πρόσβασης είναι προσιτό για τον κλάδο, αρκεί οι αρχές του σχεδιασμού για όλους να συμπεριλαμβάνονται εξαρχής. Δείχνει ότι η ευρωπαϊκή ρύθμιση μπορεί πραγματικά να αλλάξει τα πράγματα στην επιβολή των δικαιωμάτων των ατόμων με ειδικές ανάγκες. Πάνω απ' όλα, δείχνει ότι έντεκα χρόνια ακούραστης εκστρατείας από το κίνημα υπέρ των ατόμων με ειδικές ανάγκες, η εκστρατεία "Λεωφορείο για Όλους" στη χώρα μου, το ΗΒ, άξιζε απόλυτα τον κόπο, ήταν απαραίτητη και, τελικά, νικηφόρα.
<P>
Συγχαρητήρια σε όλους σας. Είμαι υπερήφανος που το Ευρωπαϊκό Κοινοβούλιο συνέβαλε στην ικανοποίηση των αιτημάτων σας.
<P>
Έκθεση de Roo (A5-0296/2001)

<SPEAKER ID=83 LANGUAGE="FR" NAME="Isler Bιguin">
Κύριε Πρόεδρε, η έκθεση του συναδέλφου μας από την Ομάδα των Πρασίνων, Alex de Roo, θα αποτελέσει σταθμό για την περιβαλλοντική νομοθεσία. Πράγματι, μέχρι σήμερα οι ηχητικές οχλήσεις περιβάλλονταν από μία σχεδόν απόλυτη νομοθετική σιωπή. Τα διάφορα κοινοβούλια κώφευαν μπροστά στην πραγματικότητα που βιώνουν οι πολίτες της Ένωσης. Πάνω από το ένα τέταρτο των πολιτών, εκατό εκατομμύρια δηλαδή, θεωρούν τους εαυτούς τους θύματα ηχητικών οχλήσεων και ο οικονομικός αντίκτυπος αυτής της ηχητικής όχλησης που πλήττει το περιβάλλον ανέρχεται σε 10 έως 40 εκατομμύρια ευρώ. Έτσι, μπορούμε πράγματι να συγχαρούμε τους εαυτούς μας για τα πρωτοποριακά μέτρα που προωθεί αυτή η έκθεση. Επιβάλλεται, πράγματι, η χαρτογράφηση του θορύβου ως εξίσου απαραίτητη και σωτήρια με τη χαρτογράφηση των επικίνδυνων βιομηχανικών εγκαταστάσεων τη ζωτική σημασία της οποίας μας αποδεικνύει, δυστυχώς πολύ αργά, η επικαιρότητα. Οι πληροφορίες αυτές παρουσιάζουν ενδιαφέρον μόνο εάν δοθούν στο κοινό με απολύτως διαφανείς διαδικασίες. Δεν έχουν νόημα παρά μόνο εάν ενημερώνονται συνεχώς τόσο ως προς τις γεωγραφικές τοποθεσίες στις οποίες εντοπίζονται οι ηχητικές οχλήσεις όσο και ως προς την επιλογή των δεικτών τους. Τέλος, ο εντοπισμός αυτών των ηχητικών οχλήσεων δεν έχει αντίκτυπο και αποτελεσματικότητα παρά μόνο εάν συνοδεύεται από αυστηρές ποινικές κυρώσεις εις βάρος του υπεύθυνου των ηχητικών οχλήσεων είτε αυτός είναι πολίτης, το δημόσιο ή ο στρατός. Και πέρα από αυτές τις πρακτικές επιταγές, η καταπολέμηση του θορύβου στην Ευρώπη δεν έχει σύγχρονη υπόσταση παρά μόνο εάν αντιμετωπιστεί σε επίπεδο Ευρωπαϊκής Κοινότητας. Κάνουμε συνεχώς πάλι και λόγο για κοινά ευρωπαϊκά πρότυπα. Ο θόρυβος δεν έχει σύνορο, ο ήχος διαπερνά όλους τους τοίχους, η ηχώ του διαχέεται σε όλους τους χώρους. Παρακαλέσαμε όλους τους συναδέλφους μας στο Σώμα να στηρίξουν αυτή την έκθεση και τους συγχαίρουμε για το αποτέλεσμα. Η ηχορύπανση φτάνει σε μας με τρόπο συγκεχυμένο, σποραδικό και όχι απτό, συχνά μάλιστα την εντάσσουμε στο καθημερινό μας περιβάλλον. Ο θόρυβος δεν είναι μαύρος όπως το μαζούτ, δεν έχει την οξύτητα των χημικών αποβλήτων, είναι, όμως, το ίδιο βλαβερός. Ας ευχηθούμε, λοιπόν, τα αιτήματα αυτής της έκθεσης να μην αποτελέσουν πολλή φασαρία για το τίποτα, αλλά η Ευρωπαϊκή Ένωση να βρει τον τρόπο να αντηχήσουν όσο το δυνατό μακρύτερα.

<SPEAKER ID=84 LANGUAGE="FR" NAME="Bordes, Cauquil και Laguiller">
. (FR) Ψηφίσαμε υπέρ όλων των τροπολογιών που αποσκοπούν στη μείωση των ηχητικών οχλήσεων οι οποίες προέρχονται από τις οδικές, σιδηροδρομικές ή αεροπορικές μεταφορές ή που επιβάλλουν ανώτατες οριακές τιμές, δεσμευτικές και κοινές για ολόκληρη την Ευρωπαϊκή Ένωση.
<P>
Με τον ίδιο τρόπο, απορρίπτουμε τα επιχειρήματα περί ανταγωνιστικότητας που χρησιμοποιούν οι επιχειρήσεις μεταφορών. Η ασφάλεια και ο περιορισμός των οχλήσεων πρέπει να συνιστούν επιτακτική ανάγκη, και όχι η ανταγωνιστικότητα.
<P>
Ψηφίσαμε, επίσης, υπέρ των τροπολογιών που ορίζουν άμεσες προθεσμίες για την εφαρμογή των μέτρων αυτών. Ποιος ο λόγος να αποφασίζουμε για μέτρα που αποσκοπούν στο συμφέρον της κοινωνίας, εάν οι προθεσμίες εφαρμογής μετατίθενται λιγότερο ή περισσότερο αόριστα στο μέλλον, ώστε να δίνουν τη δυνατότητα σε όσους έχουν συμφέροντα να ανακαλύπτουν διεξόδους διαφυγής;

<SPEAKER ID=85 LANGUAGE="FR" NAME="Grossetκte">
. (FR) Γνωρίζουμε σε ποιο βαθμό οι ηχητικές οχλήσεις μπορούν να έχουν επιπτώσεις στην καθημερινή ζωή και στην υγεία των συμπολιτών μας. Αλλά, δεν πρέπει η Ευρώπη να σπεύσει να διορθώσει την κατάσταση και τα χωροταξικά σφάλματα.
<P>
Δεν θέτω λοιπόν υπό αμφισβήτηση το γενικό στόχο, αλλά για να είμαστε αποτελεσματικοί, πρέπει να είμαστε ρεαλιστές, όπως συνέβη και στην περίπτωση της ποιότητας της ατμόσφαιρας.
<P>
Η Ευρώπη δεν μπορεί να θεσπίζει μονομερή πρότυπα και να τα επιβάλει σε όλες και σε όλους εντός του ευρωπαϊκού εδάφους, χωρίς να λαμβάνει υπόψη τις τοπικές ιδιαιτερότητες. Η Ευρώπη ρυθμίζει ήδη θέματα συναφή με τα ελαστικά, τους κινητήρες των αεροπλάνων, τα υλικά των οδοστρωμάτων·
<P>
Είναι σημαντικό οι διατάξεις να συμπεριλαμβάνουν αυτές τις κατά τόπους διαφορές. Ο ρόλος της Ευρώπης είναι να ενεργεί εντατικότερα προκειμένου να αναθέτει στα κράτη μέλη την ευθύνη να παροτρύνουν τις κοινότητες να λαμβάνουν τα απαραίτητα μέτρα ανάλογα με τις τοπικές τους ανάγκες, και όχι να αποφασίζει στη θέση τους. Επιμένω σε αυτή την περίπτωση στην αρχή της επικουρικότητας.
<P>
Ας πάρουμε για παράδειγμα τα αεροδρόμια: θα ήταν αναποτελεσματικό να θεσπίσουμε κοινές ηχητικές οριακές τιμές για όλα τα αεροδρόμια. Οι συνθήκες διαφέρουν πολύ από τον έναν αερολιμένα στον άλλο. Κάθε αεροδρόμιο είναι μοναδικό (σχεδίαση διαδρόμων προσγείωσης/απογείωσης, κατανομή της κυκλοφορίας,·). Οι επιπτώσεις του θορύβου των αεροσκαφών διαφέρουν από το ένα αεροδρόμιο στο άλλο, και η προσπάθεια μείωσης των ηχητικών οχλήσεων θα ήταν αποτελεσματικότερη εάν αναλαμβανόταν σε εθνικό, περιφερειακό και τοπικό επίπεδο. Επιπλέον, δεν είναι λογικό να μην γίνεται διάκριση ανάμεσα σε διεθνή και περιφερειακά αεροδρόμια!
<P>
Ας μην λησμονούμε επίσης ότι τα αεροδρόμια είναι σημαντικά για τις επικράτειές μας. Οι υποδομές των αερομεταφορών αποτελούν σημαντικό κριτήριο για τις βιομηχανίες μας, όσον αφορά την επιλογή της γεωγραφικής θέσης εγκατάστασής τους, και κατά συνέπεια για την απασχόληση.
<P>
Θα ήθελα να υπενθυμίσω, επίσης, ότι ο τίτλος της οδηγίας είναι "Αξιολόγηση και διαχείριση του θορύβου" . Πριν από τη διαχείριση προηγείται η αξιολόγηση. Πώς μπορούμε να ισχυριζόμαστε ότι καθορίζουμε οριακές τιμές, χωρίς να έχουμε προβεί προηγουμένως σε ακριβή, διατομεακή μελέτη, που θα σέβεται τα κοινά κριτήρια αξιολόγησης; Επίσης, το πρώτο στάδιο είναι η θέσπιση ενός συστήματος που θα επιτρέπει την αξιολόγηση της στάθμης του ήχου στα διάφορα κράτη μέλη και θα παρέχει ακριβείς χάρτες θορύβου ανά περιφέρεια. Μόνον όταν οι πληροφορίες αυτές συλλεχθούν θα πρέπει να παροτρύνουμε τα κράτη μέλη να καταστρώσουν αποτελεσματικά σχέδια δράσης, κατόπιν διαβούλευσης με όλους τους τοπικούς φορείς και τους εκλεγμένους αντιπροσώπους τους.

<SPEAKER ID=86 LANGUAGE="NL" NAME="Meijer">
. (NL) Στις πυκνοκατοικημένες αστικές περιοχές ο θόρυβος από την κυκλοφορία, και ιδιαίτερα από την εναέρια κυκλοφορία στις περιοχές γύρω από αεροδρόμια, έχει λάβει καταστροφικές διαστάσεις. Όλο και περισσότερο διαταράσσεται η νυχτερινή γαλήνη των πολιτών από τον αδιάκοπο θόρυβο. Δυστυχώς το Συμβούλιο και η Επιτροπή εξακολουθούν να σκέφτονται με όρους του πρώτου μισού του 20ου αιώνα, όταν οι πόλεις, η κυκλοφορία και η οικονομία ήταν πολύ πιο περιορισμένες από ό,τι σήμερα και η ανάπτυξη ήταν ακόμα ευπρόσδεκτη. Αυτό διαπιστώθηκε μεταξύ άλλων από τις νέες προσπάθειες να προστατευθεί η θέση των αεροπορικών επιχειρήσεων. Αντί να αντιμετωπίζεται το υπερβάλλον δυναμικό μέσω της φορολόγησης των καυσίμων με την οποία μειώνεται το ανταγωνιστικό πλεονέκτημα των αεροπορικών μεταφορών απέναντι σε περισσότερο φιλικές προς το περιβάλλον μορφές συγκοινωνιών, προτείνεται και πάλι ο περιορισμός των φορολογικών επιβαρύνσεων υπέρ της διαρκούς ανάπτυξης των εναέριων συγκοινωνιών και των αεροδρομίων. Σωστά προτείνει ο κ. De Roo να επιμείνουμε και στη δεύτερη ανάγνωση σε αυτά που είχε αποφασίσει ήδη το Κοινοβούλιο όσον αφορά τον περιορισμό των νυχτερινών ενοχλήσεων από το θόρυβο, σύντομες προθεσμίες, σαφείς ορισμούς της ηχορύπανσης, καθώς και θυγατρικές οδηγίες για τις εκπομπές θορύβων από φορτηγά οχήματα, λεωφορεία, μοτοποδήλατα, σιδηροδρόμους και αεροπλάνα. Μόνο η πλειοψηφία των 314 ψήφων που απαιτούνται για την αντιμετώπιση οποιωνδήποτε αντιδράσεων μπορεί να απειληθεί εφόσον τα προβλήματα αφήνονται να χρονίζουν χωρίς να προτείνονται λύσεις.

<SPEAKER ID=87 LANGUAGE="FR" NAME="Patrie">
. (FR) Θα επιθυμούσα να καταστήσω σαφείς τους λόγους για τους οποίους ψήφισα υπέρ αυτής της έκθεσης, έτσι όπως τροποποιήθηκε.
<P>
Καταρχάς, πιστεύω ότι όντως πρόκειται για μία ισορροπημένη θέση που λαμβάνει υπόψη την ευημερία και την υγεία των πολιτών που εκτίθενται, όντως, όλο και περισσότερο στην ηχορύπανση.
<P>
Σε ό,τι αφορά το περιεχόμενο, συμφωνώ με την Επιτροπή που θέλει να εναρμονίσει τους δείκτες θορύβου, καθώς και τις μεθόδους αξιολόγησης του περιβάλλοντος θορύβου. Στη συνέχεια, χάρη στους κοινούς αυτούς δείκτες και στις κοινές μεθόδους αξιολόγησης, θα μπορέσουμε πράγματι να συγκεντρώσουμε τις πληροφορίες που αφορούν την έκθεση σε θορύβους, υπό τη μορφή "χαρτών θορύβου" χωρίς να ορίσουμε, τουλάχιστον για την ώρα, τις οριακές τιμές για τις ηχητικές οχλήσεις σε ολόκληρη την Ευρωπαϊκή Ένωση.
<P>
Επιπλέον, θα ήθελα να ισχύσει ο αποκλεισμός από το πεδίο της οδηγίας-πλαίσιο των στρατιωτικών αεροδρομίων. Χαίρομαι διότι κατά τη δεύτερη ανάγνωση δεν κατατέθηκε καμία τροπολογία που να ζητά τη συμπερίληψή τους.
<P>
Το χρονοδιάγραμμα μεταφοράς της οδηγίας στα εθνικά δίκαια (30 Ιουνίου 2003) καθώς και το χρονοδιάγραμμα για την υποβολή θυγατρικών οδηγιών οι οποίες θα προκύψουν (3 χρόνια μετά από τη θέση σε εφαρμογή της οδηγίας-πλαίσιο) μου φαίνονται, επίσης, ικανοποιητικά.
<P>
Ωστόσο, θα ήθελα να υπογραμμίσω ότι η αρχή της επικουρικότητας πρέπει να γίνει πλήρως σεβαστή και ότι τα κράτη μέλη οφείλουν, με βάση κοινούς δείκτες και μεθόδους, να έχουν περιθώρια ελιγμών, ώστε να μπορούν να συνυπολογίσουν ειδικές παραμέτρους (διαφορετικές γεωγραφικές καταστάσεις, για παράδειγμα) κυρίως σε ό,τι αφορά τα αεροδρόμια.
<P>
Κοινό ψήφισμα για το ατύχημα στην Τουλούζη

<SPEAKER ID=88 LANGUAGE="FR" NAME="Bordes, Cauquil και Laguiller">
. (FR) Αν και εκφράζουμε όλη την αγανάκτησή μας για το ατύχημα στο εργοστάσιο AZF της Τουλούζη και τις τρομακτικές επιπτώσεις του, καθώς και την αλληλεγγύη μας στα θύματα και τις οικογένειές τους, δεν θα συμμετέχουμε στο κοινό ψήφισμα για να μην στηρίξουμε την υποκρισία με την οποία μιλάμε για αυτή την καταστροφή, χωρίς να θέτουμε υπό αμφισβήτηση τον όμιλο TotalFinaElf, ιδιοκτήτη της επιχείρησης.
<P>
Ο όμιλος αυτός μεριμνώντας πρωτίστως για την αποδοτικότητα, δηλαδή για τα κέρδη των μετόχων του, και μάλιστα σε βάρος της ασφάλειας, δεν πήρε όλα τα απαραίτητα μέτρα για την αποφυγή ενδεχόμενου ατυχήματος και, εν πάση περιπτώσει, τα απαραίτητα μέτρα ώστε το ενδεχόμενο ατύχημα να μην έχει τόσο δραματικές επιπτώσεις για τους εργαζόμενους στην επιχείρηση και για τον γειτονικό πληθυσμό.
<P>
Από την άλλη, αρνούμεθα να απευθύνουμε συγχαρητήρια προς τις γαλλικές αρχές. Οι εν λόγω αρχές, από το δήμαρχο έως την κυβέρνηση, δεν κατάφεραν ή δεν θέλησαν να διαθέσουν τα απαραίτητα μέσα που θα τους επέτρεπαν τον αποτελεσματικό έλεγχο του εργοστασίου AZF της Τουλούζης, όπως, εξάλλου, και πολυάριθμων άλλων επικίνδυνων εγκαταστάσεων και να υποχρεώσουν τον όμιλο TotalFinaElf και τους ομοίους του να λαμβάνουν τις απαραίτητες προφυλάξεις.
<P>
Σε ό,τι αφορά "τη δέουσα βοήθεια προς τους πληγέντες" , ακόμα και μετά το ατύχημα, δεν στάθηκε στο ύψος των περιστάσεων. Το ποσό του ενάμισι δισεκατομμυρίου που αποδεσμεύθηκε από την κυβέρνηση καλύπτει μόνο το ένα τέταρτο των ζημιών που προκλήθηκαν. Για πόσο καιρό θα πρέπει να παραμείνουν σε προσωρινά καταλύματα οι άστεγοι;
<P>
Αλλά, εκτός του ότι αυτή η βοήθεια δεν είναι αρκετή, θέλουμε να επιβαρύνουμε τους φορολογούμενους. Γιατί να χρηματοδοτήσουν αυτοί με δικά τους χρήματα τις καταστροφές για τις οποίες είναι υπεύθυνη η TotalFinaElf; Η εν λόγω επιχείρηση θα όφειλε να τις αναλάβει πλήρως, καθώς και το σύνολο των μισθών των εργαζομένων που οδηγήθηκαν σε υποχρεωτική ανεργία, τόσο της AZF και των υπεργολάβων της όσο και όλων των γειτονικών επιχειρήσεων που αναγκάστηκαν να αναστείλουν τις εργασίες τους.

<SPEAKER ID=89 NAME="Παπαγιαννάκης">
. Η καταστροφή που συνέβη στην Τουλούζη, και για την οποία θέλω και εγώ να εκφράσω την απέραντη θλίψη μου, πρέπει να μας ωθήσει προς μια γενική αναθεώρηση της κοινοτικής οδηγίας για τις εγκαταστάσεις υψηλού κινδύνου και προς την αυστηρότερη εφαρμογή τους. Γνωρίζουμε ότι η αναθεωρημένη "Οδηγία Σεβέζο" δεν εφαρμόζεται από πολλές χώρες μέλη της ΕΕ, ενώ ήδη θα έπρεπε να εφαρμόζεται από το 1999. Ακόμα χειρότερα, η αρχική "Οδηγία Σεβέζο" είναι προφανές ότι δεν εφαρμόζεται ικανοποιητικά σε πολλές χώρες.
<P>
Είμαι ιδιαίτερα ικανοποιημένος που στο κοινό μας ψήφισμα ζητούμε από την Επιτροπή να δημοσιεύσει εντός τρίμηνης προθεσμίας έναν πίνακα με όλες τις βιομηχανικές εγκαταστάσεις της ΕΕ οι οποίες είναι υψηλού κινδύνου και βρίσκονται εντός κατοικημένων περιοχών, και οι οποίες, σε περίπτωση ατυχήματος, είναι δυνατόν να προκαλέσουν ζημίες της ιδίας εμβέλειας με αυτές που προκάλεσε το ατύχημα στην Τουλούζη.
<P>
Μία τέτοια εγκατάσταση, η ΠΕΤΡΟΛΑ ΕΛΛΑΣ ΑΕΒΕ, βρίσκεται σε απόσταση αναπνοής από τις πυκνοκατοικημένες περιοχές της Ελευσίνας, του Ασπροπύργου και της Μάνδρας, και ήδη έχει ζητήσει άδεια για την επέκτασή της σε μια έκταση 130 στρεμμάτων που χωροθετούνται στη νεκρή ζώνη ασφαλείας μεταξύ των υφισταμένων εγκαταστάσεων της ΠΕΤΡΟΛΑ και της πολεμικής βιομηχανίας ΠΥΡΚΑΛ.
<P>
Θα ήθελα επίσης να υπογραμμίσω ότι, σύμφωνα με μαρτυρίες εργαζομένων στην εν λόγω βιομηχανία, ο ασκών την εκμετάλλευση δεν έχει θέσει στη διάθεση του κοινού, ως όφειλε σύμφωνα με την Οδηγία Σεβέζο, ούτε την έκθεση ασφαλείας ούτε τα σχέδια έκτακτης ανάγκης ώστε να λαμβάνονται τα αναγκαία μέτρα σε περίπτωση ατυχήματος. Ανάλογες πρακτικές (ελλιπή σχέδια, όχι ενημέρωση των τοπικών αρχών και των πολιτών) έχουν και άλλες βιομηχανίες της περιοχής. Συνήθως αποστέλλεται απλώς κάποιος ανεπαρκής φάκελος στο Υπουργείο χωρίς περαιτέρω εφαρμογή των διατάξεων της Οδηγίας Σεβέζο. Το ενδιαφέρον και η μέριμνα των αρμοδίων ελληνικών αρχών για την πρόληψη μεγάλων ατυχημάτων και του περιορισμού των συνεπειών τους είναι έκδηλα στην απάντηση της Επιτρόπου Περιβάλλοντος σε σχετική ερώτησή μου. Παραθέτω αυτούσια την απάντηση: "Η Επιτροπή απηύθυνε, στις 7 Ιουνίου 2000, επιστολή προς τις ελληνικές αρχές, με την οποία ζητά να πληροφορηθεί σχετικά με την επέκταση των εγκαταστάσεων της Πετρόλα. Μέχρι στιγμής, οι ελληνικές αρχές δεν απήντησαν στην εν λόγω επιστολή"!

<SPEAKER ID=90 LANGUAGE="FR" NAME="Sudre">
. (FR) Θα ήθελα, μετά από την ομιλία της συναδέλφου μας Christine de Veyrac, αντιδημάρχου της Τουλούζης, τη Δευτέρα, να εκφράσω τη συμπάθεια και την αλληλεγγύη ολόκληρης της γαλλικής αντιπροσωπείας της Ομάδας του ΕΛΚ-ΕΔ προς όλους τους συμπατριώτες μας που εθίγησαν από την καταστροφή του εργοστασίου AZF της Τουλούζης, ιδιαιτέρως δε προς τα θύματα και τις οικογένειές τους. Θα ήθελα, επίσης, να αποτίσω φόρο τιμής σε αυτούς και αυτές που αντέδρασαν με μοναδικό θάρρος προσφέροντας βοήθεια, ιατρική περίθαλψη και στήριξη στα πολυάριθμα θύματα.
<P>
Τα σημερινά δεδομένα μας επιτρέπουν να υποθέσουμε ότι πρόκειται για ατύχημα, μόλο που είναι ακόμη νωρίς να το πούμε με απόλυτη βεβαιότητα. Εάν αυτό έχει συμβεί τελικά, θα πρέπει να βεβαιωθούμε ότι όλα τα μέτρα ασφάλειας και πρόληψης είχαν ληφθεί όπως έπρεπε, δεδομένου ότι επρόκειτο για εγκατάσταση ταξινομημένη μεταξύ των εργοστασίων υψηλού βιομηχανικού κινδύνου.
<P>
Το πραγματικό ερώτημα είναι να μάθουμε εάν τηρούνται οι διατάξεις των οδηγιών Σεβέζο του 1982 και του 1986, που προβλέπουν όλες τις απαραίτητες διαδικασίες και όλα τα σενάρια κινδύνου στις συναφείς εγκαταστάσεις της Ευρωπαϊκής Ένωσης, και να βεβαιωθούμε ότι οι μελέτες κινδύνου ενημερώνονται σε τακτά διαστήματα.
<P>
Θα πρέπει, επίσης, να βεβαιωθούμε ότι τα σχέδια είναι λειτουργικά και έχουν δοκιμαστεί, ότι οι εθνικές κυβερνήσεις έχουν τα μέσα να επιθεωρούν όλες αυτές τις εγκαταστάσεις και ότι δεν καταπατούνται οι περιοχές στις οποίες απαγορεύεται η οικοδομική δραστηριότητα.
<P>
Θα πρέπει, κυρίως, να διδαχθούμε από αυτό το δράμα, που χτύπησε τόσο σκληρά τους κατοίκους της Τουλούζης, ώστε οι πληθυσμοί της Ευρωπαϊκής Ένωσης να είναι στο μέλλον απόλυτα προφυλαγμένοι από παρόμοιες τρομακτικές εκρήξεις.
<P>
Έκθεση Evans Robert J.E. (A5-0304/2001)

<SPEAKER ID=91 NAME="McKenna">
Ψήφισα υπέρ αυτής της έκθεσης αλλά απογοητεύτηκα που ορισμένες από τις πιο σημαντικές πτυχές της απορρίφθηκαν. Φαίνεται ότι το Κοινοβούλιο δεν αποδέχεται τον κοινό ορισμό του πρόσφυγα με βάση τον πλήρη περιεκτικό ορισμό, ο οποίος καλύπτει και τις διώξεις λόγω φύλου, τις κρατικές και μη κρατικές διώξεις και λαμβάνει υπόψη το φόβο του αιτούντα για περαιτέρω διώξεις. Δεν μπορώ να καταλάβω πώς είναι δυνατόν να δικαιολογήσει κανείς την καταψήφιση αυτών των αρχών.
<P>
Όσον αφορά το ζήτημα της ασφαλούς χώρας προέλευσης, δεν νομίζω ότι υπάρχει πουθενά μια τέτοια ασφαλής χώρα. Για ορισμένους ανθρώπους, σε ορισμένες μερίδες της κοινωνίας, υπάρχει κίνδυνος σε οποιαδήποτε χώρα.
<P>
Στην Ιρλανδία, έχουμε υπογράψει διμερή συμφωνία με τη Ρουμανία και τη Νιγηρία και σκοπεύουμε να υπογράψουμε και άλλες τέτοιες συμφωνίες στο μέλλον για να επιταχύνουμε τη διαδικασία απέλασης. Κάτι τέτοιο πράγματι δεν πληροί τις προϋποθέσεις που τάσσει το διεθνές δίκαιο. Τα άτομα δεν αντιμετωπίζονται ως άτομα, αλλά ως ομάδες που προέρχονται από την εκάστοτε χώρα. Η ιδέα της ασφαλούς χώρας, η ιδέα ότι οι κυβερνήσεις μπορούν να ισχυρίζονται ότι ορισμένες χώρες είναι ασφαλείς, είναι απίστευτη. Πρέπει να θυμόμαστε ότι για ορισμένους ανθρώπους δεν υπάρχουν ασφαλείς χώρες.

<SPEAKER ID=92 LANGUAGE="FR" NAME="Berthu">
. (FR) Ψηφίσαμε κατά της έκθεσης Evans, η οποία ενστερνίζεται τις βασικές κατευθύνσεις της Επιτροπής σχετικά με την κοινή διαδικασία παροχής ασύλου: για τον εισηγητή, καθώς και για την Επιτροπή, πρέπει να παρέχεται ευρύτερα άσυλο στους αιτούντες, οι οποίοι θεωρούνται "άτομα τα οποία έχουν διακινδυνεύσει πολλά προκειμένου να βρουν ασφάλεια" .
<P>
Έχουμε ήδη διαπιστώσει, κατά την τελευταία σύνοδο, τις πρακτικές συνέπειες που μπορεί να έχει μια τέτοια τακτική, στο πλαίσιο της εξέτασης της πρότασης της Επιτροπής σχετικά με τις ελάχιστες προδιαγραφές για τη χορήγηση του καθεστώτος του πρόσφυγα. Με την τακτική αυτή εθελοτυφλούμε ουσιαστικά μπροστά στα προβλήματα που παρουσιάζει η διαδικασία παροχής ασύλου η οποία σήμερα, εξαιτίας κακής χρήσης, συνιστά μία από τις πρώτες, ίσως την πρώτη, πηγή παράνομης μετανάστευσης.
<P>
Πόσες αιτήσεις είναι αβάσιμες; Πιθανώς εννέα στις δέκα. Η Επιτροπή αγνοεί αυτούς τους αριθμούς και μειώνει στο ελάχιστο τον συνολικό αριθμό των αιτήσεων, τον οποίο εκτιμά στις 200 000 για το σύνολο της Ευρωπαϊκής Ένωσης για το έτος 2000, ενώ, σύμφωνα με τους αριθμούς που έχουμε στη διάθεσή μας, φτάνουν τις 375 440 αιτήσεις σε δέκα μόνο από τις δεκαπέντε χώρες της Ένωσης! Η υποτίμηση αυτή δεν είναι αθώα. Επιτρέπει την ελαχιστοποίηση του προβλήματος. Στην πραγματικότητα, το πρόβλημα είναι τεράστιο.
<P>
Τα κράτη μέλη δεν πρέπει να δεχτούν τις προτάσεις της Επιτροπής, η οποία τείνει να καθιερώσει μία κοινή διαδικασία, ευέλικτη μεν στην αρχή, αλλά όλο και περισσότερο άκαμπτη, στη συνέχεια, όπως διαβάζουμε καθαρά στη σελίδα 8 της ανακοίνωσης. Η διαδικασία αυτή ενδέχεται να έχει ως αποτέλεσμα να παρέχεται αφειδώς άσυλο, και επιπλέον ενδέχεται να διευρύνει την έννοια του πρόσφυγα που περιλαμβάνεται στη Σύμβαση του 1951, ώστε να συμπεριλάβει άλλες μορφές προσωρινής προστασίας. Όλα αυτά είναι τελείως ανάρμοστα.
<P>
Η Επιτροπή καλά θα έκανε να μας παρουσίαζε προτάσεις για την εφαρμογή μιας πολιτικής επιστροφής των ατόμων των οποίων οι αιτήσεις έχουν απορριφθεί. Θα έκανε καλύτερα, επίσης, να μας παρουσίαζε προτάσεις, ώστε να δοθεί προτεραιότητα πρωτίστως στην παροχή βοήθειας προς τους πρόσφυγες στον τόπο καταγωγής τους.

<SPEAKER ID=93 LANGUAGE="DA" NAME="Bonde, Krarup, Okking και Sandbζk">
. (DA) Τα λεπτομερή αιτήματα της έκθεσης προς την Επιτροπή και το Συμβούλιο βασίζονται σε μια συμπαθητική φιλοδοξία για αύξηση της ασφάλειας δικαίου για τους αιτούντες άσυλο σε σχέση με τα ισχύοντα δικαιώματα που απορρέουν από τη σύμβαση, ειδικά όσον αφορά τη διαδικασία για την εξέταση των υποθέσεων χορήγησης ασύλου·οι προτάσεις συνεπώς θα μπορέσουν να συμβάλουν στην απαιτούμενη ενίσχυση της ασφάλειας δικαίου στην πατρίδα μας. Εξάλλου θεωρούμε θετικό ότι η πρόταση αναζητεί να εκπονηθεί "μελέτη σχετικά με τα αίτια των διώξεων των προσφύγων" .
<P>
Μελέτη σχετικά με τα αίτια των διώξεων των προσφύγων" .
<P>
Παρότι μπορούμε να συμφωνήσουμε με τις περισσότερες συστάσεις της έκθεσης δεν μπορέσαμε να την υπερψηφίσουμε αφενός μεν επειδή πολλές από τις προτάσεις είναι υπερβολικά φαντασιόπληκτες, αφετέρου δε - και σημαντικότερο - επειδή οι προτάσεις βασίζονται σε έναν υπερεθνικό ορισμό από την ΕΕ της μεταναστευτικής πολιτικής και πολιτικής ασύλου. Αυτοί οι τομείς πολιτικής αποτελούν τμήμα του πλαισίου αρμοδιοτήτων των κρατών μελών και δεν πρέπει να γίνεται (κατά)χρήση τους προκειμένου να δημιουργηθεί ένα υπερεθνικό αστυνομικό και νομικό σύστημα.

<SPEAKER ID=94 LANGUAGE="FR" NAME="Darras">
. (FR) Θα ήθελα καταρχάς να ευχαριστήσω τον εισηγητή μας από την Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, κ. Robert Evans, καθώς και το σύνολο αυτής της επιτροπής για την ποιοτική εργασία που μας παρουσίασαν, αλλά επίσης για τις θαρραλέες κοινωνικές επιλογές που μας προτρέπουν να κάνουμε σήμερα.
<P>
Η ψήφιση αυτής της έκθεσης σημαίνει για μένα πάνω απ' όλα στήριξη της φιλόδοξης κατεύθυνσης που έθεσε το Ευρωπαϊκό Συμβούλιο του Τάμπερε, δηλαδή όχι μόνον ότι "πιο μακροπρόθεσμα, οι κοινοτικοί κανόνες θα πρέπει να οδηγήσουν σε μια κοινή διαδικασία για το άσυλο και μια ενιαία νομική κατάσταση για εκείνους στους οποίους χορηγείται άσυλο, ισχύουσα σε όλο το έδαφος της Ένωσης" , αλλά επίσης της δέσμευσης αυτού του Ευρωπαϊκού Συμβουλίου του Τάμπερε να προσυπογράψει "την πλήρη και ολική κοινή ερμηνεία" της Σύμβασης της Γενεύης.
<P>
Με άλλα λόγια, ψηφίζοντας αυτή την έκθεση σημαίνει ότι στηρίζουμε την ιδέα πως μία πολιτική κοινού ασύλου πρέπει να διατηρεί υψηλές προδιαγραφές για την προστασία των προσφύγων, να περιλαμβάνει έναν κοινό ορισμό της έννοιας του "πρόσφυγα" και να εξασφαλίζει την πλήρη και ολική ερμηνεία της Σύμβασης της Γενεύης, που λαμβάνει υπόψη τους διωγμούς από κράτη όσο και από μη κρατικούς παράγοντες, καθώς, επίσης, και το φόβο των αιτούντων άσυλο όσον αφορά μελλοντικές διώξεις.
<P>
Είναι, λοιπόν, σημαντικό για μένα να επιστήσω την προσοχή σας στο γεγονός ότι η "πλήρης και ολική" κοινή ερμηνεία της Σύμβασης της Γενεύης πρέπει να περιλαμβάνει τη δυνατότητα παροχής ασύλου σε περιπτώσεις διώξεων οι οποίες δεν έχουν εθνικό χαρακτήρα. Όντως, πάνω στο ακριβές αυτό σημείο υπάρχουν μεταξύ των κρατών μελών πολλές διαφορές απόψεων. Με άλλα λόγια, η ανάπτυξη μιας κοινής πολιτικής απαιτεί τη συνέχιση της εναρμόνισης των εν λόγω διαδικασιών σε ολόκληρη την Ένωση.
<P>
Ας ξεκαθαρίσουμε ωστόσο ότι αν και είναι σημαντικό να ενθαρρύνουμε μία παρόμοια ενιαία διαδικασία, αυτή δεν πρέπει να μειώνει τη δυνατότητα για μεμονωμένη χορήγηση του καθεστώτος του πρόσφυγα με βάση τη Σύμβαση της Γενεύης.
<P>
Η ψήφιση της έκθεσης αυτής σημαίνει επίσης για μένα να μεριμνήσουμε ώστε η χρήση εννοιών όπως "ασφαλής τρίτη χώρα" , "ασφαλής χώρα καταγωγής" , "συνοπτικές διαδικασίες" και "διαδικασίες για προδήλως αβάσιμες αιτήσεις ασύλου" να περιοριστούν στο βαθμό που δικαιολογούνται και να περιλαμβάνουν νομικά δεσμευτικές εγγυήσεις.
<P>
(Η παρέμβαση συντομεύτηκε κατ' εφαρμογή του άρθρου 137 του Κανονισμού)

<SPEAKER ID=95 NAME="Κόρακας">
. Οι δύο εκθέσεις που αφορούν αφ' ενός τις διαδικασίες παροχής ασύλου στους πρόσφυγες και αφ' ετέρου την πολιτική της ΕΕ στον τομέα της μετανάστευσης προσπαθούν στην πραγματικότητα να αντιμετωπίσουν το ίδιο πρόβλημα. Το πρόβλημα της μαζικής ροής στις χώρες της ΕΕ ανθρώπων κατατρεγμένων, που βρίσκονται σε κίνδυνο - είτε λόγω πολιτικών διώξεων είτε για λόγους οικονομικής επιβίωσης - στη χώρα τους.
<P>
Στις εκθέσεις όσο και στα υπόλοιπα σχετικά ντοκουμέντα της ΕΕ υπάρχει πάντα μια παράγραφος που αναφέρεται στην ανάγκη ανάληψης δράσης για την καταπολέμηση των αιτιών της προσφυγιάς και της μετανάστευσης. Φυσικά, αυτό που δεν αναφέρεται είναι οι εγκληματικές ευθύνες του ιμπεριαλισμού, που επί αιώνες εκμεταλλεύεται το φυσικό και ανθρώπινο πλούτο των χωρών του τρίτου κόσμου και δε διστάζει να ανεβοκατεβάζει αυταρχικές συνήθως κυβερνήσεις, ώστε να εξυπηρετούνται καλύτερα τα οικονομικά του συμφέροντα. Η λυσσαλέα πάλη των ιμπεριαλιστικών δυνάμεων για την ανατροπή του σοσιαλισμού, ο πόλεμος που άναψαν στα Βαλκάνια, καθώς και το πρόσφατο τραγικό παράδειγμα του σχεδιαζόμενου πολέμου εναντίον των δικών τους Ταλιμπάν και του Μπεν Λάντεν, είχαν και θα εξακολουθήσουν να έχουν σαν αποτέλεσμα εκατομμύρια δύστυχων ανθρώπων να περιφέρονται στις χώρες της ΕΕ και αλλού, αναζητώντας μια θέση στον ήλιο. Επομένως, δεν πρέπει να έχουμε καμία αυταπάτη ότι, όσο κυριαρχεί ο ιμπεριαλισμός, η προσφυγιά και η μετανάστευση θα ζουν και θα βασιλεύουν.
<P>
Γίνεται λόγος επομένως για μια καλύτερη διαχείριση του προβλήματος. Σ' αυτό το πλαίσιο, η έκθεση Evans που αφορά την χορήγηση ασύλου περιέχει θετικές επισημάνσεις και προτάσεις. Δεν παύει όμως να αποτελεί ευχολόγιο. Για παράδειγμα, σωστά επισημαίνεται ότι η έννοια "ασφαλής" χώρα καταγωγής ή "ασφαλής" τρίτη χώρα είναι πολύ ρευστή και ενέχει κινδύνους να απελαύνονται άνθρωποι σε χώρες όπου κινδυνεύουν, δηλαδή να τους στέλνουμε κυριολεκτικά στο "στόμα του λύκου" . Χαρακτηριστική περίπτωση είναι η Τουρκία, μία χώρα σε διαδικασία ένταξης, για την οποία η ΕΕ εκτιμάει ότι υπάρχει σταθερή βελτίωση στον τομέα των ανθρωπίνων δικαιωμάτων. Στην πραγματικότητα είναι γνωστό ότι στην Τουρκία φυλακίζονται άνθρωποι για τις ιδέες τους, δολοφονούνται απεργοί πείνας και άλλοι αγωνιστές της δημοκρατίας, κόμματα που αντιπροσωπεύουν εκατομμύρια Κούρδων ή που αντιπαλεύουν το καθεστώς (όπως το Κομμουνιστικό Κόμμα) είναι απαγορευμένα, συνδικαλιστές συλλαμβάνονται κλπ. Κι όμως υπάρχουν χώρες της ΕΕ, ανάμεσά τους και η Ελλάδα, που απελαύνουν σ'αυτή την ... "ασφαλή" χώρα αντιπάλους του καθεστώτος.
<P>
Σε σχέση με τις συνθήκες διαβίωσης των προσφύγων, είναι χαρακτηριστική η περίπτωση της Ελλάδας, όπου χιλιάδες Κούρδοι βρίσκονται σε καταυλισμούς-γκέτο στο Λαύριο, Αφγανοί και άλλοι πρόσφυγες κοιμούνται σε χαρτόκουτα σε άλση της Αθήνας, στερούμενοι τα στοιχειώδη.
<P>
Επίσης, η έκθεση σωστά επισημαίνει τις τεράστιες καθυστερήσεις κατά τη διαδικασία εξέτασης των αιτήσεων χορήγησης ασύλου και την απροθυμία των κρατών να χορηγήσουν άσυλο. Στην Ελλάδα, για παράδειγμα, το μέσο ποσοστό έγκρισης είναι 5% το χρόνο, και μόνο φέτος έφτασε το 7%.
<P>
Θα ψηφίσουμε την έκθεση Evans γιατί περιέχει προτάσεις βελτίωσης του υπάρχοντος καθεστώτος προστασίας των προσφύγων. Πιστεύουμε όμως ότι μόνο η αλληλεγγύη και ο ενωμένος αγώνας τόσο των προσφύγων όσο και των εργαζομένων των χωρών της ΕΕ στην κατεύθυνση της διεκδίκησης αξιοπρεπών συνθηκών ζωής για όλους και, ακόμα παραπέρα, της εξάλειψης των αιτιών της προσφυγιάς και της φτώχειας θα δώσει οριστική λύση στα προβλήματα.

<SPEAKER ID=96 LANGUAGE="NL" NAME="Meijer">
. (NL) Οι μεγάλες διαφορές μεταξύ πλουσίων και φτωχών στον πλανήτη προκαλούν την μετανάστευση, όμως αυτή αποτελεί ατομική λύση, δεν είναι λύση για την ανθρωπότητα στο σύνολό της. Συχνά κατορθώνουν να εισέλθουν στην Ευρώπη οι καλύτερα εκπαιδευμένοι και οι περισσότερο προικισμένοι, συχνά μάλιστα σε βάρος των χωρών προέλευσής τους στις οποίες θα μπορούσαν να είχαν πραγματοποιήσει χρήσιμο έργο. Τέτοιες ατομικές λύσεις απαιτούνται πραγματικά όμως για όποιους μπορούν να επιβιώσουν μόνο εάν γίνουν πρόσφυγες για να γλιτώσουν από τον πόλεμο και την καταπίεση. Δεν μπορούμε να στέλνουμε πίσω ανθρώπους σε βέβαιο θάνατο ορίζοντας ποσοστώσεις και αρνούμενοι την είσοδο σε άλλους. Είναι επίσης απαράδεκτο να στέλνουμε πίσω ανθρώπους πριν λυθούν τα προβλήματα στις χώρες προέλευσής τους. Ορισμένοι πρόσφυγες θα επιθυμούσαν βέβαια να παραμείνουν ακόμη και όταν έχουν λυθεί αυτά τα προβλήματα, διότι στο μεταξύ τα παιδιά και τα εγγόνια τους μεγάλωσαν στη νέα χώρα όπου εγκαταστάθηκαν. Ορισμένα κράτη μέλη της ΕΕ κάνουν δεκτούς περισσότερους πρόσφυγες από ό,τι άλλα. Είναι αξιοσημείωτο το γεγονός ότι τόσο οι υπέρμαχοι του περιορισμού όσο και οι υπέρμαχοι της αύξησης του αριθμού των προσφύγων που δεχόμαστε ζητούν εδώ και χρόνια μία περισσότερο επικεντρωμένη και ομογενή ευρωπαϊκή πολιτική. Φυσικά θα συμφωνούσα με κάτι τέτοιο αν αυτό σήμαινε ότι τα κράτη μέλη της ΕΕ θα εφαρμόζουν περισσότερο γενναιόδωρες ελάχιστες προδιαγραφές από αυτές που προβλέπονται στη Σύμβαση της Γενεύης. Η προστασία των προσφύγων μπορεί να οργανωθεί και να ελέγχεται σε μικρή κλίμακα καλύτερα από ό,τι θα έκανε μία απόμακρη γραφειοκρατία.

<SPEAKER ID=97 LANGUAGE="FR" NAME="Vachetta">
. (FR) Σύμφωνα με τη Συνθήκη της Γενεύης, το καθεστώς του πρόσφυγα εφαρμόζεται σε οποιοδήποτε άτομο το οποίο "λόγω βάσιμου φόβου ότι θα υποστεί δίωξη λόγω φυλετικής καταγωγής, θρησκείας, εθνικότητας, πολιτικών πεποιθήσεων ή ως μέλος μιας συγκεκριμένης κοινωνικής ομάδας, βρίσκεται εκτός της χώρας υπηκοότητάς του και είναι ανίκανο ή, λόγω του φόβου αυτού, δεν επιθυμεί να θέσει τον εαυτό του υπό την προστασία του ως άνω κράτους" . (άρθρο πρώτο)
<P>
Είναι καιρός τα κράτη μέλη της Ευρωπαϊκής Ένωσης να εφαρμόσουν πλήρως αυτή τη Σύμβαση.
<P>
Ωστόσο, συμπεριφερόμενη με υποκρισία, η Γαλλία αρνείται να χορηγήσει αυτό το καθεστώς στους αλγερινούς πρόσφυγες. Επίσης, η Ευρώπη αρνήθηκε, κατά τη διάρκεια του πολέμου στο Κοσσυφοπέδιο να χορηγήσει το καθεστώς πρόσφυγα στους σέρβους λιποτάκτες ή στους κατατρεγμένους κοσοβάρους. Πόσοι Βόσνιοι σαπίζουν ακόμα στα στρατόπεδα προσφύγων στην Τουρκία, επειδή η Ευρωπαϊκή Ένωση αρνήθηκε να τους υποδεχτεί; Πόσοι αφγανοί πρόσφυγες στοιβάζονται στη Sangatte με την ελπίδα να φτάσουν στην Αγγλία, γιατί ξέρουν ότι δεν έχουν την παραμικρή ελπίδα στις χώρες που εφαρμόζουν τη Συνθήκη του Σένγκεν;
<P>
Ωστόσο, παρά τις κάποιες επιφυλάξεις, επειδή το κείμενο προτείνει ελάχιστες προδιαγραφές για την υποδοχή των αιτούντων άσυλο: ελάχιστο όριο βοήθειας, όπως παροχή πλήρους νομικής συνδρομής με δημόσια δαπάνη σε κάθε αιτούντα ή αιτιολόγηση από τις αρχές ή το δικαστήριο της απόρριψης μιας αίτησης πρόσφυγα, καθώς και ειδική βοήθεια σε ευάλωτα άτομα, θα την υπερψηφίσουμε.
<P>
Έκθεση Pirker (A5-0305/2001)

<SPEAKER ID=98 NAME="McKenna">
Καταψήφισα αυτή την έκθεση. Εκπέμπει λάθος μηνύματα. Προτείνει να πάρει η Ευρώπη εκείνους που θέλει, εκείνους που χρειάζεται·με άλλα λόγια, οι άνθρωποι κατηγοριοποιούνται ως εμπορεύματα τα οποία επιθυμούν ορισμένα κράτη μέλη. Αυτό αντιβαίνει σε όλες τις διεθνείς αρχές των βασικών ανθρωπίνων δικαιωμάτων. Σημαίνει ότι οι άνθρωποι που ασκούν μια ορισμένη δραστηριότητα ή ένα ορισμένο επάγγελμα μπορούν να έρθουν, ενώ άλλοι που ίσως χρειάζονται απεγνωσμένα να έρθουν αποκλείονται. Όλη αυτή η πολιτική είναι εντελώς περιοριστική.
<P>
Όσον αφορά την ιδέα ότι πρέπει όλοι να μοιραστούμε το βάρος των ποσοστώσεων, ότι οι μετανάστες είναι ένα βάρος που πρέπει όλοι να μοιραστούμε, ότι οι μετανάστες δεν είναι άνθρωποι, ότι βασικά αποτελούν πρόβλημα, η έκθεση αυτή στέλνει εντελώς λάθος μηνύματα. Εγκαθιδρύει την αντίληψη μιας Ευρώπης-φρουρίου η πόρτα του οποίου θα ανοίξει σε λίγους προνομιούχους.

<SPEAKER ID=99 NAME="Evans, Robert">
Κύριε Πρόεδρε, συμμερίζομαι ορισμένες, αν όχι όλες, από τις επιφυλάξεις της κ. McKenna σχετικά με την έκθεση Pirker. Ωστόσο, ψήφισα υπέρ αυτής της έκθεσης για μια κοινή μεταναστευτική πολιτική, αν και με πολύ βαριά καρδιά. Το έκανα γιατί, μολονότι η έκθεση, όπως τροποποιήθηκε, είναι, όπως θα λέγαμε, άλλα αντί άλλων - ορισμένα σημεία δεν αντιστοιχούν σε άλλα και υπάρχουν παντού αντιφάσεις - περιέχει λίγες (και είμαι βέβαιος ότι η κ. McKenna θα τις δει) σημαντικές θετικές πτυχές. Για παράδειγμα, αναγνωρίζεται το δικαίωμα των υπηκόων τρίτων χωρών που διαμένουν νόμιμα στην Ευρωπαϊκή Ένωση να κυκλοφορούν ελεύθερα στην Ευρώπη. Επίσης, παρέχει δικαίωμα ψήφου στις δημοτικές εκλογές.
<P>
Εντούτοις, υπάρχουν αρνητικές πτυχές. Αμφιβάλλω αν όλοι όσοι ψήφισαν υπέρ της παραγράφου 35 τη διάβασαν, γιατί περιορίζει το δικαίωμα της διαμονής, της στέγασης και της εκπαίδευσης. Αυτό είναι εγγενώς ρατσιστικό και πρέπει να εκφράσουμε την αντίθεσή μας. Ωστόσο, εάν απορρίπταμε την έκθεση, θα θέταμε σε κίνδυνο τα θετικά σημεία·εξ ου η υποστήριξή μου, αλλά με τις επιφυλάξεις που σαφώς εξέφρασα εδώ.

<SPEAKER ID=100 LANGUAGE="IT" NAME="Borghezio">
Κύριε Πρόεδρε, η έκθεση Pirker είναι πολύ σημαντική, γιατί σ' αυτήν συμπεριλάβαμε ορισμένες θέσεις αρχής, τις οποίες θεωρούμε θεμελιώδεις και διαφωτιστικές: καταρχάς, τη θέση ότι αναμένεται από τους μετανάστες σεβασμός των κοινών αξιών, όπως καθορίζεται στον Χάρτη των Θεμελιωδών Δικαιωμάτων της Ευρωπαϊκής Ένωσης, και πραγματική βούληση ενσωμάτωσης στις κοινωνίες των κρατών μελών.
<P>
Σήμερα, που έχει αποκτήσει τραγική επικαιρότητα, κατανοούμε όλο το μέγεθος του κινδύνου που αντιπροσωπεύουν "αξίες" διαφορετικές και αντίθετες με τις κοινές αξίες των κοινωνιών μας και των παραδόσεών μας, οι οποίες εισάγονται και διασπείρονται, για παράδειγμα, από την παράνομη μετανάστευση που συνδέεται με τον ισλαμικό φονταμενταλισμό στις κοινωνίες μας.
<P>
Μεταξύ αυτών των αξιών θα ήθελα να αναφερθώ σε αυτές που αφορούν τις οικογενειακές σχέσεις, τα οικογενειακά δικαιώματα και, επί τη ευκαιρία, θέλω να υπενθυμίσω το δράμα δύο Ιταλίδων, μητέρας και κόρης, οι οποίες αναγκάστηκαν να καταφύγουν στην ιταλική πρεσβεία στο Αλγέρι και απευθύνθηκαν στο Ευρωπαϊκό Κοινοβούλιο για να προστατευτούν τα θεμελιώδη τους δικαιώματα, που καταπατούν αυτοί οι οποίοι επικαλούνται αυτές τις αντίθετες αρχές, του ισλαμικού δικαίου.
<P>
Μια άλλη αρχή έπειτα: η αναγνώριση ότι κάθε κράτος έχει το δικαίωμα ....
<P>
(Ο Πρόεδρος διακόπτει τον ομιλητή)

<SPEAKER ID=101 NAME="Αλαβάνος">
. Η ρύθμιση κανόνων σχετικά με τις μεταναστευτικές ροές προς την Ευρωπαϊκή Ένωση, ο υπολογισμός των αναγκών των χωρών εισόδου, οι διαδικασίες ενσωμάτωσης των υπηκόων τρίτων χωρών στις κοινωνίες της Ευρωπαϊκής Ένωσης είναι οπωσδήποτε θετικές ενέργειες. Στην ανακοίνωση της Επιτροπής, όμως, για την "πολιτική σχετικά με την μετανάστευση" υπάρχουν κενά σημεία και πρόσθετοι στόχοι για προώθηση, ειδικότερα:
<P>
η διευκρίνιση ανάμεσα στους όρους "εργαζόμενος μετανάστης" και "οικονομικός μετανάστης" και η αποφυγή του κινδύνου δημιουργίας νέων διακρίσεων, με βάση τα στενά συμφέροντα της αγοράς εργασίας στις ευρωπαϊκές χώρες·
<P>
η ανάγκη η οικογενειακή επανένωση να γίνεται γενικά δεκτή και όχι ως ένα ειδικό χαρακτηριστικό ορισμένων κατηγοριών μεταναστών·
<P>
η διεύρυνση της κινητικότητας μέσα στην ΕΕ για όσους μετανάστες διαθέτουν νόμιμη άδεια παραμονής·
<P>
η καταπολέμηση των δουλεμπορικών κυκλωμάτων·
<P>
μια στρατηγική διευκόλυνσης της επιστροφής ειδικευμένων πια μεταναστών για την ενίσχυση της παραγωγικής ικανότητας των χωρών καταγωγής·
<P>
η εξάλειψη των διακρίσεων ανάμεσα στους μετανάστες με βάση το φύλο, την ηλικία, τον σεξουαλικό προσανατολισμό ή ειδικές ανάγκες τους·
<P>
η δημιουργία ενός Ευρωπαϊκού Δικτύου για την Μετανάστευση ως παρατηρητηρίου και μηχανισμού απογραφής.
<P>
Στα πλαίσια αυτά, η ψήφος μου υπήρξε αρνητική.

<SPEAKER ID=102 LANGUAGE="FR" NAME="Berthu">
Η έκθεση Pirker σχετικά με την κοινοτική πολιτική μετανάστευσης επιβαρύνθηκε εξαιτίας της έγκρισης της τροπολογίας 17, που ζητά την παροχή του δικαιώματος συμμετοχής στις δημοτικές εκλογές σε όσους προέρχονται από τρίτες χώρες. Εν πάση περιπτώσει, και παρά τις αξιέπαινες προσπάθειες του κ. Pirker, η έκθεση αυτή είναι διφορούμενη στη γενική της δομή, γιατί δεν τολμά να δηλώσει καθαρά ότι η τακτική της Επιτροπής, στην ανακοίνωσή της για τη μετανάστευση, είναι λανθασμένη.
<P>
Καταρχάς, αγνοεί ευρέως το φαινόμενο της παράνομης μετανάστευσης, και τα μέτρα που προτείνει είναι αποσπασματικά και αποστασιοποιημένα. Ιδιαιτέρως, η προσέγγιση της συνεργασίας για την ανάπτυξη με τις χώρες προέλευσης είναι αναμφίβολα μακροπρόθεσμα ενδιαφέρουσα, αλλά δεν μας απαλλάσσει άμεσα από την ενίσχυση των ελέγχων στα σύνορά μας.
<P>
Εξάλλου, η Επιτροπή αίρει κάθε εμπόδιο όσον αφορά τη νόμιμη μετανάστευση. Δηλώνει ότι η ευρωπαϊκή πολιτική "θα πρέπει να βασίζεται στην αναγνώριση του γεγονότος ότι η πίεση των μεταναστευτικών κινήσεων θα συνεχισθεί" (σελ. 14) και συνάγει το συμπέρασμα ότι η νομοθεσία θα έπρεπε να είναι μελετημένη «με στόχο να διευκολύνει περισσότερο παρά να εμποδίζει την είσοδο των μεταναστών για οικονομικούς λόγους" (σελ. 19). Εμείς δεν συνάγουμε καθόλου το ίδιο συμπέρασμα. Πιστεύουμε, αντιθέτως, ότι πρέπει να εφαρμοστεί μία πολιτική ποσόστωσης, το επίπεδο της οποίας θα καθορίζει κάθε κράτος μέλος για λογαριασμό του, και ότι στο πλαίσιο αυτής της πολιτικής μάλιστα, κατά τη γνώμη μας, θα πρέπει να δίδεται προτεραιότητα, κυρίως, σε άτομα προερχόμενα από τις ανατολικές χώρες οι οποίες σύντομα θα καταστούν μέλη της Ένωσης.
<P>
Σε ό,τι αφορά την ενσωμάτωση των μεταναστών, η Επιτροπή μας καλεί να αναγνωρίσουμε ότι "η ενσωμάτωση δεν είναι μονόδρομος: αποτελεί καθήκον τόσο των πολιτών της ΕΕ όσο και των μεταναστών" (σελ. 21). Δεν συμμεριζόμαστε την άποψη αυτή. Οι αλλοδαποί που χτυπούν την πόρτα μας προέρχονται από χώρες που έχουν αποτύχει πλήρως στην προσπάθειά τους να εξασφαλίσουν αξιοπρεπές βιοτικό επίπεδο στον πληθυσμό τους ή απλώς και μόνο να τον θρέψουν. Είναι πράγματι προς το συμφέρον των μεταναστών αυτών να προσαρμοστούν στον τρόπο ζωής και στις αξίες μας. Σκεπτόμενοι το αντίθετο, σημαίνει ότι τους παρέχουμε πολύ κακές υπηρεσίες και ότι, κατ' αναλογία, παρέχουμε πολύ κακές υπηρεσίες στις χώρες της Ευρώπης.

<SPEAKER ID=103 NAME="Figueiredo">
. (ΡΤ) Η έκθεση τοποθετείται σχετικά με την ανακοίνωση της Επιτροπής για τη μετανάστευση, που εγκρίθηκε το Νοέμβριο του 2000, όπου η μετανάστευση αντιμετωπίζεται σε μία προοπτική βασικά οικονομική, συνδεδεμένη με τις προοπτικές της απασχόλησης, γεγονός που μπορεί να δημιουργήσει συνθήκες για την καθιέρωση ποσοστώσεων μετανάστευσης στην Ευρωπαϊκή Ένωση. Φαίνεται ότι η Ευρωπαϊκή Ένωση ενδιαφέρεται μόνο να χρησιμοποιήσει το εργατικό δυναμικό των τρίτων χωρών για την ικανοποίηση των αναγκών και των ελλείψεων του ευρωπαϊκού καπιταλισμού, αδιαφορώντας για τα εμπόδια που μπορεί να δημιουργηθούν για την ίδια την ανάπτυξη των χωρών αυτών όταν τους αφαιρούνται σημαντικοί ανθρώπινοι πόροι.
<P>
Ωστόσο, έχει κεφαλαιώδη σημασία μία νέα προοπτική της πολιτικής συνεργασίας και ανάπτυξης, κυρίως με τις τρίτες χώρες, προκειμένου να συμβάλουμε στη μεγαλύτερη στήριξη της ανάπτυξής τους και στη διατήρηση των πληθυσμών τους με αξιοπρεπείς συνθήκες διαβίωσης, γεγονός το οποίο, δυστυχώς, δεν τονίζεται στην έκθεση. Όσον αφορά τους μετανάστες, πρέπει να διασφαλίζονται και να τηρούνται όλα τα δικαιώματά τους. Για το λόγο αυτό, υποβάλαμε προτάσεις υπέρ της νομιμοποίησης όλων των μεταναστών, και επιμείναμε στην ανάγκη αναγνώρισης των αστικών και πολιτικών τους δικαιωμάτων, κυρίως του δικαιώματος του εκλέγειν στις τοπικές και ευρωπαϊκές εκλογές, και στην υπεράσπιση της ίσης μεταχείρισης όσον αφορά τα οικονομικά, πολιτιστικά και κοινωνικά δικαιώματα.

<SPEAKER ID=104 LANGUAGE="FR" NAME="Hortefeux">
. (FR) Ψήφισα υπέρ της έκθεσης του κ. Pirker και θα ήθελα να τονίσω την ποιότητα της εργασίας του εισηγητή μας. Χαίρομαι πολύ που το Σώμα μας αποφασίζει, επιτέλους, για ένα τόσο σημαντικό ζήτημα.
<P>
Εδώ και είκοσι περίπου χρόνια, ο δημόσιος διάλογος για τη μετανάστευση χαρακτηρίζεται από περισσό πάθος ή από έλλειψη ρεαλισμού. Πώς αλλιώς θα μπορούσε να συμβαίνει άλλωστε τη στιγμή που αυτό το ζήτημα αποτελεί πλέον στην πράξη μείζονα πρόκληση εσωτερικής πολιτικής σε όλα σχεδόν τα κράτη της Ευρωπαϊκής Ένωσης; Είμαστε, επίσης, υποχρεωμένοι να αναγνωρίσουμε πως σε ό,τι αφορά την κοινή γνώμη, οι πολιτικές που ακολουθούμε χαρακτηρίζονται από αναποτελεσματικότητα, όσον αφορά την καταπολέμηση της παράνομης μετανάστευσης, και από αδικία, όσον αφορά την τακτική, νόμιμη και χρήσιμη για την κοινωνία μας μετανάστευση.
<P>
Σήμερα, έχει καταστεί επιτακτικό να γίνει σαφής διάκριση, τόσο σε επίπεδο δικαίου όσο και στην πράξη, μεταξύ νόμιμης και παράνομης μετανάστευσης, να καθοριστούν επιτέλους τα κριτήρια, τα οποία εφεξής θα ακολουθούμε. Τη στιγμή που πολλές διεθνείς και ευρωπαϊκές οργανώσεις τονίζουν τον κίνδυνο έλλειψης ειδικευμένου εργατικού δυναμικού στην ήπειρό μας, ας προσαρμοστούμε, όπως πολλές αγγλοσαξονικές χώρες, και ας ανοίξουμε τις πόρτες της Ευρώπης στους μετανάστες τους οποίους χρειάζεται πραγματικά σε πολλούς τομείς, όπως αυτοί της πληροφορικής και των νέων τεχνολογιών.
<P>
Εν κατακλείδι, το πραγματικό θάρρος βρίσκεται στο να μάχεται κανείς για μία σε βάθος αλλαγή της παγκόσμιας οικονομικής τάξης. Σε αυτό τον αγώνα η δικαιοσύνη και η ηθική έχουν ενδεχομένως λόγο ύπαρξης πολύ περισσότερο απ' ό,τι στον ηθικοπλαστικό εξτρεμισμό αυτών που υποστηρίζουν την απολύτως ελεύθερη εγκατάσταση των προσφύγων στην ήπειρό μας, όπως και εκείνων που θα ήθελαν να μετατρέψουν την Ευρωπαϊκή Κοινότητα σε απαραβίαστο ιερό χώρο.

<SPEAKER ID=105 LANGUAGE="FR" NAME="Lang">
. (FR) Υπό το φως των πρόσφατων δραματικών γεγονότων που συνέβησαν στις Ηνωμένες Πολιτείες της Αμερικής στις 11 Σεπτεμβρίου 2001, η καταστολή της λαθρομετανάστευσης στην Ευρώπη πρέπει να αποτελέσει περισσότερο παρά ποτέ το κυριότερο μέλημά μας.
<P>
Είναι καιρός να τελειώνουμε με το ανεξέλεγκτο πηγαινέλα λαθρομεταναστών και με την ελεύθερη κυκλοφορία λαθρεμπόρων και τρομοκρατών στο εσωτερικό της Ένωσης. Χρειάζεται μια αντίδραση επιβίωσης.
<P>
Πράγματι, πρόσφατα επισημάνθηκαν σε διάφορα κράτη μέλη της Ένωσης, και συγκεκριμένα στη Γαλλία και στο Βέλγιο, τρομοκρατικοί πυρήνες μεταξύ των λαθρομεταναστών. Από το άνοιγμα των συνόρων και τις συμφωνίες του Σένγκεν, ορισμένες κοινότητες μεταναστών οργανώνονται συστηματικά σε δίκτυα θρησκευτικής και εθνοτικής διείσδυσης αποτελώντας κατ' αυτόν τον τρόπο πρόσφορο έδαφος για την ανάπτυξη της τρομοκρατίας, αλλά και της εγκληματικότητας και κάθε είδους λαθρεμπορίου και βίας.
<P>
Ποια είναι η πολιτική των Βρυξελλών μπροστά σε όλα αυτά; Κλείνουν τα μάτια, αγνοούν το πρόβλημα. Στην καλύτερη περίπτωση, καταγγέλλουν με μισόλογα μια διεθνή εγκληματικότητα σε διαρκή αύξηση. Οι λύσεις που προτείνουν; Να ευνοηθεί η μετανάστευση. Να νομιμοποιηθούν οι λαθρομετανάστες. Να δοθούν χαρτιά σε όλους όσους έχουν εισέλθει παρανόμως στα εδάφη μας. Να δημιουργηθούν και να επιτραπεί η δημιουργία ζωνών εκτός νόμου, όπως για παράδειγμα το Κέντρο Sangatte στη Γαλλία. Αυτά εξάλλου προτείνει κατά μέγα μέρος η έκθεση επί της οποίας θα ψηφίσετε. Μας λέει ότι πρέπει να κατοικηθεί η Ευρώπη η οποία αντιμετωπίζει δημογραφικό έλλειμμα, ότι η Ευρώπη χρειάζεται εργατικά χέρια και για να καλυφθούν αυτές οι ελλείψεις, πρέπει να μελετήσουμε μια πολιτική συνολικής και εθελοντικής μετανάστευσης.
<P>
Οι βουλευτές του Εθνικού Μετώπου από την πλευρά τους, εδώ και χρόνια καταγγέλλουν αδιάκοπα αυτή την ανεύθυνη πολιτική αυτοκτονίας των Βρυξελλών. Η καταστολή της λαθρομετανάστευσης πρέπει να βασίζεται σαφώς στην αρχή της μηδενικής ανοχής. Οι λαθρομετανάστες πρέπει να αποστέλλονται στις χώρες προέλευσής τους. Τα σύνορά μας πρέπει να αποκατασταθούν, διότι αποδείχθηκε πλέον περίτρανα σε όλους τους υποστηρικτές του Σένγκεν ότι αποτελούν ουσιώδες στοιχείο για την ασφάλεια των κρατών μας. Πριν λοιπόν εγκαινιάσουμε μια κοινή πολιτική μετανάστευσης, ας αρχίσουμε επιτέλους θεσπίζοντας μια κοινή πολιτική ασφάλειας!

<SPEAKER ID=106 LANGUAGE="SV" NAME="Malmstrφm, Paulsen και Olle Schmidt">
. (SV) Αντιμετωπίζουμε κριτικά ορισμένα τμήματα της έκθεσης. Θεωρούμε ότι δίνει υπερβολική έμφαση στα μέτρα που θα πρέπει να ληφθούν για τον περιορισμό της μετανάστευσης, αντί να υπογραμμίζει τα θετικά και αναγκαία αποτελέσματα της αύξησης της μετανάστευσης και της εισροής εργατικού δυναμικού. Σε πολλά σημεία θα θέλαμε να πάμε ακόμα πιο πέρα και να δημιουργήσουμε περισσότερες δυνατότητες για αύξηση της μετανάστευσης εργατικού δυναμικού.
<P>
Αντιμετωπίζουμε ιδιαίτερα αρνητικά το σημείο 15, στο οποίο διαπιστώνεται ότι "χρειάζεται να απαιτηθεί από τους μετανάστες να σέβονται την κοινότητα αξίων που ορίζεται στο Χάρτη της ΕΕ για τα θεμελιώδη δικαιώματα - και να δείξουν προθυμία να ενσωματωθούν στην κοινωνία των κρατών μελών" . Σήμερα δεν απαιτούμε ούτε καν από τους ευρωπαίους πολίτες να σέβονται την κοινότητα αξιών η οποία αναφέρεται στην έκθεση.
<P>
Το ζήτημα είναι πώς ακριβώς θα ερμηνευθεί αυτό το σημείο. Την Ευρώπη διαπνέει σήμερα ένας άνεμος αντιισλαμικών αισθημάτων. Στη Σουηδία και σε αρκετά άλλα κράτη μέλη πραγματοποιήθηκαν επιθέσεις κατά Μουσουλμάνων. Πολιτικοί σε διάφορα κράτη μέλη πραγματοποίησαν δηλώσεις οι οποίες μας άφησαν άφωνους.
<P>
Ανησυχούμε διότι πιστεύουμε ότι η διατύπωση του σημείου 15 δημιουργεί τον κίνδυνο να δοθούν και νέα περιθώρια στην έλλειψη ανοχής και στην ξενοφοβία. Υπάρχει ο κίνδυνος να χαθεί η ποικιλομορφία της Ευρώπης.

<SPEAKER ID=107 LANGUAGE="FR" NAME="Souchet">
. (FR) Οι συζητήσεις που πραγματοποιήθηκαν κατά τη διάρκεια της παρούσας συνόδου για την έκθεση Pirker, όπως εξάλλου και για την έκθεση Evans, σηματοδοτούν μια διπλή διαφοροποίηση σε σχέση με τις συζητήσεις που είχαν πραγματοποιηθεί προηγουμένως στο Ευρωπαϊκό Κοινοβούλιο για τα ίδια θέματα.
<P>
Η πρώτη διαφοροποίηση έγκειται στο νέο τόνο αποφασιστικότητας και αυστηρότητας που χρησιμοποιεί και η Προεδρία, αλλά και η Επιτροπή. Αλλη μια συνέπεια των γεγονότων της 11ης Σεπτεμβρίου. Η ιδεολογία "όλο και λιγότεροι έλεγχοι" έδωσε τη θέση της στη ρεαλιστική διαπίστωση ότι η τρομοκρατία τρέφεται από την επιείκειά μας. Δεν είναι τυχαίο ότι η έρευνα για τις επιθέσεις της 11ης Σεπτεμβρίου υποδεικνύει ότι η Ευρώπη των Δεκαπέντε, η Ευρωπαϊκή Ένωση, ήταν ο προνομιακός τόπος οργάνωσης, προετοιμασίας και συντονισμού των τρομοκρατικών επιθέσεων που έπληξαν τις Ηνωμένες Πολιτείες.
<P>
Τώρα, οι καλές προθέσεις που εκδήλωσε ο Προεδρεύων του Συμβουλίου και η Επιτροπή πρέπει να μεταφραστούν σε έργα και να διατηρηθούν στο χρόνο. Πράγματι, είναι πια καιρός η καταστολή της λαθρομετανάστευσης και η καταστολή της κατάχρησης του δικαιώματος ασύλου να σταματήσουν να είναι λόγια που διακηρύσσονται, αλλά να γίνουν πολιτικές που εφαρμόζονται με αποφασιστικότητα.
<P>
Η δεύτερη διαφοροποίηση είναι περισσότερο λυπηρή. Πρόκειται για την έκδηλη διάσταση μεταξύ του νέου τόνου του Συμβουλίου και της Επιτροπής, που σηματοδοτεί μια θετική συνειδητοποίηση, και την εμμονή σε μια ιδεολογική στάση εκ μέρους των περισσότερων βουλευτών που παρενέβησαν, οι οποίοι συνεχίζουν να συγχέουν τον έλεγχο με την προσβολή των ελευθεριών και επιθυμούν να πολλαπλασιαστούν οι εγγυήσεις υπέρ όσων καταχρώνται των διαδικασιών υποδοχής και ασύλου εις βάρος της ασφάλειας και της προστασίας των πολιτών μας και του συμφέροντος όσων πρέπει να βρουν άσυλο στις χώρες μας διότι διώκονται πραγματικά.

<SPEAKER ID=108 LANGUAGE="ES" NAME="Terrσn i Cusi">
 - (ES) Κύριε Πρόεδρε, θέλω να καταστήσω σαφές μ' αυτή την παρέμβαση την έννοια της θετικής ψήφου της Ομάδας μου για την έκθεση Pirker. Μια θετική υποδοχή της ανακοίνωσης της Επιτροπής είναι πολύ σημαντική για μας. Το Συμβούλιο του Λάκεν έχει την πολιτική υποχρέωση να προωθήσει εκ νέου την διαδικασία που ξεκίνησε στο Τάμπερε το Ευρωπαϊκό Συμβούλιο.
<P>
Οι πολίτες, όπως το αποδεικνύουν τα στοιχεία που παρουσίασε η Eurostat, πιστεύουν ότι η Ευρωπαϊκή Ένωση πρέπει να έχει μία κοινή πολιτική μετανάστευσης.
<P>
Η Ομάδα μας έχει συμπεριλάβει μεταξύ άλλων την ψήφο στις τοπικές εκλογές για τους κατοίκους με άδεια παραμονής μακράς διάρκειας και μπόρεσε να συμπεριλάβει σαφείς αρμοδιότητες για την Ευρωπαϊκή Ένωση.
<P>
Γι' αυτό το λόγο, και για να εκφράσουμε την αμέριστη υποστήριξή μας στην ανακοίνωση, ψηφίσαμε υπέρ παρά μία σαφή έλλειψη συμφωνίας με ορισμένες απόψεις του εισηγητή. Αναμένουμε μία θετική υποδοχή της ανακοίνωσης στο Συμβούλιο του Λάκεν.
<P>
Λυπούμαστε που ορισμένοι βουλευτές της δεξιάς κατά τη συζήτηση συνταύτισαν την τρομοκρατία και τη μετανάστευση, γεγονός που προκαλεί δυσπιστία απέναντι στους μετανάστες και τους μουσουλμάνους πρόσφυγες.
<P>
Εκθέσεις Evans (A5-0304/2001) και Pirker (A5-0305/2001)

<SPEAKER ID=109 LANGUAGE="DA" NAME="Blak, Lund και Thorning-Schmidt">
. (DA) Οι δανοί σοσιαλδημοκράτες του Ευρωπαϊκού Κοινοβουλίου ψήφισαν σήμερα υπέρ της έκθεσης Evans και της έκθεσης Pirker. Συμφωνούμε ότι η ΕΕ πρέπει μακροπρόθεσμα να αναπτύξει μια κοινή διαδικασία χορήγησης ασύλου και ένα ενιαίο καθεστώς για τα άτομα στα οποία χορηγείται άσυλο. Επιπλέον, η μεταναστευτική πολιτική της ΕΕ πρέπει να προσαρμοστεί στις εξελίξεις που σημειώνονται στον κόσμο. Μολαταύτα έχουμε υπόψη μας ότι οι ανακοινώσεις αφορούν έναν τομέα που περιέχεται στον τίτλο IV της Συνθήκης ΕΚ και ως εκ τούτου δεν ισχύει για τη Δανία, πρβλ. πρωτόκολλο για τη θέση της Δανίας.

<SPEAKER ID=110 LANGUAGE="FR" NAME="Bordes, Cauquil και Laguiller">
 γραπτώς. (FR) Υπερψηφίσαμε την έκθεση Evans διότι περιέχει ορισμένα σημάδια προόδου για την κατάσταση των προσφύγων και διότι θα πρέπει να είναι αυτονόητο ότι, σε ένα τέτοιο θέμα, όλες οι χώρες της Ευρωπαϊκής Ένωσης θα πρέπει να εφαρμόζουν την ίδια διαδικασία. Αλλά αυτό το κοινό καθεστώς θα έπρεπε να ευθυγραμμιστεί με το καθεστώς της χώρας που επιφυλάσσει την περισσότερο ευνοϊκή μεταχείριση στους πρόσφυγες, πράγμα που δεν έγινε. Εξάλλου, το κείμενο αφήνει πολλές οδούς διαφυγής για τα κράτη που θα επιθυμούσαν περισσότερο περιοριστική εφαρμογή, πράγμα που περιορίζει την ίδια την εμβέλεια των μέτρων τα οποία ακολουθούν την ορθή κατεύθυνση.
<P>
Αντιθέτως, καταψηφίσαμε την έκθεση Pirker για τη μετανάστευση, η οποία δικαιολογεί την πολιτική των ποσοστώσεων μεταναστών αποκλειστικά σε συνάρτηση με τα συμφέροντα της εργοδοσίας των ενδιαφερομένων χωρών. Η εν λόγω έκθεση προσπαθεί να προσφέρει νομική βάση στις ενέργειες των σύγχρονων δουλεμπόρων για να τους επιτρέψει να αναζητούν τα εργατικά χέρια που χρειάζονται στις φτωχές χώρες, με το δικαίωμα να τους επαναπροωθούν στις χώρες τους μόλις η ανάγκη παύσει να υπάρχει.
<P>
Έκθεση Titley (A5-0309/2001)

<SPEAKER ID=111 NAME="Αλαβάνος">
. Το τρομοκρατικό κτύπημα στις ΗΠΑ μας προκαλεί να δούμε μέσα από νέα οπτική το πρόβλημα της εξαγωγής όπλων. Έτσι, η έκθεση Titley, ενώ έχει ορισμένες θετικές, αλλά γενικές, υποδείξεις, νομίζω ότι με κανένα τρόπο δεν ανταποκρίνεται στις επιταγές των καιρών. Δεν επιτρέπεται η Ευρωπαϊκή Ένωση να θέτει ως κριτήριο για τον κώδικα συμπεριφοράς της στην εξαγωγή όπλων τις "ανάγκες της ευρωπαϊκής βιομηχανίας", γιατί τότε θα ακυρώνεται κάθε ουσιαστικό μέτρο που θα μπορούσε να αναφερθεί. Η Ευρωπαϊκή Ένωση θα πρέπει να κινηθεί ώστε οι ΗΠΑ, η Ρωσία, η Κίνα και όλοι οι άλλοι μεγάλοι εξαγωγείς όπλων να υιοθετήσουν δεσμευτικούς κανόνες συμπεριφοράς - η απροθυμία τους όμως δεν μπορεί να αποτελεί παράγοντα χαλάρωσης ή άλλοθι πλημμελούς δραστηριοποίησης από την πλευρά της Ευρωπαϊκής Ένωσης. Παράλληλα, πρέπει να υπάρξει σε επίπεδο Ευρωπαϊκής Ένωσης ένα παρατηρητήριο, μια καταγραφή και μια διαφάνεια σχετικά με τις εξαγωγές όπλων, ώστε να τεθεί άμεσα τέρμα σε σκανδαλώδεις πρακτικές πώλησης όπλων σε δυνάμεις εγκλήματος και αποσταθεροποίησης, που δεν διστάζουν μάλιστα μέσω της τρομοκρατίας να στρέψουν τα όπλα σε βάρος της ίδιας της Ευρωπαϊκής Ένωσης και των πολιτών της.
<P>
Για τους παραπάνω λόγους θεωρώ το ψήφισμα ανεπαρκές και δεν το ψήφισα.

<SPEAKER ID=112 LANGUAGE="DA" NAME="Eriksson, Frahm, Herman Schmid, Seppδnen και Sjφstedt">
. (DA) Η σκέψη για μια πολιτική ρύθμιση της παραγωγής και της εξαγωγής όπλων έχει την πλήρη στήριξή μας αλλά απορρίπτουμε την έκθεση Titley για τους ακόλουθους λόγους.
<P>
Η έκθεση δεν αντανακλά τη θεμελιώδη σύγκρουση ανάμεσα στα συμφέροντα της βιομηχανίας όπλων και μιας ιδεώδους ειρηνικής παγκόσμιας τάξης. Είναι αντιφατικό να ξεκινά μια έκθεση για έναν κώδικα συμπεριφοράς για την εξαγωγή όπλων με την παράγραφο δ) του σημείου 1, δηλαδή να κηρύσσουμε ότι η πολιτική της ΕΕ στον τομέα των εξαγωγών όπλων πρέπει "να ικανοποιεί τις ανάγκες και τις προκλήσεις της ευρωπαϊκής αμυντικής βιομηχανίας" . Παρομοίως, στρεφόμαστε κατά της φιλοδοξίας ότι η πολιτική στον τομέα των εξαγωγών όπλων πρέπει να γίνει μέσο για την ανάπτυξη μιας κοινής αμυντικής πολιτικής, όπως δηλώνεται στο σημείο 1, παράγραφος ε). Αναγνωρίζουμε ότι έχουν γίνει θετικές τροποποιήσεις και στηρίζουμε εξάλλου κάποιες από τις μεμονωμένες διατυπώσεις.

<SPEAKER ID=113 NAME="McKenna">
. (ΕΝ) Η Ομάδα των Πράσινων/ΕΕΣ χαιρετίζει το γεγονός ότι η έκθεση του κ. Titley για έναν κώδικα συμπεριφοράς της ΕΕ σχετικά με τις εξαγωγές όπλων αποτελεί τεράστια βελτίωση σε σχέση με την προηγούμενη έκθεσή του επάνω σ' αυτό το ζήτημα. Μπορούμε να στηρίξουμε πλήρως το μεγαλύτερο μέρος αυτής της έκθεσης και χαιρετίζουμε πολλές από τις συστάσεις της. Ωστόσο, λυπούμεθα που πολλά μέλη μας θεώρησαν ότι πρέπει να απόσχουν από την τελική ψηφοφορία γιατί δεν εγκρίθηκε η τροπολογία για τη διαγραφή της παραγράφου 1 (δ) "· Επαναλαμβάνει την πεποίθησή του ότι η ευρωπαϊκή πολιτική στον τομέα των εξαγωγών όπλων πρέπει: (δ) να ικανοποιεί τις ανάγκες και τις προκλήσεις της ευρωπαϊκής αμυντικής βιομηχανίας" .
<P>
Αν είχε αφαιρεθεί αυτό το εδάφιο, θα μπορούσαμε να υποστηρίξουμε την τελική έκθεση. Το να αφήσουμε, όμως, αυτόν το στόχο στην έκθεση, έρχεται σε πλήρη αντίθεση με αυτό που κατά τη γνώμη μας πρέπει να είναι μια δεοντολογική πολιτική για τα όπλα. Θεωρούμε ότι ένας κώδικας δεοντολογίας για τις εξαγωγές όπλων δεν πρέπει να υπαγορεύεται από τις ανάγκες της ευρωπαϊκής αμυντικής βιομηχανίας.

<SPEAKER ID=114 LANGUAGE="NL" NAME="Meijer">
. (NL) Τεράστια κέρδη πραγματοποιούνται από τις πωλήσεις μέσων που χρησιμοποιούνται για τη δολοφονία ανθρώπων. Μετά από τις τρομοκρατικές επιθέσεις της 11ης Σεπτεμβρίου στην Αμερική αυξήθηκαν οι προοπτικές κέρδους της βιομηχανίας όπλων. Η μόνη δικαιολογία για την παραγωγή όπλων είναι η αυτοάμυνά μας κατά εξωτερικών εχθρών οι οποίοι θέλουν να μας κυριεύσουν, να μας καταπιέσουν ή να μας εξολοθρεύσουν. Η παραγωγή όπλων ως οικονομική δραστηριότητα, με στόχο την απόκτηση κέρδους από την εξαγωγή τους σε περιοχές όπου υπάρχει ζήτηση για αυτά, σημαίνει ότι τα χρήματα θεωρούνται σημαντικότερα από τις ανθρώπινες ζωές. Παρά την επιθυμία του Κοινοβουλίου, το Συμβούλιο επέβαλε πέρυσι την άρση του εμπάργκο όπλων κατά της Ινδονησίας, παρά τη βία στο Ανατολικό Τιμόρ, τις Μολούκες Νήσους, το Atjeh και την δυτική Παπούα. Η πρόταση του κ. Titley προβλέπει απλώς μία μη δεσμευτική διαβούλευση, όμως σε σχέση με την σημερινή κατάσταση περιλαμβάνει ορισμένες βελτιώσεις, όπως ο νομικά δεσμευτικός χαρακτήρας του κώδικα συμπεριφοράς για την εξαγωγή όπλων και η δέσμευση των υποψηφίων κρατών να τηρούν τον κώδικα συμπεριφοράς. Σωστά απαιτεί να χορηγούν έγκριση τα κράτη μέλη για την μεταφορά αδειών από ευρωπαϊκές επιχειρήσεις προκειμένου να παράγεται στρατιωτικός εξοπλισμός εκτός της ευρωπαϊκής επικράτειας. Υποστηρίζω τις προσπάθειές του υπέρ μίας παγκόσμιας συμφωνίας, ετησίων εκθέσεων σχετικά με την εφαρμογή του κώδικα συμπεριφοράς και της άρνησης να παραδίδονται όπλα σε χώρες οι οποίες δεν παρέχουν πληροφορίες στο μητρώο συμβατικών όπλων του ΟΗΕ.
<P>
Έκθεση Langenhagen (A5-0288/2001)

<SPEAKER ID=115 LANGUAGE="FR" NAME="Bordes, Cauquil και Laguiller">
. (FR) Το πρόγραμμα GALILEO μας παρουσιάζεται σαν ένα πρόγραμμα που επιτρέπει την επίτευξη προόδου σε διαφόρους τομείς (διαχείριση των χερσαίων, αεροπορικών, θαλάσσιων μεταφορών, της κυκλοφορίας οχημάτων, της οργάνωσης επιθαλάσσιων αρωγών) χάρη στην πλοήγηση μέσω δορυφόρου.
<P>
Μας λέγεται ότι το πρόγραμμα GALILEO μαρτυρεί τη φροντίδα εξασφάλισης της ανεξαρτησίας της Ευρώπης έναντι των Ηνωμένων Πολιτειών οι οποίες υλοποίησαν ένα ανάλογο πρόγραμμα με το GPS. Στην πραγματικότητα, πρόκειται κυρίως για μια τεράστια αγορά που προσφέρεται στις ευρωπαϊκές επιχειρήσεις, δηλαδή για μια νέα πηγή κέρδους για τους ιδιοκτήτες και τους μετόχους τους. Γιατί οι επιχειρήσεις αυτές θα ωφεληθούν πρώτες και ωφελούνται ήδη από το GALILEO, είτε στον τομέα των τηλεπικοινωνιών, είτε στον τομέα των μεταφορών, είτε σε αυτόν του διαστήματος, εφόσον το GALILEO απαιτεί τη θέση σε λειτουργία ενός δικτύου τριάντα περίπου δορυφόρων.
<P>
Ήδη η Ευρωπαϊκή Ένωση και η Ευρωπαϊκή Υπηρεσία Διαστήματος έχουν εγγράψει στον προϋπολογισμό και έχουν αποδεσμεύσει εν μέρει δημόσια χρηματοδότηση ύψους σχεδόν δύο δισεκατομμυρίων ευρώ. Οι ιδιώτες επενδυτές από την πλευρά τους, δυσανασχετούν όταν πρόκειται να πληρώσουν έστω και μια δεκάρα. Εντούτοις, η Ευρωπαϊκή Ένωση έχει προβλέψει να ζητήσει την περιορισμένη οικονομική συμμετοχή τους μόνον στην τελική φάση του σχεδίου, αφού θα έχει εγκαινιαστεί και θα έχουν δοθεί δημόσιες εγγυήσεις. Αλλά οι ιδιώτες επενδυτές στους οποίους δόθηκε η υπόσχεση ότι θα αναλάβουν τη διαχείριση του GALILEO, και συνεπώς "τις πιθανές εισροές εσόδων που προέρχονται από το σύνολο των υπηρεσιών του συστήματος GALILEO" , δεν επιθυμούν να αναλάβουν κανένα "εμπορικό κίνδυνο" , όπως γράφει ο εισηγητής. Αναμένουν "ένα θετικό μήνυμα από το πολιτικό επίπεδο" της Ευρώπης, με άλλα λόγια αναμένουν να αναλάβουν οι πολιτικές αρχές όλες τις δαπάνες αφήνοντάς τους ως μόνο μέλημα τη συγκομιδή των κερδών.
<P>
Αν οι ευρωπαϊκές αρχές ηδονίζονται με τα δήθεν πλεονεκτήματα της ιδιωτικής πρωτοβουλίας, οι καπιταλιστές, από την πλευρά τους, δεν μετρούν τα λόγια τους. Θέλουν εξασφαλισμένα κέρδη, χωρίς κίνδυνο, και ξέρουν ότι για να τα επιτύχουν μπορούν να υπολογίζουν τόσο στις ευρωπαϊκές όσο και στις εθνικές αρχές.
<P>
Συνεπώς, καταψηφίσαμε την έκθεση.

<SPEAKER ID=116 LANGUAGE="FR" NAME="Caudron">
. (FR) Είμαι ευτυχής για την ευκαιρία που μου δίδεται να εκφραστώ σχετικά με το σχέδιο GALILEO σε μια στιγμή όπου τα γεγονότα της 11ης Σεπτεμβρίου μας κάνουν να αμφισβητούμε την ικανότητά μας να διαχειριζόμαστε κρίσεις. Πρέπει να υπενθυμιστεί ότι στόχος του σχεδίου GALILEO είναι η ανάπτυξη ενός συνόλου δορυφόρων που θα τεθούν σε τροχιά σε απόσταση περίπου 20 000 χλμ από τη γη. Το σύνολο αυτών των δορυφόρων θα συνδέεται με ένα δίκτυο επίγειων σταθμών ελέγχου. Έτσι, θα υπάρχει παγκόσμια κάλυψη που θα επιτρέψει τη σημαντική βελτίωση της εναέριας, θαλάσσιας και οδικής κυκλοφορίας και την υποστήριξη των επιχειρήσεων έρευνας και διάσωσης.
<P>
Η τεχνολογία αυτή υπάρχει ήδη στις ΗΠΑ (σύστημα GPS) και στη Ρωσία (σύστημα GLONASS). Σήμερα, χρηματοδοτείται και ελέγχεται από τις στρατιωτικές αρχές των δύο αυτών χωρών. Η ποιότητα και η συνέχεια της χρησιμοποίησής της για μη στρατιωτικούς σκοπούς εξαρτώνται από τις αρχές αυτές, οι οποίες μπορούν ανά πάσα στιγμή να διακόψουν ή να υποβαθμίσουν το σήμα. Στην Ευρώπη, αντιθέτως, η διαχείριση και ο έλεγχος του προγράμματος GALILEO θα ανατεθούν στις πολιτικές αρχές. Προτείνεται η ανάπτυξή του σε τέσσερις φάσεις, ως εξής: καθορισμός το 2000, ανάπτυξη και επιβεβαίωση έως το 2005, εφαρμογή έως το 2007 και εκμετάλλευση στη συνέχεια. Συνεπώς, υπό ιδανικές συνθήκες, το σύστημα GALILEO θα πρέπει να καταστεί λειτουργικό από το 2008 και εξής, εκπληρώνοντας έτσι την ευχή που εκφράστηκε κατά το Ευρωπαϊκό Συμβούλιο της Στοκχόλμης και καλύπτοντας τις πιεστικές ανάγκες της Ευρωπαϊκής Ένωσης στον τομέα αυτό. Αυτό, εξάλλου, προκύπτει, από την έκθεση της Επιτροπής Μεταφορών.
<P>
Όσον αφορά τη χρηματοδότηση, θεωρώ σημαντικό να διευκρινιστούν οι λεπτομέρειές της, πριν ληφθεί οριστική απόφαση. Λυπούμαι, εξάλλου, διότι ορισμένα κράτη μέλη διστάζουν να προσφέρουν στήριξη στο σχέδιο αυτό. Καλώ λοιπόν την Επιτροπή να προβεί στα απαραίτητα διαβήματα ούτως ώστε να αρθούν αυτοί οι δισταγμοί. Στη συνέχεια, έργο της Επιτροπής θα είναι να δημιουργήσει μια γενική δομή χρηματοδότησης έως τις 15 Νοεμβρίου 2001, αν θέλουμε να είμαστε ευλόγως σε θέση να τηρήσουμε την προθεσμία του 2008. Το σχέδιο που θα συντάξει η Επιτροπή θα πρέπει να συζητηθεί από το Ευρωπαϊκό Κοινοβούλιο. Αφ ης στιγμής εγκριθεί, θα πρέπει να μπορέσει να ενθαρρύνει τη συμμετοχή της ευρωπαϊκής βιομηχανίας στη χρηματοδότηση των μεταγενέστερων μεσοπρόθεσμων και μακροπρόθεσμων σταδίων.

<SPEAKER ID=117 LANGUAGE="FR" NAME="Darras">
. (FR) Πριν από οτιδήποτε άλλο, θα ήθελα να ευχαριστήσω τόσο την εισηγήτρια της Επιτροπής Περιφερειακής Πολιτικής, Μεταφορών και Τουρισμού, την κ. Brigitte Langenhagen, όσο και όλα τα μέλη της ίδιας επιτροπής για την ποιοτική εργασία που μας παρουσίασαν, αλλά και διότι υπογράμμισαν με σθένος τόσο τα πλεονεκτήματα όσο και τις δυσκολίες που μπορεί να δημιουργήσει η υλοποίηση του σχεδίου πλοήγησης μέσω δορυφόρου GALILEO.
<P>
Ας υπενθυμίσουμε καταρχάς εν συντομία ότι το σχέδιο πλοήγησης μέσω δορυφόρου GALILEO είναι ένα φιλόδοξο σχέδιο, το οποίο προβλέπει την ανάπτυξη μιας σειράς δορυφόρων που θα τεθούν σε τροχιά σε απόσταση 20 000 χιλιομέτρων περίπου από τη γη. Αυτό το σύνολο δορυφόρων θα συνδέεται με ένα δίκτυο επίγειων σταθμών ελέγχου.
<P>
Από αυτό τον ορισμό καταλαβαίνουμε όλη τη σημασία που έχει να υπερψηφίσουμε, όπως θα κάνω, μια τέτοια έκθεση: πράγματι, η υλοποίηση του σχεδίου GALILEO θα μας επιτρέψει να αποκτήσουμε παγκόσμια κάλυψη η οποία μπορεί να χρησιμεύσει, εκτός από τη διαχείριση της εναέριας, θαλάσσιας και οδικής κυκλοφορίας, στην υποστήριξη επιχειρήσεων έρευνας και αρωγής.
<P>
Εντούτοις, παρόλο που πρέπει, για τους προαναφερθέντες λόγους, να υπερψηφίσουμε μια τέτοια έκθεση και να επιτρέψουμε έτσι στην ΕΕ να αναπτύξει ένα σύστημα το οποίο το Ευρωπαϊκό Συμβούλιο της Στοκχόλμης είχε κρίνει σημαντικό να δρομολογηθεί "χωρίς καθυστέρηση" , είναι σημαντικό ταυτόχρονα να διατηρούμε στο μυαλό μας τα σημεία που ενδέχεται να αποδειχθούν προβληματικά στο μέλλον και τα οποία υπογραμμίζει η έκθεση.
<P>
Πράγματι, είναι απολύτως απαραίτητο να μην σταματήσουμε να επαγρυπνούμε όσον αφορά τη δυνατότητα στρατιωτικής χρησιμοποίησης ενός τέτοιου συστήματος: οι παρεκκλίσεις είναι πιθανές και εμείς είμαστε εκείνοι που πρέπει να το συνειδητοποιήσουμε και να ενεργήσουμε κατά τρόπον ώστε να μην μπορέσουν να πραγματοποιηθούν.
<P>
Επιπλέον, είναι σημαντικό να σημειωθεί ότι η χρηματοδότηση ενός τέτοιου σχεδίου θέτει έως τώρα κάποια προβλήματα: τα κράτη μέλη, ή τουλάχιστον μερικά από αυτά, διστάζουν να προσφέρουν οικονομική στήριξη στην υλοποίηση του GALILEO, ενώ ούτε και οι ιδιώτες επενδυτές αντιμετωπίζουν με μεγάλο ενθουσιασμό την ιδέα να συμμετάσχουν σε ένα τέτοιο σχέδιο. Με άλλα λόγια, πριν από τη λήψη οριστικής απόφασης, οι αρμόδιες για τον προϋπολογισμό αρχές της Ευρωπαϊκής Ένωσης θα πρέπει να έχουν μια συγκεκριμένη ιδέα για αυτή τη χρηματοδότηση, δηλαδή είναι απαραίτητο η Επιτροπή να υποβάλει ολοκληρωμένες προτάσεις διαχειριστικών δομών για το σχέδιο GALILEO.
<P>
(Η παρέμβαση συντομεύτηκε κατ' εφαρμογή του άρθρου 137 του Κανονισμού)

<SPEAKER ID=118 NAME="Figueiredo">
. (ΡΤ) Η ψήφος μας εκφράζει την πεποίθηση ότι αξίζει τον κόπο να υπάρχει ένα ευρωπαϊκό σχέδιο που να λειτουργεί καλά και να είναι ανεξάρτητο από τις στρατιωτικές και αμυντικές χρήσεις, συμπεριλαμβανομένων των τρίτων χωρών, γεγονός που δεν συμβαίνει επί του παρόντος, δεδομένης της ευρωπαϊκής εξάρτησης στο πεδίο αυτό από τις Ηνωμένες Πολιτείες της Αμερικής.
<P>
Ωστόσο, είναι πολύ σημαντικό η υλοποίηση του σχεδίου να σέβεται τα δικαιώματα, τις ελευθερίες και τις εγγυήσεις των πολιτών, κυρίως όσον αφορά την ιδιωτική τους ζωή. Η δημιουργία του μπορεί να αποτελέσει πλεονέκτημα για τις υπηρεσίες κινητών τηλεπικοινωνιών που μπορούν να το χρησιμοποιούν σε εφαρμογές προσδιορισμού της θέσης τις οποίες ζητούν οι χρήστες, εάν το οικονομικό κόστος δεν καθιστά απαγορευτική αυτή τη χρήση. Επίσης, είναι απαραίτητο να λάβουμε υπόψη το κόστος της χρηματοδότησής του, κυρίως το τμήμα που θα απαιτηθεί από τις χώρες οι οποίες δεν θα συμμετάσχουν άμεσα στην κατασκευή του, ούτως ώστε να μην καταστεί δυσχερής η εφαρμογή του στα διάφορα κράτη μέλη.

<SPEAKER ID=119 LANGUAGE="NL" NAME="Meijer">
. (NL) Το πρόγραμμα GALILEO εφαρμόζεται πολύ αργά, σε μία στιγμή που ο αμερικανικός ανταγωνισμός έχει ήδη κατακτήσει τις ευρωπαϊκές αγορές. Το σύστημα πλοήγησης με δορυφόρο θα μπορούσε να είχε αποτελέσει μέρος μίας στρατηγικής, για να καταστεί η Ευρώπη λιγότερο εξαρτημένη από τις ΗΠΑ. Υπάρχουν πολλοί λόγοι για να επιδιώξουμε ένα τέτοιο στόχο. Η Αμερική μας απειλεί με περαιτέρω αύξηση της θερμοκρασίας του πλανήτη, με μία νέα αντιπυραυλική ασπίδα την οποία ανέσυρε ξανά από την περίοδο του "πολέμου των άστρων" , με κρέας γεμάτο ορμόνες, με θορυβώδη αεροπλάνα, με το σύστημα παρακολούθησης Echelon, με μονοπώλιο στα διπλώματα ευρεσιτεχνίας και με ένα δολάριο το οποίο εδώ και δεκαετίες ήταν το διεθνές μέσο πληρωμών που χρησιμοποιούσε η Αμερική για να φορτώνει τα ελλείμματα του ισοζυγίου της στις άλλες χώρες. Τη στιγμή αυτή η Αμερική απειλεί μάλιστα να μας παρασύρει σε ένα πόλεμο κατά του Τρίτου Κόσμου. Ένας περιορισμός της πρόσβασης στις ευρωπαϊκές αγορές σε αμερικανικά προϊόντα τα οποία παράγονται με άσχημες συνθήκες εργασίας και χωρίς φροντίδα για το περιβάλλον θα μπορούσε να αναγκάσει την Αμερική να δώσει περισσότερη σημασία σε ζητήματα όπως η εργασία, το περιβάλλον, η δημόσια υγεία, η καλή μεταχείριση των ζώων, τα ανθρώπινα δικαιώματα και η ειρήνη. Μόνο τότε θα μπορούσαμε να χρειαστούμε το πρόγραμμα GALILEO. Εφόσον δεν υπάρχει μία τέτοια αντιπαράθεση, το πρόγραμμα GALILEO αποτελεί αποκλειστικά συμβολή των ευρωπαίων φορολογουμένων υπέρ της ηλεκτρονικής και διαστημικής βιομηχανίας, μίας βιομηχανίας η οποία υπόκειται σε σημαντικό βαθμό σε στρατιωτικά συμφέροντα. Οι πόροι για το πρόγραμμα GALILEO θα μπορούσαν να διατεθούν υπέρ του περιβάλλοντος και υπέρ αναγκαίων κοινωνικών παροχών.
<P>
Έκθεση Rόbig (A5-0234/2001)

<SPEAKER ID=120 LANGUAGE="FR" NAME="Bordes, Cauquil και Laguiller">
. (FR) Αφού εκφράζει τη λύπη του για την καθυστέρηση της Ευρωπαϊκής Ένωσης σε σχέση με τις Ηνωμένες Πολιτείες και την Ιαπωνία, η έκθεση προτείνει μια σειρά μέτρων που υποτίθεται ότι ευνοούν την "προώθηση της καινοτομίας" και την πρόοδο στον τομέα της έρευνας. Όλα τα προτεινόμενα μέτρα στρέφονται γύρω από την ιδέα ότι οι δημόσιες αρχές είναι εκείνες που πρέπει να χρηματοδοτούν, άμεσα ή έμμεσα, την έρευνα, αλλά τα ιδιωτικά συμφέροντα είναι εκείνα που πρέπει να αποκομίζουν κέρδη από αυτή.
<P>
Αυτό αφορά από τις επιδοτήσεις σε αυτές που η έκθεση αποκαλεί "καινοτόμους επιχειρήσεις" έως τα μέτρα ενθάρρυνσης της "συνεργασίας μεταξύ των επιχειρήσεων και των πανεπιστημίων" , πράγμα που σημαίνει υποταγή των δεύτερων στις πρώτες σε θέματα έρευνας.
<P>
Στην αιτιολογική έκθεση, δεν υποστηρίζεται απλώς η προώθηση του "επιχειρηματικού πνεύματος στο σχολείο" , αλλά ζητείται και "να εξαλειφθούν τα εμπόδια για την κινητικότητα, τα οποία προκύπτουν από τα συστήματα κοινωνικής ασφάλισης" .
<P>
Ο τίτλος της έκθεσης είναι "καινοτομία σε μια οικονομία της γνώσης" . Θα ήταν ακριβέστερο να αναφέρεται στην υποταγή της γνώσης, της έρευνας, του δημοσίου χρήματος στα εργοδοτικά συμφέροντα σε μια οικονομία του κέρδους.
<P>
Δεδομένου ότι είμαστε αντίθετοι τόσο στο πνεύμα όσο και στο γράμμα της έκθεσης, την καταψηφίσαμε.

<SPEAKER ID=121 LANGUAGE="FR" NAME="Caudron">
. (FR) Η υποδοχή που επιφυλάχθηκε σε αυτή την ανακοίνωση της Επιτροπής για την "καινοτομία σε μια οικονομία της γνώσης" υπήρξε κατά μέγα μέρος θετική.
<P>
Παρουσιάζει τον ευρωπαϊκό πίνακα ελέγχου αποτελεσμάτων στον τομέα της καινοτομίας χρησιμοποιώντας τις διαθέσιμες στατιστικές σε ευρωπαϊκό επίπεδο.
<P>
Η ανάλυση δείχνει ότι, παρά τις προσπάθειες που καταβλήθηκαν από τα κράτη μέλη για την προώθηση της καινοτομίας, οι επιδόσεις της Ευρώπης εξακολουθούν να υστερούν των επιδόσεων των κύριων ανταγωνιστών της. Εντούτοις, η καινοτομία αποτελεί μία από τις στρατηγικές προτεραιότητες που επεσήμανε το Ευρωπαϊκό Συμβούλιο της Λισαβόνας το Μάρτιο 2000.
<P>
Συνεπώς, η Επιτροπή διατυπώνει ορισμένες συστάσεις προς τα κράτη μέλη προκειμένου να βελτιώσουν τις πολιτικές τους για την ενθάρρυνση των καινοτόμων επιχειρήσεων και την τόνωση της καινοτομίας μέσω του οικονομικού και κοινωνικού ιστού. Τα κράτη μέλη καλούνται να βελτιώσουν τις πολιτικές τους για την ενθάρρυνση καινοτόμων επιχειρήσεων, την εξάλειψη των εμποδίων στις πρωτοβουλίες των καινοτόμων, την ενθάρρυνση της ιδιωτικής επένδυσης στην έρευνα και την καινοτομία, καθώς και τη βελτίωση των κανόνων που διέπουν τη χρήση των αποτελεσμάτων της έρευνας που χρηματοδοτείται από δημόσια κονδύλια.
<P>
Ασφαλώς, υποστηρίζω αυτές τις προτάσεις. Πιστεύω ότι σχέδια τα οποία εντάσσονται σε αυτή τη φιλοσοφία θα μπορέσουν να λάβουν κονδύλια στο πλαίσιο του 6ου ΠΠΕΑ.
<P>
Ο εισηγητής, από την πλευρά του, επισημαίνει τρεις καίριους τομείς στους οποίους είναι απαραίτητη η παρέμβαση της ΕΕ και η δέσμευση των κρατών μελών: δημιουργία μιας επιχειρηματικής νοοτροπίας στο πλαίσιο του εκπαιδευτικού συστήματος, προώθηση της κατάρτισης των εργαζομένων, ενθάρρυνση των μικρομεσαίων επιχειρήσεων στην καινοτομία. Επιπλέον, υπογραμμίζει ότι πρέπει να ληφθούν υπόψη οι ανάγκες των μικρομεσαίων επιχειρήσεων, εφόσον αντιπροσωπεύουν περισσότερες από 60 εκατομμύρια επιχειρήσεις και 60% των θέσεων εργασίας στην Ευρωπαϊκή Ένωση. Δεν μπορεί να υπάρξει καινοτομία χωρίς τις μικρομεσαίες επιχειρήσεις. Ασφαλώς, συμφωνώ με τον εισηγητή, αλλά οφείλω να ομολογήσω ότι πάνε χρόνια που ακούμε τα ίδια λόγια σχετικά με τον ουσιώδη ρόλο των ΜΜΕ στην ευρωπαϊκή οικονομία και με την ανάγκη να αρθούν τα πολυάριθμα εμπόδια για την ανάπτυξή τους. Δυστυχώς, ελάχιστη πρόοδος έχει επιτευχθεί!
<P>
Έλαβα υπόψη μου αυτό το δεδομένο κατά την εκπόνηση της έκθεσής μου για το 6ο ΠΠΕΑ, και προσπάθησα στο μέτρο του δυνατού να εξασφαλίσω στις ΜΜΕ πρόσβαση στα ευρωπαϊκά κονδύλια για την έρευνα και την ανάπτυξη !

<SPEAKER ID=122 NAME="Titley">
. (ΕΝ) Κυρία Πρόεδρε, χαιρετίζω θερμά την έκθεση του συναδέλφου Paul Rubig, η οποία προωθεί την έρευνα και την καινοτομία και υποστηρίζει μια πρωτοβουλία της Επιτροπής για την προαγωγή της καινοτομίας. Η ΕΕ έχει επανειλημμένως επικριθεί ότι δεν καταφέρνει να προλάβει την τεχνολογική καινοτομία και υπολείπεται θλιβερά των αμερικανών ομολόγων της σε αυτόν τον τομέα. Η ΕΕ πρέπει να κάνει περισσότερα για να εκμεταλλευτεί τις δυνατότητες καινοτομίας σε αυτόν τον τομέα και αυτό αναγνωρίστηκε, όπως περιγράφει η έκθεση, στη Λισαβόνα, στη λεγόμενη Σύνοδο Κορυφής dot.com. Τα ευρωπαϊκά κράτη μέλη πρέπει να συμπράξουν και να ενώσουν τις διαφορετικές ειδικότητές τους για να δημιουργήσουν ένα είδος "μέτρου σύγκρισης" . Για να συμπληρώσει αυτά τα μέτρα, η έκθεση ορθά απευθύνει έκκληση για μια εκπαίδευση υψηλότερης ποιότητας. Αυτό θα συμβάλει πολύ στο να δοθεί ώθηση στην κοινοτική στρατηγική της Λισαβόνας.
<P>
Τέλος, οι καινοτομίες αυτές δεν μπορούν να προχωρήσουν, αν δεν υπάρξει μια χαλάρωση των γραφειοκρατικών ρυθμίσεων. Αν μειώσουμε τη γραφειοκρατία που παρεμποδίζει την ευρωπαϊκή καινοτομία, τότε θα συμβάλουμε στην αύξηση της ικανότητάς μας να ανταγωνιστούμε την Αμερική. Αυτό θα τονώσει την ίδρυση περισσότερων επιχειρήσεων και νέων κοινοπραξιών.
<P>
Έκθεση Mayer (A5-0311/2001)

<SPEAKER ID=123 LANGUAGE="FR" NAME="Berniι">
. (FR) Χθες το βράδυ, κλείνοντας τη συζήτηση, ο Επίτροπος Bolkestein, βασιζόμενος στις έρευνες, απέκρουσε ρητώς όσους ισχυρίζονται ότι η εισαγωγή του καθεστώτος κοινοτικής ανάλωσης επέφερε αύξηση των τιμών. Αντιθέτως, σε ορισμένες περιπτώσεις μπόρεσε να σημειωθεί μείωση.
<P>
Όσοι ισχυρίζονται ότι υπερασπίζονται τον καταναλωτή προστατεύουν στην πραγματικότητα τα κυκλώματα παράλληλων εισαγωγών που απειλούν την ποιότητα, την καινοτομία και την απασχόληση και ευνοούν τις απομιμήσεις.
<P>
Αυτός είναι ο λόγος για τις τρεις τροπολογίες που κατέθεσα και οι οποίες μοιάζουν να ανησυχούν τον εισηγητή. Πράγματι, το ΕΛΚ ζήτησε ψηφοφορία με ονομαστική κλήση για όλες τις τροπολογίες μας, ούτως ώστε να είναι βέβαιο μέχρι τέλους για τον έλεγχο των μελών του και τις δεσμεύσεις ορισμένων συντονιστών.
<P>
Για άλλη μια φορά, φοβούμαι ότι οι πιέσεις και τα παζάρια θα επικρατήσουν και θα ληφθεί μια κακή απόφαση.
<P>
Για να αποφευχθεί ο άχρηστος πολλαπλασιασμός του κόστους που αντιπροσωπεύουν αυτές οι ψηφοφορίες με ονομαστική κλήση, αποσύρουμε τις δύο πρώτες τροπολογίες μας και διατηρούμε μόνον την τροπολογία 3, η οποία αρκεί κατά την άποψή μας για να αποδείξει τη θλιβερή αλήθεια.

<SPEAKER ID=124 LANGUAGE="DE" NAME="Lulling">
. (DE) Η διεθνής ανάλωση δικαιωμάτων επί σημάτων είναι ένα θέμα που συζητήθηκε έντονα τους τελευταίους μήνες, όπως δείχνει η έκθεση, η οποία καθυστερούσε για μήνες και παρουσιάζει βασικές τροποποιήσεις σε σχέση με το πρώτο σχέδιο έκθεσης. Η ανάλωση δικαιωμάτων επί σημάτων αφορά όλα τα επώνυμα προϊόντα. Ως Πρόεδρος της Διακομματικής Ομάδας για τον οίνο θα ήθελα, ωστόσο, να επικεντρωθώ στις συνέπειες που αφορούν το συγκεκριμένο τομέα.
<P>
Η διεθνής ανάλωση δικαιωμάτων επί σημάτων δεν πρόκειται να προσφέρει κανενός είδους πλεονεκτήματα στους καταναλωτές της Ευρωπαϊκής Ένωσης όσον αφορά τον τομέα των τροφίμων και ποτών. Τούτο επιβεβαιώνεται και από την μελέτη NERA που έγινε κατ' εντολήν της Επιτροπής. Μακροπρόθεσμα μάλιστα θα μπορούσαν ίσως να προκύψουν μειονεκτήματα για τους ευρωπαίους καταναλωτές εξαιτίας του γεγονότος ότι η βιομηχανία μας στερείται τη δυνατότητα ανάπτυξης νέων προϊόντων και προσφοράς νέων υπηρεσιών στον καταναλωτή. Εάν τα έσοδα πέσουν πολύ εξαιτίας των παραλλήλων εισαγωγών τρίτων χωρών, θα μειωθούν ταυτόχρονα και τα κίνητρα επένδυσης σε νέα σήματα.
<P>
Επιπλέον, εξαιτίας των πολύπλοκων δικτύων διανομής που θα προκύψουν σε περίπτωση διεθνούς ανάλωσης δικαιωμάτων επί σημάτων θα καταστεί δυσκολότερη η αποφυγή της πειρατείας. Από αυτό θα προκύψουν αναμφίβολα μειονεκτήματα για τον καταναλωτή και τον κατασκευαστή επωνύμων προϊόντων, μεταξύ άλλων και ως προς την προστασία της υγείας του καταναλωτή.
<P>
Ως εκ τούτου τάσσομαι κατά της διεθνούς ανάλωσης δικαιωμάτων επί σημάτων. Ενόψει όμως της εξέλιξης που σημειώθηκε από τότε που εκπονήθηκε το σχέδιο έκθεσης, δεν θα καταψηφίσω την έκθεση.
<P>
Κοινό ψήφισμα για τον ρατσισμό (ΚΨ B5-0605/2001)

<SPEAKER ID=125 NAME="Kirkhope">
. (ΕΝ) Οι Συντηρητικοί του ΗΒ ψήφισαν κατά αυτής της πρότασης κανονισμού, γιατί επαναλαμβάνει τα λάθη της διάσκεψης στο Durban. Δεν μπορούμε να υποστηρίξουμε την άτοπη έμφαση στη Μέση Ανατολή και δεν ξέρουμε μήπως θα ήταν καλύτερο να μην είχε καταλήξει σε συμπεράσματα η διάσκεψη. Από πολλές απόψεις, η διάσκεψη του Durban ανήκει σε μια εποχή που τελείωσε στις 11 Σεπτεμβρίου.

<SPEAKER ID=126 LANGUAGE="IT" NAME="Muscardini">
. (IT) Υπάρχουν τρεις λόγοι στη βάση κάθε ρατσιστικής στάσης: πρώτον, η άγνοια του άλλου, που μπορεί να προκαλέσει φόβο και κατά συνέπεια απόρριψη. Δεύτερον, η κακοπιστία, σε συνδυασμό με την αλαζονεία, όσων, με κάθε τρόπο, θέλουν να αισθάνονται ανώτεροι, ωθούμενοι ίσως από ένα ασυνείδητο σύνδρομο κατωτερότητας. Τρίτον, η βούληση - πολιτική, οικονομική και θρησκευτική - όσων, μέσα από την κυριαρχία πάνω στους άλλους, θέλουν να αποκτήσουν ολοένα και περισσότερη εξουσία.
<P>
Αν είναι προφανές, συνεπώς, ότι είναι αναγκαία μια ισχυρή και εκτεταμένη πολιτιστική δραστηριότητα που θα διδάξει σε όλους το σεβασμό και την αποδοχή των άλλων, είναι εξίσου προφανές ότι ο πολιτισμένος κόσμος πρέπει να καταπολεμήσει με κάθε μέσον τα πολιτικά, πολιτιστικά, οικονομικά και θρησκευτικά συστήματα που υποδαυλίζουν το ρατσισμό και στηρίζονται σε αυτόν.
<P>
Ο σεβασμός της διαφορετικότητας δεν μπορεί όμως να είναι ανεξάρτητος, στον πολιτισμένο κόσμο, από μία σταθερή και φωτισμένη δράση, ώστε σε κάθε γωνιά του πλανήτη να επιτευχθεί ο στόχος του σεβασμού των ανθρώπινων δικαιωμάτων και της αξιοπρέπειας του ατόμου. Κατά συνέπεια, δεν μπορεί να θεωρηθεί ρατσιστική η στάση εκείνων των πολιτισμών, δυτικών ή όχι, οι οποίοι μάχονται, για παράδειγμα, κατά των θρησκευτικών ή τελετουργικών πρακτικών που θίγουν τη σωματική ακεραιότητα του ανθρώπου ή εκμηδενίζουν την προσωπικότητά του. Είναι πρακτικές που δεν θεωρούν ακόμη τις γυναίκες ως άτομα που μπορούν να ασκήσουν όλα τα δικαιώματα, αλλά ως αντικείμενα στα οποία επιβάλλονται συνήθειες που απαγορεύουν ή περιορίζουν τη συμμετοχή τους στην κοινωνική και πολιτική ζωή.
<P>
Όλη η ιστορία του ανθρώπου στιγματίζεται δυστυχώς από συλλογικούς και ατομικούς ρατσισμούς. Σήμερα η πολιτική, καταδικάζοντας τους ρατσισμούς του παρελθόντος, δεν πρέπει να υποπέσει στο λάθος της δημιουργίας νέων. Δεν μπορούμε, πράγματι, να αγνοήσουμε ότι υπάρχει και μια μορφή πολιτικού ρατσισμού που διατηρείται στην εποχή μας: είναι ο ρατσισμός αυτών που καταδικάζουν τις ιδέες των άλλων, μόνο γιατί εκφράζουν ένα διαφορετικό πολιτικό χρώμα. Αυτός είναι ο λόγος για τον οποίο καλούμε το Ευρωπαϊκό Κοινοβούλιο, την Επιτροπή και το Συμβούλιο, να κινηθούν, στο εσωτερικό τους και στις ενέργειές τους εκτός της Κοινότητας, με πολύ πιο αποτελεσματικό τρόπο απ' ό,τι έχουν κάνει μέχρι σήμερα, για να προάγουν στους λαούς και στις κυβερνήσεις έναν πολιτισμό αμοιβαίου σεβασμού, ο οποίος, για το λόγο αυτό, δεν πρέπει να ανέχεται στάσεις, σκέψεις και ενέργειες που αρνούνται την αξιοπρέπεια του ανθρώπου, έστω κι αν αυτές είναι εκφράσεις θρησκείας, πολιτιστικής θεωρίας, οικονομικού ή πολιτικού σχεδίου.
<P>
Μετά από αυτές τις δηλώσεις, ψηφίζω υπέρ του ψηφίσματος.

<SPEAKER ID=127 LANGUAGE="FR" NAME="Souchet">
. (FR) Οι βουλευτές της "Κίνησης για τη Γαλλία" απείχαν κατά την ψηφοφορία του ψηφίσματος για τη Διάσκεψη στο Durban ακριβώς για να δείξουν την πολύ έντονη αποδοκιμασία τους για την εξαιρετικά διφορούμενη συμπεριφορά που είχαν στο πλαίσιο αυτό οι εκπρόσωποι της Ευρωπαϊκής Ένωσης.
<P>
Πράγματι, ιδού μια Διάσκεψη που συνεκλήθη υπό την αιγίδα των Ηνωμένων Εθνών, που αφήνεται να λοξοδρομήσει, να καταστεί εργαλείο μερικών ισλαμιστικών ΜΚΟ, με την ενεργή ή σιωπηρή συνενοχή αρκετών κρατών που ανήκουν κυρίως στην αραβομουσουλμανική σφαίρα επιρροής, μεταξύ των οποίων ορισμένες συνήθως χαρακτηρίζονται "μετριοπαθείς" , μια Διάσκεψη που φτάνει σε απαράδεκτες εννοιολογικές συγχύσεις μεταξύ σιωνισμού και ρατσισμού, και οι εκπρόσωποί μας συνεχίζουν να μετέχουν σαν να μην συνέβη τίποτα.
<P>
Μπροστά στην ξεκάθαρη στάση των ΗΠΑ και του Ισραήλ, η αποχώρηση του οποίου από τη Διάσκεψη σήμανε ότι η κατάσταση είχε φθάσει στο απροχώρητο, η Ευρωπαϊκή Ένωση διακινδύνευσε, επιλέγοντας να μείνει, να φανεί ότι υποστηρίζει, ακόμα κι αν το αρνείται σήμερα, σκανδαλώδεις συγχύσεις εννοιών και απαράδεκτες ακρότητες που ο φιλόσοφος Alain Finkielkraut περιέγραψε με αυτά τα λόγια: "Το Durban αντιπροσωπεύει μια διάσκεψη κατά του ρατσισμού που πήρε υπ' ευθύνη του τον αντισημιτισμό και την άρνηση της ανθρωπότητας" .
<P>
Η τιμή και η αξιοπρέπεια απαιτούσαν την αποχώρηση των Ευρωπαίων, αποχώρηση που θα είχε εξάλλου στείλει ισχυρό και σωτήριο μήνυμα προς τα Ηνωμένα Έθνη και το Γενικό Γραμματέα τους, να συνέλθουν και να αντιδράσουν στην προσπάθεια ιδεολογικής επικράτησης των ισλαμιστών, ώστε να εκπροσωπήσουν πραγματικά τα συμφέροντα και τις αξίες της διεθνούς κοινότητας. Οποιαδήποτε μορφή ανοχής απέναντι στις εννοιολογικές συγχύσεις που επιχειρήθηκαν στο Durban μπορεί στην πράξη να ερμηνευτεί τόσο ως σημάδι αδυναμίας από μέρους μας όσο και ενθάρρυνσης προς αυτούς που σκοπό τους έχουν να καταστρέψουν τις αξίες μας.

<SPEAKER ID=128 NAME="Sumberg">
. (ΕΝ) Καταψήφισα το ψήφισμα σχετικά με την Παγκόσμια Διάσκεψη κατά του Ρατσισμού στο Durban για να καταδείξω ότι η διάσκεψη αυτή έβλαψε σοβαρά την προαγωγή των καλών φυλετικών σχέσεων. Τη διάσκεψη καπηλεύτηκαν εκείνοι που είχαν ως μοναδικό τους σκοπό να βάλλουν κατά του κράτους του Ισραήλ και να αγνοήσουν το γεγονός ότι είναι το μόνο κράτος στη Μέση Ανατολή που βασίζεται στη δημοκρατία. Το Ισραήλ κατηγορείται από χώρες και οργανώσεις που έχουν τραγικές επιδόσεις όσον αφορά τα ανθρώπινα δικαιώματα. Ακόμη χειρότερα, η γλώσσα και ο τόνος των επιθέσεων είχε περισσότερα κοινά σημεία με το "Der Stόrmer» στη Γερμανία του Αδόλφου Χίτλερ.
<P>
Και παρόλα αυτά, δεν υπήρξε καταδίκη από τα Ηνωμένα Έθνη ή τη Διάσκεψη, η οποία επέτρεψε να γίνει αυτό. Οι Ηνωμένες Πολιτείες έκαναν σαφές ότι δεν πρόκειται να λάβουν μέρος σε αυτές τις διαδικασίες.
<P>
Η Ευρωπαϊκή Ένωση έπρεπε να υιοθετήσει ανάλογη άποψη. Το ότι απέτυχε να το κάνει, δείχνει ξεκάθαρα την αποτυχία της να διδαχθεί τα μαθήματα της ιστορίας.

<SPEAKER ID=129 NAME="Πρόεδρος">
Με αυτό ολοκληρώνεται η ώρα των ψηφοφοριών.
<P>
(Η συνεδρίαση διακόπτεται στις 13.39 και επαναλαμβάνεται στις 15.00)

<CHAPTER ID=5>
Καλωσσρισμα
<SPEAKER ID=130 NAME="Πρόεδρος">
Θα ήθελα καταρχάς, κυρίες και κύριοι, να εκφράσω τη χαρά της Προεδρίας για την παρουσία σε αυτό το Ημικύκλιο αντιπροσωπείας του μαροκινού κοινοβουλίου, υπό την ηγεσία του κ. Brahim Rachidi, που πραγματοποιεί την ένατη επίσκεψή του στο Κοινοβούλιο.
<P>
(Χειροκροτήματα) Καλωσορίζοντας τον κ. Rachidi και τα μέλη της αντιπροσωπείας του, θα ήθελα να επισημάνω τη σημασία που έχουν για μας αυτές οι συναντήσεις, οι οποίες δίνουν στα δύο κοινοβούλια την ευκαιρία να επαναβεβαιώσουν την κοινή τους δέσμευση για τις μεγάλες δημοκρατικές αρχές. Όπως γνωρίζετε, αγαπητοί συνάδελφοι, το Μαρόκο καταδίκασε τις πρόσφατες τρομοκρατικές ενέργειες που έγιναν στις Ηνωμένες Πολιτείες και εκδήλωσε με αλάνθαστο τρόπο την αλληλεγγύη του προς αυτή τη χώρα και προς όλα τα φιλελεύθερα έθνη, όπως και τη δέσμευσή της στον παγκόσμιο αγώνα κατά της τρομοκρατίας.
<P>
Η Ευρωπαϊκή Ένωση, μαζί με τους γείτονές της στο νότο της Μεσογείου, εντείνει τις προσπάθειές της για να συμβάλλει στη δημιουργία μίας σταθερής, δημοκρατικής και ευημερούσας περιοχής στο πλαίσιο της διαδικασίας της Βαρκελώνης, μια διαδικασίας απαραίτητης για το μέλλον της Ευρώπης και των πιο αγαπητών και κοντινών γειτόνων της.
<P>
Κατά τη διάρκεια αυτής της περιόδου, που προβλέπεται δύσκολη, θέλω να υπογραμμίσω, κύριε Αντιπρόεδρε του Κοινοβουλίου του Μαρόκου, τη δέσμευσή μας γι' αυτές τις κοινές αξίες και την κατηγορηματική μας καταδίκη κάθε προσπάθειας εξομοίωσης της τρομοκρατίας και του αραβομουσουλμανικού κόσμου. Σ' αυτό το πλαίσιο, εμείς δεσμευτήκαμε να δράσουμε με αποφασιστικότητα για την καταπολέμηση κάθε εθνικιστικής, ρατσιστικής ή ξενόφοβης παρέκκλισης.
<P>
Κύριε Αντιπρόεδρε, ελπίζω ολόψυχα ότι οι συναντήσεις που θα έχετε με τα μέλη της Αντιπροσωπείας για τις Σχέσεις με τις Χώρες του Μαγκρέμπ και με άλλους συναδέλφους θα συμβάλλουν στην ακόμη μεγαλύτερη σύσφιξη των δεσμών που ενώνουν τις χώρες της Ευρωπαϊκής Ένωσης με το Βασίλειο του Μαρόκου και θα μας επιτρέψουν να συνεχίσουμε την κοινή μας αναζήτηση της ειρήνης και της ευημερίας για όλες τις χώρες και των δύο ακτών της Μεσογείου.
<P>
(Χειροκροτήματα)

<CHAPTER ID=6>
Σύμφωνο Σταθερότητας και Ανάπτυξης - Ανεπίσημη συνεδρίαση των υπουργών Οικονομικών ECOFIN (Λιέγη, 22 και 23 Σεπτεμβρίου 2001)
<SPEAKER ID=131 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με το Σύμφωνο Σταθερότητας και Ανάπτυξης καθώς και σχετικά με την ανεπίσημη συνεδρίαση των υπουργών Οικονομικών ECOFIN στις 22 και 23 Σεπτεμβρίου στη Λιέγη.
<P>
Τον λόγο έχει, καταρχάς, η κ. Neyts-Uyttebroeck, εξ ονόματος του Συμβουλίου.

<SPEAKER ID=132 LANGUAGE="FR" NAME="Neyts-Uyttebroeck">
. (FR) Κύριε Πρόεδρε, αγαπητοί συνάδελφοι, επιτρέψτε μου να εκφράσω με τη σειρά μου τη συγκίνηση που μου προκαλεί η παρουσία στα θεωρεία μιας αντιπροσωπείας του κοινοβουλίου του Μαρόκου. Η τύχη και τα καθήκοντά μου με έκαναν να βρίσκομαι την τραγική εκείνη ημέρα της 11ης Σεπτεμβρίου στην Καζαμπλάνκα, επικεφαλής μιας βελγικής οικονομικής αποστολής στο Μαρόκο. Συμμετείχα σε γεύμα στο οποίο παρευρίσκοντο δέκα μέλη της μαροκινής κυβέρνησης, μεταξύ των οποίων και ο Πρωθυπουργός του Μαρόκου, και μαζί μάθαμε τα τραγικά νέα. Έτσι, μοιραστήκαμε και τη θλίψη που μας προκάλεσαν τα φρικτά αυτά γεγονότα και αντιδράσαμε όπως γνωρίζετε έκτοτε. Θα ήθελα λοιπόν, με τη σειρά μου, να χαιρετίσω την αντιπροσωπεία που βρίσκεται εδώ.
<P>
(Χειροκροτήματα)
<P>
Ευθύς αμέσως με την εισαγωγή του κοινού νομίσματος αποφασίστηκε να ενισχυθεί ο οικονομικός συντονισμός μεταξύ των τότε ένδεκα και σήμερα δώδεκα κρατών μελών τα οποία ανήκουν στη ζώνη του ευρώ. Αυτός ο συντονισμός συγκεκριμενοποιήθηκε μέσω της Ομάδας του Ευρώ στην οποία προεδρεύει για όλο το χρόνο εφέτος το Βέλγιο και στην οποία συμμετέχουν όλοι οι Υπουργοί Οικονομικών των κρατών μελών τα οποία αποτελούν τη ζώνη του ευρώ, καθώς και ο αρμόδιος για τα οικονομικά και νομισματικά ζητήματα Επίτροπος μαζί με τον πρόεδρο της Ευρωπαϊκής Κεντρικής Τράπεζας.
<P>
Αυτή η ενισχυμένη συνεργασία έχει, όπως γνωρίζετε, ένα χαρακτήρα άτυπο αλλά και διαρθρωτικό και δεν είναι εις βάρος των αρμοδιοτήτων τις οποίες αναθέτουν οι συνθήκες στο Συμβούλιο Ecofin. Κατά τα πρώτα χρόνια της ύπαρξης του κοινού νομίσματος, αναφέρομαι στα έτη 1999 και 2000, οι δραστηριότητες της Ομάδας του Ευρώ είχαν επικεντρωθεί κυρίως στην επίτευξη αυτής της ενισχυμένης οικονομικής συνεργασίας μεταξύ των κρατών μελών που συμμετέχουν στη ζώνη του ευρώ.
<P>
Αυτός ο συντονισμός ανταποκρίνεται στην κύρια πρόκληση που αντιμετωπίζουμε, δηλαδή να σεβαστούμε και να εφαρμόσουμε την αρχή της επικουρικότητας συνδυάζοντας συγχρόνως την άσκηση των οικονομικών αρμοδιοτήτων κάθε συμμετέχουσας χώρας μέλους ξεχωριστά με το κοινοτικό νομισματικό σχέδιο στο οποίο συμμετέχουν αυτά τα κράτη μέλη.
<P>
Η εντολή που έχει δοθεί στην Ευρωπαϊκή Κεντρική Τράπεζα είναι να ασκεί ανεξάρτητη νομισματική πολιτική, πρώτος στόχος της οποίας είναι η σταθερότητα των τιμών.
<P>
Η αποκέντρωση της οικονομικής πολιτικής και ο συγκεντρωτισμός στις αποφάσεις για τα νομισματικά ζητήματα αποτελούν τρόπον τινά το κύριο παράδοξο της Οικονομικής και Νομισματικής Ένωσης. Το πρώτο καθήκον της Ομάδας του Ευρώ σε αυτήν την συντονισμένη οικονομική συνεργασία είναι να καθορίζει τις κατευθυντήριες γραμμές της οικονομικής πολιτικής στη ζώνη του ευρώ.
<P>
Το μήνυμα που έστειλαν πέρυσι στην Νίκαια οι αρχηγοί κρατών και κυβερνήσεων βαδίζει εξάλλου στην ίδια ακριβώς κατεύθυνση. Στα συμπεράσματά του το Ευρωπαϊκό Συμβούλιο εκφράζει την ικανοποίησή του τόσο για τη βελτίωση της συνεργασίας εντός της Ομάδας του Ευρώ όσο και για την ενίσχυση του συντονισμού των οικονομικών πολιτικών μεταξύ των κρατών μελών της ζώνης του ευρώ.
<P>
Οι προσπάθειες της βελγικής Προεδρίας της Ομάδας του Ευρώ επικεντρώνονται απολύτως στην περαιτέρω ενίσχυση του ρόλου, της διαφάνειας και της αξιοπιστίας της Ομάδας του Ευρώ.
<P>
Η βελγική Προεδρία καταβάλλει επίσης προσπάθειες για τη δημιουργία ενός πλαισίου αναφοράς και μίας μεθόδου εργασίας για τα επόμενα χρόνια, κυρίως όσον αφορά το συντονισμό των οικονομικών πολιτικών των διαφόρων κρατών μελών.
<P>
Τα κύρια όργανα μιας μακροοικονομικής πολιτικής, δηλαδή η νομισματική και δημοσιονομική πολιτική, θα πρέπει να συγκλίνουν με το βέλτιστο δυνατό τρόπο, χρειάζεται δηλαδή το καλύτερο δυνατό μείγμα πολιτικών, προκειμένου να επιτευχθούν οι στόχοι που θέσαμε, όπως η σταθερότητα των τιμών και η υποστήριξη των οικονομικών δραστηριοτήτων.
<P>
(FR) Κύριε Πρόεδρε, κυρίες και κύριοι, όσον αφορά την Ομάδα του Ευρώ, είναι σημαντικό κατά πρώτον, να αναπτυχθεί μια αποτελεσματική και βιώσιμη δημοσιονομική πολιτική για το σύνολο της ζώνης, αλλά και ιδίως για κάθε κράτος μέλος ξεχωριστά. Και αυτό με σεβασμό των εθνικών περιορισμών και ιδιαιτεροτήτων. Αυτή η δημοσιονομική πολιτική πρέπει να αποτελέσει το βέλτιστο συμπλήρωμα της νομισματικής πολιτικής της Ευρωπαϊκής Κεντρικής Τράπεζας.
<P>
Εντούτοις, η χάραξη αυτής της βέλτιστης δημοσιονομικής πολιτικής δεν είναι εύκολη, μεταξύ άλλων διότι οι επιπτώσεις κάθε δημοσιονομικής πολιτικής ποικίλλουν ανάλογα με τον υπόψη χρονικό ορίζοντα. Έτσι, στο βραχυπρόθεσμο επίπεδο, για παράδειγμα, είναι σημαντικό να αποφευχθούν οι δημοσιονομικές πολιτικές που συμβαδίζουν με τον οικονομικό κύκλο. Μεσοπρόθεσμα, πρέπει να διατηρηθούν οι στόχοι του συμφώνου σταθερότητας και ανάπτυξης που αποβλέπουν στο να καταστούν τα δημόσια οικονομικά ισοσκελισμένα ή πλεονασματικά. Μακροπρόθεσμα, θα έχει ζωτική σημασία να εξασφαλιστεί η βιωσιμότητα των δημοσίων οικονομικών λαμβάνοντας υπόψη τα διάφορα στοιχεία αυτής της εξίσωσης, συμπεριλαμβανομένης της σημαντικής και δυσχερούς προβληματικής των επιπτώσεων της γήρανσης του πληθυσμού.
<P>
Από τα προαναφερθέντα προκύπτει σαφώς, κυρίες και κύριοι, το εύρος των προκλήσεων που αντιμετωπίζουμε. Δεν χρειάζεται καν να υπογραμμιστεί σε ποιο βαθμό οι εννοιολογικές και μεθοδολογικές δυσχέρειες, καθώς και η αναπόφευκτη οικονομική αβεβαιότητα δυσχεραίνουν και καθιστούν πολύπλοκο τον προσδιορισμό και την υλοποίηση των δημοσιονομικών πολιτικών. Οι στατιστικής φύσεως δυσκολίες, η αβεβαιότητα που χαρακτηρίζει τις οικονομικές προβλέψεις, ακόμα και τις βραχυπρόθεσμες, η ποικιλία των καταστάσεων που απαντώνται, καθώς και το γεγονός ότι οι δημοσιονομικές πολιτικές γίνονται αισθητές μόνο μετά από ένα ορισμένο χρονικό διάστημα καθιστούν δυσχερή τον εκ των προτέρων προσδιορισμό της δημοσιονομικής πολιτικής. Η μακροπρόθεσμη ανάλυση της δημοσιονομικής πολιτικής αποτελεί και αυτή ουσιώδες στοιχείο των διαρθρωτικών πολιτικών. Όσον αφορά τη δημογραφική γήρανση, η υιοθετούμενη στρατηγική έγκειται σε συνδυασμό προσεγγίσεων που αποσκοπούν τόσο στην ταχύτερη μείωση του δημοσίου χρέους, στην υιοθέτηση μέτρων με στόχο την αύξηση του ποσοστού απασχόλησης καταργώντας σταδιακά τις παγίδες της απασχόλησης, ιδίως μέσω της μείωσης της φορολογίας της εργασίας και τέλος, στη μεταρρύθμιση σε βάθος των συνταξιοδοτικών συστημάτων, ούτως ώστε να εξασφαλιστεί η βιωσιμότητά τους.
<P>
Η βελγική Προεδρία προτίθεται να εμβαθύνει στην εξέταση του μακροπρόθεσμα βιώσιμου χαρακτήρα των δημοσίων οικονομικών, ιδίως σε σχέση με το πρόγραμμα σταθερότητας και σύγκλισης. Όσον αφορά τους μακροπρόθεσμους στόχους και τα μέσα που θα πρέπει να χρησιμοποιηθούν, υπάρχει συναίνεση μεταξύ των κρατών μελών και των λοιπών ενδιαφερομένων. Αντιθέτως, σε βραχυπρόθεσμο και μεσοπρόθεσμο επίπεδο, η πρόσφατη επιδείνωση της συγκυρίας δημιούργησε μια κάποια σύγχυση. Είναι σαφές ότι θα πρέπει να διεξαχθεί συζήτηση σε βάθος, ούτως ώστε να καθοριστεί και να στηριχτεί σε γερά θεμέλια μια σταθερή κοινή θέση. Και αυτή η συζήτηση θα πρέπει να διεξαχθεί κατά τη διάρκεια της Προεδρίας μας.
<P>
Κυρίες και κύριοι, ας είμαστε σαφείς: το σύμφωνο σταθερότητας και ανάπτυξης πρέπει να τηρηθεί. Κατά την άτυπη συνεδρίαση του Ecofin στη Λιέγη, στις 21 και 22 Σεπτεμβρίου, τα κράτη μέλη επανέλαβαν αυτή τη δέσμευση. Συνεπώς, είναι αδιανόητο να αντιμετωπίσουν τα κράτη μέλη υπερβολικά ελλείμματα υψηλότερα από το κριτήριο σύγκλισης του 3%. Το έκτακτο Ευρωπαϊκό Συμβούλιο της 21ης Δεκεμβρίου επανέλαβε και αυτό την προσήλωσή του στο σεβασμό του πλαισίου, των κανόνων και της πλήρους εφαρμογής του συμφώνου σταθερότητας και ανάπτυξης.
<P>
Εντούτοις, αυτό δεν σημαίνει ότι τα συνυπολογιζόμενα δημοσιονομικά πλεονάσματα πρέπει να ορίζονται κατά ανελαστικό τρόπο. Αντί για μια καθαρά ονομαστική προσέγγιση, επιβάλλεται η λήψη υπόψη διορθώσεων λόγω συγκυριακών διακυμάνσεων. Εξάλλου, οι γενικές κατευθυντήριες γραμμές οικονομικής πολιτικής για το 2001 που εγκρίθηκαν τον περασμένο Ιούνιο στο Γκέτεμποργκ, είναι σαφείς ως προς το σημείο αυτό. Η αρχή γίνεται δεκτή χωρίς συζήτηση σε περίοδο ευνοϊκής συγκυρίας. Έτσι, για παράδειγμα, μια οικονομική ανάπτυξη υψηλότερη του προβλεπομένου πρέπει αναγκαστικά να οδηγήσει σε μεγαλύτερη βελτίωση των ονομαστικών δημοσιονομικών δεδομένων και έτσι αποκλείεται μια δημοσιονομική πολιτική που να συμβαδίζει με τον οικονομικό κύκλο και να επιφέρει χαλάρωση των δαπανών η οποία θα μπορούσε να οδηγήσει σε υπερθέρμανση.
<P>
Το ζήτημα που τίθεται τώρα είναι αν αυτές οι κυκλικές διακυμάνσεις μπορούν να ληφθούν υπόψη κατά συμμετρικό τρόπο σε περίοδο περιορισμένης ανάπτυξης, ή ακόμα και ύφεσης. Η Προεδρία μας είναι πεπεισμένη ότι αυτό μπορεί να συμβεί και η γνώμη μας αυτή ενισχύεται από την ανάγνωση των γενικών κατευθυντηρίων γραμμών οικονομικής πολιτικής για το 2001.
<P>
Σε ένα λιγότερο ευνοϊκό οικονομικό περιβάλλον, τα πλεονάσματα που λαμβάνονται ακόμα υπόψη στο πλαίσιο του συμφώνου θα πρέπει, και αυτά, να διορθώνονται βάσει των συγκυριακών διακυμάνσεων. Συνεπώς, τα ονομαστικά πλεονάσματα μπορούν να επηρεαστούν από μια συγκυριακή επιδείνωση, αλλ' εντούτοις, οι διακυμάνσεις τους μπορούν να είναι συνάρτηση μόνον των ίδιων αυτών συγκυριακών διακυμάνσεων.
<P>
Υπ' αυτές τις συνθήκες, πρέπει και πάλι να αποφευχθεί μια πολιτική που να συμβαδίζει με τον οικονομικό κύκλο. Συνεπώς, μια μείωση των εσόδων δεν μπορεί να αντισταθμιστεί από ανάλογη μείωση των δαπανών. Για να αναλυθούν σωστά οι δημοσιονομικές θέσεις, είναι απαραίτητο οι κυκλικές διορθώσεις να είναι αξιόπιστες. Έτσι, στην ημερήσια διάταξη της βελγικής Προεδρίας έχει εγγραφεί η εκπόνηση αποτελεσματικών μεθόδων υπολογισμού της απόκλισης της παραγωγής σε σχέση με τη δυνητική ανάπτυξη. Οι μέθοδοι αυτές θα πρέπει να χρησιμοποιηθούν στα μελλοντικά προγράμματα σταθερότητας.
<P>
Κύριε Πρόεδρε, κυρίες και κύριοι, κύριε Επίτροπε, όλα αυτά τα θέματα θα οδηγήσουν, είμαι πεπεισμένη γι' αυτό, σε μακρές αλλά ενδιαφέρουσες συζητήσεις κατά τις προσεχείς συναντήσεις της Ομάδας του Ευρώ.

<SPEAKER ID=133 LANGUAGE="ES" NAME="Solbes">
. (ES) Κύριε Πρόεδρε, από την πλευρά μου, θα ήθελα να καλωσορίσω επίσης την μαροκινή αντιπροσωπεία που παρίσταται εδώ σήμερα, και θα προσπαθήσω να αναλύσω τα δύο προβλήματα που μας τίθενται: το Σύμφωνο Σταθερότητας και Ανάπτυξης και το ανεπίσημο Συμβούλιο των Υπουργών Οικονομικών ECOFIN για το οποίο θα ήθελα να σας ενημερώσω συλλογικά στην πρώτη μου παρουσίαση.
<P>
Το Συμβούλιο που έλαβε χώρα στη Λιέγη στις 22 και 23 Σεπτεμβρίου 2001 επικέντρωσε τη συζήτησή του στις οικονομικές επιπτώσεις των τρομοκρατικών επιθέσεων στις Ηνωμένες Πολιτείες.
<P>
Θα ήθελα να επισημάνω τρεις πτυχές των επιπτώσεων αυτών που συζητήθηκαν στο ECOFIN: πρώτον, την οικονομική κατάσταση, και να επωφεληθώ επίσης της ευκαιρίας για να μιλήσω για το Σύμφωνο Σταθερότητας και Ανάπτυξης.
<P>
Δεύτερον, τη χρηματοδότηση της τρομοκρατίας.
<P>
Και, τρίτον, τα ασφαλιστικά προβλήματα των αεροπορικών εταιρειών.
<P>
Θα προσθέσω επίσης ορισμένα σχόλια σχετικά με δύο άλλα σημαντικά θέματα που θίχτηκαν στη Λιέγη: την προετοιμασία για τη μετάβαση στο ευρώ και τα ζητήματα που σχετίζονται με την παγκοσμιοποίηση.
<P>
Σχετικά με το πρώτο θέμα, θα ήθελα να επισημάνω ότι οι τρομοκρατικές επιθέσεις στις Ηνωμένες Πολιτείες ενίσχυσαν την πεποίθησή μας ότι η διεθνής συνεργασία σε οικονομικά και χρηματοδοτικά θέματα είναι επιτακτική και ότι είναι απαραίτητο να ενισχυθεί ο συντονισμός των οικονομικών πολιτικών στην Ευρωπαϊκή Ένωση.
<P>
Η Ευρωπαϊκή Ένωση έχει επηρεαστεί, ήδη από το περασμένο έτος, περισσότερο από αυτό που είχαμε προβλέψει αρχικά, από την επιβράδυνση της οικονομικής δραστηριότητας στις Ηνωμένες Πολιτείες και στον υπόλοιπο κόσμο. Τα τραγικά συμβάντα στις Ηνωμένες Πολιτείες αύξησαν την αβεβαιότητα και επίσης τους αρνητικούς κινδύνους για τις προσδοκίες της γενικής ανάπτυξης. Δεν μπορούμε να προσποιούμαστε ότι δεν συνέβη τίποτα, αλλά ταυτόχρονα είναι πολύ δύσκολο να εκτιμηθούν με ακρίβεια οι δυνητικές επιπτώσεις αυτών των πράξεων.
<P>
Η ανάπτυξη της Ευρωπαϊκής Ένωσης αυτόν το χρόνο θα είναι σαφώς μικρότερη του 2%, όμως ελπίζουμε ακόμη σε μία σταδιακή επανάκτηση της εσωτερικής ζήτησης τα επόμενα τρίμηνα ως αποτέλεσμα μίας σειράς παραγόντων: της μείωσης του πληθωρισμού, των πρόσφατων μειώσεων των φόρων και των πιο ευνοϊκών νομισματικών συνθηκών. Οι κίνδυνοι, επομένως, θα έπρεπε να είναι προσπελάσιμοι. Ασφαλώς, πρέπει να παρακολουθούμε στενά τις οικονομικές εξελίξεις για να μπορέσουμε να προσαρμόσουμε τις οικονομικές πολιτικές στο μέτρο που είναι απαραίτητο, τόσο στην Ένωση όσο και σε καθένα από τα κράτη μέλη.
<P>
Μετά τα γεγονότα της 11ης Σεπτεμβρίου, οι πολιτικοί ιθύνοντες απέδειξαν την αποφασιστικότητά τους να δράσουν γρήγορα και ουσιαστικά με στόχο την εξάλειψη των κινδύνων μιας πιο παρατεταμένης επιβράδυνσης, για το οποίο είναι επίσης απαραίτητο να διατηρήσουμε τους μεσοπρόθεσμους στόχους μας, να προωθήσουμε την ατζέντα μας και, συγκεκριμένα, αναφέρομαι στην ατζέντα της Λισαβόνας, να εκσυγχρονίσουμε γρήγορα τις οικονομίες μας για να βγούμε από την επιβράδυνση το συντομότερο δυνατό και να αυξήσουμε την ικανότητα ανάπτυξής μας.
<P>
Όπως ανέφερα προηγουμένως, η ανακοίνωση του ανεπίσημου Συμβουλίου ECOFIN επιβεβαίωσε τη δέσμευση των κρατών μελών για το πλαίσιο, τους κανόνες και την εφαρμογή του Συμφώνου Σταθερότητας και Ανάπτυξης. Είναι σίγουρο ότι η ελάχιστη ανάπτυξη θα επηρεάσει, όπως επεσήμανε η Προεδρία, την ονομαστική αξία των δημοσιονομικών θέσεων, αλλά η παρέκκλιση αναφορικά με τους στόχους πρέπει να είναι μετρημένη.
<P>
Το Σύμφωνο Σταθερότητας και Ανάπτυξης είναι το κατάλληλο πλαίσιο για τη δημοσιονομική πολιτική τόσο στις καλές περιόδους της οικονομίας όσο και σε περιόδους λιγότερο καλές. Απ' αυτή την άποψη επιτρέπει την εφαρμογή της κατάλληλης δημοσιονομικής πολιτικής ανά πάσα στιγμή. Μπορούν να χρησιμοποιηθούν όλες οι δυνατότητες που προσφέρει το Σύμφωνο. Οι αυτόματοι σταθεροποιητές θα έχουν καλύτερο αποτέλεσμα αν η επιβράδυνση είναι πιο σημαντική από την προβλεπόμενη. Ο τρόπος και ο βαθμός στον οποίο θα μπορέσουν να δράσουν αυτοί οι παράγοντες εξαρτάται από την κατάσταση κάθε κράτους μέλους. Εκείνα τα κράτη μέλη που βρίσκονται πιο κοντά στη δημοσιονομική ισορροπία θα έχουν, λογικά, μεγαλύτερο περιθώριο ελιγμών.
<P>
Οι παρούσες δημοσιονομικές συνθήκες, που απορρέουν από το σεβασμό των υφιστάμενων δημοσιονομικών κανόνων, έχουν επιτρέψει στην Ευρωπαϊκή Κεντρική Τράπεζα να φέρει σε πέρας μια εξυπηρετική νομισματική πολιτική και, συγκεκριμένα, επέτρεψαν στην τράπεζα να πάρει τη σωστή και άμεση απόφαση για να μειώσει τα επιτόκια κατά 50 βασικά σημεία στις 17 Σεπτεμβρίου. Μια αύξηση των επιτοκίων παραπάνω από αυτό που θα μπορούσε να δικαιολογήσει η διακύμανση των σταθεροποιητικών παραγόντων θα μείωνε το περιθώριο της Κεντρικής Τράπεζας για πιθανές μειώσεις των επιτοκίων στο μέλλον.
<P>
Το Ευρωπαϊκό Συμβούλιο ζήτησε από την Επιτροπή να παρουσιάσει στο επόμενο Ευρωπαϊκό Συμβούλιο της Γάνδης στις 19 Οκτωβρίου μια ανάλυση της πιθανής εξέλιξης της οικονομικής κατάστασης όπως και τις πιθανές της συστάσεις. Η έκθεση θα πρέπει να θεωρηθεί σαν μία συνεχής και συστηματική άσκηση που επιτρέπει την εκτίμηση της εξέλιξης των κινδύνων και των πιθανών τους επιπτώσεων.
<P>
Μία δεύτερη παρατήρηση σχετικά με τις δράσεις για την καταπολέμηση της χρηματοδότησης της τρομοκρατίας. Η ανακοίνωση του ECOFIN υπογραμμίζει έναν ορισμένο αριθμό συγκεκριμένων δράσεων. Καταρχήν, η αναθεώρηση της οδηγίας σχετικά με τη νομιμοποίηση εσόδων από παράνομες δραστηριότητες η οποία βρίσκεται - και εσείς το ξέρετε πολύ καλά στο στάδιο της διαπραγμάτευσης. Θέλω να υπογραμμίσω εκ νέου, εξ ονόματος της Επιτροπής και σύμφωνα με τη γραμμή της ανακοίνωσης του ECOFIN της Λιέγης, την πολιτική σημασία που αποδίδουμε στην γρήγορη ολοκλήρωσή της. Θα είναι ένα αλάνθαστο σημάδι δέσμευσης της Ένωσης για την εξάρθρωση των εγκληματικών ενεργειών που στηρίζονται στις δραστηριότητες νομιμοποίησης εσόδων από παράνομες δραστηριότητες.
<P>
Επίσης, θα ήθελα να τονίσω την έγκριση εκ μέρους της Επιτροπής της πρότασης κανονισμού σχετικά με συγκεκριμένα μέτρα για τη δέσμευση των περιουσιακών στοιχείων ατόμων και εταιρειών που συνδέονται με τη χρηματοδότηση τρομοκρατικών ενεργειών, την οποία ελπίζουμε ότι το Συμβούλιο και το Κοινοβούλιο θα μπορέσουν να διεκπεραιώσουν επειγόντως ενόψει της άμεσης εφαρμογής της. Είναι μία σαφής ένδειξη της πολιτικής μας αποφασιστικότητας να μην δώσουμε ανάσα σ' εκείνους που επιτίθενται στην πολιτική συνύπαρξη και τις ελευθερίες όλων των πολιτών.
<P>
Το Συμβούλιο ECOFIN συμφώνησε επίσης σε ορισμένους γενικούς προσανατολισμούς για να καθοδηγήσουν την παρέμβαση των κυβερνήσεων αναφορικά με τα ασφαλιστικά προβλήματα που αντιμετωπίζουν οι αεροπορικές εταιρείες. Η ανακοίνωση του ECOFIN προσκαλεί την Επιτροπή να διευρύνει το πεδίο δράσης της ομάδας ad hoc που δημιουργήθηκε στο πλαίσιο του Συμβουλίου Μεταφορών για να συμπεριλάβει επίσης τα προβλήματα ασφάλειας. Η ανακοίνωση δηλώνει επίσης ότι οποιοδήποτε μέτρο που λαμβάνουν οι κυβερνήσεις, συμπεριλαμβανομένων των οικονομικών ποσοτήτων, πρέπει να γνωστοποιείται στην Επιτροπή. Έτσι δίνεται η δυνατότητα στην Επιτροπή να ασκήσει την αρμοδιότητά της για τη διασφάλιση της συμβατότητας των μέτρων αυτών με την κοινοτική νομοθεσία της και να οργανώσει τη συνοχή της απάντησης των κρατών μελών.
<P>
Η Επιτροπή ετοιμάζει μία έκθεση σχετικά με τον αντίκτυπο των τρομοκρατικών επιθέσεων της 11ης Σεπτεμβρίου στην βιομηχανία των αεροπορικών μεταφορών.
<P>
Το ανεπίσημο ECOFIN είχε επίσης τη δυνατότητα μιας νέας συζήτησης, όπως συνηθίζει τακτικά, σχετικά με την προετοιμασία για την εισαγωγή του ευρώ. Η Επιτροπή ετοιμάζει μία έκθεση σχετικά με το Ευρωπαϊκό Συμβούλιο της Γάνδης στις 19 Οκτωβρίου.
<P>
Στη Λιέγη ζήτησα από τα κράτη μέλη να επιστήσουν ιδιαίτερη προσοχή σε τρεις πτυχές, τις οποίες αυτή τη στιγμή, θεωρώ κρίσιμες. Καταρχάς, το πρόβλημα του έγκαιρου προεφοδιασμού των λιανεμπόρων. Είναι σημαντικό να ενημερωθούν και να πειστούν για τα εμπορικά πλεονεκτήματα του έγκαιρου προεφοδιασμού, αλλά επίσης είναι σημαντικό να βρούμε τρόπους που θα μας επιτρέψουν να τους βοηθήσουμε να εργαστούν από κοινού με τις τράπεζες και εκείνες να προσφέρουν δίκαιες συνθήκες χρέωσης για τις ποσότητες των ευρώ που θα λάβουν οι λιανέμποροι πριν από τις 31 Δεκεμβρίου 2001. Επίσης είναι απαραίτητο να φέρουμε σε πέρας μια ειδική κατάρτιση για τους λιανεμπόρους και για όλους όσους είναι υπεύθυνοι για τη διαχείριση του ταμείου οποιασδήποτε επιχείρησης.
<P>
Τέλος, το τρίτο πρόβλημα που μας απασχολεί είναι η παρακολούθηση των τιμών των αγαθών και των υπηρεσιών κατά την περίοδο της αλλαγής στο ευρώ. Δεν μπορούμε, ούτε έχει νόημα, να αναπαράγουμε τον υπολογισμό του δείκτη τιμών προς την εναρμονισμένη κατανάλωση κάθε εβδομάδα, αλλά μπορούμε να παρέχουμε στους πολίτες, με διαφάνεια, ενημέρωση σχετικά με την εξέλιξη ορισμένων τιμών κλειδιά. Το γεγονός ότι αυτή την άσκηση την πραγματοποιούν κυβερνητικές υπηρεσίες εγγυάται τη διαφάνεια και την αντικειμενικότητα, καθώς και την καταλληλότητα του επιλεχθέντος δείγματος.
<P>
Το ανεπίσημο Συμβούλιο ECOFIN συμφώνησε επίσης με την πρόταση της Επιτροπής να εγκαταστήσει ένα κοινό ευρωπαϊκό δίκτυο για να οργανώσει την ανταλλαγή πληροφοριών κατά την περίοδο εισαγωγής κερμάτων και χαρτονομισμάτων. Αυτό το δίκτυο θα αρχίσει να λειτουργεί στις αρχές του Δεκέμβρη σε στενό συντονισμό με την Επιτροπή για την αλλαγή νομίσματος της Ευρωπαϊκής Κεντρικής Τράπεζας.
<P>
Το τελευταίο σημείο στο οποίο θα ήθελα να αναφερθώ είναι η συζήτηση σχετικά με την παγκοσμιοποίηση. Η Επιτροπή έχει παρακολουθήσει με προσοχή τη δημόσια συζήτηση σχετικά με την παγκοσμιοποίηση, καθώς και τη συζήτηση σχετικά με το λεγόμενο συντελεστή ή φόρο Tobin. Έχουμε σημειώσει το ενδιαφέρον του ECOFIN για τη σύνταξη μιας έκθεσης σχετικά μ' αυτά τα θέματα. Αυτή η συζήτηση αντανακλά δύο στόχους που είναι ξεκάθαρα συναφείς και σχετικά με τους οποίους συμμεριζόμαστε την ανησυχία πολλών από τους συμμετέχοντες στην συζήτηση για την παγκοσμιοποίηση.
<P>
Καταρχάς, για να αποφύγουμε την υπερβολική αστάθεια των τιμών συναλλάγματος που μπορούν να μπλοκάρουν τη επιθυμητή οικονομική ανάπτυξη των αναπτυσσόμενων χωρών και, δεύτερον, για να βρούμε επιπρόσθετες πηγές χρηματοδότησης για την καταπολέμηση της φτώχειας.
<P>
Δεν μπορούμε να ανταποκριθούμε σ' αυτούς τους στόχους μ' ένα μοναδικό μέσο. Τόσο η Ένωση όπως και άλλες χώρες, διεθνή θεσμικά όργανα και άλλες ομάδες έχουν αναπτύξει μία σειρά μέσων και πολιτικών για να προσπαθήσουν να ανταποκριθούν σ' αυτούς τους στόχους. Ασφαλώς, μπορούν και πρέπει να γίνουν περισσότερα και η Επιτροπή είναι διατεθειμένη να εξερευνήσει τις νέες πιθανότητες.
<P>
Η ιδέα του καθηγητή Tobin να εφαρμόσει ένα φόρο στις συναλλαγές σε ξένο νόμισμα είχε ως στόχο, σύμφωνα με τον ορισμό του, να βάλει ένα κόκκο άμμου στις διεθνείς νομισματικές αγορές. Προτάθηκε σαν μια δεύτερη εναλλακτική λύση για τη χαλιναγώγηση των κερδοσκοπικών κινήσεων βραχυπρόθεσμα.
<P>
Η Επιτροπή έχει ήδη εκφράσει την άποψή της σε διάφορες περιπτώσεις. Ένας φόρος στις νομισματικές συναλλαγές δεν θα μπορεί να αντιμετωπίσει αποτελεσματικά τα προβλήματα που προκαλούνται από την υπερβολική αστάθεια των οικονομικών ούτε την ανισότητα μεταξύ χωρών. Πρέπει να ενεργοποιηθεί ένα ευρύ σύνολο μέσων: ο συντελεστής ή φόρος Tobin δεν είναι ένα θαυματουργό μέσο που θα μας επιτρέψει να ανταποκριθούμε σ' όλες αυτές τις προκλήσεις.
<P>
Πρέπει να μελετήσουμε ένα σύνολο μέσων για την επίτευξη της οικονομικής και νομισματικής σταθερότητας. Χρειάζεται μία καθολική προσέγγιση της οικονομικής αρχιτεκτονικής, τόσο στο εσωτερικό επίπεδο της Ευρωπαϊκής Ένωσης, όσο και σε διεθνές, συμπεριλαμβάνοντας κανονιστικά πλαίσια, θεσμούς και το πρόβλημα της νομιμοποίησης εσόδων από παράνομες δραστηριότητες.
<P>
Μία ευρεία προσέγγιση είναι επίσης απαραίτητη για τη χρηματοδότηση της ανάπτυξης. Η φτώχεια, η διαχείριση του χρέους, η διάθεση των διεθνών δημόσιων αγαθών και η προστασία του περιβάλλοντος μπορούν να διαχειριστούν με διαφορετικά μέσα. Η Επιτροπή - και είμαι βέβαιος ότι μπορούμε να υπολογίσουμε στην υποστήριξη του Κοινοβουλίου και του Συμβουλίου σ' αυτό - είναι διατεθειμένη να συμβάλλει ενεργά στη συζήτηση σχετικά με τα μέσα που επιτρέπουν τη διασφάλιση της συνοχής μεταξύ παγκοσμιοποίησης, αειφόρου ανάπτυξης και παγκόσμιας διακυβέρνησης.
<P>
Ασφαλώς, αυτά τα θέματα προχωρούν πιο πέρα από την αυστηρή σφαίρα της Ένωσης και πρέπει να τα προσεγγίσουμε με τις υπόλοιπες χώρες και θεσμούς. Η Επιτροπή είναι διατεθειμένη να ανταποκριθεί στην πρόκληση του Συμβουλίου για να συνεχίσει να επεξεργάζεται το πώς θα αντιμετωπίσει τους στόχους κλειδιά που ανέφερα. Εν πάση περιπτώσει, ένα μέρος της δουλειάς έχει ήδη ξεκινήσει στην Επιτροπή, δεδομένου ότι προετοιμάζουμε μία έκθεση για τον Ιανουάριο του επόμενου έτους σχετικά με την εξωτερική διάσταση της αειφόρου ανάπτυξης ενόψει της Διάσκεψης του Ρίο+10, που θα διεξαχθεί τον επόμενο χρόνο στο Γιοχάνεσμπουργκ.
<P>
Αυτά είναι τα βασικά στοιχεία που ήθελα να μοιραστώ μαζί σας.
<P>
(Χειροκροτήματα)

<SPEAKER ID=134 LANGUAGE="DE" NAME="von Wogau">
Κύριε Πρόεδρε, αξιότιμοι συνάδελφοι, για ποιόν λόγο ζήτησε η Ομάδα μου να γίνει σήμερα το απόγευμα αυτή η συζήτηση σχετικά με το Σύμφωνο Σταθερότητας και Ανάπτυξης; Ο λόγος είναι ότι μας ανησύχησαν ορισμένες δηλώσεις που προήλθαν από τις τάξεις σοσιαλιστικών κυβερνήσεων τις περασμένες εβδομάδες και μήνες. Οι δηλώσεις των κκ. Eichel, Jospin, Fabius και άλλων είχαν όλες την ίδια κατεύθυνση. Υποστηρίζουν ότι αφενός η σημερινή κατάσταση απαιτεί να αποδυναμωθεί το Σύμφωνο Σταθερότητας και Ανάπτυξης. Αυτό είναι το ένα αίτημα. Το δεύτερο ήταν ότι πρέπει να παραχωρηθεί στους αρχηγούς κρατών και κυβερνήσεων το δικαίωμα να ορίζουν κάθε χρόνο στην Ευρωπαϊκή Κεντρική Τράπεζα στόχους ως προς την σταθερότητα. Είμαστε της γνώμης ότι οι δύο αυτές προτάσεις είναι εξαιρετικά επικίνδυνες, διότι η ανεξαρτησία της ΕΚΤ και το Σύμφωνο Σταθερότητας και Ανάπτυξης είναι οι δύο πυλώνες που στηρίζουν το νομισματικό σύστημα της Ευρωπαϊκής Ένωσης και δεν πρέπει να κλονισθούν. Η Ομάδα μου θα τάσσεται πάντα υπέρ του να διατηρηθεί ως έχουν τόσο η ανεξαρτησία της ΕΚΤ, όσο και το Σύμφωνο Σταθερότητας και Ανάπτυξης.
<P>
Τώρα όμως περνάω στα ψηφίσματα που μας έχουν υποβληθεί. Υποβάλαμε πρόταση ψηφίσματος μαζί με την Ομάδα του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών. Είχαμε διαπραγματεύσεις με την Ομάδα του Κόμματος των Ευρωπαίων Σοσιαλιστών, που είπε ότι δεν μπορεί να συμφωνήσει με το ψήφισμά μας. Τι το κακό περιλαμβάνει λοιπόν το ψήφισμά μας; Αναφέρει - κατά λέξη - ότι πρέπει να "διατηρηθεί" το Σύμφωνο Σταθερότητας και Ανάπτυξης. Γιατί δεν μπορούν να συμφωνήσουν με αυτό; Ακόμη, αναφέρεται ότι θέλουμε να εφαρμόσουμε πλήρως τις αρχές του. Γιατί δεν μπορούν να συμφωνήσουν με αυτό; Χρειαζόμαστε μέτρα κατά της νομιμοποίησης εσόδων από παράνομες δραστηριότητες. Κύριε Επίτροπε, εσείς ο ίδιος αναφερθήκατε σε αυτό. Χρειαζόμαστε μέτρα για να καταπολεμήσουμε το οικονομικό υπόβαθρο των τρομοκρατικών ενεργειών. Γιατί δεν μπορούν να συμφωνήσουν με αυτό; Επίσης, πρέπει να συνεχίσουμε να καταργούμε με συνέπεια τα μονοπώλια για να ενισχύσουμε την ανταγωνιστικότητα της ευρωπαϊκής οικονομίας μας. Γιατί δεν μπορούν να συμφωνήσουν με αυτό;
<P>
Και τώρα περνάω στο δεύτερο ερώτημα: ποιά είναι η εναλλακτική πρόταση της άλλης πλευράς; Ουσιαστικά παρουσιάζονται διαρκώς οι ίδιες προτάσεις: η ΕΚΤ πρέπει να μειώσει τα επιτόκια. Από την άλλη, υποστηρίζεται ότι πρέπει να χαλαρώσει το Σύμφωνο Σταθερότητας και η δημοσιονομική πολιτική των κρατών μελών. Αυτό είναι το σοσιαλιστικό policy mix. Αυτός είναι ο μαγικός ζωμός των Δρυΐδων που κατασκευάζεται για να θεραπεύσει ξαφνικά και χωρίς απολύτως καμία προσπάθεια όλα τα δεινά αυτής της οικονομίας. Θα ήταν ωραία αν έτσι είχαν τα πράγματα, αγαπητή Christa! Στην πραγματικότητα όμως αυτό δεν λειτουργεί. Κοίτα λίγο την Ιαπωνία, όπου εφαρμόσθηκε αλλά δεν λειτουργεί! Κοίτα σήμερα τα χρηματιστήρια των ΗΠΑ, όπου είναι επίσης φανερό ότι αυτό δεν λειτουργεί! Εξέτασε την ιστορία της οικονομίας, από την οποία διαπιστώνουμε ότι ούτε στο παρελθόν λειτούργησε ποτέ! Για τον λόγο αυτόν θα ήθελα να σας απευθύνω έκκληση να απορρίψετε τα εν λόγω αιτήματα και να εγκρίνετε το ψήφισμά μας.
<P>
(Χειροκροτήματα)

<SPEAKER ID=135 LANGUAGE="FR" NAME="Goebbels">
Κύριε Πρόεδρε, κύριε Επίτροπε, κυρία Πρόεδρε, αγαπητοί συνάδελφοι, η παγκόσμια κατάσταση είναι τόσο σοβαρή, ώστε δεν επιθυμώ να αναλωθώ σε μια ανόητη πολεμική με το συνάδελφο von Wogau. Ο κ. von Wogau κατηγόρησε προ ολίγου τους σοσιαλιστές για τις χειρότερες προθέσεις. Ασφαλώς, εδώ δεν υπερασπιζόμαστε μια τέτοια πολιτική.
<P>
Πρέπει να γίνει κατανοητό ότι οι επιθέσεις της 11ης Σεπτεμβρίου δεν δημιούργησαν μόνον πολύ σοβαρά ανθρώπινα δράματα, αλλά κινδυνεύουν επίσης να έχουν τεράστιες συνέπειες και στις δημόσιες ελευθερίες και στην παγκόσμια οικονομική κατάσταση. Πριν την 11η Σεπτεμβρίου, η επιβράδυνση είχε αρχίσει ήδη να εκδηλώνεται στις Ηνωμένες Πολιτείες, ενώ η Ιαπωνία ήταν ούτως ή άλλως σε κακή κατάσταση. Αλλά πριν την 11η Σεπτεμβρίου, σημειωνόταν ήδη και βέβαιη επιβράδυνση στην Ευρωπαϊκή Ένωση, ορισμένες προβλέψεις χρειάστηκε να αναθεωρηθούν προς τα κάτω και μπορούμε να πούμε σήμερα ότι ασφαλώς το τρίτο τρίμηνο δεν θα είναι τόσο καλό όσο το δεύτερο στην Ευρώπη και στον κόσμο.
<P>
Αυτό που πρέπει να κάνουμε σήμερα είναι να αποφύγουμε την ύφεση. Ύφεση σημαίνει, όπως όλοι γνωρίζουν, αρνητική ανάπτυξη που διαρκεί δύο συνεχόμενα εξάμηνα και, αν ακούσουμε τον έγκριτο συνάδελφο von Wogau, θα πρέπει τώρα να περιμένουμε έξι μήνες για να διαπιστώσουμε αν πραγματικά βρισκόμαστε σε ύφεση. Από την πλευρά μου, πιστεύω ότι είναι απαραίτητο να αντιδράσουμε ήδη από τώρα με μια ρεαλιστική πολιτική. Νομίζω ότι η Ευρώπη οφείλει να αντιδράσει μπροστά σε αυτή την απειλή ενός φαύλου κύκλου ύφεσης με μια θεληματική οικονομική πολιτική, η οποία, στο εσωτερικό της Ένωσης, πρέπει να περιλάβει, όπως είπε εδώ η εκπρόσωπος του Συμβουλίου, καλύτερο συντονισμό των οικονομικών πολιτικών, καθώς και εντονότερη πολιτική συνεργασία της Ευρωπαϊκής Ένωσης με όλους τους οικονομικούς εταίρους της, συμπεριλαμβανομένων των αναπτυσσομένων χωρών. Επιθυμούμε μια ρεαλιστική πολιτική, όπως αυτή που εφαρμόζουν οι Ηνωμένες Πολιτείες, οι οποίες, εξ όσων γνωρίζω, δεν έχουν σοσιαλιστική κυβέρνηση...
<P>
Ασφαλώς, πρέπει να ληφθεί υπόψη το Σύμφωνο Σταθερότητας: δεν πρέπει να ενθαρρύνουμε την υπέρβαση των δημοσιονομικών ελλειμμάτων, και κυρίως του ορίου του 3%. Αλλά, όπως είπε η εκπρόσωπος του Συμβουλίου, η βιωσιμότητα των δημοσίων οικονομικών πρέπει να κρίνεται σε μακροπρόθεσμη βάση και το Σύμφωνο Σταθερότητας τάσσει ότι τα δημόσια οικονομικά πρέπει να είναι ισοσκελισμένα ή να πλησιάζουν να ισοσκελιστούν. Αλλά πρέπει να αντιδράσουμε και σε βραχυπρόθεσμο επίπεδο. Οι οικονομικοί σταθεροποιητές μπορούν να παίξουν κάποιο ρόλο. Βρισκόμαστε μπροστά σε μια εξωτερική διαταραχή και το Σύμφωνο Σταθερότητας τάσσει ότι, σε περίπτωση εξωτερικής διαταραχής, έχουμε καθήκον να αντιδράσουμε. Δεν επιθυμώ μια ιδεολογική συζήτηση. Η έννοια που δίνει στο Σύμφωνο Σταθερότητας ο κ. von Wogau είναι απλά θεολογική. Δεν ζητάμε κρατικές ενισχύσεις, δεν ζητάμε κατακερματισμό των πόρων, ζητάμε συγκεκριμένα μέτρα στήριξης των τομέων που βρίσκονται σε κρίση.
<P>
Κυρίες και κύριοι, θα ήθελα να τελειώσω με αυτό: είναι απαραίτητο να υπογραμμιστεί ότι δεν διεξάγουμε πόλεμο πολιτισμών. Η τρομοκρατία δεν εκπροσωπεί κανένα πολιτισμό, η τρομοκρατία είναι η άρνηση κάθε ανθρώπινου χαρακτηριστικού. Πρέπει να δημιουργηθεί ένας συνασπισμός κατά της τρομοκρατίας, αλλά και ένας συνασπισμός κατά της φτώχειας. Η Παγκόσμια Τράπεζα αποκάλυψε τις συνέπειες των επιθέσεων κατά της Νέας Υόρκης για τον αναπτυσσόμενο κόσμο: δεν θα θρηνήσουμε μόνον μερικές χιλιάδες θύματα στη Νέα Υόρκη και στην Ουάσιγκτον, θα θρηνήσουμε και δεκάδες χιλιάδες θύματα μεταξύ των παιδιών των φτωχών χωρών του κόσμου. Πρέπει να αντιδράσουμε μπροστά σε αυτό.
<P>
(Χειροκροτήματα)

<SPEAKER ID=136 NAME="Huhne">
Κύριε Πρόεδρε, εξ ονόματος της Ομάδας των Φιλελεύθερων, θέλω να πω ότι πιστεύουμε πως το Σύμφωνο Σταθερότητας και Ανάπτυξης αποτελεί ουσιώδες μέρος της οικονομικής σταθερότητας στη ζώνη του ευρώ και στην Ένωση ευρύτερα και πρέπει να τηρηθεί τόσο το γράμμα όσο και το πνεύμα του. Δεν συμφωνούμε με την άποψη, η οποία προφανώς προέρχεται από την Ομάδα των Σοσιαλιστών, ότι το ΣΣΑ υπό τη σημερινή μορφή του ενσωματώνει περιττούς περιοριστικούς φορολογικούς κανόνες.
<P>
Οι 11 χώρες, οι προϋπολογισμοί των οποίων βρίσκονται σε βιώσιμη κατάσταση - με άλλα λόγια, αυτές που μπορούν να αντιμετωπίσουν μια φυσιολογική ύφεση με μείωση του φορολογικού εισοδήματος συνεχίζοντας να τηρούν το όριο του 3% του ελλείμματος του προϋπολογισμού - δεν χρειάζεται να αυξήσουν τους φόρους ή να περικόψουν τις δημόσιες δαπάνες τους και οι αυτόματοι σταθεροποιητές μπορούν και πρέπει να παίξουν το ρόλο τους. Επιπλέον, για πολλές από αυτές τις χώρες, αυτή είναι η πρώτη επιβράδυνση μετά την πρώτη πετρελαϊκή κρίση του 1973, όταν οι αυτόματοι σταθεροποιητές λειτούργησαν πλήρως. Πριν από αυτό, οι ανησυχίες των χρηματοπιστωτικών αγορών αποτελούσαν σημαντικό ανασταλτικό παράγοντα για τις κυβερνήσεις. Έτσι, η νομισματική ένωση, το Σύμφωνο Σταθερότητας και Ανάπτυξης και η δημοσιονομική ενοποίηση έδωσαν πίσω στα κράτη μέλη ένα χρήσιμο μοχλό πολιτικής που είχε αφαιρεθεί από το οπλοστάσιο της πολιτικής για πολύν καιρό.
<P>
Για τα τέσσερα κράτη μέλη της ζώνης του ευρώ, οι προϋπολογισμοί των οποίων δεν είναι ακόμη πλήρως συμβατοί με το Σύμφωνο Σταθερότητας και Ανάπτυξης - τη Γαλλία, τη Γερμανία, την Ιταλία και την Πορτογαλία - είναι απόλυτα λογικό να συνεχιστεί η διαδικασία διόρθωσης των υποκείμενων δημοσιονομικών τους θέσεων. Αυτό σημαίνει ότι η επιβράδυνση επιτρέπεται να έχει κάποιες επιπτώσεις στο έλλειμμα αλλά, φυσικά, υπό προϋποθέσεις.
<P>
Στην κοινή μας πρόταση με την Ομάδα του ΕΛΚ καλούμε σε σωστή τήρηση του ΣΣΑ. Επισημαίνουμε ότι θα ήταν πρακτικά χρήσιμο σε ένα έτος όπως το τρέχον - όπου πολλά προγράμματα σταθερότητας συντάχθηκαν με προσδοκία ρυθμού ανάπτυξης 3% αλλά όπου το συνολικό αποτέλεσμα θα είναι πιθανόν χαμηλότερο του 2%, όπως είπε η Επιτροπή - εάν υπήρχε ένα κοινώς συμφωνηθέν μέτρο μεταξύ της ΕΚΤ, του Ecofin και της Επιτροπής για το υποκείμενο δημοσιονομικό ισοζύγιο, που να αίρει τις επιπτώσεις της επιβράδυνσης στους φόρους και τις κυκλικά προσδιοριζόμενες δαπάνες και, ίσως, και στα επιτόκια. Ένα τέτοιο υποκείμενο δημοσιονομικό ισοζύγιο μπορεί να επιτρέψει την καλύτερη παρακολούθηση της δημοσιονομικής θέσης μεταξύ των ετών, στηρίζοντας την πειθαρχία του Συμφώνου Σταθερότητας και Ανάπτυξης και καθησυχάζοντας τις χρηματοοικονομικές αγορές ότι δεν μειώνεται η δημοσιονομική θέση, ακόμη και αν τα ονομαστικά ελλείμματα αναπόφευκτα είναι λίγο μεγαλύτερα.
<P>
Παρομοίως, ένα τέτοιο υποκείμενο δημοσιονομικό ισοζύγιο θα αποθάρρυνε τους Υπουργούς Οικονομικών από τη φορολογική ελάφρυνση σε περιοδικές περιόδους ανοδικής πορείας, μόνο και μόνο λόγω της κυκλικής τόνωσης του εισοδήματος.
<P>
Καλώ όλους να τηρήσουμε το Σύμφωνο Σταθερότητας και Ανάπτυξης και να αυξήσουμε την ικανότητά του να ελέγχει την πειθαρχία των Υπουργών Οικονομικών.

<SPEAKER ID=137 LANGUAGE="FR" NAME="Jonckheer">
Κύριε Πρόεδρε, κυρία Πρόεδρε, κύριε Επίτροπε, νομίζω ότι πολλά έχουν λεχθεί ήδη για το θέμα του Συμφώνου Σταθερότητας.
<P>
Νομίζω ότι η ουσιώδης διαφορά μεταξύ των δύο κοινών προτάσεων ψηφίσματος που έχουν υποβληθεί στο Σώμα είναι το ότι στην πρόταση ψηφίσματος που συνυπογράψαμε μαζί με τη Σοσιαλιστική Ομάδα, υπογραμμίζεται περισσότερο η δυνατότητα άσκησης μιας πολιτικής αντίθετης προς τη φορά του οικονομικού κύκλου, δηλαδή στήριξης της ανάπτυξης εντός των περιθωρίων του Συμφώνου Σταθερότητας. Αν κατάλαβα καλά τη δήλωση της Προεδρίας, η Προεδρία υποστηρίζει νομίζω αυτή την ιδέα ότι το Σύμφωνο Σταθερότητας πρέπει να επιτρέπει την άσκηση στο επίπεδο της Ένωσης, μιας πολιτικής αντίθετης από τη φορά του οικονομικού κύκλου από άποψη στήριξης της ανάπτυξης.
<P>
Ανεξαρτήτως αυτού, νομίζω ότι δεν πρέπει να έχουμε πολλές αυταπάτες. Τα περιθώρια ελιγμών από άποψη νομισματικής και δημοσιονομικής πολιτικής είναι σχετικά περιορισμένα και θα ήθελα να προσθέσω στη συζήτηση ένα σημείο που δεν έχει αναφερθεί μέχρι τώρα, αλλά το οποίο θεωρώ, εν πάση περιπτώσει, ανησυχητικό. Όπως γνωρίζετε, κύριε Επίτροπε, κυρία Πρόεδρε, πρακτικά όλα τα κράτη μέλη αντιμετωπίζουν διαρθρωτική μείωση των δημοσίων εσόδων εκφραζομένων σε ποσοστό του ΑΕγχΠ, λόγω φορολογικών ελαφρύνσεων σε ένα πλαίσιο φορολογικού ανταγωνισμού μεταξύ των κρατών μελών, μεταξύ άλλων μέσω του φόρου επί των εταιρειών, και σε μια συγκυρία περιορισμένης ανάπτυξης. Αυτό το είδος πολιτικής κινδυνεύει να μας οδηγήσει σε πτωτικές πιέσεις για τη διαρθρωτική μείωση των δημοσίων δαπανών η οποία θα οδηγήσει είτε σε ανεπαρκές επίπεδο δαπανών, λαμβανομένου υπόψη του μοντέλου αλληλεγγύης που υποστηρίζουμε, είτε σε άνιση κατανομή της χρηματοδότησης αυτών των δημοσίων δαπανών. Εξ ου και η σημασία της συζήτησης για την εξέλιξη των υπολοίπων φορολογικών βάσεων, θέμα το οποίο υπαινίχθηκε νομίζω η Προεδρία και στο οποίο εστιάζει την προσοχή της. Και υπ' αυτή την έννοια, ο φόρος Tobin είναι ένα στοιχείο που μπορεί και αυτό να συμβάλει στη διεύρυνση των φορολογικών βάσεων, αλλ' όμως, κυρία Πρόεδρε, κύριε Επίτροπε, θα ήθελα να σας ερωτήσω σχετικά με την πρόοδο των εργασιών στο εσωτερικό του ομίλου Prima Renault και με την πρόοδο των συζητήσεων σχετικά με τη φορολόγηση των εταιρειών, διότι νομίζω ότι υπάρχει επείγουσα ανάγκη να βγούμε από το αδιέξοδο στο οποίο βρίσκονται τα δεκαπέντε κράτη μέλη. Η Επιτροπή Οικονομικής και Νομισματικής Πολιτικής του Κοινοβουλίου δεν ενημερώνεται πλέον για την πρόοδο των εργασιών αυτών και από τον απόηχο που φθάνει ως εμάς διαπιστώνουμε ότι δεν προχώρησε τίποτε. Εντούτοις, σε μια συγκυρία επιβράδυνσης της ανάπτυξης, θεωρώ επείγον να δραστηριοποιηθεί η Ευρωπαϊκή Ένωση και να συντονίσει την εξέλιξη του φόρου επί των εταιρειών.
<P>
Το δεύτερο σημείο με το οποίο θα ήθελα να ασχοληθώ είναι η τρομοκρατία και η νομιμοποίηση των εσόδων από παράνομες δραστηριότητες. Έχουμε κυρίως την ομάδα χρηματοπιστωτικής δράσης για τη νομιμοποίηση εσόδων από παράνομες δραστηριότητες, τη GAFI, και το ζήτημα της οδηγίας για τη νομιμοποίηση των εσόδων. Κατά την άποψη των ειδικών, η πρόοδος που έχει σημειωθεί μέχρι σήμερα στη διεθνή συνεργασία είναι περιορισμένη και ελάχιστα αποτελεσματική. Η GAFI εξεπόνησε ένα σύνολο συστάσεων των οποίων η υλοποίηση εναπόκειται στη διακριτική ευχέρεια των συμμετεχόντων κρατών. Ήδη, τον Οκτώβριο 1996, η έκκληση της Γενεύης, την οποία υπέγραψαν ευρωπαίοι δικαστές, ζητούσε την κύρωση ορισμένων διεθνών συμβάσεων, καθώς και την άρση του τραπεζικού απορρήτου κατά τη διενέργεια ανάκρισης. Ένας από αυτούς τους δικαστές επανέλαβε πρόσφατα ακόμα την έκκληση αυτή ζητώντας να συγκληθεί μια διεθνής διάσκεψη με τριπλό στόχο: ορισμό κανόνων διαφάνειας στην οικονομική ζωή, συμπεριλαμβανομένης της άρσης του τραπεζικού απορρήτου και της κατάργησης των φορολογικών παραδείσων, δικαστική συνεργασία μεταξύ κρατών και, τέλος, μηχανισμό επιβολής κυρώσεων εις βάρος των κρατών που δεν θα τηρούν αυτές τις διατάξεις. Ζητώ από την Πρόεδρο και από την Επιτροπή να λάβουν μέτρα ούτως ώστε η βελγική Προεδρία να ασχοληθεί με αυτά τα αιτήματα των δικαστών τα οποία επαναλήφθηκαν - το διάβασα και πάλι στον Τύπο σήμερα το πρωί - από τον υπεύθυνο της GAFI, για να επιταχυνθούν οι εργασίες και να καταστούν αναγκαστικές οι συστάσεις της GAFI.
<P>
Η Ευρωπαϊκή Ένωση μπορεί να διαδραματίσει χρήσιμο ρόλο στο θέμα αυτό, τόσο ως πρόεδρος όσο και συγχρόνως ως σημαντικός πόλος της GAFI. Πιστεύω ότι, και από την άποψη αυτή, θα μπορούσαμε να περάσουμε από τα λόγια στα έργα. Πιστεύω επίσης ότι, καθόσον αφορά το φορολογικό πακέτο, το οποίο περιλαμβάνει και αναγκαστικές διατάξεις για τους φορολογικούς παραδείσους ή τα προνομιακά καθεστώτα που υφίστανται ακόμα και στο εσωτερικό της ίδιας της Ευρωπαϊκής Ένωσης, ο συνδυασμός της πάταξης του οικονομικού εγκλήματος και του προγράμματος φορολόγησης των αποταμιεύσεων σε ευρωπαϊκό επίπεδο αποτελεί μια πολιτική ευκαιρία που πρέπει να χρησιμοποιήσουμε για την επιτάχυνση των εν λόγω εργασιών. Δυστυχώς, το άτυπο Συμβούλιο ECOFIN διαπίστωσε για άλλη μια φορά ότι δεν προχωρούμε στο θέμα αυτό.

<SPEAKER ID=138 LANGUAGE="FR" NAME="Herzog">
Κύριε Πρόεδρε, αγαπητοί συνάδελφοι, ο δογματισμός και η αδράνεια που δεσπόζουν στην οικονομική πολιτική της Ένωσης είναι απογοητευτικοί. Η ανεργία αυξάνεται και πάλι, η ύφεση βρίσκεται προ των πυλών, οι προϋποθέσεις μιας βιώσιμης ανάπτυξης απουσιάζουν, αλλά μέχρι τώρα, το Συμβούλιο, η Επιτροπή, η Ευρωπαϊκή Κεντρική Τράπεζα χρησιμοποιούσαν μια ξύλινη γλώσσα και τη μέθοδο Couι. Το ευρώ μας προστατεύει ασφαλώς από τη νομισματική κερδοσκοπία, αλλά δεν μας προστατεύει καθόλου από τις χρηματοπιστωτικές κρίσεις: είμαστε χωμένοι ως το λαιμό στη χρηματοπιστωτική παγκοσμιοποίηση.
<P>
Η αδράνεια οφείλεται κατά μέγα μέρος στο φανατισμό των αντιπάλων της δημόσιας παρέμβασης. Προωθούν λυσσαλέα το φορολογικό ανταγωνισμό, όπως υπενθύμισε ο Pierre Jonckheer, και συνεπώς πολεμούν τις δημόσιες δαπάνες, αλλά χαιρέτισαν τη χρηματιστηριακή διόγκωση και τις απαιτήσεις οικονομικής αποδοτικότητας που επέβαλε. Το αποτέλεσμα ήταν σοβαρές ελλείψεις δημοσίων και ιδιωτικών επενδύσεων.
<P>
Η αδράνεια οφείλεται επίσης, αγαπητοί συνάδελφοι, σε μια κάποια αδυναμία των σοσιαλδημοκρατικών συλλήψεων για την Ευρώπη. Νομίζω ότι είναι καιρός να το αναγνωρίσουμε. Υποστηρίζετε την ενίσχυση του συντονισμού των εθνικών πολιτικών. Συμφωνώ, αλλά πρέπει να αναγνωρίσουμε ότι ο συντονισμός ευθυγραμμίστηκε ουσιαστικά με το Σύμφωνο Σταθερότητας, πράγμα που επιβεβαιώνετε. Η συζήτηση δεν πρέπει συνεπώς να παραμείνει περιχαρακωμένη μεταξύ των "σκληρών" και των "ευέλικτων" υποστηρικτών του Συμφώνου Σταθερότητας. Προτείνουμε λοιπόν ένα πρόγραμμα δράσης για να βγούμε από αυτό το αδιέξοδο.
<P>
Πρώτον, ήδη από τώρα, οι αιρετοί εκπρόσωποι σε ευρωπαϊκό και σε εθνικό επίπεδο πρέπει να συντονιστούμε, να ταχθούμε υπέρ της ανάκαμψης των ευρωπαϊκών οικονομιών και να απευθύνουμε ένα μήνυμα με αυτό το περιεχόμενο προς το Συμβούλιο της Γάνδης και προς την Επιτροπή. Για την ανάκαμψη αυτή, πρέπει να ευνοηθούν οι δημόσιες δαπάνες και οι πιστώσεις, εις βάρος της μείωσης των φόρων, και να δημιουργηθεί ένα ταμείο συγκυριακών δράσεων.
<P>
Δεύτερον, ζητούμε την εις βάθος αναθεώρηση του Συμφώνου Σταθερότητας και Ανάπτυξης, το οποίο δεν έχει τροποποιηθεί από το 1992, τη στιγμή που ο κόσμος έχει αλλάξει και το ευρώ αποτελεί πραγματικότητα. Εκτιμώ τις απαρχές ανοίγματος στους λόγους της κ. Neyts, αλλά θέλουμε κάτι πολύ περισσότερο και διαφορετικό: μια μεταρρύθμιση. Δύο αρχές πρέπει να μας οδηγούν. Οι επιλογές της ευρωπαϊκής δημόσιας και μικτής οικονομίας πρέπει να εξισορροπήσουν τους νόμους της αγοράς. Χρειάζεται να υπογραμμίσουμε ότι ο κ. Μπους εφαρμόζει τον κεϋνσιανισμό για να επιτύχει την ανάκαμψη της αμερικανικής οικονομίας, ενώ προηγουμένως ο κ. Κλίντον είχε αρνηθεί κάθε δημαγωγία σχετικά με τη μείωση των φόρων; Από την άλλη πλευρά, τα κριτήρια της δημόσιας δράσης πρέπει να επιτρέπουν τη διαφοροποίηση των εθνικών επιλογών και συγχρόνως την αλληλεγγύη. Η πειθαρχία του ανωτάτου ορίου δημοσίου ελλείμματος 3% δεν παρεμπόδισε καθόλου την όξυνση των αποκλίσεων.
<P>
Σε αυτό το πνεύμα, ένα νέο σύμφωνο θα πρέπει να εδράζεται σε κοινά κριτήρια αποτελεσματικότητας, τόσο όσον αφορά τη φορολογία, όσο και τις δημόσιες δαπάνες. Η φορολογία πρέπει να χρησιμεύει στην καταπολέμηση της αστάθειας των χρηματαγορών και των αποδόσεων φορολογώντας τα χρηματοπιστωτικά προϊόντα και έσοδα. Οι δαπάνες πρέπει να ευνοούν τις προϋποθέσεις της αειφόρου ανάπτυξης, των ανθρώπων και της δραστηριότητας, την ασφάλεια και την αλληλεγγύη. Αφετέρου, ζητάμε να ενταχθούν στο σύμφωνο φορολογικά και δημοσιονομικά εργαλεία αποκλειστικά για την Ένωση, όπως εισηγήθηκε ορθώς η βελγική Προεδρία.
<P>
Τρίτον, έχει ζωτική σημασία να περιληφθεί στη δήλωση του Λάκεν η δέσμευση για τη θέσπιση κοινοτικής αρμοδιότητας στον τομέα της μακροοικονομικής πολιτικής.

<SPEAKER ID=139 NAME="Hyland">
Κυρία Πρόεδρε, ευχαριστώ για την ευκαιρία να θίξω λίγα αλλά σημαντικά στοιχεία σχετικά με το Σύμφωνο Σταθερότητας και Ανάπτυξης. Ο συντονισμός της οικονομικής πολιτικής μπορεί να παίξει ένα ρόλο αλλά πρέπει να εφαρμόζεται με λογικό και ισόρροπο τρόπο σε όλα τα κράτη μέλη. Ωστόσο, υπάρχουν σοβαρές διαφορές πολιτικής ανάμεσα σε αυτό που προτείνει τώρα η Επιτροπή και αυτό που συμφωνήθηκε στο Συμβούλιο Ecofin στο Ελσίνκι το 1999, όπου συμφωνήθηκε ότι τα κράτη μέλη "καθορίζουν τις δημοσιονομικές πολιτικές τους σύμφωνα με τη Συνθήκη" αλλά ότι η δέσμευση αυτή αφήνει χώρο για επιλογές εσωτερικής πολιτικής.
<P>
Αυτήν την εβδομάδα, η Επιτροπή δημοσίευσε μια ευπρόσδεκτη Λευκή Βίβλο για την ευρωπαϊκή διακυβέρνηση, οι κατευθυντήριες γραμμές της οποίας αντανακλούν την ανάγκη των οργάνων της ΕΕ να αφουγκράζονται αντί να υπαγορεύουν. Υπάρχει ένα σαφές σήμα που προέρχεται από τους πολίτες της ΕΕ ότι, ενώ συνεχίζουν να στηρίζουν την ορμή της ολοκλήρωσης της ΕΕ, θέλουν να γίνει με τρόπο που να αντανακλά την ανεξαρτησία και την ακεραιότητα κάθε κράτους μέλους και των πολιτών του. Υπάρχουν κάποιοι σε αυτό το Σώμα, και ιδίως στη διοίκηση, που τρέχουν τυφλά προς τη δημιουργία μιας φεντεραλιστικής Ευρώπης. Κατά τη γνώμη μου, δεν εξυπηρετούν το όραμα των ιδρυτών της Ευρώπης και προβλέπω ότι θα τους σταματήσει η αντίδραση των πολιτών. Τα γεγονότα στον πραγματικό κόσμο σπάνια αντιμετωπίζονται με ένα προκαθορισμένο, περισταλτικό σύνολο κανόνων. Η υπερρύθμιση καταπνίγει την πρωτοβουλία και, κατ' επέκταση, την πρόοδο και την ευημερία.

<SPEAKER ID=140 LANGUAGE="FR" NAME="Abitbol">
Κύριε Πρόεδρε, για άλλη μια φορά, η Ευρωπαϊκή Ένωση, θέλοντας να φυλακίσει τις ευρωπαϊκές οικονομίες σε ένα Σύμφωνο Σταθερότητας, τα κριτήρια του οποίου, όπως γνωρίζουμε όλοι εδώ, είναι πλέον εντελώς ξεπερασμένα, δεν στέκεται στο ύψος που απαιτεί η κατάσταση στην Ευρώπη.
<P>
Το Σύμφωνο Σταθερότητας πέθανε, κύριε Von Wogau, και δεν πέθανε στη Νέα Υόρκη. Το σκότωσε η Ευρωπαϊκή Κεντρική Τράπεζα με μια πολιτική που διαρκώς τρέχει πίσω από την πραγματικότητα, με σφάλματα στις προβλέψεις που έγιναν παροιμιώδη, με ένα φαντασμαγορικό φόβο του πληθωρισμού. Το αποτέλεσμα είναι γνωστό. Έχουμε τα υψηλότερα επιτόκια παγκοσμίως, ένα ευρώ που δεν μπορεί να σταθεί στα πόδια του, μια ύφεση προ των πυλών. Ήταν σαφές, και πολλοί εξάλλου από εμάς σε αυτή την επιτροπή το υπογραμμίσαμε με σθένος σε κάθε διάλογο - αν μπορούμε να χρησιμοποιήσουμε τη λέξη - με τον κ. Duisenberg, ότι με μια τέτοια συμπεριφορά, μια συμπεριφορά φοβισμένου γέρου, της νομισματικής πολιτικής, οι κυβερνήσεις θα αναγκάζονταν αργά ή γρήγορα να επιτρέψουν τη δημοσιονομική ανάκαμψη· είναι γελοίο να θέλουμε να τις κατηγορήσουμε γι' αυτό σήμερα.
<P>
Για άλλη μια φορά, η Ευρωπαϊκή Ένωση αποδεικνύεται ανάξια των εξουσιών που θέλει να αναλάβει στη θέση των νομίμων κυβερνήσεων, με το να μην ζητά, χρησιμοποιώ έναν ευφημισμό, από την Κεντρική Τράπεζα να θέσει τους πόρους που της έχουν εμπιστευτεί τα κράτη μέλη στην υπηρεσία των οικονομιών της ζώνης του ευρώ. Ας γίνει γνωστό σε όλους ότι η Κεντρική Τράπεζα δεν είναι ο ιδιοκτήτης του ευρωπαϊκού νομίσματος και δεν νομιμοποιείται να συμπεριφέρεται με αυτό όπως ο Φιλάργυρος του Μολιέρου με το πορτοφόλι του. Εξάλλου, θα ήθελα να πω με την ευκαιρία αυτή ότι είναι απαράδεκτο να αποφασίζει η Κεντρική Τράπεζα σχετικά με τη διανομή ή όχι του ευρώ πριν την 1η Ιανουαρίου. Ομολογώ ότι δεν καταλαβαίνω την ευπείθεια των κυβερνήσεων που δεν επιθυμούν να γίνει η διανομή αυτή νωρίτερα στις χώρες τους.
<P>
Για άλλη μια φορά, η Ευρωπαϊκή Ένωση δεν στέκεται στο ύψος των φιλοδοξιών της, των ισχυρισμών της θα έπρεπε να πω, απουσιάζοντας από την εμπροσθοφυλακή της μοναδικής μάχης που αξίζει τον κόπο στα μάτια των Ευρωπαίων, της οικονομικής ανάπτυξης και της απασχόλησης.
<P>
Επιτρέψτε μου, τέλος, να προσθέσω, κύριε Επίτροπε, κυρία Προεδρεύουσα του Συμβουλίου, ότι η υποκρισία που περιβάλλει την υπόθεση του φόρου Tobin δεν εξυψώνει κατ' ουδένα τρόπο το διανοητικό επίπεδο της Ευρωπαϊκής Ένωσης που είχε εκεί, για μια φορά, την ευκαιρία να αποδείξει ότι επιθυμούσε να διαδραματίζει ρόλο στις παγκόσμιες υποθέσεις διαφορετικό από αυτό που, σε τελευταία ανάλυση, είναι: ένα κομμάτι του παζλ της φιλελεύθερης παγκοσμιοποίησης.

<SPEAKER ID=141 LANGUAGE="IT" NAME="Della Vedova">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, οι Ιταλοί Ριζοσπάστες υποστήριξαν το ψήφισμα της Λαϊκής και της Φιλελεύθερης Ομάδας, γιατί θεωρούν απόλυτα ορθό να επιβεβαιώσει το Κοινοβούλιο την ισχύ του Συμφώνου Σταθερότητας και των αρχών του.
<P>
Πιστεύω ότι οι αυστηρές δημοσιονομικές και νομισματικές πολιτικές δεν είναι ασύμβατες με την ανάπτυξη, υπό τον όρο να υπάρχει το θάρρος παρέμβασης στις διαρθρωτικές μεταρρυθμίσεις, στις ιδιωτικοποιήσεις, στην ελευθέρωση των αγορών - της αγοράς εργασίας, κυρίως - και στις δημόσιες δαπάνες, καθώς και το θάρρος επίλυσης, για παράδειγμα, του προβλήματος των κοινωνικών δαπανών, που υπερφορτώνει τους προϋπολογισμούς πολλών ευρωπαϊκών κρατών και δημιουργεί σοβαρότατες αδικίες, οι οποίες οφείλονται στο σχεδιασμό των ίδιων των συστημάτων, για τις νέες γενιές εργαζομένων.
<P>
Γνωρίζω πολύ καλά ότι οι ευρωπαϊκές χώρες - και αναφέρομαι ειδικότερα στη χώρα μου, την Ιταλία, αλλά και σε άλλες, όπως η Γερμανία - έζησαν την περίοδο της ευνοϊκής συγκυρίας όπως τα τζιτζίκια, αναβάλλοντας δηλαδή τις μεταρρυθμίσεις που, αντιθέτως, έπρεπε να πραγματοποιηθούν για να ενισχυθούν οι κρατικοί προϋπολογισμοί και η ανταγωνιστικότητα των εταιρειών, υποχωρώντας στις πιέσεις των συνδικαλιστικών και επιχειρηματικών οργανώσεων που απαιτούσαν περισσότερες κρατικές ενισχύσεις. Ενεργώντας με τον τρόπο αυτό, δεν προετοίμασαν τις ευρωπαϊκές οικονομίες για τη στιγμή που, αναπόφευκτα, θα έφταναν σε μία φάση αρνητικού κύκλου, πόσο μάλλον στη βαρύτατη κρίση μετά τα γεγονότα της 11ης Σεπτεμβρίου.
<P>
Κύριε Πρόεδρε, πιστεύω ότι οι φορολογικές επιβαρύνσεις σήμερα στην Ευρώπη είναι ακόμη πολύ υψηλές: αν και αληθεύει ότι υπήρξε κάποια μείωση, ελέγχοντας τους αριθμούς αποδεικνύεται ότι οι φορολογικές επιβαρύνσεις στην Ευρώπη είναι ακόμη σημαντικά μεγαλύτερες, για παράδειγμα, από ό,τι στις αρχές της δεκαετίας του '90.
<P>
Σήμερα στην Ευρώπη, η παρέκκλιση από τις δεσμεύσεις του Συμφώνου Σταθερότητας, καταφεύγοντας στο deficit spending, σημαίνει προετοιμασία νέων φορολογικών αυξήσεων για τα επόμενα χρόνια, πράγμα που, κατά την άποψή μου, δεν μπορούν να επιτρέψουν η ευρωπαϊκή οικονομία, οι ευρωπαίοι εργαζόμενοι και οι ευρωπαίοι άνεργοι.
<P>
Υπάρχει ακόμη ένας κίνδυνος που πρέπει να καταγγείλω - ο κ. Goebbels αναφέρθηκε στην αναστάτωση που προκάλεσαν τα γεγονότα της 11ης Σεπτεμβρίου - και είναι ο κίνδυνος η Ευρώπη να χρησιμοποιήσει τη σημερινή οικονομική κρίση και την κρίση των Ηνωμένων Πολιτειών ως άλλοθι για να επιστρέψει στις επεκτατικές πολιτικές του deficit spending, που η Ευρώπη και οι ευρωπαίοι πολίτες γνώρισαν τις προηγούμενες δεκαετίες. Δεν είναι αυτή η πολιτική που πρέπει να υιοθετήσουμε.
<P>
Όσοι ισχυρίζονται ότι και οι Ηνωμένες Πολιτείες αντιδρούν με επεκτατική πολιτική και ότι θα εφαρμόσουν πολιτική του 1% του ΑΕγχΠ, ξεχνούν όμως ότι οι Ηνωμένες Πολιτείες μπορούν να το κάνουν με κάποια αποτελεσματικότητα, έχοντας στις πλάτες υγιείς και σε ενεργητικό κρατικούς προϋπολογισμούς. Δεν θα ήταν το ίδιο αν εφαρμόζονταν παρόμοιες πολιτικές στην Ευρώπη, ούτε θα ήταν το ίδιο αν υποστηρίζονταν κρατικές αεροπορικές εταιρείες που άντλησαν δημόσιους πόρους και παρεμπόδισαν την ελευθέρωση των ευρωπαϊκών αγορών.
<P>
Θέλω να τονίσω ένα τελευταίο σημείο σε σχέση με τον αγώνα κατά της τρομοκρατίας και της χρηματοδότησής της. Υπάρχει μία πλευρά που υπογραμμίζεται ολοένα και περισσότερο από ειδικούς αναλυτές - πρόσφατα και από το βραβείο Νόμπελ Οικονομίας Gary Becker: πρόκειται για τη χρηματοδότηση των πολυεθνικών της τρομοκρατίας με το εμπόριο των ναρκωτικών, που αφορά ειδικά το Αφγανιστάν και το Πακιστάν.
<P>
Ας εξετάσουμε - και απευθύνομαι στην Πρόεδρο και στον Επίτροπο - τη δυνατότητα αποκοπής από τη ρίζα αυτής της χρηματοδότησης της τρομοκρατίας, με την εφαρμογή πολιτικών ελευθέρωσης για τα ναρκωτικά.

<SPEAKER ID=142 LANGUAGE="FR" NAME="Berthu">
Κύριε Πρόεδρε, η συζήτηση που διεξάγεται σήμερα σχετικά με την υποτιθέμενη επιλογή μεταξύ Συμφώνου Σταθερότητας και δημοσιονομικής ανάκαμψης μας φαίνεται κάπως σουρεαλιστική γιατί, στην πραγματικότητα, και οι δύο όροι του διλήμματος είναι ψευδείς.
<P>
Από τη μια, το Σύμφωνο Σταθερότητας είναι ένα μέσο υπερβολικά δύσκαμπτο, παρά ορισμένες δυνατότητες παρέκκλισης, διότι δεν λαμβάνει επαρκώς υπόψη τις αποκλίσεις συγκυριακών κύκλων μεταξύ κρατών μελών. Το λέγαμε ανέκαθεν. Αλλά είναι αλήθεια ότι το Συμβούλιο άφησε να διαφανεί μακροπρόθεσμα η δυνατότητα διορθώσεων λόγω συγκυριακής διακύμανσης, από τις οποίες με λίγη ικανότητα, και μετά από πολλές αποτυχημένες προσπάθειες, φαίνεται ότι μπορούμε να αναμένουμε κάθε ευελιξία.
<P>
Από την άλλη, η δημοσιονομική ανάκαμψη στις χώρες όπου σημειώνεται η σοβαρότερη επιβράδυνση, όπως η Γαλλία ή η Γερμανία, έχει ήδη κατά μέγα μέρος λάβει χώρα σε τρία επίπεδα. Καταρχάς, οι χώρες αυτές παρουσιάζουν ήδη σημαντικά δημοσιονομικά ελλείμματα, τα οποία περιορίζουν το περιθώριο ελιγμών και έχουν ήδη επιπτώσεις τόνωσης. Ασφαλώς, θα μου πείτε ότι, όπως και με τους ναρκομανείς, αν θέλουμε να είναι πλήρες το αποτέλεσμα της τόνωσης, θα χρειάζεται όλο και περισσότερο. Αλλά πρέπει οπωσδήποτε να μπει ένας περιορισμός μία των ημερών.
<P>
Δεύτερο αποτέλεσμα ανάκαμψης, η υπέρμετρη υποτίμηση του ευρώ που οφείλεται στην ιδιότητά του ως τεχνητού χρήματος τόνωσε τις εξαγωγές μας σε βαθμό άδικο για τους εταίρους μας, αλλά εν πάση περιπτώσει ευεργετικό για την εσωτερική μας ανάπτυξη. Φοβούμαι εξάλλου ότι αυτό μπορεί να συνέβαλε, έστω και κατ' ελάχιστο, στην αμερικανική επιβράδυνση των τελευταίων μηνών.
<P>
Τέλος, τρίτο αποτέλεσμα ανάκαμψης, για το οποίο ουδείς μιλά ποτέ, αλλά είναι πραγματικό: η αποθησαύριση των ιδιωτών εν αναμονή της ανταλλαγής των κερμάτων και των τραπεζογραμματίων την 1η του προσεχούς Ιανουαρίου. Πρόκειται για αποστειρωμένο χρήμα που επενδύεται και πάλι στην οικονομία μέχρι ποσού 50 δισεκατομμυρίων φράγκων περίπου στη χώρα μου, ποσό το οποίο δεν είναι καθόλου αμελητέο.
<P>
Υπ' αυτές τις συνθήκες, βρισκόμαστε ήδη σε πλήρη ανάκαμψη. Μια επιπλέον δημοσιονομική ανάκαμψη δεν θα χρησίμευε σε τίποτε, εκτός από τη επιβολή, μακροπρόθεσμα, νέων φόρων που θα καθιστούσαν την κατάσταση στο μέλλον ακόμα πιο δυσχερή. Το πραγματικό ερώτημα που πρέπει να θέσουμε είναι το εξής: πώς γίνεται, με τους τρεις συνδυασμένους παράγοντες ανάκαμψης που προανέφερα, να μην βρισκόμαστε σε πλήρη οικονομική άνθηση; Για δύο, νομίζω, λόγους, εκτός από το συγκυριακό αποτέλεσμα των επιθέσεων το οποίο δεν έχει ακόμα συγκεκριμενοποιηθεί.
<P>
Ο πρώτος είναι η επιβάρυνση των οικονομιών μας με φόρους και διάφορες δυσκαμψίες, τις οποίες επιδείνωσε στη Γαλλία η σοσιαλιστική περίοδος, μεταξύ άλλων, με την ανοησία του υποχρεωτικού 35ωρου.
<P>
Ο δεύτερος οφείλεται, το έχω ήδη πει και θα το ξαναπώ και πάλι, σε ένα στρεβλό αποτέλεσμα του ενιαίου νομίσματος. Το ευρώ αποτρέπει ίσως κάποιες διακυμάνσεις των εσωτερικών ισοτιμιών, όπως αρέσκονται να επαναλαμβάνουν οι υπερασπιστές του. Αλλά, σε αντάλλαγμα, επιβάλλει μια ενοποιημένη νομισματική πολιτική σε χώρες που αντιμετωπίζουν διαφορετικές καταστάσεις. Αυτό το τυποποιημένο κοστούμι, σύμφωνα με την έκφραση ενός οικονομολόγου, δεν ταιριάζει σήμερα στη Γαλλία και στη Γερμανία, στις οποίες επιβάλλει επιπτώσεις ύφεσης. Και είναι προφανές ότι αυτό το αποτέλεσμα ύφεσης της ενοποίησης βαρύνει σήμερα πολύ περισσότερο από τα πλεονεκτήματα της κατάργησης των εσωτερικών ισοτιμιών. Κατ' αυτόν τον τρόπο, εξετάζοντας την κατάσταση σφαιρικά, το ευρώ δεν παίζει ρόλο ασπίδας, αλλά επιταχυντή της κρίσης. Για να το αντισταθμίσουμε, θα πρέπει να ανεχθούμε ακόμα μεγαλύτερα δημοσιονομικά ελλείμματα; Αυτό θα ήταν πραγματικά παράδοξο!
<P>
Εν πάση περιπτώσει, κύριε Πρόεδρε, έτσι όπως πορεύεται σήμερα η Ευρώπη, θα χρειαστούν ακόμα μερικά χρόνια προσπάθειας και εντάσεων πριν οι κυβερνήσεις αντιληφθούν αυτή την πρωταρχική αλήθεια: όλοι είναι πολύ καλύτερα, όταν ο καθένας επωφελείται από μια οικονομική πολιτική προσαρμοσμένη στις ανάγκες του.

<SPEAKER ID=143 LANGUAGE="FI" NAME="Suominen">
Κύριε Πρόεδρε, κυρία Υπουργέ, κύριε Επίτροπε, η σημερινή διεθνής πολιτική κατάσταση, ο πόλεμος κατά της τρομοκρατίας που ήδη έχει ξεκινήσει, ενέχει σε αφθονία τα χαρακτηριστικά που θα δημιουργήσουν μακράς διαρκείας αβεβαιότητα και στην οικονομία των χωρών της ΕΕ. Γι' αυτό και οι κατευθύνσεις της οικονομικής πολιτικής που δημιουργούν εμπιστοσύνη θα έχουν μια πρωτοφανή σε μέγεθος επίδραση στη συμπεριφορά των καταναλωτών και των επενδυτών και, μέσω αυτής, στη διάρκεια της φάσης επιβράδυνσης της ανάπτυξης. Κάποια πράγματα είναι θετικά και για τη συγκράτηση του πληθωρισμού, από την άποψη της σταθερότητας της αξίας του χρήματος: η τιμή του αργού πετρελαίου είναι μάλλον φθίνουσα και όχι ανιούσα, ενώ το Federal Office και η ΕΚΤ προσανατολίζονται επίσης μετά τις 11 Σεπτεμβρίου ταχέως προς το ίδιο πνεύμα. Τώρα, μετά τη χθεσινή μείωση του επιτοκίου από το Fed, τα βλέμματα στρέφονται προς την ΕΚΤ. Η αναμονή δεν κάνει καλό. Έστω ότι η κατεύθυνση της απόφασης βρίσκεται στη δικαιοδοσία της ανεξάρτητης ΕΚΤ, η συνέχεια όμως που θα έχει η πολιτική των επιτοκίων πρέπει να γίνει σύντομα σαφής και στην Ευρώπη.
<P>
Η σταθερή δέσμευση της κάθε χώρας στο Σύμφωνο Σταθερότητας και Ανάπτυξης θα δημιουργήσει εκείνη ακριβώς την εμπιστοσύνη, στην οποία αποβλέπει το ίδιο το Σύμφωνο και την οποία χρειάζεται η οικονομία σήμερα. Η δημοσιονομική πειθαρχία των χωρών της ΕΕ δεν θα πρέπει να χαλαρώσει, με καμία πρόφαση, ούτε ακόμη και με ενδεχόμενες δαπάνες προς αύξηση της εσωτερικής και εξωτερικής ασφάλειας. Πρέπει να εξευρεθεί η αντίστοιχη εξοικονόμηση και δεν θα πρέπει να επαφίεται στην κατά φαντασίαν αύξηση του σκέλους των εσόδων.
<P>
Η μετάβαση στο ευρώ θα επιφέρει μια ελαφρά αύξηση κόστους σε όλα τα στάδια της αλυσίδας παραγωγής. Δεν μπορεί να απαγορευθεί αυτή η αύξηση. Θα έχει, ωστόσο, εφάπαξ χαρακτήρα και θα αυξήσει μόνον ελαφρώς το επίπεδο τιμών. Δεν θα πρέπει να εκφοβίζουμε διαρκώς με αυτή την αύξηση του κόστους, και να μην αυξάνουμε, με τον τρόπο αυτό τις πληθωριστικές πιέσεις.
<P>
Η καλύτερη μακρόπνοη πολιτική σταθερότητας και ανάπτυξης θα είναι να μείνουμε σταθεροί στις αποφάσεις της Συνόδου της Λισαβόνας και να διαμορφώσουμε την ΕΕ στον ανταγωνιστικότερο χώρο παγκοσμίως, να άρουμε τα εμπόδια στον εσωτερικό ανταγωνισμό και να ενθαρρύνουμε την ευρωπαϊκή καινοτομία, καθώς και το αναπτυξιακό και ερευνητικό έργο. Η έναρξη του νέου γύρου διαπραγματεύσεων του ΠΟΕ είναι σήμερα απαραίτητη για τη διεθνή συνεργασία προς μια ενίσχυση των ρυθμιστικών επεμβάσεων στην οικονομία.

<SPEAKER ID=144 NAME="Κατηφόρης">
Κύριε Πρόεδρε, κύριε εκπρόσωπε της Προεδρίας, κύριε Επίτροπε, η δική μου άποψη είναι ότι η οικονομική πολιτική μας είναι ένας συνδυασμός από επιτυχία και αποτυχία. Η επιτυχία ασφαλώς είναι το ευρώ, η αποτυχία βρίσκεται στην πραγματική οικονομία. Εκεί τα προβλήματα είναι δύο και αλληλένδετα. Πρόκειται για το χαμηλό ρυθμό ανάπτυξης και το υψηλό ποσοστό ανεργίας. Η αιτία και των δύο είναι κοινή και βρίσκεται στον χαμηλό ρυθμό επενδύσεων παγίου κεφαλαίου της τελευταίας δεκαετίας του προηγούμενου αιώνα, που συνοδεύτηκε από την κατάρρευση των δημοσίων επενδύσεων.
<P>
Υποστηρίζουν ορισμένοι ότι η κατάρρευση αυτή είναι εικονική γιατί οφείλεται σε απλή αλλαγή ονόματος, επειδή ο ιδιωτικός τομέας επενδύει εκεί που άλλοτε επένδυε ο δημόσιος τομέας. Πώς όμως να το πιστέψουμε αυτό όταν το σύνολο των επενδύσεων έχει πέσει τόσο χαμηλά; Ήταν ανάγκη να στραγγαλιστούν οι δημόσιες επενδύσεις για να στηριχθεί το ευρώ; Ήταν ανάγκη να φθάσει η ανεργία στα ύψη που βρίσκεται σήμερα και που ήταν ακόμη υψηλότερη πριν από δύο χρόνια μόλις - και που θα φθάσει ξανά στα ίδια επίπεδα -, κ. Επίτροπε, για να στηριχθεί το ευρώ; Δεν το πιστεύω, αλλά αυτό χωρίς να ομολογείται, υπήρξε η επίσημη πολιτική μέχρι το Ευρωπαϊκό Συμβούλιο της Λισαβόνας.
<P>
Εκεί χαράχθηκε η γραμμή της υιοθέτησης της νέας οικονομίας, που υποτίθεται ότι θα έλυνε με μοντέρνο τρόπο το οικονομικό πρόβλημα της Ευρώπης και θα μας ξανάφερνε την πλήρη απασχόληση σε μια νέα βάση, πιο προχωρημένης τεχνολογίας, της πιο προχωρημένης τεχνολογίας στον κόσμο. Ωραία λόγια, ωραίες φιλοδοξίες, ωραίο όραμα. Ατύχησε δυστυχώς γιατί συνέπεσε με το απότομο ξεφούσκωμα του αμερικανικού χρηματιστηρίου, ιδίως των τομέων της νέας τεχνολογίας και των τηλεπικοινωνιών, που υποτίθεται ότι θα μας οδηγούσαν σε μια νέα εποχή, ενώ τώρα απειλούν να μας συμπαρασύρουν στο βάραθρο μιας από τις μεγαλύτερες υφέσεις του εικοστού αιώνα.
<P>
Μου φαίνεται ότι τα γεγονότα αυτά βάζουν τελεία και παύλα στο όραμα της Λισαβόνας και ότι θα πρέπει να σκεφθούμε απ' την αρχή. Δεν είναι δυνατόν να έχει κανείς ένα πλήρες σχέδιο να σας παρουσιάσει, ιδίως όταν όλοι οι οργανισμοί μελετών που έχουμε αρνούνται την ανάγκη να αλλάξουμε οικονομική πολιτική. Αλλά ορισμένα πράγματα φαίνονται αυτονόητα. Η ευρωπαϊκή οικονομία χρειάζεται επενδύσεις, ο ιδιωτικός τομέας δεν κάνει αρκετές επενδύσεις, γιατί επιμένουμε να εμποδίζουμε τον δημόσιο τομέα να τις συμπληρώσει και ίσως έτσι να αναζωογονήσει και το ενδιαφέρον του ιδιωτικού τομέα; Γιατί αρνούμεθα να χρησιμοποιήσουμε τις δυνατότητες που προσφέρει η Συνθήκη για να εξαιρέσουμε τις επενδύσεις από τον ορισμό του ελλείμματος στο Σύμφωνο Σταθερότητας; Ακουσα από τον συνάδελφο κ. Della Vedova να αναφέρεται με φόβο στο "deficit spending". Mπορεί να υπήρξαν υπερβολές στην εποχή του " deficit spending", αλλά ας μην ξεχνάμε ότι εκείνη την εποχή ο ρυθμός ανάπτυξης ήταν 5%, η ανεργία δεν πέρναγε ποτέ το 1 έως 1,5% και η σημερινή μας οικονομική πολιτική που στηρίζεται στην τόση απελευθέρωση των αγορών, πολύ απέχει από το να μας δείξει τέτοιες επιτυχίες. Το πλησίασε η Αμερική την τελευταία πενταετία του προηγούμενου αιώνα μέσα σε ένα κλίμα υπερβολικής κερδοσκοπίας, η οποία ιδού που μας οδηγεί σήμερα.
<P>
Και εγώ θα ήθελα να σας ρωτήσω, κ. Επίτροπε, όπως μου κάνετε την τιμή να μου επιτρέψετε να σας ερωτήσω και ιδιωτικά: ποιο είναι το επιστημονικό κριτήριο της διαψευσιμότητας της θέσεώς σας που θα σας κάνει να μας πείτε ότι διαψεύσθηκε η θέση μας και πρέπει να αλλάξουμε οικονομική πολιτική; Διότι όπως θα πρέπει να ξέρετε, χωρίς διαψευσιμότητα δεν υπάρχει επιστημονική στάση. Παραπαίουμε συνεχώς σε μια τεράστια ταυτολογία και πολύ φοβάμαι ότι αυτό ακριβώς είναι η οικονομική πολιτική που υποστηρίζετε.

<SPEAKER ID=145 NAME="Παπαγιαννάκης">
Κύριε Πρόεδρε, για να καθησυχάσω και τον κ. Επίτροπο και τους λοιπούς συναδέλφους, δεν είμαι οπαδός, και το δηλώνω, ούτε των ελλειμμάτων, ούτε της αύξησης του δημοσίου χρέους, ούτε του πληθωρισμού. Ωστόσο, το ερώτημα που συζητάμε δεν είναι αυτό. Ναι ή όχι προβλέπουμε ύφεση; Κάποιοι μας λένε να περιμένουμε να δούμε αν θα έρθει. Αν έρθει, τότε θα είναι αργά. Κάποιοι άλλοι μας λένε να περιμένουμε αυτόματες λύσεις. Κάποιοι έχουν την κρυφή ελπίδα ότι θα μας προκύψει ανάκαμψη από την ανάκαμψη στις Ηνωμένες Πολιτείες, αγνοώντας πλήρως βεβαίως ότι σε συνθήκες παγκοσμιοποίησης, και αν αυτό γίνει, άλλους θα ωφελήσει αυτή η ανάκαμψη.
<P>
Όλος ο καυγάς, κύριε Πρόεδρε, γίνεται, όπως το είπαν ορισμένοι συνάδελφοι προηγουμένως, για να αποφευχθεί η έννοια της δημόσιας παρέμβασης στην οικονομία. Και δεν καταλαβαίνω γιατί. Τι σόι δογματισμός είναι αυτός όταν έχεις συγκεκριμένα προβλήματα, και μάλιστα υφεσιακά, μπροστά σου; Μπορεί κανείς όμως να φανταστεί, κύριε Πρόεδρε, και με διάφορα σενάρια, και δημόσια παρέμβαση και σταθερότητα στην οικονομία, και αυξημένα δηλαδή έσοδα, χωρίς να δημιουργεί αυτόν τον επίφοβο φορολογικό ανταγωνισμό που μερικοί μας προβάλλουν;
<P>
Κύριε Πρόεδρε, υπάρχει πρόβλημα αναγκών για δημόσιες δαπάνες, υπάρχουν δυνατότητες για δημόσια έσοδα που δεν επηρεάζουν την παραγωγική δομή και εξέλιξη της οικονομίας ούτε την ανταγωνιστικότητά της. Μην μου πείτε ότι θα είχατε πρόβλημα ότι εάν κάπου κάποιος ακουμπούσε την οικονομία των ραντιέρηδων, των διεθνών κερδοσκόπων του ζεστού χρήματος των χρηματιστηρίων ή ακόμα-ακόμα και τον υπερβολικό πλούτο και την εξωφρενική κατανάλωση των εξογκομένων μεσαιοανώτερων - uppermiddle να το πω το καταλάβετε καλύτερα - στρωμάτων στις κοινωνίες μας. Επιστημονική απάντηση σα αυτό δεν υπάρχει. Υπάρχει ένας δογματισμός. Όχι στο δημόσιο ή όχι σε μια Ευρώπη που αν τα έκανε αυτά, γιατί μόνο η Ευρώπη μπορεί να τα κάνει, θα γινότανε φεντεραλιστική. Έ, τέτοιο δογματισμό δεν έχω ξανακούσει!

<SPEAKER ID=146 NAME="Fitzsimons">
Κύριε Πρόεδρε, τα τραγικά γεγονότα στην Αμερική έστειλαν σοβαρά οικονομικά ωστικά κύματα σε ολόκληρο τον κόσμο. Καμία χώρα δεν θα παραμείνει άτρωτη στις οικονομικές επιπτώσεις των φρικιαστικών τρομοκρατικών επιθέσεων στην Αμερική. Οι επιθέσεις αυτές ήταν τόσο σοβαρές που θα περάσει καιρός πριν γίνει πλήρως γνωστή η έκταση των οικονομικών συνεπειών. Ήδη βλέπουμε τις πρώτες οικονομικές επιπτώσεις της 11ης Σεπτεμβρίου, μιας μέρας που θα μείνει χαραγμένη στη μνήμη όλων μας για πάντα.
<P>
Οι απώλειες θέσεων εργασίας αυξάνονται στον κλάδο των αεροπορικών εταιρειών. Οι θέσεις που χάθηκαν σε πολλές ευρωπαϊκές αεροπορικές εταιρείες δεν θα πληρωθούν ποτέ ξανά. Αυτές οι απώλειες θέσεων εργασίας επηρεάζουν με τη σειρά τους κάθε σχεδόν πτυχή της οικονομίας. Η εμπιστοσύνη των καταναλωτών και των επενδυτών εξανεμίζεται, η αξία των παγκόσμιων και χρηματιστηριακών αγορών μειώνεται επίσης.
<P>
Μια ενθαρρυντική ένδειξη είναι ότι το ευρώ επιβιώνει ισχυρό. Τώρα μπορούμε να καταλάβουμε όλοι τη σημασία του ενιαίου ευρωπαϊκού νομίσματος και το γεγονός ότι τα 12 νομίσματα που συμμετέχουν στο ενιαίο ευρωπαϊκό νομισματικό καθεστώς προσδίδουν σταθερότητα στην ευρωπαϊκή οικονομία. Τίποτε δεν θα ήταν χειρότερο από 15 ανεξάρτητα κυμαινόμενα νομίσματα στο εσωτερικό της Ευρωπαϊκής Ένωσης αυτήν τη στιγμή. Θα ήταν μια συνταγή για διεθνείς κερδοσκόπους που θα έπαιζαν το ένα νόμισμα σε βάρος του άλλου.
<P>
Όλοι θυμόμαστε τις υποτιμήσεις του 1992, όταν οι διεθνείς κερδοσκόποι νομισμάτων έσπειραν την καταστροφή στα ευρωπαϊκά χρηματιστήρια. Ευτυχώς, δεν μπορούν να το ξανακάνουν τώρα, γιατί έχουμε ένα σταθερό νόμισμα στην Ευρώπη που επιβιώνει από τα πρόσφατα οικονομικά πλήγματα. Οι τρομοκρατικές επιθέσεις δεν θα επηρεάσουν το χρονοδιάγραμμα για την εισαγωγή των χαρτονομισμάτων και κερμάτων ευρώ, που θα γίνει όπως είχε προγραμματιστεί.
<P>
Είναι επίσης σαφές ότι η Ευρωπαϊκή Κεντρική Τράπεζα και τα διάφορα εθνικά συμβούλια για τη μετάβαση στο ευρώ έκαναν πολύ καλή δουλειά στο μάρκετινγκ της νέας οικονομίας ευρώ. Παρότι δεν αμφιβάλλω ότι θα υπάρξουν μερικά προβλήματα στην αρχή, θα τα ξεπεράσουμε και στο τέλος της περιόδου μεταστροφής οι πολίτες της Ευρώπης θα έχουν πλήρη επίγνωση της αξίας των νέων χαρτονομισμάτων και κερμάτων ευρώ.

<SPEAKER ID=147 LANGUAGE="NL" NAME="Blokland">
Κύριε Πρόεδρε, έχω υπογράψει κι εγώ το ψήφισμα της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών καθώς και της Ομάδας του Ευρωπαϊκού Λαϊκού Κόμματος. Υποστήριζα πάντοτε την αυστηρή εφαρμογή των κριτηρίων του Συμφώνου Σταθερότητας. Σε αυτούς τους καιρούς της αβεβαιότητας απαιτείται απόλυτη εγρήγορση. Διάφορα κράτη μέλη βαδίζουν σε επικίνδυνο έδαφος. Επιβεβαιώνεται ένα σημαντικό πλεονέκτημα της δημοσιονομικής πειθαρχίας: παρέχει περιθώρια για αυτόματους σταθεροποιητές. Να υπογραμμίσω στο σημείο αυτό ότι η αύξηση των δαπανών δεν αποτελεί λύση.
<P>
Το αποφασιστικό στοιχείο στις προσπάθειές μας θα είναι η ποιότητά τους σε συνδυασμό με τις αναγκαίες μεταρρυθμίσεις στο σύνολο της οικονομίας. Το ψήφισμα αναφέρει ότι η κατανομή των αρμοδιοτήτων μεταξύ κρατών μελών και Ένωσης έχει ως αποτέλεσμα αρνητική δράση σε εθνικό επίπεδο. Συμβαίνει όμως και το ακριβώς αντίθετο. Οι νομισματικές αποφάσεις της Ένωσης μπορεί να αποβούν αρνητικές για ένα κράτος μέλος, π.χ. μέσω υψηλού πληθωρισμού εφόσον επιβληθεί στο κράτος αυτό μείωση των επιτοκίων. Καλό είναι να προσέξουμε αυτήν την προβληματική.
<P>
Ένα θετικό αποτέλεσμα της ΟΝΕ θα είναι η σταθεροποίηση της ευρωπαϊκής οικονομίας. Ο χρόνος θα δείξει εάν η σταθεροποίηση αυτή θα αντισταθμίσει την απώλεια των περιθωρίων κίνησης που θα υποστούν τα κράτη μέλη. Η δημοσιονομική πειθαρχία θα είναι αποφασιστικής σημασίας για την επίτευξη αυτής της σταθερότητας.

<SPEAKER ID=148 LANGUAGE="ES" NAME="Garcνa-Margallo y Marfil">
Κύριε Πρόεδρε, σε αυτό το σημείο της συζήτησης μου φαίνεται ότι γνωρίζουμε ήδη τρία πράγματα.
<P>
Καταρχάς, γνωρίζουμε ότι η κρίση που υφίσταται σήμερα ο ευρωπαϊκός βιομηχανικός τομέας είναι πιο σοβαρή που εκείνη που πέρασε λόγω της οικονομικής κρίσης του 1998.
<P>
Δεύτερον, γνωρίζουμε ότι η κρίση που υφίσταται σήμερα η παγκόσμια οικονομία είναι πολύ πιο σοβαρή από εκείνη του 1993, μετά τον πόλεμο του Κόλπου, διότι επηρεάζει ταυτόχρονα, για πρώτη φορά στην ιστορία από το 1929, τις τρεις μεγάλες οικονομίες: την αμερικανική οικονομία, την ευρωπαϊκή οικονομία και την ιαπωνική οικονομία.
<P>
Τρίτον, γνωρίζουμε όλοι, εκτός από τον κ. Abitbol, ότι η ευρωπαϊκή οικονομία είναι σήμερα πολύ πιο καλά προετοιμασμένη απ' ό,τι πριν για να αντιμετωπίσει αυτή την κρίση.
<P>
Έχουμε, όπως αναφέρθηκε, ένα κοινό νόμισμα που μας προστατεύει από τις εναλλασσόμενες κρίσεις. Έχουμε μία πολιτική που μας προστατεύει από τις υπέρογκες αυξήσεις των τιμών. Και έχουμε ένα Σύμφωνο Σταθερότητας που μας προστατεύει από την αλόγιστη δαπάνη των δημόσιων αρχών.
<P>
Δεν γνωρίζουμε, αλλά υποψιαζόμαστε, ότι αυτή η κρίση δεν είναι μία κρίση ζήτησης - όπως η μεταπολεμική κρίση - ούτε μία κρίση προσφοράς - όπως εκείνη που ακολούθησε τον πόλεμο του Yon Kipur - αλλά είναι μια κρίση εμπιστοσύνης. Και όντας μία κρίση εμπιστοσύνης, αυτό που διαφοροποιεί την πρόταση ψηφίσματος που εμείς παρουσιάζουμε από εκείνη που παρουσιάζει η αριστερά δεν είναι ότι εκείνοι θέλουν την ανάπτυξη κι εμείς όχι. Προφανώς, όλοι θέλουμε την ανάπτυξη. Αυτό που συμβαίνει είναι ότι υπάρχουν συνταγές που φέρνουν την πρόοδο κι άλλες που φέρνουν την οπισθοχώρηση. Και εμείς πιστεύουμε ότι οι δικές μας φέρνουν την πρόοδο.
<P>
Γιατί το λέω αυτό; Διότι αν πρόκειται για μία κρίση εμπιστοσύνης, το πρώτο λάθος θα έγκειται στη χαλάρωση της νομισματικής πολιτικής και την αποδοχή της αύξησης των τιμών που θα αποτελούσαν μία επίθεση στην γραμμή διακύμανσης της εμπιστοσύνης των καταναλωτών. Δεύτερον, διότι η αναθεώρηση του Συμφώνου Σταθερότητας θα ήταν σαν να στέλναμε ένα μήνυμα ότι θέλουμε να μεταβιβάσουμε αυτά τα βάρη στις επόμενες γενιές, γεγονός που δεν συμβάλλει στην αύξηση της εμπιστοσύνης. Και, τρίτον, διότι αν χαλαρώσουμε την δημοσιονομική πολιτική που υλοποιεί το Σύμφωνο Σταθερότητας θα εμποδίσουμε να μειωθούν τα επιτόκια, όπως γίνεται στην Αμερική.
<P>
Η αξία ενός πλοίου δεν υπολογίζεται από το αν έχει καταιγίδα ή όχι, αλλά από το πώς πλοηγείται στην καταιγίδα. Και, σ' αυτή την περίπτωση, κατά τη γνώμη μου, είναι σίγουρο ότι πρέπει να αλλάξουμε τρόπο πλοήγησης. Είναι πιθανό η Ευρωπαϊκή Κεντρική Τράπεζα να πρέπει να μειώσει τα επιτόκια, αλλά χωρίς να ξεχνάει ότι ο τελικός της στόχος είναι η διατήρηση του δόγματος της σταθερότητας των τιμών για να διατηρηθεί η εμπιστοσύνη των καταναλωτών.
<P>
Είναι πιθανόν ότι ορισμένες κυβερνήσεις, εκείνες που έχουν εκπληρώσει τις υποχρεώσεις, θα μπορούν να αφήσουν τους αυτόματους σταθεροποιητές χωρίς να χρειάζεται να προσπαθήσουν να αντισταθμίσουν τη φορολογική μείωση με την αύξηση των φόρων ή την μείωση των δαπανών. Όμως εκείνες που δεν τα έχουν εκπληρώσει, οι άσωτοι υιοί, δεν θα έχουν αυτή τη δυνατότητα.
<P>
Και, τρίτον - το είπε ο κ. Επίτροπος αλλά δεν το είπε κανείς από τους ομιλητές - είναι καιρός να κάνει η Ευρώπη ένα βήμα μπροστά, ένα αποφασιστικό βήμα για να θέσει σε εφαρμογή τη διαδικασία της Λισαβόνας για μία σύγχρονη, καινοτομική και ανταγωνιστική κοινωνία.
<P>
Ο κ. Επίτροπος ήταν πολύ πιο πειστικός αναφορικά με το συντελεστή Tobin στην συνέντευξη που παραχώρησε στην εφημερίδα Vanguardia Digital - στην οποία είπε ότι ήταν ένα μέσο που δεν χρησίμευσε - παρά στην σημερινή του παρέμβαση - στην οποία είπε ότι είναι ένα ακόμη ανάμεσα στα πιθανά μέσα. Τότε είπε ότι δεν ήταν εφικτό. Σήμερα αρχίζει να γίνεται πιθανό. Συμφωνώ με την συνέντευξή του στην εφημερίδα, αλλά όχι με την παρέμβασή του εδώ σήμερα.

<SPEAKER ID=149 LANGUAGE="DE" NAME="Randzio-Plath">
Κύριε Πρόεδρε, πρέπει να ληφθούν όλα τα δυνατά μέτρα για να δώσει η Ευρώπη μία ουσιαστική απάντηση στις συνέπειες των φοβερών τρομοκρατικών ενεργειών στην Νέα Υόρκη και την Ουάσινγκτον και εδώ συμπεριλαμβάνεται επίσης αυτό που ήδη πραγματικά επιτεύχθηκε, κυρία Πρόεδρε του Συμβουλίου, δηλαδή μια κοινή απάντηση των Υπουργών Οικονομικών της ΕΕ. Θεωρώ ότι τούτο συμβολίζει πως η Ευρώπη μπορεί να είναι σύσσωμη, όταν υπάρχει πραγματικά λόγος. Κατά τη γνώμη μου, η ίδια πολιτική πρέπει να συνεχιστεί και αναφορικά με την πολιτική των επιδοτήσεων. Η πολιτική αυτή όμως πρέπει να μας προσφέρει και την απαραίτητη ευελιξία προκειμένου να διαπιστώσουμε ότι η Ευρώπη θέλει πραγματικά να μην ενταθεί περαιτέρω η οικονομική ύφεση.
<P>
Διαθέτουμε πράγματι ένα Σύμφωνο Σταθερότητας και Ανάπτυξης που μας προσφέρει πολλές δυνατότητες, και αυτό επειδή από τη μία θέλουμε να είναι η Ευρώπη μία κοινότητα σταθερότητας, ενώ από την άλλη θέλουμε επίσης να προωθήσουμε την ανάπτυξη και την απασχόληση. Δεν είναι τυχαίο το γεγονός ότι ήδη κατά την εξέταση των κριτηρίων σύγκλισης είχε παίξει ρόλο το ότι εξετάσθηκαν και εγκρίθηκαν έκτακτες καταστάσεις, οι οποίες επιτρέπουν να αποκλίνουμε από τον ορισμό του υπερβολικού ελλείμματος. Με αυτό δεν αποσκοπώ στην υπεράσπιση μιας κοινότητας χωρίς σταθερότητα. Αντίθετα μάλιστα, θα ήθελα βασικά να απευθύνω έκκληση στη βελγική Προεδρία του Συμβουλίου, αλλά και στην Επιτροπή, να συμβάλουν στην επέκταση του συντονισμού στο συγκεκριμένο τομέα, και μάλιστα με το να κάνουμε χρήση της δυνατότητας εφαρμογής των προγραμμάτων σταθεροποίησης. Θα ήθελα την υλοποίηση των συγκεκριμένων προγραμμάτων των κρατών μελών που συμμετέχουν στη ζώνη του ευρώ, που θα καθιστά φανερό ότι τα δεδομένα έχουν αλλάξει σημαντικά. Αυτό που είναι αναγκαίο σε συνάρτηση με αυτά - κυρία Πρόεδρε του Συμβουλίου, δικαιολογημένα το μνημονεύσατε - είναι να αποφύγουμε τις προκυκλικές πολιτικές στην Ευρώπη, τόσο με την επεκτατική όσο και με την περιοριστική τους έννοια. Όμως αυτό μπορούμε να το κάνουμε μόνον εφόσον παρουσιάσουμε στα δεδομένα του προϋπολογισμού παράλληλα με τα ουδέτερα δημοσιονομικά δεδομένα για την συγκυρία και τα διαρθρωτικά ελλείμματα. Πιστεύω ότι αυτό θα βοηθούσε στην απάλειψη του εκνευρισμού από αυτήν τη συζήτηση στο Σώμα και προ πάντων στην επίτευξη και περαιτέρω προόδων τόσο στην πολιτική για την ανάπτυξη όσο και στην πολιτική σταθερότητας. Διότι η Ευρωπαϊκή Ένωση χρειάζεται τόσο τη νομισματική σταθερότητα όσο και τη σταθερότητα στον τομέα της πολιτικής για την απασχόληση και της κοινωνικής πολιτικής.

<SPEAKER ID=150 LANGUAGE="FR" NAME="Neyts-Uyttebroeck">
. (FR) Καταρχάς σας ευχαριστώ που μου δίνετε τώρα το λόγο. Δεν μπορώ να παραμείνω περισσότερο στην αίθουσα, διότι στις 16.30 έχω προγραμματισμένη συνάντηση με την ομάδα επαφής σας για να συζητήσουμε τις εξελίξεις όσον αφορά το καθεστώς των βουλευτών. Νομίζω ότι το θέμα αυτό είναι σημαντικό, η συνάντηση αυτή είναι σημαντική, εγώ η ίδια ζήτησα να πραγματοποιηθεί και πρέπει να βρίσκομαι και πάλι εδώ στις 17.30 για να απαντήσω στις εξαιρετικά πολυάριθμες ερωτήσεις που έχετε υποβάλει. Έτσι έχουν τα πράγματα. Σας ευχαριστώ λοιπόν που έχετε την καλοσύνη να με ακούσετε τώρα. Αναμφίβολα εκτιμήσατε όλοι, κύριε Πρόεδρε, κυρίες και κύριοι, μέχρι ποίου σημείου κάθε λέξη της δήλωσης που έκανα, και κάθε επιθετικός προσδιορισμός που διατύπωσα εξ ονόματος της Προεδρίας του Συμβουλίου, εξ ονόματος του Συμβουλίου ήταν ζυγισμένα. Θα με συγχωρήσετε λοιπόν για το ότι δεν θα προσπαθήσω τώρα να δώσω συμπληρωματικές ερμηνείες σε όσα σας δήλωσα. Μπόρεσα να τα δηλώσω εξ ονόματος ολόκληρου του Συμβουλίου, νομίζω λοιπόν ότι υπέδειξα ακριβώς προς ποία κατεύθυνση εξελίσσεται ο προβληματισμός. Νομίζω ότι υπέδειξα επίσης ποια είναι τα όρια που το Συμβούλιο Ecofin και οι ίδιοι οι υπουργοί έχουν ήδη καθορίσει, καθώς και τι αφορά η συζήτηση που έχει αρχίσει, και ασφαλώς θα επιθυμείτε, όσοι από σας και είστε όλοι εδώ, να υπάρχουν ειδικοί επί του θέματος που να παρακολουθήσουν από κοντά την εξέλιξη αυτής της συζήτησης.
<P>
Και, ασφαλώς, τα συμπεράσματα αυτής της συζήτησης, που είναι πολύ σημαντικότερα ακόμα. Νομίζω ότι τελικά όλοι συμφωνούμε λίγο-πολύ όσον αφορά τους στόχους που θέλουμε να επιτύχουμε, ακόμα και αν συμφωνούμε λιγότερο όσον αφορά τα μέσα που θα μας επιτρέψουν να το επιτύχουμε καλύτερα.
<P>
Ασφαλώς και η συζήτηση αυτή θα συνεχιστεί. Θα ήθελα, εντούτοις, να κάνω δυο σύντομες προσωπικές παρατηρήσεις: ο κ. Berthu δήλωσε, όπως έκανε ήδη τον καιρό που ήμουν συνάδελφός του, ότι όλα πήγαιναν πολύ καλύτερα όταν κάθε χώρα διατηρούσε πλήρη κυριαρχία επί των χρηματοπιστωτικών και οικονομικών μέσων. Επιτρέψτε μου, ωστόσο, κύριε Berthu, να μην συμφωνήσω μαζί σας στο σημείο αυτό. Ζω ήδη αρκετό καιρό σε αυτό τον κόσμο ώστε να γνωρίζω ότι η πραγματικότητα είναι εντελώς διαφορετική και ότι και την εποχή εκείνη η Ευρώπη είχε αντιμετωπίσει σοβαρές χρηματοπιστωτικές, οικονομικές κρίσεις τις οποίες ξεπεράσαμε με μεγάλη δυσκολία. Αυτό ήταν το πρώτο στοιχείο.
<P>
Η δεύτερη προσωπική παρατήρηση που θα ήθελα να κάνω είναι ότι δεν ξεχνώ τους ύμνους που ακούστηκαν κάποια ημέρα, τη δεκαετία του 1970, υπέρ μιας πολιτικής χρηματοδότησης των δαπανών από το έλλειμμα, ήταν μια εποχή όπου η χώρα μου αντιμετώπιζε οικονομική επιβράδυνση και οι τότε ιθύνοντες έπλεκαν το εγκώμιο της χρηματοδότησης των δαπανών από το έλλειμμα. Μας χρειάστηκαν δεκαπέντε χρόνια για να ξεπεράσουμε τις επιπτώσεις αυτής της πολιτικής. Συνεπώς, δεν σας το εύχομαι, αλλά αυτά που άκουσα εδώ τείνουν προς την ακριβώς αντίθετη κατεύθυνση και επιθυμείτε ιδιαίτερα όλοι και όλες να παρακολουθήσετε όλα αυτά από κοντά και με άκρα επαγρύπνηση. Δεν μου μένει πλέον παρά να σας ευχαριστήσω για την ευγενική προσοχή σας.

<SPEAKER ID=151 NAME="Πρόεδρος">
Ευχαριστώ πολύ, κυρία Neyts-Uyttebroeck. Τώρα που το Σώμα γνωρίζει το λόγο για τον οποίο θα απουσιάσετε, μην έχετε την παραμικρή αμφιβολία ότι σας ευχόμαστε καλή επιτυχία σ' ένα τόσο λεπτό ζήτημα.

<SPEAKER ID=152 NAME="Figueiredo">
ΡΤ) Κύριε Πρόεδρε, ζούμε στιγμές στις οποίες καθίσταται όλο και πιο σαφές ότι το Σύμφωνο Σταθερότητας λειτουργεί ως εμπόδιο για την ανάπτυξη και την οικονομική και κοινωνική συνοχή: με το να θεωρούμε προτεραιότητα τη νομισματική και ονομαστική σύγκλιση, επιβάλλοντας περιοριστικούς προϋπολογισμούς, παρεμποδίζουμε τις χώρες με τις μεγαλύτερες δυσκολίες να επιδοθούν σε μία πολιτική επενδύσεων, κυρίως δημοσίων, σε μία φάση όπως η σημερινή όπου παρατηρείται επιβράδυνση της οικονομικής δραστηριότητας και απειλή διεθνούς ύφεσης.
<P>
Σε διάφορες χώρες, και από διάφορες πλευρές, κρούεται ο κώδωνας του κινδύνου όσον αφορά την ανάγκη τροποποίησης του Συμφώνου Σταθερότητας και την προτεραιότητα που δίδεται στις νομισματικές πολιτικές του νεοφιλελευθερισμού. Η κατάσταση αυτή γίνεται αισθητή τόσο στις πιο αναπτυγμένες χώρες, όσο και στις χώρες όπου εξακολουθούν να υπάρχουν καταστάσεις βαθύτερων ανισοτήτων και/ή όπου εμφανίζονται απειλές κοινωνικών εντάσεων.
<P>
Σε μία χώρα όπως η Πορτογαλία, με τους χαμηλότερους μισθούς, επιδόματα και συντάξεις της Ευρωπαϊκής Ένωσης και τα πιο υψηλά ποσοστά πρώιμης εγκατάλειψης του σχολείου, εργατικών ατυχημάτων και φτώχειας, είναι απαράδεκτη η εφαρμογή δύσκαμπτων χρονοδιαγραμμάτων και προθεσμιών και μεγάλων περιορισμών στις δημόσιες δαπάνες και τις επενδύσεις, διότι έτσι παρεμποδίζεται η ανάπτυξή τους και υπονομεύεται η πορεία της οικονομικής και κοινωνικής συνοχής.
<P>
Επομένως, η ανάγκη άμεσης αναστολής του Συμφώνου Σταθερότητας βρίσκεται στην ημερήσια διάταξη. Σε μία Ευρωπαϊκή Ένωση η οποία ασχολείται με τα κοινωνικά προβλήματα, αναλαμβάνει δεσμεύσεις όσον αφορά τη δημιουργία θέσεων απασχόλησης και την καταπολέμηση του κοινωνικού αποκλεισμού και της φτώχειας, δεν είναι δυνατό να θεωρείται ακόμη προτεραιότητα η διατήρηση της νομισματικής σταθερότητας πάση θυσία, όταν είναι γνωστό ότι οι συνέπειες θα είναι περισσότερη ανεργία, περισσότερες μισθολογικές περικοπές και περισσότερη φτώχεια.
<P>
Το ζήτημα δεν είναι να υποστηρίξουμε μόνο κάποια ελαστικοποίηση των κριτηρίων του Συμφώνου Σταθερότητας και της εφαρμογής των προγραμμάτων σταθερότητας και ανάπτυξης που κάθε χώρα οφείλει να υποβάλει. Είναι βασικό να στραφούμε προς μία σε βάθος αναθεώρηση των στόχων, των κριτηρίων και των βασικών αρχών του Συμφώνου Σταθερότητας, ξεκινώντας από την αρχή ότι οι προϋπολογισμοί των κρατών μελών πρέπει να αντανακλούν τις ανάγκες κάθε λαού και κάθε χώρας και όχι τα συμφέροντα των χρηματοοικονομικών ομάδων που επιδιώκει να εκφράσει η Ευρωπαϊκή Κεντρική Τράπεζα.

<SPEAKER ID=153 LANGUAGE="IT" NAME="Brunetta">
Κύριε Πρόεδρε, Επίτροπε Solbes, χρειαζόμαστε περισσότερη Ευρώπη και το Σύμφωνο Σταθερότητας είναι ένα μέσο για την οικοδόμηση της Ευρώπης. Είναι ένα μέσο πολυσύνθετο και ανώμαλο, που δεν συναντάται στα εγχειρίδια και στα πανεπιστήμια. Στην πράξη, αντικαθιστά μια πραγματική οικονομική και δημοσιονομική πολιτική σε ομοσπονδιακό επίπεδο. Για να είναι όμως αποτελεσματικό ένα τέτοιο μέσο, πρέπει να είναι αξιόπιστο, να στηρίζεται σε συγκεκριμένους κανόνες και δεσμεύσεις και να είναι σεβαστό από όλους. Η αλλαγή των κανόνων στη διάρκεια της δύσκολης πορείας της σύγκλισης, λιγότερο από εκατό ημέρες πριν από τη γέννηση του πραγματικού ευρώ, θα ήταν συνεπώς ένα βαρύτατο σφάλμα.
<P>
Το Σύμφωνο Σταθερότητας δεν πρέπει συνεπώς να χαλαρώσει, ούτε να αλλάξει όσον αφορά τις χρονικές και ποσοτικές του δεσμεύσεις. Μια τέτοια στάση θα ήταν μόνο κοντόφθαλμος και καταστροφικός οπορτουνισμός για την ίδια την οικοδόμηση της Ευρώπης.
<P>
Το Σύμφωνο Σταθερότητας, αντίθετα, πρέπει να ενισχυθεί, να προσδιοριστεί ακριβέστερα και να γίνει πιο αποτελεσματικό. Δεν αρκούν πια οι ποσοτικοί στόχοι που αναφέρονται μόνο στα δημοσιονομικά υπόλοιπα. Το δημοσιονομικό υπόλοιπο είναι ένας αναγκαίος, αλλά όχι ικανός στόχος, γιατί πρέπει να στοχεύουμε ολοένα και περισσότερο στην ποιότητα της δημόσιας δαπάνης, στη μεσοπρόθεσμη και μακροπρόθεσμη βιωσιμότητα των δημόσιων οικονομικών των χωρών που συμμετέχουν στο ευρώ· και εδώ αρκεί να αναλογιστούμε το συνταξιοδοτικό έλλειμμα.
<P>
Κύριε Επίτροπε, ακόμη και ένα Σύμφωνο Σταθερότητας που ερμηνεύεται με τον πλέον υπεύθυνο και μακρόπνοο τρόπο δεν θα μπορούσε να κατορθώσει τίποτα για την αξιοπιστία του νομίσματός μας, αν δεν συνοδευόταν από την έναρξη μιας εξαιρετικής φάσης επιτάχυνσης στη διαδικασία ολοκλήρωσης της οικονομικής ένωσης: περισσότερη πραγματική σύγκλιση, περισσότερη κοινωνική συνοχή, περισσότερη ανάπτυξη, περισσότερη ελευθέρωση, περισσότερη αγορά στις υπηρεσίες και στην ενέργεια.
<P>
Αν πρέπει συνεπώς να τηρήσουμε και να αξιοποιήσουμε το Σύμφωνο Σταθερότητας και Ανάπτυξης, εξίσου μεγάλη προσοχή χρειάζεται στη συμμόρφωση με την ατζέντα της Λισαβόνας. Δυστυχώς, από αυτήν την άποψη, το Ευρωπαϊκό Συμβούλιο της Στοκχόλμης βρέθηκε ένα βήμα πίσω. Κύριε Επίτροπε, κύριε Υπουργέ, για το καλό του ευρώ και της Ευρώπης μας, ας αποφύγουμε την επανάληψη παρόμοιων οπισθοδρομήσεων.

<SPEAKER ID=154 NAME="Santos">
Κύριε Πρόεδρε, κύριε Επίτροπε, η Ευρώπη δεν βρίσκεται σε ύφεση από τεχνική άποψη αλλά διέρχεται σαφώς μία κατάσταση επιβράδυνσης της ανάπτυξης, και δεν είναι ακόμη προβλέψιμες όλες οι συνέπειες αυτού του γεγονότος σε οικονομικό, πολιτικό και κοινωνικό επίπεδο. Στο πλαίσιο αυτό, πολλοί διερωτώνται σχετικά με την εγκυρότητα της περιοριστικής και απόλυτης ερμηνείας που έγινε για το Σύμφωνο Σταθερότητας και Ανάπτυξης και τις συνέπειες που μπορεί να προκύψουν από αυτή την ερμηνεία για την ίδια τη διαδικασία ανάπτυξης και συνοχής της Ευρώπης. Το Σύμφωνο Σταθερότητας αποτελεί μία συνολική δέσμευση που συνδέει το ρεαλισμό ενός συγκεκριμένου μακροοικονομικού σεναρίου με την υγιή μέριμνα σταθεροποίησης των δημόσιων οικονομικών. Το Σύμφωνο πρέπει να ερμηνεύεται κατά τρόπο συνολικό και, προφανώς, εάν αλλάξει ένας από τους όρους της εξίσωσης επιβάλλεται και ο άλλος όρος να προσαρμοστεί και να καταστεί ελαστικός.
<P>
Δεν θέλω να εισέλθω σε μία πολεμική με τους θεματοφύλακες της σχολής της ενιαίας σκέψης που, δυστυχώς, έχουν γίνει οι πρωταγωνιστές στη σκηνή της ευρωπαϊκής οικονομικής πολιτικής. Αλλά δεν θα παραλείψω να δηλώσω ότι η πραγματική υπεράσπιση του Συμφώνου Σταθερότητας και Ανάπτυξης διέρχεται πρωτίστως από την κατανόησή του. Όμως, η κατανόησή του σημαίνει ότι είναι ορθό να αποδεχτούμε, σε μία δυσμενή διεθνή συγκυρία, να το προσαρμόσουμε στην αναπόφευκτη απώλεια εσόδων και τη συνεπακόλουθη αύξηση του δημόσιου ελλείμματος εφόσον δεν υπερβαίνει το 3%, όπως ανέφερε ορθά η κ. Πρόεδρος. Αυτό δεν μπορεί ούτε πρέπει να συγχέεται με οποιαδήποτε χαλαρότητα ή αναποτελεσματικότητα των φορολογικών διοικήσεων, και ακόμη λιγότερο με τη μεσοπρόθεσμη εγκατάλειψη μίας πολιτικής βιώσιμης προσαρμογής στις δημοσιονομικές διαδικασίες και στη σοβαρή και διαρκή προσπάθεια ελέγχου των δημοσίων δαπανών και ενίσχυσης της αποτελεσματικότητας της διοίκησης σε όλα τα επίπεδα. Ο έλεγχος και ο εξορθολογισμός των δημοσίων δαπανών είναι ορθός στόχος. Επομένως, δεν τίθεται σε συζήτηση η αναθεώρηση ή η ακύρωση του Συμφώνου Σταθερότητας. Η σταθεροποίηση των δαπανών δεν σημαίνει ανορθολογική απαίτηση για γραμμική μείωση των ελλειμμάτων. Σημαίνει ότι μεσοπρόθεσμα τα υπόλοιπα των προϋπολογισμών πρέπει να αντιστοιχούν σε μία πρόσθεση με μηδενικό αποτέλεσμα.

<SPEAKER ID=155 LANGUAGE="DE" NAME="Markov">
Κύριε Πρόεδρε, η σταθερότητα και η ανάπτυξη είναι στόχοι της κοινωνικής δραστηριότητας που όλοι επιδιώκουμε, ανεξάρτητα από το κόμμα ή την Ομάδα, στην οποία ανήκουμε σε αυτό το Ευρωπαϊκό Κοινοβούλιο. Μεταξύ μας υπάρχουν ωστόσο σημαντικές διαφορές ως προς τον ορισμό των εννοιών και ακόμη περισσότερο ως προς τις μεθόδους μας για την επίτευξη του συγκεκριμένου στόχου. Μία καθαρά δημοσιονομική ερμηνεία δεν οδηγεί στη λύση των σημερινών προβλημάτων, τα οποία στοιχειοθετούνται από την υποχώρηση της οικονομικής ανάπτυξης και τη σταθερή και μεγάλη ανεργία.
<P>
Δεχόμαστε την οικονομία της αγοράς ως οικονομική κατηγορία, όχι όμως και ως κοινωνικοπολιτική κατηγορία! Ή, για να το διατυπώσουμε διαφορετικά: η αγορά μπορεί και πρέπει να ρυθμίζει την οικονομία, όχι όμως και την κοινωνία. Εμείς τοποθετούμε το κέντρο βάρους σε μία οικονομική πολιτική που δεν θα έχει ως γνώμονα την προσφορά, αλλά τη ζήτηση. Δεν πιστεύουμε ότι η ελευθέρωση θα φέρει τη λύση του προβλήματος. Δεν χρειαζόμαστε μόνο ανταγωνισμό σε επίπεδο επιχειρήσεων, αλλά ένα συνδυασμό με κριτήρια εθνικής οικονομίας και κοινωνικά κριτήρια, προκειμένου να επιτύχουμε μέγιστη κοινωνική ασφάλεια, αειφορία και δικαιοσύνη. Λέμε "ναι" στην εξυγίανση του προϋπολογισμού, όχι όμως με οποιοδήποτε τίμημα.
<P>
Αντίθετα με την Πρόεδρο του Συμβουλίου, εγώ τάσσομαι υπέρ μίας αντικυκλικής οικονομικής πολιτικής. Η αύξηση των δημοσίων δαπανών για επενδύσεις επέκτασης, για τη μόρφωση και την εκπαίδευση είναι απολύτως απαραίτητες και σε εποχές οικονομικής ύφεσης.
<P>
Έχουμε τη ζώνη του ευρώ, αλλά δεν έχουμε ευρωπαϊκή οικονομική, φορολογική και κοινωνική πολιτική. Αυτό δεν είναι δυνατόν να λειτουργήσει. Εδώ δεν πρόκειται αποκλειστικά και μόνο για την σταθερότητα των τιμών - που είναι αρμοδιότητα της ΕΚΤ - αλλά το ζητούμενο πρέπει να είναι η κοινωνικοοικονομική σταθερότητα.
<P>
Το πρόβλημα δεν λύνεται με το να καταστούν πιο ευέλικτα τα υφιστάμενα κριτήρια σύγκλισης, παρά απλώς αναβάλλεται, και αυτό αποβαίνει σε βάρος εκείνων που τηρούν τα συγκεκριμένα κριτήρια. Χρειαζόμαστε μία αναδιατύπωση που θα λαμβάνει υπόψη περαιτέρω παραμέτρους όπως το ποσοστό απασχόλησης, το ποσοστό προστιθέμενης αξίας και το ποσοστό επενδύσεων, επειδή τα δεδομένα αυτά αντικατοπτρίζουν την ευρωστία και την ανάπτυξη της οικονομίας.

<SPEAKER ID=156 NAME="Tannock">
Κύριε Πρόεδρε, Επίτροπε, τα σκοτεινά σύννεφα της ύφεσης προβάλλουν απειλητικά στη δύση, εν μέρει επειδή έσκασε η σαπουνόφουσκα των διαθεσίμων στο χρηματιστήριο των ΗΠΑ αλλά επιδεινούμενη από τα τραγικά συμβάντα της 11ης Σεπτεμβρίου. Η Ομοσπονδιακή Τράπεζα των ΗΠΑ μείωσε τώρα τα ομοσπονδιακά επιτόκια στο 2,5% - τα χαμηλότερα των τελευταίων 39 ετών. Πρόκειται για την ένατη μείωση επιτοκίων φέτος. Η ΕΚΤ μπορεί να απαντήσει σύντομα, αλλά δύο σχεδόν χρόνια από την εισαγωγή του ευρώ, εξακολουθεί να υπάρχει λίγος ενθουσιασμός ως προς το μελλοντικό του ρόλο ως μείζονος νομίσματος που μπορεί να χρησιμοποιηθεί ως συναλλαγματικό απόθεμα.
<P>
Αυτό είναι αποτέλεσμα εν μέρει της αδυναμίας των συναλλαγματικών ισοτιμιών και, εν μέρει, επειδή δεν κυκλοφορούν ακόμη τα χαρτονομίσματα και τα κέρματα, επομένως δεν μπορεί να θεωρηθεί ως ανεπιφύλακτη επιτυχία. Μένει να ιδωθεί εάν το ενιαίο μοντέλο επιτοκίων θα λειτουργήσει σε όλες τις χώρες της Ένωσης, ιδίως σε χώρες όπως η Ιρλανδία. Οι ανησυχίες αυτές και οι πρόσθετες ανησυχίες για τις συνταγματικές συνέπειες και την απώλεια της εθνικής κυριαρχίας κάνουν τη χώρα μου, το ΗΒ, ευτυχή που παραμένει εκτός προς το παρόν.
<P>
Αν και σαφώς όλοι επιθυμούμε να πάει καλά το εγχείρημα, έχει πραγματικά προκαλέσει σύγχυση σε πολλούς πεσιμιστές συμπεριλαμβανόμενου του πρώην πρωθυπουργού μας, του Τζον Μέιτζορ. Πριν από μερικά χρόνια, η Επιτροπή με την έκθεση McDougal συμπέρανε ότι θα απαιτηθούν κεντρικές εξουσίες αύξησης των φόρων τουλάχιστον κατά 7% του ΑΕγχΠ για να επιτραπούν δαπάνες που ακολουθούν φορά αντίθετη από εκείνη του οικονομικού κύκλου και να μεταφερθούν οι πληρωμές έτσι ώστε να λειτουργήσει σωστά η ζώνη του ενιαίου νομίσματος.
<P>
Αυτό, φυσικά, θα ήταν κατάρα για τα κράτη μέλη, έτσι αποφάσισαν αντ' αυτού να υιοθετήσουν ως εναλλακτική λύση αυστηρά όρια δαπανών, δανεισμού και πληθωρισμού στο Δουβλίνο το 1996. Πρόσφατα, ακούστηκαν εκκλήσεις να δοθεί μεγαλύτερη ευελιξία σε αυτά τα ανώτατα όρια του Συμφώνου Σταθερότητας και Ανάπτυξης. Αυτό κατά τη γνώμη μου δεν είναι φρόνιμο γιατί πιστεύω ακράδαντα ότι μια συνετή προσέγγιση στα δημόσια οικονομικά και το δανεισμό είναι καλό πράγμα. Επιπλέον, η βρετανική οικονομία συνδέεται και συγκλίνει όλο και περισσότερο με τη ζώνη του ευρώ, επομένως όλοι μας έχουμε ένα κίνητρο να εμμείνουμε στις κατευθυντήριες γραμμές και να μην επιτρέψουμε στην κρίση των ΗΠΑ να αποτελέσει πρόσχημα για νέες, μεγάλες κυβερνητικές πολιτικές φορολογίας και δαπανών. Το Σύμφωνο Σταθερότητας περιλαμβάνει μηχανισμούς που έχουν σχεδιαστεί για να λειτουργούν σε καθεστώς ύφεσης και το άρθρο 2.1 που αφορά τη διαδικασία πλεονασματικού ελλείμματος μπορεί να χρησιμοποιηθεί σε εξαιρετικές περιπτώσεις για να δικαιολογήσει υψηλότερες στρατιωτικές δαπάνες ή δαπάνες ασφαλείας. Αλλά τα κράτη μέλη πρέπει να επικεντρωθούν σε διαρθρωτικές μεταρρυθμίσεις, ιδίως στις αγορές εργασίας, ως τρόπο να αντιμετωπίσουμε το μέλλον. Διαφορετικά, θα έχουμε μόνο υψηλό πληθωρισμό και μαζικές αυξήσεις στο βουνό του εθνικού χρέους.

<SPEAKER ID=157 NAME="Αλαβάνος">
Κύριε Πρόεδρε, μέσα από μια σατανική σύμπτωση τα αεροπλάνα είναι εκείνες οι παραστάσεις που μας κάνουν αυτόν τον καιρό να καταλαβαίνουμε τον σημερινό κόσμο. Είναι η τραγωδία της Νέας Υόρκης, αλλά είναι και αυτά που έγιναν χθες σε άλλη διάσταση, σε άλλο επίπεδο, στα αεροδρόμια της Ελβετίας. Και μπορεί να ήταν η Swissair αλλά θα μπορούσε αντί της Swissair να ήταν η Sabena ή η Ολυμπιακή ή άλλη αεροπορική εταιρία.
<P>
Μπορεί να πει κανείς ότι στην Ευρωπαϊκή Ένωση μπορούμε να έχουμε τον δογματισμό να μη βλέπουμε αυτό που γίνεται. Είναι δικαίωμά μας αυτό. Αλλά να έχουμε ένα δογματισμό που να μας κάνει να μη βλέπουμε αυτά που βλέπει ακόμη και η υπερσυντηρητική στην οικονομική της φιλοσοφία κυβέρνηση του κ. Bush ή ο κ. O' Nill στις Ηνωμένες Πολιτείες, νομίζω ότι είναι υπερβολή. Να μην βλέπουμε τα 15 δισεκατομμύρια που δόθηκαν στις αεροπορικές εταιρίες, να μην βλέπουμε ότι, και για πολιτικούς αλλά και για οικονομικούς λόγους, κάπου οι διεθνείς ροές των κεφαλαίων πρέπει να ελεγχθούν και για οικονομική και για πολιτική σταθερότητα, να μην βλέπουμε ότι πρέπει οι κυβερνήσεις να μην είναι πια μικρές ,αλλά να πάρουν τα πράγματα στα χέρια τους. Με αυτή την έννοια, νομίζω ότι το να μένουμε δογματικά σε ένα Σύμφωνο Σταθερότητας που αποφασίστηκε πριν μια δεκαετία και σε άλλες συνθήκες είναι μεγάλο λάθος.

<SPEAKER ID=158 LANGUAGE="NL" NAME="Peijs">
Κύριε Πρόεδρε, το Συμβούλιο έλαβε την άνοιξη σαφή θέση υπέρ του Συμφώνου Σταθερότητας και Ανάπτυξης. Κατά τις θερινές διακοπές ορισμένοι Υπουργοί Οικονομικών έκριναν σκόπιμο να δημοσιοποιήσουν τις προσωπικές τους απόψεις, σύμφωνα με τις οποίες θα έπρεπε να δοθούν περισσότερα περιθώρια εντός του συμφώνου ως συνέπεια της ύφεσης στην οικονομία. Προφανώς δεν επρόκειτο για επίσημες κυβερνητικές θέσεις, καθώς οι προτάσεις αυτές δεν επαναλήφθηκαν στα κατεξοχήν αρμόδια βήματα, όπως το Συμβούλιο Ecofin. Εκεί έγιναν ακριβώς θετικές αναφορές για το σύμφωνο. Παρά αυτά τα ωραία λόγια, ο Πρόεδρος Duisenberg εξέφρασε την έντονη δυσαρέσκειά του για τις φήμες περί χαλάρωσης. Ο κ. Solbes Mira επέπληξε μάλιστα την Ιταλία, τη Γαλλία, τη Γερμανία και την Πορτογαλία και τις κάλεσε να εφαρμόσουν στη πράξη τις συμφωνίες. Και πολύ σωστά!
<P>
Είναι απαράδεκτο να ζητούν διαρκώς οι κυβερνήσεις με έντονο ύφος από την Κεντρική Τράπεζα μειώσεις των επιτοκίων κάθε φορά που οι ίδιες δεν κάνουν καλά το έργο τους. Εάν όλα τα κράτη μέλη, όταν το επέτρεπε η θετική οικονομική συγκυρία, είχαν λάβει τα απαραίτητα διαρθρωτικά μέτρα, θα μπορούσε τώρα η Κεντρική Τράπεζα να εφαρμόσει πιο ευέλικτη πολιτική για τα επιτόκια. Ως γνωστόν, στο μείγμα πολιτικών επικρατεί στενή σχέση μεταξύ της δημοσιονομικής πολιτικής και της πολιτικής για τα επιτόκια.
<P>
Κύριε Πρόεδρε, διάφοροι συνάδελφοι έκαναν λόγο για την 11η Σεπτεμβρίου και ο κ. Herzog ανέφερε μάλιστα ότι το ευρώ δεν μας προστατεύει από τις οικονομικές κρίσεις. Πιστεύω ότι κάνει μεγάλο λάθος. Η Κεντρική Τράπεζα λειτούργησε θαυμάσια μετά την 11η Σεπτεμβρίου και μας προστάτευσε αποτελεσματικά από μία οικονομική κρίση.
<P>
Πριν από λίγο καιρό απευθύνθηκαν έντονες επιπλήξεις κατά της Ιρλανδίας, η οικονομία της οποίας βρισκόταν στα πρόθυρα της υπερθέρμανσης, γεγονός που συνέβαλε στην αύξηση του πληθωρισμού. Μπορεί η Ιρλανδία να αποτελεί ακραία περίπτωση, ας έχουμε όμως το θάρρος να ασκούμε κριτική και κατά των μεγάλων χωρών, και ιδιαίτερα κατά των χωρών οι οποίες αξίζουν απολύτως αυτή την κριτική. Ας συνειδητοποιήσουμε επίσης ότι οι χρηματοοικονομικές αγορές παρακολουθούν στενά τι κάνουν τα κράτη μέλη αυτή τη στιγμή με τους προϋπολογισμούς τους σε αυτή την περίοδο ύφεσης. Η σημερινή κατάσταση αποτελεί δοκιμή για να δούμε πόσο σταθερό είναι πραγματικά το οικοδόμημα της ΟΝΕ.

<SPEAKER ID=159 LANGUAGE="DE" NAME="Karas">
Κύριε Πρόεδρε, κύριε Επίτροπε, κυρίες και κύριοι, σήμερα συζητήσαμε πολύ διεξοδικά για το συγκεκριμένο ζήτημα. Μου δημιουργείται σιγά-σιγά η εντύπωση ότι η συζήτηση αποδεικνύει με ολοένα μεγαλύτερη σαφήνεια πόσο σωστή και σημαντική ήταν η πρωτοβουλία της Ομάδας ΕΛΚ-ΕΔ για την ερώτηση αυτή. Μας απομένουν 89 ημέρες μέχρι να γίνουν πραγματικότητα τα χαρτονομίσματα και κέρματα ευρώ, ενώ παράλληλα με την πρόκληση αυτή διανύουμε μία εποχή γεμάτη ανασφάλεια. Ταυτόχρονα σημειώνονται αντιδράσεις σε ορισμένες κυβερνήσεις ως προς τη συμβολή τους σχετικά με το Σύμφωνο Σταθερότητας και Ανάπτυξης - αναφέρθηκαν ήδη τα ονόματα των μελών κυβερνήσεων που δεν έχουν ανταποκριθεί εντελώς στα καθήκοντά τους ως προς το Σύμφωνο Σταθερότητας και Ανάπτυξης. Επομένως είναι σημαντικό, ειδικά σε αυτήν την γεμάτη ανασφάλεια περίοδο και 89 ημέρες πριν από την καθιέρωση του ευρώ, να προσφέρουμε σαφήνεια και να καθησυχάσουμε τόσο την αγορά, όσο και τους καταναλωτές. Τίποτα δεν θα πλήξει στην Ευρώπη το Σύμφωνο Σταθερότητας και Ανάπτυξης.
<P>
Είναι απαραίτητο να καταπολεμήσουμε την αίσθηση ότι θα μπορούσε να αντιμετωπισθεί η οικονομική ύφεση με την αποδυνάμωση του Συμφώνου Σταθερότητας και Ανάπτυξης. Είναι απόλυτα αναληθές ότι ο πληθωρισμός μπορεί να δημιουργήσει θέσεις εργασίας. Είναι αναληθής ο ισχυρισμός ότι το Σύμφωνο Σταθερότητας και Ανάπτυξης δεν αφήνει αρκετά περιθώρια για δύσκολους καιρούς. Τα μέγιστα περιθώρια τα έχουν εκείνα τα κράτη μέλη που ανταποκρίθηκαν στις υποχρεώσεις τους. Ως εκ τούτου, το μόνο που μπορώ να πω είναι: μην παίζετε με τη φωτιά! Η πρόκληση ανασφάλειας σε καιρούς όπου επικρατεί ανησυχία συνιστά ανευθυνότητα και το Σύμφωνο Σταθερότητας αποτελεί την προϋπόθεση για τη σταθερότητα του ευρώ.

<SPEAKER ID=160 LANGUAGE="DE" NAME="Radwan">
Κύριε Πρόεδρε, ο στόχος του Συμφώνου Σταθερότητας και Ανάπτυξης είναι η μόνιμη σταθεροποίηση των χρηματοοικονομικών αγορών, η οποία είχε παραμείνει ευθύνη των εθνικών κρατών από την έναρξη της νομισματικής ένωσης. Επομένως, το Σύμφωνο Σταθερότητας και Ανάπτυξης αποτελεί μία αναγκαία προσθήκη της δημοσιονομικής πολιτικής σε μία ενιαία νομισματική πολιτική και ένα δημοσιονομικό υποκατάστατο της πολιτικής ένωσης, η οποία δεν επιτελέσθηκε ταυτόχρονα με τη νομισματική ένωση. Στόχος του είναι η μέριμνα για επαρκή δημοσιονομικά περιθώρια σε ευνοϊκές εποχές και η πρόληψη σε δύσκολους καιρούς. Το τελευταίο παρέλειψαν να κάνουν τον τελευταίο καιρό ειδικά ορισμένα κράτη μέλη, όπως είναι και η Γερμανία.
<P>
Μόλις όμως εμφανίζονται οι πρώτες δυσκολίες, διατυπώνονται μεγαλόφωνα προβληματισμοί σχετικά με την ερμηνεία των κριτηρίων. Οι σχετικές επικρίσεις είναι ότι το Σύμφωνο ναι μεν υποστηρίζει τη σταθερότητα, αλλά λειτουργεί ως δημοσιονομικός περιορισμός ενισχύοντας με τον τρόπο αυτόν την δυσκολία νομισματικής ανάπτυξης. Η κριτική αυτή δεν είναι ρεαλιστική. Υποχρέωση των κρατών μελών είναι η μεσοπρόθεσμη εξισορρόπηση του προϋπολογισμού και ο περιορισμός του ελλείμματος, η οποία δεν μπορεί ως εκ τούτου να γίνεται μπαλάκι μόλις υποχωρεί η ανάπτυξη.
<P>
Επομένως, πρέπει να δοθεί ένα σαφές σήμα με σαφή μηνύματα από το Συμβούλιο Οικονομικών Υποθέσεων - ειδικά μετά από τη συζήτηση που προέκυψε. Όπως ανέφερε ο συνάδελφος Karas, ειδικά τρεις μήνες πριν από την καθιέρωση του ευρώ χρειαζόμαστε ένα μήνυμα υπέρ της σταθερότητας. Το πρόβλημα είναι ότι δεν επιτύχαμε τον στόχο που είχε τεθεί στη Λισαβόνα να γίνουμε η καλύτερη περιοχή στον κόσμο, εκείνη με την μεγαλύτερη ανάπτυξη. Όμως το στόχο αυτόν μπορούμε να τον επιτύχουμε μόνον εάν τα κράτη μέλη ανταποκρίνονται στα καθήκοντά τους. Δεν μπορούν να τα φορτώνουν στην Ευρωπαϊκή Κεντρική Τράπεζα.
<P>
Ακόμη, θα ήθελα να εκφράσω την αντίθεσή μου με ορισμένα από όσα είπε ο συνάδελφος Tannock, ο οποίος διατύπωσε την άποψη ότι η ΕΚΤ δεν πέτυχε τους στόχους της σε αυτήν την κρίσιμη περίοδο. Ειδικά η ΕΚΤ αντέδρασε εξαιρετικά σωστά από την 11η Σεπτεμβρίου κι ύστερα και το ευρώ παρέμεινε σταθερό. Επειδή όμως είχαμε συζητήσει ήδη πριν από τις 11 Σεπτεμβρίου για το Σύμφωνο Σταθερότητας και Ανάπτυξης, "παίξαμε με τη φωτιά" - όπως το διατύπωσε ο συνάδελφος Karas - κι έτσι δημιουργήσαμε ανησυχίες. Αν δεν το είχαμε κάνει τότε, τώρα θα μπορούσαμε να διεξάγουμε με πολύ μεγαλύτερη ψυχραιμία τη συζήτηση για το μέλλον του ευρώ.

<SPEAKER ID=161 LANGUAGE="IT" NAME="Cocilovo">
Κύριε Πρόεδρε, λίγες μόλις ημέρες πριν από την καθιέρωση του ευρώ, πιστεύω πως πρέπει να αποφύγουμε πάνω απ' όλα τον κίνδυνο να επικυρώσουμε μια αντίφαση ανάμεσα στις πολιτικές σύγκλισης και σταθερότητας, αφενός, και, αφετέρου, τις πολιτικές που υποστηρίζουν τις διαδικασίες προόδου και αειφόρου ανάπτυξης, σύμφωνα με τους στόχους της Συνόδου Κορυφής της Λισαβόνας. Πιστεύω πως, ακόμη και αν λάβουμε υπόψη την εφαρμογή των αυτόματων σταθεροποιητών που προβλέπονται και υπάρχουν, οι στόχοι που θέτει το Σύμφωνο Σταθερότητας και Ανάπτυξης δεν μπορούν να παρουσιαστούν ή να εκληφθούν ως εμπόδια στην ανάπτυξη ή στην ανάγκη αντιμετώπισης, και σε πολιτικό επίπεδο, των συνεπειών ενός αρνητικού βραχυπρόθεσμου κύκλου, όπως αυτού που ζούμε.
<P>
Εξάλλου, πιστεύω επίσης ότι θα ήταν εξίσου λανθασμένο να παρουσιάζονται οι στόχοι του Συμφώνου Σταθερότητας ως επαρκής ή, ακόμη χειρότερα, αποκλειστική αντίδραση σε μία κατάσταση με εμφανείς κινδύνους ύφεσης. Πιστεύω συνεπώς ότι στην περίπτωση αυτή αναδεικνύεται, ακόμη μια φορά, κυρίως η ανάγκη επιτάχυνσης της πορείας προς δύο στόχους. Ο πρώτος είναι ο προσδιορισμός και η τελειοποίηση οργάνων ανάλυσης και ελέγχου, για να επιτραπεί η συνεπής και έγκαιρη χρήση των δημόσιων οικονομικών, για την υποστήριξη επιλεκτικών προγραμμάτων επένδυσης, με αυστηρά καθορισμένο προορισμό και ως τέτοια απόλυτα χρήσιμα και ακόμη πιο αναγκαία για την αντισταθμιστική λειτουργία αντικύκλου. Ο δεύτερος στόχος, για την επιβεβαίωση της θετικότητας του Συμφώνου Σταθερότητας και Ανάπτυξης, είναι η προσαρμογή και η εδραίωση του τομέα δράσης πέρα από τις προβλεπόμενες προθεσμίες για την επίτευξη των στόχων του, ενισχύοντας τις συνθήκες και τα μέσα μιας αποτελεσματικής κοινοτικής οικονομικής πολιτικής.

<SPEAKER ID=162 NAME="Villiers">
Κύριε Πρόεδρε, αντί να μιλήσω για το Σύμφωνο Σταθερότητας και Ανάπτυξης θέλω να σχολιάσω ένα άλλο ζήτημα, το οποίο θίχτηκε στο άτυπο Συμβούλιο ECOFIN και με το οποίο έχει να κάνει αυτή η συζήτηση, συγκεκριμένα την έκκληση των υπουργών των κρατών μελών για συμφωνία του Κοινοβουλίου σχετικά με την οδηγία για τη νομιμοποίηση εσόδων από παράνομες δραστηριότητες. Θα ήθελα να επαναλάβω αυτήν την έκκληση τόσο προς τους συναδέλφους σε όλο το Ευρωπαϊκό Κοινοβούλιο όσο και προς τις κυβερνήσεις σε όλη την Ευρώπη να καταλήξουν σε μια συμφωνία για την οδηγία αυτή το συντομότερο δυνατόν.
<P>
Το θέμα απέκτησε ακόμη πιο κρίσιμη σημασία με τα τραγικά γεγονότα της 11ης Σεπτεμβρίου. Εκείνη την ημέρα, ο τρόμος χτύπησε στην καρδιά του παγκόσμιου χρηματοοικονομικού συστήματος. Οι τρομοκράτες ήταν σαφώς προετοιμασμένοι να χρησιμοποιήσουν όλους τους μηχανισμούς και τα εργαλεία που τους παρείχε το παγκόσμιο χρηματοοικονομικό σύστημα κατά το σχεδιασμό αυτής της επίθεσης. Ας στρέψουμε τα εργαλεία αυτά εναντίον τους. Πολλοί εργαζόμενοι σε τράπεζες και χρηματοοικονομικές εταιρείες σκοτώθηκαν σε εκείνη την επίθεση. Ας επιστρατεύσουμε τη βοήθεια αυτών των εργαζομένων για να απαντήσουμε και να προλάβουμε μια επανάληψη, γιατί αυτό είναι ένα συγκεκριμένο μέτρο που μπορούμε να λάβουμε στον πόλεμο κατά της τρομοκρατίας. Κανείς δεν θα μας ζητήσει να πάμε να πεθάνουμε σε κάποιο λόφο του Αφγανιστάν, μολονότι άλλοι θα κληθούν να πληρώσουν αυτό το τίμημα. Και εμείς όμως μπορούμε - και πρέπει - να συμβάλουμε γιατί οι τραπεζίτες, οι χρηματομεσίτες, οι καθαρίστριες, οι τεχνικοί της τεχνολογίας πληροφοριών, οι επενδυτικοί σύμβουλοι, οι δικηγόροι και οι εργαζόμενοι στον τομέα της εστίασης που ξεχύνονται από τα τραίνα μας σε κέντρα μεγάλων πόλεων όπως η Φραγκφούρτη, το Παρίσι, το Λονδίνο και οι Βρυξέλλες είναι οι ίδιοι με εκείνους τους 5 000 ή 6 000 ανθρώπους που πήγαν στη δουλειά τους στη Νέα Υόρκη ένα πρωΐ και δεν θα γυρίσουν ποτέ πια στο σπίτι τους.
<P>
Ήρθε η ώρα να σταματήσουμε τις υπεκφυγές σχετικά με την εχεμύθεια των δικηγόρων. Καλώ το Κοινοβούλιο να συμφωνήσει σε μια οδηγία που θα βοηθήσει να αποκόψουμε τους πόρους των τρομοκρατών. Το καλώ να συμφωνήσει στο πάγωμα των περιουσιακών στοιχείων των τρομοκρατικών οργανώσεων, γιατί κάποιος κάπου διαχειρίζεται τις τραπεζικές συναλλαγές του Μπιν Λάντεν. Μπορούμε να συμβάλουμε στο να του στερήσουμε πόρους, πράγμα που είναι εξίσου σημαντικό με τη στρατιωτική επιχείρηση που ξέρουμε ότι θα ακολουθήσει σύντομα.

<SPEAKER ID=163 LANGUAGE="IT" NAME="Andria">
Κύριε Πρόεδρε, Επίτροπε Solbes, αξιότιμοι βουλευτές, σε μια διεθνή στιγμή ιδιαίτερης έντασης, πιστεύω πως μπορώ να υποστηρίξω ότι το Σύμφωνο Σταθερότητας και Ανάπτυξης αντιπροσωπεύει το διαπιστευτήριο έγγραφο της βούλησής μας να τηρήσουμε όλες τις δεσμεύσεις εξυγίανσης και τα προγράμματα ανάπτυξης που βρίσκονται στη βάση της οικοδόμησης μιας οικονομικά ισχυρής αλληλέγγυας και πραγματικά ανταγωνιστικής Ευρώπης. Κάθε υπόθεση υπαναχώρησης ή υποχώρησης από τα συμφωνηθέντα θα υπέσκαπτε τη βάση της μελλοντικής ανάπτυξης όλης της ευρωπαϊκής επικράτειας.
<P>
Αυτή τη στιγμή, υπάρχει και μία πλευρά στην οποία πρέπει να δοθεί η δέουσα προσοχή: είναι η παραποίηση των στοιχείων του προϋπολογισμού, ώστε να μην εμφανίζονται ενδεχόμενες ανωμαλίες που υπάρχουν ακόμη σε ορισμένους δημόσιους λογαριασμούς. Δυστυχώς, από την άποψη αυτή, στην Ιταλία, βρεθήκαμε στη θέση να διαπιστώσουμε τη δυσάρεστη κληρονομιά από την Κεντροαριστερά.
<P>
Πρόκειται για μία ελάχιστα έντιμη στάση, ασφαλώς χειρότερη από αυτήν που οφείλεται στην έλλειψη προσαρμογής στις απαιτούμενες παραμέτρους, γιατί αν στην πρώτη περίπτωση υπάρχει δόλος, στη δεύτερη πρόκειται μόνο για μία, ελπίζουμε, στιγμιαία και παροδική δυσκολία. Η παραποίηση των στοιχείων πρέπει να διώκεται χωρίς ημίμετρα, για να φτάσει - εν ανάγκη - σε μέτρα κυρώσεων.
<P>
Στο πλαίσιο του Συμφώνου και με τη γενικευμένη συνείδηση του σεβασμού του, δεν μπορεί να αποσιωπηθεί ότι ορισμένα τμήματα ή ακόμη και ολόκληρες περιοχές - η Νότια Ιταλία, η Νότια Ισπανία, η Νότια και τμήμα της Βόρειας Γαλλίας και η Ανατολική Γερμανία - βρίσκονται ασφαλώς πιο πίσω από άλλες. Αν ένα ολόκληρο κράτος μέλος πρέπει να τηρεί τις υπογραφείσες συμφωνίες, είναι αλήθεια ότι η λήψη μέτρων διευκόλυνσης για τις περιοχές αυτές - αναφέρομαι σε μία διαφοροποίηση στη φορολογία, στη χρήση για εκπτώσεις φόρου των μη χρησιμοποιημένων διαρθρωτικών πόρων, σε νέες βοήθειες μετά το 2006 για τις χώρες που αποκλείστηκαν από το στόχο 1 - όχι μόνο δεν πρέπει να θεωρείται κατακριτέα, αλλά να είναι και επιθυμητή.

<SPEAKER ID=164 LANGUAGE="ES" NAME="Solbes">
. (ES) Κύριε Πρόεδρε, ευχαριστώ πολύ όλους τους ομιλητές στη συζήτηση για τις παρατηρήσεις και τη συνεισφορά τους.
<P>
Θα ξεκινήσω κάνοντας μία αναφορά στην δική μας διαφορετική οικονομική κατάσταση σε σχέση με τις Ηνωμένες Πολιτείες. Το σημείο αφετηρίας της Ευρωπαϊκής Ένωσης είναι εντελώς διαφορετικό από εκείνο των Ηνωμένων Πολιτειών, οι ισορροπίες μας δεν είναι οι ίδιες, ούτε αυτό που συνέβη στις Ηνωμένες Πολιτείες συνέβη στην Ευρώπη, ούτε το θεσμικό μας μοντέλο είναι παρόμοιο. Το να προσπαθήσουμε να εφαρμόσουμε το αμερικανικό μοντέλο στην Ευρώπη, κατά τη γνώμη μου, δεν ανταποκρίνεται στην πραγματικότητα, και θα ήταν μία μη επιθυμητή επιλογή.
<P>
Για ορισμένους από εσάς η ανησυχία μας είναι, κατά τα λεγόμενα, να αποφύγουμε την παρέμβαση του δημόσιου τομέα. Κατηγορηματικά, όχι. Σε καμία περίπτωση δεν θέσαμε αυτό το θέμα ως μία διαμάχη δημόσιου τομέα / ιδιωτικού τομέα. Μπορεί να υπάρξει περισσότερη δημόσια επένδυση, περισσότερες δημόσιες δράσεις, αν και πάντα μέσα στο πλαίσιο των καθιερωμένων κανόνων στο σύστημα που έχουμε ώστε να λειτουργεί με πιο αποτελεσματικό τρόπο η ισορροπία ανάμεσα στην νομισματική και τη φορολογική πολιτική. Ένα καλό παράδειγμα της γρήγορης δράσης μιας δημόσιας απόφασης είναι, χωρίς καμία αμφιβολία, η απόφαση του ECOFIN σχετικά με τις αεροπορικές γραμμές και την ασφαλιστική κάλυψη ως αποτέλεσμα των πολιτικών κινδύνων που δημιουργούνται.
<P>
Από κει και πέρα, η μεγάλη συζήτηση επικεντρώθηκε στο Σύμφωνο Σταθερότητας και Ανάπτυξης. Για ορισμένους, η θέση εκείνων που το υπερασπιζόμαστε είναι φονταμενταλιστική, για όλους δογματική, ορισμένοι από εσάς μέχρι που έθεσαν ζήτημα κατάργησης του Συμφώνου.
<P>
Εγώ συντάσσομαι περισσότερο με την Προεδρία και μ' εκείνους από εσάς που αναφέρθηκαν σε κάτι που θεωρώ ουσιαστικό. Το Σύμφωνο Σταθερότητας και Ανάπτυξης φιλοδοξεί να είναι ένα μέσο που διευκολύνει μία αντικυκλική δράση εκ μέρους των δημόσιων οικονομικών. Αυτός ήταν ο στόχος του και αυτή εξακολουθεί να είναι η θεμελιώδης ουσία του. Επομένως, δεν υπάρχει ούτε δογματισμός ούτε φονταμενταλισμός.
<P>
Μπορούμε να συζητήσουμε αν η προηγούμενη εμπειρία μας, που συνίστατο στην εφαρμογή του Συμφώνου κατά τη διάρκεια περιόδων ανάπτυξης, βγάλαμε το συμπέρασμα ότι λειτουργεί μόνο σ' αυτή την κατεύθυνση. Ούτε ήμασταν υπερβολικά δογματικοί στις περιόδους ανάπτυξης αναφορικά με την εξάντληση των δυνατοτήτων του Συμφώνου για την μείωση του δημόσιου ελλείμματος σε ορισμένα από τα κράτη μέλη, κάτι που σ' εκείνες τις στιγμές θα μπορούσαμε, επίσης, να σκεφτούμε.
<P>
Αλλά ας επιστρέψουμε λίγο στη λογική του Συμφώνου. Η λογική του Συμφώνου είναι να επιτρέπει αντικυκλικές δράσεις. Η ευελιξία του Συμφώνου έγκειται, δίχως καμία αμφιβολία σε δύο βασικά στοιχεία: το πρώτο - οι εξαιρετικές περιστάσεις - που δεν είναι η κατάλληλη στιγμή να αναλύσουμε δεδομένου ότι μιλάμε για εξαιρετικές περιστάσεις σε μία περίπτωση βαθιάς ύφεσης ή πτώσης της ανάπτυξης κάτω από συγκεκριμένα επίπεδα, και το δεύτερο, η κανονική εφαρμογή του Συμφώνου μέσω της κίνησης των αυτόματων σταθεροποιητών.
<P>
Στην συγκεκριμένη περίπτωση των αυτόματων σταθεροποιητών, το στοιχείο της ευελιξίας οφείλεται στο ίδιο το Σύμφωνο και μπορώ να επισημάνω ότι δεν αλλάζουμε καθόλου καμία θέση, εκτός αν είναι στη φύση του ίδιου του Συμφώνου.
<P>
Στον κώδικα δεοντολογίας που ενέκρινε το ECOFIN τον περασμένο Ιούλιο αναφέρεται ήδη ότι ένα από τα βασικά στοιχεία του Συμφώνου Σταθερότητας και Ανάπτυξης είναι ο μεσοπρόθεσμος στόχος για τη θέση του προϋπολογισμού, και αναφέρεται πολύ καθαρά ότι η αξιολόγηση των στόχων των χωρών πρέπει να λάβει υπόψη, ρητά, την κυκλική θέση και τα αποτελέσματά της στον προϋπολογισμό. Αυτό σημαίνει, όπως ανέφεραν ορισμένοι από σας ότι, αναμφίβολα, στην προσαρμογή των προγραμμάτων σταθερότητας τα κράτη μέλη θα πρέπει να προσπαθήσουν να λάβουν υπόψη αυτό το στοιχείο.
<P>
Η Επιτροπή από την πλευρά της επέμεινε, σε ορισμένες περιπτώσεις, ότι η κυκλικά ρυθμισμένη θέση των ελλειμμάτων θα έπρεπε να συμπεριλαμβάνεται στην ενημέρωση των προγραμμάτων σταθερότητας και εσείς γνωρίζετε πολύ καλά ότι έχουμε τεχνικές δυσκολίες, όχι όσον αφορά την ιδέα, αλλά όσον αφορά το σύστημα υπολογισμού αυτής της διαρθρωτικά ρυθμισμένης θέσης.
<P>
Προφανώς, αυτό δεν πρόκειται να μας επιτρέψει να είμαστε πιο ευέλικτοι, αλλά να εφαρμόσουμε το Σύμφωνο σε μία διαφορετική οικονομική πραγματικότητα από εκείνη που επικρατούσε όταν καθορίστηκαν τα διάφορα προγράμματα σταθερότητας. Και αυτό σημαίνει, επομένως, ότι κατά την ερμηνεία της Επιτροπής, οι ονομαστικοί στόχοι, και το είπα στην πρώτη μου παρέμβαση, δεν πρέπει να θεωρούνται ως κάτι εντελώς αμετάβλητο. Οι ονομαστικοί στόχοι συνδέονται με ορισμένες προϋποθέσεις ανάπτυξης. Επομένως, όπως έλεγα, δεν υπάρχουν προβλήματα, υπάρχει ευελιξία, δεν υπάρχουν δογματισμοί, αλλά βρισκόμαστε σε μία περίοδο διαφορετική από την προηγούμενη ως προς την εφαρμογή του Συμφώνου Σταθερότητας και Ανάπτυξης.
<P>
Μία θέση μεγαλύτερων δαπανών θα έλυνε τα προβλήματα; Πιστεύω πως όχι. Η θέση μας είναι ότι, δεδομένης της ευρωπαϊκής εμπειρίας τα τελευταία χρόνια, και προκυκλικών κυρίως συμπεριφορών σ' αυτού του είδους τις αποφάσεις, δεδομένης της δυσκολίας για την επανάκτηση συνθηκών ισορροπίας, δεδομένου ακόμη του αντίκτυπου που είχαν ορισμένες θέσεις τους τελευταίους μήνες, δεν είναι η σωστή λύση. Γι' αυτό συνεχίζουμε να πιστεύουμε ότι η σωστή λύση, και το δήλωσα στην αρχική μου παρέμβαση - ορισμένοι από εσάς αναφερθήκατε επίσης σ' αυτό - είναι να προχωρήσουμε μπροστά με περισσότερη Ευρώπη.
<P>
Περισσότερη Ευρώπη σημαίνει Λισαβόνα. Περισσότερη Ευρώπη σημαίνει, όταν μιλάμε για τη Λισσαβόνα, αύξηση του δυναμικού μας ανάπτυξης. Περισσότερη Ευρώπη σημαίνει πιο αποτελεσματικά συστήματα. Περισσότερη Ευρώπη σημαίνει επίσης να λαμβάνουμε περισσότερο υπόψη τον αντίκτυπο της κρίσης στις διεθνείς αγορές και να λαμβάνουμε επίσης υπόψη στοιχεία τόσο σημαντικά όπως διεθνείς εμπορικές διαπραγματεύσεις αναπτυξιακής βοήθειας, όλα εκείνα τα σχετικά στοιχεία που χωρίς καμία αμφιβολία θα μας επιτρέψουν τη βελτίωση της κατάστασης.
<P>
Μερικές τελευταίες παρατηρήσεις: περισσότερη Ευρώπη μπορεί να σημαίνει επίσης, πρόοδος, αναμφίβολα, στα στοιχεία που συνδέονται με την φορολογική αρμοδιότητα στην οποία αναφερθήκατε ορισμένοι ή, φυσικά, με τη καταπολέμηση της νομιμοποίησης εσόδων από παράνομες δραστηριότητες. Στοιχεία αναμφίβολα ουσιαστικά για να μπορέσουμε να προχωρήσουμε σ' όλα αυτά που επιδιώκουμε.
<P>
Μία συζήτηση όπως η σημερινή θα απαιτούσε μία πολύ πιο μακροσκελή απάντηση, όμως φοβάμαι ότι, δυστυχώς, δεν διαθέτουμε πολύ χρόνο ακόμη. Ήθελα ωστόσο να σχολιάσω αυτές τις απόψεις εν συντομία για να καταστεί σαφής η θέση της Επιτροπής σ' αυτό το τελευταίο σημείο.

<SPEAKER ID=165 NAME="Πρόεδρος">
Ευχαριστώ πολύ, κύριε Επίτροπε.
<P>
Έχω λάβει επτά προτάσεις ψηφίσματος, που έχουν κατατεθεί σύμφωνα με το άρθρο 37, παράγραφος 2 του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 12.00.

<CHAPTER ID=7>
Τηλεόραση χωρίς σύνορα
<SPEAKER ID=166 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0286/2001) της κ. Hieronymi, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και αθλητισμού, σχετικά με την τρίτη έκθεση της Επιτροπής προς το Συμβούλιο, το Ευρωπαϊκό Κοινοβούλιο και την Οικονομική και Κοινωνική Επιτροπή όσον αφορά την εφαρμογή της οδηγίας 89/552/ΕΟΚ "τηλεόραση χωρίς σύνορα" (COM(2001)9 - C5-0190/2001 - 2001/2086(COS)).

<SPEAKER ID=167 LANGUAGE="DE" NAME="Hieronymi">
Κύριε Πρόεδρε, κυρία Επίτροπε, αγαπητοί συνάδελφοι, στόχος της οδηγίας "Τηλεόραση χωρίς σύνορα" είναι να εξασφαλίσει ένα νομικό πλαίσιο για την προώθηση της ελεύθερης κυκλοφορίας των υπηρεσιών ραδιοτηλεοπτικών εκπομπών στην Ευρωπαϊκή Ένωση και να διασφαλίσει συμφέροντα ειδικής σημασίας όπως είναι ο πλουραλισμός, η πολιτισμική ποικιλομορφία και η προστασία των καταναλωτών και των ανηλίκων. Η ημερήσια διάταξη περιλαμβάνει σήμερα την έκθεση της Επιτροπής σχετικά με την εφαρμογή της οδηγίας στο διάστημα από το 1997 έως το 2000.
<P>
Κατά βάση μπορεί κανείς να καταλήξει στο εξής συμπέρασμα: οι στόχοι της οδηγίας έχουν επιτευχθεί ως προς τα ουσιώδη σημεία τους. Μελλοντικά είναι απαραίτητο να γίνει εκ βάθρων αναθεώρηση της οδηγίας. Αναφέρω πολύ σύντομα τα πέντε ουσιωδέστερα σημεία του απολογισμού: πρώτον, 12 κράτη μέλη μετέφεραν την οδηγία, ενώ 3 δεν το έχουν κάνει ακόμη. Δεύτερον, ο τηλεοπτικός τομέας σημείωσε στα έτη 1997 έως 2000 στο σύνολό του διαρκή ανάπτυξη. Τούτο αφορά τον αριθμό των τηλεοπτικών σταθμών, αλλά και το συνολικό όγκο του εμπορίου των ραδιοφωνικών και τηλεοπτικών σταθμών και της διαφήμισης του δημοσίου και ιδιωτικού τομέα.
<P>
Παρόλ' αυτά πρέπει να σημειώσουμε ότι κατά την εκμετάλλευση τηλεοπτικών δικαιωμάτων υπάρχει έλλειμμα απέναντι στις ΗΠΑ ύψους περίπου 2,9 δισ. δολαρίων, ενώ το συνολικό έλλειμμα του οπτικοακουστικού τομέα είναι περίπου 6,6 δισ. δολάρια.
<P>
Τρίτον, η ποσόστωση 50% για τα ευρωπαϊκά έργα ξεπεράστηκε κατά πολύ, με μόνη εξαίρεση την Πορτογαλία, και βρίσκεται μεταξύ 53% και 81%. Τέταρτον, οι διατάξεις για την προστασία των ανηλίκων τηρήθηκαν σε γενικές γραμμές, αλλά στο μέλλον πρέπει να υπάρξει καλύτερος συντονισμός. Πέμπτον, τέσσερις χώρες αξιοποίησαν μέχρι τώρα τις νέες δυνατότητες που προσφέρει το άρθρο 3α για τη μετάδοση γεγονότων μεγάλης σημασίας, ενώ τέσσερις ακόμα χώρες σχεδιάζουν να τις αξιοποιήσουν, ιδίως για αθλητικά γεγονότα. Η επιτροπή σημείωσε έλλειμμα στις αναφορές στην εφαρμογή της οδηγίας στις υποψήφιες για ένταξη χώρες, καθώς και στην ανάλυση των εξελίξεων στον τομέα της συγκέντρωσης των μέσων ενημέρωσης.
<P>
Βρισκόμαστε προ της ψηφιακής εποχής και η συνδυαστική χρήση της τηλεόρασης, του υπολογιστή και του Διαδικτύου απαιτεί μία θεμελιακή αναθεώρηση της οδηγίας "τηλεόραση χωρίς σύνορα" με στόχο ένα ευρωπαϊκό νομικό πλαίσιο για την διάδοση οπτικοακουστικών περιεχομένων με κλιμακούμενη πυκνότητα ρύθμισης. Τα καίρια σημεία πρέπει να είναι: πρώτον, να εξεταστεί και να γίνει πιο ευέλικτη η ρύθμιση του χρόνου των διαφημίσεων, δεύτερον, να εξετασθεί η ποσόστωση ως προς το εάν μπορεί να είναι και μελλοντικά κατάλληλο μέσο στήριξης των ευρωπαϊκών έργων, τρίτον, να διασφαλισθούν ανοιχτές και συμβατές προδιαγραφές για διαφορετικά συστήματα ως προς το δικαίωμα πρόσβασης, τέταρτον, να ενισχυθεί ο αποτελεσματικός αυτοέλεγχος, ιδίως στον τομέα της προστασίας των ανηλίκων, πέμπτον, να μελετηθούν οι εξελίξεις στον τομέα της οριζόντιας και κάθετης ολοκλήρωσης των μέσων ενημέρωσης, έκτον, να γίνει απολογισμός σχετικά με τη ρύθμιση του άρθρου 3α και του μελλοντικού τρόπου χειρισμού. Για τον λόγο αυτόν υποστηρίζω πλήρως τις τροπολογίες 2, 3 και 4, που έχουν υποβληθεί στην Ολομέλεια.
<P>
Η προετοιμασία της αναθεώρησης πρέπει να είναι ανάλογη της εξέχουσας σημασίας της τηλεόρασης και των νέων υπηρεσιών για τη δημοκρατία και την κοινωνία και στην ψηφιακή εποχή. Για το λόγο αυτόν είναι απαραίτητη μια ανοιχτή διαδικασία διαμόρφωσης γνώμης, που θα λαμβάνει υπόψη τους ειδήμονες του οπτικοακουστικού τομέα, αλλά θα συμπεριλαμβάνει επίσης τους πολίτες.
<P>
Για το λόγο αυτόν εκφράζω την επιδοκιμασία μου για το γεγονός ότι η Επιτροπή προέβλεψε μία ευρεία επικοινωνιακή διαδικασία και ελπίζουμε, κυρία Επίτροπε, ενόψει της ταχύτητας ανάπτυξης της ψηφιακής τεχνολογίας, ότι η πρότασή σας για αναθεώρηση θα είναι δυνατόν να κατατεθεί σύντομα. Ωστόσο θα ήθελα να απευθύνω σε όλους μας την εξής έκκληση: ας εκμεταλλευθούμε κατά τον προσεχή ενάμισι χρόνο τις ευκαιρίες για διάλογο, προκειμένου να καταστήσουμε φανερό ότι το Κοινοβούλιο αυτό εργάζεται με εγγύτητα στον πολίτη, ιδιαίτερα όταν πρόκειται για πολιτιστικά περιεχόμενα!

<SPEAKER ID=168 NAME="Whitehead">
. (ΕΝ) Κύριε Πρόεδρε, δηλώνω ότι έχω προσωπικό συμφέρον στη συζήτηση ως διευθυντής μιας τηλεοπτικής εταιρείας ντοκιμαντέρ, στην οποία δεν δραστηριοποιούμαι πολύ τώρα·αλλά διατηρώ τις ανησυχίες μου για την ποιότητα των τηλεοπτικών μας μεταδόσεων.
<P>
Χαιρετίζω την έκθεση της κ. Hieronymi και της βγάζω το καπέλο. Πηγαίνει στην καρδιά της πολιτιστικής πολυμορφίας που μας είναι τόσο αγαπητή στην Ευρώπη. Προασπίζουμε τις υποχρεώσεις της δημόσιας υπηρεσίας - όπως και αν χρηματοδοτείται η εκάστοτε υπηρεσία - και τις αρχές καθολικής πρόσβασης οι οποίες επανέρχονται σταθερά σε όλες τις συζητήσεις μας τώρα για την τεχνολογία.
<P>
Η Επιτροπή Περιβάλλοντος, Δημόσιας Υγείας και Πολιτικής των Καταναλωτών έχει σημειώσει την έλλειψη ισορροπίας στην ευρωπαϊκή οπτικοακουστική αγορά και ελπίζω ότι ο Επίτροπος θα μπορέσει να μας μιλήσει γι' αυτό. Από το 1999, τα έσοδα των ευρωπαϊκών τηλεοπτικών εταιρειών αναπτύχθηκαν κατά μέσο όρο κατά 46,3%. Την εποχή αυτή, η μετάδοση προγραμμάτων δημόσιας υπηρεσίας δεν αυξήθηκε σχεδόν καθόλου, ενώ η δημιουργική τηλεοπτική παραγωγή στις πέντε μεγαλύτερες χώρες-παραγωγούς της Ευρωπαϊκής Ένωσης ήταν αργή ή, σε μερικές περιπτώσεις, φθίνουσα. Ταυτόχρονα, οι πωλήσεις προγραμμάτων των ΗΠΑ στην Ευρώπη - προγράμματα που, όπως ξέρουμε, δρέπουν τις τριτογενείς αμοιβές τους, έχοντας ήδη εισπράξει πρωτογενείς και δευτερογενείς αμοιβές άμεσα στην αγορά των ΗΠΑ και μέσω της δορυφορικής και καλωδιακής τηλεόρασης - αυξήθηκαν πάρα πολύ. Αυτή η κατάσταση δεν είναι υγιής. Η προστασία της πολύμορφης αγοράς στην Ευρώπη παραμένει ζωτική. Οι επιταγές της τεχνολογίας πρέπει να συνδεθούν και με τις ανάγκες των καταναλωτών εκτός από αυτό που θέλουν να πουλήσουν οι αυτοκρατορίες της παραγωγής.
<P>
Το άρθρο 3α, στο οποίο αναφέρθηκε νωρίτερα η εισηγήτρια, δείχνει τι μπορούμε να κάνουμε για να διατηρήσουμε το μεγαλύτερο δυνατό ακροατήριο για ειδικά γεγονότα. Και εγώ στηρίζω τις τροπολογίες της κ. Junker και άλλων ως προς το ίδιο σημείο. Ήταν μεγάλη αλλαγή προς το καλύτερο και έδειξε ότι μπορούμε να παρέμβουμε εδώ και στην Ευρωπαϊκή Ένωση.
<P>
Πρέπει να επανέλθουμε στο ζήτημα της συγκέντρωσης των μέσων ενημέρωσης και το πώς αυτό συνδέεται με το δημόσιο καλό όχι μόνο από την άποψη της πολυμορφίας, αλλά και από την άποψη της ωμής πολιτικής εξουσίας.
<P>
Τέλος, πρέπει να μπορέσουμε να πούμε στις υποψήφιες χώρες: κάντε ό,τι κάνουμε εμείς και όχι απλώς ό,τι λέμε. Αυτό σημαίνει κανόνες που τηρούνται τόσο για εκείνους όσο και για εμάς.

<SPEAKER ID=169 LANGUAGE="IT" NAME="Santini">
Κύριε Πρόεδρε, η οδηγία αυτή, που εκπονήθηκε το 1989, φέρει τον πολύ ελκυστικό τίτλο "Τηλεόραση χωρίς σύνορα" , αλλά δεν θα μπορούσε κανείς να φανταστεί ότι ήταν και χωρίς προθεσμίες. Πράγματι, το θέμα που μπορούσε να αποτελέσει αντικείμενο ανανέωσης πριν από δεκατρία χρόνια, εξελίχθηκε και μάλιστα με τρόπο ριζικό και συνταρακτικό. Ο ίδιος κανόνας ισχύει και για την ανανέωση που πραγματοποιήσαμε το 1997: τα πάντα έχουν ξεπεραστεί από την πίεση των τεχνολογικών εξελίξεων, αλλά και των συνηθειών. Αυτό αυξάνει συνεχώς την πίστη μας ότι η αναθεώρηση της οδηγίας αυτής, που προβλέπεται προς το παρόν για το 2002, πρέπει να επισπευσθεί για τις αρχές του επόμενου έτους, χωρίς να περιμένουμε την πάροδο πολλών μηνών.
<P>
Τα τελευταία πέντε χρόνια σήμαναν όντως μια πραγματική επανάσταση στον τομέα της τηλεόρασης. Η παλιά TV είναι πλέον ένα απλό βοήθημα, ένα τεχνικό όργανο στην υπηρεσία της ψηφιακής επανάστασης, της εισβολής του webcasting, του Διαδικτύου και της αλληλεπιδραστικής χρήσης μεταξύ χρήστη και σταθμού εκπομπής. Μία σφαιρική και σύγχρονη αναθεώρηση επιβάλλεται και από όλα τα άλλα προβλήματα που περιβάλλουν, άμεσα ή έμμεσα, τον κόσμο της τηλεόρασης: για παράδειγμα, η αύξηση του κύκλου εργασιών των δικτύων, η σταδιακή και ολοένα πιο ενοχλητική εισβολή της διαφήμισης, ο πολλαπλασιασμός των ιδιωτικών καναλιών, οι αυξανόμενες συνέπειες κοινωνικού και ηθικού τύπου που προκαλούν ορισμένα προγράμματα.
<P>
Πρέπει να διευρυνθεί η βάση της οδηγίας, όχι μόνο στα παραπάνω θέματα, αλλά και σε άλλα, που συμπεριλαμβάνονται ήδη αλλά δεν αναπτύσσονται επαρκώς, όπως για παράδειγμα τα προβλήματα που συνδέονται με την πνευματική ιδιοκτησία, ο σεβασμός των ανηλίκων ως χρηστών που συχνά δεν ελέγχονται, η ποιότητα των εκπομπών - χωρίς να λαμβάνονται υπόψη μόνον τα συμφέροντα και οι ανάγκες των παραγωγών, αλλά κυρίως η ευαισθησία των ατόμων στα οποία τα προϊόντα αυτά απευθύνονται - και, τέλος, η σύγκριση με τις αμερικανικές παραγωγές, θέμα πάνω στο οποίο το 1997 υπήρξε οξεία αντιπαράθεση και που σε μεγάλο βαθμό εξακολουθεί να παραμένει άλυτο.
<P>
Τέλος, όσον αφορά το θέμα αυτό, ας ελπίσουμε ότι θα τεθεί εκ νέου για συζήτηση το αποκαλούμενο "δικαίωμα στην ενημέρωση" , ένα δικαίωμα που πρέπει να αφορά φυσικά, με ίσες ευκαιρίες, όχι μόνον τους πολίτες της Ευρωπαϊκής Ένωσης, αλλά και όλους εκείνους που, αν και βρίσκονται εκτός αυτής, λαμβάνουν τα προγράμματα που παράγονται στο εσωτερικό της Ένωσης. Δεν αρκεί η εξασφάλιση των μεγάλων αθλητικών γεγονότων, όπως πράξαμε το 1997, γιατί - αν μου επιτρέπεται το ευφυολόγημα - ο άνθρωπος δεν ζει μόνο με ποδόσφαιρο. Πρέπει να προσφέρουμε πληροφόρηση, με πολιτισμό και σταθερή ενημέρωση, όχι μόνο σε όσους ζουν εντός της Ευρωπαϊκής Ένωσης, αλλά κυρίως και στους λιγότερο τυχερούς όσον αφορά τη γεωγραφική θέση, το κοινωνικό και οικονομικό επίπεδο. Δεν αρκεί το "δικαίωμα στη δορυφορική κεραία" , που είναι εξασφαλισμένο για όλους: αρκεί να υπάρχουν τα χρήματα για την αγορά της. Ας φανταστούμε τι μπορεί να διεισδύσει στα σπίτια μέσα από τη δορυφορική κεραία στις πιο απομακρυσμένες ζώνες του πλανήτη. Οι πιο πολύτιμες βοήθειες είναι εκείνες για την παραγωγή προγραμμάτων που στοχεύουν στην ανάδειξη, την προστασία και την αναλογικότητα, με την έννοια της προστασίας περιφερειακών και τοπικών πολιτισμών.
<P>
Πρέπει, τέλος, να επαναληφθεί ακόμη μία φορά μια έκκληση προς τα κράτη μέλη. Η εισηγήτρια, την οποία συγχαίρω και της οποίας υποστηρίζω τις τροπολογίες και τις κατευθυντήριες γραμμές, υπενθύμισε πως μόνο δώδεκα κράτη μέλη έχουν εφαρμόσει έως τώρα την οδηγία. Ας επωφεληθούμε λοιπόν της ευκαιρίας, κυρία Επίτροπε, για να στείλουμε στα κράτη μέλη αυτό το μήνυμα: πιστέψτε σ' αυτήν την οδηγία, γιατί θα είναι όλο και πιο επείγουσα, πιο επίκαιρη και πιο σημαντική, αλλά για να την πιστέψετε, πρέπει καταρχήν να την εφαρμόσετε!

<SPEAKER ID=170 LANGUAGE="ES" NAME="Aparicio Sαnchez">
Κύριε Πρόεδρε, η αναθεώρηση της Οδηγίας "Τηλεόραση χωρίς σύνορα" είναι επίσης κατεπείγουσα για μας.
<P>
Καταρχάς, διότι η σκηνή στην οποία εκτυλίσσεται σήμερα η τηλεοπτική αγορά, όπως έχει περιγραφεί, είναι τόσο διαφορετική από εκείνη που υπήρχε στην τελευταία αναθεώρηση της οδηγίας που δεν φαίνεται εφικτό να διατηρηθεί δύο ή τρία χρόνια περισσότερο. Θα μπορούσαμε να υπολογίσουμε ότι η οδηγία επηρεάζει συνολικά ένα 50% των προβλημάτων που αντιμετωπίζει σήμερα ο τομέας.
<P>
Δεύτερον, διότι πρέπει να δώσουμε λύσεις που τότε δεν δόθηκαν. Η τηλεόραση συνεχίζει να είναι το πρώτο μέσο ενημέρωσης και ψυχαγωγίας για την πλειοψηφία των Ευρωπαίων και, κατά τη γνώμη μου, τα μεγάλα της προβλήματα, αφήνοντας κατά μέρος τη χαμηλή ποιότητα του περιεχομένου, είναι τρία: η υπερβολική εκπομπή διαφημίσεων, χωρίς να σέβεται ηλικίες, ωράρια, ούτε καταλληλότητα. Η σπανιότατη προβολή ευρωπαϊκών ταινιών, που καταλήγει να είναι ταπεινωτική για τον ευρωπαϊκό πολιτισμό. Και το αυξανόμενο εμπόριο κωδικοποιημένων προγραμμάτων για την παρακολούθησή τους μέσω πληρωμής.
<P>
Αναμφισβήτητα, αυτά τα προβλήματα υπήρχαν ήδη το 1996, αλλά επιδεινώθηκαν σοβαρά, γεγονός που δείχνει ότι, αν και η οδηγία ήταν αποτελεσματική για την ελεύθερη κυκλοφορία των υπηρεσιών τηλεόρασης στην Κοινότητα, απέτυχε σε άλλα σημαντικά ζητήματα.
<P>
Υπό το πρίσμα της ανακοίνωσης της Επιτροπής δεν μπορούμε να αξιολογήσουμε τις προσπάθειες που κατέβαλλαν αυτά τα τρία χρόνια τα κράτη μέλη για τη διόρθωση αυτών των καταστάσεων. Αρκεί να πούμε ότι τρία απ' αυτά δεν μεταβίβασαν την οδηγία στη νομοθεσία τους. Στα υπόλοιπα, τα αποτελέσματα ασφαλώς δεν ήταν τα ίδια, αλλά η Επιτροπή δεν μας διευκολύνει αυτή την συγκριτική μελέτη. Ούτε εμβαθύνει στην κατάσταση που υφίσταται στις υποψήφιες χώρες, η οποία θα πρέπει να αξιολογηθεί σωστά στη νέα οδηγία.
<P>
Για όλους αυτούς τους λόγους, η κ. Hieronymi - κατά τη γνώμη μου πολύ σωστά - δεν ήθελε να προκαταλάβει στην έκθεσή της μία συζήτηση σε βάθος, η οποία θα πρέπει να γίνει κατά την αναθεώρηση της οδηγίας, και αυτό που ζητά είναι αυτή ακριβώς η αναθεώρηση. Καθορίζονται επίσης ορισμένοι γενικοί προσανατολισμοί που πρέπει να ληφθούν υπόψη, μεταξύ των οποίων θα αναφέρω την υποχρεωτική εισαγωγή των νέων υπηρεσιών που βασίζονται στις νέες τεχνολογίες, την αναγκαιότητα προώθησης και επιτάχυνσης της μετάβασης στην ψηφιακή τεχνολογία ή το συντονισμό της νέας οδηγίας με την αναθεώρηση της οδηγίας σχετικά με το ηλεκτρονικό εμπόριο.
<P>
Κατά συνέπεια, κύριε Πρόεδρε, η Σοσιαλιστική Ομάδα θα υπερψηφίσει την έκθεση και θα υποβάλλει δύο τροπολογίες της κ. Junker μεταξύ των οποίων επισημαίνω την απαίτηση τα γεγονότα ή τα θεάματα μεγάλου ενδιαφέροντος για τους πολίτες να προστατεύονται, μέσω μίας κοινοτικής νομοθεσίας, από την κωδικοποιημένη τους μετάδοση και να μπορούν να προσφέρονται δωρεάν σε όλες τις κοινωνικές ομάδες.

<SPEAKER ID=171 LANGUAGE="SV" NAME="Thors">
Κύριε Πρόεδρε, κυρία Επίτροπε, θα ήθελα να ευχαριστήσω εκ μέρους της Ομάδας των Φιλελευθέρων την εισηγήτρια για την έκθεση που εκπόνησε και να επιστήσω συγχρόνως την προσοχή σας, όπως έκαναν και οι προλαλήσαντες, στο μέλλον. Στη έκθεση της Επιτροπής αναφέρεται ότι η επόμενη έκθεση για την οδηγία οφείλει να θίξει ζητήματα τα οποία είναι σημαντικά για τους καταναλωτές, όπως η συμβατότητα, η πρόσβαση υπό όρους και ο τρόπος με τον οποίο θα συμβεί η μετάβαση στις ψηφιακές τεχνολογίες μετάδοσης, όταν όμως εκπονηθεί αυτή η επόμενη έκθεση ίσως θα έχουμε χάσει πλέον το τρένο.
<P>
Θα ήθελα να υπενθυμίσω ότι το Κοινοβούλιο κατά τη συζήτηση του πακέτου των τηλεπικοινωνιών ενέκρινε με μεγάλη πλειοψηφία την πρόταση να ζητήσουμε ανοικτές κοινές προδιαγραφές για τους τηλεοπτικούς πομπούς και δέκτες, δηλαδή το μόνο που έχει μέχρι σήμερα εγκριθεί στην Ευρώπη, τις λεγόμενες προδιαγραφές MHP. Κάτι τέτοιο θα επέτρεπε σε όλους τους καταναλωτές να γνωρίζουν ποιες προδιαγραφές ισχύουν και δεν θα φοβόντουσαν επομένως να αγοράσουν τον αναγκαίο εξοπλισμό, με αποτέλεσμα να μην έχουμε κάθετα κατανεμημένες αγορές. Το Κοινοβούλιο υποστήριξε με μεγάλη πλειοψηφία την ιδέα αυτή.
<P>
Τι συνέβη όμως από τότε; Η Επιτροπή δεν υποστηρίζει αυτή την απόφαση, ενώ το Συμβούλιο την αγνόησε απολύτως, μία απόφαση η οποία είναι, πιστεύω, εξαιρετικά σημαντική προκειμένου να επιτύχουμε το λεγόμενο ψηφιακό εκσυγχρονισμό και να δώσουμε ώθηση στην ψηφιακή τεχνολογία σε όλες τις τηλεοπτικές αγορές. Πιστεύω λοιπόν ότι η Επιτροπή στο σύνολό της θα αρχίσει να υποστηρίζει τα αιτήματα που έθεσε το Κοινοβούλιο, αιτήματα τα οποία εμείς στην Ομάδα των Φιλελευθέρων θα θέλαμε να καταστήσουμε κάπως σαφέστερα. Η εισηγήτρια αναφέρθηκε ήδη στα αιτήματα αυτά, θα ήθελα όμως να επαναλάβω την παράκληση να τα καταστήσουμε σαφή σε όλες τις υπηρεσίες της Επιτροπής.
<P>
Ορισμένοι ανέφεραν ότι η "τηλεόραση χωρίς σύνορα" αποτελεί ένα τίτλο με υπονοούμενα στην οδηγία. Υπάρχει μάλιστα μία ιδιαίτερη προβληματική στο σημείο αυτό. Διαπιστώνουμε σε πολλές περιπτώσεις ότι η οδηγία δεν είχε τα προσδοκούμενα αποτελέσματα σχετικά με τους αναμεταδότες ή τους καταναλωτές οι οποίοι επιθυμούν να παρακολουθούν τηλεοπτικά κανάλια από άλλες χώρες. Η Επιτροπή θεώρησε ότι το ζήτημα της αντιμετώπισης των πνευματικών δικαιωμάτων εμποδίζει κάτι τέτοιο. Ελπίζω να συζητηθεί ενδελεχέστερα και το ζήτημα αυτό στο μέλλον.

<SPEAKER ID=172 NAME="Wyn">
Κύριε Πρόεδρε, υπάρχουν πολλοί που πιστεύουν ότι αυτή η έκθεση δεν προχωράει αρκετά στην ανάλυση των εν δυνάμει προβλημάτων που μας περιμένουν καθώς μπαίνουμε στην αναθεώρηση της οδηγίας "Τηλεόραση Χωρίς Σύνορα" , η οποία αναμένεται για το 2002 όπως όλοι γνωρίζουμε. Ωστόσο, θέτει ορισμένα πολύ σημαντικά ζητήματα και είναι σημαντικό να ξεκινήσουμε το διάλογο τώρα.
<P>
Η προσωπική μου ανησυχία είναι ο ρόλος των εθνικών σταθμών στη σημαντική αυτή ημερήσια διάταξη. Είναι σημαντικό να αναγνωρίσουμε ότι οι σημερινοί ραδιοτηλεοπτικοί σταθμοί δημόσιας υπηρεσίας πρέπει να προσαρμοστούν στις αλλαγές. Ο σημερινός ραδιοτηλεοπτικός τομέας είναι ανταγωνιστικός και δεν μπορούμε να αγνοήσουμε τις δυνάμεις της αγοράς που τον διέπουν σε μεγάλο βαθμό. Οι σταθμοί δημόσιας υπηρεσίας έχουν να παίξουν ένα ζωτικό ρόλο στον ψηφιακό κόσμο. Οι σταθμοί δημόσιας υπηρεσίας παράγουν προγράμματα υψηλής ποιότητας στις τοπικές γλώσσες που αντανακλούν την τοπική κουλτούρα. Παίζουν επίσης ένα ζωτικό ρόλο στο να ενθαρρύνουν τον κόσμο να χρησιμοποιήσει και να κατανοήσει τα νέα ψηφιακά μέσα. Συμφωνώ με τη δήλωση της Επιτρόπου σε πρόσφατη ανακοίνωση ότι ο οπτικοακουστικός τομέας και ο πολιτισμός πρέπει να παραμείνουν εντός της κατηγορίας των υπηρεσιών του ΠΟΕ και ότι η συμφωνία αυτή πρέπει να τηρηθεί. Αφού κατοχυρωθεί αυτό, πρέπει να βεβαιωθούμε απόλυτα ότι υπάρχει επαρκές έδαφος για εθνική και ευρωπαϊκή νομοθεσία για την προστασία των δημόσιων υπηρεσιών και των πολιτιστικών συνόλων. Θα χρειαστεί έγκαιρη ισχυρή και αποφασιστική ρυθμιστική δράση για να δημιουργήσουμε το ανοιχτό περιβάλλον που όλοι επιδιώκουμε, ένα περιβάλλον που να είναι προς το πραγματικό συμφέρον όλων των πολιτών και των οικονομιών της Ευρώπης.
<P>
Η Ευρώπη πρέπει να ανταγωνιστεί στον ψηφιακό κόσμο όπου οι καταναλωτές και οι πολίτες περιπλανώνται ελεύθερα και όπου ο ανταγωνισμός παρέχει πολυμορφία και επιλογή. Με το συμπληρωματικό μίγμα ιδιωτικών και δημόσιων ραδιοτηλεοπτικών σταθμών, το ευρωπαϊκό οπτικοακουστικό μοντέλο εγγυάται τον πλουραλισμό της πληροφορίας, την πολιτιστική πολυμορφία και την πρόσβαση για όλους στην ενημέρωση, την εκπαίδευση, την ψυχαγωγία και τις τέχνες. Θα ψηφίσω υπέρ της έκθεσης και προσδοκώ τις επόμενες συζητήσεις καθώς ατενίζουμε το μέλλον.

<SPEAKER ID=173 LANGUAGE="ES" NAME="Zabell">
Κύριε Πρόεδρε, καταρχάς θα ήθελα να συγχαρώ την εισηγήτρια για την εργασία που πραγματοποίησε και επίσης την Επιτροπή γι' αυτή την επιτυχημένη της πρωτοβουλία.
<P>
Ωστόσο, θα ήθελα να επισημάνω τρεις πτυχές τις οποίες θεωρώ πολύ σημαντικές. Η πρώτη απ' αυτές είναι η σημασία του οπτικοακουστικού τομέα για την προώθηση του αθλητισμού. Και δεν μπορούμε να αρνηθούμε ότι ο αθλητισμός συμβάλλει στη σφυρηλάτηση της ταυτότητας και στη συνένωση των λαών, εκτός από την ένωση των αθλητών και των θεατών που προσφέρει σε αυτούς τους τελευταίους τη δυνατότητα να ταυτιστούν με το έθνος τους.
<P>
Ο αθλητισμός, εξάλλου, είναι ένα από τα πεδία δραστηριότητας που επηρεάζουν και αγγίζουν τον πολίτη της Ευρωπαϊκής Ένωσης χωρίς να λαμβάνουν υπόψη την ηλικία του και την κοινωνική του τάξη, στα οποία ο αθλητισμός δεν μπορεί να είναι μεροληπτικός, και όλοι οι πολίτες της Ευρωπαϊκής Ένωσης πρέπει να έχουν την δυνατότητα να δουν ένα αθλητικό γεγονός. Αυτό δεν μπορεί να αποτελεί προνόμιο ορισμένων, εφόσον είναι γεγονότα εξαιρετικής σημασίας για την κοινωνία μας.
<P>
Η δεύτερη πτυχή είναι η αναγκαιότητα ελέγχου των διαφημιστικών διαλειμμάτων, επί της οποίας συμφωνώ πλήρως με την εισηγήτρια όταν στηρίζει την στρατηγική της Επιτροπής για την πραγματοποίηση μιας μελέτης σχετικά με τις επιπτώσεις της διαφήμισης στην τηλεόραση και τις τεχνικές του τηλεμάρκετινγκ στους ανηλίκους.
<P>
Και η τρίτη πτυχή που θα ήθελα να τονίσω είναι η αμέριστη υποστήριξή μου στο αίτημα της εισηγήτριας να ενισχύσουν τα κράτη μέλη το διάλογο και τη συνεργασία σε όλα τα θέματα σχετικά με την προστασία των ανηλίκων και της νεολαίας. Δεν μπορούμε να επιδιώκουμε έναν κόσμο χωρίς βία όταν οι μελλοντικοί μας ενήλικες περνούν την μέρα παρακολουθώντας κινούμενα σχέδια, ταινίες και ειδήσεις της επικαιρότητας που είναι ολοένα και πιο βίαια.

<SPEAKER ID=174 LANGUAGE="DE" NAME="Junker">
Κύριε Πρόεδρε, κυρίες και κύριοι, το έτος 2000 υπήρχαν στην Ευρωπαϊκή Ένωση 152 εκατομμύρια νοικοκυριά με τηλεόραση, τα οποία μπορούσαν να λαμβάνουν συνολικά περισσότερους από 580 διαφορετικούς σταθμούς. Τούτο ισοδυναμεί με ανάπτυξη κατά περίπου 180% μέσα σε τέσσερα μόνο έτη. Οι λιγοστοί αυτοί αριθμοί είναι ίσως αρκετοί προκειμένου να καταστήσουν φανερό ότι η παραδοσιακή τηλεοπτική αγορά, η οποία συνιστά μικρό μόνο μέρος του συνολικού οπτικοακουστικού τομέα, είναι ένας κλάδος ανάπτυξης με σημαντικό μέγεθος.
<P>
Η έκθεση της Επιτροπής αποδεικνύει ότι η οδηγία "Τηλεόραση χωρίς σύνορα" , που αρχικά υπήρξε ειδικά στη χώρα μου αντικείμενο έντονων διαξιφισμών, απέδειξε την αξία της. Διασφαλίζει διασυνοριακή μετάδοση με ελέγξιμες συνθήκες. Από τότε που ψηφίσθηκε η έκθεση, 50 κανάλια έχουν ήδη προσανατολιστεί ως προς τις εκπομπές τους κυρίως σε αγορές εκτός της περιοχής όπου είναι εγκατεστημένα. Με την οδηγία αυτήν έκλεισαν τοπικά νομικά κενά και ορίστηκαν δεσμευτικές προδιαγραφές, για παράδειγμα για τη διαφήμιση και την προστασία των ανηλίκων, οι οποίες προσέφεραν έντιμους κανόνες σύμφωνους με το πνεύμα της ισότητας ευκαιριών και της ανταγωνιστικότητας.
<P>
Στην έκθεση Hieronymi όλα αυτά παρουσιάζονται με τρόπο που επιδοκιμάζουμε. Η έκθεση καθιστά όμως επίσης σαφές ότι πρέπει να εγκαινιάσουμε το συντομότερο δυνατό νέο διάλογο για την αναθεώρηση της συγκεκριμένης οδηγίας, προκειμένου να είμαστε σε θέση να ανταποκριθούμε στις ραγδαίες αλλαγές του οπτικοακουστικού τομέα στον αιώνα της διαρκούς ανάπτυξης της ψηφιακής τεχνολογίας. Τούτο δεν ισχύει μόνο για την επέκταση της προσφοράς των κάθε είδους πολυμέσων - το ζητούμενο είναι επίσης η σωστή αντιμετώπιση των διαδικασιών συγκέντρωσης των μέσων, η οποία εξελίσσεται με ρυθμούς που είναι δύσκολο να παρακολουθήσουμε. Η αντιμετώπισή της είναι επιβεβλημένη για την διασφάλιση της ελεύθερης πληροφόρησης, της ποικιλομορφίας ως προς τις απόψεις και του πλουραλισμού, αλλά ταυτόχρονα είναι και η απαραίτητη προϋπόθεση για να μπορέσει να ανθήσει μέσα από τα πολυμέσα η πολιτισμική ποικιλομορφία της Ευρώπης.

<SPEAKER ID=175 LANGUAGE="FR" NAME="De Sarnez">
Κύριε Πρόεδρε, θα ήθελα καταρχάς να συγχαρώ την Ruth Hieronymi για την ποιότητα της εργασίας που εξετέλεσε. Απόδειξη η ευρεία συναίνεση που μπόρεσε να επιτύχει για ένα ουσιώδες, και εξαιρετικά ευαίσθητο εξάλλου, θέμα. Προσυπογράφω τη γενική φιλοσοφία αυτής της έκθεσης και τις προτάσεις που περιέχει.
<P>
Όσον αφορά τη μέθοδο, λυπούμαι διότι δεν μπόρεσε να γίνει ουσιαστική αξιολόγηση των επιτευχθέντων αποτελεσμάτων σε σχέση με τους στόχους που είχαν τεθεί. Κάτι τέτοιο θα διευκόλυνε την καλύτερη συνειδητοποίηση των πραγματικών πολιτιστικών και οικονομικών διακυβευμάτων αυτής της οδηγίας για κάθε μια από τις χώρες μέλη της Ένωσης και τις υποψήφιες χώρες. Αντιθέτως, εγκρίνω την επιθυμία της εισηγήτριας και της Επιτροπής να προτείνουν αναθεώρηση της οδηγίας και να γίνει αυτό παράλληλα με την αναθεώρηση άλλων οδηγιών και αφού προηγουμένως εκπονηθούν τρεις εις βάθος μελέτες. Πράγματι, μόνο μια σφαιρική διαδικασία θα μπορέσει μεσοπρόθεσμα να οδηγήσει στη χάραξη μιας συνεκτικής και επιθετικής πολιτικής, πράγμα το οποίο - ας το αναγνωρίσουμε - δεν επιτυγχάνεται σήμερα με την οδηγία. Πράγματι, το οπτικοακουστικό τοπίο έχει υποστεί βαθιές αλλαγές. Νέες υπηρεσίες οι οποίες απαιτούν νέες τεχνικές, αλλά και η αύξηση των νέων εκπομπών, ανατρέπουν τα πάντα. Αυτός είναι ο λόγος για τον οποίο, αν θέλουμε να διαιωνίσουμε τον οπτικοακουστικό τομέα μας, πρέπει σήμερα να επεκτείνουμε το πεδίο εφαρμογής της οδηγίας. Όμως, αισθάνομαι πολλές ανησυχίες. Συνεχίζουμε να παρατηρούμε εμμονή της έλλειψης ισορροπίας μεταξύ της ευρωπαϊκής κινηματογραφικής παραγωγής και των εισαγωγών από τις Ηνωμένες Πολιτείες στην ευρωπαϊκή αγορά. Διαπιστώνουμε ότι οι ευρωπαϊκές ταινίες ταξιδεύουν ελάχιστα στις χώρες της Ευρωπαϊκής Ένωσης. Η εκμετάλλευση του 6% των ευρωπαϊκών ταινιών γίνεται σε χώρες άλλες από τη χώρα καταγωγής τους. Το 74% του συνολικού όγκου των προγραμμάτων αποτελείται από εισαγόμενα αμερικανικά έργα φαντασίας και μόνον το 14% από ευρωπαϊκά έργα. Εκτός από την απλή εξαγωγή προγραμμάτων, οι μεγάλοι ραδιοτηλεοπτικοί όμιλοι αναπτύσσουν την εξαγωγή στην Ευρώπη αμερικανικών τηλεοπτικών σταθμών ειδικών θεμάτων που πωλούνται τόσο στους φορείς εκμετάλλευσης ψηφιακών δεσμών, όσο και στους σταθμούς που εκπέμπουν μέσω δορυφόρου, ενώ επιπλέον, στον ψηφιακό τομέα, η Ευρώπη βρίσκεται πολύ πιο πίσω από τις Ηνωμένες Πολιτείες.
<P>
Αυτά είναι τα δυσχερή διακυβεύματα που αντιμετωπίζουμε. Και αυτοί είναι οι λόγοι για τους οποίους νομίζω ότι μόνο μια συνολική και θεληματική δράση της Ευρωπαϊκής Ένωσης θα μπορέσει να δώσει μια απάντηση, διότι πέραν των οικονομικών και χρηματοδοτικών προβλημάτων, τα οποία προφανώς είναι ουσιώδη, τίθεται και το απλούστατο πρόβλημα των πολιτισμών μας, της ταυτότητάς μας και των αξιών στις οποίες πιστεύουμε.

<SPEAKER ID=176 LANGUAGE="DE" NAME="Mombaur">
Κύριε Πρόεδρε, εσείς ως γνωστόν έχετε χρηματίσει παλαιότερα και υψηλόβαθμος αντιδήμαρχος της Μαδρίτης. Επομένως, ασφαλώς θα είναι ενδιαφέρον τόσο για εσάς όσο και για το Σώμα ότι έχουμε στα θεωρεία των επισκεπτών μία αντιπροσωπεία ανωτάτου επιπέδου των γερμανικών πόλεων. Ας τους απευθύνουμε ένα θερμό καλωσόρισμα.
<P>
(Χειροκροτήματα)

<SPEAKER ID=177 NAME="Πρόεδρος">
Συντασσόμαστε με τα λεγόμενά σας. Σας βρίσκω πολύ καλά ενημερωμένο από κάποιον ισπανό συνάδελφό μου.
<P>
Τον λόγο έχει η κ. Reding, εξ ονόματος της Επιτροπής.

<SPEAKER ID=178 LANGUAGE="FR" NAME="Reding">
. (FR) Κύριε Πρόεδρε, καταρχάς θα ήθελα να ευχαριστήσω από βάθους καρδίας την κ. Hieronymi για την ποιότητα της έκθεσής της και, γενικότερα, για την προσήλωσή της στην υπόθεση της τηλεόρασης και του κινηματογράφου. Η προσήλωση αυτή αποδεικνύει ότι το Κοινοβούλιο κατανοεί τη σημασία της οδηγίας "Τηλεόραση χωρίς σύνορα" και της εφαρμογής της. Θα ήθελα να διευκρινίσω στους αξιότιμους βουλευτές ότι η έκθεση της κ. Hieronymi δεν αφορά την εξέλιξη της τηλεόρασης γενικά, ούτε τον κινηματογράφο, αλλά την έκθεση της Επιτροπής σχετικά με την εφαρμογή της οδηγίας "Τηλεόραση χωρίς σύνορα" το διάστημα μεταξύ 1997 και 2000. Συμφωνώ απολύτως με τους βουλευτές που εξέφρασαν δυσαρέσκεια για την κατάσταση του ευρωπαϊκού κινηματογράφου, στις οθόνες μας και στην οικονομία μας, και θα ήθελα να επιστήσω την προσοχή τους στο γεγονός ότι την προηγούμενη εβδομάδα, η Επιτροπή δημοσίευσε την έκθεσή της για τον κινηματογράφο. Είμαι βέβαιη, κύριε Πρόεδρε, ότι το Κοινοβούλιο θα έχει την ευκαιρία να διεξαγάγει ευρεία συζήτηση για την εξέλιξη του κινηματογράφου στην Ευρώπη, πράγμα το οποίο θεωρώ ότι θα είναι ευχής έργο. Εντούτοις, θα πρέπει να λεχθεί ότι, καθόσον αφορά την τηλεόραση, βρισκόμαστε σε μια κάπως διαφορετική λογική. Θα ήθελα απλώς να επιστήσω την προσοχή στο γεγονός ότι από άποψη προώθησης της διανομής και της παραγωγής τηλεοπτικών προγραμμάτων - οι οποίες αποτελούν αντικείμενο των άρθρων 4 και 5 της οδηγίας - διαπιστώνουμε ότι ο σταθμισμένος μέσος όρος μετάδοσης ευρωπαϊκών έργων από τους σημαντικότερους σταθμούς κυμαίνεται από 53% έως 81%, εξαιρουμένης μιας χώρας. Θα πρέπει επίσης να σημειωθεί ότι τα περισσότερα κράτη μέλη έχουν θεσπίσει νομοθεσία αυστηρότερη από ό,τι προβλέπει η οδηγία. Όσον αφορά την τηλεόραση, συνεπώς, η κατάσταση είναι ευτυχώς πολύ καλύτερη από ό,τι για τον κινηματογράφο. Προτείνω λοιπόν, κύριε Πρόεδρε, να συζητήσουμε επιτέλους σοβαρά για τον κινηματογράφο σε αυτή την αίθουσα. Μια τέτοια συζήτηση είναι πολύ σημαντική. Πολλοί βουλευτές αναφέρθηκαν στην ανάγκη να επανεξεταστεί η οδηγία. Η διαδικασία αυτή βρίσκεται σε εξέλιξη. Εγκαινιάστηκε το τρέχον έτος με ευρύτατη διαβούλευση των επαγγελματιών του κλάδου. Θα συνεχιστεί το επόμενο έτος. Γνωρίζετε ότι έχουμε αναθέσει την εκπόνηση τριών μελετών σχετικά με διαφορετικές πτυχές της οδηγίας για τον οπτικοακουστικό τομέα. Θελήσαμε να εκπονηθούν οι μελέτες αυτές από συμβούλους ανεξάρτητους από την Επιτροπή, ούτως ώστε να μην πρόκειται για μελέτες της Επιτροπής, αλλά για ανεξάρτητες μελέτες που θα επωφεληθούν της συμβολής εκπροσώπων του κλάδου και θα επιτρέψουν να σχηματιστεί μια αντικειμενική άποψη της κατάστασης επιτόπου. Οι σύμβουλοι διοργάνωσαν ημερίδες στις οποίες συμμετείχαν επαγγελματίες του κλάδου, εκπρόσωποι της διοίκησης, του πολιτικού κόσμου. Στις ημερίδες αυτές κλήθηκαν και οι βουλευτές, ενώ προετοιμάζονται και άλλες. Η εργασία συλλογής των απόψεων των ενδιαφερομένων συμπληρώνεται ασφαλώς από μια εργασία προβληματισμού και σύνταξης που θα καταλήξει στην εκπόνηση εκθέσεων, τις οποίες οι σύμβουλοί μας θα πρέπει να μας υποβάλουν στα τέλη του τρέχοντος έτους ή στις αρχές του επομένου. Η Επιτροπή θα αρχίσει τότε τη δική της διαδικασία διαβουλεύσεων με τη δημοσίευση εγγράφου εργασίας, το οποίο όλοι θα κληθούν να σχολιάσουν πριν το καλοκαίρι 2002. Συνεπώς, κύριε Πρόεδρε, το Κοινοβούλιο θα έχει ακόμα πολλές ευκαιρίες να επανέλθει στις ουσιώδεις κατευθυντήριες γραμμές που χαράσσει η έκθεση Hieronymi, αλλά και να παρέμβει κυρίως όσον αφορά μελλοντικές κατευθυντήριες γραμμές, στο μέτρο που στη συνέχεια θα εγκαινιαστεί, στη βάση της πραγματοποιηθείσας εργασίας και σε συνάρτηση προς τα επιτευχθέντα αποτελέσματα, η θεσμική συζήτηση για την οδηγία, όπου θα υποβληθούν, στο μέτρο του δυνατού - και συμμερίζομαι τη γνώμη των βουλευτών σχετικά με την ανάγκη μεταρρύθμισης της οδηγίας - οι προτάσεις της Επιτροπής για μια νέα οδηγία έως τα τέλη του 2002. Τα ανέφερα όλα αυτά για να σας υπενθυμίσω την πολυπλοκότητα της διαδικασίας την οποία έχουμε κινήσει και σε κάθε στάδιο της οποίας θα ακούγεται η γνώμη του Κοινοβουλίου. Εξάλλου, με τη μεγάλη σημασία που αποδίδει σε αυτή τη διαδικασία επανεξέτασης, η έκθεση της κ. Hieronymi υπογραμμίζει και αυτή την πολυπλοκότητα και τη σημασία της συζήτησης.
<P>
Κύριε Πρόεδρε, επιτρέψτε μου να επιμείνω σε δύο στοιχεία του κειμένου της έκθεσης που παρουσίασε το Κοινοβούλιο και να σχολιάσω την αιτιολογική σκέψη η) και το άρθρο 1 ε). Συμφώνως προς την αιτιολογική σκέψη η), η οδηγία είναι πια ξεπερασμένη, καθόσον αποσκοπούσε στη ρύθμιση ενός μόνο τύπου γενικής και ανοιχτής τηλεόρασης, για το οποίο και θεσπίστηκε αρχικά. Ε λοιπόν, αυτό είναι εντελώς ανακριβές. Το πεδίο εφαρμογής της οδηγίας είναι πολύ ευρύτερο. Εφαρμόζεται στη ραδιοτηλεοπτική μετάδοση γενικά, συμπεριλαμβανομένης της μετάδοσης από σταθμούς επί καταβολή αντιτίμου ή θεματικούς σταθμούς, αλλά και στην ψηφιακή και αναλογική ραδιοτηλεοπτική μετάδοση. Συνεπώς, οι παρατηρήσεις που διατυπώνονται στην αιτιολογική σκέψη η) είναι καθαρά εσφαλμένες και αποτελούν επικίνδυνο λάθος για τον εξής λόγο: η οδηγία δεν εφαρμόζεται, πράγματι, στο Διαδίκτυο, διότι το Διαδίκτυο δεν υπήρχε όταν εκπονήθηκε. Θα πρέπει λοιπόν, κατά την αναθεώρηση της οδηγίας, να προβλεφθούν κατάλληλα μέτρα. Πράγματι, είναι επικίνδυνο να λέγεται σήμερα ότι η οδηγία είναι ξεπερασμένη για τον απλούστατο λόγο ότι έτσι προσφέρονται επιχειρήματα στις εθνικές αρχές που δεν την εφαρμόζουν ακόμα. Η εισηγήτριά σας το υπογραμμίζει: γιατί να εφαρμόζεται μια ξεπερασμένη οδηγία; Στην περίπτωση αυτή, θα περιπέσουμε σε αδράνεια και δεν θα υπάρχουν μέσα πίεσης, ενώ τελικά το Κοινοβούλιο θα επιτύχει το αντίθετο από αυτό που πράγματι επιθυμεί. Έτσι κινδυνεύουν επίσης να δημιουργηθούν προβλήματα με τις υποψήφιες χώρες - στις οποίες θα αναφερθώ στη συνέχεια - οι οποίες εισάγουν με μεγάλες δυσχέρειες το κοινοτικό κεκτημένο στις νομοθεσίες τους. Θα τις αναγκάσουμε να θέσουν σε εφαρμογή ένα κεκτημένο το οποίο το Κοινοβούλιο θεωρεί ξεπερασμένο; Συνεπώς, κύριε Πρόεδρε, προς το συμφέρον αυτού του φακέλου, έχει κεφαλαιώδη σημασία να τροποποιηθεί το σημείο αυτό του κειμένου και να καταβληθεί κάθε προσπάθεια ώστε να μην δοθεί ένα αρνητικό μήνυμα στα κράτη μέλη που θέτουν σε εφαρμογή την οδηγία, αλλά ούτε και στις υποψήφιες χώρες που ενσωματώνουν στη νομοθεσία τους το κεκτημένο, αλλά αντιθέτως να τους υπενθυμιστεί ότι η οδηγία συνεχίζει να προσφέρει ασφάλεια δικαίου στους φορείς εκμετάλλευσης του ευρωπαϊκού οπτικοακουστικού μας χώρου. Ορισμένοι βουλευτές, εξάλλου, υπογράμμισαν δικαίως το σημείο αυτό.
<P>
Το σημείο 1) ε) της έκθεσης εκφράζει λύπη για το γεγονός ότι η Επιτροπή περιέλαβε ελάχιστες πληροφορίες σχετικά με τις προσπάθειες των υποψηφίων χωρών να εφαρμόσουν το κοινοτικό κεκτημένο στον οπτικοακουστικό τομέα, και για το ότι δεν υπεισήλθε στο θέμα της ανάγκης για επιτάχυνση των προσπαθειών αυτών. Επιτρέψτε μου να υπενθυμίσω ότι η έκθεση, η οποία συνετάγη κατ' εφαρμογή του άρθρου 26 της οδηγίας, αφορά αποκλειστικά την εφαρμογή της εν λόγω οδηγίας στα κράτη μέλη της Ευρωπαϊκής Ένωσης. Δεν αφορά την ενσωμάτωση του κοινοτικού κεκτημένου στη νομοθεσία των υποψήφιων χωρών. Είναι λοιπόν φυσικό να μην περιλαμβάνει λεπτομέρειες σχετικά με την ενσωμάτωση του εν λόγω κεκτημένου, ή ακόμα και συστάσεις προς τις χώρες αυτές. Πέραν αυτού, έχω καλά νέα για το ζήτημα αυτό, διότι η κατάσταση σχετικά με την ενσωμάτωση του κεκτημένου βελτιώθηκε σαφώς από τα τέλη του 2000. Το κεφάλαιο 20 που αφορά τον οπτικοακουστικό τομέα έχει κλείσει προσωρινά για όλες τις υποψήφιες χώρες, εκτός της Ρουμανίας, της Ουγγαρίας και της Τουρκίας, πράγμα που αποδεικνύει ότι για μεγάλο μέρος των ενδιαφερομένων χωρών, η εθνική νομοθεσία συμφωνεί με το κεκτημένο.
<P>
Κύριε Πρόεδρε, θα ήθελα να ευχαριστήσω το Κοινοβούλιο το οποίο ανέκαθεν μου προσέφερε σημαντικότατη στήριξη στις προσπάθειές μου για την επίτευξη προόδου προς το συμφέρον των πολιτιστικών βιομηχανιών μας, αλλά και προς το συμφέρον της πολιτιστικής μας πολυμορφίας. Μπορώ να πω στο Κοινοβούλιο ότι η εργασία μας απλώς αρχίζει, διότι η αναθεώρηση της οδηγίας "Τηλεόραση χωρίς σύνορα" θα είναι σημαντικό και εξαιρετικά πολύπλοκο έργο, για το οποίο θα χρειαστώ την αποφασιστική στήριξη του Κοινοβουλίου ημέρα με την ημέρα. Η εμπειρία μου με κάνει να πιστεύω ότι θα έχω αυτή τη στήριξη.

<SPEAKER ID=179 NAME="Πρόεδρος">
Ευχαριστούμε πολύ, κυρία Reding. Κι εμείς σας ευχαριστούμε για αυτή την ώθηση που δίνετε στην αναθεώρηση των οδηγιών. Είμαι σίγουρος ότι η Επιτροπή και το Κοινοβούλιο θα εργαστούμε μαζί για την ενημέρωσή μας.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=8>
Ώρα τωv Ερωτήσεωv (Συμβoύλιo)
<SPEAKER ID=180 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (B5-0333/2001).
<P>
Το Συμβούλιο εκπροσωπεί η κ. Neyts-Uyttebroeck, Προεδρεύουσα του Συμβουλίου.

<SPEAKER ID=181 NAME="Bernd Posselt">
Ερώτηση αριθ. 1 του κ. (H-0689/01):
<P>
Θέμα: Σερβική Δημοκρατία Ποια πολιτική ακολουθεί η προεδρία του Συμβουλίου έναντι της αποκαλούμενης Σερβικής Δημοκρατίας της Βοσνίας-Ερζεγοβίνης, ιδίως σε ό,τι αφορά τη συνεργασία με το Δικαστήριο Εγκληματιών Πολέμου στη Χάγη καθώς και την επιστροφή των προσφύγων;

<SPEAKER ID=182 LANGUAGE="FR" NAME="Neyts-Uyttebroeck">
. (FR) Κύριε Πρόεδρε, κυρίες και κύριοι, το Συμβούλιο υπογραμμίζει επανειλημμένα και συνεχώς τη μεγάλη σημασία που αποδίδει η Ευρωπαϊκή Ένωση στο σεβασμό από τις χώρες που συμμετέχουν στη διαδικασία σταθεροποίησης και σύνδεσης των διεθνών υποχρεώσεων έναντι του Διεθνούς Ποινικού Δικαστηρίου για την πρώην Γιουγκοσλαβία και στη μόνιμη ρύθμιση του προβλήματος των προσφύγων και των εκτοπισθέντων. Τα στοιχεία αυτά αποτελούν μέρος της αιρεσιμότητας που επιθυμεί η Ευρωπαϊκή Ένωση στο πλαίσιο της διαδικασίας σταθεροποίησης και σύνδεσης, την οποία προσυπέγραψαν οι χώρες της περιοχής κατά τη διάσκεψη κορυφής του Ζάγκρεμπ. Κατά τη συνεδρίασή του στις 11 Ιουνίου, το Συμβούλιο ενέκρινε μια έκθεση η οποία αξιολογούσε την πρόοδο που έχει σημειώσει κάθε χώρα της περιοχής έναντι αυτών των όρων για την ευρωπαϊκή ένταξη και διατύπωνε συγκεκριμένες συστάσεις για να τους επιτρέψει να σημειώσουν πρόοδο προς αυτή την κατεύθυνση.
<P>
Με την ευκαιρία αυτή, το Συμβούλιο έκρινε ότι η συνεργασία της Βοσνίας-Ερζεγοβίνης με το Διεθνές Ποινικό Δικαστήριο για την πρώην Γιουγκοσλαβία ήταν ανεπαρκής, ιδίως όσον αφορά την αποκαλούμενη Σερβική Δημοκρατία. Κανένα από τα πρόσωπα που κατηγορούνται για εγκλήματα πολέμου δεν έχει συλληφθεί με πρωτοβουλία των αρχών της εν λόγω δημοκρατίας. Συνεπώς, το Συμβούλιο κάλεσε τη Βοσνία-Ερζεγοβίνη να καταβάλει επιπλέον προσπάθειες ώστε να συμμορφωθεί πλήρως με τη συμφωνία Ντέιτον-Παρισίων και να συνεργαστεί πλήρως με το Διεθνές Δικαστήριο.
<P>
Με την ίδια ευκαιρία, η Ευρωπαϊκή Ένωση έκρινε ότι η διαδικασία σχετικά με την επιστροφή των προσφύγων και των εκτοπισθέντων σε όλο το έδαφος της Βοσνίας-Ερζεγοβίνης έπρεπε να επιταχυνθεί και ότι έπρεπε να ενισχυθούν τα μέτρα που αποσκοπούν στην πλήρωση των προϋποθέσεων που θα επιτρέψουν την επιστροφή υπό καλές συνθήκες. Η Ένωση εξέφρασε επίσης στις αρχές της Βοσνίας-Ερζεγοβίνης και της "Σερβικής Δημοκρατίας" την επιθυμία της να θέσει σε εφαρμογή η Βοσνία-Ερζεγοβίνη το σύνολο των συστάσεων που της απευθύνθηκαν. Το Συμβούλιο δεν θα παραλείψει να παρακολουθεί αυτά τα θέματα γειτονίας.
<P>
Ο μηχανισμός ελέγχου θα επιτρέψει επίσης στην Ευρωπαϊκή Ένωση να εκτιμά περιοδικά το σεβασμό των κριτηρίων που έχουν θεσπιστεί στο πλαίσιο της διαδικασίας σταθεροποίησης και σύνδεσης, ούτως ώστε να επαληθεύει ότι το επίπεδο των δημιουργούμενων σχέσεων καθώς και το επίπεδο τεχνικής και οικονομικής βοήθειας συνεχίζουν όντως να είναι αιτιολογημένα. Πρόκειται ασφαλώς για ένα δυνητικό μέσο πίεσης επί των αρχών της Βοσνίας-Ερζεγοβίνης και της "Σερβικής Δημοκρατίας" , μέσο το οποίο θα μπορούσε να χρησιμοποιηθεί αν το απαιτήσει η εξέλιξη της κατάστασης.

<SPEAKER ID=183 LANGUAGE="DE" NAME="Posselt">
Κυρία Πρόεδρε του Συμβουλίου, έχω μόνο δύο σύντομες συμπληρωματικές ερωτήσεις: πρώτον, θα ήθελα να μάθω εάν το Συμβούλιο ζήτησε να ενημερωθεί από τη Σερβική Δημοκρατία της Βοσνίας-Ερζεγοβίνης σχετικά με τον αριθμό των εκδιωχθέντων και των προσφύγων που έχουν στο μεταξύ επιστρέψει εκεί. Υπάρχουν οι σχετικοί αριθμοί; Δεύτερον, θα ήθελα να ρωτήσω εάν η συνεργασία με το Διεθνές Δικαστήριο για την πρώην Γιουγκοσλαβία έχει αναδρομικά και επιπτώσεις στην χρηματοδότηση της Σερβικής Δημοκρατίας της Βοσνίας-Ερζεγοβίνης.

<SPEAKER ID=184 LANGUAGE="FR" NAME="Neyts-Uyttebroeck">
. (FR) Όσον αφορά το πρώτο ερώτημά σας, δεν μπορώ να σας απαντήσω τώρα, αλλά θα εξετάσουμε κατά πόσον είναι διαθέσιμοι ακριβέστεροι αριθμοί. Νομίζω ότι απάντησα εν μέρει στο δεύτερο ερώτημά σας, δηλαδή ότι το Συμβούλιο δήλωσε σαφώς πως αν η κατάσταση δεν βελτιωθεί, θα μπορούσε πράγματι να εξετάσει το ενδεχόμενο αναθεώρησης των χρηματοδοτικών μέσων που έχουν τεθεί στη διάθεση των αρχών τόσο της Βοσνίας-Ερζεγοβίνης, όσο και της αποκαλούμενης Σερβικής Δημοκρατίας.

<SPEAKER ID=185 NAME="Πρόεδρος">


<SPEAKER ID=186 NAME="Josu Ortuondo Larrea">
Ερώτηση αριθ. 2 του κ. (H-0690/01):
<P>
Θέμα: Ευρωπαϊκές περιφέρειες, Επικουρικότητα και Μεταρρύθμιση των Συνθηκών Μετά από τόσες Συνθήκες, από τη Συνθήκη της Ρώμης έως τη Συνθήκη της Νίκαιας, η Ευρώπη δεν μπορεί πλέον, σε θέματα ατομικής ή συλλογικής ιθαγένειας, να θεωρείται "διεθνής" οντότης, αλλά ζήτημα και χώρος "εσωτερικός" σε όλες τις πτυχές της και όχι μόνο στις οικονομικές ή σε εκείνες της αγοράς. Για τους Φλαμανδούς ή τους Βαλόνους οι Βάσκοι δεν μπορεί να θεωρούνται αλλοδαποί, ούτε μπορεί για τους Καταλανούς να θεωρούνται αλλοδαποί οι Φινλανδοί, οι Σκώτοι ή οι Γαλίκιοι, κλπ. Είμαστε όλοι πολίτες και λαοί του ευρωπαϊκού χώρου.
<P>
Κατόπιν τούτου, συμφωνεί το Συμβούλιο με την ιδέα που διατύπωσε πριν καιρό ο κ. Dreze όσον αφορά τη δημιουργία, σε ευρωπαϊκό πλαίσιο, της έννοιας της Ευρωσυλλογικότητας η οποία προβλέπει την χορήγηση ευρωπαϊκής νομικής προσωπικότητας στους μη κρατικούς πολιτικούς οργανισμούς ούτως ώστε να μπορούν να διατηρούν σχέσεις με την Επιτροπή των Περιφερειών, την Επιτροπή, το Δικαστήριο, κλπ., και να συνάπτουν έγκυρες συμφωνίες μεταξύ τους και με άλλες Δημόσιες Διοικήσεις, αναπτύσσοντας και συμπληρώνοντας το Ευρωπαϊκό Δίκαιο; Δεν πιστεύει το Συμβούλιο ότι το θέμα αυτό θα πρέπει να διατυπωθεί συγκεκριμένα ως μία από τις πρωτοβουλίες σχετικά με το μέλλον της Ένωσης ώστε να εξεταστεί στο πλαίσιο της συζήτησης για τη μεταρρύθμιση των Συνθηκών που θα προσδιοριστεί στο προσεχές Ευρωπαϊκό Συμβούλιο του Λάκεν;

<SPEAKER ID=187 LANGUAGE="NL" NAME="Neyts-Uyttebroeck">
. (NL) Εξ ονόματος του Συμβουλίου θα ήθελα να σας θυμίσω ότι η Ένωση, σύμφωνα με το άρθρο 6, παρ. 3 της Συνθήκης για την Ευρωπαϊκή Ένωση, σέβεται την εθνική ταυτότητα των κρατών μελών, ενώ το άρθρο 48 της ίδιας Συνθήκης ορίζει ότι η Διακυβερνητική Διάσκεψη έχει ως καθήκον να ορίζει με αμοιβαία διαβούλευση τις τροποποιήσεις που θα πρέπει να πραγματοποιούνται στις συνθήκες.
<P>
Κατά την ώρα των ερωτήσεων τον Ιούλιο, είχα την ευκαιρία να απαντήσω σε μια σειρά ερωτήσεων - νομίζω ότι ήταν δέκα συνολικά - σχετικά με την ενδεχόμενη προστιθέμενη αξία που θα είχε μία δραστήρια και θεσμοθετημένη συμμετοχή των λεγόμενων υποκρατικών ομάδων στις συζητήσεις σε επίπεδο Ένωσης. Είχα αναφέρει τότε ότι το Συμβούλιο, χωρίς να παραγνωρίζει την αναμφισβήτητη πολιτική συμβολή της Επιτροπής των Περιφερειών, δεν μπορούσε να απαντήσει λεπτομερώς τη στιγμή αυτή σε ερωτήσεις που αφορούσαν το ρόλο των περιφερειακών φορέων στη διάρθρωση της Ένωσης .
<P>
Το Συμβούλιο γνωρίζει φυσικά τις διάφορες απόψεις που επικρατούν και παρακολουθεί με ιδιαίτερη προσοχή τις εξελίξεις σχετικά με ζητήματα που αφορούν άμεσα την κατανομή αρμοδιοτήτων εντός των ευρωπαϊκών οργάνων, αρχίζοντας με την ίδια την αρχή της επικουρικότητας. Στη φάση αυτή μπορώ απλώς να παραπέμψω εξ ονόματος του Συμβουλίου τους βουλευτές που υποβάλλουν ερωτήσεις στο πολύ εγγύς πλέον μέλλον, δηλαδή στην Ευρωπαϊκή Σύνοδο του Λάκεν. Το Ευρωπαϊκό Συμβούλιο πρόκειται να υιοθετήσει δήλωση εκεί, η οποία αναμένεται να αποτελέσει τη βάση για τη δημιουργία των προϋποθέσεων που θα εξασφαλίσουν το μέλλον της Ένωσης. Στο πλαίσιο αυτό θα δοθούν αναμφίβολα κατευθυντήριες γραμμές για τον τρόπο με τον οποίο θα πρέπει να διαρθρωθεί η προετοιμασία για τη Διακυβερνητική Διάσκεψη του 2004 και για τη διεύρυνση της συμμετοχής σε αυτή.
<P>
Θα ήθελα εξάλλου να σας παραπέμψω στη λεπτομερή παρουσίαση και στην απάντηση που έδωσε σήμερα το πρωί ο Υπουργός κ. Michel εξ ονόματος του Συμβουλίου. Στην απάντηση αυτή περιλαμβάνονται ήδη διάφορες πολύ συγκεκριμένες ενδείξεις για το ζήτημα αυτό.

<SPEAKER ID=188 LANGUAGE="ES" NAME="Ortuondo Larrea">
Κυρία Προεδρεύουσα του Συμβουλίου, πολλές φορές, στα Συμβούλια Υπουργών υιοθετούνται αποφάσεις που έχουν αντίκτυπο στις αποκλειστικές νομοθετικές αρμοδιότητες ιστορικών εθνών, όπως η Χώρα των Βάσκων, η Καταλονία, ή η Σκωτία, περιοχών όπως η Φλάνδρα ή η Βαλονία, ομοσπονδιακών κρατών όπως η Βαυαρία, το Μπάντεν-Μπάντεν, η Ρηνανία κτλ.
<P>
Δεν νομίζετε ότι σε περίπτωση σύγκρουσης των αρμοδιοτήτων λόγω των αποφάσεων που έχουν υιοθετηθεί στο Συμβούλιο χωρίς την παρουσία ούτε την συγκατάθεση των ενδιαφερόμενων ιστορικών εθνών, περιοχών ή ομοσπονδιακών κρατών, δεν θα έπρεπε στις περιπτώσεις αυτές, οι εν λόγω συνταγματικές οντότητες να έχουν το νόμιμο δικαίωμα να καταφύγουν ή να καταθέσουν προσφυγή στο Ευρωπαϊκό Δικαστήριο, το οποίο είναι εξουσιοδοτημένο από τις Συνθήκες για να κρίνει αυτές τις συγκρούσεις;
<P>
Δεν πιστεύετε ότι το Ευρωπαϊκό Συμβούλιο του Λάκεν θα έπρεπε να συμπεριλάβει αυτά τα ζητήματα στην μελλοντική διαδικασία συζήτησης σχετικά με την Ένωση και την κατανομή των αρμοδιοτήτων μεταξύ της Ένωσης, των κρατών μελών και των υπόλοιπων θεσμικών οργάνων;

<SPEAKER ID=189 LANGUAGE="FR" NAME="Neyts-Uyttebroeck">
. (FR) Κύριε Πρόεδρε, αγαπητέ κύριε, παρόλο που το θέμα με ενδιαφέρει εντονότατα, νομίζω ότι δεν θα ήταν σκόπιμο να ξαναρχίσουμε τη συζήτηση που έλαβε χώρα εδώ τον περασμένο Ιούλιο. Τότε, απήντησα εξαντλητικά, νομίζω, εν μέρει εξ ονόματος του Συμβουλίου, όταν μπορούσα, και εν μέρει προσωπικά. Επιτρέψτε μου λοιπόν να σας παραπέμψω στα πλήρη πρακτικά εκείνης της συνόδου, όπου θα βρείτε όλα τα στοιχεία απάντησης στα ερωτήματα που θέσατε.

<SPEAKER ID=190 NAME="Πρόεδρος">


<SPEAKER ID=191 NAME="Bart Staes">
Ερώτηση αριθ. 3 του κ. (H-0691/01):
<P>
Θέμα: Γλώσσες εργασίας στο Ευρωπαϊκό Γραφείο Διπλωμάτων Ευρεσιτεχνίας Την Πέμπτη 31 Μαΐου το Συμβούλιο εξέδωσε κείμενο που αφορά μια κοινοτική προσέγγιση για το κοινοτικό σύστημα χορήγησης διπλωμάτων ευρεσιτεχνίας. Όσον αφορά το γλωσσικό καθεστώς που ισχύει στο Ευρωπαϊκό Γραφείο Διπλωμάτων Ευρεσιτεχνίας, το κείμενο αναφέρει απλώς ότι το κόστος των υπηρεσιών μετάφρασης πρέπει να περιορισθεί. Η Ένωση πρεσβεύει την αρχή ότι κάθε πολίτης πρέπει να μπορεί να απευθύνεται στα θεσμικά όργανα σε μία από τις έντεκα επίσημες γλώσσες.
<P>
Συμφωνεί το Συμβούλιο ότι πρέπει να υπάρχει η δυνατότητα να γίνεται υποβολή αιτήσεων για χορήγηση διπλώματος ευρεσιτεχνίας στο Ευρωπαϊκό Γραφείο Διπλωμάτων Ευρεσιτεχνίας στις έντεκα επίσημες γλώσσες; Εάν ναι, με ποιο τρόπο εγγυάται το Συμβούλιο ότι πρόσωπα και επιχειρήσεις μπορούν να υποβάλλουν αιτήσεις για τη χορήγηση διπλώματος ευρεσιτεχνίας στις έντεκα επίσημες γλώσσες; Εάν όχι, πώς δικαιολογεί το Συμβούλιο την αποκλίνουσα θέση του; Στηρίζει το Συμβούλιο την πρωτοβουλία της Ελληνικής Κυβέρνησης να αμφισβητήσει το γλωσσικό καθεστώς που ισχύει στο Κοινοτικό Γραφείο Σημάτων στο Αλικάντε;

<SPEAKER ID=192 LANGUAGE="NL" NAME="Neyts-Uyttebroeck">
. (NL) Σωστά αναφέρθηκε ότι το Συμβούλιο κατέληξε στις 31 Μαΐου εφέτος σε κοινή προσέγγιση για το ζήτημα του κοινοτικού διπλώματος ευρεσιτεχνίας προκειμένου να προωθήσει τις περαιτέρω συζητήσεις για το ζήτημα. Όσον αφορά τη γλωσσική ρύθμιση, η κοινή προσέγγιση προβλέπει να βασίζεται το σύστημα σε διάφορες αρχές που ισχύουν για όλους, περιλαμβανομένης της αρχής της μη διακριτικής μεταχείρισης. Προκειμένου να περιοριστεί το κόστος για τη μετάφραση, θα πρέπει να εξεταστούν περαιτέρω οι διάφορες προτάσεις που έχουν υποβληθεί σχετικά, όπως η μηχανική μεταφραστική υποστήριξη, χωρίς να αποκλείονται εκ των προτέρων και άλλες δυνατότητες.
<P>
Στη βάση αυτών των κατευθυντηρίων γραμμών ξεκίνησε πρόσφατα το Συμβούλιο τη συζήτηση των σχετικών διατάξεων, οι οποίες περιλαμβάνονται στην πρόταση κανονισμού της Επιτροπής σχετικά με το κοινοτικό δίπλωμα ευρεσιτεχνίας, καθώς και την εξέταση άλλων λύσεων που πρότειναν διάφορα κράτη μέλη. Σε κάθε περίπτωση, καταλαβαίνετε, κύριε βουλευτά, ότι το Συμβούλιο την στιγμή αυτή δεν επιθυμεί να αναλάβει σαφέστερη θέση σχετικά με αυτή τη πρόταση κανονισμού, περιλαμβανομένων των γλωσσικών πτυχών του θέματος, καθ' ην στιγμήν το Ευρωπαϊκό Κοινοβούλιο, με το οποίο σύμφωνα με το άρθρο 308 της Συνθήκης θα πρέπει να γίνει διαβούλευση, δεν έχει ακόμα υποβάλει σχετική γνωμοδότηση.
<P>
Το Συμβούλιο θα ήθελε να σας θυμίσει, κύριε βουλευτά, ότι το γλωσσικό καθεστώς του Γραφείου Εναρμόνισης στο πλαίσιο της Εσωτερικής Αγοράς ρυθμίζεται μέσω του κανονισμού για τα κοινοτικά σήματα, κανονισμός που υιοθετήθηκε με ομοφωνία από το Συμβούλιο μετά από συμφωνία στην οποία κατέληξε η σύνοδος των αρχηγών κρατών και κυβερνήσεων στις 29 Οκτωβρίου 1993.
<P>
Εξάλλου, όσον αφορά τις ενέργειες της ελληνικής κυβέρνησης στην υπόθεση Τ-120/99, το Συμβούλιο λαμβάνει υπόψη την σχετική απόφαση του Πρωτοδικείου, με την οποία απορρίφθηκαν η προσφυγή και τα επιχειρήματα των εναγόντων κατά της γλωσσικής ρύθμισης στο Γραφείο Εναρμόνισης.

<SPEAKER ID=193 LANGUAGE="NL" NAME="Staes">
Κυρία Πρόεδρε του Συμβουλίου, είσαστε όπως συνήθως εξαιρετικά ευγενική απέναντι στο Ευρωπαϊκό Κοινοβούλιο. Είχατε την καλοσύνη να μας παραπέμψετε στο άρθρο 308. Γνωρίζουμε όλοι ότι το άρθρο 308 αφορά αποφάσεις που λαμβάνει το Συμβούλιο ομόφωνα μετά από γνωμοδότηση του Κοινοβουλίου. Για το λόγο αυτό δεν έχετε λάβει ακόμα στο Συμβούλιο σαφή θέση. Το καταλαβαίνω αυτό, παρόλα αυτά όμως θα πρέπει να συνειδητοποιήσουμε όλοι μας ότι, από ό,τι φαίνεται, πολύ λίγα κράτη - και αναφέρομαι στην Πορτογαλία, την Ισπανία, την Ελλάδα, τη Φιλανδία και την Ιταλία - αντιτίθενται πραγματικά στην αποκλειστική χρήση της γαλλικής, της αγγλικής και της γερμανικής. Όλα τα υπόλοιπα κράτη μέλη, και δυστυχώς και η χώρα μου, συμφωνούν από ό,τι φαίνεται στο σημαντικό περιορισμό των γλωσσών εργασίας. Θα ήθελα παρόλα αυτά να σας ρωτήσω, κυρία Πρόεδρε του Συμβουλίου, εάν θα ήταν καλύτερο να προσφερθούν εγγυήσεις ότι τουλάχιστον τα αποφασιστικά στοιχεία ενός τέτοιου διπλώματος ευρεσιτεχνίας, δηλαδή τα συμπεράσματα, τα οποία καλύπτουν το πολύ πολύ δύο με τρεις σελίδες, να μεταφράζονται σε όλες τις γλώσσες. Κάτι τέτοιο θα αύξανε σημαντικά τη νομική ασφάλεια που παρέχεται στους πολίτες και τους επιχειρηματίες της ευρωπαϊκής Ένωσης. Έτσι δεν χρειάζεται να μεταφράζονται είκοσι ή τριάντα σελίδες, αλλά αρκεί να μεταφράζονται μόνο τα συμπεράσματα. Πιστεύω ότι με τον τρόπο αυτό η Ευρώπη θα μπορούσε να έρθει λίγο εγγύτερα στους πολίτες.

<SPEAKER ID=194 LANGUAGE="NL" NAME="Neyts-Uyttebroeck">
. (NL) Είχα πριν από λίγο καιρό την ευκαιρία να εξετάσω εκ του σύνεγγυς όλη αυτήν την προβληματική. Η πρόταση του κ. Staes αποτελεί μία από τις δυνατότητες που εξετάζονται τη στιγμή αυτή.

<SPEAKER ID=195 NAME="Purvis">
Κυρία Προεδρεύουσα, η ευρωπαϊκή βιομηχανία χάνει την ανταγωνιστική αιχμή της στην επίτευξη των στόχων που εσείς και το Συμβούλιο θέσατε στη Λισαβόνα με το τεράστιο κόστος και τις χρονικές καθυστερήσεις που απαιτούνται για την κατοχύρωση των διπλωμάτων ευρεσιτεχνίας στην Ευρώπη. Πιστεύω ότι η βελγική Προεδρία ανέλαβε να καταβάλει ιδιαίτερη προσπάθεια για τη δημιουργία ενός ευρωπαϊκού διπλώματος ευρεσιτεχνίας στη διάρκεια της Προεδρίας της. Θα με ενδιέφερε να μάθω τι πρόοδος έχει γίνει και εάν πραγματικά λύνεται το γλωσσικό ζήτημα στο Ευρωπαϊκό Γραφείο Ευρεσιτεχνίας.

<SPEAKER ID=196 NAME="Neyts-Uyttebroeck">
. (ΕΝ) Οι προσπάθειες έχουν ξεκινήσει. Η Προεδρία του Συμβουλίου αποφάσισε να διαβουλευτεί με κάθε κυβέρνηση χωριστά και εμπιστευτικά με αυτό που στα γαλλικά λέγεται "διαδικασία του εξομολογητηρίου" , για να δούμε εάν είναι δυνατόν να καταλήξουμε σε συμφωνία έως το τέλος του έτους, εάν μπορεί να υπάρξει συμφωνία. Φυσικά, το θέμα δεν εξαρτάται μόνο από εμάς. Πρέπει να υπάρξει καθολική συμφωνία και εργαζόμαστε γι' αυτό.

<SPEAKER ID=197 NAME="MacCormick">
Θα ήθελα απλώς να υπογραμμίσω αυτό που είπε ο κ. Staes για τη σημασία του γλωσσικού καθεστώτος χωρίς να αγνοώ και τη σημασία της άποψης του συναδέλφου κ. Purvis σχετικά με την ανάγκη για ταχύτητα. Ωστόσο, το όλο θέμα της επέκτασης της έρευνας στο στάδιο της ανάπτυξης είναι σημαντικό. Εάν πρόκεται να έχουμε καλή έρευνα σε όλα τα πανεπιστήμια και σε όλες τις περιοχές της Κοινότητας, είναι πραγματικά σημαντικό για τον κόσμο να μπορεί να εργάζεται στη γλώσσα του αν και, βέβαια, οι περισσότεροι επιστήμονες εργάζονται τον περισσότερο καιρό στα αγγλικά.

<SPEAKER ID=198 NAME="Πρόεδρος">
Λαμβάνουμε υπόψη τη δήλωσή σας, ότι δεν πρόκειται για ερώτηση. Κύριε MacCormick, θα θέλατε να προσθέσετε κάτι;

<SPEAKER ID=199 NAME="MacCormick">
Η ερώτησή μου ήταν σιωπηρή: συμφωνεί η Υπουργός;

<SPEAKER ID=200 NAME="Neyts-Uyttebroeck">
. (ΕΝ) Ναι!

<SPEAKER ID=201 NAME="Πρόεδρος">
Γνωρίζετε ήδη ότι "το καλό πράγμα, αν είναι σύντομο, είναι δύο φορές καλό" , όπως λένε στην ισπανική γλώσσα. Είναι σαφές.
<P>
Δεδομένου ότι η συντάκτριά της απουσιάζει, η ερώτηση αριθ. 4 καθίσταται άκυρη.

<SPEAKER ID=202 NAME="Camilo Nogueira Romαn">
Ερώτηση αριθ. 5 του κ. , τον οποίο αντικαθιστά ο κ. Bautista Ojeda (H-0696/01):
<P>
Θέμα: Ευρωπαϊκή Υπηρεσία θαλάσσιας ασφάλειας Έχει διατυπώσει η ισπανική κυβέρνηση πρόταση για τον τόπο εγκατάστασης της Ευρωπαϊκής Υπηρεσίας θαλάσσιας ασφάλειας; Εαν ναι, έχει προτείνει τη Γαλικία για τη στρατηγική θέση της όσον αφορά τη συγκοινωνία στον Ατλαντικό και για τη ναυτική της παράδοση;

<SPEAKER ID=203 LANGUAGE="FR" NAME="Neyts-Uyttebroeck">
. (FR) Η πρόταση της Επιτροπής για την ίδρυση Ευρωπαϊκής Υπηρεσίας Θαλάσσιας Ασφάλειας, η οποία υποβλήθηκε στα τέλη του προηγουμένου έτους στο πλαίσιο του αποκαλουμένου δεύτερου πακέτου "Erika" , βρίσκεται ακόμα υπό εξέταση από τα όργανα του Συμβουλίου και το ζήτημα του καθορισμού της έδρας της μελλοντικής υπηρεσίας παραμένει ανοικτό. Μέχρι σήμερα, το Συμβούλιο δεν έχει λάβει επίσημη πρόταση από την ισπανική κυβέρνηση όσον αφορά την έδρα της εν λόγω υπηρεσίας.

<SPEAKER ID=204 LANGUAGE="ES" NAME="Bautista Ojeda">
Κυρία Προεδρεύουσα του Συμβουλίου, δεν αποφανθήκατε διότι, αναμφίβολα σύμφωνα με όσα είπατε, η ισπανική κυβέρνηση δεν έχει κάνει καμία επίσημη πρόταση. Θα ήθελα να αναφερθώ εδώ σε ένα αντικειμενικό γεγονός. Η Ισπανία είχε ανέκαθεν μια μεγάλη ναυτική παράδοση και απολαμβάνει μια προνομιούχα θέση στη θαλάσσια διακίνηση τόσο του Ατλαντικού όσο και της Μεσογείου και, κατά την κρίση μου, ορισμένα από αυτά τα παράλια ισπανικά εδάφη συγκεντρώνουν όλες τις απαραίτητες προϋποθέσεις για να γίνουν η έδρα αυτής της Ευρωπαϊκής Υπηρεσίας.

<SPEAKER ID=205 NAME="Πρόεδρος">
 - Ευχαριστώ πολύ, κύριε Bautista Ojeda. Σας υπενθυμίζω, κυρίες και κύριοι, ότι αυτή είναι η Ώρα των Ερωτήσεων όχι των δηλώσεων ή της υποστήριξης συγκεκριμένων προτάσεων.
<P>
Δηλαδή, στο μέλλον, προσπαθήστε να κάνετε κάποια ερώτηση. Δώστε την εντύπωση, τουλάχιστον, ότι ρωτάτε.
<P>
Τον λόγο έχει η κ. Korhola, για μία συμπληρωματική ερώτηση.

<SPEAKER ID=206 LANGUAGE="FI" NAME="Korhola">
Κύριε Πρόεδρε, θα ήθελα να ρωτήσω την κ. εκπρόσωπο του Συμβουλίου πότε περίπου προτίθεται να αποφασίσει το Συμβούλιο για την ίδρυση προβλεπόμενων υπηρεσιών, όπως η υπηρεσία ασφάλειας της ναυτιλίας και κυρίως η υπηρεσία ασφάλειας των τροφίμων. Και ποια είναι η πρόθεση του Συμβουλίου, να αποφασίσει για όλες τις υπηρεσίες μαζί ή για καθεμία ξεχωριστά;

<SPEAKER ID=207 LANGUAGE="FR" NAME="Neyts-Uyttebroeck">
. (FR) Όπως ανέφερα, το θέμα βρίσκεται ακόμα υπό συζήτηση. Γνωρίζετε ότι η συζήτηση αφορά αποφάσεις σχετικά με πολλές υπηρεσίες. Σε ένα τέτοιο θέμα, που είναι εξαιρετικά ευαίσθητο όπως μπορείτε πολύ καλά να καταλάβετε, φιλοδοξία μας είναι να καταλήξουμε σε συμφωνία για όλα αυτά τα θέματα που παραμένουν ανοικτά μέχρι το τέλος του έτους, και ελπίζω ότι θα το επιτύχουμε.

<SPEAKER ID=208 NAME="Πρόεδρος">


<SPEAKER ID=209 NAME="Manuel Medina Ortega">
Ερώτηση αριθ. 6 του κ. (H-0699/01):
<P>
Θέμα: Παράνομη μετανάστευση προς την Ευρωπαϊκή Ένωση μέσω Μαρόκου Ποιά μέτρα προτίθεται να λάβει το Συμβούλιο για να θέσει υπό έλεγχο την παράνομη μετανάστευση προς την Ευρωπαϊκή Ένωση μέσω Μαρόκου, ώστε να αποφευχθεί η επανάληψη των δραματικών γεγονότων του φετινού καλοκαιριού και η απώλεια ανθρώπινων ζωών στα κοινοτικά ύδατα;

<SPEAKER ID=210 LANGUAGE="NL" NAME="Neyts-Uyttebroeck">
. (NL) Η λαθρομετανάστευση στην Ευρωπαϊκή Ένωση μέσω Μαρόκου αποτελεί ζήτημα που απασχολεί μόνιμα τα όργανα του Συμβουλίου. Το Δεκέμβριο του 1998 το Συμβούλιο συνέστησε μία Ομάδα Υψηλού Επιπέδου για το Ασυλο και τη Μετανάστευση, στην οποία δόθηκε η εντολή να εκπονήσει προγράμματα δράσης για διάφορες χώρες προέλευσης αιτούντων άσυλο και/ή λαθρομεταναστών. Για την εκπόνηση αυτών των προγραμμάτων δράσης η εν λόγω ομάδα ακολούθησε μία συνολική διαπυλωνική προσέγγιση, η οποία λαμβάνει υπόψη διάφορες πτυχές που αφορούν την εξωτερική πολιτική, την οικονομική ανάπτυξη και την διαχείριση των μεταναστευτικών ροών.
<P>
Ένα από τα κράτη τα οποία έχουν επιλεγεί για ένα τέτοιο πρόγραμμα δράσης είναι το Μαρόκο. Τον Οκτώβριο του 1999 το Συμβούλιο υιοθέτησε πρόγραμμα δράσης που προβλέπει μέτρα τα οποία αφορούν μεταξύ άλλων την καταπολέμηση της λαθρομετανάστευσης. Το Ευρωπαϊκό Συμβούλιο του Τάμπερε ενέκρινε στη συνέχεια αυτά τα σχέδια δράσης και εξέφρασε την επιθυμία να εφαρμοστούν τα μέτρα που προβλέπουν τα σχέδια αυτά στο πλαίσιο της εταιρικής σχέσης με τις εν λόγω χώρες.
<P>
Κατά την πρώτη σύνοδο της επιτροπής σύνδεσης Μαρόκου - Ευρωπαϊκής Ένωσης στη Ραμπάτ το Φεβρουάριο του 2001 συμφωνήθηκε να συσταθεί μία ομάδα εργασίας σχετικά με τα κοινωνικά ζητήματα και τη μετανάστευση. Αυτή η ομάδα εργασίας, η οποία έχει συσταθεί με απόφαση του Συμβουλίου Σύνδεσης της 4ης Απριλίου 2001, συνεδρίασε για πρώτη φορά τον Ιούλιο και συνέστησε πράγματι μία άτυπη ομάδα για τη μετανάστευση μεταξύ Ευρωπαϊκής Ένωσης και Μαρόκου.
<P>
Σε αυτή τη συνεδρίαση δόθηκε προτεραιότητα σε τρία ζητήματα που αφορούν τη συνεργασία στον τομέα της μετανάστευσης. Πρώτον, στην κοινωνικοοικονομική συνεργασία και συγκεκριμένα στην ενίσχυση σε πολύ μικρές επιχειρήσεις καθώς και σε μικρομεσαίες επιχειρήσεις.
<P>
Δεύτερον, στην κατάρτιση σχετικά με τη λαθρομετανάστευση προς την Ευρωπαϊκή Ένωση και την καταπολέμηση των παρανόμων δικτύων διακίνησης λαθρομεταναστών, περιλαμβανομένης της λαθρομετανάστευσης από τις νοτίως της Σαχάρας χώρες. Για κάθε ένα από τα θέματα που περιέχονται στο πρόγραμμα δράσης της Ομάδας Υψηλού Επιπέδου θα καταρτιστεί φάκελος ο οποίος θα περιλαμβάνει τα σχέδια που θα πρέπει να εφαρμοστούν από κοινού.
<P>
Κάθε φάκελος θα περιλαμβάνει τα εξής στοιχεία: περιγραφή του σχεδίου, ενδεικτική περιγραφή των μέσων που θα πρέπει να χρησιμοποιηθούν σε αυτό, γραμμή του προϋπολογισμού από την οποία μπορεί να χρηματοδοτηθεί το σχέδιο και χρονοδιάγραμμα για την εκτέλεσή του. Κάθε φάκελος θα μεταβιβαστεί μέσω των διπλωματικών διαύλων στην άλλη πλευρά, η οποία μπορεί να τον συμπληρώσει με δικές της προτάσεις.
<P>
Το Συμβούλιο Σύνδεσης, το οποίο θα συνεδριάσει στις 9 Οκτωβρίου, θα συζητήσει το ζήτημα της μετανάστευσης και θα δώσει νέα ώθηση στη συνέχιση της συνεργασίας στον τομέα αυτό. Δεδομένων των έντονα δραματικών γεγονότων τα οποία συνέβησαν κατά τις τελευταίες εβδομάδες στο Μαρόκο και στις χώρες της Ένωσης, το ζήτημα αυτό είναι ιδιαίτερα σημαντικό.
<P>
Τέλος, το Μαρόκο θα αντιπροσωπευθεί από τον Υπουργό Δικαιοσύνης του, τον κ. Azziman, στην Υπουργική Διάσκεψη για τη μετανάστευση, η οποία θα λάβει χώρα στις 16 και 17 Οκτωβρίου εφέτος στο Ευρωπαϊκό Κοινοβούλιο στις Βρυξέλλες, διάσκεψη στην οποία θα συμμετάσχω και εγώ.

<SPEAKER ID=211 LANGUAGE="ES" NAME="Medina Ortega">
Κυρία Προεδρεύουσα του Συμβουλίου, σας ευχαριστώ για τη λεπτομερή απάντηση που μου δώσατε, αλλά θα μου επιτρέψετε να σας κάνω μερικές συμπληρωματικές ερωτήσεις διότι αυτή την ερώτηση την έκανα πριν από τα δραματικά γεγονότα της 11ης Σεπτεμβρίου. Το Συμβούλιο αυτή τη στιγμή έχει επίγνωση των προβλημάτων ασφαλείας που αντιμετωπίζει η ήπειρός μας. Η πρώτη ερώτηση λοιπόν είναι: γνωρίζει το Συμβούλιο ότι έχουμε ένα ανοιχτό σύνορο μέσω του οποίου δεν μπορεί να διασφαλιστεί η ασφάλεια στην Ευρωπαϊκή Ένωση; Και σχετικά μ' αυτό, γνωρίζει το Συμβούλιο ότι κάθε μέρα που περνά εκατοντάδες και κάθε μήνα ίσως χιλιάδες άτομα χάνουν τη ζωή τους ως αποτέλεσμα της διατήρησης αυτού του επικίνδυνου ανοιχτού συνόρου, επειδή πολλοί από εκείνους που προσπαθούν να το περάσουν, χάνουν τη ζωή τους; Επομένως τι μπορεί να κάνει το Συμβούλιο για να εμποδίσει αυτό το ανθρώπινο δράμα να συνεχιστεί και για να εγγυηθεί την ασφάλεια των πολιτών της Ευρωπαϊκής Ένωσης;

<SPEAKER ID=212 LANGUAGE="FR" NAME="Neyts-Uyttebroeck">
. (FR) Κύριε Πρόεδρε, δεν μπορώ παρά να απαντήσω στον αξιότιμο βουλευτή ότι ασφαλώς συνειδητοποιούμε όλες τις πτυχές της σοβαρότητας της κατάστασης, τόσο από ανθρώπινη άποψη όσο και από την άποψη της ασφάλειας. Όπως ανέφερα πριν λίγο, εγώ η ίδια βρισκόμουν πολύ πρόσφατα στο Μαρόκο, στην Ταγγέρη, και εκεί διαπίστωσα πώς ακριβώς τίθεται το πρόβλημα με το στενό το οποίο σε ορισμένα σημεία δικαιολογεί πλήρως το όνομά του, εφόσον στο στενότερο σημείο του έχει πλάτος μόλις δώδεκα ή δεκατέσσερα χιλιόμετρα.
<P>
Το συνειδητοποιούμε, ασφαλώς, πλήρως και γι' αυτό τίθενται σε εφαρμογή όλες αυτές οι πρωτοβουλίες. Γνωρίζω επίσης, από τις επαφές που είχα όχι εξ ονόματος της Ευρωπαϊκής Ένωσης, αλλά ως βελγίδα Υπουργός σε αποστολή στο Μαρόκο, ότι οι μαροκινές αρχές συνειδητοποιούν και αυτές πλήρως το πρόβλημα. Ούτε αυτές χαίρονται να βλέπουν τον πληθυσμό τους να ρίχνεται σε τόσο επικίνδυνες περιπέτειες.
<P>
Αντιθέτως, αυτό που καμιά φορά λυπεί τις μαροκινές αρχές, και μπορώ να το καταλάβω, είναι ότι έχουμε καμιά φορά την τάση να συνδέουμε κάπως υπερβολικά εύκολα τα πρόσωπα που προέρχονται από την εν λόγω χώρα με κινδύνους για την ασφάλεια.

<SPEAKER ID=213 LANGUAGE="DE" NAME="Posselt">
. (DE) - Κυρία Πρόεδρε, το Σώμα είχε, κατόπιν δικής μου προτάσεως, ζητήσει μία κοινή ευρωπαϊκή μεθοριακή αστυνομία ή αρχή φύλαξης των συνόρων. Στις αρχές του έτους η προηγούμενη ιταλική κυβέρνηση καθώς και η γερμανική επανέφεραν την ιδέα. Θα ήθελα να σας ρωτήσω εάν το Συμβούλιο έχει προχωρήσει στην εξέταση αυτού του ζητήματος της ευρωπαϊκής μεθοριακής αστυνομίας ή αρχής φύλαξης των συνόρων, ή εάν η βελγική Προεδρία προγραμματίζει κάτι σχετικά.

<SPEAKER ID=214 LANGUAGE="FR" NAME="Neyts-Uyttebroeck">
. (FR) Αυτό που μπορώ να πω στον αξιότιμο βουλευτή είναι ότι το πρόβλημα της ασφάλειας των συνόρων μας απασχολεί στον ύψιστο βαθμό και ότι αποτελεί πράγματι ένα από τα σημεία προτεραιότητας όσον αφορά τη δράση της Προεδρίας μας, ασφαλώς και ενόψει του ότι η διεύρυνση θα επεκτείνει κατά πολύ τα σύνορα αυτά. Πρόκειται λοιπόν για εξαιρετικά σημαντικό στόχο, στον οποίο αποδίδουμε ιδιαίτερη σημασία και παρακολουθούμε από πολύ κοντά.

<SPEAKER ID=215 NAME="Τρακατέλλης">
Παρόμοια περίπτωση λαθρομετανάστευσης σε πολύ μεγάλη έκταση γίνεται δια μέσου της Τουρκίας προς το Αιγαίο και τα ελληνικά νησιά. Πρώτον, περιλαμβάνουν και την Τουρκία τα σχέδια τα οποία μας αναφέρατε για το Μαρόκο; Δεύτερον, έχει κάνει το Συμβούλιο ενέργειες προς την Τουρκία, η οποία έχει χριστεί και υποψήφια χώρα και επομένως έχει επιπλέον υποχρεώσεις έναντι της Ευρωπαϊκής Ένωσης, να φυλάσσει σωστά τα σύνορά της; Διότι δεν είναι δυνατόν να περνούν χιλιάδες λαθρομετανάστες και να μην το αντιλαμβάνεται. Τι έχει κάνει το Συμβούλιο;

<SPEAKER ID=216 NAME="Neyts-Uyttebroeck">
. (ΕΝ) Το μόνο που μπορώ να κάνω είναι να επαναλάβω αυτό που μόλις είπα. Πρόκειται για ένα θέμα που μας απασχολεί ιδιαίτερα, πολύ περισσότερο επειδή η χώρα μου είναι ένας από τους προτιμώμενους προορισμούς της λαθρομετανάστευσης. Έχουμε πλήρη επίγνωση του προβλήματος σε όλες τις εκφάνσεις του και εργαζόμαστε πολύ σκληρά και ερχόμαστε σε επαφή με όλους τους τρίτους σχετικά με το θέμα.

<SPEAKER ID=217 NAME="Πρόεδρος">


<SPEAKER ID=218 NAME="Αντώνιου Τρακατέλλη">
Ερώτηση αριθ. 7 του κ. (H-0705/01):
<P>
Θέμα: Παράνομες ελληνοποιήσεις και πλήθος παραβάσεων του κοινοτικού δικαίου, ύστερα από πόρισμα ένορκης διοικητικής εξέτασης Σε πόρισμα ένορκης διοικητικής εξέτασης που διεξήχθη στην ελληνική πρεσβεία της Μόσχας, διαπιστώνονται όχι μόνο πειθαρχικά παραπτώματα, αλλά και ενδείξεις για τέλεση αξιόποινων πράξεων με στόχο παράνομες ελληνοποιήσεις. Ζητείται μάλιστα περαιτέρω εισαγγελική έρευνα, προκειμένου να διερευνηθούν αυτές, δεδομένου όχι μόνο του πλήθους των παλιννοστήσεων (περίπου 150 000 από την πρεσβεία της Μόσχας), αλλά και της απόκρυψης σημαντικών στοιχείων από υπαλλήλους της ίδιας πρεσβείας. Να σημειωθεί ότι όλες αυτές οι παραβιάσεις έγιναν παρά την πλήρη συμμετοχή της Ελλάδας στο κεκτημένο του Σένγκεν. Δεδομένου ότι στις εκλογές του 2000 ψήφισαν άτομα που δεν πληρούσαν τις προϋποθέσεις, δημιουργώντας σοβαρό πολιτικό πρόβλημα, ερωτάται το Συμβούλιο:
<P>
Ποια η θέση του Συμβουλίου σχετικά με τις εν λόγω παράνομες πολιτογραφήσεις και το πλήθος των παράνομων παλιννοστήσεων βάσει του κεκτημένου του Σένγκεν; Έχει υπόψη το πόρισμα αυτό, δεδομένου ότι η ελληνική κυβέρνηση δεν έχει παράσχει μέχρι σήμερα, σύμφωνα με την απάντηση στην γραπτή ερώτηση (Ε-1438/01), οποιοδήποτε στοιχείο σχετικά με τον αριθμό των παράνομων ελληνοποιήσεων και παλιννοστήσεων για τα έτη 1999 και 2000, και σε ποια μέτρα πρόκειται να προβεί, ώστε αφενός να δοθούν τα στοιχεία αυτά από την ελληνική κυβέρνηση και αφετέρου να εξαλειφθούν οι συγκεκριμένες πρακτικές, να υπάρξει διαφάνεια και να ακυρωθούν όλες οι παράνομες ελληνοποιήσεις;

<SPEAKER ID=219 LANGUAGE="FR" NAME="Neyts-Uyttebroeck">
. (FR) Κύριε Πρόεδρε, κυρίες και κύριοι, τα ερωτήματα που θέτει ο αξιότιμος βουλευτής αφορούν την πολιτογράφηση πολιτών σε κράτος μέλος της Ένωσης και την παλιννόστησή τους. Αναφέρονται υποψίες σχετικά με πρακτικές για τις οποίες έχει ζητηθεί σήμερα εισαγγελική έρευνα. Τέλος, η ερώτηση αναφέρει και μια εικαζόμενη σχέση με τις συμφωνίες του Σένγκεν.
<P>
Οφείλω να υπενθυμίσω ότι το Συμβούλιο δεν είναι αρμόδιο να αποφανθεί σχετικά με τις συνθήκες υπό τις οποίες τα κράτη μέλη χορηγούν ή όχι την εθνικότητα της χώρας τους. Πράγματι, η πολιτική για θέματα πολιτογράφησης εμπίπτει στην αρμοδιότητα των κρατών μελών. Η εφαρμογή των εν λόγω διατάξεων εμπίπτει συνεπώς, στην προκειμένη περίπτωση, στην αρμοδιότητα της ελληνικής κυβέρνησης, στην οποία θα έπρεπε να απευθυνθεί απευθείας ο αξιότιμος βουλευτής για να λάβει απάντηση στα ερωτήματα που θέτει.
<P>
Τέλος, το Συμβούλιο θεωρεί ότι όσον αφορά τις στατιστικές για τις πολιτογραφήσεις και τη μετανάστευση, θα ήταν χρήσιμο να παραπέμψει τον αξιότιμο βουλευτή στην απάντηση που του έδωσε η Επιτροπή τον Ιούλιο σε σχέση με την ερώτηση E-1438/01 για τα προηγούμενα του έτους το οποίο αναφέρεται εδώ έτη και να καλέσει την τελευταία να του παράσχει στοιχεία για το 1999 και το 2000, μόλις τα στοιχεία αυτά καταστούν διαθέσιμα.

<SPEAKER ID=220 NAME="Τρακατέλλης">
Ευχαριστώ για την απάντηση. Θα ακολουθήσω τη συμβουλή σας όσον αφορά τα στοιχεία του 1999 και 2000, τα οποία σημειωτέον ούτε χθες μπόρεσε να μου δώσει η Επιτροπή διότι δεν τα είχε ακόμα, ενώ βρισκόμαστε στο έτος 2001 και πρέπει να υπάρχουν βεβαίως υποχρεώσεις των κρατών μελών τα οποία είναι στη Συνθήκη Σέγκεν. Εγώ θα ήθελα να σας ρωτήσω συγκεκριμένα: εάν και εφόσον δοθεί η υπηκοότητα σε κάποιο άτομο ή άτομα από ένα κράτος μέλος, αυτό το άτομο, από τη στιγμή που παίρνει το διαβατήριο ή την ταυτότητα του κράτους μέλους, μπορεί να εγκατασταθεί οπουδήποτε μέσα στην Ευρωπαϊκή Ένωση. Αν λοιπόν αποδειχθεί εκ των υστέρων ότι κακώς δόθηκε αυτή η υπηκοότητα, έχει υποχρέωση το κράτος μέλος το οποίο έδωσε την υπηκοότητα αυτή να δώσει τα στοιχεία αυτά στα υπόλοιπα κράτη μέλη, ώστε να μπορεί να εντοπισθεί το άτομο το οποίο κακώς είναι εγκατεστημένο στην Ευρωπαϊκή Ένωση; Και αν έχει την υποχρέωση αυτή προς την Ευροπόλ και τα άλλα κράτη μέλη, σας ερωτώ αν έχουν δοθεί τέτοια στοιχεία από την ελληνική κυβέρνηση. Διότι αποδεδειγμένα υπάρχουν άτομα που πήραν την ελληνική υπηκοότητα χωρίς να το δικαιούνται.

<SPEAKER ID=221 NAME="Neyts-Uyttebroeck">
. (ΕΝ) Το μόνο που μπορώ να κάνω είναι να επαναλάβω αυτό που μόλις είπα. Η πολιτογράφηση είναι αποκλειστική αρμοδιότητα των κρατών μελών.

<SPEAKER ID=222 NAME="Τρακατέλλης">
Δεν πήρα απάντηση επί της ουσίας. Εγώ δεν αμφισβητώ ότι η υπηκοότητα δίδεται από το κράτος μέλος, αλλά ρωτάω τι θα γίνει εάν έχει δοθεί στραβά και βρίσκεται, παραδείγματος χάριν, ένα άτομο σε ένα άλλο κράτος μέλος. Πώς θα εντοπιστεί στη συνέχεια; Ποιός είναι ο πρακτικός τρόπος να το εντοπίσουμε;

<SPEAKER ID=223 NAME="Neyts-Uyttebroeck">
. (ΕΝ) Και πάλι, αφού η πολιτογράφηση εμπίπτει στην αρμοδιότητα των κρατών μελών, εναπόκειται στο δικαστικό σώμα των εκάστοτε κρατών μελών να αποφασίσει εάν η πολιτογράφηση με παράνομα μέσα, όταν αποδεικνύεται, επιτρέπει οποιοδήποτε μέτρο. Είναι θέμα των κρατών μελών. Δεν είναι δουλειά του Συμβουλίου ή της Ευρωπαϊκής Ένωσης να αποφασίσουν τι θα συμβεί. Όποιος έχει διαβατήριο, μπορεί να το χρησιμοποιεί.

<SPEAKER ID=224 NAME="Πρόεδρος">


<SPEAKER ID=225 NAME="Esko Olavi Seppδnen">
Ερώτηση αριθ. 8 του κ. (H-0715/01):
<P>
Θέμα: Η πιο φεντεραλιστική χώρα της ΕΕ Σύμφωνα με δημοσιεύματα του Τύπου, ο Βέλγος πρωθυπουργός, Guy Verhofstadt, αποκάλεσε τη Φινλανδία ως την πιο φεντεραλιστική χώρα της Ευρώπης. Συμμερίζεται ο εκπρόσωπος της χώρας που ασκεί την Προεδρία τούτο το χαρακτηρισμό, και σε ποια γνώση της φινλανδικής πραγματικότητας βασίζεται αυτός;
<P>
Κυρία Neyts-Uyttebroeck, σας προσκαλώ να απαντήσετε στην ερώτηση του κ. Esko Olavi Seppδnen. Νομίζω ότι αναφέρεται στην Φινλανδία.
<P>
(Γέλια)

<SPEAKER ID=226 NAME="Neyts-Uyttebroeck">
. (ΕΝ) Συγγνώμη που δεν το άκουσα αυτό. Καταλαβαίνω αρκετά καλά τα ισπανικά, αλλά όχι όλα. Μερικές φορές νομίζω ότι είμαι τυχερή που δεν τα καταλαβαίνω όλα.
<P>
Σας ευχαριστώ, κύριε βουλευτά, για την ερώτησή σας, όμως οι δηλώσεις που αναφέρατε δεν έγιναν από τον Πρωθυπουργό κ. Verhofstadt υπό την ιδιότητά του ως Προέδρου του Συμβουλίου. Δεν μπορώ επομένως να τις σχολιάσω εξ ονόματος του Συμβουλίου το οποίο αντιπροσωπεύω σήμερα εδώ.

<SPEAKER ID=227 LANGUAGE="FI" NAME="Seppδnen">
Κύριε Πρόεδρε, κυρία Υπουργέ, όταν η Σουηδία ήταν προεδρεύουσα χώρα, υπήρχε η συνήθεια να παρέχεται στον προεδρεύοντα υπουργό η δυνατότητα της γραπτής απάντησης, εάν εκείνος δεν απαντούσε σε ερώτηση που του ετίθετο κατά την ώρα των ερωτήσεων. Θυμάμαι ότι ο σουηδός Υπουργός Ευρωπαϊκών Υποθέσεων απαντούσε πολύ συχνά γραπτώς στις ερωτήσεις, επί των οποίων δεν ήθελε να λάβει θέση ως προεδρεύων του Συμβουλίου. Γι' αυτό λοιπόν ρωτώ την κ. εκπρόσωπο του Βελγίου μήπως θα μπορούσε να ακολουθήσει για τη συγκεκριμένη ερώτηση τη γραμμή που είχε υιοθετήσει η Σουηδία και να μου απαντήσει στο εν λόγω ερώτημα γραπτώς, ως Υπουργός του Βελγίου, παραθέτοντάς μου επίσης τη θέση του Βελγίου σχετικά με το ποια θεωρείται η πιο φεντεραλιστική χώρα της Ευρώπης. Διότι βέβαια είναι εντελώς αβάσιμος ο ισχυρισμός ότι πρόκειται για τη Φινλανδία, όπως διατύπωσε ο πρωθυπουργός του Βελγίου και μάλιστα σε συνέντευξη τύπου που παραχώρησε στο πλαίσιο της βελγικής Προεδρίας.

<SPEAKER ID=228 NAME="Neyts-Uyttebroeck">
. (ΕΝ) Το μόνο που μπορώ να κάνω είναι να επαναλάβω αυτό που είπα. Η δήλωση έγινε από τον κ. Verhofstadt υπό την ιδιότητά του ως Πρωθυπουργού του Βελγίου, όχι ως Προεδρεύοντα του Συμβουλίου. Γι' αυτό, δεν μπορώ να σχολιάσω αυτές τις δηλώσεις εξ ονόματος του Συμβουλίου.

<SPEAKER ID=229 NAME="Πρόεδρος">


<SPEAKER ID=230 NAME="Marνa Izquierdo Rojo">
Ερώτηση αριθ. 9 της κ. (H-0717/01):
<P>
Θέμα: Συμφωνία συνεργασίας με το Ιράν και νομοθετικές μεταρρυθμίσεις για τις γυναίκες Τόσο ο πολιτικός διάλογος μεταξύ της Ευρωπαϊκής Ένωσης και του Ιράν όσο και η τελευταία συνάντηση της Τρόικα τον περασμένο Σεπτέμβριο στην Τεχεράνη, ενδέχεται άραγε να σημάνουν κάποια πρόοδο στη νομική θέση των γυναικών του Ιράν; Ποια συγκεκριμένη βελτίωση αναμένεται;

<SPEAKER ID=231 LANGUAGE="FR" NAME="Neyts-Uyttebroeck">
. (FR) Κύριε Πρόεδρε, κυρίες και κύριοι, πρωταρχικός στόχος της πολιτικής της Ευρωπαϊκής Ένωσης έναντι του Ιράν είναι να ενθαρρύνει τις εσωτερικές μεταρρυθμίσεις στην εν λόγω χώρα. Το ζήτημα των ανθρωπίνων δικαιωμάτων αποτελεί σημαντικό σημείο στον πολιτικό διάλογο με το Ιράν. Μια ενδεχόμενη συμφωνία εμπορίου και συνεργασίας με την εν λόγω χώρα θα πρέπει να περιλαμβάνει και ρήτρες σχετικά με τα ανθρώπινα δικαιώματα.
<P>
Κατά την τελευταία συνάντηση πολιτικού διαλόγου που πραγματοποιήθηκε στις 3 Σεπτεμβρίου στην Τεχεράνη, η Ένωση ανέφερε το θέμα των ανθρωπίνων δικαιωμάτων και τα ζητήματα των μεταρρυθμίσεων στο δικαστικό σύστημα και των δημοκρατικών δικαιωμάτων, συμπεριλαμβανομένης της ελευθερίας της έκφρασης και του Τύπου, της θανατικής ποινής, καθώς και τις πρόσφατες περιπτώσεις λιθοβολισμού με θύματα ορισμένες γυναίκες.
<P>
Όσον αφορά την κατάσταση των γυναικών στο Ιράν, ένας συγκεκριμένος στόχος είναι η βελτίωση της νομικής θέσης των γυναικών, αλλά και μια βελτίωση της συγκεκριμένης κατάστασής τους. Η Ευρωπαϊκή Ένωση σημείωσε με ενδιαφέρον τις προσπάθειες της ιρανικής κυβέρνησης και του κοινοβουλίου ενόψει της θέσπισης νέας νομοθεσίας υπέρ των γυναικών και των κοριτσιών. Αναφέρομαι, για παράδειγμα, στο σχέδιο νόμου που αποσκοπεί στην αύξηση της νόμιμης ηλικίας γάμου για τα κορίτσια στα 15, καθώς και στο σχέδιο νόμου που παρέχει στις γυναίκες δικαίωμα διαζυγίου χωρίς προϋποθέσεις.
<P>
Δυστυχώς, το Συμβούλιο δεν μπορεί, μέχρι σήμερα, παρά να εκφράσει τη λύπη του για το ότι οι προσπάθειες αυτές δεν καρποφόρησαν, πράγμα που οφείλεται στην αντίδραση άλλων ιρανικών οργάνων, και συγκεκριμένα του Συμβουλίου θεματοφυλάκων.
<P>
Κατά την τελευταία σύνοδο της Επιτροπής Ανθρωπίνων Δικαιωμάτων στη Γενεύη, η Ευρωπαϊκή Ένωση έλαβε την πρωτοβουλία να καταθέσει ψήφισμα σχετικά με την κατάσταση των ανθρωπίνων δικαιωμάτων στην Ισλαμική Δημοκρατία του Ιράν. Η σουηδική Προεδρία κατέθεσε σχέδιο ψηφίσματος εξ ονόματος της Ευρωπαϊκής Ένωσης. Το εν λόγω ψήφισμα εγκρίθηκε στις 20 Απριλίου 2001. Αναφέρει ότι η Επιτροπή Ανθρωπίνων Δικαιωμάτων εκφράζει ικανοποίηση για τις βελτιώσεις που παρατηρήθηκαν στον τομέα της εκπαίδευσης των γυναικών, της υγείας, της συμμετοχής στη δημοκρατική ζωή της Ισλαμικής Δημοκρατίας του Ιράν, καθώς και για τις προσπάθειες που καταβάλλονται για τη βελτίωση της κατάστασης των γυναικών και των κοριτσιών, ιδίως μέσω νόμων με στόχο την αύξηση της ηλικίας γάμου και την άρση της απαγόρευσης σπουδών στο εξωτερικό για τις άγαμες γυναίκες, αλλά εκφράζει τη βαθιά της ανησυχία για το ότι τα κείμενα αυτά δεν έχουν ακόμα γίνει νόμος, πράγμα το οποίο θα αποτελούσε ένα μέσο για να τεθεί τέλος στις συστηματικές διακρίσεις που επιβάλλει η νομοθεσία και η πρακτική κατά των γυναικών και των κοριτσιών και να αρθούν τα εμπόδια για την πλήρη και ισότιμη άσκηση από τις γυναίκες και τα κορίτσια των θεμελιωδών τους δικαιωμάτων.

<SPEAKER ID=232 LANGUAGE="ES" NAME="Izquierdo Rojo">
Κυρία Προεδρεύουσα του Συμβουλίου, σας ευχαριστώ πολύ για την απάντηση αυτή που θεωρώ ελπιδοφόρα σε ένα ζήτημα στο οποίο νομίζω ότι υπάρχουν σοβαρές δυσκολίες.
<P>
Θα ήθελα να σας ρωτήσω αν το Συμβούλιο δεν θα συμφωνούσε με την πραγματοποίηση ενός ελέγχου, ακόμη και με την κατάρτιση ενός ημερολογίου σχετικά με την υλοποίηση των προόδων στην κατάσταση των γυναικών σε νόμους, διότι το Συμβούλιο γνωρίζει, όπως κι εμείς, ότι αν αυτές οι βελτιώσεις δεν ενσωματωθούν σε νόμους δεν εδραιώνονται.
<P>
Ωστόσο, κατανοώ ότι το Συμβούλιο εργάζεται πολύ σοβαρά και σε συμφωνία με το Ευρωπαϊκό Κοινοβούλιο σ' αυτό το θέμα, αλλά δεν πιστεύει το Συμβούλιο ότι θα έπρεπε κάποια στιγμή να καταρτιστεί ένα χρονοδιάγραμμα σχετικά με την υλοποίηση σε νόμους των προόδων και των βελτιώσεων της κατάστασης των γυναικών ως μοναδικό τρόπο εδραίωσής τους;

<SPEAKER ID=233 LANGUAGE="FR" NAME="Neyts-Uyttebroeck">
. (FR) Αγαπητή κυρία, θα ήθελα να σας απαντήσω ότι η πρότασή σας είναι ασφαλώς ενδιαφέρουσα. Πιστεύω ότι αυτό που έχει σημασία στην εξέλιξη της κατάστασης είναι ότι ο πολιτικός διάλογος φαίνεται πλέον να έχει τεθεί σε μια σοβαρή τροχιά και πιστεύω ότι πρέπει όλοι, ο καθένας στο επίπεδό του, να προσπαθήσουμε να τον συνεχίσουμε, να τον διευρύνουμε και να τον διατηρήσουμε, ούτως ώστε να ενθαρρύνουμε τις αρχές εκείνες που καταβάλλουν προσπάθειες για να συνεχιστεί η πρόοδος προς αυτή την κατεύθυνση.

<SPEAKER ID=234 NAME="Πρόεδρος">


<SPEAKER ID=235 NAME="Niall Andrews">
Ερώτηση αριθ. 10 του κ. (H-0719/01):
<P>
Θέμα: Επιστροφή στο Ζαΐρ των καταθέσεων που είχε ο Μομπούτου στο εξωτερικό Είναι ευπρόσδεκτη η βελγική νομοθεσία που επιτρέπει σε μεμονωμένα άτομα να προβαίνουν σε ενέργειες για τη σύλληψη των υπόπτων για εγκλήματα πολέμου που εισέρχονται στο Βέλγιο· θα μπορούσε ωστόσο ο ασκών την Προεδρία στο Συμβούλιο να καταδείξει ποια άτομα έχουν δικαστεί για τα εγκλήματα πολέμου που διαπράχθηκαν στο πρώην Κονγκό και να αναφέρει, αφενός, ποια μέτρα έχουν ληφθεί για να επιστραφούν στο Ζαΐρ τα ποσά που έχουν κατατεθεί σε τράπεζες του Βελγίου και άλλων χωρών στο όνομα του πρώην "Προέδρου" Μομπούτου του Ζαΐρ και, αφετέρου, ποιες ενέργειες έχουν γίνει για να κατασχεθούν τα άλλοτε περιουσιακά στοιχεία της οικογένειάς του τα οποία υπάρχουν στις Βρυξέλλες;

<SPEAKER ID=236 LANGUAGE="NL" NAME="Neyts-Uyttebroeck">
. (NL) Έχω να απαντήσω το εξής: το ερώτημα που θέσατε, κύριε βουλευτά, εμπίπτει στις αρμοδιότητες του Συμβουλίου.

<SPEAKER ID=237 NAME="Andrews">
Η βελγική Προεδρία ήταν πιθανόν η καλύτερη Προεδρία που είδα στα 18 χρόνια που είμαι βουλευτής αυτού του Σώματος. Έχει απτά αποτελέσματα για τους πολίτες.
<P>
Η ερώτησή μου δεν αναφέρεται μόνο στους πόρους του Μομπούτου που βρίσκονται διάσπαρτοι σε όλη την Ευρώπη και κοιμούνται σε τράπεζες ή χρησιμοποιούνται ίσως από ανεπιθύμητους τύπους. Έχει να κάνει και με τη νομοθεσία του Βελγίου η οποία προφανώς επιτρέπει τη σύλληψη ατόμων ύποπτων για εγκλήματα πολέμου. Είχαμε τη πρόσφατη περίπτωση του ισραηλινού Πρωθυπουργού εναντίον του οποίου απειλήθηκε να κινηθούν νομικές διαδικασίες.
<P>
Η ερώτησή μου έχει επίσης να κάνει με την ιστορική ευθύνη της Ευρωπαϊκής Ένωσης, συμπεριλαμβανόμενης της Προεδρίας, για την αποικιοκρατία και τις θηριωδίες που διαπράχθηκαν σε διάφορα κράτη. Για παράδειγμα, μπορεί να μου πει η Προεδρεύουσα ποιοι έχουν κατηγορηθεί μέχρι τώρα για συνενοχή στο φόνο του προέδρου Λουμούμπα και την ανάρρηση στην εξουσία του ψυχοπαθούς Μομπούτου, που οδήγησε σε μεγάλες ταλαιπωρίες την πρώην αποικία του Κονγκό;

<SPEAKER ID=238 NAME="Neyts-Uyttebroeck">
. (ΕΝ) Θα ήθελα να πω στον αξιότιμο βουλευτή ότι, όταν του είπα ότι η ερώτησή του αφορά θέματα που δεν εμπίπτουν στην αρμοδιότητα του Συμβουλίου, αναφερόμουν στην ερώτηση ως σύνολο. Ερωτήσεις που αφορούν τη βελγική κυβέρνηση πρέπει να απευθύνονται στην ίδια. Εγώ είμαι εδώ για να εκπροσωπήσω την Προεδρία του Συμβουλίου ολόκληρης της Ευρωπαϊκής Ένωσης, όπως πολύ καλά γνωρίζετε.
<P>
(Διαμαρτυρίες από τον κ. Andrews)

<SPEAKER ID=239 NAME="Πρόεδρος">
Η απάντηση που έδωσε η κ. Πρόεδρος είναι σαφής.
<P>
Κυρία Πρόεδρε, αν το επιθυμείτε, έχετε το λόγο.

<SPEAKER ID=240 NAME="Neyts-Uyttebroeck">
. (ΕΝ) Αυτό είναι μάλλον προσωπικό σχόλιο. Δεν φοβάμαι να απαντήσω, αλλά σήμερα το πρωΐ ο Υπουργός Michel ήταν εδώ. Μίλησε επί μακρόν για την έκβαση της διάσκεψης του Durban. Αν είχατε ερωτήσεις για το δικό σας ή το δικό μου ή το αποικιοκρατικό παρελθόν άλλων λαών, τότε έπρεπε να τον ερωτήσετε εκείνη την ώρα, να κάνετε τα σχόλιά σας και να διατυπώσετε την κριτική σας.

<SPEAKER ID=241 NAME="Πρόεδρος">
Δεδομένου ότι αναφέρονται στο ίδιο θέμα, οι ερωτήσεις 11 και 12 θα εξεταστούν από κοινού.

<SPEAKER ID=242 NAME="Μιχαήλ Παπαγιαννάκη">
Ερώτηση αριθ. 11 του κ. (H-0720/01):
<P>
Θέμα: Ελεύθερη κυκλοφορία των πολιτών της ΕΕ και νομιμότητα των ενεργειών της ιταλικής κυβέρνησης Μετά τις συζητήσεις σχετικά με τα γεγονότα πριν, κατά και μετά τη σύνοδο του G8 στη Γένοβα, παραμένουν ορισμένα ερωτήματα ως προς το πώς το Συμβούλιο χαρακτηρίζει και αξιολογεί, από αυστηρά νομική άποψη, τις ενέργειες της ιταλικής κυβέρνησης. Η ιταλική κυβέρνηση ήρε την ισχύ της Συνθήκης του Σένγκεν. Θεωρεί το Συμβούλιο ότι αυτή η άρση ήταν επαρκώς δικαιολογημένη και σύμφωνη με τα όσα προβλέπει η ίδια η Συνθήκη του Σένγκεν; Μετά την άρση ισχύος της Συνθήκης του Σένγκεν, ποιο νομικό καθεστώς ισχύει, κατά τη γνώμη του Συμβουλίου, ως προς την κυκλοφορία των πολιτών χώρας μέλους της ΕΕ στη χώρα μέλος που ήρε την ισχύ της Συνθήκης Σένγκεν; Παύουν να ισχύουν και οι διατάξεις της Συνθήκης ΕΕ για την ελεύθερη κυκλοφορία; Έχει δηλαδή η ιταλική κυβέρνηση το δικαίωμα να απαγορεύει σε εκατοντάδες έλληνες πολίτες που πήγαιναν στην Ιταλία (για να διαδηλώσουν στη Γένοβα) την έξοδο από το πλοίο τους στο λιμάνι της Ανκόνα, χωρίς καν προηγούμενο έλεγχο των διαβατηρίων τους και χωρίς καμιά εξήγηση;

<SPEAKER ID=243 NAME="Jonas Sjφstedt">
Ερώτηση αριθ. 12 του κ. (H-0724/01):
<P>
Θέμα: Καταχώρηση στο μητρώο του SIS Με την αφορμή των συνεδριάσεων του Συμβουλίου της Ευρώπης στο Γκέτεμποργκ και της Ομάδας των 8 στη Γένοβα διοργανώθηκαν μεγάλες διαδηλώσεις και σημειώθηκαν σοβαρές εμπλοκές ανάμεσα σε ορισμένες ομάδες διαδηλωτών και την αστυνομία.. Τόσο στο Γκέτεμποργκ όσο και στην Γένοβα η αστυνομία προέβη σε βιαιοπραγίες όπως κακομεταχείριση, αυθαίρετες συλλήψεις και προσβλητική μεταχείριση ειρηνικών διαδηλωτών. Κατά της πλειοψηφίας των συλληφθέντων στις εν λόγω δύο διαδηλώσεις δεν έχει ασκηθεί ακόμα καμία προσφυγή.
<P>
Μπορεί το Συμβούλιο να διαβεβαιώσει ότι δεν πρόκειται να καταγραφούν στο μητρώο του SIS τα ονόματα των διαδηλωτών που συνελήφθησαν και των οποίων η ταυτότητα έχει διαπιστωθεί, αλλά οι οποίοι δεν θεωρούνται ύποπτοι;

<SPEAKER ID=244 LANGUAGE="FR" NAME="Neyts-Uyttebroeck">
. (FR) Κύριε Πρόεδρε, κυρίες και κύριοι, οι ερωτήσεις τις οποίες υποβάλλουν οι αξιότιμοι βουλευτές αφορούν, αφενός, τις προϋποθέσεις επανάληψης των ελέγχων στα εσωτερικά σύνορα κράτους που εφαρμόζει το κεκτημένο του Σένγκεν και, αφετέρου, τις προϋποθέσεις εισαγωγής καταχωρήσεων στο "Σύστημα Πληροφοριών Σένγκεν" σε σχέση με τα γεγονότα που εκτυλίχθηκαν στη Γένοβα κατά τη διάρκεια του G8.
<P>
Όσον αφορά το πρώτο σημείο, η προκειμένη περίπτωση δεν αντιστοιχεί στην πραγματικότητα σε αυτό που οι αξιότιμοι βουλευτές αποκάλεσαν στην ερώτησή τους, παραθέτω "άρση της ισχύος της Συνθήκης του Σένγκεν" . Η επανάληψη των ελέγχων είναι μέτρο το οποίο προβλέπεται ρητώς στο άρθρο 2, εδάφιο 2 της Σύμβασης εφαρμογής της συμφωνίας του Σένγκεν. Το άρθρο αυτό, καθώς και η διαδικασία εφαρμογής του, την οποία ενέκριναν οι πολιτικές αρχές των κρατών που εφαρμόζουν το κεκτημένο του Σένγκεν το 1995, αποτελούν μέρος του κεκτημένου του Σένγκεν το οποίο έχει ενσωματωθεί στο δίκαιο της Ευρωπαϊκής Ένωσης. Οι ιταλικές αρχές έκριναν ότι η δημόσια τάξη ή η εθνική ασφάλεια απαιτούσαν τη διενέργεια εθνικών συνοριακών ελέγχων, προσαρμοσμένων στην κατάσταση, στα εσωτερικά σύνορα κατά τη σύνοδο κορυφής του G8 στη Γένοβα, και ειδικότερα από τις 14 έως τις 21 Ιουλίου 2001.
<P>
Πρόκειται ασφαλώς για εξαιρετικό μέτρο, αλλά για μέτρο το οποίο έχουν χρησιμοποιήσει ήδη κατά το παρελθόν άλλα κράτη μέλη με την ευκαιρία εκδηλώσεων πολιτικού ή αθλητικού χαρακτήρα, οι οποίες θα μπορούσαν να προκαλέσουν κινδύνους όσον αφορά την τήρηση της δημόσιας τάξης.
<P>
Όσον αφορά τώρα το δεύτερο σημείο, υπενθυμίζω στους αξιότιμους βουλευτές την απάντηση που είχαμε δώσει ήδη κατά τη σύνοδο του Ιουνίου 2001 για το ίδιο θέμα, ότι δηλαδή το Συμβούλιο δεν είναι αρμόδιο για να απαντήσει στο ερώτημα αν εισήχθησαν καταχωρήσεις στο "Σύστημα Πληροφοριών Σένγκεν" για ορισμένα άτομα που ενεπλάκησαν σε αυτά τα επεισόδια. Πράγματι, η εισαγωγή καταχώρησης στο ΣΠΣ εμπίπτει στην αρμοδιότητα των κρατών μελών. Υπενθυμίζεται ότι δυνάμει του άρθρου 94 της Σύμβασης εφαρμογής της συμφωνίας του Σένγκεν, το οποίο σας παραθέτω: "το σύστημα πληροφοριών Σένγκεν" περιλαμβάνει αποκλειστικά τις κατηγορίες δεδομένων που παρέχονται από τα συμβαλλόμενα μέρη και είναι απαραίτητα για τους σκοπούς που προβλέπονται στα άρθρα 95 έως 100. Το συμβαλλόμενο μέρος που παρέχει τις πληροφορίες ελέγχει αν η σπουδαιότητα της συγκεκριμένης περίπτωσης αιτιολογεί την εισαγωγή τους στο σύστημα πληροφοριών Σένγκεν. Επιπλέον, το άρθρο 104 διευκρινίζει με τη σειρά του ότι, παραθέτω: "η εθνική νομοθεσία του καταχωρούντος συμβαλλομένου μέρους εφαρμόζεται στην καταχώρηση, με την επιφύλαξη αυστηρότερων προϋποθέσεων προβλεπομένων από την παρούσα Σύμβαση" .
<P>
Τέλος, υπενθυμίζω στον αξιότιμο βουλευτή ότι το κεκτημένο Σένγκεν έχει δημοσιευθεί στην Επίσημη Εφημερίδα L 239, με ημερομηνία 22 Σεπτεμβρίου 2000.

<SPEAKER ID=245 LANGUAGE="FR" NAME="Παπαγιαννάκης">
Κύριε Πρόεδρε, επιτρέψτε μου να μιλήσω γαλλικά για να γίνω καλύτερα κατανοητός. Ευχαριστώ, κυρία Πρόεδρε, για την απάντηση και τις πληροφορίες σας. Γνώριζα ποια ήταν η κατάσταση όσον αφορά το κεκτημένο του Σένγκεν, αλλά είναι καλό να επιβεβαιώνεται.
<P>
Πρώτον, κυρία Πρόεδρε. Δεν μιλώ για άρση. Πρόκειται για λάθος των μεταφραστικών υπηρεσιών σας, μιλώ για αναστολή. Είναι άλλο πράγμα, και αυτή είναι η σωστή λέξη. Μιλώ ταπεινά ελληνικά, συγχωρήστε με γι' αυτό.
<P>
Δεύτερον, κυρία. Μιλήσατε για την επανάληψη των ελέγχων. Αλλά στην περίπτωση που αναφέρω στην ερώτησή μου, αγαπητή κυρία, την περίπτωση 150 νεαρών Ελλήνων που απελάθηκαν πριν καν αποβιβαστούν στο λιμάνι της Ανκόνα, δεν διενεργήθηκε έλεγχος. Γι' αυτό, σας θέτω την ακόλουθη ερώτηση: όταν αναστέλλεται η εφαρμογή του Σένγκεν, ποιο είναι το νομικό καθεστώς που εφαρμόζεται; Πρόκειται, υποθέτω για το καθεστώς που προβλέπει γενικά η συνθήκη, δηλαδή η ελεύθερη κυκλοφορία με έλεγχο των διαβατηρίων. Τα διαβατήρια δεν ελέγχθηκαν, κυρία μου. Και αυτό, συγχωρήστε με, είναι εντελώς παράνομο, είναι λυπηρό και είναι κάτι χειρότερο: αφορά την ευρωπαϊκή δικαιοσύνη. Και νομίζω ότι αυτό πρέπει να κάνετε, σεις, το Συμβούλιο ή η Επιτροπή.

<SPEAKER ID=246 LANGUAGE="FR" NAME="Neyts-Uyttebroeck">
. (FR) Ακούστε, το μόνον που μπορώ να κάνω είναι να επαναλάβω αυτά που είπα. Αν έγινε λάθος στη μετάφραση, ζητώ συγνώμη. Βάλατε τα πράγματα στη θέση τους. Κατά τα λοιπά, σημείωσα τα σχόλιά σας και θα τα διαβιβάσω όπου δει.

<SPEAKER ID=247 LANGUAGE="SV" NAME="Sjφstedt">
Θεωρώ εξαιρετικά σοβαρό το γεγονός ότι το Συμβούλιο δεν είναι σε θέση να απαντήσει στο ερώτημα σχετικά με το γεγονός ότι άτομα τα οποία είναι ύποπτα για αδικήματα ή έχουν διαπράξει αδικήματα περιλαμβάνονται στην τράπεζα δεδομένων της ΕΕ ΣΠΣ. Δεν πρόκειται για το ερώτημα εάν το ΣΠΣ μπορεί να ανταποκριθεί στην πλέον θεμελιώδη απαίτηση για νομική ασφάλεια. Παρόλα αυτά, εγώ ερμηνεύω την απάντηση του Συμβουλίου ως εξής: είναι δυνατόν, και κανείς δεν το ελέγχει, να αποφασίσει ένα κράτος μέλος να εισαγάγει τα στοιχεία ενός προσώπου στο μητρώο του ΣΠΣ χωρίς να υπάρχουν υποψίες ότι το άτομο αυτό διέπραξε κάποιο αδίκημα και χωρίς να έχει καταδικαστεί το άτομο αυτό για κάποιο αδίκημα, αλλά απλώς διότι συμμετείχε σε μία διαδήλωση και εντοπίστηκε από την αστυνομία. Κάτι τέτοιο είναι απολύτως απαράδεκτο και βρίσκεται σε σύγκρουση με την έννοια του δικαίου. Θα μπορούσατε μήπως να μου επιβεβαιώσετε ότι εφόσον ένα κράτος εισαγάγει στο αρχείο τα στοιχεία ενός ατόμου το οποίο δεν έχει διαπράξει αδίκημα, τα στοιχεία του θα περιλαμβάνονται πλέον στο ΣΠΣ και οι πληροφορίες για το άτομο αυτό θα εμφανίζονται κάθε φορά που θα υπόκειται σε συνοριακούς ελέγχους ή σε ελέγχους εντός του Σένγκεν;

<SPEAKER ID=248 NAME="Neyts-Uyttebroeck">
. (ΕΝ) Το μόνο που μπορώ να βεβαιώσω είναι ότι είναι ευθύνη των κρατών μελών να εισαγάγουν τα προσωπικά δεδομένα στο Σύστημα Πληροφοριών Σένγκεν. Σύμφωνα με τη Συνθήκη, είναι υποχρεωμένα να εξασφαλίσουν ότι η σημασία της περίπτωσης δικαιολογεί κάθε τέτοια εισαγωγή στο σύστημα. Επομένως, αυτό είναι ευθύνη των κρατών μελών.

<SPEAKER ID=249 LANGUAGE="FR" NAME="Παπαγιαννάκης">
Έχω πραγματικά μια ένσταση επί της διαδικασίας, κύριε Πρόεδρε. Η κ. Πρόεδρος μου είπε ότι έλαβε υπόψη την ερώτησή μου και θα τη διαβιβάσει όπου δει. Αυτό σημαίνει ότι θα λάβω απάντηση αργότερα, κάποια στιγμή;

<SPEAKER ID=250 LANGUAGE="FR" NAME="Neyts-Uyttebroeck">
. (FR) Αυτό που σας είπα είναι ότι θα εξετάσουμε περαιτέρω τις ερωτήσεις σας και αν θεωρηθεί ότι περιέχουν στοιχεία που εμπίπτουν στην αρμοδιότητα του Συμβουλίου, τότε θα έχουμε τη δυνατότητα να σας απαντήσουμε. Εάν, εντούτοις, θεωρηθεί ότι όλες αυτές οι πτυχές εμπίπτουν στην αποκλειστική αρμοδιότητα ενός ή περισσοτέρων κρατών μελών, τότε δεν θα είμαι σε θέση να σας δώσω οποιαδήποτε απάντηση εξ ονόματος του Συμβουλίου.

<SPEAKER ID=251 NAME="Πρόεδρος">
Ευχαριστώ πολύ, κυρία Πρόεδρε.
<P>
Η κ. Πρόεδρος έχει απαντήσει και, ανάλογα με το τι θα συμβεί, ο κ. Παπαγιαννάκης θα έχει τους απαραίτητους μηχανισμούς στη διάθεσή του για να απευθυνθεί στο Συμβούλιο.

<SPEAKER ID=252 NAME="Πρόεδρος">
Δεδομένου ότι αναφέρονται στο ίδιο θέμα οι ερωτήσεις 13 και 14 θα εξεταστούν από κοινού.

<SPEAKER ID=253 NAME="Lennart Sacrιdeus">
Ερώτηση αριθ. 13 του κ. (H-0721/01):
<P>
Θέμα: Προτεραιότητες της έκτακτης συνεδρίασης της γενικής συνέλευσης του ΟΕΗ με θέμα "το παιδί" Στις 5 Ιουλίου 2001 το Ευρωπαϊκό Κοινοβούλιο ενέκρινε ψήφισμα σχετικά με τις θέσεις της ΕΕ για την έκτακτη συνεδρίαση της γενικής συνέλευσης του ΟΗΕ σχετικά με το θέμα του παιδιού, η οποία θα λάβει χώρα κατά τα τέλη Σεπτεμβρίου.
<P>
Στο ψήφισμά του το Κοινοβούλιο καλεί το Συμβούλιο να του υποβάλει έκθεση σχετικά με τα μέτρα που έλαβε η ΕΕ, τις προτεραιότητές της ενόψει έκτακτης συνεδρίασης και τη δράση της κατά τη διάρκειά της.
<P>
Πού βρίσκεται η έκθεση αυτή; Με ποιόν τρόπο έλαβε υπόψη του το Συμβούλιο την παράκληση του Κοινοβουλίου να υποστηρίξει την ιδέα ότι η οικογένεια είναι η θεμελιώδης ενότητα της κοινωνίας και ότι το θέμα της συνεδρίασης "A World Fit for Children" ( "Ένας Κόσμος Κατάλληλος για τα Παιδιά" ) θα πρέπει να είναι επίσης ένας κόσμος κατάλληλος για την οικογένεια;

<SPEAKER ID=254 NAME="Dana Rosemary Scallon">
Ερώτηση αριθ. 14 της κ. (H-0722/01):
<P>
Θέμα: Η θέση της ΕΕ όσον αφορά την Παγκόσμια Διάσκεψη του ΟΗΕ για τα Παιδιά Λαμβάνοντας υπόψη ότι το ψήφισμα της 5ης Ιουλίου 2001 όσον αφορά τη θέση της ΕΕ για την Έκτακτη Γενική Συνέλευση του ΟΗΕ (UΝGΑSS) για τα Παιδιά, αναφέρει ότι "η Οικογένεια είναι η θεμελιώδης μονάδα της κοινωνίας η οποία έχει την πρωταρχική ευθύνη για την προστασία, ανατροφή και ανάπτυξη του παιδιού" , θα μπορούσε άραγε το Συμβούλιο να μας πληροφορήσει για ποιο λόγο η Αντιπροσωπεία της ΕΕ στον ΟΗΕ προωθεί τον όρο "η Οικογένεια στις διάφορες μορφές της" ως θεμελιώδη μονάδα της κοινωνίας και ποιος συμφώνησε στη νέα αυτή ερμηνεία μετά την ψηφοφορία του Ιουλίου;
<P>
Εξάλλου, ενόψει του γεγονότος ότι ο όρος "υπηρεσίες στον τομέα της υγιεινής της αναπαραγωγής" έχει επίσημα καθορισθεί σε επίπεδο ΟΗΕ ότι περιλαμβάνει την άμβλωση, μήπως θα μπορούσε το Συμβούλιο να εξηγήσει για ποιο λόγο η Αντιπροσωπεία της ΕΕ στον ΟΗΕ στηρίζει τις "παγκοσμίως προσβάσιμες υπηρεσίες υγείας και φροντίδας, συμπεριλαμβανομένης και της γενετήσιας και αναπαραγωγικής υγιεινής" και πώς συμβιβάζεται με την απάντηση του Συμβουλίου της 14ης Μαρτίου 2001 στην οποία το Συμβούλιο αναφέρει ότι: "όσον αναφορά το συγκεκριμένο ζήτημα της άμβλωσης, το Συμβούλιο υπενθυμίζει ότι η εθνική νομοθεσία που αφορά την άμβλωση δεν εμπίπτει στην κοινοτική αρμοδιότητα" .

<SPEAKER ID=255 LANGUAGE="NL" NAME="Neyts-Uyttebroeck">
. (NL) Καταρχάς θα ήθελα να σας θυμίσω ότι η Ευρωπαϊκή Ένωση καθεαυτή δεν έχει επίσημο καθεστώς ούτε είναι διαπιστευμένη στα Ηνωμένα Έθνη. Το άρθρο 19 της Συνθήκης για την Ευρωπαϊκή Ένωση προβλέπει ότι τα κράτη μέλη συντονίζουν τη στάση τους σε διεθνείς οργανισμούς και διεθνείς διασκέψεις και ότι υπερασπίζονται εκεί τις κοινές θέσεις της Ευρωπαϊκής Ένωσης. Οι κοινές θέσεις της Ευρωπαϊκής Ένωσης, περιλαμβανομένων και αυτών για ζητήματα που αναφέρατε στις ερωτήσεις σας, κύριοι βουλευτές, συμφωνούνται και καθορίζονται στο πλαίσιο της κοινής εξωτερικής πολιτικής και πολιτικής ασφάλειας και απαιτούν ομοφωνία όλων των κρατών μελών της Ένωσης. Εφόσον εγκριθεί μία θέση της Ευρωπαϊκής Ένωσης από τα κράτη μέλη, περιλαμβάνεται στη διαδικασία διαπραγματεύσεων με άλλα μέλη των Ηνωμένων Εθνών.
<P>
Δεδομένου ότι η διεθνής κοινότητα επιθυμεί την επίτευξη ομοφωνίας σχετικά με τα σχέδια εγγράφων που θα υποβληθούν στην Ειδική Σύνοδο των Ηνωμένων Εθνών για τα παιδιά, οι συγκεκριμένες θέσεις και η διατύπωσή τους όσον αφορά το σχέδιο εγγράφων αποτελούν αντικείμενο διαρκών διαπραγματεύσεων και τροποποιήσεων προκειμένου να επιτευχθεί συμφωνία σχετικά με σχέδιο δράσης το οποίο θα μπορούσε να υποστηριχτεί στο σύνολό του από τα Ηνωμένα Έθνη.
<P>
Εξάλλου θα ήθελα να υπογραμμίσω άλλη μία φορά ότι στο άρθρο 152, παράγραφος 5 της Συνθήκης προβλέπεται ότι κατά την παρέμβαση της Κοινότητας στον τομέα της δημόσιας υγείας γίνονται σεβαστές πλήρως οι ευθύνες των κρατών μελών για την οργάνωση και παροχή των υπηρεσιών δημόσιας υγείας και ιατροφαρμακευτικής περίθαλψης. Όσον αφορά τους όρους "οικογένεια" και "φροντίδα της αναπαραγωγικής υγείας" , τα κράτη μέλη εμπνεύστηκαν από τη διατύπωση στην οποία είχαν συμφωνήσει μεταξύ τους κατά την διάρκεια διαφόρων προηγουμένων παγκοσμίων διασκέψεων των Ηνωμένων Εθνών, ιδιαίτερα αυτών του Καΐρου, του Πεκίνο και της Κοπεγχάγης.
<P>
Η Ειδική Σύνοδος για τα παιδιά αναβλήθηκε ως συνέπεια των τρομοκρατικών επιθέσεων στις Ηνωμένες Πολιτείες. Η Προεδρία θα υποβάλει έκθεση στο Ευρωπαϊκό Κοινοβούλιο σχετικά με τις προσπάθειες και τις προτεραιότητες της Ευρωπαϊκής Ένωσης στο πλαίσιο της τακτικής ενημέρωσης σχετικά με την εξέλιξη της κοινής εξωτερικής πολιτικής και πολιτικής ασφάλειας, όπως ορίζεται στο άρθρο 21 της Συνθήκης. Μπορώ να σας αναφέρω τώρα κιόλας ότι η Ευρωπαϊκή Ένωση στο πλαίσιο της προετοιμασίας αυτής της Ειδικής Συνόδου έχει εκφράσει την πρόθεση να καταβάλει κάθε δυνατή προσπάθεια προκειμένου να ζήσουμε σε ένα κόσμο ο οποίος ενδιαφέρεται πραγματικά για τα παιδιά.
<P>
Η Σύμβαση για τα Δικαιώματα του Παιδιού θα πρέπει να αποτελέσει τη βάση της παρέμβασής μας για το ζήτημα αυτό. Παραμένει το κατεξοχήν όργανο αναφοράς. Οι χώρες οι οποίες έχουν κυρώσει τη Σύμβαση - αναφέρομαι στη Σύμβαση για τα Δικαιώματα του Παιδιού - οφείλουν να την εφαρμόσουν αμελλητί, ενώ οι χώρες οι οποίες δεν την έχουν ακόμα κυρώσει θα πρέπει να την κυρώσουν επειγόντως.
<P>
Το έγγραφο που θα εγκρίνει η Ειδική Σύνοδος θα πρέπει να αποσκοπεί στην ανάληψη δράσης και να επιδιώκει τους εξής στόχους:
<P>
Πρώτον, οφείλουμε να επενδύσουμε στα παιδιά μας. Ζητώ συγνώμη για το υλιστικό ρήμα που χρησιμοποίησα. Χρειάζεται πάντως να δοθεί πολύ προσοχή καθώς και τα κατάλληλα μέσα προκειμένου να εξασφαλίσουμε την καλή εκπαίδευση των παιδιών μας, μία εκπαίδευση αντάξια αυτών των παιδιών. Θα πρέπει να δοθεί προσοχή και φροντίδα στην υγεία τους, στην καλή τους κατάσταση και την ανάπτυξή τους. Θα πρέπει να διατεθούν τα απαραίτητα μέσα για το σκοπό αυτό.
<P>
Χρειάζεται επιπλέον η προστασία των παιδιών. Θα πρέπει να προστατευθούν από τις συνέπειες των συγκρούσεων, της κακοποίησης, κάθε μορφής βίας και διακριτικής μεταχείρισης, εκμετάλλευσης, επιστράτευσης. Θα πρέπει επίσης να προστατευθούν και από τις νάρκες κατά προσωπικού, τις επιδημίες και ιδιαίτερα από το HIV/AIDS. Όλες αυτές οι καταστάσεις αποτελούν μάστιγες που πλήττουν ιδιαίτερα έντονα τα παιδιά.
<P>
Τέλος, θα πρέπει επίσης να ακούσουμε τα παιδιά. Αυτά θα πρέπει να συμμετάσχουν στη λήψη των αποφάσεων που τα αφορούν. Χρειάζεται να θεωρήσουμε τα παιδιά άτομα τα οποία διαδραματίζουν αποφασιστικό ρόλο στην ανάπτυξή τους.

<SPEAKER ID=256 LANGUAGE="SV" NAME="Sacrιdeus">
Σας ευχαριστώ πολύ για την απάντησή σας, θα ήθελα ωστόσο να υπογραμμίσω ότι, μεταξύ όλων αυτών των σημαντικών που αναφέρατε προς το τέλος της παρέμβασής σας, δεν κάνατε λόγο για την οικογένεια όσον αφορά τις προσπάθειες που θα πρέπει να πραγματοποιηθούν υπέρ των παιδιών. Ήταν τυχαίο αυτό; Στο σημείο 1 του ψηφίσματος του Κοινοβουλίου της 5ης Ιουλίου 2001 σχετικά με τις θέσεις της ΕΕ για την Έκτακτη Σύνοδο της Γενικής Συνέλευσης του ΟΗΕ για τα παιδιά αναφέρεται το εξής: "η οικογένεια αποτελεί τη θεμελιώδη μονάδα της κοινωνίας και φέρει την κύρια ευθύνη για την προστασία και την ανατροφή των παιδιών" . Γίνεται λόγος λοιπόν για την "οικογένεια" και όχι για τις διάφορες μορφές της οικογένειας. Τι εντύπωση σας δίνουν οι θέσεις του Κοινοβουλίου και πόσο σημαντικούς θεωρείτε έναν πατέρα και μία μητέρα οι οποίοι υποστηρίζουν τα παιδιά κατά την ανατροφή τους; Γιατί έλαβε τέτοια στάση η Ε.Ε., έτσι ώστε στην ουσία να αλλάξει η έννοια της οικογένειας;

<SPEAKER ID=257 NAME="Πρόεδρος">
Αυτή είναι μία πολύ φιλοσοφική ερώτηση, κύριε Sacrιdeus, δεν πρόκειται να σας την απαντήσω αλλά αυτή την εντύπωση έχω ως Πρόεδρος.
<P>
Πρέπει να κάνετε συγκεκριμένες ερωτήσεις, αλλά δέχομαι την ερώτησή σας και η κ. Πρόεδρος πρόκειται να την απαντήσει. Αν επιθυμείτε να προσθέσετε κάτι, έχετε τον λόγο.

<SPEAKER ID=258 LANGUAGE="SV" NAME="Sacrιdeus">
Αυτή είναι η δική σας άποψη, κύριε Πρόεδρε! Είστε ο αντιπρόεδρος και για μένα και για όλους τους άλλους βουλευτές. Έθεσα συγκεκριμένες ερωτήσεις σχετικά με την έννοια της οικογένειας. Και την προηγούμενη φορά που έθεσα ένα ερώτημα μου είπατε ότι θέτω φιλοσοφικές ερωτήσεις και ερμηνείες. Έθεσα συγκεκριμένες ερωτήσεις προς τη βελγική Προεδρία. Ως αρμόδιος αντιπρόεδρος απαιτώ να δείχνετε σεβασμό σε όλους τους βουλευτές, περιλαμβανομένων των σουηδών Χριστιανοδημοκρατών. Ελπίζω να ήταν αυτή η τελευταία φορά που προσβάλατε βουλευτή με τέτοιο τρόπο. Η φιλοσοφία και η ηθική είναι ζητήματα σημαντικά ακόμα και για εσάς, κύριε αντιπρόεδρε.

<SPEAKER ID=259 NAME="Πρόεδρος">
Κύριε Sacrιdeus, τρέφω έναν απεριόριστο σεβασμό για όλους τους βουλευτές. Δέχτηκα την ερώτησή σας. Όμως ως νόμιμος διαχειριστής αυτής της Ώρας των Ερωτήσεων, ορισμένες φορές, έχω το δικαίωμα και την υποχρέωση να αποφαίνομαι ότι είναι πολύ γενικές. Η ερώτησή σας είναι έγκυρη, και δεν την επέκρινα διόλου. Είπα ότι τη θεωρώ πολύ γενική, αλλά η κ. Πρόεδρος θα την απαντήσει. Δεν υπάρχει κανένα πρόβλημα.
<P>
Και να γνωρίζετε ότι οι Χριστιανοδημοκράτες αξίζουν τον απεριόριστο σεβασμό μου.

<SPEAKER ID=260 LANGUAGE="FR" NAME="Neyts-Uyttebroeck">
. (FR) Κύριε Πρόεδρε, επιτρέψτε μου να απαντήσω συγχρόνως και στους τρεις. Δύο άλλοι βουλευτές ζήτησαν να παρέμβουν. Μπορώ να απαντήσω συγχρόνως και στους τρεις, ή πρέπει να απαντήσω κάθε ερώτηση ξεχωριστά;

<SPEAKER ID=261 NAME="Πρόεδρος">
Συνηθίζεται οι ερωτήσεις να απαντώνται ξεχωριστά. Εξάλλου, για την μεγαλύτερη εγγύηση του κ. Sacrιdeus, είναι προτιμότερο να του απαντήσετε ευθέως.

<SPEAKER ID=262 LANGUAGE="FR" NAME="Neyts-Uyttebroeck">
. (FR) Νομίζω ότι έδωσα ήδη στοιχεία απάντησης, εκτός αν η διερμηνεία δεν ήταν πλήρης, πράγμα που θα με εξέπληττε.
<P>
Αυτό που πιστεύω προσωπικά για την οικογένεια στερείται οποιασδήποτε σημασίας για τη συζήτηση που μας απασχολεί. Ασφαλώς, διάκειμαι απολύτως θετικά απέναντι στην οικογένεια, αλλά αυτό δεν έχει καμία σημασία για τη συζήτηση που μας απασχολεί. Το ερώτημα είναι: ποια είναι η θέση των κρατών μελών, εφόσον αυτά πρέπει να θεσπίσουν ομόφωνα και να καθορίσουν τη θέση τους σε σχέση με τις εργασίες της Γενικής Συνέλευσης των Ηνωμένων Εθνών που θα είναι αφιερωμένη στα παιδιά. Σας έχω δώσει κάποιες ενδείξεις για το θέμα. Σας έχω πει ότι τα κράτη μέλη χρησιμοποιούν την ίδια διατύπωση που χρησιμοποιήθηκε κατά τις παγκόσμιες διασκέψεις των Ηνωμένων Εθνών στο Κάιρο, στο Πεκίνο και στην Κοπεγχάγη. Αυτή είναι μια πολιτική ένδειξη για τον τρόπο με τον οποίο τα κράτη μέλη προσπαθούν να καθορίσουν μια ομόφωνη θέση σε σχέση με τη διάσκεψη των Ηνωμένων Εθνών που θα είναι αφιερωμένη στα παιδιά.

<SPEAKER ID=263 NAME="Scallon">
Ευχαριστώ την Προεδρεύουσα για την απάντησή της. Χρειάστηκε πολύς χρόνος για να αποφασίσουμε πώς θα παρουσιαζόταν η θέση του Κοινοβουλίου στην Ειδική Σύνοδο του ΟΗΕ. Συγκλήθηκε μια γενική συνάντηση όπου ήταν παρούσες οι υποψήφιες χώρες και, μάλιστα, και ο Επίτροπος. Είπε πολύ συγκεκριμένα ότι το παιδί δεν μπορεί να αντιμετωπίζεται μεμονωμένα, αλλά στο πλαίσιο της οικογένειας και της κοινότητας. Διεξήχθη μια γενική ψηφοφορία και υπήρξε συντριπτική επιθυμία να γίνει ειδκή αναφορά στο παιδί στο πλαίσιο της οικογένειας. Στη συνέχεια, συζητήσαμε την προτεινόμενη θέση του Κοινοβουλίου, που ψηφίστηκε σε αυτή την αίθουσα.
<P>
Έχουμε, λοιπόν, την ευθύνη να διασφαλίσουμε ότι οι επιθυμίες, όχι μόνο του Κοινοβουλίου αλλά και των υποψήφιων χωρών που ταξίδεψαν μέχρι εδώ και των εκπροσώπων των κρατών μελών που ήρθαν, σχετικά με τη θέση όσον αφορά την οικογένεια να παρουσιαστούν με ακρίβεια, διαφορετικά χάσαμε το χρόνο μας. Αφού ο ορισμός του ΟΗΕ για τις υπηρεσίες της υγείας της αναπαραγωγής συγκρούεται σε τέτοιο βαθμό με τη θέση μας όπως αυτή διατυπώνεται στις Συνθήκες - ιδίως στο πρωτόκολλο της χώρας μου - σκοπεύει το Συμβούλιο να αμφισβητήσει αυτόν τον δημόσια διατυπωθέντα ορισμό ή να μεταβάλει τον ορισμό των υπηρεσιών της υγείας της αναπαραγωγής στα θεσμικά όργανα της ΕΕ;

<SPEAKER ID=264 NAME="Neyts-Uyttebroeck">
. (ΕΝ) Όποια και αν είναι τα προσωπικά μας αισθήματα γι' αυτά τα ζητήματα, πρέπει να εργαστούμε μέσα στα ισχύοντα νομικά πλαίσια. Αρχισα την απάντησή μου υπενθυμίζοντας ότι η Ευρωπαϊκή Ένωση αυτή καθεαυτή δεν είναι μέλος του Οργανισμού Ηνωμένων Εθνών και δεν χαίρει κάποιου ειδικού καθεστώτος στις σχέσεις της με τα Ηνωμένα Έθνη.
<P>
Επίσης, υπενθύμισα ότι τα κράτη μέλη ανέλαβαν να συντονίσουν τις θέσεις τους στους διεθνείς οργανισμούς στους οποίους είναι μέλη ή στα διεθνή βήματα στα οποία δραστηριοποιούνται ή συμμετέχουν. Αυτό είναι το νομικό πλαίσιο μέσα στο οποίο προετοιμάζονται αυτές οι συναντήσεις.
<P>
Έτσι, το ψήφισμα του Ευρωπαϊκού Κοινοβουλίου ασφαλώς ενδιαφέρει τα διάφορα κράτη μέλη αλλά δεν είναι δυνατόν - με όλο το σεβασμό - να θεωρηθεί δεσμευτικό γι' αυτά.

<SPEAKER ID=265 LANGUAGE="DE" NAME="Rόbig">
Κύριε Πρόεδρε, κυρία Πρόεδρε του Συμβουλίου, αναφερθήκατε ιδιαιτέρως στο θέμα της δημόσιας υγείας. Με ενδιαφέρει το εξής, εν προκειμένω: πώς βλέπετε τη διάκριση αρμοδιοτήτων μεταξύ ΟΗΕ και Παγκόσμιας Οργάνωσης Υγείας; Ποιες είναι οι κύριες αρμοδιότητες των δύο οργανισμών;

<SPEAKER ID=266 LANGUAGE="FR" NAME="Neyts-Uyttebroeck">
. (FR) Ζητώ συγνώμη διότι δεν γνωρίζω τόσο καλά τα γερμανικά, και ιδίως την ειδικευμένη ορολογία, ώστε να σας απαντήσω στα γερμανικά, αλλά τα καταλαβαίνω. Όλα αυτά τα ερωτήματα σχετικά με την αρχιτεκτονική των διαφόρων διεθνών, ή ακόμα και παγκόσμιων οργανισμών είναι εξαιρετικά ενδιαφέροντα, αλλά θα μας πήγαιναν πολύ μακριά. Εξάλλου, το Συμβούλιο ως συλλογικό όργανο δεν έχει λάβει κάποια θέση επί του θέματος την οποία θα μπορούσα να σας ανακοινώσω εδώ εξ ονόματός του. Μπορώ να σας κοινοποιήσω τις προσωπικές μου απόψεις, οι οποίες θα σας ενδιέφεραν ίσως, αλλά δεν αλλάζουν σε τίποτα την κατάσταση, εφόσον δεν αποτελούν θέση του Συμβουλίου. Μπορώ να σας πω ότι προσωπικά πιστεύω πως έχει έλθει πλέον ο καιρός όλοι αυτοί οι διεθνείς οργανισμοί, οπουδήποτε και αν εδρεύουν, να συνεργαστούν στενότερα και να συντονίσουν καλύτερα από ό,τι σήμερα τις αντίστοιχες πολιτικές τους.

<SPEAKER ID=267 NAME="Πρόεδρος">
Δεν πρόκειται να εκφράσω καμία κρίση, απλώς θα σας ζητήσω κυρίες και κύριοι, όταν έχετε χρόνο, να ξαναδιαβάσετε το Παράρτημα ΙΙ σχετικά με τη διαδικασία της Ώρας των Ερωτήσεων που προβλέπεται στο άρθρο 43, σημείο Α. Γενικές οδηγίες.
<P>
Μόνο αυτό: να το διαβάσουμε όλοι όταν έχουμε τον χρόνο.

<SPEAKER ID=268 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 15 καθίσταται άκυρη.

<SPEAKER ID=269 NAME="Αλέξανδρου Αλαβάνου">
Ερώτηση αριθ. 16 του κ. (H-0727/01):
<P>
Θέμα: Νέες καταδικαστικές αποφάσεις του Ευρωπαϊκού Δικαστηρίου σε βάρος της Τουρκίας για τη Leyla Zanna και 3 άλλους βουλευτές Το Ευρωπαϊκό Δικαστήριο, αποφαινόμενο επί των υποθέσεων 29900/96 - 29903/96 της 17/7/2001, καταδίκασε την Τουρκία σε πρόστιμο 110 000 δολαρίων για τη συνέχιση της κράτησης στις τουρκικές φυλακές της Leyla Zanna (βραβείο Ζαχάρωφ) και τριών άλλων βουλευτών.
<P>
Δεδομένου ότι η Τουρκία με συστηματικό τρόπο αγνοεί τις αποφάσεις του Ευρωπαϊκού Δικαστηρίου, μπορεί το Συμβούλιο να παράσχει ενδείξεις ότι η Τουρκία προτίθεται να συμμορφωθεί με τις ανωτέρω αποφάσεις του Δικαστηρίου; Μπορεί το Συμβούλιο να μας παράσχει τον κατάλογο των δικαστικών αποφάσεων του Ευρωπαϊκού Δικαστηρίου τις οποίες εξακολουθεί η Τουρκία να αγνοεί; Τι μέτρα προτίθεται να λάβει;

<SPEAKER ID=270 LANGUAGE="NL" NAME="Neyts-Uyttebroeck">
. (NL) Το Συμβούλιο θα ήθελε να επιστήσει την προσοχή σας, κύριε βουλευτά, στο γεγονός ότι οι αποφάσεις στις οποίες αναφερθήκατε έχουν ληφθεί από το Ευρωπαϊκό Δικαστήριο των Ανθρωπίνων Δικαιωμάτων στο Στρασβούργο. Πρόκειται δηλαδή για το δικαστήριο που δημιούργησε το Συμβούλιο της Ευρώπης και όχι για το Δικαστήριο των Ευρωπαϊκών Κοινοτήτων του Λουξεμβούργου. Η Ευρωπαϊκή Ένωση δεν διαθέτει τη στιγμή αυτή συγκεκριμένα δεδομένα στη βάση των οποίων θα μπορούσε να υποθέσει ότι η Τουρκία δεν θα σεβαστεί τις συγκεκριμένες αποφάσεις του Ευρωπαϊκού Δικαστηρίου Ανθρωπίνων Δικαιωμάτων. Γενικότερα, η Ευρωπαϊκή Ένωση δεν διαθέτει καν ένα κατάλογο των αποφάσεων του Ευρωπαϊκού Δικαστηρίου Ανθρωπίνων Δικαιωμάτων για τις οποίες μπορεί να μην έχει ενημερωθεί η Τουρκία.
<P>
Το Συμβούλιο, εννοώ αυτό το Συμβούλιο, δηλαδή το Συμβούλιο της Ευρωπαϊκής Ένωσης, σας υπενθυμίζει ότι έτσι και αλλιώς δεν έχει την αρμοδιότητα να επιβάλλει την εκτέλεση των αποφάσεων του Ευρωπαϊκού Δικαστηρίου Ανθρωπίνων Δικαιωμάτων. Θα ήθελα να σας τονίσω επίσης εξ ονόματος του Συμβουλίου ότι η Ένωση, συγκεκριμένα στο πλαίσιο του ενισχυμένου πολιτικού διαλόγου με την Τουρκία, χρησιμοποιεί κάθε ευκαιρία προκειμένου να υπογραμμίσει την υποχρέωση που έχει αναλάβει αυτή η χώρα να σέβεται όλες τις διεθνείς δεσμεύσεις που έχει αναλάβει, ιδιαίτερα μάλιστα στον τομέα των ανθρωπίνων δικαιωμάτων, στον οποίο βέβαια υπάγονται οι αποφάσεις του Ευρωπαϊκού Δικαστηρίου Ανθρωπίνων Δικαιωμάτων.
<P>
Στο πλαίσιο της εταιρικής σχέσης για την προσχώρηση της Τουρκίας, η Ευρωπαϊκή Ένωση αποφάσισε ότι η Τουρκία οφείλει να σέβεται και να εξασφαλίζει τα ανθρώπινα δικαιώματα και τις θεμελιώδεις ελευθερίες και ότι οφείλει να φροντίζει για την εφαρμογή τους στην πράξη. Το Συμβούλιο θα μελετήσει με προσοχή τις απαιτήσεις της Τουρκίας στον τομέα αυτό αφού υποβάλει η Επιτροπή την έκθεσή της για την Τουρκία.
<P>
Μπορώ επομένως απλώς να επαναλάβω ότι το Συμβούλιο δεν διαθέτει κατάλογο αποφάσεων του Ευρωπαϊκού Δικαστηρίου Ανθρωπίνων Δικαιωμάτων, τις οποίες πιστεύεται ότι αγνοεί η Τουρκία.

<SPEAKER ID=271 NAME="Αλαβάνος">
 (GUE/NGL). Εγώ καταλαβαίνω την κούραση που έχει η εκπρόσωπος του Συμβουλίου, είναι από το πρωί εδώ, παρενέβη σε πάρα πολλά θέματα, και μόνο εκεί μπορώ να αποδώσω μια περιφρόνηση προς το Δικαστήριο Ανθρωπίνων Δικαιωμάτων. Δεν νοείται αλλιώς εκπρόσωπος του Συμβουλίου Υπουργών της Ευρωπαϊκής Ένωσης να λέει ότι δεν ξέρουμε τις αποφάσεις του Δικαστηρίου Ανθρωπίνων Δικαιωμάτων, και μάλιστα εδώ στο Στρασβούργο. Είναι ντροπή αυτό το πράγμα, είναι ντροπή!
<P>
Εξάλλου, το Ευρωπαϊκό Κοινοβούλιο, στις τελευταίες του αποφάσεις για την Τουρκία, έχει ζητήσει ανάμεσα στα άλλα από την Τουρκία να σεβαστεί τις αποφάσεις και να πειθαρχήσει στις αποφάσεις του Ευρωπαϊκού Δικαστηρίου. Αυτό ως ένα σχόλιο. Το ερώτημά μου αφορά τη Λεϊλά Ζάνα. Έχει πάρει βραβείο Ζαχάρωφ, είναι συνάδελφός σας. Είστε βουλευτής της Βελγικής Βουλής. Είναι βουλευτής της Τουρκικής Εθνοσυνέλευσης. Είναι γυναίκα, είναι στην ηλικία σας, είναι στις φυλακές. Μπορεί για μια χώρα που είναι υπό ένταξη στην Ευρωπαϊκή Ένωση να αγνοούμε αυτό το θέμα και να απαντάμε με αυτό τον τρόπο;

<SPEAKER ID=272 NAME="Neyts-Uyttebroeck">
. (ΕΝ) Ίσως εδώ να φταίνε τα προβλήματα της ταυτόχρονης διερμηνείας. Δεν είπα ότι δεν έχουμε τον κατάλογο των αποφάσεων του Ευρωπαϊκού Δικαστηρίου·είπα ότι δεν έχουμε κατάλογο με τις αποφάσεις με τις οποίες ενδεχομένως δεν συμμορφώθηκε η Τουρκία. Αυτό είπα και είναι διαφορετικό. Ήμουν παρούσα στο προηγούμενο Σώμα που απένειμε το βραβείο στην κ. Zanna και ως βουλευτής του Κοινοβουλίου συντάχθηκα με πολλές από τις θέσεις που έλαβε αυτό το Κοινοβούλιο απέναντι στην Τουρκία. Ξέρετε καλά ότι η θέση του Συμβουλίου είναι πολύ σαφής. Καταστήσαμε επανειλημμένως τη θέση αυτή σαφή στην Τουρκία και θα συνεχίσουμε να το κάνουμε.

<SPEAKER ID=273 NAME="Κόρακας">
Η κυρία Υπουργός είπε ότι διευκρίνισε πως δεν πρόκειται για Δικαστήριο της Ευρωπαϊκής Ένωσης, αλλά για δικαστήριο του Συμβουλίου της Ευρώπης. Είναι γνωστή όμως η σχέση που έχει το Ευρωκοινοβούλιο με το Ανώτατο Δικαστήριο του Συμβουλίου της Ευρώπης.
<P>
Δεύτερον, μας είπε, και το επανέλαβε, ότι δεν έχει κατάλογο αποφάσεων του Δικαστηρίου αυτού που να μην εφάρμοσε η Τουρκία. Πέρα από τις αποφάσεις για τη Λεϊλά Ζάνα και τους τρεις άλλους βουλευτές που είναι στη φυλακή, υπάρχει η περίφημη απόφαση της Τιτίνας Λοϊζίδου, της Ελληνοκύπριας η οποία περιμένει ακόμα να εισπράξει τις αποζημιώσεις από την Τουρκία, όπως αποφάσισε το Ανώτατο Δικαστήριο, ενώ η Τουρκία προκλητικά δηλώνει ότι δεν πρόκειται να εφαρμόσει την απόφαση. Εκπλήσσομαι, επαναλαμβάνω, κ. Πρόεδρε, γιατί η κ. Υπουργός διετέλεσε και ευρωβουλευτής και βουλευτής της χώρας της και θα έπρεπε τουλάχιστον αυτά να τα είχε υπόψη της, και μπορούσε εάν δεν είχε τέτοιο κατάλογο αποφάσεων να τον αναζητήσει, είχε όλο το χρόνο για να μην έλθει, ας μου επιτραπεί η έκφραση, έτσι αδιάβαστη σήμερα μπροστά μας.

<SPEAKER ID=274 NAME="Neyts-Uyttebroeck">
. (ΕΝ) Μερικές φορές αναρωτιέμαι εάν ο τόνος που υιοθετούν ορισμένοι βουλευτές έχει να κάνει με το φύλο, την ηλικία μου ή κάτι άλλο.
<P>
Ήμουν πολύ σαφής στις απαντήσεις μου. Υπάρχει διαφορά ανάμεσα στο Δικαστήριο των Ανθρωπίνων Δικαιωμάτων και το δικό μας Ευρωπαϊκό Δικαστήριο στο Λουξεμβούργο, όπως πολύ καλά γνωρίζετε. Θεωρούμε την Τουρκία υπεύθυνη για το σεβασμό όλων των διεθνών υποχρεώσεων που έχει αναλάβει η χώρα αυτή και μεταξύ αυτών, φυσικά, είναι η Ευρωπαϊκή Σύμβαση για την Προάσπιση των Ανθρωπίνων Δικαιωμάτων. Αυτό αποτελεί ένα από τα μόνιμα στοιχεία του πολιτικού διαλόγου με την Τουρκία. Κάνουμε τη δουλειά μας. Ίσως να μην επιφέρει πάντοτε τα αποτελέσματα που θα θέλατε ή να μην τα επιφέρει τόσο γρήγορα όσο θα θέλατε, αλλά κάνουμε τη δουλειά μας.

<SPEAKER ID=275 NAME="Πρόεδρος">
Κυρία Προεδρεύουσα του Συμβουλίου, σας ευχαριστώ, εξ ονόματος του Κοινοβουλίου για την παρουσία σας εδώ σήμερα αυτό το απόγευμα και για όλες τις απαντήσεις που μας δώσατε. Μερικές φορές μας αρέσουν περισσότερο και άλλες λιγότερο, αλλά σας ευχαριστούμε πολύ για την αφοσίωσή σας.
<P>
Δεδομένου ότι ο χρόνος που προβλέπεται για την Ώρα των Ερωτήσεων προς το Συμβούλιο έχει εξαντληθεί, οι ερωτήσεις 17 ως 23, 25 και 26 θα απαντηθούν γραπτώς. Η ερώτηση 24 του κ. Van Lancker δεν γίνεται δεκτή διότι αναφέρεται σε ένα θέμα που συμπεριλαμβάνεται στην ημερήσια διάταξη της τρέχουσας περιόδου συνόδου.
<P>
Η Ώρα των Ερωτήσεων έληξε.
<P>
(Η συνεδρίαση διακόπτεται στις 19.05 και συνεχίζεται στις 21.00.)

<CHAPTER ID=9>
Ενίσχυση του συντονισμού των οικονομικών πολιτικών στο πλαίσιο της ζώνης Ευρώ - Ανάπτυξη και απασχόληση: βελτίωση της ποιότητας και της βιωσιμότητας
<SPEAKER ID=276 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
A5-0307/2001 της κ. Berθs, εξ ονόματος της Επιτροπής Οικονομικής και Νομισματικής Πολιτικής, σχετικά με την ανακοίνωση της Επιτροπής για την ενίσχυση του συντονισμού της οικονομικής πολιτικής στη ζώνη του ευρώ (COM(2001) 82 - C5-0173/2001 - 2001/ 2083(COS))
<P>
A5-0306/2001 της κ. Peijs, εξ ονόματος της Επιτροπής Οικονομικής και Νομισματικής Πολιτικής, σχετικά με την ανακοίνωση της Επιτροπής για τη συμβολή των δημοσίων οικονομικών στην ανάπτυξη και την απασχόληση: βελτίωση της ποιότητας και της διατηρησιμότητας (COM(2000)846-C5-0172/2001-2001/2082(COS).

<SPEAKER ID=277 LANGUAGE="FR" NAME="Berθs">
. (FR) Κύριε Πρόεδρε, πριν αρχίσω την ομιλία μου ως εισηγήτρια, θα ήθελα να προβώ σε μια διαμαρτυρία και να σας ζητήσω να την διαβιβάσετε στη Διάσκεψη των Προέδρων. Πράγματι, θεωρώ παράλογο να διεξάγεται η παρούσα συζήτηση τώρα, ενώ το απόγευμα έγινε η συζήτηση για το Σύμφωνο Σταθερότητας και ενδιαμέσως, η Διάσκεψη των Προέδρων έκρινε σκόπιμο να εγγράψει μια συζήτηση για την τηλεόραση χωρίς σύνορα. Κάτι τέτοιο δεν συμβάλλει στη συνεκτικότητα των εργασιών μας.
<P>
Κύριε Πρόεδρε, κύριε Επίτροπε, αγαπητοί συνάδελφοι, η έκθεση που πρόκειται να συζητήσουμε υποβάλλεται σε μια σημαντική στιγμή. Το Ευρωπαϊκό Συμβούλιο δήλωσε στις 21 Σεπτεμβρίου ότι συνειδητοποιεί τη σημασία των θεμάτων που συζητούμε και συνέβαλε στη συζήτηση ζητώντας για πρώτη φορά από την Επιτροπή να εκπονήσει σύσταση για την οικονομική κατάσταση στη ζώνη του ευρώ την επαύριο των γεγονότων της 11ης Σεπτεμβρίου.
<P>
Ορισμένοι θα μπορούσαν να σκεφθούν ότι θα ήταν ευκολότερο να οργανωθεί ο συντονισμός των οικονομικών πολιτικών σε μια περίοδο ανάπτυξης. Δεν συνέβη όμως αυτό εθελουσίως, παρόλο που υπήρξαν αρκετές ευτυχείς συμπτώσεις, για τις οποίες μπορούμε σήμερα να εκφράσουμε την ικανοποίησή μας, όπως η μείωση των φόρων σε ορισμένα κράτη μέλη.
<P>
Σήμερα όμως, απέναντι σε μια πραγματική εξωτερική κρίση, τη στιγμή ακριβώς που οι συνέπειες της επιβράδυνσης της αμερικανικής ανάπτυξης έθεταν ήδη σε αμφισβήτηση τα θεμελιώδη δεδομένα της ανάπτυξής μας, αυτός ο συντονισμός των οικονομικών πολιτικών καθίσταται τοσούτω μάλλον δυσκολότερος, τοσούτω μάλλον περισσότερο απαραίτητος διότι στην άλλη άκρη της αλυσίδας, η ευρωπαϊκή πολιτική είναι σήμερα μια νομισματική πολιτική και ο κ. Duisenberg, εγκαινίασε με τον αμερικανό ομόλογό του, μετά τα γεγονότα της 11ης Σεπτεμβρίου, μια συνεργασία μεταξύ ζωνών.
<P>
Τις παραμονές της μετάβασης στην κυκλοφορία του ευρώ, πρέπει να στηρίξουμε την ΟΝΕ σε γερά θεμέλια. Σε αυτό μας καλεί η Επιτροπή στην ανακοίνωσή της και εκφράζουμε την ικανοποίησή μας γι' αυτό. Έχουν γίνει ήδη πολλά, αλλά και πολλά απομένουν να γίνουν. Τα κράτη μέλη πρέπει να ασκήσουν την πολιτική τους υπεύθυνα, κατά αυτόνομο τρόπο. Αλλά ο συντονισμός πρέπει να συμβάλει στο να καταστεί η πολιτική αυτή όσο το δυνατόν περισσότερο συνεκτική και αμοιβαία επωφελής. Αυτή είναι όλη η έννοια της μετάβασης στο ευρώ.
<P>
Στην έκθεση που υποβάλλω στο Κοινοβούλιο σε απάντηση της ανακοίνωσης της Επιτροπής, υποδεικνύουμε ορισμένες κατευθύνσεις τις οποίες θεωρούμε ουσιώδεις. Kαταρχάς, ο συντονισμός αυτός βασίζεται στην ευρωομάδα, στον πρόεδρό της, ο οποίος πρέπει να μπορούμε να θεωρούμε ότι μιλά εξ ονόματος όλων. Πρωταγωνιστικό ρόλο πρέπει επίσης να έχει η Επιτροπή. Δεν μπορεί να ενεργεί εδώ όπως σε έναν τομέα κλασικής, θα έλεγα, αρμοδιότητας. Πρόκειται για ρόλο κατά κάποιο τρόπο περισσότερο πολιτικό, όπου πρέπει να αποδείξει την ικανότητά της να υποβάλλει καινοτόμες προτάσεις, να αναπτύσσει μεσοπρόθεσμες προοπτικές. Και το Ευρωπαϊκό Κοινοβούλιο πρέπει να αποτελέσει το δημόσιο χώρο συζήτησης για το συντονισμό των εθνικών πολιτικών.
<P>
Γιααυτό, πρέπει να ακολουθήσουμε τρεις τύπους κατευθύνσεων. Η πρώτη: χρειαζόμαστε δείκτες, εναρμονισμένες στατιστικές, βαρόμετρα για τη ζώνη. Δεν είναι δυνατόν να υπάρξει οικονομική πολιτική της ζώνης του ευρώ χωρίς καλό όργανο πλοήγησης. Και γνωρίζω ότι στο εσωτερικό των κρατών μελών διεξάγεται μια συζήτηση για τη σχέση κόστους/αποτελεσματικότητας των δεικτών. Υποστηρίζουμε σαφώς τη δαπάνη κάποιων ποσών για περισσότερο λειτουργικούς δείκτες.
<P>
Το δεύτερο ουσιώδες για μας σημείο είναι η ανταλλαγή πληροφοριών. Τα μέλη της ευρωομάδας έχουν αρχίσει να το κάνουν. Θεωρούμε ουσιώδες να προχωρήσουν περισσότερο, να επωφεληθούν από όλα όσα μπορεί να προσφέρει η αξιολόγηση μεταξύ εταίρων, με δυνατότητα να ζητείται από την Επιτροπή η αξιολόγηση των επιπτώσεων των μέτρων που προτείνει ένα κράτος μέλος στο πλαίσιο της δημοσιονομικής, φορολογικής ή διαρθρωτικής πολιτικής του.
<P>
Τέλος, κύριε Πρόεδρε, πρέπει να βελτιωθεί η ποιότητα και η συνεκτικότητα της συζήτησης σε όλες της τις διαστάσεις. Στα εθνικά κοινοβούλια, πρέπει να εισαχθεί ο συντονισμός των οικονομικών πολιτικών. Αυτό σημαίνει εισαγωγή των γενικών προσανατολισμών οικονομικής πολιτικής κατά τη συζήτηση του εθνικού προϋπολογισμού. Αυτό σημαίνει επίσης ότι πρέπει να οργανώνεται εθνική συζήτηση γύρω από τα προγράμματα σταθερότητας, αλλά και ότι εμείς εδώ, στο Ευρωπαϊκό Κοινοβούλιο, όταν συζητούμε τους γενικούς προσανατολισμούς οικονομικής πολιτικής, θέλουμε να ακούμε προηγουμένως τους συναδέλφους μας από τα εθνικά κοινοβούλια. Και τέλος, κύριε Πρόεδρε, αυτό σημαίνει επίσης ότι επιθυμούμε να παρουσιάζεται ο πρόεδρος της ευρωομάδας όσο συχνά είναι απαραίτητο ενώπιον της αρμόδιας επιτροπής μας.

<SPEAKER ID=278 LANGUAGE="NL" NAME="Peijs">
. (NL) Κύριε Πρόεδρε, η ανακοίνωση της Επιτροπής σχετικά με τα δημόσια οικονομικά παραμένει σήμερα, αρκετό καιρό μετά τη δημοσίευσή της, εξαιρετικά επίκαιρη. Η οικονομία επιβραδύνεται από μόνη της ή ως συνέπεια της χαλαρής πολιτικής των κρατών μελών, καθώς επίσης και ως συνέπεια των τραγικών γεγονότων της 11ης Σεπτεμβρίου. Οι αιτίες αυτές δημιουργούν για πρώτη φορά εδώ και αρκετό καιρό πίεση στα δημόσια οικονομικά των κρατών μελών. Το παρελθόν μας διδάσκει ότι οι υψηλές κρατικές δαπάνες μπορούν να οδηγήσουν σε έντονη αναποτελεσματικότητα, σε σημαντική εξάρτηση από τις κεφαλαιουχικές αγορές, σε υψηλή φορολογία και συχνά σε αύξηση της ανεργίας. Όλοι αυτοί οι παράγοντες μπορούν να εμποδίσουν σοβαρά την υγιή ανάπτυξη του ιδιωτικού τομέα και επομένως την αύξηση της απασχόλησης εξαιτίας της ζήτησης των αγορών.
<P>
Οι αρχηγοί κρατών και κυβερνήσεων προέβλεψαν εδώ και σχεδόν δέκα χρόνια ότι θα υπήρχε αυτή η εξέλιξη και συμφώνησαν στο Μάαστριχτ να αγωνιστούν για την επίτευξη διαρκούς δημοσιονομικής σταθερότητας. Η συνεργασία των κρατών μελών εντός μίας μεγάλης νομισματικής ζώνης με συντονισμό των οικονομικών πολιτικών τους μεν, χωρίς όμως πραγματική πολιτική ένωση απαιτεί να τηρούν τα κράτη μέλη τις αμοιβαίες δεσμεύσεις τους. Η ΕΚΤ επηρεάζει μέσω των οργάνων που έχουν δοθεί στη διάθεσή της τη σταθερότητα των τιμών και επομένως το επίπεδο ζωής των πολιτών της ζώνης του ευρώ.
<P>
Μετά από μία συζήτηση που πραγματοποιήθηκε στην επιτροπή μας, θα ήθελα να υπογραμμίσω άλλη μία φορά ότι η σταθερότητα των τιμών και ο έλεγχος του πληθωρισμού συμβάλλουν στη διατήρηση της αγοραστικής δύναμης των πλέον χαμηλόμισθων και αποτελούν κίνητρο για να συμμετέχουν αυτοί στην αγορά εργασίας. Η σταθερότητα των τιμών αποτρέπει την υποβάθμιση της αγοραστικής δύναμης των συνταξιούχων. Η σταθερότητα των τιμών έχει ως αποτέλεσμα να παρέχουν οι αυξήσεις μισθών πραγματικά περισσότερα οικονομικά περιθώρια στα νοικοκυριά της Ευρώπης και να μην αποσκοπούν απλώς στην αντιμετώπιση του πληθωρισμού όπως συμβαίνει στη χώρα μου.
<P>
Ορισμένες χώρες παρέχουν φορολογικές ελαφρύνσεις με το ένα χέρι και επιβάλλουν αυξήσεις στον ΦΠΑ και αύξηση των ειδικών φόρων με το άλλο χέρι. Το αποτέλεσμα είναι η δυσπιστία προς τους πολιτικούς. Το καθήκον που έχει ανατεθεί στην Κεντρική Τράπεζα να αγρυπνά για τη σταθερότητα των τιμών αποτελεί το πλέον αποτελεσματικό κοινωνικό μέτρο που μπορώ να θυμηθώ τα τελευταία χρόνια.
<P>
Εκτός από το στόχο της σταθερότητας που έχει η Κεντρική Τράπεζα, αποφασιστικής σημασίας είναι και η δημοσιονομική πολιτική, καθώς και η πολιτική επενδύσεων που ακολουθούν τα κράτη μέλη, πολιτική η οποία επηρεάζει την ζωή και την εργασία των Ευρωπαίων και την εμπιστοσύνη τους στο κοινό νόμισμα. Ο Πρόεδρος Duisenberg ανέφερε ότι ανησυχεί έντονα από τη χαλάρωση των δημοσιονομικών στόχων. Και εσείς ο ίδιος, κύριε Επίτροπε, υπενθυμίσατε σε σημαντικές χώρες όπως η Γερμανία, η Γαλλία, η Ιταλία και η Πορτογαλία τις δεσμεύσεις που έχουν αναλάβει. Στις ίδιες αυτές χώρες ακούγονται φωνές υπέρ της χαλάρωσης του Συμφώνου Σταθερότητας.
<P>
Ας μην έχουμε όμως αμφιβολία: οι χρηματοοικονομικές αγορές παρακολουθούν με άγρυπνο μάτι τη δημοσιονομική πολιτική των κρατών μελών σε αυτή την περίοδο ύφεσης της οικονομίας. Οι χώρες οι οποίες δεν έλαβαν τα μέτρα τους όταν η οικονομία ακολουθούσε ανοδική πορεία αντιμετωπίζουν τώρα βέβαια τα περισσότερα προβλήματα προκειμένου να τηρήσουν το Σύμφωνο Σταθερότητας. Δεν είναι φυσικά ρεαλιστικό να περιμένει κανείς ότι θα αυξήσουν τώρα τη φορολογία τους οι χώρες αυτές ή θα περικόψουν τις δαπάνες τους, όμως θεωρώ κάθε αύξηση δαπανών ως ανεύθυνη υποθήκευση του μέλλοντός τους. Η γενιά μας οφείλει να πληρώσει τους δικούς της λογαριασμούς και να μην τους φορτώσει στην επόμενη.
<P>
Η σημερινή κατάσταση αποτελεί δοκιμή για την αξιοπιστία της ΟΝΕ και είναι ηλίου φαεινότερο για τις χρηματοοικονομικές αγορές ότι οι κρατικοί προϋπολογισμοί αποτελούν τον αδύνατο κρίκο στην αλυσίδα της ΟΝΕ. Οι κυβερνήσεις δεν θα πρέπει να θεωρήσουν ότι, ναι μεν το ευρώ ανήκει σε όλους μας, όμως ο προϋπολογισμός τους είναι αποκλειστικά εθνική υπόθεση! Εξάλλου κανείς δεν μπόρεσε να μου εξηγήσει τι νόημα θα είχε ένα Σύμφωνο Σταθερότητας το οποίο θα ίσχυε μόνο όταν η οικονομία βάδιζε καλά. Ακριβώς σε περίοδο επιβράδυνσης της οικονομίας χρειάζεται να εφαρμόζονται στην πράξη οι συμφωνίες.
<P>
Η Ευρωπαϊκή Επιτροπή αφιερώνει μεγάλο μέρος της ανακοίνωσής της στις μελλοντικές δημογραφικές εξελίξεις. Πρόκειται για ιδιαίτερα σημαντικό ζήτημα, καθώς η γήρανση του πληθυσμού θα έχει ιδιαίτερες επιπτώσεις στους προϋπολογισμούς μας στο μέλλον. Η γήρανση του πληθυσμού αποτελεί άλλο ένα επιχείρημα προκειμένου να σεβαστούμε το Σύμφωνο Σταθερότητας. Θα πρέπει επίσης, κύριε Πρόεδρε, να δώσουμε ακόμα περισσότερη έμφαση στη δια βίου εκπαίδευση προκειμένου να προσαρμόζονται διαρκώς τα επαγγελματικά προσόντα των εργαζομένων, ενώ οι άνθρωποι θα χρειάζεται ενδεχομένως να εργάζονται περισσότερα χρόνια, περισσότερο δηλαδή από την ηλικία των 57,5 ετών όπως συμβαίνει σήμερα συνήθως, για παράδειγμα στις Κάτω Χώρες. Στην έκθεσή μου θέτω το ερώτημα εάν η ατομική αντιμετώπιση των προβλημάτων κάθε κράτους μέλους με τις πολιτικές τάσεις βραχυπρόθεσμης σκέψης που αυτή συνεπάγεται δεν θα αποβεί εις βάρος των δίκαιων προσδοκιών των πολιτών σχετικά με τα συνταξιοδοτικά συστήματα και τα συστήματα πρόνοιας.
<P>
Κύριε Πρόεδρε, δεν θα ήθελα με κανένα τρόπο να δώσω με την έκθεσή μου την εντύπωση ότι οι κρατικές επενδύσεις θα πρέπει να απαγορευθούν, καθώς στο Σύμφωνο Σταθερότητας προβλέπεται ήδη ένα περιθώριο του 60% του ΑΕΠ προκειμένου να καλύπτονται οι ανάγκες των κρατικών επενδύσεων. Το περιθώριο αυτό είναι αρκετό για επενδύσεις σε βάθος στην εκπαίδευση, την έρευνα και την ανάπτυξη, καθώς και στην ιατροφαρμακευτική περίθαλψη. Καταλήγοντας, κύριε Πρόεδρε, χαίρομαι για την εποικοδομητική συζήτηση που πραγματοποιήσαμε με την Ομάδα των Σοσιαλιστών προκειμένου να επιτευχθεί μία ικανοποιητική συμβιβαστική λύση. Θα σας καλέσω αύριο κατά την ψηφοφορία να υποβάλετε προφορική συμβιβαστική τροπολογία.

<SPEAKER ID=279 LANGUAGE="ES" NAME="Colom i Naval">
. (ES) Κύριε Πρόεδρε, δεδομένου ότι πρόκειται για μία κοινή συζήτηση, θα διευκρινίσω ότι η αποστολή μου περιορίζεται στην έκθεση της κ. Peijs.
<P>
Συνηθίζεται, κύριε Πρόεδρε, οι συντάκτες γνωμοδότησης να συγχαίρουν συχνά τον εισηγητή της αρμόδιας επιτροπής για τα κονδύλιο, να εκφράζουν την συμφωνία και την ικανοποίησή τους, και να προσπαθούν να υπογραμμίσουν τη συμβολή τους και/ή να τονίσουν τουλάχιστον ορισμένα σημεία. Δυστυχώς, δεν θα μπορέσω να συνεχίσω αυτή την πρακτική σήμερα.
<P>
Εξ ονόματος την Επιτροπής Προϋπολογισμών, την οποία έχω την τιμή να εκπροσωπώ νόμιμα, οφείλω να εκφράσω την βαθιά απογοήτευση της επιτροπής μου για την μεταχείριση που επεφύλαξε η Επιτροπή Οικονομικής και Νομισματικής Πολιτικής στις τροπολογίες μας, και μην ερμηνεύσετε καθόλου τα λόγια μου ως προσωπική άποψη.
<P>
Η Επιτροπή Προϋπολογισμών κατέληξε στη γνωμοδότησή της ομόφωνα κατά τη διάρκεια απουσίας μου λόγω ασθενείας. Δεν ήμουν παρών ούτε καν εκείνη την τελική στιγμή για να υπερασπιστώ τις προτάσεις μου και, επομένως η γνωμοδότηση εγκρίθηκε χωρίς διαφωνίες. Δεν υπήρχε ούτε μία αρνητική ψήφος και δεν υπήρχε, επομένως, πολιτική διάκριση. Δεν πρόκειται επ' ουδενί για μας για ένα κομματικό ζήτημα.
<P>
Όμως η πλειοψηφία των μελών της Επιτροπής Οικονομικής και Νομισματικής Πολιτικής απέρριψε τις τροπολογίες μας συνολικά, ίσως να διέπεσε της αντιλήψεώς μου αλλά νομίζω ότι καμία από τις τροπολογίες μας δεν έτυχε της έγκρισης αυτής της πλειοψηφίας της Επιτροπής Οικονομικής και Νομισματικής Πολιτικής. Και στην Επιτροπή Προϋπολογισμών έχουμε την αίσθηση, κύριε Πρόεδρε, ότι οι εποικοδομητικές και καθαρά θεσμικές προτάσεις μας, υποτιμήθηκαν και απορρίφθηκαν καθαρά και ξάστερα. Με κάθε ειλικρίνεια, μας είναι δύσκολο να εξηγήσουμε αυτή τη συστηματική αρνητική ψήφο.
<P>
Κυρίες και κύριοι, το έγγραφο της Επιτροπής που χρησίμευσε ως βάση για τη συζήτησή μας επικεντρωνόταν, είναι αλήθεια, στους εθνικούς προϋπολογισμούς, για να το πούμε έτσι. Αλλά όταν η Επιτροπή Προϋπολογισμών προσέθεσε την κοινοτική διάσταση, η Επιτροπή, συγκεκριμένα ο Επίτροπος που είναι παρών, μας ευχαρίστησε και εξέφρασε την εκτίμησή του γι' αυτή τη διεύρυνση της προοπτικής της Κοινότητας. Λοιπόν, η Επιτροπή Οικονομικής και Νομισματικής Πολιτικής αρνήθηκε να ανοίξει τα μάτια της σ' αυτή την επιπρόσθετη διάσταση.
<P>
Γιατί; Γιατί η Επιτροπή Οικονομικής και Νομισματικής Πολιτικής αρνείται ότι ο ασήμαντος προϋπολογισμός της Ευρωπαϊκής Ένωσης, το 1,07% του κοινοτικού ΑΕΠ, έχει μία ισχύ που δεν έχει τίποτα να ζηλέψει από εκείνον των κρατών μελών; Απορρίπτοντας την τροπολογία 7, αυτό ακριβώς έκανε.
<P>
Σ' εμάς της Επιτροπής Προϋπολογισμών, μας είναι δύσκολο να καταλάβουμε ότι, δύο μέρες πριν από την πρώτη ανάγνωση του προϋπολογισμού του 2001, η Επιτροπή Οικονομικής και Νομισματικής Πολιτικής αρνείται, απορρίπτοντας τις τροπολογίες 5 και 6, το πολλαπλασιαστικό αποτέλεσμα των κοινοτικών δαπανών και τον συχνά παραδειγματικό χαρακτήρα τους για τις εθνικές, περιφερειακές και τοπικές αρχές. Αν αυτός είναι το οικονομικό σκεπτικό της Επιτροπής Οικονομικής και Νομισματικής Πολιτικής, το αναμενόμενο θα ήταν να αποσύρει όλες τις τροπολογίες που παρουσίασε στο σχέδιο του προϋπολογισμού. Θα ήταν το πιο λογικό εκ μέρους της.
<P>
Κυρίες και κύριοι, 90 μέρες πριν από την κυκλοφορία του ευρώ, παρακάμπτεται κάθε υπόνοια φορολογικής πολιτικής του κοινοτικού προϋπολογισμού. Από την άποψη της Επιτροπής Προϋπολογισμών, το λογικό θα ήταν να ενισχυθεί σταδιακά ο ευρωπαϊκός προϋπολογισμός και να προχωρήσουμε πιο πέρα από τον απλό, απαραίτητο, αλλά απλό, συντονισμό των οικονομικών πολιτικών των κρατών μελών. Κάποια μέρα, όπως τώρα χρειαζόμαστε έναν Κύριο ΚΕΠΠΑ, είμαστε πεπεισμένοι ότι θα χρειαστούμε και μία Κυρία Ευρώ, ίσως την ίδια την κ. Peijs, και ένα μεγαλύτερο προϋπολογισμό της Ευρωπαϊκής Ένωσης, και από την άλλη πλευρά κάποια μείωση των εθνικών προϋπολογισμών. Και στην Επιτροπή Προϋπολογισμών διερωτώμεθα πώς πιστεύει η Επιτροπή Οικονομικής και Νομισματικής Πολιτικής ότι πρέπει να αντιμετωπιστούν οι οικονομικοί κύκλοι, οι συμμετρικές και ασύμμετρες κρούσεις, η κάθε μία ξεχωριστά ή όλες μαζί συντονισμένα και συνεταιρικά, χρησιμοποιώντας γι' αυτό τον σκοπό, μέχρι ενός σημείου, τον κοινοτικό προϋπολογισμό.
<P>
Στην Επιτροπή Προϋπολογισμών, όπου σας υπενθυμίζω ότι η γνωμοδότηση εγκρίθηκε ομόφωνα, έχουμε την εντύπωση ότι για την πλειοψηφία της Επιτροπής Οικονομικής και Νομισματικής Πολιτικής μέτρησαν περισσότερο οι ιδεολογικές προκαταλήψεις παρά η αντικειμενική αξιολόγηση των οικονομικών επιλογών που υπάρχουν.
<P>
Επιτρέψτε μου να σας υπενθυμίσω, ως καθηγητής των δημόσιων οικονομικών, ότι ήταν ο ίδιος ο Milton Freedman ο οποίος είπε ότι όλοι είμαστε μετακεϊνσιανοί. Ξέχασε αυτή την πλειοψηφία της Επιτροπής Οικονομικής και Νομισματικής Πολιτικής αυτού του Κοινοβουλίου. Η πρόταση ψηφίσματος είναι μετακεϊνσιανιστική μόνο χρονολογικά, αλλά κατά βάθος το οικονομικό της σκεπτικό είναι προγενέστερο του Κέυνς. Περιλαμβάνει στοιχεία του μονεταρισμού των δεκαετιών ' 80 και ' 90 χωρίς να λαμβάνει υπόψη το background. Όταν υπογράφηκε η Συνθήκη του Μάαστριχτ, δεν ξέρω αν όλοι οι πολιτικοί, αλλά σίγουρα εμείς οι οικονομολόγοι γνωρίζαμε ότι έπρεπε να αποβάλλουμε το συστηματικό έλλειμμα, ότι χρειαζόμασταν μία υγιή οικονομική πολιτική, αλλά επίσης γνωρίζαμε από τη δεκαετία του ' 60 ότι η ισορροπία του προϋπολογισμού ενδείκνυται μόνο σε συγκεκριμένες περιστάσεις και συνθήκες και ότι, κατά γενικό κανόνα, η αυστηρή ισορροπία του προϋπολογισμού τείνει να είναι προκυκλική, δηλαδή, τείνει να επιδεινώνει την κυκλική τάση της οικονομίας. Ήδη οι σύμβουλοι του Κένεντι, βλέπετε πόσο πίσω πηγαίνω, έδειξαν μέσω του λεγόμενου προϋπολογιστικού πλεονάσματος πλήρους απασχόλησης πώς ένας ισορροπημένος προϋπολογισμός, ακόμη και ελλειμματικός σε ορισμένες περιπτώσεις, μπορεί να παράγει ύφεση.
<P>
Γι' αυτό, κυρίες και κύριοι, σας παρακαλώ εξ ονόματος της επιτροπής μου, να υιοθετήσετε μία πιο ανοιχτή προοπτική, αυτή που παρουσιάζουν οι τροπολογίες μας και, επομένως να τις ενσωματώσετε αύριο στο κείμενο ψηφίσματος.

<SPEAKER ID=280 LANGUAGE="DE" NAME="Karas">
Κύριε Πρόεδρε, κύριε Επίτροπε, κυρίες εισηγήτριες, αγαπητοί κυρίες και κύριοι, θα ήθελα να πω σύντομα μερικά πράγματα και για τις δύο εκθέσεις, αλλά φυσικά και για τον προλαλήσαντα. Ανεξαρτήτως της πολιτικής ομάδας στην οποία ανήκει ο καθένας, δεν θα κατηγορούσα ποτέ συναδέλφους πως όταν λαμβάνουν αποφάσεις και όταν ψηφίζουν δεν έχουν ως γνώμονά τους αντικειμενικά πολιτικά αίτια και θεμελιώσεις. Μπορεί εκάστοτε να διαμορφώνονται διαφορετικές πλειοψηφίες, αλλά στις εργασίες της Επιτροπής Οικονομικής και Νομισματικής Πολιτικής, από την εποχή που παρακολουθώ τις εργασίες της, επικρατεί μεταξύ των πολιτικών ομάδων αντικειμενικότατο κλίμα, με προσανατολισμό την κοινή οικονομική και νομισματική πολιτική, κι έτσι δεν μπορώ να συμμερισθώ την κατηγορία που διατυπώθηκε εδώ, την οποία και θα ήθελα να απορρίψω. Έχετε βέβαια δίκιο ότι πρέπει στη ζώνη του ευρώ όπως και στην ευρωπαϊκή εξωτερική πολιτική και πολιτική ασφάλειας να εκφραζόμαστε με μία φωνή τόσο προς τα μέσα όσο και προς τα έξω. Οπωσδήποτε όμως, και με αυτό επανέρχομαι στις δύο εκθέσεις, ο ανταγωνισμός αναπτύσσεται όλο και περισσότερο σε παγκόσμιο επίπεδο. Το ευρώ θα αρχίσει να χρησιμοποιείται σε 89 ημέρες. Πρόκειται ήδη για το δεύτερο μεγαλύτερο νόμισμα στον κόσμο. Με την κυκλοφορία των κερμάτων και των χαρτονομισμάτων θα καταστεί σαφής η σημασία αυτού του κοινού ευρωπαϊκού νομίσματος στην παγκόσμια αγορά. Πρόκειται για μία όλως σημαντική πτυχή, και θα πρέπει να παρακολουθούμε ανελλιπώς με άγρυπνο βλέμμα την εξωτερική επίδραση της Ευρώπης στην παγκόσμια αγορά.
<P>
Αυτός ο παγκόσμιος ανταγωνισμός προϋποθέτει φυσικά, πέραν της εσωτερικής αγοράς και της Οικονομικής και Νομισματικής Ένωσης έναν αναγκαίο συντονισμό μέσα στη ζώνη του ευρώ και μέσα στην Ευρωπαϊκή Ένωση. Και πρόκειται για το εξής: πρόκειται αφενός για την πτυχή του συντονισμού, ούτως ώστε στη ζώνη του ευρώ να είναι ισχυρή η εσωτερική αγορά και πιο ανταγωνιστική η Ευρώπη. Αφετέρου σας παρακαλώ να αντιληφθείτε ότι έχουμε να κάνουμε και με τη διαφύλαξη της ελευθερίας ως βάσης του ανταγωνισμού σε αυτό το συμπεφωνημένο μεταξύ των κρατών μελών πλαίσιο. Δεν είμαστε όλοι πεπεισμένοι ότι ο συντονισμός αυτός καθαυτός είναι πανάκεια, γιατί θα πρέπει φυσικά και να συζητήσουμε πού αρχίζει ο συντονισμός. Ποιους μηχανισμούς χρησιμοποιεί ο συντονισμός και ποια είναι τα όριά του; Ο συντονισμός περιορίζει άραγε την αγορά ή την υποστηρίζει; Είναι αναμφίβολο ότι πρέπει να διεξαγάγουμε αυτήν τη συζήτηση, οι αποφάσεις που πρέπει να ληφθούν σχετικά με τον συντονισμό δεν είναι εύκολες.
<P>
Κι έτσι λέμε "ναι" στην ενίσχυση του ευρωπαϊκού διαλόγου στα εθνικά κοινοβούλια, "ναι" στο συντονισμό της στατιστικής υπηρεσίας των ευρωπαϊκών κοινοτήτων και στην ενισχυμένη δικτύωση με τις εθνικές στατιστικές υπηρεσίες, "ναι" στην αμοιβαία ανταλλαγή πληροφοριών, ώστε να καταστεί δυνατή η εκπλήρωση των κοινών καθηκόντων. Αλλά, φυσικά, λέμε "όχι" σε αυξανόμενη γραφειοκρατία, σε νέα όργανα, σε πρόσθετη διοικητική επιβάρυνση προβάλλοντας ως δικαιολογία το συντονισμό. Χρειαζόμαστε περισσότερη αποτελεσματικότητα και επαγγελματικότητα στους υπάρχοντες θεσμούς προς το συμφέρον της Κοινότητας. Αυτό δεν θα πρέπει να ερμηνευθεί ως ισοδύναμο της μείωσης της ελευθερίας και της δυνατότητας λήψεως αποφάσεων στα κράτη μέλη. Λέμε "όχι" στην προηγούμενη ενημέρωση για επιβολή φόρων ή την χρήση φορολογικών εσόδων, καθώς πιστεύουμε ότι δεν υφίσταται η κατάλληλη νομική βάση.
<P>
Υπογράμμισα μόνο αυτές τις δύο πτυχές, τις οποίες πρέπει να συζητήσουμε περαιτέρω. Θα εγκρίνουμε την έκθεση, αλλά δεν έχουν διευκρινισθεί όλες οι λεπτομέρειες, τί δηλαδή εννοούμε ακριβώς και ποιοι μηχανισμοί απαιτούνται. Κυρία Berθs, θα ήθελα να προσθέσω ακόμα κάτι. Είναι σημαντικό το ότι θίξατε το ζήτημα των δημοσίων οικονομικών συσχετίζοντάς το με τη μείωση του πληθωρισμού και με την αξιολόγηση των χρηματοπιστωτικών αγορών. Χρειαζόμαστε υγιή δημόσια οικονομικά και αυξημένο επενδυτικό κεφάλαιο στη διάθεσή μας και ως εκ τούτου απευθύνω έκκληση σε όλους όσοι αναφέρονται στην έκθεση να επιτελέσουν σωστά το καθήκον τους και να μην θεσπίζουν μόνο καλλωπιστικά μέτρα!

<SPEAKER ID=281 LANGUAGE="DE" NAME="Bullmann">
Κύριε Πρόεδρε, αξιότιμοι κυρίες και κύριοι, αξιότιμε κύριε προλαλήσαντα, δεν μπορώ να συγκρατήσω μία παρατήρηση προς τον κ. Karas. Οπουδήποτε αναπτύσσουμε ευφυώς συντονισμένες οικονομικές πολιτικές στην Ευρώπη, σημειώνουμε σημαντικές επιτυχίες. Επί παραδείγματι, τα δημόσια οικονομικά στην Ένωση πέρυσι, για πρώτη φορά ύστερα από δεκαετίες, παρουσίασαν συνολικά πλεόνασμα και αυτό ισχύει, συνάδελφε κυρία Peijs, ακόμη κι αν δεν συνυπολογίσουμε τα έκτακτα έσοδα από την εκχώρηση των αδειών κινητής τηλεφωνίας.
<P>
Δεν θα ήθελα να εξαντλήσουμε το θέμα αυτό σήμερα. Μπορεί οι επιτυχίες στο τρέχον έτος να μην είναι το ίδιο μεγάλες. Αυτό οφείλεται στην επιβράδυνση της ανάπτυξης στην Ευρωπαϊκή Ένωση, αλλά δεν σημαίνει και ότι θα πρέπει να αρχίσουμε να χτυπάμε τα τύμπανα του πληθωρισμού. Δεν υπάρχει λόγος να παραδοθούμε στον πανικό. Κανείς δεν μπορεί να καθησυχάσει τους συναδέλφους της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών. Κανείς, τουλάχιστον εδώ, στο Κοινοβούλιο, δεν θέλει να τυπώσει μαύρο χρήμα. Κανείς δεν θέλει να τυπώσει χρήμα, για να λύσει προβλήματα της δημοσιονομικής πολιτικής. Θέλουμε να τυπώσουμε χρήμα για να προμηθεύσουμε εγκαίρως τους πολίτες με το καινούριο μας νόμισμα, το ευρώ, αλλά κανείς εδώ δεν υποστηρίζει μία αβάσιμη δημοσιονομική πολιτική.
<P>
Αλλά αυτό το γνωρίζετε. Δεν είναι αυτό το θέμα! Κατά βάθος πρόκειται για κάτι τελείως διαφορετικό. Ξέρετε πολύ καλά ότι αυτές οι επιτυχίες στην εξυγίανση, στις οποίες αναφέρομαι, επετεύχθησαν στο παρελθόν όχι μέσω αυξήσεων των εσόδων, αλλά μέσω περικοπών των δαπανών. Αυτές οι περικοπές δαπανών οδήγησαν σε αυτό το θετικό αποτέλεσμα, αλλά και σε αρνητικά αποτελέσματα. Η υποδομή είναι σε πολλούς δημόσιους τομείς αδρανοποιημένη. Τα κοινωνικά δίκτυα είναι σε πολλά σημεία στο όριο των αντοχών τους και εμείς παρουσιάζουμε, όσον αφορά την επενδυτική μας συμπεριφορά τόσο στον ιδιωτικό όσο και στο δημόσιο τομέα, κρίσιμα στρατηγικά κενά σε σχέση με τους ανταγωνιστές μας στην παγκόσμια σκηνή.
<P>
Τώρα αντιμετωπίζουμε μία κατάσταση, όπου θα υποχωρήσουν, λόγω της συγκυρίας, τα έσοδα του δημοσίου. Τώρα έχουμε το κρίσιμο ερώτημα: τι κάνουμε σε μία τέτοια κατάσταση; Θέλετε όντως στα σοβαρά να υποστηρίξετε περαιτέρω συνολικές περικοπές εσόδων και δαπανών του Δημοσίου; Θέλετε μέσω περικοπών του προϋπολογισμού να φροντίσετε να καθυστερήσουν οι απαραίτητες για το μέλλον όλων μας επενδύσεις; Θέλετε να ενταχθείτε σε ένα ακόμη προκυκλικό χάσμα, το οποίο θα μας αποκόψει μακροπρόθεσμα όλους συνολικά από την πορεία της ανάπτυξης;
<P>
Δεν δύναμαι να διανοηθώ ότι θέλετε κάτι τέτοιο. Ο κ. von Wogau ρώτησε σήμερα το μεσημέρι: τι θέλουν τελικά οι σοσιαλιστές; Θα σας απαντήσω: θέλουμε να εμποδίσουμε μία τέτοια ψοφοδεή πολιτική! Θέλουμε να θέσουμε ένα τέρμα στη βραχύπνοη ανάπτυξη, διότι με την ψοφοδεή πολιτική των κεντρικών τραπεζών ή με την ψοφοδεή πολιτική των κυβερνήσεων χάνεται η μακροπρόθεσμη ευκαιρία. Έχουμε καταθέσει εύλογες τροπολογίες. Αν συμφωνήσετε μαζί μας σε συμβιβαστικές λύσεις, θα ακολουθήσουμε ένα κοινό δρόμο. Αν δεν είναι δυνατό, δεν θα ακολουθήσουμε κοινό δρόμο!

<SPEAKER ID=282 LANGUAGE="ES" NAME="Gasςliba i Bφhm">
Κύριε Πρόεδρε, κυρίες και κύριοι, θα ήθελα να ξεκινήσω την παρέμβασή μου ταυτιζόμενος με το παράπονο που εξέφρασε η κ. Berθs, διότι πραγματικά δεν έχει νόημα να γίνεται μία πολύ ενδιαφέρουσα κατά τα άλλα συζήτηση, σχετικά με το Σύμφωνο Σταθερότητας και Ανάπτυξης και σχετικά με τα συμπεράσματα του ECOFIN στη Λιέγη, να παρεμβάλλεται η τηλεόραση χωρίς σύνορα στο ενδιάμεσο και τώρα να συζητάμε αυτό που θεωρώ ότι είναι μια λογική συνέχεια της πρώτης συζήτησης, τις εκθέσεις των βουλευτών Berθs και Peijs, στις οποίες ανακοινώνω εξ ονόματος της Ομάδας των Φιλελευθέρων ότι θα δώσουμε την υποστήριξή μας και τη θετική μας ψήφο.
<P>
Δεν μπορώ να μην συσχετίσω τη συζήτηση αυτού του απογεύματος με τα θέματα αυτών των εκθέσεων, κυρίως, κάνοντας μια αναφορά στην παρούσα οικονομική κατάσταση. Είναι φανερό ότι κατά τη διάρκεια των πρώτων μηνών αυτού του έτους, η επιβράδυνση της αμερικανικής οικονομίας είχε μεγαλύτερη επίδραση από την αρχικά προβλεπόμενη και ότι οι τρομερές τρομοκρατικές επιθέσεις στην Νέα Υόρκη και την Ουάσινγκτον επιδείνωσαν ακόμη περισσότερο αυτές τις προοπτικές με ορισμένες πραγματικά νέες και, αναμφισβήτητα, δικαιολογημένες ανάγκες οικονομικής παρέμβασης.
<P>
Όμως η επιδείνωση της κατάστασης δεν θα έπρεπε να μας οδηγήσει στη δικαιολόγηση μίας μεγαλύτερης δημόσιας παρέμβασης ή, όπως είπε πολύ σωστά η Προεδρεύουσα του Συμβουλίου, στο πάγωμα ή τον παραμερισμό της αναγκαιότητας να συνεχίσουμε τη γραμμή των διαρθρωτικών μεταρρυθμίσεων που εξακολουθεί να χρειάζεται η ευρωπαϊκή οικονομία ώστε να γίνει πραγματικά ανταγωνιστική σε διεθνές επίπεδο.
<P>
Έχω την πεποίθηση ότι θα υπάρξει μια ανάκτηση της εμπιστοσύνης στο οικονομικό επίπεδο το συντομότερο δυνατό και ότι θα ξεπεραστεί αυτή η ιδιαίτερη σημερινή κατάσταση, και σε λίγο καιρό θα ξαναβρεθούμε αντιμέτωποι με τις ίδιες απαιτήσεις που είχαμε πριν από τρεις μήνες. Δηλαδή: την εδραίωση της ευρωπαϊκής οικονομίας, την αύξηση της ανταγωνιστικότητάς της σύμφωνα με τα κριτήρια της Λισαβόνας, την ενίσχυση του συντονισμού και, όπως έχουμε σχολιάσει πολλές φορές με τον Επίτροπο Solbes, τη δημιουργία μίας πραγματικής γραμμής και μίας αυθεντικής οικονομικής και νομισματικής πολιτικής, όπως απαιτεί η παρουσία του ευρώ και της νομισματικής ένωσης.
<P>
Κυρίες και κύριοι, αυτό είναι το βασικό σκεπτικό, μολονότι υπάρχουν και άλλα θέματα λεπτομερώς και επαρκώς ανεπτυγμένα στις αντίστοιχες εκθέσεις των βουλευτών Berθs και Peijs.

<SPEAKER ID=283 NAME=" Lambert">
Κύριε Πρόεδρε, θέλω να θίξω ιδιαίτερα το θέμα των δημόσιων δαπανών, της ποιότητας και της απασχόλησης. Η αιτιολογική έκθεση της κ. Peijs είναι πολύ ενδιαφέρουσα γιατί εξηγεί το ιστορικό.
<P>
Πρέπει να είμαστε προσεκτικοί όταν τρέχουμε πίσω από το αμερικανικό οικονομικό μοντέλο. Ένα από τα πράγματα που έκαναν πολλούς ανθρώπους στην Ευρωπαϊκή Ένωση εχθρικούς απέναντι στο ευρώ είναι το γεγονός ότι θεώρησαν την εισαγωγή του συνδεδεμένη με περικοπές των δημόσιων δαπανών. Στο αμερικανικό οικονομικό μοντέλο, είδαμε να δίδεται προτεραιότητα στο ιδιωτικό και στην περικοπή του δημοσίου. Το αποτέλεσμα ήταν τρομερή ανισότητα ανάμεσα σε πλούσιους και φτωχούς και υψηλά επίπεδα παιδικής φτώχειας - σε αντίθεση με τις χώρες που επενδύουν στις κοινωνικές δαπάνες και κλείνουν την ψαλίδα του πλούτου. Ξέρουμε ότι η παιδική φτώχεια συνδέεται με χαμηλότερη επίδοση στην εκπαίδευση, λιγότερες προοπτικές εργασίας και ούτω καθεξής.
<P>
Είδαμε επίσης στην οικονομία αυτή μείωση της ασφάλειας της εργασίας και περισσότερες ώρες εργασίας με την εισαγωγή της νοοτροπίας περί ευέλικτης συμβάσεως. Στο ΗΒ, η υπεργολαβία με μικρότερο κόστος πολύ συχνά οδηγεί σε αντισταθμιστικά φορολογικά μέτρα στους χαμηλότερους μισθούς, στη δημόσια ενίσχυση των χαμηλών μισθών από φτωχούς εργοδότες. Το αμερικανικό μοντέλο αντιπροσωπεύει επίσης ένα μη βιώσιμο μοτίβο κατανάλωσης που επηρεάζει μακροπρόθεσμα την οικονομία. Η ομάδα μου πιστεύει ότι η έκθεση της κ. Peijs δεν εξετάζει επαρκώς την ποιότητα της συμβολής των δημοσίων οικονομικών. Γι' αυτό, δεν μπορούμε να στηρίξουμε την έκθεση αυτή στην τωρινή της μορφή. Εξ ου και οι τροπολογίες που κατέθεσα.
<P>
Ξέρω ότι είναι πολύ δύσκολο να μετρηθούν τα οφέλη των δημοσίων δαπανών με τον τρόπο με τον οποίο εξετάζουμε τον ισολογισμό μιας ιδιωτικής εταιρείας υγειονομικής περίθαλψης για παράδειγμα. Οι δημόσιες δαπάνες αποτελούν επένδυση στην κοινωνική συνοχή και σιγά-σιγά αναγνωρίζεται το κόστος που έχει η απουσία επενδύσεων σε αυτήν. Πράγματι, μια προτεραιότητα της Ευρωπαϊκής Ένωσης τώρα είναι η καταπολέμηση του κοινωνικού αποκλεισμού. Θεωρείται οικονομική επιτυχία να δαπανά ο ιδιωτικός τομέας ως αντιστάθμισμα της έλλειψης δημόσιων δαπανών. Κάθε σύστημα συναγερμού που αγοράζουμε, για παράδειγμα, είναι επειδή δεν νιώθουμε ασφαλείς.
<P>
Συμφωνούμε ότι πρέπει να μειώσουμε το κόστος της απασχόλησης και να επικεντρωθούμε στην άρση του φορολογικού κόστους για τους πιο χαμηλόμισθους, πολλοί από τους οποίους είναι γυναίκες. Πρέπει, όμως, επίσης να μειώσουμε τις ώρες εργασίας στο πλαίσιο της αύξησης των ευκαιριών απασχόλησης. Είναι σαφές για εμάς ότι μια κοινωνία που βασίζεται στη γνώση και επιλύει το θέμα του κοινωνικού αποκλεισμού - πρέπει να θυμόμαστε ότι ελέχθη και στη Λισαβόνα αυτό - απαιτεί μεγαλύτερες επενδύσεις. Και από πού θα έλθουν αυτές, αν δεν υπάρχουν σημαντικές δημόσιες δαπάνες; Οι εργοδότες θέλουν όλο και πιο συχνά έτοιμους, καταρτισμένους υπαλλήλους ως τμήμα της νοοτροπίας περί ευέλικτης συμβάσεως εργασίας. Θεωρούμε ότι οι δημόσιες επενδύσεις μπορούν να έχουν πολύ θετική αξία και να βοηθήσουν στη μετατόπιση της κατεύθυνσης της οικονομίας μας καθώς αναγνωρίζουμε τις οικολογικές μας ευθύνες.

<SPEAKER ID=284 LANGUAGE="FR" NAME="Bordes">
Κύριε Πρόεδρε, η έκθεση Peijs διαπιστώνει ότι οι δημόσιες δαπάνες αυξήθηκαν μέσα σε μια εικοσαετία από 35 σε 50% του ΑΕγχΠ. Σε τι λοιπόν οφείλεται αυτή η αύξηση των δημοσίων δαπανών; Στη βελτίωση των δημοσίων υπηρεσιών, στην αύξηση του αριθμού των νοσοκομείων, στην πρόσληψη επιπλέον νοσοκομειακού προσωπικού, στην ανάπτυξη των δημοσίων μεταφορών, της εθνικής παιδείας, στην κατασκευή επαρκούς όγκου κοινωνικής στέγης; Ασφαλώς όχι! Κατά την τελευταία εικοσαετία, αντιθέτως, πολλές κυβερνήσεις ιδιωτικοποίησαν υπηρεσίες που προηγουμένως ήταν δημόσιες. Όλες άσκησαν πολιτική εξοικονόμησης πόρων από απαραίτητες δημόσιες υπηρεσίες, κατήργησαν σιδηροδρομικές γραμμές, ταχυδρομικά γραφεία ή νοσοκομεία κοντά σε κατοικημένες περιοχές, τα οποία κρίθηκαν μη αποδοτικά.
<P>
Αν αυξήθηκαν οι δημόσιες δαπάνες, αυτό οφείλεται στα εξωφρενικά ποσά που δίνονται στην εργοδοσία με πολυάριθμα προσχήματα, από άμεσες επιδοτήσεις έως μείωση των φόρων και των εισφορών κοινωνικής ασφάλισης, συμπεριλαμβανομένων όλων των μορφών στήριξης, τις οποίες εφευρίσκουν με μεγάλη επιτυχία όλες οι δημόσιες αρχές. Η έκθεση της εισηγήτριας έχει τον κυνισμό να προτείνει την επιδείνωση αυτής της πολιτικής μειώνοντας ακόμα περισσότερο τις κοινωνικές επιβαρύνσεις για την εργοδοσία και αυξάνοντας τον ΦΠΑ. Αν το να αναγκάζονται να πληρώσουν ακόμα και οι πιο φτωχοί για να δοθούν χρήματα στους πιο πλούσιους δεν είναι σκληρή, άμεση ταξική πολιτική, πρέπει να αναρωτηθούμε τι μπορεί να είναι. Ασφαλώς, θα καταψηφίσω την έκθεση.

<SPEAKER ID=285 NAME="Gallagher">
Κύριε Πρόεδρε, αρχίζοντας θα ήθελα να συγχαρώ και τους δύο εισηγητές για την παρουσίαση των εισηγήσεών τους.
<P>
Κατά τους τελευταίους μήνες, το παγκόσμιο οικονομικό κλίμα αποτελεί λόγο ανησυχίας. Είναι βέβαιο ότι εμείς στην Ευρώπη δεν είμαστε απρόσβλητοι από τις οικονομικές κρίσεις των Ηνωμένων Πολιτειών. Τα τραγικά γεγονότα που έλαβαν χώρα στη Νέα Υόρκη, την Ουάσινγκτον και την Πενσυλβάνια στις 11 Σεπτεμβρίου έχουν αναμφίβολα κλονίσει περαιτέρω την εμπιστοσύνη στην οικονομία. Στην Ιρλανδία, όπως και σε όλα τα κράτη μέλη, δεσμευόμαστε να διατηρήσουμε τα τρέχοντα δημοσιονομικά μεγέθη. Η επαναβεβαίωση αυτής της δέσμευσης στη Λιέγη θα επιτρέψει στην ΕΕ να αντιμετωπίσει καλύτερα τις κυκλικές διακυμάνσεις.
<P>
Δέχομαι, επίσης, θετικά τη δήλωση του Επιτρόπου ότι οι κυβερνήσεις θα είναι σε θέση να κάνουν χρήση αυτόματων σταθεροποιητικών στην περίπτωση επιβράδυνσης της ανάπτυξης. Πράγματι, στην Ιρλανδία, συνεχίζουμε να έχουμε δημοσιονομικό πλεόνασμα, το οποίο μας αφήνει κάποιο περιθώριο για ελιγμούς. Το σταθεροποιητικό πρόγραμμα της Ιρλανδίας βρίσκεται στο κέντρο της διαδικασίας έγκρισης του προϋπολογισμού της χώρας. Συζητείται στην Daνl Ιireann και αποτελεί σημαντικό συστατικό του ετήσιου προϋπολογισμού μας. Ο πρωταρχικός στόχος του προϋπολογισμού και του σταθεροποιητικού προγράμματος της Ιρλανδίας είναι η συνέχιση της αειφόρου οικονομικής ανάπτυξης, υποστηριζόμενης από ήπιο πληθωρισμό και ανταγωνιστικές μισθοδοτικές εξελίξεις, η οποία αντανακλά την εθνική μας συμφωνία με τους κοινωνικούς μας εταίρους, γνωστή ως Πρόγραμμα Ευημερίας και Δικαιοσύνης.
<P>
Όπως γνωρίζει το Σώμα, το Συμβούλιο ECOFIN εφέτος, βάσει πρότασης που έγινε από τον Επίτροπο Solbes, εξέδωσε σύσταση προς την Ιρλανδία σύμφωνα με την οποία η χώρα δεν συμμορφώνεται προς τις γενικές κατευθυντήριες γραμμές της ΕΕ σε ό,τι αφορά τη φορολογική πολιτική. Η Ιρλανδική Κυβέρνηση ισχυρίζεται ότι η δημοσιονομική πολιτική της επιδιώκει την επίτευξη οικονομικής σταθερότητας εξασφαλίζοντας τη συνέχιση της συνεργασίας των κοινωνικών εταίρων και, επίσης, λαμβάνοντας μέτρα για τη μείωση του πληθωρισμού, συμπεριλαμβανομένης της μείωσης των έμμεσων φόρων. Πρέπει να έχουμε το βλέμμα στραμμένο προς το μέλλον. Η άμεση μέριμνά μας είναι η επιτυχής μετάβαση στο ευρώ την 1η Ιανουαρίου. Ωστόσο, το ενιαίο νόμισμα δεν αποτελεί αυτοσκοπό. Η ιδέα πίσω από το ευρώ είναι η διευκόλυνση μιας αληθινής ενιαίας αγοράς αγαθών και υπηρεσιών.
<P>
Το μεγάλο αυτό έργο απαιτεί υψηλού βαθμού συνεργασία και συντονισμό. Οι εθνικές κυβερνήσεις πρέπει να διατηρήσουν το προνόμιο να διαμορφώνουν τον προϋπολογισμό εκείνο, ο οποίος να αντιμετωπίζει με τον καλύτερο τρόπο την ιδιαίτερη και συγκεκριμένη οικονομική κατάσταση της χώρας τους τη δεδομένη στιγμή.

<SPEAKER ID=286 LANGUAGE="NL" NAME="Blokland">
Κύριε Πρόεδρε, ως συνήθως συμφωνώ απολύτως με την κ. Peijs. Για το λόγο αυτό θα περιοριστώ κυρίως στην έκθεση της κ. Berθs.
<P>
Η Οικονομική και Νομισματική Ένωση προϋποθέτει ένα βαθμό συντονισμού στον τομέα των προϋπολογισμών. Θα πρέπει ωστόσο να αντιμετωπίσουμε κριτικά κάθε συντονισμό ο οποίος ξεπερνά το επίπεδο που απαιτείται για την ΟΝΕ. Ο περαιτέρω συντονισμός μπορεί να δικαιολογηθεί μόνο με βάσιμα επιχειρήματα. Τέτοια επιχειρήματα δεν βλέπω ούτε στην ανακοίνωση της Επιτροπής ούτε στην έκθεση Berθs.
<P>
Υπάρχουν βέβαια περιπτώσεις κατά τις οποίες είναι χρήσιμος ο συντονισμός. Η Επιτροπή αναφέρει ως παράδειγμα την αντιμετώπιση των κλυδωνισμών ( "σοκ" ) στην Οικονομία. Πρόσφατα είδαμε τέτοιο παράδειγμα με την υιοθέτηση των αιτημάτων των αεροπορικών επιχειρήσεων μετά από την επίθεση στις ΗΠΑ. Πρόκειται για ένα εξαιρετικό παράδειγμα αποφασιστικής δράσης του Συμβουλίου Υπουργών.
<P>
Ο συντονισμός ο οποίος ξεπερνά τα αναγκαία όρια μπορεί να είναι ακόμα και αντιπαραγωγικός. Η συμμετοχή των εργαζομένων, η πολιτική των επιχειρήσεων, η φορολογία αποτελούν ζητήματα που ανήκουν στις αρμοδιότητες των κρατών μελών. Τα ζητήματα αυτά δεν απαιτούν περισσότερο συντονισμό σε ευρωπαϊκό επίπεδο.
<P>
Ο συντονισμός της οικονομικής πολιτικής δεν θα πρέπει να χρησιμοποιείται ως αντιπερισπασμός. Ως γνωστόν, τα κράτη μέλη αντιμετωπίζουν τις περισσότερες δυσκολίες προκειμένου να σεβαστούν το κύριο στοιχείο της ΟΝΕ, το σύμφωνο σταθερότητας, όταν η οικονομία δεν πηγαίνει καλά.
<P>
Οι απολύτως απαραίτητες διαρθρωτικές μεταρρυθμίσεις θα πρέπει να συμβάλουν στην εκπλήρωση των δημοσιονομικών κριτηρίων. Δεν έχουμε την πολυτέλεια να αναβάλουμε αυτές τις μεταρρυθμίσεις μέχρι ότου επιτευχθεί περισσότερο σταθερή και υπεύθυνη ανάπτυξη. Αυτή η ανάπτυξη είναι απολύτως απαραίτητη προκειμένου να μην κινδυνεύσει το σύμφωνο σταθερότητας. Η ανάγκη για μεταρρυθμίσεις γίνεται επομένως όλο και πιο επιτακτική.
<P>
Πολύ σωστά λοιπόν η έκθεση δεν αναφέρει πολλά συγκεκριμένα στοιχεία σχετικά με τον συντονισμό. Είναι πάντοτε σκόπιμο να ενημερωνόμαστε όλοι σχετικά τις δημοσιονομικές αποφάσεις των διαφόρων κρατών μελών, αλλά ακόμα πιο σημαντική είναι η ποιότητα αυτών των αποφάσεων.
<P>
Η έκθεση δεν αναφέρει με σαφήνεια ποίοι είναι οι λόγοι που καθιστούν απαραίτητο ένα στενότερο συντονισμό. Κάτι τέτοιο δεν καθιστά πειστικότερες τις προσπάθειες για συντονισμό. Οι οικονομίες της Ευρώπης δεν θα πρέπει να απολέσουν μέσω της ΟΝΕ την δική τους οικονομική πολιτική, η οποία λαμβάνει υπόψη τη συγκεκριμένη δυναμική και το χαρακτήρα κάθε χώρας.

<SPEAKER ID=287 LANGUAGE="FI" NAME="Kauppi">
Κύριε Πρόεδρε, κύριοι συνάδελφοι, καταρχάς θα ήθελα να ευχαριστήσω τη φίλη μου Karla Peijs για την εξαιρετική έκθεση που εκπόνησε, στην οποία παρουσιάζει δεόντως τη θεμελιώδη σημασία των διαρθρωτικών μέτρων εξυγίανσης για την ευημερία της κοινωνίας μας. Σπανίως διαβάζει κανείς μια τόσο καλή έκθεση. Θα επικεντρωθώ σε δύο σημεία:
<P>
Τα δημόσια οικονομικά ενός κράτους της ευρωζώνης παύουν πλέον να είναι αποκλειστικά θέμα του συγκεκριμένου κράτους. Τα προβλήματα στην ισοσκέλιση των δημοσιονομικών ενός μεμονωμένου, μεγάλου κυρίως, κράτους μέλους μπορεί στη συνέχεια να επηρεάσουν τη σταθερότητα ολόκληρης της ευρωζώνης. Για το λόγο αυτό είναι ανησυχητικές οι προσπάθειες που γίνονται τελευταία με στόχο την υποβάθμιση των μέτρων εξυγίανσης της δημόσιας οικονομίας. Τα τελευταία χρόνια, πολλές κυβερνήσεις έχουν χαλαρώσει τις δημοσιονομικές τους προσπάθειες βασιζόμενες κυρίως στα κυκλικά έσοδα, όπως για παράδειγμα στις εισπράξεις από πλειστηριασμούς συστημάτων κινητών τηλεπικοινωνιών. Συνεπώς, η διαδικασία σταθεροποίησης είναι ακόμη σημαντικά ημιτελής. Στόχος εξακολουθεί να παραμένει η "σχεδόν ισοσκελισμένη ή πλεονασματική" δημόσια οικονομία. Τα κράτη μέλη πρέπει εξάπαντος να τηρήσουν τις δεσμεύσεις των προγραμμάτων σταθεροποίησης και σύγκλισης.
<P>
Η πορεία προς την ισοσκελισμένη δημόσια οικονομία απαιτεί επιμονή και αποφασιστικότητα. Η διαδικασία αυτή εύκολα μας καθιστά αντικείμενα της λαϊκίστικης κριτικής ότι αντιμετωπίζουμε τη δημόσια οικονομία ως ταμίες και ότι ασκούμε μονόφθαλμη πολιτική ισοσκελισμού των δημόσιων οικονομικών. Παρόλα αυτά, εμείς πρέπει να επικεντρωθούμε στο συγκεκριμένο θέμα. Βέβαια, οι πολιτικοί πρέπει να μπορούν να αντέξουν κάποια μικρά πλήγματα, όμως οι δημόσιες οικονομίες μας δεν αντέχουν κακούς χειρισμούς.
<P>
Δεύτερον, η αύξηση των κρατικών δαπανών τις τελευταίες δεκαετίες έχει οδηγήσει τις κυβερνήσεις των περισσοτέρων κρατών μελών στην αύξηση της φορολογίας και των εισφορών κοινωνικής ασφάλισης, οι οποίες ήταν ήδη αφόρητες λόγω του μεγάλου ύψους τους. Παράλληλα, οι δυνατότητες ανάπτυξης της οικονομίας περιορίζονταν διαρκώς. Επίσης ο τελευταίος Μοϊκανός του ορθόδοξου κομμουνισμού, η συνάδελφος Bordes θα μπορούσε ήδη εδώ και τριάντα χρόνια να έχει πάψει να μιλά για την πάλη των τάξεων και να παραδεχθεί ότι κάθε συμβολή στην ευρωπαϊκή οικονομία είναι σημαντική. Συνεπώς, η δράση θα πρέπει να είναι ενθαρρυντική από οικονομικής άποψης και οι παροχές των συστημάτων κοινωνικής ασφάλισης θα πρέπει να βρίσκονται σε τέτοιο επίπεδο ώστε να διασφαλίζουν τις φυσιολογικές προϋποθέσεις για καλή ζωή αλλά και να ωθούν στην δραστηριοποίηση σε όλες τις περιστάσεις. Μόνον έτσι μπορούμε να περάσουμε στους πλέον φιλόδοξους στόχους της Λισαβόνας.

<SPEAKER ID=288 LANGUAGE="DE" NAME="Randzio-Plath">
. (DE)- Κύριε Πρόεδρε, οι προκλήσεις της παγκοσμιοποίησης οι ίδιες μας καθιστούν σαφές πόσο σημαντικός είναι για την Ευρώπη ο συντονισμός των οικονομικών πολιτικών και η ενσωμάτωση σε αυτές και των δημοσιονομικών πολιτικών, των κοινωνικών πολιτικών και των πολιτικών για την απασχόληση, διότι η μικρή Ευρώπη ήδη δείχνει στον κόσμο ότι είναι δυνατόν να επιτευχθούν πρόοδοι σε μία περιοχή, εάν η περιφερειακή συνεργασία νοηθεί όχι μόνο ως διακυβερνητική συνεργασία και όχι μόνο ως ζώνη ελεύθερων συναλλαγών. Πιστεύω ότι η ποιότητα της Ευρωπαϊκής Ενώσεως συνίσταται στη συνοχή μεταξύ εσωτερικής αγοράς αφ' ενός και συγκεκριμένων πολιτικών ρυθμιστικών δυνατοτήτων αφ' ετέρου. Ως εκ τούτου δεν μπορώ παρά να χαιρετίσω την ανακοίνωση της Επιτροπής και την έκθεση της κυρίας Berθs, όπου καθίσταται σαφές ότι χρειαζόμαστε περαιτέρω προόδους στη διαδικασία του συντονισμού. Όλοι γνωρίζουμε ότι οι προκλήσεις και οι απαιτήσεις έχουν μάλιστα αυξηθεί. Δικαιολογημένα το Συμβούλιο Υπουργών Οικονομικών της ΕΕ μεριμνεί τώρα ώστε να υπάρχουν περισσότερες ολοκληρωμένες προσεγγίσεις, ειδικότερα στον τομέα της κυκλοφορίας κεφαλαίων.
<P>
Είναι ασφαλώς σημαντικό όχι μόνο να δρούμε από κοινού και να βελτιώνουμε την ποιότητα του συντονισμού, αλλά και να συμφωνούμε σε κάποιες προδιαγραφές. Εδώ, ευτυχώς, με τη διαδικασία της Λισσαβώνας, η οποία συνεχίστηκε στη Στοκχόλμη, έχουμε συγκεκριμένες προδιαγραφές ως προς τους στόχους μας ποσοτικού και ποιοτικού χαρακτήρα. Θα πρέπει ασφαλώς να επεκταθούν και να εκλεπτυσθούν , αλλά έτσι μπορούμε και να δείξουμε στην κοινή γνώμη ότι η διαδικασία του συντονισμού οδηγεί σε απτά αποτελέσματα. Αν δεν υπήρχαν αυτά, ποιος θα μπορούσε να διαπιστώσει αν όντως τα κράτη αντεπεξέρχονται στις δεσμεύσεις που έχουν αναλάβει;
<P>
Ένα μέρος αυτών των δεσμεύσεων που έχουν αναλάβει, αφορά την εξυγίανση των προϋπολογισμών τους. Σωστά ανεφέρθη ο κύριος Bullmann στις προόδους σε αυτόν τον τομέα. Φυσικά μπορούν να γίνουν ακόμη περισσότερα για την μείωση του χρέους σε ορισμένα κράτη, αλλά ας μη λησμονούμε ότι υφίσταται το εργαλείο του Συμφώνου Σταθερότητας και Ανάπτυξης, ώστε να αποτρέψει αύξηση του ελλείμματος σε ποσοστό άνω του 3% επί του ΑΕΠ. Αυτό διδάσκουν τα κριτήρια σύγκλισης και το έλλειμμα αυτό θα πρέπει να μας οδηγήσει σε μία ευνοϊκή νομισματική πολιτική, υπέρ της ανάπτυξης. Πιστεύω ότι μπορεί όντως να ενισχυθεί ο συντονισμός και στη διαδικασία αυτή του συντονισμού πρέπει να συμπεριληφθούν όλες οι αλληλοϋποστηριζόμενες ή συμπληρωματικές πολιτικές.
<P>
Επίσης πολύ θετικό βρίσκω το γεγονός ότι καλούμε εμείς, ως Κοινοβούλιο, τα εθνικά Κοινοβούλια να συμμετάσχουν στη διαδικασία του συντονισμού και θα ήθελα να επιμείνω σε αυτό! Εμείς, ως επιτροπή, προσπαθήσαμε να εξαίρουμε διαρκώς τη συνεργασία με τα εθνικά Κοινοβούλια.
<P>
Κύριε Πρόεδρε, επιτρέψατέ μου μία τελευταία παρατήρηση: το συντονισμό των πολιτικών δεν τον ζητούμε ως αυτοσκοπό. Στην Ευρώπη υστερήσαμε στην ανάπτυξη, επειδή δεν είχαμε το συντονισμό τις προηγούμενες δεκαετίες. Υστερήσαμε, διότι δεν διεξαγάγαμε κατά συντονισμένο τρόπο τους διαγωνισμούς για το Παγκόσμιο Σύστημα Κινητών Τηλεπικοινωνιών (UMTS). Θα μπορούσαμε να είχαμε επιτύχει τελείως διαφορετικά αποτελέσματα! Επίσης, δεν αντιδράσαμε από κοινού στις αυξήσεις τιμών του πετρελαίου που επέβαλαν τα κράτη ΟΠΕΚ. Είναι βέβαιο, ότι αν είχαμε συντονίσει περισσότερο τις ενέργειές μας θα είχαμε επιτύχει πολύ πιο ευνοϊκές συνθήκες εκκίνησης για την οικονομική εξέλιξη!

<SPEAKER ID=289 LANGUAGE="ES" NAME="Ortuondo Larrea">
Κύριε Πρόεδρε, κύριε Επίτροπε, τις τελευταίες δεκαετίες το κατά κεφαλήν ΑΕΠ των Ευρωπαίων έχει μειωθεί σε σχέση με το αντίστοιχο των Βορειοαμερικανών, αυξάνοντας το χάσμα ή τη διαφορά της δικής μας ευημερίας και ανάπτυξης από εκείνη των Ηνωμένων Πολιτειών, ενώ ταυτόχρονα έχουν επιδεινωθεί τα επίπεδα απασχόλησης και εργασίας.
<P>
Συμπεραίνεται σχετικά ότι αυτό οφείλεται στο ότι οι Αμερικανοί δεν επιβαρύνουν με τόσους φόρους όπως οι Ευρωπαίοι την δραστηριότητα των ιδιωτικών επιχειρήσεων και στο ότι, προσαρμόζοντας τις δημόσιες δαπάνες σε χαμηλά επίπεδα, δεν αφοσιώθηκαν, όπως εμείς, στην προώθηση σχεδίων δράσης, στην εισαγωγή γραφειοκρατικών συστημάτων, ούτε στην προσπάθεια να καθοδηγήσουν τους οικονομικούς τους παράγοντες, οι οποίοι μπόρεσαν να αφοσιωθούν απερίσπαστοι στην δουλειά και στην παραγωγή πλούτου.
<P>
Προσωπικά πιστεύω ότι δεν λήφθηκε υπόψη στην διεξαγωγή αυτής της ανάλυσης κάτι τόσο σημαντικό όπως ότι τα τελευταία 30 χρόνια τα επίπεδα της δημόσιας επένδυσης στην Ευρωπαϊκή Ένωση μειώθηκαν μέχρι που έφτασαν το 2% του ΑΕΠ το έτος 2000 ενώ στις Ηνωμένες Πολιτείες ακολούθησαν μία διαρκή ανοδική πορεία και αντιπροσωπεύουν το 3% του ΑΕΠ τους. Αν σ' αυτό προσθέσουμε το γεγονός ότι το δικό μας κατά κεφαλήν ΑΕΠ αποτελεί το 65% του αμερικανικού, προκύπτει ότι η μέση επένδυσή του ανά πολίτη ήταν κάθε χρόνο 2,3 φορές μεγαλύτερη από τη δική μας, και αυτό είναι μία ακόμη σημαντική διαφορά που εξηγεί τις διαφορετικές εξελίξεις των αντίστοιχων οικονομιών μας.
<P>
Πιστεύω ότι βραχυπρόθεσμα η λύση για την Ευρώπη δεν περνά από την μείωση των φόρων αλλά υιοθετώντας ισορροπημένους προϋπολογισμούς και χωρίς ελλείμματα, πρέπει να προσαρμόσουμε τις τρέχουσες δημόσιες δαπάνες και να αυξήσουμε τις δημόσιες επενδύσεις σε αποδοτικά σχέδια, εκσυγχρονίζοντας τις υποδομές μας, υποστηρίζοντας την έρευνα και την τεχνολογική ανάπτυξη, συνδυάζοντας τα ερευνητικά ιδρύματα και τα πανεπιστήμια με την ιδιωτική πρωτοβουλία και προωθώντας την κατάρτιση και τη γνώση στην κοινωνία μας.
<P>
Και αυτό που αποδεικνύεται εντελώς απαράδεκτο είναι η πολιτικής της κεντρικής ισπανικής κυβέρνησης του κ. Αθνάρ, που καλύπτει και κρύβει το δημοσιονομικό της έλλειμμα χρηματοδοτώντας το με τα έσοδά του, με τις μηνιαίες εισφορές των ενταγμένων στο κρατικό σύστημα κοινωνικής ασφάλισης των εργαζομένων, γεγονός που διακυβεύει ακόμη περισσότερο το αβέβαιο μέλλον των συντάξεων, που αυτοί οι εργαζόμενοι, φορολογούμενοι σήμερα, δεν γνωρίζουν αν θα καταφέρουν τελικά να εισπράξουν όταν συνταξιοδοτηθούν. Αυτό είναι απαράδεκτο και πρέπει να καταγγελθεί.

<SPEAKER ID=290 LANGUAGE="NL" NAME="Van den Burg">
Κύριε Πρόεδρε, πριν από δύο εβδομάδες ήμουν παρών στις Κάτω Χώρες στην "Prinsjesdag" , την ημέρα που αρχίζει η νέα κοινοβουλευτική περίοδος, κατά την οποία παρουσιάζεται ο νέος προϋπολογισμός. Παρακολούθησα εκείνη τη συνεδρίαση με ανάμεικτα αισθήματα διερωτώμενος "περί τίνος πρόκειται αλήθεια;" - και αυτό όχι μόνο εξαιτίας των γεγονότων στις ΗΠΑ.
<P>
Εξαιτίας της διαρκώς εντεινόμενης διεθνοποίησης της οικονομίας, τουλάχιστον στη χώρα μου την Ολλανδία, διαπιστώνει κανείς ότι σε εθνικό επίπεδο λίγα περιθώρια μένουν για την κατεύθυνση της οικονομίας. Φυσικά μπορεί να δίνεται έμφαση σε διάφορα σημεία και είναι θετικό το γεγονός ότι η ολλανδική κυβέρνηση προτείνει να αυξηθούν οι επενδύσεις στο δημόσιο τομέα. Ωστόσο τα περιθώρια που διαθέτει η κυβέρνηση είναι σχετικά περιορισμένα και αυτά καθορίζονται σε εντελώς διαφορετικά επίπεδα, περισσότερο στις Βρυξέλλες παρά στη Χάγη.
<P>
Βέβαια αισθανόμουν ότι γνωρίζω πολύ καλά τον τρόπο με τον οποίο προετοιμάζεται ο προϋπολογισμός στις Κάτω Χώρες. Πραγματοποιούνται αναλύσεις σε βάθος και υποβάλλονται προβλέψεις από το Κεντρικό Γραφείο Σχεδιασμού, καθώς επίσης και μεσοπρόθεσμες γνωμοδοτήσεις του Οικονομικού και Κοινωνικού Συμβουλίου στο οποίο συμμετέχουν ισότιμα οι κοινωνικοί εταίροι και η Εθνική Τράπεζα των Κάτω Χωρών. Έτσι μπορεί μία Κυβέρνηση να εκπονεί αξιόπιστα και αποτελεσματικά σχέδια.
<P>
Το παράδοξο με την φάση την οποία διερχόμαστε στην ευρωπαϊκή οικονομική συνεργασία είναι ότι η πολιτική κατεύθυνση της κοινωνικοοικονομικής πολιτικής μεταφέρεται στο ευρωπαϊκό επίπεδο, ενώ τα όργανα και οι διαδικασίες αυτής της πολιτικής παραμένουν στο εθνικό επίπεδο. Ούτε η ευρωπαϊκή πολιτική διάρθρωση ούτε οι ευρωπαϊκοί φορείς έχουν προχωρήσει ως το σημείο αυτό. Δυστυχώς, διότι είμαι πεπεισμένος ότι η Ευρώπη χρειάζεται ένα σωστό και ευρύ κοινωνικοοικονομικό συντονισμό.
<P>
Για το λόγο αυτό χαίρομαι για την έκθεση της κ. Berθs. Κάνει προτάσεις για ένα καλύτερο συντονισμό μεταξύ των κρατών μελών της ζώνης του Ευρώ, ζητά να ενεχθούν περισσότερο οι πολιτικοί και τα κοινοβούλια των κρατών μελών και να υπάρξει καλύτερος συντονισμός μεταξύ των διαφόρων φορέων σε ευρωπαϊκό επίπεδο. Θα ήθελα στο σημείο αυτό να υπογραμμίσω ιδιαίτερα το ρόλο του μακροοικονομικού διαλόγου, ρόλος ο οποίος θα πρέπει να αυξηθεί σημαντικά και στο πλαίσιο της προετοιμασίας των ευρέων οικονομικών κατευθυντηρίων γραμμών. Είναι σημαντικό στη συνέχεια να διεξαχθεί μία ευρεία συζήτηση στην οποία να συμμετάσχουν και τα εθνικά κοινοβούλια.
<P>
Θα σταματήσω εδώ τις παρατηρήσεις μου για την έκθεση της κ. Berθs. Όσον αφορά την έκθεση της κ. Peijs, θα την παρακαλούσα για μία ακόμα φορά να αναφερθεί στις τροπολογίες που έχουμε υποβάλει προκειμένου να καταλήξουμε τελικά σε συμβιβασμό.

<SPEAKER ID=291 LANGUAGE="IT" NAME="Trentin">
Κύριε Πρόεδρε, κύριε Επίτροπε, κυρίες και κύριοι βουλευτές, συμμερίζομαι απόλυτα την έκθεση του κ. Berθs σχετικά με την ανακοίνωση της Επιτροπής όσον αφορά τις προοπτικές της Νομισματικής Ένωσης.
<P>
Πιστεύω μάλιστα ότι, μετά τα τραγικά γεγονότα της 11ης Σεπτεμβρίου, η εφαρμογή των προτεινόμενων μέτρων και πειραματισμών, πρέπει να επιταχυνθεί, αν θέλουμε η Νομισματική Ένωση να αναλάβει πλήρως τον ρόλο που της αρμόζει στον αγώνα κατά της τρομοκρατίας, στην υποστήριξη της οικονομικής ανάπτυξης και της ανταγωνιστικότητας της Ένωσης, στην επιβεβαίωση μιας πολιτικής ειρήνης και διεθνούς συνεργασίας που απομονώνει την τρομοκρατία στις αναπτυσσόμενες χώρες.
<P>
Αναφέρομαι, κατά πρώτο λόγο, στην ανάγκη να αντιμετωπιστεί η επιβράδυνση της οικονομικής ανάπτυξης διαμέσου μιας συνεργασίας, που θα έχει και αντικυκλική λειτουργία, των οικονομικών και κοινωνικών πολιτικών, που θα οδηγεί, μέσα από μέτρα ενισχυμένης συνεργασίας μεταξύ των μελών του Eurogroup, σε μία πραγματική κυβέρνηση της νομισματικής Ένωσης, ικανή να συνδιαλέγεται με τις αποφάσεις της Κεντρικής Ευρωπαϊκής Τράπεζας, με κύρος αντίστοιχο αυτού που επέδειξε πριν από λίγες εβδομάδες η Federal Reserve των Ηνωμένων Πολιτειών.
<P>
Αναφέρομαι επίσης στην ανάγκη επίτευξης, το συντομότερο δυνατόν, κατ' αρχ στο πλαίσιο της Νομισματικής Ένωσης, της μέγιστης διαφάνειας και στη δημιουργία ενός συστήματος αμοιβαίας ενημέρωσης για τις κινήσεις κεφαλαίων, ξεπερνώντας τα εμπόδια του τραπεζικού απορρήτου για να πληγούν, κ. Karas, η μετακίνηση οικονομικών πόρων που συνδέονται με τη χρηματοδότηση της τρομοκρατίας, το ξέπλυμα βρώμικου χρήματος από το οργανωμένο έγκλημα, το αδίκημα της φοροδιαφυγής.
<P>
Τελειώνω, κύριε Πρόεδρε, αναφερόμενος και σε μία πολιτική διεθνούς συνεργασίας, που θα επιτρέπει τη σύναψη μακροπρόθεσμων συμβάσεων για την προμήθεια στην Ευρώπη πρώτων υλών και σε ευρώ.

<SPEAKER ID=292 LANGUAGE="ES" NAME="Solbes">
. (ES) Κύριε Πρόεδρε, ευχαριστώ πολύ τις δύο εισηγήτριες. Οι παρεμβάσεις που έγιναν απόψε αναμφίβολα θα μας βοηθήσουν στην μετέπειτα εργασία μας.
<P>
Θα ξεκινήσω τις παρατηρήσεις μου με την έκθεση Bθres και θέλω να εκφράσω την ικανοποίησή μου για την πρόταση ψηφίσματος του Κοινοβουλίου η οποία στηρίζει την ενίσχυση του συντονισμού της οικονομικής πολιτικής στη ζώνη του ευρώ.
<P>
Δεν πρέπει να ξεχνάμε ότι ο συντονισμός των οικονομικών πολιτικών είναι μία υποχρέωση που επιτασσόμενη από τη Συνθήκη. Στη Συνθήκη καθίσταται σαφέστατο ότι το πρότυπό μας βασίζεται σε μία ενιαία νομισματική πολιτική και σε διάφορες, αλλά συντονισμένες εθνικές οικονομικές πολιτικές. Αυτό είναι ένα στοιχείο κλειδί για το πρότυπό μας.
<P>
Είναι αλήθεια ότι ο συντονισμός βρίσκεται ακόμη σε ένα στάδιο μαθητείας. Είναι αλήθεια επίσης ότι έχουμε ολοένα και μεγαλύτερη αλληλεξάρτηση - ειδικά στη ζώνη ευρώ αλλά επίσης στην Ένωση γενικότερα - και αυτό απαιτεί να αναθεωρούνται διαρκώς το περιεχόμενο, τα συστήματα και τα μέσα που χρησιμοποιούμε. Γι' αυτό οφείλω να καλωσορίσω ιδιαίτερα την έκθεση που επεξεργάστηκε το Κοινοβούλιο, και να ευχαριστήσω την κ. Bθres και όλους εκείνους στην Επιτροπή Οικονομικής και Νομισματικής Πολιτικής που συμμετείχαν στην επεξεργασία αυτής της εξαιρετικής δουλειάς. Πιστεύω ότι η έκθεση αυτή προχωρά από πολλές απόψεις, πιο μακριά από την πρόταση της Επιτροπής, κυρίως σε μία ουσιαστική που είναι η αύξηση της εθνικής συμμετοχής στον συντονισμό της οικονομικής πολιτικής.
<P>
Από την έκθεση θα ήθελα να επισημάνω δύο βασικά στοιχεία - και θα κάνω ορισμένα σχόλια για τις διάφορες παρεμβάσεις καθώς θα αναφέρομαι σ' αυτά. Το πρώτο είναι η ανάγκη της ενίσχυσης του συντονισμού, το δεύτερο η ανάγκη της αύξησης της δημοκρατικής συζήτησης και η εθνική συμμετοχή.
<P>
Όσον αφορά το περιεχόμενο του συντονισμού, θεωρώ ότι αξίζει τον κόπο να κάνω ένα πιο εκτενές σχόλιο σχετικά με ορισμένα σημεία. Η έκθεση υποστηρίζει τις προτάσεις της Επιτροπής σχετικά με την αξιολόγηση των περιοδικών εκθέσεων για την οικονομία της ζώνης ευρώ. Σήμερα μπορώ ήδη να σας πω ότι η ιδέα μας - συνεχίσαμε να εργαζόμαστε επί του θέματος - είναι ότι πρέπει να υπολογίσουμε σε λεπτομερείς οικονομικές αναλύσεις αλλά, επίσης, σε σχετικές προτάσεις για την οικονομική πολιτική. Πρέπει να προχωρήσουμε πιο μακριά από την ειδική ανάλυση.
<P>
Η κ. Bθres έθεσε στην παρέμβασή της την ανάγκη βελτίωσης των στατιστικών και της αξιολόγησης των πολιτικών. Είναι αλήθεια ότι έχουμε προχωρήσει με τα στατιστικά σχέδια για τη νομισματική ζώνη της Ένωσης, ωστόσο, δεν μπορούμε να είμαστε ικανοποιημένοι. Είναι εν μέρει ένα πρόβλημα προσαρμογής των εθνικών στατιστικών στην νέα πραγματικότητα, εν μέρει ένα πρόβλημα χρημάτων, αλλά σε ορισμένες περιπτώσεις, δεν είναι καμία από αυτές τις δυσκολίες αλλά το να έχουμε σε λιγότερο χρόνο στη διάθεσή μας τα απαραίτητα δεδομένα για ένα σωστό καθορισμό της οικονομικής πολιτικής. Αυτό σημαίνει, ίσως, ότι θα πρέπει να ασχοληθούμε στο μέλλον με την αναγκαιότητα να διαθέτουμε τη δική μας στατιστική ενημέρωση η οποία δεν θα είναι το άθροισμα των εθνικών στατιστικών. Πρόκειται αναμφισβήτητα για ένα στοιχείο κλειδί προκειμένου να μπορούμε να ενεργούμε σ' ένα ανάλογο χρονικό περιθώριο μ' αυτό που διαθέτουν άλλες οικονομικές αρχές.
<P>
Στη έκθεση γίνεται μία σημαντική, κατά τη γνώμη μου αναφορά, σχετικά με την προσπάθεια να έχουμε μία κοινή θεώρηση για τον αντίκτυπο των οικονομικών κύκλων στα δημόσια οικονομικά. Ένα μέρος αυτής της συζήτησης έγινε ήδη απόψε - θα τη σχολιάσω στη συνέχεια μιλώντας επίσης για την έκθεση της κ. Peijs - όμως, κατά τη γνώμη μας, είναι θεμελιώδες να φτάσει σύντομα το Συμβούλιο ECOFIN σε μία μεθοδολογία που θα μας επιτρέπει να εξετάζουμε με τα ίδια κριτήριο την έννοια του διαρθρωτικού ελλείμματος. Και εργαζόμαστε προς αυτή την κατεύθυνση, την οποία θεωρούμε ουσιαστική, ακριβώς για να αφήσουμε αυτούς τους αυτόματους σταθεροποιητές να διαδραματίσουν τον ρόλο τους στο μέτρο που κάθε μία από τις δημοσιονομικές συνθήκες των κρατών μελών το επιτρέπει, αλλά εφαρμόζοντας σε όλες τις περιπτώσεις τα ίδια κριτήρια.
<P>
Ένα επιπρόσθετο σημείο σχετικά με το πρώτο στοιχείο στο οποίο αναφέρθηκα, το περιεχόμενο του συντονισμού, είναι αυτό της προηγούμενης ενημέρωσης. Αυτό είναι ένα ζήτημα που προκαλεί πάντα έντονες συζητήσεις. Μιλάμε για δύο διαφορετικά πράγματα όταν μιλάμε για προηγούμενη ενημέρωση. Μιλάμε καταρχάς, για την ενημέρωση των υπολοίπων συναδέλφων της Ευρωομάδας για τις μεγάλες κατευθυντήριες γραμμές εκείνων των βασικών στοιχείων μίας εθνικής οικονομικής πολιτικής που ενδέχεται να έχουν επιπτώσεις στους υπόλοιπους. Ας εξετάσουμε ένα παράδειγμα: τα μέτρα μείωσης των φόρων που υιοθετήθηκαν τον προηγούμενο χρόνο ως συνέπεια της πετρελαϊκής κρίσης. Δίχως καμία αμφιβολία, αν είχαμε ενεργήσει όπως ενεργήσαμε φέτος στο θέμα της ασφαλιστικής κάλυψης για τις αεροπορικές γραμμές, θα είχαμε ένα καλύτερο αποτέλεσμα και μια καλύτερη προσέγγιση από την άποψη της θέσης της Ένωσης.
<P>
Το ίδιο θα μπορούσαμε να πούμε για το UMTS (Παγκόσμιο Σύστημα Κινητών Τηλεπικοινωνιών). Αν είχαμε συζητήσει, πριν από τη λήψη της απόφασης, για το πώς θα αντιμετωπίσουμε τις δυνατότητες και τις δυσκολίες που θα μπορούσε να σημαίνει η δείνα ή η τάδε επιλογή για τις άδειες της κινητής τηλεφωνίας τρίτης γενιάς, αναμφίβολα θα είχαμε αποφύγει ένα μέρος των μεταγενέστερων προβλημάτων. Δεν εννοούμε να κάνουμε όλοι το ίδιο, αλλά να μπορούμε να συζητήσουμε μεταξύ μας για να προσπαθήσουμε να αποφασίσουμε ένα πλαίσιο, στο οποίο θα προσαρμόζονται οι διάφορες εθνικές αποφάσεις, και το οποίο θα μας επιτρέψει να έχουμε μια πιο συνεκτική θέση.
<P>
Έλεγα ότι η προηγούμενη ενημέρωση έχει ένα δεύτερο πρόσωπο και αυτό είναι ότι οι υπουργοί λαμβάνουν υπόψη τα κοινοτικά στοιχεία ως στοιχεία καθορισμού της εθνικής τους πολιτικής. Συνδέω αυτή την αναφορά με εκείνη της κ. Bθres σχετικά με την αύξηση της εθνικής συμμετοχής στους γενικούς προσανατολισμούς της οικονομικής πολιτικής. Μέχρι τώρα, λίγο πολύ, θεωρούσαμε ότι είχαμε δύο διαδικασίες που δεν συνέκλιναν απαραίτητα. Από τη μία πλευρά, η επίτευξη συμφωνίας σχετικά με τους γενικούς προσανατολισμούς της οικονομικής πολιτικής στις Βρυξέλλες, στο Λουξεμβούργο. Από την άλλη, ο καθορισμός των δημοσιονομικών και οικονομικών μας εθνικών πολιτικών. Και οι δύο αυτές διαδικασίες ακολουθούν διαφορετικές πορείες. Επίσης θεωρούσαμε ότι η εκπλήρωση του Συμφώνου Σταθερότητας ήταν αρκετή για την ικανοποίηση της συνοχής και της συνέπειας του συστήματος που θέσαμε σε εφαρμογή για τον συντονισμό των οικονομικών πολιτικών.
<P>
Κάθε φορά γίνεται ολοένα και πιο ξεκάθαρο ότι τα δύο μέσα τα οποία διαθέτουμε, το Σύμφωνο Σταθερότητας και οι μεγάλοι προσανατολισμοί της οικονομικής πολιτικής, είναι στοιχεία κλειδιά. Και οι μεγάλοι προσανατολισμοί της οικονομικής πολιτικής, αν πραγματικά εγκρίνονται από τους υπουργούν σαν μία ουσιαστική δέσμευση για να εφαρμοστούν σε κάθε ένα από τα κράτη μέλη, πρέπει να είναι η αντανάκλαση της δημοσιονομικής πολιτικής που κάθε υπουργός θέλει και πρέπει να υποβάλλει στο εθνικό του κοινοβούλιο.
<P>
Πιστεύω ότι αυτό θα μας βοηθούσε απεριόριστα σε μία καλύτερη αλληλεπίδραση μεταξύ των αποφάσεων που λαμβάνονται σε κοινοτικό επίπεδο και των αποφάσεων που λαμβάνονται από τα εθνικά κοινοβούλια. Απ' αυτή την άποψη, η Επιτροπή θεωρεί ότι είναι σημαντική αυτή η ιδέα για συζήτηση και θα την υποστηρίξουμε ολοκληρωτικά.
<P>
Είναι αλήθεια, ωστόσο - και αυτό είναι ένα σημείο στο οποίο ήθελα επίσης να αναφερθώ - ότι δεν ενδείκνυται να επιβαρύνουμε υπερβολικά τις διαδικασίες. Γι' αυτό το λόγο, έχουμε μία μεγαλύτερη προκατάληψη απέναντι σε ορισμένες απόψεις που αντικατοπτρίζονται στο θέμα του μακροοικονομικού διαλόγου. Αναμφίβολα πρέπει να βελτιωθεί η αποτελεσματικότητά του σε επίπεδο πολιτικού διαλόγου, αλλά πιστεύουμε ότι πρέπει επίσης να διατηρηθεί ο χαρακτήρας του της ειλικρινούς και εμπιστευτικής ανταλλαγής ιδεών και, απ' αυτή την άποψη, είναι ουσιώδες να διατηρηθεί αυτό το ανεπίσημο πλαίσιο της συζήτησης και να μην επισημοποιηθεί υπερβολικά η διαδικασία της επιβαρύνοντάς την και καθιστώντας έτσι λιγότερο παραγωγική τη όλη διαδικασία της συζήτησης που συνδέεται μ' αυτό το θέμα.
<P>
Επομένως, θα ήθελα να τελειώσω τα σχόλιά μου σχετικά μ' αυτή την πρώτη έκθεση επισημαίνοντας ότι οι υπηρεσίες της Επιτροπής εξετάζουν επί του παρόντος την εφαρμογή ορισμένων από τις προτάσεις που συμπεριλαμβάνονται στο ψήφισμα. Έχω σημειώσει μία σειρά υποδείξεων που έγιναν σήμερα εδώ και, λογικά, θα τις λάβουμε ιδιαιτέρως υπόψη στην επεξεργασία της τελικής μας πρότασης.
<P>
Αναφορικά με την έκθεση της κ. Peijs, καταρχάς θα ήθελα επίσης να την ευχαριστήσω για τις ιδέες της και τις παρατηρήσεις της αλλά, ωστόσο, θα ήθελα να επικεντρωθώ αποκλειστικά σε τρία ή τέσσερα σημεία που θεωρώ αξιοσημείωτα.
<P>
Καταρχήν, συμμερίζομαι απολύτως την άποψή της ότι, στο πλαίσιο της εισαγωγής του ευρώ, η αξιοπιστία μία υγιούς και συμβατής με το ευρώ πολιτικής δημόσιων οικονομικών, είναι θεμελιώδης. Είναι αλήθεια ότι, κατά την άποψή μας, τα δημόσια οικονομικά - το καταστήσαμε σαφές σήμερα το απόγευμα - πρέπει να χρησιμεύουν τόσο σε περιπτώσεις κρίσης όσο και σε περιπτώσεις καλής οικονομικής συμπεριφοράς. Στην έκθεσή σας αναφέρετε τους αυτόματους σταθεροποιητές και πιστεύω ότι δεν έχουμε μεγάλες αποκλίσεις όσον αφορά την ανάλυση αυτού του σημείο. Πιστεύουμε, όπως κι εσείς, ότι πρέπει να διαδραματίζουν ένα σημαντικό ρόλο, τόσο σε στιγμές ανάπτυξης όσο και σε στιγμές επιβράδυνσης της οικονομίας.
<P>
Σας ευχαριστούμε για την αναφορά σας στις μειώσεις των φόρων. Η Επιτροπή υπερασπίζεται την ανάγκη κάθε μείωση των φόρων να ανταποκρίνεται σε συγκεκριμένα κριτήρια, που συμπεριλαμβάνονται στην έκθεσή σας, και τα οποία θεωρούμε ουσιαστικά για τη διατήρηση της λογικής της ποιότητας των δημόσιων οικονομικών. Αναμφίβολα, αν συζητούσαμε τώρα για τις μειώσεις των φόρων, στοιχεία όπως η προώθηση της κατανάλωσης θα είχαν μεγαλύτερη σημασία από εκείνη που είχαν πριν μερικούς μήνες, δεδομένου ότι πρόκειται για ένα από τα θέματα που μας απασχολούν. Όμως δεν υπάρχει αμφιβολία ότι η λογική των φορολογικών μειώσεων μπορεί πρακτικά να συμπεριληφθεί, σε κάθε περίπτωση, στα κριτήρια που περιλαμβάνονται στο έγγραφο και που εσείς υποστηρίζετε.
<P>
Μία τελευταία παρατήρηση σχετικά με τη μακροπρόθεσμη βιωσιμότητα των δημοσίων οικονομικών. Υπήρχαν ορισμένα σχόλια σχετικά με την αγορά εργασίας, για το πώς πρέπει να προχωρήσουμε, την συνεκτικότητα απέναντι στην εργασία, τις συντάξεις κτλ. Κατά την γνώμη μου, όλα αυτά τα στοιχεία θα τεθούν σε μία πιο γενική θεώρηση της αγοράς εργασίας ενώ οι υπουργοί Οικονομικών πρέπει να επιστήσουν ιδιαίτερη προσοχή στα δημόσια οικονομικά και, από την άποψη αυτή, στις δυσκολίες που ενδέχεται να υπάρξουν στη χρηματοδότηση της κοινωνικής ασφάλισης μέσα στο πλαίσιο των συνολικών δημοσιονομικών ελλειμμάτων των εθνικών κυβερνήσεων.
<P>
Η ιδέα την οποία επεξεργαζόμαστε επί του παρόντος - και ξεκινώντας από την έκθεσή σας, όπως γνωρίζετε, έχει ήδη προχωρήσει σε μία συγκεκριμένη γραμμή - δεν είναι ότι γίνεται αναφορά μέσω μια μικρής παραγράφου στα προγράμματα σταθερότητας, αλλά ότι τα προγράμματα σταθερότητα συγκεντρώνουν κάθε χρόνο τα απαραίτητα δεδομένα για να κάνουν μία σωστή αξιολόγηση των εξέλιξης των δημόσιων οικονομικών όσον αφορά τα προβλήματα της πληθυσμιακής γήρανσης. Ωστόσο, κατά την άποψή μας, η ιδέα να συμπεριληφθούν αυτές οι πληροφορίες στα προγράμματα σταθερότητας δεν είναι επειδή πιστεύουμε ότι πρόκειται για προβλήματα που πρέπει να επιλυθούν με εθνικές αποφάσεις - χρειάζονται πιο μακροπρόθεσμες λύσεις - αλλά επειδή δεν θεωρήσαμε ενδεδειγμένο να εισαγάγουμε νέες διαδικασίες προσέγγισης ή ανάλυσης ή παρακολούθησης της εξέλιξης των δημοσίων οικονομικών.
<P>
Η πρότασή μας είναι, κάθε τέσσερα ή πέντε χρόνια, να γίνεται σε κάθε μία από τις χώρες μια ανάλυση σε βάθος - μπορεί να είναι ένα παράρτημα στα έγγραφα των προγραμμάτων σταθερότητας - σχετικά με τα δημόσια οικονομικά μακροπρόθεσμα με το σημαντικό λογικά πρόβλημα της γήρανσης του πληθυσμού και, στις ενημερώσεις των ετήσιων προγραμμάτων να συμπεριλαμβάνεται μόνο η απαραίτητη βασική πληροφόρηση.
<P>
Θα ήθελα να τελειώσω ευχαριστώντας σας όλους εκ νέου για τη συνεργασία σας, για τις χρήσιμες ιδέες που συνεισφέρατε και τις οποίες θα λάβουμε υπόψη στο μέτρο που είναι εφικτό.

<SPEAKER ID=293 LANGUAGE="NL" NAME="Peijs">
. (NL) Κύριε Πρόεδρε, οφείλω ακόμα μία απάντηση στην κ. Van de Burg σχετικά με τις τροπολογίες. Δεν διαθέτω τη στιγμή αυτή τους συγκεκριμένους αριθμούς και θα πρέπει επομένως να αναφερθώ σε αυτούς από μνήμης, όμως σίγουρα ο κ. Bullmann θα με διορθώσει εάν θεωρήσει ότι δεν έχω τους σωστούς αριθμούς.
<P>
Κ. Van de Burg, προκειμένου να καταλήξουμε σε ένα συμβιβασμό ο οποίος να μπορεί να εφαρμοσθεί στην πράξη, θα πρέπει να συμφωνήσουμε με τις τροπολογίες 4 και 5, με την τροπολογία 7 η οποία είναι το κείμενο του κ. Bullmann στο οποίο θα προστεθεί μία πρόταση - είναι η προφορική τροπολογία στην οποία αναφέρθηκα -, με το δεύτερο μέρος της τροπολογίας 9 το οποίο αρχίζει με τη φράση "καλεί τα κράτη μέλη";, με την τροπολογία 10 ως συμπλήρωμα και με την τροπολογία 12. Ελπίζω να μη λησμόνησα καμία τροπολογία.
<P>
Οφείλω επίσης μία απάντηση και στον κ. Colom i Naval. Νομίζω ότι την περιμένει από την αρχή κιόλας της απογευματινής συνεδρίασης. Κ. Colom i Naval, θα ήθελα να υπογραμμίσω ότι δεν πρόκειται για ζήτημα ουσίας. Το γεγονός ότι δεν μπορέσαμε να συζητήσουμε για το ζήτημα αυτό πριν από την ψηφοφορία επί των τροπολογιών, οφείλεται στο γεγονός ότι ήμουν στις Ηνωμένες Πολιτείες με την αντιπροσωπεία του Κοινοβουλίου - θα είχατε διαπιστώσει ότι δεν είχα συμμετάσχει τότε ούτε στην επιτροπή - και στη συνέχεια πήγα στη Ρώμη με την Ομάδα μου. Είχα λοιπόν πάρα πολλές ασχολίες αυτόν τον μήνα.
<P>
Δεν ήταν λοιπόν ουσιαστικό αυτό το ζήτημα. Το θέμα είναι πως η Ευρωπαϊκή Επιτροπή είχε αναφερθεί στο ρόλο των κρατών μελών στην ανακοίνωσή της. Αυτό ακριβώς είχα κάνει κι εγώ στην έκθεσή μου. Εάν η έκθεσή σας αναφέρεται στις συνέπειες της ευρωπαϊκής δημοσιονομικής πολιτικής στην απασχόληση, τότε ευχαρίστως να ψηφίσω υπέρ των τροπολογιών σας, όμως η έκθεσή μου δεν έκανε αναφορά στο ζήτημα αυτό. Ζητώ συγνώμη που δεν μπορέσαμε να συζητήσουμε για το θέμα αυτό με τον συνάδελφο.

<SPEAKER ID=294 NAME="Πρόεδρος">
Αυτή η δήλωση ήταν προσωπική και συνέβαλε στη συμφιλίωση!
<P>
Σας ευχαριστώ, και εσάς κύριε Επίτροπε Solbes!
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη στις 12.00.

<CHAPTER ID=10>
Πολιτική ανταγωνισμού (2000)
<SPEAKER ID=295 NAME="Πρόεδρος">
Η ημερήσια διάταξη προβλέπει την έκθεση (A5-0299/2001) του κυρίου Agag Longo εξ ονόματος της Επιτροπής Οικονομικής και Νομισματικής Πολιτικής σχετικά με την Τριακοστή έκθεση της Επιτροπής για την πολιτική ανταγωνισμού 2000 [SEC(2001)0694-C5-0312/2001-2001/2130(COS)].

<SPEAKER ID=296 NAME="Evans, Jonathan">
. (ΕΝ)Κύριε Πρόεδρε, αισθάνομαι τιμή που μου ζητήθηκε από τον συνάδελφό μου, κ. Agag Longo, να παρουσιάσω την εξαίρετη και λεπτομερή έκθεσή του προς το Κοινοβούλιο σχετικά με την 30η έκθεση της Επιτροπής για την πολιτική ανταγωνισμού.
<P>
Η έκθεση εξετάζει συνολικά αρκετές περιοχές της πολιτικής ανταγωνισμού. Ο εισηγητής επαναλαμβάνει την έντονη υποστήριξη του Κοινοβουλίου προς τον Επίτροπο Monti, επικαλούμενος τη θέση του ότι ο αποτελεσματικός ανταγωνισμός δεν αποτελεί μόνο σημαντική κινητήριο δύναμη οικονομικής ανάπτυξης, αλλά ενεργεί και προς όφελος των καταναλωτών, μέσω της μεγαλύτερης ποικιλίας, της καλύτερης ποιότητας και των χαμηλότερων τιμών, τόσο όσον αφορά τα αγαθά όσο και τις υπηρεσίες.
<P>
Συγχαίρουμε τον Επίτροπο για την επιτυχία του στην ευρωπαϊκή πολιτική ανταγωνισμού, αλλά ομολογούμε ότι αυτή η επιτυχία μπορεί διατηρηθεί μόνο με συνεχή και δυναμική παρακολούθηση. Ο εισηγητής μας υπογράμμισε περαιτέρω μέτρα με τα οποία το Κοινοβούλιο θα ασχοληθεί στους προσεχείς μήνες. Το μέλλον της διανομής αυτοκινήτων είναι μία περιοχή για την οποία αναμένουμε ανυπόμονα τις προτάσεις της Επιτροπής. Πιστεύω ότι οι αρχικές μας αξιολογήσεις υποδεικνύουν ότι οι καταναλωτές δεν ευνοούνται από το ισχύον καθεστώς των εξαιρέσεων με τις αδικαιολόγητες διακυμάνσεις τιμών μεταξύ κρατών μελών. Αναμένουμε, επίσης, τις διαβουλεύσεις επί του κανονισμού 4064/89 περί συγχωνεύσεων. Χαιρετίζουμε τη θετική προσέγγιση του Επιτρόπου Monti ως προς τη διεξαγωγή διαβουλεύσεων με την επιτροπή μας, αλλά επαναλαμβάνουμε το αίτημά μας για μείζονα συνταγματική αλλαγή με την οποία θα εκχωρείται στο Κοινοβούλιο πραγματική εξουσία συναπόφασης με την Επιτροπή.
<P>
Ο Επίτροπος Monti έχει διαδραματίσει τον κεντρικό ρόλο στην καλλιέργεια μιας σφαιρικής προσέγγισης της πολιτικής ανταγωνισμού και των ζητημάτων εφαρμογής της. Η επιτροπή μας υποστηρίζει τις προσπάθειες οικοδόμησης ενός διεθνούς συστήματος ανταγωνισμού στα πλαίσια του ΠΟΕ, ενώ αναγνωρίζει ότι η αξιοπιστία της Ευρώπης σε αυτή την περιοχή θα εξαρτηθεί από την αποδοτική και αποτελεσματική συνεργασία μεταξύ των εθνικών αρχών ανταγωνισμού της ίδιας της ΕΕ.
<P>
Προσβλέπουμε, επίσης, στην έκβαση των διαπραγματεύσεων μεταξύ της Επιτροπής και του Συμβουλίου σχετικά με τις προτάσεις της Επιτροπής για μεταρρύθμιση του καθεστώτος επιβολής στο πλαίσιο των Αρθρων 81 και 82, που εγκρίναμε τον προηγούμενο μήνα. Ο κ. Agag Longo στην έκθεσή του επισύρει την προσοχή σε άλλα σημαντικά στοιχεία της θέσης του Κοινοβουλίου σχετικά με την μεταρρύθμιση, στην έντονη υποστήριξή μας για το Αρθρο 3 και το πραγματικό μας ενδιαφέρον για θέματα ασφάλειας δικαίου, καθώς και για θέματα διαχωρισμού εξουσιών. Γνωρίζω ότι αυτό είναι εν γνώσει του Επιτρόπου Monti, αλλά έχουμε με συνέπεια υποστηρίξει ότι η Επιτροπή πρέπει να λάβει μέτρα κατά του ενδεχόμενου κινδύνου η μεταρρύθμιση να οδηγήσει σε ανεπαρκή εφαρμογή ή ακόμα και στην επανεθνικοποίηση της πολιτικής ανταγωνισμού με αποτέλεσμα την κατάρρευση της ενιαίας αγοράς. Το γεγονός ότι εγείρουμε συνεχώς αυτά τα θέματα αντικατοπτρίζει τις ανησυχίες πολλών μελών της ευρωπαϊκής επιχειρηματικής κοινότητας.
<P>
Η επιτροπή μας έχει επίσης υπογραμμίσει άλλες ανησυχίες σχετικά με τον ανταγωνισμό. Προσβλέπουμε σε περαιτέρω απελευθέρωση της αγοράς, αλλά θέλουμε αποτελεσματική εφαρμογή των ήδη συμπεφωνημένων πλευρών της πολιτικής αυτής στους τομείς του αερίου και του ηλεκτρισμού. Ο Επίτροπος γνωρίζει τις καταγγελίες που έγιναν σχετικά με ορισμένες εξαγορές εκ μέρους εταιρειών οι οποίες δεν φαίνονται να λειτουργούν σε απελευθερωμένη εθνική αγορά και προσβλέπουμε στην Επιτροπή να διερευνήσει κατά πόσον οι κανόνες περί κρατικών ενισχύσεων παραβιάσθηκαν σε αυτές τις περιπτώσεις.
<P>
Ο κ. Agag Longo, επίσης, προτρέπει για περαιτέρω πρόοδο στην απελευθέρωση των τομέων της ενέργειας, των μεταφορών και των ταχυδρομικών υπηρεσιών. Χαιρόμαστε με την πραγματοποιηθείσα από τον Επίτροπο πρόοδο σχετικά με τον έλεγχο της κρατικών ενισχύσεων. Στηρίζουμε, επίσης, και τις ενέργειές του που εξασφαλίζουν ότι οι χώρες που είναι υποψήφια μέλη αντιλαμβάνονται πλήρως τις απαιτήσεις της πολιτικής ανταγωνισμού της ΕΕ, ιδιαίτερα ως προς την εφαρμογή και τη σημασία αυτών των κανόνων από την άποψη της διαστρέβλωσης της αγοράς.
<P>
Σύντομα, η επιτροπή μας θα απαντήσει λεπτομερέστερα στην ένατη επισκόπηση των κρατικών ενισχύσεων που θα δημοσιεύσει η Επιτροπή, αλλά και η παρούσα έκθεση θίγει, επίσης, αυτή την περιοχή. Επικροτούμε την πρόοδο στην τήρηση δημόσιου μητρώου κρατικών ενισχύσεων και πίνακα βαθμολογίας, ως σημαντικών εργαλείων για την προώθηση της διαφάνειας και του δημοκρατικού ελέγχου, ακόμα και αν φέρω σε δύσκολη θέση τον Επίτροπο Monti λέγοντας ότι η πρακτική επίδειξη αυτού του πίνακα βαθμολογίας στην επιτροπή μας εμποδίστηκε από τεχνικά προβλήματα.
<P>
Θεωρούμε τέτοιου είδους ευρύτατη δημόσια πρόσβαση στην πληροφόρηση ως ουσιαστική. Υπό το ίδιο πρίσμα, χαιρόμαστε με τη συνεχιζόμενη δέσμευση να διεξάγονται ημερήσια σεμινάρια ανταγωνισμού στο πλαίσιο κάθε προεδρίας του Συμβουλίου, αν και η διακαής μας επιθυμία είναι να δούμε ευρύτερη γνώση και συμμετοχή του κοινού σε αυτές τις εκδηλώσεις.
<P>
Τέλος, από εντελώς προσωπική σκοπιά, επιθυμώ να εκφράσω την ανησυχία μου ως προς το γεγονός ότι η Επιτροπή έχει καθυστερήσει σημαντικά στο θέμα των καταγγελιών αναφορικά με τη μεταχείριση των πολιτών του Γιβραλτάρ από την Ισπανική Κυβέρνηση σε θέματα τηλεπικοινωνίας. Αυτές οι καταγγελίες εκκρεμούν στην Επιτροπή πέραν των πέντε ετών, ενώ η Επιτροπή η ίδια εγκαινίασε πρόσφατα μία έρευνα για τις κρατικές ενισχύσεις στα επενδυτικά προγράμματα του Γιβραλτάρ, εντέλλοντάς το να σταματήσει πάραυτα έως ότου ολοκληρωθεί η έρευνα της Επιτροπής. Αναγκάζομαι να πω ότι αυτό δεν αποτελεί αμερόληπτη προσέγγιση και ελπίζω ότι ο Επίτροπος Monti θα συμφωνήσει να το εξετάσει. Κατά τα άλλα, θέτω την εξαιρετική έκθεση του κ. Agag Longo στην κρίση του Σώματος.

<SPEAKER ID=297 LANGUAGE="DE" NAME="Konrad">
. (DE)- Κύριε Πρόεδρε, αξιότιμοι κυρίες και κύριοι, αγαπητοί συνάδελφοι, τον τελευταίο καιρό, και δη μετά το Ευρωπαϊκό Συμβούλιο της Στοκχόλμης, έλαβε χώρα μία σημαντική μεταστροφή στην πολιτική ανταγωνισμού στην Ευρωπαϊκή Ένωση. Διακρίνεται από αυξανόμενη συντήρηση των υποδομών. Η έκθεση Agag Longo το αναφέρει, και ορθά. Πλέον, και ύστερα από την επιτυχή ελευθέρωση κατά τη δεκαετία του ' 90, οι τομείς των ταχυδρομείων, της ηλεκτρικής ενέργειας και του φυσικού αερίου προσπαθούν και πάλι να αποφύγουν τον φορτικό ανταγωνισμό. Πρώτα ελευθέρωση, μετά πάλι ρύθμιση, και ο τίτλος αυτού του σκηνικού: "υπηρεσίες γενικού συμφέροντος" .
<P>
Η ημερήσια διάταξη των αρχηγών κυβερνήσεων για το Λάκεν προβλέπει ρητά συζήτηση για τις σχέσεις έντασης μεταξύ ανταγωνισμού και γενικού συμφέροντος. Με ενδιαφέρον θα παρακολουθήσουμε αν θα καταφέρει να επιβληθεί ο ανταγωνισμός. Αν ρωτήσει κανείς ποια είναι η διαφορά μεταξύ της δικής μας, σύγχρονης, ανοικτής κοινωνίας και μίας άλλης κοινωνίας, χαρακτηριζόμενης από τάξεις και κάστες, η απάντηση είναι σαφής: στη δική μας ανοικτή κοινωνία ο ανταγωνισμός καθίσταται τάξη και αρχή-φορέας πολιτισμού. Αρα η επικράτηση της αρχής του ανταγωνισμού είναι πολιτιστικό έργο. Όμως το κράτος δεν αναμετρήθηκε ποτέ με αυτή την αρχή. Ανέκαθεν προστάτευε τη δική του παιδεία, τις δικές του τράπεζες, το δικό του σιδηρόδρομο, τις δικές του αερογραμμές, τα δικά του ταχυδρομεία, τα δικά του τηλεφωνικά δίκτυα και τις δικές του στεγαστικές επιχειρήσεις από το σκληρό άνεμο του ανταγωνισμού. Ακόμη και κάποιοι οικονομικοί κλάδοι ισχυρίζονται ότι ο ανταγωνισμός μπορεί να μην λειτουργεί στην περίπτωσή τους ή ότι επιδιώκουν στόχους οι οποίοι ενδέχεται να ζημιωθούν από τη λειτουργία του ανταγωνισμού.
<P>
Παραδείγματα υπάρχουν αρκετά. Δίδεται έμφαση στον άνθρακα για λόγους ασφάλειας των προμηθειών. Στο χώρο της υγείας διατυπώνεται ο ισχυρισμός ότι η αγορά είναι βλαβερή, επειδή οι ασθενείς δεν μπορούν να κρίνουν τις παρεχόμενες υπηρεσίες. Στη γεωργία είναι δήθεν ακατάλληλη η αγορά, διότι, υποτίθεται, οι γεωργοί παράγουν περισσότερο όταν οι τιμές είναι χαμηλές. Το ταχυδρομείο δεν πρέπει να εκτεθεί στον ανταγωνισμό, τουλάχιστον όχι ολοκληρωτικά, διότι υποτίθεται ότι εκτελεί κοινωνικό έργο. Θα μπορούσαμε να συνεχίσουμε ακόμη κι άλλο. Όλες οι φθηνές δικαιολογίες όμως έχουν ένα κοινό στοιχείο: αναγνωρίζουν όλες κατα αρχήν τον ανταγωνισμό. Απλώς προβάλλεται ο ισχυρισμός ότι στη συγκεκριμένη περίπτωση η αρχή δεν είναι εφαρμόσιμη.
<P>
Είναι βέβαιο ότι είναι πλέον πιο σκληρό το πεδίο για τον ανταγωνισμό στην Ευρώπη. Ως εκ τούτου σημαντικό θα ήτο, και το απαιτεί η Επιτροπή Οικονομικής και Νομισματικής Πολιτικής, να επεκταθεί επί τέλους η ευρωπαϊκή πολιτική ανταγωνισμού και στους τομείς της ενέργειας, των μεταφορών και των φαρμάκων. Ας προγραμματίσουμε, ας ζητήσουμε και ας διεκδικήσουμε από κοινού, λοιπόν, ελευθερία για το μέλλον!

<SPEAKER ID=298 LANGUAGE="ES" NAME="Berenguer Fuster">
Κύριε Πρόεδρε, πρέπει να ομολογήσω καταρχάς ότι είμαι, πραγματικά, σαστισμένος. Είμαι σαστισμένος από το γεγονός ότι ένας βρετανός βουλευτής, μιλώντας όμως στη θέση ενός ισπανού βουλευτή, έθεσε ένα ερώτημα που δεν επηρεάζει καθόλου τους κανόνες του ανταγωνισμού, που δεν επηρεάζει καθόλου τις εκθέσεις του ανταγωνισμού αλλά επηρεάζει τη παρουσία του μοναδικού εδάφους η ανεξαρτησία του οποίου εκκρεμεί στην επικράτεια της Ευρωπαϊκής Ένωσης. Θεωρώ ότι η χρήση του χρόνου ενός ισπανού βουλευτή για να θέσει αυτά τα ερωτήματα, είναι, αν μη τι άλλο, απρέπεια.
<P>
Τέλος, ανεξάρτητα μ' αυτό, πιστεύω ότι η συζήτηση της ετήσιας έκθεσης για την πολιτική ανταγωνισμού είναι μία καλή ευκαιρία για να προωθήσουμε μία συζήτηση σχετικά με την πρόοδο και τις κατευθυντήριες γραμμές που τίθενται σε αυτή τη σημαντική ευρωπαϊκή πολιτική.
<P>
Προκειμένου να κάνουμε αυτοκριτική, θα ήθελα να σας ρωτήσω αν στην πραγματικότητα κάνουμε, αυτή τη συζήτηση ή αν, απλώς, περιοριζόμαστε να υποβάλλουμε προς έγκριση ένα ψήφισμα το οποίο, αν θέλουμε να είμαστε ειλικρινείς, θα καταλήξει να περάσει με περισσότερο κόπο παρά δόξα. Δεν πρέπει να συμπεράνετε από τα λόγια μου μία κριτική στάση έναντι του Επιτρόπου κ. Monti, για του οποίου το έργο στο πεδίο του ανταγωνισμού τρέφω την μεγαλύτερη εκτίμηση και ο οποίος ήταν πάντα διατεθειμένος να διεξάγει μ' αυτό το Κοινοβούλιο όσες συζητήσεις κρίθηκαν απαραίτητες τότε και ο οποίος ήταν πάντα πρόθυμος να μας ενημερώνει με ακρίβεια για τους προσανατολισμούς του τμήματός του. Ούτε θέλω να επικρίνω τον εισηγητή, ο οποίος εκπόνησε μια πολύ αξιόλογη έκθεση και, εξάλλου το έκανε με ευελιξία και ανεκτικότητα, υιοθετώντας θέσεις διαφόρων πολιτικών ομάδων.
<P>
Πιστεύω, επομένως, ότι η σκέψη μου αναφέρεται στον τρόπο δράσης αυτού του Κοινοβουλίου και, κυρίως, στα κατάλοιπα που έχουν μείνει από την εποχή στην οποία ήταν απλώς μία συμβουλευτική Συνέλευση και δεν είχε, όπως τώρα, συννομοθετικές λειτουργίες. Γι' αυτό, έχουμε την τάση να εκδίδουμε έγγραφα, αυτό το έγγραφο σχετικά με την ετήσια έκθεση για τον ανταγωνισμό, και να επανεξετάζουμε άλλα πράγματα, άλλα όρια, στα οποία έχουμε ήδη παρέμβει ως νομοθέτες, μολονότι δυστυχώς οι κανόνες του ανταγωνισμού εξαιρούνται από τη διαδικασία της συναπόφασης. Εξάλλου, δεν συμπίπτει αυτό που λέμε τη μία ή την άλλη στιγμή.
<P>
Επιστρέφοντας στην έκθεση και συγχαίροντας για άλλη μια φορά τον κ. Agag για το περιεχόμενό της, στο μεγαλύτερο μέρος του οποίου συμφωνούμε, θα ήθελα να κάνω μία παρατήρηση. Από τη στιγμή που η Επιτροπή έχει λάβει την απόφασή της, πιστεύω ότι περισσεύει, είναι περιττή και επομένως μπορεί να αφαιρεθεί η παράγραφος που αναφέρεται στην απαγόρευση της εισόδου των δημόσιων εταιρειών στα κεφάλαια των εταιρειών των απελευθερωμένων τομέων - για παράδειγμα η σύγκρουση μεταξύ της Electricitι της Γαλλίας και της Hidrocantαbrico- που ο κ. Agag παραθέτει στην επιθυμία του υποστηρίξει και να συνταχθεί με συγκεκριμένες θέσεις της ισπανικής κυβέρνησης.

<SPEAKER ID=299 LANGUAGE="DA" NAME="Riis-Jψrgensen">
Κύριε Πρόεδρε, κύριε Επίτροπε, αγαπητοί συνάδερφοι, θα ήθελα να ευχαριστήσω τον εισηγητή - ο οποίος τώρα εκπροσωπείται από τον κ. Evans - για μια πραγματικά πολύ καλή έκθεση. Θα ήθελα να ευχαριστήσω τον κ. Longo για τη συνεργασία μας κατά την επεξεργασία της έκθεσης. Θα ήθελα επίσης να ευχαριστήσω τον κ. Monti για τη δυναμική αφοσίωσή του στην πολιτική ανταγωνισμού της ΕΕ.
<P>
Θα ήθελα να εκμεταλλευτώ αυτή την ευκαιρία για να υπογραμμίσω ότι ο αγώνας υπέρ του ελεύθερου ανταγωνισμού είναι ένας αγώνας στον οποίο πρέπει να αποδυόμαστε ακατάπαυστα. Μέχρι τώρα υπάρχουν πολλά καλά παραδείγματα για τις απειλές που δέχεται ο ελεύθερος ανταγωνισμός μόλις δοθεί μια ευκαιρία για να τεθεί εκτός παιχνιδιού. Το πρώτο πιο εντυπωσιακό παράδειγμα είναι η πρόταση που κατέθεσε η Επιτροπή για τη θέσπιση ενός προσωρινού καθεστώτος ενισχύσεων για ορισμένους τύπους ναυπηγείων. Το σκεπτικό της πρότασης είναι ότι στην Ευρώπη θεωρούμε ότι υφιστάμεθα αθέμιτο ανταγωνισμό από τη Νότια Κορέα. Είναι δεδομένο ότι πολυάριθμα συμφέροντα προσπαθούν να εκμεταλλευθούν την κατάσταση με στόχο να θεσπίσουν περισσότερες ενισχύσεις από όσες δικαιολογούν οι συνθήκες. Για τον λόγο αυτό θέλω να καλέσω το Ευρωπαϊκό Κοινοβούλιο και τους συναδέρφους μου στην αίθουσα στη συγκεκριμένη υπόθεση να εμμείνουμε αμετακίνητα στην απόφαση που πήρε πέρυσι το Συμβούλιο να καταργήσει τις άμεσες ενισχύσεις στον τομέα των ναυπηγείων.
<P>
Το επόμενο παράδειγμα ότι γίνονται προσπάθειες εκμετάλλευσης της κατάστασης είναι η αεροπορική βιομηχανία, η οποία ακριβώς αυτές τις ημέρες περνά πολλές αναταράξεις. Αυτό οδήγησε πολλούς να προπαγανδίσουν υπέρ της θέσπισης ενισχύσεων. Θα ήθελα να υπενθυμίσω ότι τα προβλήματα στα οποία έχουν περιέλθει ορισμένες εταιρίες δεν οφείλονται κατά βάση στα τραγικά γεγονότα της 11ης Σεπτεμβρίου, αλλά αντίθετα μάλλον ισχύει ότι οι αεροπορικές εταιρίες έρχονται τώρα αντιμέτωπες με τη σκληρή πραγματικότητα νωρίτερα από ό,τι περίμεναν. Ολόκληρος ο τομέας είχε εδώ και καιρό ανάγκη για μια εκ θεμελίων αναδιάρθρωση και πρέπει εμείς ως πολιτικοί να φροντίσουμε ότι η παρούσα αγχώδης και αναταραγμένη κατάσταση δεν θα χρησιμοποιηθεί για να θεσπιστούν ένα σωρό ενισχύσεις τις οποίες θα κληθούμε να πληρώσουμε εμείς οι φορολογούμενοι και οι οποίες θα κρατήσουν στη ζωή ένα σωρό μη κερδοφόρες εταιρίες και δρομολόγια, για τα οποία εμείς οι καταναλωτές πέρα από όσα έχουμε πληρώσει σε φόρους πρέπει από πάνω να πληρώνουμε υπερβολικές τιμές.
<P>
Εν κατακλείδι θέλω να επιστρέψω σε ένα δύο συγκεκριμένα σημεία της έκθεσης. Θεωρώ ότι είναι σημαντικό να απαιτήσουμε από την Επιτροπή να δεσμευτεί ότι οι νέοι κανόνες ανταγωνισμού δεν θα συνεπάγονται μια επανεθνικοποίηση της πολιτικής ανταγωνισμού. Εξίσου σημαντικό είναι η Επιτροπή να συνεχίσει να εκπονεί την ετήσια έκθεση περί κρατικών ενισχύσεων, παρ' ότι έχει πλέον θεσπίσει τον πίνακα επιδόσεων για τη θέσπιση του οποίου έχω προσωπικά ασκήσει μεγάλες πιέσεις για πολύ καιρό και για τον οποίο χαίρομαι ιδιαίτερα. Επίσης ελπίζω η Επιτροπή να εισακούσει την επιθυμία το συντομότερο δυνατόν να δρομολογήσουμε κανόνες για την επιστροφή των παρανόμως καταβεβληθεισών κρατικών ενισχύσεων - ένα ζήτημα που παραμένει άκρως απογοητευτικό. Τέλος ελπίζω η Επιτροπή να συμμορφωθεί με το αίτημα να κοιτάξει πιο ενδελεχώς τη βελτίωση της νομικής θέσης των επιχειρήσεων που ζημιώνονται και τη δυνατότητα για μεγαλύτερη συμμετοχή τρίτων κατά την εξέταση συγκεκριμένων περιπτώσεων από την Επιτροπή.

<SPEAKER ID=300 NAME="Monti">
. Κύριε Πρόεδρε, κυρίες και κύριοι βουλευτές, θα ήθελα κατ' αρχάς να εκφράσω τις ευχαριστίες μου στον εισηγητή, τον κ. Agag Longo, και στον κ. Evans για την παρέμβασή του. Θαύμασα την ποιότητα της έκθεσης του κ. Agag Longo και εκτίμησα την αξία των πολλών εποικοδομητικών παρατηρήσεων που διατυπώθηκαν. Δεν μου διέφυγε το γεγονός ότι η έκθεση περιέχει και κριτικά σχόλια και σας διαβεβαιώ ότι, αν και αδυνατώ να λάβω εδώ μια οριστική θέση πάνω σε όλες τις παρατηρήσεις που διατυπώθηκαν, μπορώ να εγγυηθώ ότι όλες θα εξεταστούν πολύ προσεκτικά. Είμαι ευγνώμων και σε όλους όσους παρενέβησαν σε αυτήν τη συνεδρίαση - του κ.κ. Konrad, Berenguer Fuster, Riis-Jψrgensen - για την πολιτική τους και, θα έλεγα, και πολιτιστική τους υποστήριξη, στην πολιτική ανταγωνισμού της Ευρωπαϊκής Ένωσης.
<P>
Η τριακοστή ετήσια έκθεση εξετάζει τις εξελίξεις κατά τη διάρκεια του 2000: αρκεί μια γρήγορη ματιά για να αντιληφθεί κανείς ότι ο τομέας του ανταγωνισμού συνέχισε να παρουσιάζει έντονη δραστηριότητα, με συνολικά 1206 νέες πρακτικές, 564 περιπτώσεις κρατικών ενισχύσεων, 345 συγχωνεύσεις και εξαγορές και 297 περιπτώσεις προστασίας του ανταγωνισμού. Το έργο στο νομοθετικό πεδίο έδωσε προτεραιότητα στη μεταρρύθμιση της βασικής νομοθεσίας. Η δραστηριότητα αυτή επέτρεψε την έγκριση των νέων κανονισμών απαλλαγής κατά κατηγορία όσον αφορά τις οριζόντιες συμφωνίες. Θεσπίστηκαν νέες κατευθυντήριες γραμμές για τους κάθετους περιορισμούς, καθώς και ο νέος κανονισμός 1999 για τις απαλλαγές κατά κατηγορία. Γνωρίζετε ότι αυτές οι νέες κατευθυντήριες γραμμές δίνουν μεγαλύτερο βάρος στον οικονομικό προσανατολισμό.
<P>
Το γεγονός ότι ο αριθμός των περιπτώσεων προστασίας του ανταγωνισμού μειώθηκε, μπορεί να αποδοθεί σ' αυτούς τους νέους κανόνες για τους κάθετους περιορισμούς, που μείωσαν αισθητά την υποχρέωση κοινοποίησης των συμφωνιών αυτού του τύπου, πράγμα που αφήνει περισσότερο χώρο στις υπηρεσίες για να συγκεντρωθούν στις σοβαρότερες και δυσκολότερες περιπτώσεις. Σημειώθηκαν σημαντικές πρόοδοι στην πορεία μεταρρύθμισης της διαδικασίας προστασίας του ανταγωνισμού, στην οποία το Ευρωπαϊκό Κοινοβούλιο παρείχε αποφασιστική στήριξη, πριν από ένα μήνα, με την ευρύτατη πλειοψηφία που ψήφισε την έκθεση του κ. Evans.
<P>
Όσον αφορά τις συγκεντρώσεις, εκδόθηκε ανακοίνωση για τα διορθωτικά μέτρα και μια απλοποιημένη διαδικασία για συγκεκριμένες μη προβληματικές κατηγορίες πράξεων, που μας επιτρέπει σήμερα να διεκπεραιώνουμε με αυτόν το τρόπο το 40% περίπου των περιπτώσεων συγκέντρωσης. Όσον αφορά τον έλεγχο των κρατικών ενισχύσεων, η Επιτροπή εισήγαγε για πρώτη φορά τρεις ομάδες κανονισμών απαλλαγής στην εφαρμογή του κανόνα "de minimis", στις ενισχύσεις στις μικρές και μεσαίες επιχειρήσεις και στις ενισχύσεις κατάρτισης. Ευχαριστώ τον κ. Riis-Jψrgensen για την αναφορά ανάκτηση των παράνομων κρατικών ενισχύσεων, γιατί κι εγώ θεωρώ ότι έχει μεγάλη σημασία για τη συνολική αξιοπιστία.
<P>
Όσον αφορά το ύψος των ενισχύσεων, φαίνεται να επιβεβαιώνεται η γενική τάση μείωσης, πράγμα όμως που δεν αναιρεί το γεγονός ότι εξακολουθούν να παραμένουν πολύ υψηλές. Ας μου επιτραπεί, κύριε Πρόεδρε, να υπογραμμίσω, όσον αφορά τις κρατικές ενισχύσεις, ότι, σε αντίθεση με ότι αφήνει να εννοηθεί η παράγραφος 2 του δικού σας σχεδίου ψηφίσματος, η Επιτροπή έχει πράγματι κινήσει διαδικασίες κατά των κρατικών ενισχύσεων με τη μορφή των φορολογικών ελαφρύνσεων και, στις 11 Ιουλίου, ο αριθμός τους είχε φτάσει στις 15. Εντείνουμε επίσης τις προσπάθειες για την ανάκτηση των αχρεωστήτως καταβληθέντων ποσών με τη μορφή κρατικών ενισχύσεων.
<P>
Θα ήθελα να επισημάνω στο σημείο αυτό τρία ζητήματα στα οποία αφιερώνουμε ιδιαίτερη προσοχή, όχι μόνο στην τελευταία ετήσια έκθεση, αλλά και στις καθημερινές μας ενέργειες. Το πρώτο και σημαντικότερο οι επιπτώσεις της πολιτικής ανταγωνισμού στους καταναλωτές. Ξέρω ότι το Κοινοβούλιο συμμερίζεται την άποψή μας ότι ο καταναλωτής πρέπει να είναι ο τελικός αποδέκτης της πολιτικής ανταγωνισμού. Είναι βέβαια αναγκαίο να πληροφορηθούν περισσότερο οι καταναλωτές για τα πλεονεκτήματα της πολιτικής ανταγωνισμού και να ενημερωθούν οι πολίτες για τη δραστηριότητά μας και στα αποτελέσματά που έχει γι' αυτούς τους ίδιους.
<P>
Όπως θα παρατηρήσατε, η έκθεση περιέχει ενδεικτικά ορισμένες αποφάσεις, παρουσιάζοντας τα πλεονεκτήματά τους για τους καταναλωτές. Ένα καλό παράδειγμα είναι η απόφαση κατά της OPEL Nederland για την υπεράσπιση του δικαιώματος των καταναλωτών να αποκτούν ένα αυτοκίνητο χωρίς κωλύματα σε ένα κράτος μέλος στο οποίο οι τιμές είναι χαμηλότερες. Αλλα, πιο πρόσφατα παραδείγματα, είναι μια ανάλογη απόφαση κατά της Volkswagen ή η έναρξη μιας έρευνας στις τιμές της κινητής τηλεφωνίας που εφαρμόζουν οι πάροχοι roaming. Όσον αφορά τα αυτοκίνητα, δέχομαι την αναφορά του κ. Evans: η Επιτροπή εργάζεται με ζήλο για να διατυπώσει μία πρόταση για την περίοδο μετά την 30ή Σεπτεμβρίου 2002, όταν θα λήξει ο κανονισμός απαλλαγής για την κατηγορία των συμφωνιών διανομής αυτοκινήτων. Σκοπός μου είναι να παρουσιάσω ένα σχέδιο νέου κανονισμού προς το τέλος του έτους και είμαι βέβαιος ότι ευχαρίστως θα θελήσετε να εκφράσετε την άποψή σας, δοθέντος του μεγάλου ενδιαφέροντος που επέδειξε έως τώρα το Ευρωπαϊκό Κοινοβούλιο για το θέμα αυτό.
<P>
Σχετικά με την ενημέρωση των καταναλωτών, υπενθυμίζω την πρωτοβουλία - που σε τελική ανάλυση γεννήθηκε από τις συζητήσεις σ' αυτό το Κοινοβούλιο - των Ευρωπαϊκών ημερών ανταγωνισμού. Μετά από τις ημέρες στη Λισσαβόνα, το Παρίσι και τη Στοκχόλμη, η επόμενη θα πραγματοποιηθεί με το βελγικό Προεδρείο, στις 11 Οκτωβρίου, στην Αμβέρσα και θα επικεντρώνεται στον ανταγωνισμό στον φαρμακευτικό τομέα.
<P>
Μια δεύτερη γραμμή προτεραιότητας που ακολουθούμε - και στην οποία αναφέρθηκαν αρκετοί σήμερα - είναι η γραμμή των κρατικών ενισχύσεων, όχι μόνο για να καταστεί πιο αυστηρός ο έλεγχος, αλλά και για να γίνει πιο διάφανο το ζήτημα αυτό, με πρωτοβουλίες όπως το μητρώο και το score board, το οποίο είναι εύκολα διαθέσιμο στο Internet.
<P>
Ο τρίτος άξονας προτεραιότητας είναι ακριβώς ο άξονας της παγκοσμιοποίησης, του τρόπου με τον οποίο η πολιτική ανταγωνισμού μπορεί, αναζητώντας έναν καλύτερο συντονισμό μεταξύ των διαφόρων σημείων του πλανήτη, να παράσχει τη συμβολή της στη διαχείριση της παγκοσμιοποίησης. Υπό το πρίσμα αυτό - εκτός φυσικά από τις πολύ στενές σχέσεις στο εσωτερικό της Ευρωπαϊκής Ένωσης με τις εθνικές αρχές ανταγωνισμού - εκτός της Ευρωπαϊκής Ένωσης συνάψαμε στενές διμερείς σχέσεις εργασίας και καθιερώσαμε μια αποδοτικότατη και βαθιά συνεργασία ειδικά με τις αρχές προστασίας του ανταγωνισμού των Ηνωμένων Πολιτειών και την προηγούμενη εβδομάδα είχαμε μια πολύ ενδιαφέρουσα συνεδρίαση στην Ουάσιγκτον, προγραμματίζοντας την περαιτέρω ανάπτυξη αυτής της διμερούς συνεργασίας.
<P>
Θεωρώ όμως ότι η διμερής διάσταση δεν είναι αρκετή και προχωράμε, με όλο το βάρος της πειθούς που έχει η Ευρωπαϊκή Ένωση στο θέμα αυτό, στην ανάπτυξη δύο μεθόδων πολυμερούς συνεργασίας. Η πρώτη είναι η πρόθεση να έχουμε στον Παγκόσμιο Οργανισμό Εμπορίου ορισμένους βασικούς δεσμευτικούς κανόνες για τον ανταγωνισμό. Η άλλη είναι η πρόσφατη πρωτοβουλία ίδρυσης ενός παγκόσμιου forum του ανταγωνισμού, που θα προσφέρει ένα χώρο συζήτησης σε παγκόσμιο επίπεδο μεταξύ των αρχών προστασίας του ανταγωνισμού.
<P>
Μεταξύ των προτεραιοτήτων για το προσεχές μέλλον, είναι το έργο εκσυγχρονισμού της διαδικασίας προστασίας του ανταγωνισμού, που πραγματοποιούμε με ακόμη μεγαλύτερη πεποίθηση μετά την τόσο ευνοϊκή ψήφο του Ευρωπαϊκού Κοινοβουλίου. Εντός του έτους σκοπεύουμε να ολοκληρώσουμε την αναθεώρηση της ανακοίνωσης de minimis, η οποία, καθορίζοντας ποιες συμφωνίες μεταξύ εταιριών δεν απαγορεύονται βάσει του άρθρου 81, παράγραφος 1, θα επιτρέψει τη μείωση των επιβαρύνσεων των εταιριών, ιδίως των μικρότερων, για να συμμορφωθούν με τη νομοθεσία.
<P>
Έχοντας ήδη αναφερθεί στον κανονισμό απαλλαγής σχετικά με τα αυτοκίνητα, θα ήθελα να υπενθυμίσω, όσον αφορά την πολιτική κατά των καρτέλ, που αποτελεί τη βάση κάθε αρχής ανταγωνισμού, ότι εντός του έτους θα αναπτύξουμε ακόμη περισσότερο και θα αναθεωρήσουμε την πολιτική ηπιότητας, που βασίζεται στην αποφυγή του εκφοβισμού και τη μείωση των προστίμων στις περιπτώσεις συνεργασίας για την αποκάλυψη των καρτέλ. Πρόκειται για μία ακόμη περιοχή σύγκλισης μεταξύ αμερικανικής και ευρωπαϊκής πολιτικής. Όσον αφορά τον έλεγχο των συγκεντρώσεων, προτεραιότητα της Επιτροπής για το 2001 θα είναι η συνέχιση της επανεξέτασης του κανονισμού για τις συγκεντρώσεις. Για το θέμα αυτό, σκοπεύω να επεξεργαστώ εντός του έτους ένα επίσημο συμβουλευτικό έγγραφο για το θέμα αυτό.
<P>
Όσον αφορά τη διεκπεραίωση των νέων υποθέσεων, το έργο μας επικεντρώνεται κυρίως στις πρόσφατα απελευθερωθείσες αγορές, στις οποίες αναφέρθηκαν ειδικότερα οι κ.κ. Konrad, Evans και άλλοι, όπως η ενέργεια, οι αερομεταφορές, οι τηλεπικοινωνίες και οι ταχυδρομικές υπηρεσίες, με σκοπό ακριβώς να παρεμποδίσουμε τους προηγούμενους δικαιούχους του μονοπωλίου να επωφεληθούν από τη θέση ισχύος που κατείχαν.
<P>
Ευχαριστώ και πάλι όλους για τις εκφράσεις στήριξης και παρότρυνσης που απηύθυναν στην Επιτροπή για τον ανταγωνισμό: γνωρίζετε πόσο σημαντικό είναι, για την Επιτροπή και για εμένα προσωπικά, η υποστήριξη του Κοινοβουλίου στα καθημερινά καθήκοντα και πως λαμβάνουμε σοβαρά υπόψη τις κριτικές σας, από τις οποίες αντλούμε χρήσιμες υποδείξεις.

<SPEAKER ID=301 NAME="Πρόεδρος">
Ευχαριστούμε πολύ, κύριε Monti.
<P>
Η συζήτηση έληξε.
<P>
Η ψηφοφορία θα διεξαχθεί, αύριο στις 12.00.

<CHAPTER ID=11>
Ηλεκτρονικό εμπόριο και χρηματοδοτικές υπηρεσίες
<SPEAKER ID=302 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0301/2001) του κ. Huhne, εξ ονόματος της Επιτροπής Οικονομικής και Νομισματικής Πολιτικής, σχετικά με ανακοίνωση της Επιτροπής στο Συμβούλιο και το Ευρωπαϊκό Κοινοβούλιο αναφορικά με το ηλεκτρονικό εμπόριο και τις χρηματοπιστωτικές υπηρεσίες [COM(2001) 66 - C5-0257/2001 - 2001/2119(COS)]

<SPEAKER ID=303 NAME="Huhne">
(ΕΝ)Κύριε Πρόεδρε, οι χρηματοοικονομικές υπηρεσίες θα πρέπει να είναι οι μεγάλοι νικητές από το ηλεκτρονικό εμπόριο, δεδομένου ότι ο τομέας δεν έχει τα προβλήματα της φυσικής παράδοσης, αντίθετα με τα βιβλιοπωλεία ή τα σούπερ μάρκετ. Μία οικονομική υπηρεσία, είτε αυτή αποτελεί όχημα αποταμίευσης όπως μία σύνταξη, είτε ένα αμοιβαίο κεφάλαιο ή ένα απλός τραπεζικός λογαριασμός, είναι από τη φύση της άυλη και μη απτή.
<P>
Πολλές συναλλαγές στον τραπεζικό και χρηματιστηριακό τομέα λαμβάνουν χώρα ήδη ηλεκτρονικά. Η UNICE, η οργάνωση εργοδοτών της ΕΕ, εκτιμά ότι το ένα πέμπτο σχεδόν των τραπεζικών συναλλαγών στην Ευρώπη εκτελούνται πλέον μέσω του Διαδικτύου, απευθείας, με κινητό τηλέφωνο, ή ψηφιακή τηλεόραση, ποσοστό που είναι σχεδόν διπλάσιο από αυτό των ΗΠΑ. Στις Σκανδιναβικές χώρες της Ένωσης, το συνολικό ποσοστό υπερβαίνει το ένα τρίτο. Ωστόσο, το συντριπτικά μεγαλύτερο ποσοστό αυτών των συναλλαγών συμβαίνει εντός ενός κράτους μέλους της ΕΕ. Το διακρατικό ηλεκτρονικό εμπόριο σε χρηματοοικονομικές υπηρεσίες διέρχεται ακόμα τη νηπιακή του ηλικία και δεν έχει καταφέρει να κατεβάσει τις τιμές στο επίπεδο του φθηνότερου κράτους. Πράγματι, η πιο πρόσφατη έρευνα υποδεικνύει ότι οι τραπεζικές δαπάνες διαφοροποιούνται ευρύτερα γύρω από το μέσο όρο από όσο στα μέσα της δεκαετίας του ' 80, στο ξεκίνημα του προγράμματος ενιαίας αγοράς. Πρέπει να γίνουν ακόμα πολλά.
<P>
Η οδηγία για το ηλεκτρονικό εμπόριο, η οποία ψηφίσθηκε πέρυσι, σκόπευε στο να ενθαρρύνει το διασυνοριακό εμπόριο καθιερώνοντας την αρχή της χώρας προέλευσης. Αυτή αποτελεί μία από τις ουσιαστικές αρχές ανοίγματος μιας αγοράς στην εσωτερική αγορά. Αν η εναρμόνιση των κανόνων είναι υπερβολικά δύσκολη, τουλάχιστον να αναγνωρισθεί το δικαίωμα μιας εταιρείας να δραστηριοποιηθεί επιχειρηματικά οπουδήποτε στην Ένωση αφ' ης στιγμής λάβει το δικαίωμα από ένα κράτος μέλος. Το σημαντικότερο μέρος του σκεπτικού ήταν ότι οι καταναλωτές θα είχαν περισσότερο όφελος από τον αυξανόμενο ανταγωνισμό παρά απώλεια από την μεγαλύτερη δυσκολία να προσφύγουν δικαστικά εναντίον ενός απομακρυσμένου ή αμελούς προμηθευτή. Αυτό συμβαίνει επειδή η αρχή χώρας προέλευσης διασφαλίζει το μέγιστο βαθμό επιπρόσθετου ανταγωνισμού και ο επιπρόσθετος ανταγωνισμός αποτελεί τελικά τον καλύτερο φίλο του καταναλωτή.
<P>
Είναι αλήθεια ότι η οδηγία για το ηλεκτρονικό εμπόριο περιέχει πολλές εξαιρέσεις οι οποίες υπόκεινται ακόμα στις εθνικές ρυθμίσεις των εισερχόμενων υπηρεσιών, συγκεκριμένα στην ασφάλιση μέσω αμοιβαίων κεφαλαίων. Γενικά, το μεγαλύτερο μέρος της φιλελεύθερης αδελφότητα υπέρ του ανοίγματος της αγοράς χάρηκαν όταν έγινε νόμος. Καθώς έγιναν σταδιακά αντιληπτές οι επιπτώσεις της, ορισμένα κράτη μέλη προσπαθούν σιωπηλά να περιορίσουν το αντικείμενο της εφαρμογής της και να υπαναχωρήσουν σχετικά με τις επιπτώσεις της. Αυτή είναι η πραγματική σημασία της Λευκής Βίβλου της Επιτροπής σχετικά με το ηλεκτρονικό εμπόριο και τις χρηματοοικονομικές υπηρεσίες. Σκοπός της είναι να τακτοποιήσει ορισμένα σημεία που αφέθηκαν έξω από την οδηγία του ηλεκτρονικού εμπορίου και η έκθεση την οποία συζητάμε απόψε σκοπό έχει να υποστηρίξει την απόφαση της Επιτροπής να ανοίξει την ενιαία αγορά, αν απαιτηθεί, εμμένοντας στις διατάξεις της οδηγίας περί ηλεκτρονικού εμπορίου παρά τις επιφυλάξεις ορισμένων κρατών μελών.
<P>
Οφείλουμε να διατηρήσουμε την φιλελεύθερη ωστική δύναμη της οδηγίας σχετικά με το ηλεκτρονικό εμπόριο. Αυτό σημαίνει ότι οφείλουμε επίσης να προσδιορίσουμε ένα σαφές χρονοδιάγραμμα το οποίο θα περιλαμβάνει τόσο την ασφάλιση όσο και τη διαφήμιση των αμοιβαίων κεφαλαίων στη γενική προσέγγιση χώρας προέλευσης. Οι ασφαλιστικές υπηρεσίες, για παράδειγμα, είναι απολύτως κατάλληλες για την πρόβλεψη ηλεκτρονικού εμπορίου. Σημαίνει, επίσης, ότι οποιαδήποτε καθοδήγηση της Επιτροπής προς τα κράτη μέλη όσον αφορά την προστασία των καταναλωτών θα πρέπει να βασίζεται σε πραγματικά και τεκμηριωμένα προβλήματα και όχι σε εικασίες. Φυσικά, υπάρχουν πραγματικά προβλήματα. Η Επιτροπή πρέπει να κοιτάξει προσεκτικά αυτές τις δυσκολίες και να επιχειρήσει να συντάξει ένα σαφές φύλλο πορείας, προκειμένου να επιτρέψει στο ηλεκτρονικό εμπόριο και τις χρηματοοικονομικές υπηρεσίες να ανθίσουν. Οι καταναλωτές ενδιαφέρονται για την ασφάλεια, ειδικά όταν πρόκειται για διασυνοριακές συναλλαγές.
<P>
Πρέπει να ισχύσουν ήπιες νομοθετικές διατάξεις, εναλλακτικές διαδικασίες επίλυσης διαφορών, ώστε να αντιμετωπίσουν το μεγαλύτερο μέρος των προβληματικών περιπτώσεων, και ζητήσαμε έκθεση σχετικά με αυτό το θέμα σε τακτική βάση. Επιθυμητή βέβαια είναι κάποια σύγκλιση εθνικών κανόνων όσον αφορά τις καταναλωτικές συμβάσεις, αν και αυτό δεν θα πρέπει να χρησιμοποιηθεί ως δικαιολογία για την καθυστέρηση της ενιαίας αγοράς. Κοινά αποδεκτά χαρακτηριστικά χερσαίων τραπεζικών εργασιών, όπως η εφαρμογή των διατάξεων περί νομιμοποίησης εσόδων από παράνομες δραστηριότητες κοιτάζοντας στα μάτια τον καταθέτη και ερωτώντας από πού προήλθαν τα χρήματά της/του απαιτούν νέες ιδέες, στον κόσμο των ηλεκτρονικών καταθέσεων. Ισχύει επίσης και η περίπτωση όπου συναλλαγές οικονομικών υπηρεσιών σπάνια λειτουργούν πλήρως ηλεκτρονικά χωρίς μη ηλεκτρονικά στοιχεία, επομένως οφείλουμε να εργασθούμε όσο γίνεται προκειμένου να διασφαλισθεί η συνοχή.
<P>
Το κέρδος από την ορθή διαμόρφωση αυτού του πλαισίου είναι πολύ μεγάλο. Το ηλεκτρονικό εμπόριο και το ευρώ μπορούν να κάνουν πραγματικότητα τις διασυνοριακές χρηματοοικονομικές υπηρεσίες όχι μόνο την επιχειρηματική δραστηριότητα, αλλά και για τους αποταμιευτές καιο επιπρόσθετος ανταγωνισμός θα επιφέρει, όπως πάντα, μακροχρόνια και πραγματικά οφέλη. Ως εκ τούτου, προτρέπω το Σώμα να εμμείνει στη γραμμή που έχουμε χαράξει στο παρελθόν ζητώντας το άνοιγμα της εν λόγω αγοράς.

<SPEAKER ID=304 NAME="Harbour">
, εισηγητής της γνωμοδότησης της Επιτροπής Νομικών Θεμάτων και Εσωτερικής Αγοράς - (ΕΝ)Κύριε Πρόεδρε, μου δίνει ιδιαίτερη ευχαρίστηση το γεγονός ότι απόψε, εξ ονόματος της Επιτροπής Νομικών Θεμάτων και Εσωτερικής Αγοράς, θα εκθέσω τη γνώμη μας σχετικά με μία εξαίρετη έκθεση. Ξεκινήσαμε το έργο μας έχοντας το πλεονέκτημα του πλήρους κειμένου του εισηγητή, κ. Huhne, και, συνεπώς, ο ρόλος μας περιορίσθηκε στο να προσθέσουμε βελτιώσεις σε ένα κείμενο, το οποίο ήδη θεωρούσαμε εξαίρετο.
<P>
Από την άποψη της Επιτροπής Νομικών Θεμάτων, η οποία ήταν υπεύθυνη για την οδηγία του ηλεκτρονικού εμπορίου, νομίζουμε ότι η κατεύθυνση την οποία ακολούθησε ο εισηγητής - όπως μόλις τώρα τονίσθηκε και σε σχέση με την αρχή χώρας προέλευσης -ευθυγραμμίζεται με τη δική μας γνωμοδότηση. Θα προσθέσουμε δυνατή τη φωνή μας σε αυτή της Επιτροπής Οικονομικής και Νομισματικής Επιτροπής, ώστε να ενθαρρύνουμε την Επιτροπή να προχωρήσει σε αυτή την κατεύθυνση.
<P>

<P>
Θέλω να επικεντρωθώ σε ορισμένα σημεία των τροπολογιών μας. Είμαστε ευγνώμονες στον εισηγητή για το γεγονός ότι αποδέχθηκε όλες τις τροπολογίες της Επιτροπής Νομικών Θεμάτων και στην επιτροπή για το γεγονός ότι τις ψήφισε, ώστε να συμπεριληφθούν στην τελική έκθεση. Δίνουμε ιδιαίτερη έμφαση στο θέμα πληρωμής και συστημάτων πληρωμής. Είναι αρκετά σαφές από πρόσφατες μελέτες σε ολόκληρη την Ευρωπαϊκή Ένωση ότι ένα από τα πράγματα που αποτρέπουν τους καταναλωτές από το να πραγματοποιήσουν αγορές στην ηλεκτρονική εποχή είναι η ανησυχία όσον αφορά την ασφάλεια των πληρωμών τους. Αυτό είναι θέμα ζωτικής σημασίας για την προώθηση των χρηματοοικονομικών υπηρεσιών. Για το λόγο αυτό, προτείναμε ορισμένες μεθόδους για τη βελτίωση της ασφάλειας των ηλεκτρονικών πληρωμών. Ενθαρρύναμε την Επιτροπή, ιδιαίτερα, να ρίξει μια ματιά στις αναδυόμενες μορφές ηλεκτρονικής πληρωμής. Ενώ σήμερα ένας μεγάλος αριθμός συναλλαγών των καταναλωτών γίνεται με πιστωτική κάρτα, νομίζουμε ότι νέες μορφές θα αναδυθούν και ότι η Επιτροπή πρέπει να τις λάβει υπόψιν.
<P>
Συμπερασματικά, η νομοθεσία πρέπει να δίνει τη δυνατότητα να συνάπτονται συμβάσεις μέσω ηλεκτρονικών υπογραφών στις συναλλαγές χρηματοοικονομικών υπηρεσιών. Το τόνισαμε αυτό ως ένα συγκεκριμένο ζήτημα το οποίο πρέπει να αντιμετωπισθεί.
<P>
Πρόκειται για πάρα πολύ καλή έκθεση. Ενθαρρύνω το Σώμα να την υποστηρίξει πλήρως, όταν θα ψηφίσουμε επ' αυτής αύριο.

<SPEAKER ID=305 LANGUAGE="DE" NAME="Radwan">
. (DE)- Κύριε Πρόεδρε, κύριε Επίτροπε, αγαπητέ συνάδελφε Huhne, θα ήθελα και εγώ να εκφράσω, όπως και ο προλαλήσας Malcolm Harbour, τα συγχαρητήριά μου. Πρόκειται για μία εξαίρετη έκθεση, και η συνεργασία μας ήταν χαρά για μένα. Μπορώ ήδη να ανακοινώσω ότι αύριο θα υποστηρίξουμε πλήρως τη γραμμή που προτείνει αυτή η έκθεση.
<P>
Αυτή τη στιγμή έχουμε δύο παράλληλες εξελίξεις, πολύ σημαντικές για τον τομέα αυτό. Το Διαδίκτυο προσλαμβάνει όλο και μεγαλύτερη σημασία. Το εμπόριο μέσω του διαδικτύου εντείνεται διαρκώς. Και από την άλλη ετοιμαζόμαστε να ολοκληρώσουμε την εσωτερική αγορά για τις χρηματοπιστωτικές υπηρεσίες στην Ευρώπη. Στόχος μας είναι το 2005.
<P>
Ειδικά οι χρηματοπιστωτικές υπηρεσίες, που δεν έχουν υλική μορφή, είναι και οι προσφορότερες για διασυνοριακή διάθεση μέσω του Διαδικτύου. Φρονώ ότι σε ορατό χρόνο θα δούμε πελάτες να αγοράζουν ασφαλιστικά συμβόλαια ή τραπεζικές υπηρεσίες μέσω του Διαδικτύου, και όχι επιτόπου, από το τοπικό τραπεζικό κατάστημα, αλλά πέραν των συνόρων στα γειτονικά κράτη, καθώς θα δίνεται η δυνατότητα πλήρους σύγκρισης της προσφοράς στον τομέα αυτόν μέσω του Διαδικτύου.
<P>
Είναι όμως εξ ίσου σημαντικό να πείσουμε τον καταναλωτή να συμμετάσχει σε αυτό το εμπόριο. Και εδώ απευθύνομαι στις αρχές προστασίας του καταναλωτή, γιατί στον ανταγωνισμό ήδη έγινε αναφορά. Ο καταναλωτής θα συμβάλει στην επιτυχία του ηλεκτρονικού εμπορίου για τις χρηματοπιστωτικές υπηρεσίες όταν θα έχει εμπιστοσύνη, όταν υφίστανται οι συμβατικές και εξωσυμβατικές διατάξεις που εξασφαλίζουν τα δικαιώματά του, που τον βοηθούν σε περίπτωση προβλημάτων στις διασυνοριακές συναλλαγές. Εδώ υποστηρίζω την πρωτοβουλία της Επιτροπής για τη θέσπιση εξωδικαστικής διαδικασίας συμβιβασμού όπως το FIN-NET. Γιατί μόνο όταν ο καταναλωτής πεισθεί ότι σε περίπτωση προβλημάτων θα βρει το δίκιο του θα αρχίσει να χρησιμοποιεί το Διαδίκτυο.
<P>
Ο τρίτος τομέας αναφέρθηκε από τον προηγούμενο αγορητή: πρόκειται για τον τομέα των τεχνικών συστημάτων. Πολλοί αισθάνονται δέος και διστάζουν να χρησιμοποιήσουν το Διαδίκτυο. Και εγώ ο ίδιος εξακολουθώ να αισθάνομαι έτσι. Δεν δίνω εύκολα τον αριθμό της πιστωτικής μου κάρτας στο Διαδίκτυο. Στο θέμα αυτό ο καταναλωτής εξακολουθεί να έχει επιφυλάξεις και αναστολές. Μειώνονται συνεχώς οι διαφορές ανάμεσα στο εμπόριο Online και το εμπόριο Offline, και γι' αυτό θέλουμε να ενοποιήσουμε τις νομοθετικές διατάξεις. Δεν μπορώ παρά να συμφωνήσω με τους προλαλήσαντες ότι θα πρέπει να παραμείνουμε άκαμπτοι, να παραμείνει άκαμπτη η Επιτροπή, όσον αφορά την αρχή της χώρας προελεύσεως. Το Κοινοβούλιο θα τοποθετηθεί σχετικά αύριο.
<P>
Αλλά θα πρέπει να προχωρήσουμε και σε πιο μικρούς τομείς, όπως στην κατάργηση των εθνικών διατάξεων περί προώθησης και διαφήμισης προϊόντων, οι οποίες παρεμποδίζουν την εξέλιξη του Διαδικτύου-ευτυχώς συμπεριελήφθη και αυτό στην έκθεση-, ώστε να μην παρεμποδίσουμε την εξέλιξη. Ολοκληρώνοντας θα ήθελα να πω ότι το ηλεκτρονικό εμπόριο σε αυτόν τον τομέα θα προσλάβει μία θετική εξέλιξη, έστω και αν τους τελευταίους μήνες τα χρηματιστήρια μας έδωσαν άλλη εντύπωση, αλλά θα λάβει ώθηση, θα εξελιχθεί θετικά. Εδώ πρέπει να προγυμνάσουμε την Ευρώπη για τον παγκόσμιο ανταγωνισμό, ώστε να δρομολογηθούν κατ' αυτόν τον τρόπο και οι χρηματοπιστωτικές υπηρεσίες στην Ευρώπη. Γι' αυτό και πιστεύω ότι η έκθεση αυτή δείχνει προς τη σωστή κατεύθυνση και αποτελεί πρόοδο, και όσον αφορά την υποστήριξη της Επιτροπής.

<SPEAKER ID=306 NAME="Skinner">
Κύριε Πρόεδρε, και εγώ συγχαίρω τον εισηγητή για την έκθεση την οποία θα μας παρουσιάσει αύριο. Γνωρίζουμε ότι εργάσθηκε σκληρά για αυτή την έκθεση και πολύ στενά με άλλους σε αυτό το Σώμα προκειμένου να εξασφαλίσει την επιτυχία της.
<P>
Σαφώς, η μεταβαλλόμενη βιομηχανία των χρηματοοικονομικών υπηρεσιών προσφέρεται άριστα για αυτές τις νέες τεχνολογίες οι οποίες έχουν αναπτυχθεί και συνεχίζουν να αναπτύσσονται σε ολόκληρο τον κόσμο. Η δυνατότητα των καταναλωτών, όσο και αν προκαλεί σύγχυση, να προτιμούν τέτοιου είδους τεχνολογίες, να επιλέγουν διάφορες χρηματοοικονομικές υπηρεσίες στα πλαίσια των επί μέρους κρατών μελών, είναι πλέον εδώ και αρκετό καιρό πραγματικότητα. Αλλά η επιλογή οικονομικών προϊόντων εκτός των εσωτερικών συνόρων της Ευρώπης είναι ακόμα πιο πρόσφατη υπόθεση. Αυτό σημαίνει ότι είναι οι υπηρεσίες μάλλον παρά τα προϊόντα - και τα δικαιώματα των καταναλωτών να εμπιστεύονται την απόδοση αυτών των υπηρεσιών - που είναι ζωτικής σημασίας εδώ όσο είναι για τα μεταποιημένα προϊόντα. Το μάρκετινγκ και η διαφήμιση των υπηρεσιών, οι ισχυρισμοί και η αυτοδιαφήμιση των προσφερόντων, πρέπει να τεθούν υπό έλεγχο έναντι της ανάγκης να καθησυχάζονται οι φόβοι κινδύνου των καταναλωτών, προκειμένου να διασφαλισθούν οι αγορές και οι συναλλαγές τους με ηλεκτρονικά μέσα. Αυτός είναι και ο λόγος για τον οποίο η ομάδα μου δίνει τόσο μεγάλη σημασία στο στοιχείο της ασφάλειας του καταναλωτή.
<P>
Η αρχή της χώρας προέλευσης είναι απλώς ο καλύτερος συμφωνημένος τρόπος προσέγγισης της διεργασίας εναρμόνισης των προτύπων για την επίτευξη μίας εφαρμογής σε ολόκληρη την ΕΕ της καθοδήγησης εκείνων των προτύπων τα οποία πρέπει να αναμένονται σε αυτές τις χώρες. Ταυτόχρονα, και οι Βρυξέλλες αποτελούν άλλο ένα στοιχείο το οποίο πρέπει να λάβει υπόψιν η Επιτροπή σε αυτή τη διεργασία. Οι τροπολογίες που υποβάλλονται στο Σώμα επιτρέπουν την ευελιξία που απαιτείται για την επιδίωξη του συναρπαστικού νέου μέσου της τεχνολογίας, και το ίδιο επιτυγχάνει και το κείμενο.
<P>
Συγκεκριμένα, επιθυμώ να αναγνωρίσω τις ανησυχίες του κ. Herzog , όπου ορθά επισημαίνει στις τροπολογίες του ότι χρειάζεται να συμβαδίζουμε με την τεχνολογική αλλαγή προκειμένου να μειώσουμε τη δυνατότητα εγκληματικότητας, απάτης και νομιμοποίησης εσόδων από παράνομες δραστηριότητες. Η ομάδα μου πιστεύει ότι εφόσον τα δικαιώματα του καταναλωτή να επιβεβαιωθούν και να διατηρηθούν ως ουσιαστικό στοιχείο των διατάξεων αυτής της έκθεσης, τότε προφανώς θα αποσύρει πρόθυμα οποιεσδήποτε τροπολογίες, οι οποίες θα μπορούσαν να προβάλουν παρεκκλίσεις ή καταργήσεις της αρχής της χώρας προέλευσης.
<P>
Η ελευθέρωση του ηλεκτρονικού εμπορίου είναι το στοιχείο οποιαδήποτε δυναμικής ευρωπαϊκής οικονομίας του μέλλοντος. Η ισορροπία η οποία πρέπει να επιτευχθεί και να υλοποιηθεί απολύτως είναι οι επιπτώσεις που έχει σε εκείνους, οι οποίοι θα το χρησιμοποιήσουν ως καταναλωτές. Συνιστώ αυτή την έκθεση στο Σώμα.

<SPEAKER ID=307 LANGUAGE="NL" NAME="Blokland">
Κύριε Πρόεδρε, η αρχή της χώρας προέλευσης πρέπει να δώσει μία απάντηση στην πρόκληση της ηλεκτρονικής προσφοράς χρηματοοικονομικών υπηρεσιών. Να κάνω μία μόνο παρατήρηση:
<P>
Κατ' αρχάς, όσον αφορά τα περιθώρια για άσκηση εθνικής πολιτικής. Η αρχή της χώρας προέλευσης σέβεται την εθνική νομοθεσία. Εξάλλου τα κράτη μέλη μπορούν να πραγματοποιήσουν μία παρέκκλιση από την αρχή της χώρας προέλευσης. Αυτό επιτρέπεται αποκλειστικά στη βάση πολύ συγκεκριμένων λόγων. Ο εισηγητής θα μπορούσε επομένως να είχε παρουσιάσει την αρχή της εθνικής πολιτικής λεπτομερέστερα στην έκθεση του. Κάτι τέτοιο θα είχε αποτρέψει ενδεχομένως την υποβολή ορισμένων ατυχών τροπολογιών από το ΕΣΚ.
<P>
Εξάλλου η έκθεση στηρίζεται στην υπόθεση ότι η αύξηση του ανταγωνισμού είναι πάντοτε θετική για τον καταναλωτή. Ο καταναλωτής οφείλει να γνωρίζει ποιους όρους πληροί ο πάροχος υπηρεσιών, ειδάλλως δεν θα αυξηθεί η εμπιστοσύνη στο ηλεκτρονικό εμπόριο. Ο εισηγητής θα μπορούσε επομένως να είχε αναφερθεί λεπτομερέστερα στο ζήτημα της προστασίας των καταναλωτών σε ευρωπαϊκό επίπεδο.
<P>
Εάν παρουσιασθούν προβλήματα θα είναι ίσως δύσκολο να δοθούν και άλλες παρεκκλίσεις διότι δεν τις θεωρούν αναγκαίες όλα τα κράτη μέλη. Θα πρέπει επομένως να παρακολουθούμε και στο μέλλον για να διαπιστώσουμε εάν η πρακτική αυτή θα είναι ικανοποιητική για τους παρόχους υπηρεσιών και τους καταναλωτές.

<SPEAKER ID=308 LANGUAGE="DE" NAME="Berger">
. (DE)- Κύριε Πρόεδρε, θα ήθελα και εγώ ξεκινώντας να συγχαρώ θερμά τον εισηγητή για την έκθεσή του. Ο συνάδελφος Skinner επεσήμανε ήδη ότι η ομάδα μας είναι σε θέση να αποσύρει τις περισσότερες τροπολογίες, εφ' όσον καταστεί δυνατή η διευκρίνιση ενός σημείου το οποίοι θεωρούμε ιδιαιτέρως σημαντικό και όπου έχουμε να κάνουμε και με την προστασία του καταναλωτή- ο εισηγητής έδωσε ήδη εν προκειμένω ενδείξεις ανταπόκρισης.
<P>
Θα ήθελα επίσης να δεχθώ το ότι μέλη της Επιτροπής Οικονομικής και Νομισματικής Πολιτικής, τα οποία και έχουν ιδιαίτερες ευθύνες στον τομέα των χρηματοπιστωτικών υπηρεσιών, ορίζουν κατά τι διαφορετικές προτεραιότητες από ότι ορισμένα μέλη της Επιτροπής Νομικών Θεμάτων και Εσωτερικής Αγοράς. Ως νομικός και ειδική περί το ευρωπαϊκό δίκαιο, συχνά κοιτώ τις συνθήκες της ΕΕ. Ίσως θα έπρεπε να μην το κάνουμε πια τόσο συχνά. Γιατί ανοίγω το κείμενο στο άρθρο 50, όπου γίνεται λόγος για την παροχή υπηρεσιών, όσο αυτή δεν είναι εναρμονισμένη, και διαβάζω για χώρα προορισμού και όχι για χώρα προελεύσεως. Είναι σαφές σε όλους μας ότι αυτές οι διατάξεις παρουσιάζουν σήμερα πολλά προβλήματα. Για το λόγο αυτό ο συνάδελφος Harbour διετύπωσε εξ ονόματος της Επιτροπής Νομικών Θεμάτων και Εσωτερικής Αγοράς την πρόταση να τροποποιηθεί η Συνθήκη. Αν είμαστε τυχεροί, αυτό θα γίνει στην καλύτερη περίπτωση το 2006. Μέχρι τότε πρέπει να βρούμε έναν τρόπο να παρακάμψουμε αυτό το πρόβλημα. Πιστεύω ότι στην οδηγία για το ηλεκτρονικό εμπόριο εξασφαλίσαμε μία πολύ καλά ισορροπημένη προσέγγιση. Εγώ η ίδια ήμουν τότε σκιώδης εισηγήτρια για την ομάδα μου, και επιμένω ότι, στηριζόμενοι σε ένα μείγμα εναρμόνισης, αρχής χώρας προελεύσεως και επί μέρους εξαιρέσεων, βρήκαμε μία πολύ καλά ισορροπημένη λύση, την οποία θα πρέπει κατά πάσα πιθανότητα να δρομολογήσουμε και σε άλλους τομείς. Δεν πιστεύω σε θαυματουργά όπλα, σε μοναδικές μαγικές συνταγές. Εν τέλει εξασφαλίσαμε την κοινή θέση του Συμβουλίου για την εξ αποστάσεως εμπορία χρηματοπιστωτικών υπηρεσιών. Αποτελεί πρόκληση για την κοινή μας φαντασία η ανεύρεση μιας λογικής λύσης για την αντιμετώπιση των προβλημάτων που γνωρίζουν τα κράτη μέλη. Πιστεύω ότι θα είναι πολύ πιο εύκολο το έργο μας αν συζητούμε με βάση τις πραγματικές συνθήκες παρά αν ερίζουμε αβρόχοις ποσί για κάποιες αρχές.

<SPEAKER ID=309 NAME="Bolkestein">
. (ΕΝ)Η Επιτροπή αντλεί θάρρος από την ευρεία υποστήριξη των στόχων της στο πεδίο του ηλεκτρονικού εμπορίου και των χρηματοοικονομικών υπηρεσιών - μία υποστήριξη, που αποδεικνύεται από την έκθεση της Επιτροπής Οικονομικής και Νομισματικής Πολιτικής. Επικροτώ αυτή την έκθεση ως άριστα εξισορροπημένη και εποικοδομητική. Αντλώ δύναμη από την ρητή δέσμευση του Κοινοβουλίου όσον αφορά την προσέγγιση της χώρας προέλευσης, η οποία, εάν δεν σφάλλω, έχει υποστηριχθεί από όσους έλαβαν τον λόγο επ' αυτού του θέματος απόψε.
<P>
Συγκεκριμένα, επικροτώ την έκθεση ως προς την απόρριψη οποιασδήποτε ενέργειας που θα επιχειρούσε να επαναφέρει την οδηγία του ηλεκτρονικού εμπορίου στην εποχή των χρηματοοικονομικών υπηρεσιών. Τη θέση αυτή συμμερίζεται σε μεγάλο βαθμό η Επιτροπή και την υπερασπίσθηκε σθεναρά κατά τις διαπραγματεύσεις επί της οδηγίας περί εξ αποστάσεως μάρκετινγκ, οι οποίες, ίσως δεν γνωρίζουν οι βουλευτές ότι κατέληξαν σε μία πολιτική συμφωνία στο τελευταίο Συμβούλιο Εσωτερικής Αγοράς. Θα ακολουθήσουμε αυτή τη γραμμή στις μελλοντικές προτάσεις και διαπραγματεύσεις.
<P>
Θα αναφερθώ σε ορισμένα από τα σημαντικότερα σημεία της έκθεσης. Πρόκειται για θέματα πού τέθηκαν, επίσης, και από διάφορα μέλη του Κοινοβουλίου κατά τη διάρκεια της συζήτησης
<P>
Σχετικά με την ανάγκη φύλλου πορείας το οποίο να καθορίζει τι χρειάζεται να γίνει και πότε, τον Μάιο η Επιτροπή δημοσίευσε μία έκθεση της ομάδας για την πολιτική χρηματοοικονομικών υπηρεσιών προς το Συμβούλιο Ecofin. Αυτή περιλαμβάνει αυτό το φύλλο πορείας και ελπίζω ότι φωτίζει περισσότερο την προς τα εμπρός πορεία. Μεταξύ άλλων, αυτός ο οδικός χάρτης προσδιορίζει τα συγκεκριμένα βήματα τα οποία πρέπει πλέον να γίνουν προκειμένου να καταστεί δυνατόν η προσέγγιση χώρας προέλευσης να εφαρμοσθεί γενικά ώστε να καλύψει όλες εκείνες τις χρηματοοικονομικές υπηρεσίες που σήμερα εξαιρούνται και να εφαρμοσθεί σε άλλους παραδοσιακούς τρόπους εξ αποστάσεως κατάρτισης.
<P>
Σε γενικές γραμμές, αυτό θα συνεπάγεται περαιτέρω σύγκλιση στους εθνικούς κανόνες προστασίας των καταναλωτών, συγκεκριμένα μέσω της ενημέρωσης της νομοθεσίας της ΕΕ η οποία προηγείται χρονικά της οδηγίας για το ηλεκτρονικό εμπόριο.
<P>
Σχετικά με την καθοδήγηση της Επιτροπής, όπου σκοπός μας είναι να προσθέσουμε διαφάνεια σε περιπτώσεις στις οποίες θα μπορούσε να γίνει επίκληση του άρθρου 3(4), θα ήθελα να πληροφορήσω το Κοινοβούλιο ότι αυτή η εργασία άρχισε τον Ιούλιο. Είμαστε πλέον στη διεργασία λήψης των πρώτων απαντήσεων από τα κράτη μέλη. Θέλω να βεβαιώσω το Κοινοβούλιο ότι η Επιτροπή δεν έχει πρόθεση η καθοδήγηση να αποτελέσει μία εκ των πραγμάτων πρόσθετη παρέκκλιση από την προσέγγιση της χώρας προέλευσης και ότι η καθοδήγηση θα επανεξεταστεί ώστε να ληφθεί υπόψη η πρόοδος και η περαιτέρω εναρμόνιση των κανόνων προστασίας του καταναλωτή, με στόχο να καταστούν περιττοί έως την προθεσμία του 2005 που ορίσθηκε στη Λισσαβόνα για μία ενιαία ευρωπαϊκή αγορά χρηματοοικονομικών υπηρεσιών.
<P>
Όσον αφορά αυτό το σημείο, θα ήθελα ειδικά να πω στον κ. Radwan ότι ενωρίτερα φέτος, η Επιτροπή βοήθησε να λειτουργήσει ένα δίκτυο για το χειρισμό των διασυνοριακών καταγγελιών που αφορούν χρηματοοικονομικές υπηρεσίες, το οποίο θα πρέπει να συντείνει στην περαιτέρω ανύψωση του επιπέδου εμπιστοσύνης των καταναλωτών που ρισκάρουν στο Διαδίκτυο. Ελπίζω να ικανοποιεί τον κ. Radwan.
<P>
Επιτρέψτε μου επίσης να επιδοκιμάσω την πρόσκληση του Κοινοβουλίου σχετικά με μία ενιαία περιοχή πληρωμών όπου θα είναι εύκολη και φθηνή η διασυνοριακή μεταφορά χρημάτων. Θέλω να υπενθυμίσω ότι τον Ιούλιο, η Επιτροπή υιοθέτησε πρόταση για μία ρύθμιση η οποία να ευθυγραμμίζει τις δαπάνες των διασυνοριακών πληρωμών με εκείνες που πραγματοποιούνται επί εθνικού επιπέδου.
<P>
Μπορώ, επίσης, να πληροφορήσω το Κοινοβούλιο ότι, προκειμένου να διασφαλισθούν περισσότερο οι πληρωμές, η Επιτροπή ενέκρινε τον Φεβρουάριο ανακοίνωση σχετικά με την πρόληψη της απάτης και πλαστογραφίας των πληρωμών που δεν γίνονται με ρευστό, η οποία όριζε τριετές σχέδιο δράσης. Αυτό το θέμα τέθηκε επίσης από τον κ. Harbour και θέλω να προσθέσω ότι η Επιτροπή εξετάζει τη δυνατότητα επιστροφών. Θα ενημερώσω τον κ. Harbour σε μελλοντική φάση σχετικά με την πρόοδο σε αυτό το θέμα.
<P>
Τέλος, σημειώνω τις ενδιαφέρουσες υποδείξεις του Κοινοβουλίου ότι η Επιτροπή πρέπει να επιδιώξει διαπραγματεύσεις αμοιβαίας αναγνώρισης με τρίτες χώρες, τουλάχιστον με εκείνες τις χώρες οι οποίες παρέχουν παρόμοια επίπεδα συνετής επίβλεψης και προστασίας των επενδυτών. Η Επιτροπή βρίσκει την υπόδειξη πολύτιμη και θα θέλαμε να την εξετάσουμε περαιτέρω.
<P>
Εν κατακλείδι, επικροτώ σε μεγάλο βαθμό το σχέδιο της έκθεσης ως έχει. Θέλω να ευχαριστήσω τον εισηγητή, κ. Huhne, για τη σθεναρή υποστήριξή του στην αρχή της χώρας προέλευσης. Πράγματι, όλοι οι ομιλητές απόψε απήχησαν αυτή τη σθεναρή υποστήριξη. Ωστόσο, εκφράζω την ανησυχία μου όσον αφορά ορισμένες τροπολογίες οι οποίες κατατέθηκαν πρόσφατα από ορισμένους αξιότιμους βουλευτές. Ορισμένες από τις τροπολογίες, δυστυχώς, δεν γίνονται αποδεκτές από την Επιτροπή. Θα μετέτρεπαν δυσμενώς την ισορροπία αυτής της έκθεσης και θα υπονόμευαν τη σθεναρή υποστήριξη την οποία έδειξε το Κοινοβούλιο στο παρελθόν προς τη στρατηγική της Επιτροπής για το ηλεκτρονικό εμπόριο. Αυτή η υποστήριξη υπήρξε τόσο έκδηλη και τόσο ζωτική κατά την έγκριση της οδηγίας για το ηλεκτρονικό εμπόριο πέρυσι, όταν τα μέλη ψήφισαν ομόφωνα υπέρ της οδηγίας και της υποκείμενης προσέγγισης της χώρας προέλευσης. Αυτή είναι ακριβώς η προσέγγιση την οποία η Επιτροπή, με την στήριξη του Κοινοβουλίου, επιθυμεί να συνεχίσει.

<SPEAKER ID=310 NAME="Πρόεδρος">
Ευχαριστούμε πολύ, κύριε Bolkestein.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Στρατηγική για την εσωτερική αγορά των υπηρεσιών
<SPEAKER ID=311 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0310/2001) της κ. Berger, εξ ονόματος της Επιτροπής Νομικών Θεμάτων και Εσωτερικής Αγοράς αναφορικά με την ανακοίνωση της Επιτροπής σχετικά με "Μια στρατηγική για την εσωτερική αγορά των υπηρεσιών" [COM(2000) 888 - C5-0103/2001 - 2001/2052(COS)]

<SPEAKER ID=312 LANGUAGE="DE" NAME="Berger">
. (DE)-Κύριε Πρόεδρε, θα ήθελα κατ' αρχάς, δραττόμενη της ευκαιρίας, να καθησυχάσω τον Επίτροπο Bolkestein. Και στις δύο παρεμβάσεις για την έκθεση Huhne ανακοινώσαμε ότι έχουν αποσυρθεί οι περισσότερες από τις τροπολογίες μας. Το τονίσαμε και οι δύο εδώ. Εξ όσων γνωρίζω παραμένουν δύο τροπολογίες, τις οποίες μπορεί να δεχθεί η Επιτροπή και, ελπίζω, και ο εισηγητής. Οι τροπολογίες θα τεθούν σε ψηφοφορία αύριο.
<P>
Αλλά ας περάσουμε στη δική μου έκθεση. Στο Κοινοβούλιο γνωρίζουμε ότι η ημερήσια διάταξη αλλάζει συχνά. Συχνά το δεχόμαστε με κατά το μάλλον ή ήττον καλό πνεύμα. Αυτή τη φορά η αλλαγή είχε πραγματικά νόημα-η έκθεσή μου αναβλήθηκε ώστε να γίνει εχθές η συζήτηση για την ανθρωπιστική κατάσταση στο Αφγανιστάν. Το θέμα αυτό είναι σημαντικότερο από τις όποιες λεπτές αποχρώσεις θέλουμε να προσθέσουμε στην εσωτερική αγορά. Εξ άλλου, η αναβολή μάς επιτρέπει να διεξαγάγουμε σήμερα μία οιονεί κοινή συζήτηση. Ο τομέας των χρηματοπιστωτικών υπηρεσιών, οι υπηρεσίες γενικά και η έκθεση του συναδέλφου Radwan που έχει προβλεφθεί μετά τη συζήτηση αυτή, απαρτίζουν μία θεματολογική ενότητα.
<P>
Είναι βέβαιο ότι όλοι συμφωνούμε ότι οι υπηρεσίες γενικά καθώς και οι χρηματοπιστωτικές υπηρεσίες και οι υπηρεσίες της πληροφορίας αξίζουν την αμέριστη προσοχή μας. Σήμερα, και σωστά, χαρακτηρίζονται τομέας κλειδί για την ευρωπαϊκή οικονομία. Δύο τρίτα των εργαζομένων στην Ευρώπη υπάγονται στον τομέα της παροχής υπηρεσιών. Πάνω απ' όλα η δυναμική και η καινοτομία είναι αυτές που καθιστούν τον τομέα τόσο σημαντικό, ώστε να μπορέσουμε να επιτύχουμε και το στόχο της Λισσαβώνας.
<P>
Οι επί μέρους διαφορές απόψεων που εκφράζονται επ' ευκαιρία της έκθεσής μου δεν αφορούν το στόχο, αλλά μόνο τα μέσα τα οποία θεωρούμε κατάλληλα για την επίτευξη του στόχου μας. Θα πρέπει ασφαλώς να υποστηρίξουμε την προσέγγιση της Επιτροπής για άρση όλων των φραγμών σε πρώτη φάση, για καταγραφή όλων των εμποδίων που αντιμετωπίζουν οι πάροχοι υπηρεσιών, και σε δεύτερη φάση πρόταση καταλλήλων μέτρων. Αλλά δεν πρέπει να χάσουμε χρόνο. Υφίσταται πλέον το μέτρο της προσφυγής για παραβίαση της συνθήκης. Σε πολλές περιπτώσεις μία βελτιωμένη ενημέρωση αρχών, επιμελητηρίων και σχετικών θεσμών σχετικά με την παρούσα νομική βάση θα μπορούσε να συμβάλει στη απομάκρυνση κάποιων αδικαιολόγητων εμποδίων.
<P>
Εκ των απαριθμουμένων από την Επιτροπή κατεπειγόντων νομοθετικών μέτρων, δεν ευθύνεται το Κοινοβούλιο, πλην μίας εξαιρέσεως, -πρέπει να αναγνωρίσω ότι πρόκειται για τη μεταρρύθμιση των διατάξεων περί δημοσίων συμβάσεων-, για άσκοπες καθυστερήσεις στα υπόλοιπα θέματα. Η έκκληση για επιτάχυνση συγκεκριμένων νομοθετικών μέτρων θα έπρεπε να απευθυνθεί κατά κύριο λόγο στο Συμβούλιο. Ήδη ανέφερα ότι μόλις λάβαμε, επί τέλους, την κοινή θέση για την εξ αποστάσεως εμπορία χρηματοπιστωτικών υπηρεσιών. Οι διαβουλεύσεις στο Συμβούλιο διήρκεσαν πολύ. Ελπίζω ότι στο Κοινοβούλιο θα μπορέσουμε να αποκαταστήσουμε λίγο τα πράγματα και να συνεχίσουμε με ταχύ ρυθμό τις εργασίες μας.
<P>
Έχουν παραμείνει στο Συμβούλιο επί μακρόν οι δύο οδηγίες για την κατάσταση των υπηκόων τρίτων κρατών σε περίπτωση παροχής υπηρεσιών-αφ' ενός εργαζομένων και αφ' ετέρου ανεξαρτήτων επαγγελματιών-, όπου μπορεί να προσφερθεί σημαντική ώθηση για την υλοποίηση της ελευθερίας παροχής υπηρεσιών με την καθιέρωση της ταυτότητας για την παροχή υπηρεσιών. Και λυπούμαι, διότι η Επιτροπή σε αυτή συγκεκριμένα την ανακοίνωση δεν περιλαμβάνει πλέον αυτά τα μέτρα ως μέτρα προτεραιότητας.
<P>
Οι διαφορές απόψεων που έχουμε αφορούν επί της ουσίας το ποια είναι τα προσφορότερα νομοθετήματα. Δεν θα πρέπει να αποκλείσουμε κανένα νομοθέτημα. Θα χρειαστούμε περαιτέρω εναρμόνιση. Επί τη βάσει εναρμονισμένων, συντονισμένων, όλο και πιο προσεγγισμένων νομοθεσιών των κρατών μελών μας θα μπορέσουμε ασφαλώς να εφαρμόσουμε και την αρχή του κράτους προελεύσεως. Σε ορισμένους υπολειμματικούς τομείς θα εξακολουθήσει κατά πάσα πιθανότητα να εφαρμόζεται το άρθρο 50 της Συνθήκης.
<P>
Κατά τα άλλα, με προβληματίζει το γεγονός ότι η εναρμόνιση περιγράφεται αυτομάτως ως υπερβολική νομοθετική ρύθμιση και ότι η αρχή του κράτους προελεύσεως θα πρέπει να χρησιμοποιηθεί ως το θαυματουργό όπλο, ως η μαγική συνταγή, η οποία θα λύσει όλα τα προβλήματα δια μιάς. Δυστυχώς δεν είναι έτσι τα πράγματα. Πρέπει να πάρουμε αυτόν τον κοπιαστικό δρόμο, να βρίσκουμε για κάθε πρόβλημα που θα εμφανίζεται το εκάστοτε κατάλληλο νομοθέτημα. Θα ήθελα για μία ακόμη φορά να επισημάνω ότι και στην οδηγία για το ηλεκτρονικό εμπόριο-όπου είναι πολύ σημαντικός ο ρόλος του κράτους προελεύσεως, και προσυπογράφω πλήρως αυτήν την οδηγία-δεν εφαρμόζεται μόνο η αρχή της ιεραρχίας.
<P>
Οι τροπολογίες που έχουν κατατεθεί για αύριο ακολουθούν δύο αρχές: τη διατήρηση της ελευθερίας επιλογής των νομοθετημάτων, ώστε να μην επικεντρωνόμαστε σε ένα μόνο νομοθέτημα και να μην κάνουμε τροπολογίες τομεακού χαρακτήρα. Αυτό έχει υπ' όψιν της και η Επιτροπή, η οποία κατέθεσε διατομεακό έγγραφο.

<SPEAKER ID=313 LANGUAGE="SV" NAME="Grφnfeldt Bergman">
Κύριε Πρόεδρε, θα ήθελα καταρχάς να ευχαριστήσω τους εισηγητές και συναδέλφους Harbour και Beysen για την σημαντική εργασία που πραγματοποίησαν στην αρμόδια επιτροπή λαμβάνοντας υπόψη τις παρατηρήσεις που υπέβαλε η Επιτροπή Βιομηχανίας, Εξωτερικού Εμπορίου, Έρευνας και Ενέργειας για το ζήτημα αυτό.
<P>
Χαίρομαι πολύ για το γεγονός ότι το Ευρωπαϊκό Κοινοβούλιο πρόκειται τώρα να λάβει απόφαση υπέρ της στρατηγικής που πρότεινε η Επιτροπή για τη δημιουργία μίας εσωτερικής αγοράς υπηρεσιών. Είναι μεγάλη η ανάγκη για κάτι τέτοιο, για την οικονομική ανάπτυξη, την ενίσχυση των επιχειρήσεων, την αύξηση της απασχόλησης, την προστασία των καταναλωτών. Η εσωτερική αγορά υπηρεσιών αποτελεί ένα μέρος που έλειπε για πολύ καιρό από την ευρωπαϊκή αναπτυξιακή πολιτική. Μία πολιτική η οποία έπρεπε να συμπληρωθεί με μέτρα για την επιτάχυνση της διαδικασίας φιλελευθεροποίησης σε τομείς όπως τα ταχυδρομεία, η ηλεκτρική ενέργεια, η ενέργεια - κάτι που θα πρέπει να επαναλαμβάνουμε διαρκώς. Η συνολική προσέγγιση της Επιτροπής είναι θετική. Δεν είναι δυνατόν να συνεχίζεται η τομεακή ρύθμιση των υπηρεσιών, μέθοδος η οποία αποδείχθηκε ότι δυσχεραίνει αντί να διευκολύνει τη δημιουργία της εσωτερικής αγοράς. Το 99% των ευρωπαϊκών επιχειρήσεων είναι μικρές και μικρομεσαίες. Οι επιχειρήσεις αυτές απασχολούν το 66% των υπαλλήλων και παράγουν το 55% του κύκλου εργασιών. Δεδομένης της σημασίας αυτών των επιχειρήσεων για την ευρωπαϊκή οικονομία είναι ανάγκη να μπορούν αυτές να αξιοποιούν πλήρως την εσωτερική αγορά υπηρεσιών, μία αγορά η οποία απλώς δεν μπορεί να λειτουργήσει χωρίς αυτές τις επιχειρήσεις. Είναι επίσης σημαντικό να συμμετάσχουν στις προσπάθειες αυτές το ταχύτερο δυνατόν και οι υποψήφιες χώρες. Θα πρέπει να προετοιμαστεί καλά η λεγόμενη διευρυμένη αγορά υπηρεσιών.
<P>
Τέλος, προκειμένου να επιτύχει το έργο αυτό δεν θα πρέπει να αφήσουμε μόνη της την Επιτροπή. Εμείς στο Κοινοβούλιο φέρουμε μεγάλη ευθύνη, όπως επίσης και τα κράτη μέλη, προκειμένου να συμμετάσχουμε στην διαδικασία σε πολιτικό, νομοθετικό και διοικητικό επίπεδο, έτσι ώστε να καταργήσουμε τα εμπόδια για την προσφορά υπηρεσιών. Ο στόχος αυτός δεν μπορεί να επιτευχθεί χωρίς πολιτική βούληση σε όλα τα επίπεδα.

<SPEAKER ID=314 NAME="Harbour">
Κύριε Πρόεδρε, επιθυμώ να ευχαριστήσω την κ. Berger για τη ρητή δήλωση υποστήριξης της παρούσας πρότασης απόψε. Όσοι από εσάς διαβάσατε την έκθεση θα γνωρίζετε ότι απέσυρε την αρχική αιτιολογική της έκθεση. Με χαρά έμαθα απόψε ότι έχει επιβεβαιώσει την απόλυτη υποστήριξή της.
<P>
Αυτή η έκθεση, με τη στήριξη της Επιτροπής Βιομηχανίας, Εξωτερικού Εμπορίου, Έρευνας και Ενέργειας, και του συναδέλφου μου, κ. Beysen, καθώς και με τη βοήθεια της κ. Berger, δημιουργεί πλέον την σωστή ισορροπία παρέχοντας στην Επιτροπή σαφή ένδειξη της υποστήριξης της επιτροπής μας και άλλων για αυτή τη σημαντική πρωτοβουλία. Χαίρομαι που η κ. Berger ακολουθεί το ρεύμα, δεδομένου ότι πολλοί από εμάς αισθανθήκαμε πως η αρχική της έκθεση δεν εκτίμησε αυτό που θεωρούμε ως μία δημιουργική πρόταση, μία πρόταση με ευρύ φάσμα και με κρίσιμη σημασία για το μέλλον της Ενωμένης Ευρώπης.
<P>
Δεν πρέπει να αγνοούμε τη συνεχή διαρθρωτική αλλαγή στις οικονομίες του κόσμου, ιδίως στις αναπτυγμένες οικονομίες όπως αυτή της Ευρωπαϊκής Ένωσης. Βλέπουμε υπηρεσίες και κατασκευαστικές επιχειρήσεις να αρχίζουν να συγκλίνουν. Βλέπουμε περισσότερη ενοποίηση των παραδοσιακών φορέων παροχής υπηρεσιών με τους κατασκευαστικούς τους βραχίονες να προσπαθούν να επικεντρωθούν στους καταναλωτές κατά πολύ διαφορετικό τρόπο. Επομένως, το άνοιγμα των ευκαιριών της ενιαίας αγοράς για υπηρεσίες θα αποτελέσει στοιχείο μεγάλης σημασίας.
<P>
Ένα πράγμα επικροτώ από την ανάλυση της Επιτροπής - κάτι που ανέφερε στην έκθεση ότι τώρα θα επεξεργασθεί περαιτέρω - είναι ότι υπογραμμίζει τη σημασία της υψηλού βαθμού ανταγωνιστικής υποδομής υπηρεσιών στην γενική ανταγωνιστικότητας της ευρωπαϊκής βιομηχανίας. Τόσο πολλές επιχειρήσεις εξαρτώνται από την υψηλής ποιότητας, αποτελεσματικής, χαμηλού κόστους υπηρεσίες προκειμένου να διεκπεραιώσουν τις επιχειρηματικές δραστηριότητές τους. Τόσο πολλοί, πράγματι, το σύνολο του τομέα του ηλεκτρονικού εμπορίου, για το οποίο μιλήσαμε στις χρηματοοικονομικές υπηρεσίες προηγουμένως, διευκολύνει και ανοίγει τις ευκαιρίες για αυτού του είδους τις αγορές. Επομένως, αυτή η ανακοίνωση είναι εξαιρετικά ευπρόσδεκτη. Προσβλέπουμε, στην Επιτροπή Νομικών Θεμάτων καθώς και στην Επιτροπή Βιομηχανίας, στη συνεργασία με την Επιτροπή και στην προώθηση του απαραίτητου θεσμικού πλαισίου και στις άλλες ενέργειες οι οποίες είναι απαραίτητες για την επίτευξή του.
<P>
Θα ήθελα να επαναλάβω αυτό που η κ. Grφnfeldt Bergman είπε για τον ρόλο των μικρών και μεσαίων επιχειρήσεων σε αυτόν τον τομέα. Και πάλι βλέπουμε το συνδυασμό αυξανόμενης σημασίας υπηρεσιών και ηλεκτρονικού εμπορίου και των ηλεκτρονικών μέσων για την διεκπεραίωση αυτών των υπηρεσιών. Δηλαδή σε μία περιοχή, ιδιαίτερα στον τομέα επιχείρησης προς επιχείρηση, όπου κρίσιμο ρόλο για την ευρωπαϊκή οικονομία διαδραματίζουν μικρού και μεσαίου μεγέθους επιχειρήσεις. Και πάλι, αυτές οι διατάξεις θα βοηθήσουν. Επιστρέφω στην αρχή της χώρας προέλευσης. Συμφωνώ με την άποψη της κ. Berger ότι από μία ευτυχή συγκυρία έχουμε απόψε μία σειρά εκθέσεων που τις διατρέχει ένα κοινό νήμα.
<P>
Δεν θεωρώ την αρχή της χώρας προέλευσης το μαγικό ραβδάκι που θα επιτύχει την ενοποίηση της αγοράς με ένα άγγιγμα. Είναι σαφές ότι χρειάζεται πολλή δουλειά. Ωστόσο, αν λειτουργήσουμε την αρχή της χώρας προέλευσης με δυναμισμό και συνέπεια θα επιτύχουμε όντως ανταγωνισμό και υψηλότερα πρότυπα για τους καταναλωτές πολύ ταχύτερα παρά με οποιοδήποτε άλλο τρόπο. Οι καταναλωτές θα είναι καλά πληροφορημένοι και αρκετά νοήμονες ώστε να γνωρίζουν πού βρίσκονται τα καλύτερα πρότυπα προστασίας του καταναλωτή. Θα τα απαιτήσουν από άλλες χώρες. Αυτό δεν είναι θέμα εναρμόνισης προς τα κάτω. Αποτελεί αποτελεσματικό μέσο, ώστε να λειτουργήσει η αγορά για τα συμφέροντα των καταναλωτών, πράγμα που είναι ακριβώς το ίδιο με αυτό που είπε ο Επίτροπος Monti προηγουμένως αγορεύοντας επί της έκθεσης ανταγωνισμού.

<SPEAKER ID=315 LANGUAGE="NL" NAME="Beysen">
Κύριε Πρόεδρε, κύριε επίτροπε, συνάδελφοι, η επίτευξη μίας πραγματικής εσωτερικής αγοράς υπηρεσιών θα δώσει ακόμα μεγαλύτερη ώθηση στις καινοτομίες στις μικρές και μεσαίες επιχειρήσεις - όπως εξάλλου αναφέρθηκε ήδη στη συζήτηση - , θα βελτιώσει τη διεθνή ανταγωνιστικότητα των ευρωπαϊκών επιχειρήσεων, θα προσφέρει περισσότερα πλεονεκτήματα στους καταναλωτές, στους οποίους θα προσφέρεται μία μεγάλη σειρά ανταγωνιστικών υπηρεσιών υψηλής ποιότητας.
<P>
Θεωρώ ότι στο πλαίσιο αυτό είναι εξαιρετικά σημαντικό να στηριχθεί η στρατηγική για την εσωτερική αγορά στην οδηγία για το ηλεκτρονικό εμπόριο και στην αρχή της αμοιβαίας αναγνώρισης. Η αμοιβαία αναγνώριση αποτελεί τη βάση της Ευρωπαϊκής Ένωσης και ιδιαίτερα της εσωτερικής αγοράς. Αμοιβαία αναγνώριση μπορεί να υπάρχει τότε μόνο όταν οι καταναλωτές απολαύουν στο σύνολο της Ευρωπαϊκής Ένωσης το ίδιο επίπεδο προστασίας, κάτι που σημαίνει ότι χρειάζεται εναρμόνιση μόνον εφόσον δεν υπάρχει το ίδιο επίπεδο προστασίας. Πέρα από αυτό, εξασφαλίζεται σε κάθε επιχείρηση που έχει έδρα στην Ευρωπαϊκή Ένωση η δυνατότητα να πραγματοποιεί ένα απολύτως ελεύθερο εμπόριο υπηρεσιών μεταξύ των διαφόρων κρατών μελών.
<P>
Για το λόγο αυτό πιστεύω ότι η έκθεση, την οποία ενέκρινε η επιτροπή νομικών θεμάτων, μετά την προσθήκη ορισμένων τροπολογιών όπως αυτές που υπέβαλα εγώ, αποδίδει σωστά και υποστηρίζει επίσης την ισόρροπη προσέγγιση της Επιτροπής.
<P>
Τέλος, χαίρομαι ιδιαίτερα για το γεγονός ότι η Επιτροπή ενέκρινε εχθές κανονισμό σχετικά με την προώθηση των πωλήσεων. Αυτό δείχνει ότι Επιτροπή ενδιαφέρεται πραγματικά για την ανάπτυξη της εσωτερικής αγοράς. Στην παρούσα οικονομική συγκυρία δεν έχουμε την πολυτέλεια να χαλαρώσουμε τις προσπάθειές μας για την επίτευξη μίας πραγματικά εσωτερικής αγοράς.

<SPEAKER ID=316 NAME="Bolkestein">
. (ΕΝ)Κύριε Πρόεδρε, πρώτον η Επιτροπή επιθυμεί να τονίσει την οικονομική και πολιτική σημασία της ανακοίνωσής της σχετικά με μία νέα εσωτερική στρατηγική αγοράς όσον αφορά τις υπηρεσίες, η οποία, ελπίζω, θα τύχει στο εξής της απόλυτης υποστήριξης του Ευρωπαϊκού Κοινοβουλίου.
<P>
Μία λειτουργική εσωτερική αγορά υπηρεσιών δεν αποτελεί κατ' ουδένα τρόπο πραγματικότητα, αλλά παραμένει ένας προς επίτευξη στόχος. Αποτελεί ένα στόχο, ο οποίος επιβάλλεται να θεωρηθεί προτεραιότητα εάν πράγματι θέλουμε η ευρωπαϊκή οικονομία να γίνει η πιο ανταγωνιστική στον κόσμο στο τέλος της δεκαετίας - η φιλοδοξία που ορίσαμε οι ίδιοι το Μάρτιο του 2000 στη Λισσαβόνα. Να αναφέρω μόνο ένα γεγονός: οι υπηρεσίες αποτελούν τα δύο τρίτα της ευρωπαϊκής οικονομίας και, ως εκ τούτου, οποιαδήποτε πρόοδος σημειωθεί σε αυτό το μέτωπο θα ωφελήσει σε μεγάλο βαθμό τους πολίτες αυτής της ηπείρου.
<P>
Η επίτευξη αυτού του στόχου γίνεται ακόμα πιο σημαντική από την αυξανόμενη δυναμική της κοινωνίας της πληροφορικής, εξ αιτίας της δυνατότητας που παρέχει για διασυνοριακό εμπόριο, και εξ αιτίας της επικείμενης έναρξης της χρήσης του ευρώ, που θα αυξήσει τη διαφάνεια των δαπανών και θα ενθαρρύνει τις επιχειρήσεις και τους καταναλωτές να βλέπουν πέραν των εθνικών συνόρων για την παροχή υπηρεσιών.
<P>
Δυστυχώς, προς το παρόν υπάρχουν ακόμα πάρα πολλά νομικά και διοικητικά εμπόδια τα οποία αποτρέπουν τις επιχειρήσεις και τους καταναλωτές μας από το να θεωρούν ολόκληρη την Ευρωπαϊκή Κοινότητα ως την αληθινή εσωτερική τους αγορά. Αυτό σημαίνει ότι δεν συνειδητοποιούμε την τεράστια δυνατότητα ανάπτυξης και δεν καθιερώνουμε το πλαίσιο μέσα στο οποίο εκατομμύρια νέες θέσεις εργασίας μπορούν να δημιουργηθούν.
<P>
Σε καμία άλλη στιγμή της πρόσφατης ιστορίας μας, δεν υπήρξε περισσότερο επιτακτική η ανάγκη να ενθαρρύνουμε την επιχειρηματική δραστηριότητα, την καινοτομία και τις ευκαιρίες. Ακριβώς όπως η εκστρατεία μας το 1992 μας έδωσε τη δυνατότητα να επικεντρωθούμε - και έως ένα βαθμό να επιτύχουμε - μία εσωτερική αγορά αγαθών, τώρα ήλθε η κρίσιμη ώρα να επικεντρωθούμε στην κατάργηση των φραγμών στο εμπόριο και τις υπηρεσίες. Αυτή η νέα στρατηγική επιδιώκει, περισσότερο από κάθε τι άλλο, να δώσει τη δυνατότητα σε δύο ομάδες - συγκεκριμένα στις μικρού και μεσαίου μεγέθους επιχειρήσεις και στους καταναλωτές - να αποκομίσουν όλα τα οφέλη της εσωτερικής αγοράς.
<P>
Σε πολλές περιπτώσεις, μικρού και μεσαίου μεγέθους επιχειρήσεις - στις οποίες αναφέρθηκαν ο κ. Harbour και η κ. Beysen απόψε - δεν έχουν τα μέσα να εγκατασταθούν σε όλα ή μερικά κράτη μέλη. Αν το επιχειρήσουν, θα αντιμετωπίσουν την ανάγκη επέκτασης της υποδομής τους και με επιπρόσθετα οικονομικά και διοικητικά βάρη. Επομένως, πρέπει να τους επιτραπεί να προσφέρουν τις υπηρεσίες τους ελεύθερα σε ολόκληρη την Κοινότητα από την έδρα τους.
<P>
Όσον αφορά τους καταναλωτές, η στρατηγική προορίζεται περισσότερο για αυτούς. Δεν θα έχουμε επιτύχει έως ότου οι Ευρωπαίοι καταναλωτές έχουν καταφέρει μεγαλύτερη πρόσβαση, και ευρύτερη επιλογή, σε ασφαλείς και αξιόπιστες υπηρεσίες σε πιο ανταγωνιστικές τιμές και αυτό σημαίνει ότι πρέπει να υπάρξει περισσότερος ανταγωνισμός μεταξύ των φορέων παροχής υπηρεσιών. Η στρατηγική αποτελεί την πρώτη προσπάθεια να εφαρμοσθεί, σε κοινοτικό επίπεδο, μία οριζόντια προσέγγιση του εμπορίου και των υπηρεσιών από τότε που εγκρίθηκε το Γενικό Πρόγραμμα για την άρση των φραγμών στις υπηρεσίες το 1962, πριν από σχεδόν σαράντα χρόνια. Απαιτεί τη συνεργασία και την υποστήριξη των εθνικών αρχών, τη συμμετοχή όλων των ενδιαφερόμενων μερών και την ενεργό συμμετοχή των κοινοτικών θεσμικών οργάνων.
<P>
Η έκθεση της Επιτροπής Νομικών Θεμάτων και Εσωτερικής Αγοράς του Κοινοβουλίου σκιαγραφεί πολλά από τα δύσκολα θέματα τα οποία εμποδίζουν τη λειτουργία μιας αποτελεσματικής εσωτερικής αγοράς υπηρεσιών. Χαίρομαι που η Επιτροπή Νομικών Θεμάτων και Εσωτερικής Αγοράς συμμερίζεται τη φιλοσοφία της Επιτροπής και υποστηρίζει τη φιλόδοξη προσέγγισή της. Επίσης ελπίζω να μπορώ να υπολογίζω στην απόλυτη στήριξη του Ευρωπαϊκού Κοινοβουλίου στην εφαρμογή τόσο της πρώτης όσο και της δεύτερης φάσης της στρατηγικής. Η πρώτη φάση βρίσκεται πλέον σε εξέλιξη. Αυτό σημαίνει ότι οι υπάρχοντες περιορισμοί της ελευθερίας παροχής υπηρεσιών και της ελευθερίας εγκατάστασης βρίσκονται στο στάδιο της επισήμανσης και της αξιολόγησης. Στη δεύτερη φάση, θα τεθούν σε χρήση τα νομικά και λειτουργικά όργανα για την εξάλειψη των φραγμών και η προσέγγισή μας θα στηριχθεί στην εναρμόνιση, διασφαλίζοντας υψηλού επιπέδου προστασία του καταναλωτή σε συνδυασμό με τις αρχές της χώρας προέλευσης και την αμοιβαία αναγνώριση που διακηρύσσεται στην Συνθήκη.
<P>
Αρα, η Επιτροπή δεν επικροτεί τις πρόσφατες τροπολογίες. Αυτές οι τροπολογίες φαίνεται να αντιβαίνουν στις αρχές της αμοιβαίας αναγνώρισης και της χώρας προέλευσης και, κατά την άποψη της Επιτροπής, θα υπονόμευαν τη θετική και εξισορροπημένη προσέγγιση της έκθεσης, για την οποία η Επιτροπή αισθάνεται ευγνωμοσύνη. Θέλω να ευχαριστήσω την κ. Berger εξ ονόματος της Επιτροπής για τη σύνταξη αυτής της έκθεσης. Η Επιτροπή φρονεί ότι οι νέες τροπολογίες θα αποδυνάμωναν σημαντικά την υποστήριξη του Ευρωπαϊκού Κοινοβουλίου για την προτεινόμενη προσέγγιση της εσωτερικής αγοράς.
<P>
Κλείνοντας, αναφέρομαι στην προηγηθείσα συζήτηση μεταξύ των κ. Berger, κ. Harbour και κ. Beysen σχετικά με τα πλεονεκτήματα και τα μειονεκτήματα εναρμόνισης, αμοιβαίας αναγνώρισης και χώρας προέλευσης Μία ευρείας κλίμακας εναρμόνιση μπορεί να προκαλέσει απώλεια χρόνου, να αποδειχθεί άνευ λόγου γραφειοκρατική και να εκτρέψει την πολιτική καλή διάθεση και προσοχή μακριά από τα σημαντικότερα θέματα στα οποία τα κράτη μέλη πρέπει να συμφωνήσουν. Μπορεί, επίσης, να παραβιάσει και την αρχή της επικουρικότητας της Συνθήκης.
<P>
Από την άλλη πλευρά, πρέπει να ομολογηθεί ότι η εναρμόνιση μπορεί να είναι απαραίτητη όπου υπάρχει ανάγκη εδραίωσης υψηλού βαθμού προστασίας, ιδίως για τους καταναλωτές. Η αμοιβαία αναγνώριση, εξ άλλου, μπορεί να ισχύσει πιο ικανοποιητικά αν εφαρμοσθεί μέσω παράγωγης κοινοτικής νομοθεσίας η οποία να προσδιορίζει ρητά τους τομείς στους οποίους πρέπει να γίνεται αποδεκτή η αμοιβαία αναγνώριση. Και οι δύο αρχές έχουν τα πλεονεκτήματά τους και τα μειονεκτήματά τους, αλλά γενικά τείνω να συμφωνήσω με την άποψη του κ. Harbour ότι ο ταχύτερος τρόπος για την επίτευξη ικανού επιπέδου προστασίας για τον καταναλωτή είναι να υιοθετηθεί η αρχή της χώρας προέλευσης.
<P>
Τέλος, θέλω να ευχαριστήσω τον κ. Beysen για τα ευγενικά σχόλιά του σχετικά με την οδηγία προώθησης των πωλήσεων που εγκρίθηκε από την Επιτροπή αυτή την εβδομάδα. Τέλος, ζητώ συγγνώμη από την κ. Berger διότι παρέλειψα προηγουμένως να την ευχαριστήσω εξ ονόματος της Επιτροπής για το γεγονός ότι απέσυρε σχεδόν όλες τις τροπολογίες οι οποίες κατατέθηκαν επί του προηγούμενου θέματος.

<SPEAKER ID=317 NAME="Πρόεδρος">
Ευχαριστούμε πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Προ-συμβατική πληροφόρηση για τα στεγαστικά δάνεια
<SPEAKER ID=318 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0290/2001) του κ. Radwan, εξ ονόματος της Επιτροπής Οικονομικής και Νομισματικής Πολιτικής, αναφορικά με τη σύσταση της Επιτροπής σχετικά με την προ-συμβατική πληροφόρηση που πρέπει να παρέχεται στους καταναλωτές από τους χορηγούς στεγαστικών δανείων [C5-0256/2001 - 2001/2121(COS)]

<SPEAKER ID=319 LANGUAGE="DE" NAME="Radwan">
. (DE)- Κύριε Πρόεδρε, κύριε Επίτροπε, έχουμε φθάσει πλέον στο τελευταίο σημείο της ημερησίας διατάξεως, και φρονώ ότι η προσέλευση των βουλευτών θα παραμείνει εντός ορίων.
<P>
Ποιο είναι το θέμα της έκθεσης; Πρόκειται για το ζήτημα της εκ των προτέρων ενημέρωσης για ενυπόθηκα δάνεια. Έως το 2005 σκοπεύουμε να έχουμε ολοκληρώσει μία εσωτερική αγορά της ΕΕ, όπου συμπεριλαμβάνεται και ο στόχος για προσφορά και ανάληψη από τον πελάτη διασυνοριακών ενυπόθηκων δανείων.
<P>
Εδώ υφίσταται μία συμφωνία ενώσεων, η οποία επετεύχθη σε ευρωπαϊκό επίπεδο μεταξύ των ενώσεων καταναλωτών και των ενώσεων τραπεζών. Απαιτείται να τεθεί σε εφαρμογή σχετικά σύντομα. Θα ήταν καλό να γίνει σε λιγότερο από δώδεκα μήνες. Στο σημείο αυτό θα ήθελα να εξάρω το θετικό ρόλο της Επιτροπής, η οποία σε αυτήν τη δυσχερή διαδικασία διαμεσολάβησης επέτυχε να φέρνει κοντύτερα τις δύο πλευρές και τελικά να επιτύχει ένα αποτέλεσμα.
<P>
Αυτό μπορεί να αποτελέσει ένα πρώτο θετικό παράδειγμα αυτορρύθμισης στην Ευρωπαϊκή Ένωση. Αλλά πρέπει να γίνουν μερικά πράγματα ακόμη. Κατ' αρχάς πρέπει να εξετάσουμε την ίδια τη διαδικασία της διαμεσολάβησης. Διήρκεσε περί τα τέσσερα έτη και, όπως μεταφέρουν κάποιοι που συμμετέσχον, δεν ήταν πάντοτε διαφανής. Παρακαλούμε την Επιτροπή να ενημερώσει την Επιτροπή Οικονομικής και Νομισματικής Πολιτικής για τις εμπειρίες που συνέλεξε από τη διαδικασία διαμεσολάβησης και για τα διδάγματα που μπορούν να αντληθούν από αυτήν για μελλοντικές διαδικασίες αυτορρύθμισης. Όπως ήδη εξέθεσα, μπορεί αυτό να αποτελέσει θετικό παράδειγμα: αν όμως δεν αποτελεί θετικό παράδειγμα αυτορρύθμισης, θα πρέπει η Επιτροπή να διατυπώσει πρόταση οδηγίας. Εδώ παραμένουν ακόμη ανοικτά κάποια σημεία.
<P>
Κατ' αρχάς θα πρέπει να δεσμευτούν όχι μόνο οι ενώσεις τραπεζών, χρειαζόμαστε σε πανευρωπαϊκό επίπεδο τη δέσμευση των ίδιων των τραπεζών. Εδώ παραμένει ανοικτό το κατά πόσον θα συμμετάσχουν οι τράπεζες.
<P>
Δεύτερον αυτό το μητρώο, το οποίο θα συσταθεί εκεί, θα πρέπει φυσικά να προσφέρεται και στο Διαδίκτυο. Επιπλέον, χρειαζόμαστε συγκρίσιμα έντυπα στην Ευρώπη. Είναι πιθανό ήδη, ορισμένα κράτη μέλη, τα οποία είχαν πιέσει ιδιαίτερα στην αρχή, να εισαχθεί ένα ενιαίο έντυπο, να επιλέξουν μεμονωμένη πορεία και στο μέλλον ίσως να παρεκκλίνουν από τις κοινές λύσεις. Εν προκειμένω, προς το συμφέρον του πελάτη, θα πρέπει να διατηρηθεί η συγκρισιμότητα. Θα πρέπει να επιδιώξουμε να επεκτείνουμε αυτή τη συμφωνία και στα υποψήφια για ένταξη κράτη. Τα όργανα συμβιβασμού που αναφέρατε, κύριε Επίτροπε, θα πρέπει επίσης να επεκταθεί σε αυτόν τον τομέα. Δεν θα πρέπει να διατηρήσουμε το προβλεπόμενο από τις συμφωνίες εσωτερικό όργανο συμβιβασμού, αλλά να δεχθούμε εν προκειμένω την πρωτοβουλία της Επιτροπής.
<P>
Συγκρισιμότητα χρειαζόμαστε και όσον αφορά τα στοιχεία. Το πραγματικό ετήσιο επιτόκιο είναι, ιδιαίτερα για τον καταναλωτή, υψίστης σημασίας. Σημαντικό δεν είναι μόνο το τελικό νούμερο, αλλά ιδιαιτέρως και η βάση υπολογισμού. Εν προκειμένω παραμένουν ακόμη διαφορετικές βάσεις υπολογισμού του πραγματικού επιτοκίου στην Ευρώπη, και για το λόγο αυτό θα πρέπει να συνεχίσουμε να εργαζόμαστε για να εξασφαλίσουμε μία ενιαία μέθοδο υπολογισμού.
<P>
Θετικό θα ήταν για μένα η μέθοδος αυτή να μην προταθεί από την Επιτροπή, αλλά να μπορέσουν οι ίδιες οι τράπεζες, το ταχύτερο δυνατό, να δεσμευτούν ως προς μια μέθοδο. Αυτήν θα πρέπει στη συνέχεια να την εφαρμόζουμε και στις παρεχόμενες μέσω του Διαδικτύου υπηρεσίες. Μην ξεχνάμε την έκθεση Huhne, η οποία επίσης υποστήριζε αυτήν την εξέλιξη. Θα πρέπει να έχουμε αυτές τις πληροφορίες και στο μέλλον. Εν τέλει η εισαγωγή νομοθετικών ρυθμίσεων πρέπει, όπως αναφέρεται και στην έκθεση Huhne, να ακολουθεί τις έννοιες δικαίου που περιλαμβάνονται στον Κώδικα αυτόν.
<P>
Κλείνοντας θα ήθελα να τονίσω ότι θεωρώ εξαιρετικό το ότι επετεύχθη αυτή η αυτοεπιτηρούμενη συμφωνία. Πρέπει τώρα να την εξετάσουμε με κριτικό πνεύμα και να παρακολουθήσουμε την εφαρμογή της. Αναμένουμε σύντομα έκθεση της Επιτροπής στην κοινοβουλευτική επιτροπή για το σε ποιο βαθμό είναι επιτυχημένος αυτός ο Κώδικας και για το αν μπορούμε να συνεχίσουμε έτσι ή αν πρέπει να αναλάβουμε νομοθετικό έργο.

<SPEAKER ID=320 LANGUAGE="IT" NAME="Andria">
Κύριε Πρόεδρε, εκφράζω τα ειλικρινή μου συγχαρητήρια για την πρόταση ψηφίσματος του κ. Radwan σχετικά με την προ-συμβατική πληροφόρηση για τα στεγαστικά δάνεια.
<P>
Είναι αναμφίβολο ότι ξεκίνησε ένα έργο αναδιοργάνωσης και συστηματοποίησης σε ένα μάλλον θολό τομέα, όπου δυστυχώς δεν έλειψαν κατακριτέες, αν όχι καταδικαστέες, συμπεριφορές, εκ μέρους του ευρωπαϊκού πιστωτικού συστήματος.
<P>
Η σημασία του έργου που επιτελέστηκε, έγκειται κυρίως στο γεγονός ότι, για πρώτη φορά, μια συλλογή οδηγιών και κανονισμών δεν είναι καρπός αυτορρύθμισης, όπως συνέβη συχνά στο παρελθόν. Αναφέρομαι στις διατραπεζικές συμφωνίες για τους όρους, στις οποίες οι τράπεζες καθόριζαν τους κανόνες, περισσότερο για να μην αντιμετωπίσουν στο εσωτερικό τους έναν άγριο ανταγωνισμό, παρά για να δημιουργήσουν διαφανή σχέδια συμβάσεως που θα προσφέρουν στους πελάτες τους, αλλά διαμέσου μιας συμφωνίας, έστω και προαιρετικής, μεταξύ τραπεζών και οργανώσεων των καταναλωτών.
<P>
Είναι επίσης σημαντική η επιλογή της διαφάνειας και της δημοσιότητας που προβλέπονται από τα άρθρα 21, 22, 23 και 24 του κώδικα και, ιδίως, από το άρθρο 25 που προβλέπει, σε περίπτωση προσφοράς μέσω Internet, αυτή να γίνεται σύμφωνα με το τυπικό ευρωπαϊκό σχέδιο και σύμφωνα με όλες τις προβλεπόμενες διατάξεις και οδηγίες.
<P>
Ολοκληρώνοντας, θα ήθελα να επισημάνω ότι ο κώδικας αυτός θα χρειαστεί περαιτέρω προσθήκες και διορθώσεις. Θα είναι η εφαρμογή στην πράξη που θα μας δώσει τις αναγκαίες κατευθύνσεις. Με εκπλήσσει μόνο το γεγονός της απόρριψης από την επιτροπή μιας τροπολογίας που κατέθεσα, η οποία έθετε ένα όριο - το ανώτατο όριο - στο ποσόν της υποθήκης για εγγραφή. Αιτιολογούσα την τροπολογία αυτή με το γεγονός ότι σε ορισμένα κράτη μέλη τα πιστωτικά ιδρύματα τριπλασιάζουν το ποσόν της εγγεγραμμένης υποθήκης σε σχέση με την πραγματική, με διπλή ζημιά για τον καταναλωτή: η πρώτη, εικόνας, εφόσον στους αδαείς μπορεί να φανεί τριπλάσιο χρέος από το πραγματικό και, η δεύτερη, εξόδων, ιδίως συμβολαιογραφικών, που υπολογίζονται βάσει του εγγεγραμμένου ποσού. Ελπίζω στο μέλλον το ζήτημα αυτό να επανεξεταστεί.

<SPEAKER ID=321 LANGUAGE="DE" NAME="Ettl">
. (DE)- Κύριε Πρόεδρε, ευχαριστώ τον εισηγητή και τον συγχαίρω για την έκθεση, ευχαριστώ για τη συνεργασία! Η ολοκλήρωση της εσωτερικής αγοράς για τις χρηματοπιστωτικές υπηρεσίες, η οποία εξασφαλίζει ένα υψηλό επίπεδο προστασίας για τους καταναλωτές, αποτελεί προτεραιότητα της Κοινότητας. Η υπογραφή σύμβασης στεγαστικού δανείου είναι ίσως η μεγαλύτερη οικονομική δέσμευση που αναλαμβάνει ένας καταναλωτής στον οικονομικό του βίο. Ως εκ τούτου χαιρετίζουμε το γεγονός της σε πανευρωπαϊκό επίπεδο εθελοντικής συμφωνίας μεταξύ ενώσεων τραπεζών και καταναλωτών για την υποχρέωση της εκ των προτέρων πληροφόρησης. Θετικά κρίνουμε επίσης την προαναγγελθείσα διεύρυνση του κώδικα και του τηρουμένου από την Επιτροπή μητρώου στεγαστικών δανείων και σε εκείνα που προσφέρονται μέσω του Διαδικτύου.
<P>
Στο πλαίσιο αυτό και για το σκοπό της βελτίωσης της συγκρισιμότητας των πληροφοριών που προσφέρονται στον καταναλωτή, θα πρέπει να συμπεριληφθεί στο τυποποιημένο ευρωπαϊκό δελτίο πληροφόρησης ένας στενός ορισμός του κοινού πραγματικού ετήσιου επιτοκίου για στεγαστικά δάνεια το οποίο θα προσδιορίζεται ενιαία για ολόκληρη την ευρωπαϊκή επικράτεια και θα έχει ως γνώμονα την οδηγία σχετικά με την καταναλωτική πίστη. Αυτό το δελτίο πρέπει να είναι διαμορφωμένο κατά τρόπο ώστε να συμπεριλαμβάνει όλα τα στοιχεία που επιτρέπουν υπολογισμό των δανείων. Αυτό κατά κύριο λόγο αφορά τον τρόπο του προκαταβολικού και του εκ των υστέρων συμψηφισμού των τόκων. Πρόκειται για μία από τις σημαντικότερες μεθόδους για την προστασία των καταναλωτών στον τομέα αυτό.
<P>
Ευκταίο επίσης είναι να συμμετάσχει το Κοινοβούλιο στο μέλλον στις διαπραγματεύσεις για εθελούσιες συμφωνίες, ούτως ώστε να εξασφαλίζεται απόλυτη διαφάνεια κατά την επεξεργασία του Κώδικα. Ελπίζω να αποδειχθεί επιτυχές αυτό το παράδειγμα εθελοντικής συμφωνίας μεταξύ παραγόντων της αγοράς και ενώσεων καταναλωτών, ώστε να μπορέσει να μεταφερθεί και σε άλλους τομείς των χρηματοπιστωτικών υπηρεσιών.
<P>
Αυτό μπορεί να αποτελέσει σημαντική συμβολή για τη μελλοντική υλοποίηση της εσωτερικής αγοράς χρηματοπιστωτικών υπηρεσιών. Καθώς όμως η πλευρά των καταναλωτών διαθέτει σχετικά περιορισμένους πόρους, πρέπει να συνοδεύεται από συγκεκριμένα μέτρα για το ενδεχόμενο που δεν τηρηθεί η εθελοντική συμφωνία. Διαφορετικά υφίσταται ο κίνδυνος, το εργαλείο της εθελοντικής συμφωνίας, ένα καθεαυτό καλό εργαλείο, να μην εξυπηρετήσει το στόχο του και τελικά να τηρείται αυτή η συμφωνία μόνο από αυτούς που δεν προκαλούν προβλήματα ούτως ή άλλως. Αυτό θα ήταν ανεπαρκές και δεν θα εξυπηρετούσε τον επιδιωκόμενο στόχο.

<SPEAKER ID=322 NAME="Bolkestein">
. (ΕΝ)Κύριε Πρόεδρε, αρχίζω επισημαίνοντας ότι η Επιτροπή βρίσκεται σε πολύ ευχάριστη θέση δεδομένου ότι συμφωνεί απόλυτα με το περιεχόμενο της απόφασης η οποία υιοθετήθηκε σχεδόν ομόφωνα από την Επιτροπή Οικονομικής και Νομισματικής Πολιτικής στις 28 Αυγούστου του τρέχοντος έτους.
<P>
Ο εκούσιος κώδικας συμπεριφοράς, ο οποίος βρίσκεται στη βάση της σύστασης της Επιτροπής αποτελεί το πρώτιστο παράδειγμα μιας συμφωνίας η οποία επιτεύχθηκε μεταξύ τραπεζικών και καταναλωτικών ενώσεων σχετικά με την τυποποίηση των πληροφοριών οι οποίες πρέπει να διατίθενται στους καταναλωτές πριν τη σύναψη μιας σύμβασης. Η ύπαρξή του αποδεικνύει, όπως ορθώς τονίζεται στην απόφαση, ότι οι συμμετέχοντες στην αγορά βρίσκονται σε καλύτερη θέση να διαπραγματευθούν τις κατάλληλες λύσεις και να διασφαλίσουν την κατάλληλη ισορροπία συμφερόντων μεταξύ των συμβαλλόμενων μερών. Αλλά όσο καλή και αν είναι η θέση τους, οι συμμετέχοντες στην αγορά χρειάζονται έναν ουδέτερο και ακάματο μεσάζοντα να τους συνοδεύει και, ενίοτε, να τους ανανεώνει τα κίνητρά τους κατά τη διάρκεια των εκτεταμένων χρονικά και δύσκολων διαπραγματεύσεων αυτού του κώδικα. Ο εισηγητής εξήρε το ρόλο της Επιτροπής και η Επιτροπή εκτιμά δεόντως και ευχαριστεί τον εισηγητή για αυτή την αναγνώριση.
<P>
Όπως συμφωνήθηκε μεταξύ όλων των μερών και απαιτήθηκε από αυτά, ο μεσάζων, δηλαδή η Επιτροπή θα μεταμορφωθεί τώρα σε συμβολαιογράφο και, αν χρειασθεί, σε διαιτητή. Ως συμβολαιογράφος, η Επιτροπή θα ακολουθήσει τη γραμμή της απόφασης τηρώντας μητρώο των οργανισμών παροχής στεγαστικών δανείων που συμμορφώνονται με τον κώδικα. Αυτό το μητρώο θα τηρείται ενήμερο και θα είναι διαθέσιμο ηλεκτρονικά. Το λέγω αυτό ειδικά στον κ. Radwan που ήθελε αυτόν τον κώδικα να είναι στο Διαδίκτυο και αυτό θα γίνει. Θα υπάρχει στην ιστοσελίδα της Επιτροπής και έτσι θα διασφαλισθεί η αρμόζουσα διαφάνεια. Η έκθεση εκφράζει λύπη για την έλλειψη διαφάνειας κατά τη φάση των διαπραγματεύσεων. Είναι ένα σημείο με το οποίο δεν διαφωνεί η Επιτροπή, αλλά τουλάχιστον όταν θα εισαχθεί το μητρώο στο Διαδίκτυο, αυτή η διαφάνεια θα αποκατασταθεί. Αυτά όσον αφορά την Επιτροπή ως συμβολαιογράφο.
<P>
Ως διαιτητής, η Επιτροπή θα παρακολουθεί τη συμμόρφωση προς τη σύσταση και θα αξιολογεί την αποτελεσματικότητά της. Η Επιτροπή διευκρίνισε στην σύστασή της ότι θα εξετάσει την περίπτωση παρουσίασης δεσμευτικής νομοθεσίας αν οι όροι της σύστασής της δεν τηρηθούν απόλυτα. Το Κοινοβούλιο, όπως ορθά ζητείται στην απόφαση, θα τηρείται πλήρως ενήμερο - αυτό υπήρξε επίσης θέμα το οποίο ετέθη απόψε - όσον αφορά τις εργασίες μας παρακολούθησης και συμμόρφωσης-αξιολόγησης.
<P>
Είμαι πεπεισμένος ότι ο κώδικας και η συναφής σύστασή μας θα διαδραματίσουν πολύ σημαντικό ρόλο στην ολοκλήρωση της εσωτερικής αγοράς χρηματοικονομικών υπηρεσιών για την οποία το Κοινοβούλιο σταθερά επαναλαμβάνει την υποστήριξή του. Ελπίζω επίσης, όπως και ο εισηγητής, ότι αυτή η πρωτοποριακή πρωτοβουλία, και πάλι πρώτη στο είδος της, δεν θα είναι μία στιγμιαία εμπειρία. Η επιτυχία της, ωστόσο, θα εξαρτηθεί , από τη δέσμευση όλων των μερών - και με χαρά αναφέρω στο Κοινοβούλιο ότι ο αριθμός των εταιρειών που γνωστοποίησαν ότι προσχωρούν στον κώδικα είναι ήδη σήμερα σημαντικός, αν και όχι απόλυτα ικανοποιητικός σε ορισμένα κράτη μέλη. Μπορώ να βεβαιώσω το Κοινοβούλιο ότι η Επιτροπή θα εργασθεί σκληρά προκειμένου να διασφαλίσει την προσχώρηση ολόκληρου του κλάδου.
<P>
Εν κατακλείδι, ο κ. Ettl εξέφρασε ορισμένες επιθυμίες. Η Επιτροπή σημειώνει αυτές τις επιθυμίες, αλλά θα ήθελε να επισημάνει ότι αυτή η υπόθεση περιορίζεται σε προσυμβατική πληροφόρηση και, επομένως, πληροφορίες για τα επιτόκια κλπ. βρίσκονται εκτός του αντικειμένου αυτού του οργάνου. Επομένως, η Επιτροπή σημειώνει αυτό το οποίο μόλις είπε ο κ Ettl, αλλά δεν βλέπει τρόπο με τον οποίο να ικανοποιήσει αυτές τις επιθυμίες.

<SPEAKER ID=323 NAME="Πρόεδρος">
Σας ευχαριστούμε πολύ, κύριε Bolkenstein, για τη συμμετοχή σας απόψε στο Κοινοβούλιο.
<P>
Η συζήτηση έληξε..
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση λήγει στις 23.50.)

