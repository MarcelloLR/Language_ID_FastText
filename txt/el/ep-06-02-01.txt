<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="Πρόεδρος." AFFILIATION="">
<P>
   Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 19 Ιανουαρίου 2006. 
<SPEAKER ID="3" LANGUAGE="" NAME="Πρόεδρος." AFFILIATION="(Το Σώμα, όρθιο, τηρεί ενός λεπτού σιγή)">
<P>
Όπως γνωρίζετε, το ατύχημα ενός σλοβακικού στρατιωτικού αεροσκάφους στις 19 Ιανουαρίου οδήγησε στον θάνατο 42 στρατιωτών οι οποίοι επέστρεφαν από ειρηνευτική αποστολή του NATO στο Κοσσυφοπέδιο. Αυτό μας θυμίζει άλλα παρόμοια τραγικά γεγονότα σχετικά με την παρουσία ισπανών στρατιωτών στο Αφγανιστάν. Αυτή τη φορά ήταν Σλοβάκοι.
<P>
Στις 28 Ιανουαρίου, στο Κατοβίτσε, η κατάρρευση της οροφής ενός εκθεσιακού περιπτέρου προκάλεσε τον θάνατο πολλών δεκάδων ατόμων και τον τραυματισμό περίπου εκατό ατόμων. Ο αριθμός των αγνοουμένων είναι άγνωστος. Ο πολωνικός λαός έχει συγκλονιστεί από αυτή την τραγωδία, όπως και όλοι οι άλλοι λαοί της Ευρώπης.
<SPEAKER ID="4" LANGUAGE="" NAME="Πρόεδρος." AFFILIATION="">
<P>
   Υπάρχουν παρατηρήσεις; Η κ. Frassoni έχει τον λόγο. 
<SPEAKER ID="5" LANGUAGE="IT" NAME="Monica Frassoni (Verts/ALE ). –" AFFILIATION="">
<P>
   Κύριε Πρόεδρε, κυρίες και κύριοι, η παρέμβασή μου θα είναι πραγματικά απλή, πολύ σύντομη και καθόλου εντυπωσιακή: ήθελα να πω ότι η Ομάδα τωv Πρασίvωv/Ευρωπαϊκή Ελεύθερη Συμμαχία επιθυμεί να συνυπογράψει το ψήφισμα σχετικά με την Κούβα. 
<SPEAKER ID="6" LANGUAGE="" NAME="Πρόεδρος." AFFILIATION="(Εγκρίνεται η διάταξη των εργασιών)">
<SPEAKER ID="7" LANGUAGE="" NAME="Πρόεδρος." AFFILIATION="">
<P>
– τη δήλωση του Ύπατου Εκπροσώπου για την κοινή εξωτερική πολιτική και πολιτική ασφαλείας σχετικά με τις προοπτικές της κοινής εξωτερικής πολιτικής για το 2006· και
<P>
– την έκθεση (A6-0389/2005) του κ. Elmar Brok, εξ ονόματος της Επιτροπής Εξωτερικών Υποθέσεων, σχετικά με την ετήσια έκθεση του Συμβουλίου προς το Ευρωπαϊκό Κοινοβούλιο όσον αφορά τις κύριες πτυχές και τις βασικές επιλογές της ΚΕΠΠΑ, συμπεριλαμβανομένων των δημοσιονομικών επιπτώσεων στον γενικό προϋπολογισμό της Ευρωπαϊκής Ένωσης – 2004 (2005/2134(INI)).
<P>
Πριν δώσω τον λόγο στους ομιλητές, θα ήθελα να ευχαριστήσω την κ. De Keyser, πρόεδρο της αποστολής παρατηρητών της Ευρωπαϊκής Ένωσης στις παλαιστινιακές εκλογές, και τον κ. McMillan-Scott, ο οποίος ηγήθηκε της αντιπροσωπείας μας των 27 κοινοβουλευτικών παρατηρητών, για το έργο που επιτέλεσαν. Αναμφίβολα θα έχουμε την ευκαιρία να ακούσουμε τι έχουν να πουν κατά τη διάρκεια της συζήτησης, αλλά σε αυτό το σημείο θα ήθελα να υπογραμμίσω τον σημαντικό ρόλο που διαδραμάτισαν οι βουλευτές μας παρέχοντας μία αντικειμενική άποψη για τη ζωτικότητα της εκλογικής διαδικασίας στα παλαιστινιακά εδάφη.
<SPEAKER ID="8" LANGUAGE="ES" NAME="Javier Solana," AFFILIATION="Ύπατος Εκπρόσωπος για την κοινή εξωτερική πολιτική και πολιτική ασφαλείας">
<P>
   Κύριε Πρόεδρε, θα ήθελα να ξεκινήσω εκφράζοντας και τα δικά μου συγχαρητήρια, ιδιαίτερα, προς το άτομο που εκπροσώπησε το Ευρωπαϊκό Κοινοβούλιο και την Ευρωπαϊκή Ένωση στο σύνολό της στην αποστολή εκλογικών παρατηρητών στις παλαιστινιακές εκλογές, την κ. De Keyser, καλή φίλη όλων μας και προσωπική μου καλή φίλη, για το σπουδαίο έργο που επιτέλεσε σε αυτή την πολύ δύσκολη εποχή, κατά την οποία η αποστολή παρατηρητών ήταν εξαιρετικά σημαντική. Δεν γνωρίζω αν η κ. De Keyser βρίσκεται στην αίθουσα, αλλά, εν πάση περιπτώσει, θα ήθελα να την ευχαριστήσω και να της εκφράσω τον θαυμασμό μου και να της πω για άλλη μία φορά ότι τη θεωρώ φίλη.
<P>
Κύριε Πρόεδρε, κυρίες και κύριοι, μπορώ να σας πω με κάθε ειλικρίνεια ότι μου είναι πολύ δύσκολο να ξεκινήσω αυτή τη συνεδρίαση της 1ης Φεβρουαρίου 2006. Αν γυρίζαμε πίσω ένα μήνα μόλις, στην 1η Ιανουαρίου του τρέχοντος έτους, και βλέπαμε τι έχει συμβεί στον κόσμο μέσα σε αυτές τις τριάντα ημέρες, θα αντιλαμβανόμασταν ότι ίσως είναι χρήσιμο να προβληματιστούμε εδώ, σε αυτό το Κοινοβούλιο· πρέπει να προβληματιστούμε για την ικανότητα της Ευρωπαϊκής Ένωσης να ασκήσει πολιτική, για την ικανότητα της Ευρωπαϊκής Ένωσης στη διεθνή πολιτική και για την υποχρέωση που έχουμε όλοι μας. Αν δούμε προσεχτικά τι έχει συμβεί αυτές τις τριάντα ημέρες για τις οποίες πρόκειται να μιλήσω, θα εξαγάγουμε ορισμένα συμπεράσματα για το πώς δεν πρέπει να συνεχίσουμε να ενεργούμε και για το πώς θα έπρεπε να αρχίσουμε να ενεργούμε. Παρακαλώ επιτρέψτε μου, επομένως, να σας υπενθυμίσω πολύ σύντομα τι έχει συμβεί τις τελευταίες τριάντα ημέρες.
<P>
Πολλοί από εμάς ξενυχτήσαμε τη νύχτα της 1ης Ιανουαρίου 2006, προσπαθώντας να επιλύσουμε ένα εξαιρετικά σοβαρό πρόβλημα που παρουσιάστηκε: η Ουκρανία και η Ρωσία είχαν ένα πρόβλημα που ήταν πολύ δύσκολο να επιλυθεί λόγω της έλλειψης μιας ενεργειακής συμφωνίας μεταξύ των δύο χωρών. Αν, αντί για την ενεργειακή συμφωνία, είχε διατηρηθεί η ασυμφωνία, αυτό θα είχε εξαιρετικά σοβαρές επιπτώσεις για τον ενεργειακό εφοδιασμό πολλών χωρών της Ευρωπαϊκής Ένωσης. Αυτή ήταν η πρώτη νύχτα του έτους.
<P>
Την τρίτη νύχτα του 2006, η ιρανική κυβέρνηση έλαβε μία εξαιρετικά σοβαρή απόφαση: την έναρξη του εμπλουτισμού ουρανίου. Και λιγότερο από μία εβδομάδα αργότερα, άρχισε να σπάζει τις σφραγίδες που είχαν τοποθετηθεί από τον Διεθνή Οργανισμό Ατομικής Ενέργειας στη Βιέννη σύμφωνα με τα ψηφίσματα του Συμβουλίου Ασφαλείας και του Διοικητικού Συμβουλίου αυτού του Οργανισμού.
<P>
Λίγες μέρες αργότερα, προέκυψαν σοβαρά προβλήματα με την έναρξη των εκλογών στην Παλαιστίνη και για άλλη μία φορά η κ. De Keyser ήταν εκεί προσπαθώντας να τα επιλύσει. Οι παλαιστινιακές εκλογές διεξήχθησαν στο τέλος του μήνα και το αποτέλεσμα προκάλεσε αναταραχή.
<P>
Κυρίες και κύριοι, αν σκεφτούμε μόνο για λίγες στιγμές αυτές τις τελευταίες τριάντα ημέρες, θα δούμε ότι υπάρχουν σημαντικά διδάγματα για εμάς. Και πολλά από αυτά έχουν σχέση με την επιρροή της Ευρωπαϊκής Ένωσης στον κόσμο σήμερα, διότι σε σχέση με όλα αυτά τα θέματα που προανέφερα, σε όλα αυτά, η Ευρωπαϊκή Ένωση είχε έναν σημαντικό ρόλο να διαδραματίσει: στο θέμα της ενεργειακής ασφάλειας, το οποίο είναι θεμελιώδες και το οποίο θα συνεχίσει να είναι καθόλη τη διάρκεια του 2006· στο θέμα του Ιράν, το οποίο θα συνεχίσει να μας απασχολεί τις επόμενες μέρες και αναμφίβολα και αργότερα, και θα αναφερθώ σε αυτό σε λίγο· στις παλαιστινιακές εκλογές και τις συνέπειές τους· σχετικά με τον θάνατο του Προέδρου Ρουγκόβα και τις συνέπειες που θα έχει το 2006, και ας ελπίσουμε μόνο το 2006· στις τελικές συμφωνίες για το καθεστώς του Κοσσυφοπεδίου· και στα θέματα που σχετίζονται με τις αλλαγές που έχουν συμβεί στην Αφρικανική Ένωση, με την οποία οι σχέσεις μας χαρακτηρίζονται από βαθιά φιλία, αγάπη και συνεργασία.
<P>
Αν μου το επιτρέπει ο Πρόεδρος, θα σχολιάσω πολύ σύντομα αυτά τα θέματα που ανέφερα, τα πιο σημαντικά θέματα που προέκυψαν τον τελευταίο μήνα, και τα οποία αναμφίβολα θα αποτελέσουν τη βασική ατζέντα αυτού του Κοινοβουλίου και της Ευρωπαϊκής Ένωσης για το 2006, αλλά θα ήθελα να πω καταρχάς για άλλη μία φορά στην Προεδρία του Κοινοβουλίου και στους βουλευτές του ότι δεν υπάρχει καμία αμφιβολία ότι η Ευρωπαϊκή Ένωση είναι ένας σημαντικός παράγοντας στη διεθνή πολιτική, ότι πρέπει να συνεχίσει να είναι, ότι η εμπειρία μας έχει δείξει ότι, είτε μας αρέσει είτε όχι, πρέπει να είμαστε, και ότι μόνο μέσα σε τριάντα μέρες έπρεπε να αντιμετωπίσουμε τόσα πολλά θέματα, και μερικές φορές αυτό μας εμπόδιζε να σκεφτούμε· τόσο έντονη ήταν η δραστηριότητα που μας απορρόφησε όλον αυτό τον μήνα.
<P>
Σήμερα το πρωί, κυρίες και κύριοι, η Επιτροπή Εξωτερικών Υποθέσεων του Κοινοβουλίου υποδέχθηκε δύο προσωπικότητες από την Ουκρανία: τον Υπουργό Εξωτερικών, κ. Tarasyuk, και την κ. Yulia Timoshenko, μία πολύ διακεκριμένη βουλευτή. Η Επιτροπή Εξωτερικών Υποθέσεων διαπίστωσε –ελπίζω ότι πολλοί από εσάς ήταν σε θέση να το πουν αυτό– την εξαιρετικά δύσκολη κατάσταση που αντιμετωπίζει η Ουκρανία, μία φίλη χώρα η οποία είναι σημαντική για τη σταθερότητα και την ασφάλεια της Ευρώπης. Περίπου ένα χρόνο πριν, όλοι μας, το Ευρωπαϊκό Συμβούλιο και εγώ προσωπικά, προσπαθούσαμε να επιλύσουμε ένα εξαιρετικά σοβαρό πρόβλημα στην Ουκρανία. Σήμερα, έναν χρόνο μετά, πολλά από τα προβλήματα που υπήρχαν τότε δεν είναι τόσο σοβαρά, αλλά δυστυχώς εξακολουθούν να είναι αρκετά σοβαρά ώστε να πρέπει να συνεχίσουμε να εργαζόμαστε, ειδικά προκειμένου να διασφαλίσουμε ότι αυτή η χώρα δεν θα χάσει τον δρόμο της, ότι αυτή η μεγάλη χώρα θα συνεχίσει να σημειώνει πρόοδο στην πορεία της οικονομικής και πολιτικής ανάπτυξης, της ασφάλειας και της αυξανόμενης εγγύτητας με την Ευρώπη που όλοι θέλουμε να επιτευχθεί. Όσοι από εσάς ακούσατε σήμερα το πρωί τόσο τον Υπουργό Εξωτερικών όσο και την κ. Yulia Timoshenko θα έχετε αντιληφθεί ότι το πρόβλημα είναι δυστυχώς πολύ σοβαρό και ότι πρέπει να προσδώσουμε ιδιαίτερη σημασία σε αυτό.
<P>
Κύριε Πρόεδρε, θα ήθελα να προχωρήσω στο δεύτερο σημείο που επιθυμώ να σχολιάσω: την κατάσταση με το Ιράν. Πιστεύω ότι οι αξιότιμοι βουλευτές είναι καλά ενημερωμένοι σχετικά με τα όσα έχουν συμβεί στο Ιράν από τις 3 Ιανουαρίου του τρέχοντος έτους, μόλις πριν από λίγο καιρό, και ιδιαίτερα σχετικά με τα όσα έχουν συμβεί στο Ιράν μετά τις 13 Ιανουαρίου, όταν, στο Βερολίνο, η Ευρωπαϊκή Ένωση αποφάσισε να συγκαλέσει μια έκτακτη συνέλευση του Διοικητικού Συμβουλίου του Διεθνούς Οργανισμού Ατομικής Ενέργειας και να καλέσει στη συνέχεια το Διοικητικό Συμβούλιο να διαβιβάσει τον φάκελο σχετικά με το Ιράν στο Συμβούλιο Ασφαλείας των Ηνωμένων Εθνών. Πολλά έχουν συμβεί έκτοτε, διότι οι μέρες περνούν σαν λεπτά και οι μήνες σαν ώρες. Μπορώ να σας πω ότι, αυτή ακριβώς τη στιγμή, οι αντιπρόσωποι της Κίνας και της Ρωσίας βρίσκονται στην Τεχεράνη, με εντολή από τα πέντε μόνιμα μέλη του Συμβουλίου Ασφαλείας και από την Ευρωπαϊκή Ένωση, για να καταβάλουν την τελική προσπάθεια προκειμένου να επιτευχθεί συμφωνία στη συνάντηση που θα διεξαχθεί στις 2 Φεβρουαρίου, δηλαδή αύριο. Μπορώ να σας πω ότι, προχθές τη νύχτα, τα μέλη της Ευρωπαϊκής Ένωσης και των Ηνωμένων Πολιτειών είχαν μια συνάντηση μέχρι τις πρώτες πρωινές ώρες, η οποία πιστεύω ότι ήταν πολύ σημαντική, με τη Ρωσία και την Κίνα, προκειμένου να επιτευχθεί μια πιθανή συμφωνία για ένα σχέδιο ψηφίσματος. Και μπορώ να σας πω ότι καταλήξαμε σε αυτή τη συμφωνία και σήμερα το απόγευμα θα παρουσιαστεί στη Βιέννη προκειμένου να συζητηθεί αύριο.
<P>
Το δεύτερο που πρέπει να πούμε με την ίδια αγάπη και φιλία που νιώθαμε πάντα για τους παλαιστίνιους φίλους μας είναι ότι, αν θέλουν τη βοήθεια της Ευρωπαϊκής Ένωσης, είναι σημαντικό η πολιτική τους να είναι σύμφωνη με τη θέση που διατηρεί το Κοινοβούλιο και η Ευρωπαϊκή Ένωση από τις συμφωνίες του Όσλο το 1993. Θέλουμε να δούμε δύο κράτη που θα ζουν μαζί με ειρήνη και ευημερία· θέλουμε να διεξαχθούν διαπραγματεύσεις μέσω της ειρηνικής οδού –και όχι μέσω άλλων οδών– και επομένως καλούμε τις δύο πλευρές –αν αυτό επιθυμούμε– να αναγνωρίσουν η μία την άλλη. Το Κοινοβούλιο δεν θα μπορούσε να υποστηρίξει τίποτα που δεν συνεπάγεται μία ρητή αναγνώριση εκ μέρους όλων των παλαιστινιακών αρχών, όποιες και αν είναι αυτές, ότι το Ισραήλ είναι μία πραγματικότητα με την οποία πρέπει να διεξάγουν διάλογο και να καταλήξουν σε συμφωνία.
<P>
Αυτό θέλουμε, λοιπόν, να πούμε πολύ απλά, κυρίες και κύριοι, και πιστεύω ότι όλοι πρέπει να το κατανοήσουν· και πιστεύω και ελπίζω ότι οι παλαιστίνιοι φίλοι μας, ανεξάρτητα από το κόμμα στο οποίο ανήκουν, ανεξάρτητα από το κόμμα ή τον κομματικό σχηματισμό που εκπροσωπούσαν σε αυτές τις εκλογές, θα καταλάβουν ότι αυτό δεν σημαίνει την επιβολή οποιωνδήποτε θέσεων σε κανέναν, ούτε την προσπάθεια της επιβολής της βούλησης κανενός, αλλά είναι θέμα επιβεβαίωσης με έναν σαφή και απλό τρόπο της θέσης που έχει η Ευρωπαϊκή Ένωση, όχι από χθες, αλλά από το 1993, όταν υπογράφηκαν οι συμφωνίες του Όσλο. Και πιστεύω ότι πρέπει να είμαστε όλοι ενωμένοι εδώ σε αυτό τον σκοπό· πιστεύω ότι, όπως κάναμε στο Συμβούλιο Γενικών Υποθέσεων και όπως έκανε η Τετραμερής τη νύχτα μετά το Συμβούλιο Γενικών Υποθέσεων, πρέπει να είμαστε αποφασιστικοί σε αυτό το θέμα. Αυτό δεν σημαίνει ότι τούτη τη δύσκολη στιγμή που ο Πρόεδρος Αμπού Μάζεν έχει την τεράστια ευθύνη να σχηματίσει κυβέρνηση και να έρθει σε επαφή με όλα τα διαφορετικά πολιτικά κόμματα δεν πρέπει να βοηθήσουμε, ούτε ότι δεν πρέπει να βοηθήσουμε τον Πρόεδρο Αμπού Μάζεν όσο το δυνατόν περισσότερο αυτή τη στιγμή που έχει ακόμη τον έλεγχο της κατάστασης, ούτως ώστε αυτούς τους τρεις μήνες που έχει σίγουρα στη διάθεσή του μέχρι να σχηματιστεί η νέα κυβέρνηση, οι Παλαιστίνιοι να μην βρεθούν αντιμέτωποι με οικονομική χρεοκοπία.
<P>
Κύριε Πρόεδρε, θα πω τώρα μερικά πολύ σύντομα λόγια σχετικά με την κατάσταση στο Κοσσυφοπέδιο μετά τον θάνατο του Προέδρου Ρουγκόβα. Είχα το δυσάρεστο καθήκον –αν και ήταν τιμή μου επίσης– να παραστώ στην κηδεία του Προέδρου Ρουγκόβα. Η οικογένεια μού ζήτησε να μιλήσω εξ ονόματος της Ευρωπαϊκής Ένωσης και το έπραξα. Το έπραξα αναλογιζόμενος όλους εσάς, το έπραξα αναλογιζόμενος όλους τους πολίτες της Ευρώπης, των οποίων οι σκέψεις είμαι σίγουρος ότι συνόδευαν τον Πρόεδρο Ρουγκόβα εκείνη τη στιγμή. Αλλά ας μην υπάρχει καμία αμφιβολία· πρόκειται να είναι μία δύσκολη διαδικασία. Διότι αν η διαδικασία ήταν δύσκολη όταν ο Πρόεδρος Ρουγκόβα ζούσε και λειτουργούσε ως ένα είδος «ομπρέλας» για όλη την πολιτική επιχείρηση που αντιμετωπίζουμε, φανταστείτε πώς θα είναι χωρίς εκείνον. Στην ομιλία μου, κάλεσα τους πολιτικούς αρχηγούς του Κοσσυφοπεδίου και τον λαό γενικά να επιδείξουν γενναιοδωρία, ενότητα και υπευθυνότητα αυτή τη στιγμή προκειμένου να επιτευχθεί πρόοδος και πιστεύω ότι ως ένα βαθμό αυτά τα λόγια που ειπώθηκαν από μένα και από άλλους εισακούστηκαν: τώρα υπάρχει κάποιος που θα αντικαταστήσει τον Πρόεδρο Ρουγκόβα, κάτι που φοβόμουν ότι θα έπαιρνε πολύ περισσότερο καιρό, και ο οποίος πρόκειται επίσης να ηγηθεί της ομάδας που, υπό τη διεύθυνση του κ. Ahtisaari, πρώην Προέδρου της Φινλανδίας, θα διεξαγάγει από κοινού τις διαπραγματεύσεις με τους σέρβους φίλους μας.
<P>
Κύριε Πρόεδρε, πιστεύω ότι ο χρόνος μου τελειώνει και θα ήταν πολύ κρίμα να μην συζητήσουμε ορισμένα από τα άλλα θέματα που ήθελα να σας αναφέρω, δεδομένης της έντονης δραστηριότητας που έλαβε χώρα αυτές τις τελευταίες είκοσι μέρες. Θα ήθελα να σας πω ότι συνεχίζουμε να εργαζόμαστε πολύ σκληρά με την Αφρικανική Ένωση προκειμένου να προσπαθήσουμε να επιλύσουμε το πρόβλημα της ειρήνης στο Νταρφούρ. Έχουμε σημειώσει μεγάλη πρόοδο στις διαπραγματεύσεις Βορρά-Νότου, και έχουμε καταλήξει σε συμφωνία, αλλά δυστυχώς έχουμε τη διαδικασία της Abuja, στην οποία δεν έχει σημειωθεί καμία πρόοδος. Εργαζόμαστε όσο πιο σκληρά μπορούμε προς αυτή την κατεύθυνση. Ευτυχώς, η σύνοδος της Αφρικανικής Ένωσης βρήκε μια συμβιβαστική φόρμουλα σύμφωνα με την οποία, αντί να γίνει ο Πρόεδρος του Σουδάν Πρόεδρος της Αφρικανικής Ένωσης, γεγονός που θα συνιστούσε μεγάλο πρόβλημα για τις μελλοντικές διαπραγματεύσεις, επιλέχθηκε ο Πρόεδρος Brazzaville του Κονγκό. Επομένως, θα χαρούμε να καταβάλουμε κάθε προσπάθεια για να διασφαλίσουμε ότι η διαδικασία της Abuja θα προχωρήσει και ταυτόχρονα θα αρχίσουμε να σχεδιάζουμε –διότι θα χρειαστεί να αναλάβουμε πολλές ευθύνες– τη μετάβαση από μια δύναμη που βρίσκεται επί του παρόντος επιτόπου, υπό την ηγεσία της Αφρικανικής Ένωσης, σε μία δύναμη η οποία, αργά ή γρήγορα, αλλά μέσα σε μερικούς μήνες, θα είναι οι κυανόκρανοι των Ηνωμένων Εθνών και με την οποία αναμφίβολα θα πρέπει να συνεχίσουμε να συνεργαζόμαστε.
<P>
Το τελευταίο που θα ήθελα να πω, κύριε Πρόεδρε, είναι ότι, όπως γνωρίζετε, κυρίες και κύριοι, έχουμε λάβει ένα αίτημα –ή τουλάχιστον η Προεδρία και εγώ έχουμε λάβει ένα αίτημα– από τον Γενικό Γραμματέα των Ηνωμένων Εθνών, στο οποίο μας ρωτά αν θα μπορούσαμε να συνδράμουμε στις εκλογές που πρόκειται να διεξαχθούν στη Δημοκρατία του Κονγκό και οι οποίες θα δώσουν την τελική ώθηση για τη δημοκρατική μετάβαση του Κονγκό· αν αυτή είναι επιτυχής, θα φέρει σταθερότητα σε ένα σημαντικό μέρος της ραχοκοκαλιάς της Αφρικής· επομένως, αυτό το θέμα είναι σημαντικό για όλους μας. Ζητούν τη βοήθειά μας και σήμερα μία διερευνητική αποστολή βρίσκεται στην Κινσάσα, και ελπίζω ότι σε λίγες μέρες, στις 7 Φεβρουαρίου, θα είναι σε θέση να μας δώσει τα αποτελέσματά της, ούτως ώστε να δούμε αν, τελικά, τα κράτη μέλη της Ευρωπαϊκής Ένωσης μπορούν να λάβουν την απόφαση να υποστηρίξουν τα Ηνωμένα Έθνη ανταποκρινόμενα σε αυτή την προσφορά ή αίτημα. Αν το πράξουμε, θα είναι μια καλή απόφαση.
<P>
Κύριε Πρόεδρε, κυρίες και κύριοι, ολοκληρώνω εδώ. Υπάρχουν άπειρα πράγματα που θα ήθελα να μοιραστώ μαζί σας αυτή την πρώτη μέρα του Φεβρουαρίου 2006, ενός έτους που ξεκίνησε με μια πραγματικά ξέφρενη δραστηριότητα, που θα μας κάνει όλους να κινηθούμε σε γρήγορους ρυθμούς και που πρέπει να μας κάνει να εργαστούμε με μια ενέργεια, ικανότητα και αφοσίωση που σπάνια βλέπουμε στην Ευρωπαϊκή Ένωση.
<SPEAKER ID="9" LANGUAGE="DE" NAME="Elmar Brok (PPE-DE )," AFFILIATION="εισηγητής">
<P>
Το Ευρωπαϊκό Κοινοβούλιο υποστήριξε διαρκώς αυτό το έργο και κατανοεί ότι δεν μπορεί να ασκήσει ενεργά εξωτερική πολιτική γιατί αυτό είναι καθήκον της εκτελεστικής εξουσίας. Το Κοινοβούλιο πρέπει, ωστόσο, να έχει τη δυνατότητα να ασκεί έλεγχο. Όμως αντιμετωπίζουμε την κατάσταση να μην μπορεί να διεξαχθεί ικανοποιητικά αυτός ο έλεγχος γιατί συνήθως ενημερωνόμαστε αργότερα και δεν συμπεριλαμβανόμαστε εκ των προτέρων στη διαδικασία της συζήτησης. Εδώ πρέπει να επεξεργαστούμε βελτιώσεις και να προωθήσουμε τα πράγματα σύμφωνα με αυτήν την ερμηνεία του άρθρου 21. Ελπίζω ότι θα είναι δυνατό να επιτύχουμε συμφωνία με ειρηνικά μέσα με το Συμβούλιο και την Επιτροπή.
<P>
Είπα ότι επιτεύχθηκαν πολλά θετικά πράγματα. Όμως μπορεί κανείς να θεωρήσει ότι ένα ποτήρι είναι είτε μισοάδειο είτε μισογεμάτο. Σε σύγκριση με τον προηγούμενο χρόνο, η κατάσταση που βρισκόμαστε είναι πολύ πιο δύσκολη και γι’ αυτό δεν φταίει η ευρωπαϊκή πολιτική, αλλά απλά οι συνθήκες – άλλωστε στην αρχή του χρόνου ο κ. Solana το επεσήμανε αυτό με μερικά παραδείγματα. Ας εξετάσουμε την κατάσταση στο Ιράν, όπου προσπαθούμε με κόπο να ξεκινήσουμε συνομιλίες και κανένας δεν έχει καμία σαφή ιδέα σχετικά με το πώς μπορεί να αποτραπεί η κλιμάκωση της κατάστασης στη χώρα αυτή. Τώρα υπάρχει πιθανότητα να αποκτήσει το Ιράκ κάποια στιγμή μία κυβέρνηση Σιιτών που θα μπορούσε να συμμαχήσει με το Ιράν. Η Χαμάς κέρδισε τις εκλογές στην Παλαιστίνη και έχει διασυνδέσεις με το Ιράν, το οποίο τη χρηματοδοτεί, για να μην μιλήσουμε για τη Χεζμπολάχ κι όλα τα υπόλοιπα. Αν αναλογιστούμε τι σημαίνει αυτό το σκηνικό για την παγκόσμια ειρήνη, αλλά ενδεχομένως και για την ενεργειακή μας ασφάλεια, κι αν σημειώσουμε ταυτόχρονα ότι η πολιτικά αφυπνισμένη Ρωσία χρησιμοποιεί την ενέργεια ως πολιτικό μέσον, έτσι ώστε γειτονικές μας χώρες να ανησυχούν για το αν θα μπορέσουν να διατηρήσουν την ανεξαρτησία τους και την ελευθερία τους να λαμβάνουν αποφάσεις, τότε το σκηνικό αυτό μπορεί να γίνει καταθλιπτικό. Κι όλα αυτά είναι μόνο ένα μικρό μέρος του. Πρόκειται για ένα σκηνικό που δείχνει πως σήμερα η Ευρωπαϊκή Ένωση βρίσκεται σε χειρότερη κατάσταση από πέρυσι από άποψη εξωτερικής πολιτικής και πως για τον λόγο αυτόν πρέπει να αναπτύξουμε την ανάλογη στρατηγική. Πρέπει να δραστηριοποιηθούμε πολύ περισσότερο και να συνδέσουμε τα πράγματα μεταξύ τους, είτε στην περίπτωση της Ουκρανίας είτε γενικότερα στην ενεργειακή πολιτική, έτσι ώστε να μην μπορεί να τιμωρείται μία και μόνο χώρα, αλλά να υπερασπιζόμαστε μαζί τα συμφέροντά μας. Τα κράτη μέλη μας και οι γείτονές μας πρέπει να καταλάβουν ότι έχουμε μια ελπίδα να υπερασπιστούμε τα συμφέροντά μας μόνον εάν το κάνουμε αυτό μαζί και όχι ο καθένας για λογαριασμό του. Κανένας δεν μπορεί να σωθεί μόνος του, μόνο μαζί μπορούμε να υπερασπιστούμε τα συμφέροντά μας. Αυτό πρέπει να το πούμε πιο ξεκάθαρα.
<P>
Αυτό σημαίνει πως πρέπει να τελειοποιήσουμε ακόμα μερικά από τα μέσα μας. Θα θέλαμε να ήταν ο κ. Solana ο Ευρωπαίος Υπουργός Εξωτερικών την 1η Ιανουαρίου 2007. Αυτό δεν το καταφέραμε επειδή απέτυχε το σύνταγμα. Όμως αυτό σημαίνει πως πρέπει να βελτιωθούν τα μέσα ώστε να αποκτήσουν εδώ όλα τα θεσμικά όργανα τη μέγιστη δυνατή ικανότητα για δράση και όχι να κινούνται το ένα εναντίον του άλλου.
<P>
Ο κ. Solana είπε ότι αυτή η πολυμερής προσέγγιση είναι ένας λόγος που ο κόσμος θέλει μια ευρωπαϊκή εξωτερική πολιτική. Οι πολίτες θέλουν κι αυτοί το ίδιο. Τίποτα δεν ενδιαφέρει τόσο πολύ τους πολίτες όσο το να ενεργήσουμε εδώ ενωμένοι. Αυτό μας επιβάλλει την υποχρέωση να ξεπεράσουμε, μαζί με τους ομολόγους μας σε εθνικό επίπεδο, τα ημίμετρα του παρελθόντος και να συμφωνήσουμε ως προς τους τρόπους με τους οποίους θα μπορέσουμε να εξασφαλίσουμε το δικαίωμα των πολιτών μας στη ζωή.
<SPEAKER ID="10" LANGUAGE="DE" NAME="Hans Winkler," AFFILIATION="Προεδρεύων του Συμβουλίου">
<P>
   Κύριε Πρόεδρε, κυρίες και κύριοι, ο Ύπατος Εκπρόσωπος στην εισαγωγή της δήλωσής του επεσήμανε ότι οι πρώτες 31 ημέρες αυτού του χρόνου και συνεπώς και της αυστριακής Προεδρίας του Συμβουλίου ήταν μία ταραγμένη περίοδος, και πραγματικά, έτσι ήταν. Αυτό φαίνεται καθαρά από την ημερήσια διάταξη της πρώτης συνεδρίασης του Συμβουλίου υπό την προεδρία της Αυστρίας, η οποία πραγματοποιήθηκε πριν από δύο ημέρες.
<P>
Ήταν σημαντικό που ασχοληθήκαμε στο Συμβούλιο με τα θέματα αυτά, πολλά από τα οποία έθιξε ο κ. Solana, και λάβαμε αποφάσεις που δίνουν ένα ξεκάθαρο μήνυμα, γιατί είναι πραγματικά σημαντικό να υιοθετεί προς τα έξω η Ευρωπαϊκή Ένωση μία ενιαία, σαφή και ξεκάθαρη στάση για τα σημαντικά ζητήματα του σημερινού κόσμου. Φυσικά, αυτό το κάνουμε μαζί με την Επιτροπή και επιζητούμε και τον διάλογο μαζί σας στο Ευρωπαϊκό Κοινοβούλιο. Επιτρέψτε μου να σας υπενθυμίσω ότι στις 31 ημέρες της αυστριακής Προεδρίας, η Υπουργός Εξωτερικών, πολλοί άλλοι προεδρεύοντες του Συμβουλίου και εγώ ο ίδιος είχαμε πολλές φορές την ευκαιρία να συζητήσουμε εδώ με το Ευρωπαϊκό Κοινοβούλιο για πολλά θέματα που σας ενδιαφέρουν. Επίσης, χθες είχα την ευκαιρία –και σας ευχαριστώ πολύ γι’ αυτό– να μιλήσω στην Επιτροπή Εξωτερικών Υποθέσεων για τις πτυχές της εξωτερικής πολιτικής της πρώτης συνεδρίασης του Συμβουλίου υπό την αυστριακή Προεδρία. Η αυστριακή Προεδρία δηλώνει ότι το Συμβούλιο εξακολουθεί να είναι πρόθυμο για συζήτηση και ότι θέλουμε να συνεχίσουμε τον διάλογο με το Ευρωπαϊκό Κοινοβούλιο.
<P>
Πρώτον, το Συμβούλιο εκπόνησε μία έκθεση όπου παρουσιάζονται οι κύριες πτυχές και οι βασικές επιλογές της ΚΕΠΠΑ, συμπεριλαμβανομένων των δημοσιονομικών επιπτώσεων στον γενικό προϋπολογισμό, όπως προβλέπεται στη διοργανική συμφωνία του 1999 για τη δημοσιονομική πειθαρχία και τη βελτίωση της δημοσιονομικής διαδικασίας. Έτσι, το Συμβούλιο διαβίβασε στο Ευρωπαϊκό Κοινοβούλιο τον Απρίλιο του 2005 την έκθεση για το έτος 2004 που περιλαμβάνεται σήμερα στην ημερήσια διάταξη. Στην έκθεση αυτή του 2005, το Συμβούλιο προσπαθεί να ανταποκριθεί στο αίτημα του Κοινοβουλίου να προβληματιστεί για την ευρωπαϊκή στρατηγική ασφαλείας. Γι’ αυτό, η έκθεση δίνει ιδιαίτερη σημασία στα ουσιαστικά θέματα της στρατηγικής ασφαλείας. Αναφορά έγινε ιδίως σε σημεία της ΚΕΠΠΑ όπως για παράδειγμα: διαχείριση και πρόληψη κρίσεων, καταπολέμηση της τρομοκρατίας, αφοπλισμός και μη διάδοση όπλων μαζικής καταστροφής και μικρών όπλων, εξωτερικές σχέσεις σε διάφορες περιοχές του κόσμου και άλλα.
<P>
Για το δεύτερο θέμα μου, τον προϋπολογισμό της κοινής εξωτερικής πολιτικής και πολιτικής ασφάλειας, θα ήθελα να παρατηρήσω τα εξής: η θέσπιση της ΚΕΠΠΑ και της ευρωπαϊκής πολιτικής ασφάλειας και άμυνας είναι ασφαλώς μία από τις επιτυχίες της Ευρωπαϊκής Ένωσης. Οι επιχειρήσεις που έγιναν για τη διαχείριση κρίσεων στα Βαλκάνια, την Αφρική, την Ασία και τη Μέση Ανατολή συνέβαλαν στη βελτίωση της εικόνας της Ευρωπαϊκής Ένωσης σε διεθνές επίπεδο. Αποτελεί προτεραιότητα να συνεχίσουμε σε αυτόν τον δρόμο σύμφωνα με την ευρωπαϊκή στρατηγική ασφαλείας, για να το κάνουμε όμως αυτό με αποτελεσματικό τρόπο, χρειαζόμαστε την ανάλογη χρηματοδότηση. Στα συμπεράσματα της συμφωνίας για τις επόμενες δημοσιονομικές προοπτικές, το Ευρωπαϊκό Συμβούλιο ζητεί από την αρμοδία επί του προϋπολογισμού αρχή να αυξήσει σημαντικά τους δημοσιονομικούς πόρους για την κοινή εξωτερική πολιτική και πολιτική ασφάλειας για το διάστημα μετά το 2007 προκειμένου να καλυφθεί η προβλεπόμενη ανάγκη σε πόρους, η οποία εκτιμάται βάσει των ετησίων προγνώσεων του Συμβουλίου, ενώ πρέπει να μείνει και ένα ικανοποιητικό περιθώριο για απρόβλεπτες δραστηριότητες.
<P>
Ένα από τα αποτελέσματα του τριμερούς διαλόγου ήταν η συμφωνία για αύξηση του προϋπολογισμού της ΚΕΠΠΑ κατά 40 εκατ. ευρώ για το τρέχον έτος για να φθάσει στο συνολικό ποσό των 102,6 εκατ. ευρώ και παρόλο που είναι ένα βήμα προς τη σωστή κατεύθυνση μπροστά μας βρίσκονται μεγάλες προκλήσεις. Ασφαλώς, η δραστηριοποίηση της Ευρωπαϊκής Ένωσης στο Κοσσυφοπέδιο θα απαιτήσει ουσιαστικούς πόρους που δεν μπορούν να καλυφθούν από τον σημερινό προϋπολογισμό της ΚΕΠΠΑ για το 2006. Γίνεται επεξεργασία του τρόπου με τον οποίο μπορεί να αντιμετωπιστεί μια τέτοια κατάσταση.
<P>
Η έκθεση της Προεδρίας προς το Ευρωπαϊκό Συμβούλιο για την ΕΠΑΑ απηύθυνε έκκληση στην αυστριακή Προεδρία να συνεχίσει την εργασία της για την εξασφάλιση της κατάλληλης χρηματοδότησης για πολιτικές αποστολές της ΕΠΑΑ μέσω του προϋπολογισμού της ΚΕΠΠΑ. Η Προεδρία περιμένει μία εποικοδομητική συνεργασία με το Ευρωπαϊκό Κοινοβούλιο για το ζήτημα αυτό και θα προβεί σύντομα σε μία πρώτη σχετική ενημέρωση του Σώματος βάσει της συμφωνίας που επιτεύχθηκε κατά τον τριμερή διάλογο για τον προϋπολογισμό 2006. Αναμένεται ότι ο εκπρόσωπος της επιτροπής πολιτικής και ασφάλειας θα ενημερώσει σχετικά τον Μάρτιο αυτού του χρόνου.
<P>
Επιτρέψτε μου να υπογραμμίσω και πάλι τελειώνοντας ότι η Προεδρία περιμένει με χαρά την εποικοδομητική συνεργασία με το Ευρωπαϊκό Κοινοβούλιο για να επιτευχθεί ο στόχος ενός αυξημένου και πιο αποτελεσματικού προϋπολογισμού για την ΚΕΠΠΑ στις διαπραγματεύσεις για τη μελλοντική διοργανική συμφωνία και στο πλαίσιο της δημοσιονομικής διαδικασίας του 2007.
<SPEAKER ID="11" LANGUAGE="" NAME="Benita Ferrero-Waldner," AFFILIATION="Μέλος της Επιτροπής">
<P>
   Κύριε Πρόεδρε, αν και το 2004 και το 2005 βιώσαμε το τραγικό σενάριο του τσουνάμι, συμφωνώ με τον κ. Solana ότι φέτος αντιμετωπίζουμε ιδιαίτερες πολιτικές προκλήσεις.
<P>
Θα ήθελα να ξεκινήσω με την Ουκρανία και τη Ρωσία, διότι θέλω να αναφερθώ σε ένα πολύ σημαντικό θέμα. Όπως γνωρίζετε, η Επιτροπή –ο Πρόεδρος Barroso, ο Επίτροπος Piebalgs και εγώ– εργαζόμαστε τόσο στο παρασκήνιο όσο και στο προσκήνιο προκειμένου να διευκολυνθεί ο διάλογος ανάμεσα στην Ουκρανία και στη Ρωσία. Το σημαντικό είναι, πρώτον, ότι εμείς –όπως κι εκείνοι– έχουμε καταλήξει σε μια λύση. Δεύτερον, πήραμε επίσης ένα πολύ σημαντικό δίδαγμα από αυτό, δηλαδή ότι το θέμα της ενέργειας είναι μεγάλης σημασίας και πρέπει να τεθεί σε υψηλότερη προτεραιότητα στην πολιτική μας ατζέντα. Το θέμα της ενέργειας καλύπτει την ενεργειακή ασφάλεια, το ζήτημα της διαφοροποίησης και τους τρόπους αντιμετώπισης αυτού του ζητήματος στο μέλλον. Ως εκ τούτου, η Επιτροπή θα εκπονήσει μια ανακοίνωση σχετικά με αυτό το θέμα, η οποία θα λαμβάνει υπόψη όλα αυτά τα ζητήματα.
<P>
Το δεύτερο θέμα που θα ήθελα να θίξω αφορά τις εκλογές στην Παλαιστίνη. Θα ήθελα να αποτίσω φόρο τιμής στην κ. De Keyser. Συναντηθήκαμε στη Γάζα πριν δύο εβδομάδες υπό δυσχερείς συνθήκες, όταν η κατάσταση της ασφάλειας ήταν ακόμα ασαφής. Εκτιμούσαμε ότι η Χαμάς θα εξασφάλιζε το 30-40% των ψήφων. Όπως όλοι, αιφνιδιαστήκαμε. Εντούτοις, επιτρέψτε μου να πω ότι το πιο σημαντικό είναι πως οι εκλογές διεξήχθησαν με ελευθερία, δικαιοσύνη και σχετική ασφάλεια. Αυτό από μόνο του αποτελεί επίτευγμα. Με κάνει να πιστεύω ότι οι αποστολές εκλογικών παρατηρητών αποκτούν όλο και μεγαλύτερη σπουδαιότητα. Το διαπιστώνουμε στη Σρι Λάνκα, στην Παλαιστίνη, στη Γάζα και στο Αφγανιστάν, για να αναφέρω λίγα μόνο παραδείγματα. Στο μέλλον, θα το διαπιστώσουμε στο Κονγκό και στην Αϊτή. Πρόκειται για ένα πολύ σημαντικό μέσο που σίγουρα θα θελήσουμε να αξιοποιήσουμε προς όφελος όλων των ευρωπαίων φίλων μας στο Κοινοβούλιο και στο Συμβούλιο και προς όφελος των ευρωπαίων πολιτών.
<P>
Για να επιστρέψω στην Παλαιστίνη, διεξαγάγαμε μια πολύ σημαντική σύνοδο του Συμβουλίου τη Δευτέρα και μια σύνοδο της Τετραμερούς τη Δευτέρα το απόγευμα. Ο κ. Solana αναφέρθηκε ήδη στην κύρια ώθηση των τριών σημαντικών αρχών: πρέπει να αναληφθεί δέσμευση αποφυγής της βίας, η νέα κυβέρνηση της Παλαιστίνης πρέπει να αναγνωρίσει το Κράτος του Ισραήλ και πρέπει επίσης να τηρήσει τις υπάρχουσες δεσμεύσεις της, δηλαδή το Όσλο και τον οδικό χάρτη.
<P>
Ωστόσο, όλοι αντιμετωπίζουμε μια πρόκληση. Η υπηρεσιακή κυβέρνηση μπορεί να παραμείνει στην εξουσία για δύο ή τρεις μήνες. Τι θα κάνουμε, ειδικά όσον αφορά την οικονομική ενίσχυση; Εμείς, στην Επιτροπή, πρέπει να βρούμε λύσεις. Έχω ήδη αναφέρει ότι θα προσπαθήσουμε να αποδεσμεύσουμε 10 εκατομμύρια ευρώ από τον μηχανισμό στήριξης υποδομών, καθώς υπάρχουν σε αυτό το μέσο κάποια χρήματα που μπορούν να δαπανηθούν. Είπαμε επίσης ότι θα βοηθήσουμε όσον αφορά τις υπηρεσίες κοινής ωφέλειας, πληρώνοντας απευθείας τους Ισραηλινούς προκειμένου να ενισχύσουμε και αυτή την κυβέρνηση.
<P>
Ωστόσο, πρέπει να δούμε επίσης τι μπορεί να γίνει με τα χρήματα στο Ταμείο υπέρ των αναπτυσσόμενων χωρών που διατηρούμε στην Παγκόσμια Τράπεζα. Τα χρήματα ήταν δεσμευμένα και δεν εκταμιεύθηκαν διότι δεν είχαν επιτευχθεί ακόμα οι δείκτες αναφοράς. Μια αποστολή της Παγκόσμιας Τράπεζας θα μεταβεί επιτόπου και θα πρέπει να δει τι μπορεί να γίνει. Αυτό σημαίνει ότι θα προσπαθήσουμε να εργαστούμε με συνεκτικό τρόπο, μαζί με τον Πρόεδρο, το Συμβούλιο, τη γραμματεία του Συμβουλίου και τον κ. Solana για να διαπιστώσουμε ποια είναι τα κατάλληλα μέσα που θα χρησιμοποιηθούν ώστε να καταστεί η εξωτερική πολιτική συνεκτική, άμεση και αποτελεσματική όσο το δυνατόν ταχύτερα.
<P>
Μιλώντας για το θέμα της εξωτερικής πολιτικής, επίκεινται οι ουκρανικές εκλογές. Πριν λίγη ώρα, συναντήθηκα με τον Boris Tarasyuk. Γνωρίζουμε πόσο σημαντικές θα είναι αυτές οι εκλογές. Και πάλι, μια ομάδα εκλογικών παρατηρητών από τον ΟΟΣΑ, ίσως με την υποστήριξή σας, θα είναι σημαντική.
<P>
Θα μπορούσαμε επίσης να πούμε ότι έγιναν πολλά το 2005, για παράδειγμα, σχετικά με το καθεστώς οικονομίας της αγοράς, για το οποίο συνεργαστήκαμε με τους Ουκρανούς. Θα μπορούσαμε να εργαστούμε για διάφορα θέματα που είναι σημαντικά, όπως η διευκόλυνση της χορήγησης θεωρήσεων και η επανεισδοχή. Ελπίζουμε ότι, μετά από τις ελεύθερες και δίκαιες εκλογές, θα μπορέσουμε να τους προσφέρουμε μια ενισχυμένη συμφωνία, ίσως μια συμφωνία ελεύθερου εμπορίου. Αυτό θα τους δώσει μια ακόμα καλύτερη στάση και προσέγγιση απέναντί μας.
<P>
Όλα αυτά με οδηγούν στα πιο γενικά θέματα. Τόσο ο κ. Brok όσο και ο Προεδρεύων του Συμβουλίου, κ. Winkler, τόνισαν τη σημασία της συνοχής ανάμεσα στα διάφορα μέσα που έχει στη διάθεσή της η Ευρωπαϊκή Ένωση στο πλαίσιο του πρώτου και του δεύτερου πυλώνα. Συμφωνώ απολύτως. Εκτιμούμε ότι είναι πολύ σημαντικό να διασφαλιστεί ότι όλα τα μέσα εξωτερικής πολιτικής της ΕΕ –αναπτυξιακή βοήθεια, διπλωματία, πολιτική εμπορίου, στρατιωτική και μη στρατιωτική διαχείριση κρίσεων, ανάπτυξη θεσμών, ανθρωπιστική βοήθεια– θα λειτουργούν ως ένα συνεκτικό σύνολο, σαν τα γρανάζια μιας καλοκουρδισμένης μηχανής. Εξάλλου, αυτό είναι το σκεπτικό σύμφωνα με το οποίο η Επιτροπή «συμπράττει πλήρως» στην κοινή εξωτερική πολιτική και πολιτική ασφάλειας. Αντανακλά επίσης την κατεύθυνση προς την οποία μας οδηγούσε η Συνταγματική Συνθήκη. Όπως επισημαίνει η έκθεση του κ. Brok, οι προκλήσεις που αντιμετωπίζουμε σχετικά με την ασφάλεια εκτείνονται σε τομείς που καλύπτονται και από τους τρεις πυλώνες της ΕΕ.
<P>
Η Ευρωπαϊκή Ένωση καλείται διαρκώς να αντιμετωπίσει αυτές τις παγκόσμιες ευθύνες στον τομέα της ειρήνης και της ασφάλειας. Τώρα διαθέτουμε μια εντυπωσιακή εργαλειοθήκη με την οποία μπορούμε να το επιτύχουμε. Ωστόσο, μια οργανωμένη εργαλειοθήκη δεν αρκεί αν τα μέσα δεν συνεργάζονται στενά μεταξύ τους. Αυτός, λοιπόν, πρέπει να είναι ο στόχος μας. Μια αποτελεσματική αντιμετώπιση κρίσεων απαιτεί μέσα που αλληλοσυμπληρώνονται. Χρειαζόμαστε ισχυρά κοινοτικά μέσα που θα συνεργαστούν με τα μέσα της ΚΕΠΠΑ. Αυτή η συνταγή μπορεί να είναι αποτελεσματική. Για παράδειγμα, η συνδρομή μας στην ειρηνευτική διαδικασία στο Ασέχ αποτελεί ένα μίγμα μέσων της ΚΕΠΠΑ και της Κοινότητας. Για παράδειγμα, η Επιτροπή χρηματοδότησε επίσης τις ειρηνευτικές διαπραγματεύσεις του Προέδρου Ahtisaari χρησιμοποιώντας τον μηχανισμό ταχείας αντίδρασης. Προσπαθήσαμε, συνεπώς, να είμαστε ευέλικτοι.
<P>
Το 2006 το έργο όλων μας –του Κοινοβουλίου, του Συμβουλίου και της Επιτροπής– είναι να εργαστούμε για τη βελτίωση της συνοχής των πυλώνων και των πολιτικών μας. Το θέμα θα εξεταστεί επίσης στο έγγραφο ιδεών σχετικά με το εξωτερικό έργο της ΕΕ, το οποίο ανακοίνωσε ο Πρόεδρος Barroso στο Hampton Court και το οποίο προγραμματίστηκε τώρα για το Ευρωπαϊκό Συμβούλιο του Ιουνίου. Η Επιτροπή θα εστιάσει ειδικά στην ανάπτυξη των ικανοτήτων της όσον αφορά την ανταπόκριση στις κρίσεις. Στο πλαίσιο της Γενικής Διεύθυνσης Εξωτερικών Σχέσεων, μια «πλατφόρμα κρίσεων» θα βελτιώσει τον συντονισμό τόσο της εσωτερικής όσο και της εξωτερικής πολιτικής και θα διασφαλίσει επίσης μια πιο αποτελεσματική εφαρμογή των έργων και των ενεργειών. Θα συμπληρώσει τα υφιστάμενα μέσα μας, όπως ο μηχανισμός πολιτικής προστασίας, η ανθρωπιστική βοήθεια και ο μηχανισμός ταχείας αντίδρασης.
<P>
Τέλος, θα συνεργαστούμε επίσης πολύ στενά με αμφότερα τα σκέλη της αρμόδιας για τον προϋπολογισμό αρχής ώστε να διασφαλίσουμε επαρκείς πόρους για την ΚΕΠΠΑ. Η Επιτροπή χαιρετίζει τη σημαντική αύξηση του προϋπολογισμού της ΚΕΠΠΑ το 2006 προκειμένου να καλυφθούν συγκεκριμένες νέες απαιτήσεις. Γνωρίζουμε ότι θα υπάρξουν νέες απαιτήσεις.
<P>
Κατανοήσαμε επίσης τα συμπεράσματα του Ευρωπαϊκού Συμβουλίου όσον αφορά τις μελλοντικές δημοσιονομικές προοπτικές. Κοινός στόχος μας πρέπει να είναι η επάρκεια των πόρων ώστε να καλυφθούν όλες οι προτεραιότητες των εξωτερικών σχέσεων, λαμβάνοντας υπόψη τη μείωση κατά 20% της πρότασης της Επιτροπής για την κατηγορία 4. Με βάση την πρότερη εμπειρία, ένα ειδικό θέμα θα είναι η διασφάλιση επαρκούς ευελιξίας για την ανταπόκριση σε απρόβλεπτες ανάγκες. Ελπίζω επίσης ότι θα υπάρχει συνεχής υποστήριξη για το μέσο σταθερότητας, ώστε να μπορέσουμε να σημειώσουμε πραγματική πρόοδο στην αντιμετώπιση κρίσεων και στη συνεκτικότητα.
<P>
Αυτή είναι τα ουσιαστικά σημεία σχετικά με τον τρόπο με τον οποίο θα θέλαμε να αντιμετωπίσουμε το 2006 και τις πολιτικές προκλήσεις του.
<SPEAKER ID="12" LANGUAGE="PT" NAME="João de Deus Pinheiro," AFFILIATION="εξ ονόματος της Ομάδας PPE-DE">
<P>
   . – Τίποτα από όλα αυτά δεν είναι καινούργιο για μένα, διότι εδώ και πολλά χρόνια συμφωνώ με όσα λένε οι φίλοι μου, κ. Solana και κ. Ferrero-Waldner. Στο μόνο σημείο που διαφωνώ είναι στην ιδέα ότι υπάρχουν επαρκείς πόροι για να αποτελέσει η ΕΕ σημαντικό παράγοντα στην παγκόσμια σκηνή, όπως το έθεσε ο κ. Solana, γεγονός που απαιτούν οι εταίροι μας και οι πολίτες. Αυτό δεν ισχύει. Δεν ισχύει είτε όσον αφορά τους πόρους είτε ως προς την οργάνωση και το σωστό θα ήταν να σκεφτούμε πώς θα χρησιμοποιήσουμε με τον καλύτερο τρόπο τα μέσα που προβλέπονται στη Συνθήκη της Νίκαιας ώστε να συντονίσουμε πιο αποτελεσματικά τις εσωτερικές δράσεις και την οργάνωση.
<P>
Προκειμένου να αντιμετωπίσουμε την έλλειψη πόρων, πρέπει να θέσουμε προτεραιότητες, και σε αυτό το πλαίσιο η υποστήριξη των θεσμικών οργάνων είναι καίρια. Επιπροσθέτως, η υποστήριξη του Κοινοβουλίου, μετά από προηγούμενη διαβούλευση και όχι μετά από κοινοποίηση κατόπιν εορτής, είναι καίρια για την επίτευξη συναίνεσης. Συνεπώς, δεν υπάρχει σημαντική διαφορά μεταξύ των όσων λέει το Συμβούλιο και η Επιτροπή σχετικά με τις κατευθυντήριες γραμμές. Ωστόσο, ούτε καν οι μεγαλύτεροι σεφ, ούτε οι καλύτεροι σεφ στον κόσμο όπως ο Bocuse ή ο Alain Ducas δεν είναι ικανοί να κάνουν μια υποφερτή ομελέτα χωρίς να σπάσουν αρκετά αυγά.
<P>
Ένα άλλο θέμα, κύριε Πρόεδρε, που ανέφερε εν συντομία η κ. Ferrero-Waldner είναι αυτό της μετανάστευσης. Η γήρανση του πληθυσμού της ΕΕ σημαίνει ότι στις προσεχείς δεκαετίες θα υπάρξει σημαντικός βαθμός μετανάστευσης, τόσο από τον Νότο όσο και από την Ανατολή. Θα πρέπει να παρακολουθούμε αυτή την κατάσταση, ενεργά και προορατικά, και θα χρειαστούμε εσωτερικές πολιτικές που θα μας δώσουν τη δυνατότητα να υποδεχθούμε και να ενσωματώσουμε αυτούς τους μετανάστες καταλλήλως και να ελέγξουμε τα εξωτερικά μας σύνορα πιο αποτελεσματικά, δεδομένου ότι η διεύρυνση άλλαξε τα σύνορα που ίσχυαν μέχρι πρόσφατα.
<P>
Όσον αφορά τα πιο επίμαχα θέματα αυτής της συζήτησης, θα ήθελα να πω ότι συμφωνούμε απόλυτα τόσο για την Παλαιστίνη όσο και για το Ιράν. Πρέπει να είμαστε προσεκτικοί και συνετοί, αλλά πρέπει επίσης να μείνουμε αποφασιστικά πιστοί στις αρχές μας. Σε καμία περίπτωση δεν πρέπει να αθετήσουμε τις αρχές που μας καθοδηγούσαν πάντα και, ειδικά στο συγκεκριμένο θέμα, τις αρχές που ισχύουν από τα πρώτα χρόνια της δεκαετίας του 1990. Πρέπει επίσης να σχεδιάσουμε και κάποιο περιθώριο για ελιγμούς από την άλλη πλευρά. Η «σταθερότητα» και η «σύνεση» θα πρέπει να αποτελούν το σύνθημα σε αυτή τη συζήτηση για το Ιράν και τη Μέση Ανατολή. Σχετικά με το Κοσσυφοπέδιο, το οποίο αποτελεί βασικό στοιχείο εδώ και πολλά χρόνια όσον αφορά τα Βαλκάνια, συνεχίζουμε να τονίζουμε ότι η εδαφική ακεραιότητα πρέπει να διατηρηθεί και οι μειονότητες πρέπει να αντιμετωπίζονται με σεβασμό. Αν αυτές οι δύο αρχές δεν τηρηθούν στο Κοσσυφοπέδιο, θα είναι πολύ δύσκολο να επιτύχουμε σταθερότητα στην περιοχή.
<SPEAKER ID="13" LANGUAGE="DE" NAME="Martin Schulz," AFFILIATION="εξ ονόματος της Ομάδας PSE">
<P>
   Κύριε Πρόεδρε, κυρίες και κύριοι, ακούσαμε από τον κ. Solana έναν απολογισμό για το έτος 2006 που μας προσγείωσε. Ο κ. Winkler ουσιαστικά υπογράμμισε ότι σύμφωνα με την εκτίμηση της Προεδρίας, φέτος θα αντιμετωπίσουμε δύσκολους καιρούς. Η κ. Ferrero-Waldner παρουσίασε την ίδια κατάσταση από τη δική της πλευρά. Άρα, αντιμετωπίζουμε προκλήσεις.
<P>
Οι Ευρωπαίοι πρέπει επίσης να γνωρίζουν ότι αυτά που περιγράφουν ο κ. Solana, ο κ. Winkler και η κ. Ferrero-Waldner δεν είναι τίποτα άλλο από την πολιτική γειτνίασης της Ευρωπαϊκής Ένωσης, γιατί οι περιοχές κρίσεων που αναφέρονται, βρίσκονται δίπλα από την πόρτα της Ευρωπαϊκής Ένωσης. Η εξέλιξη των κρίσεων αυτών κρύβει κινδύνους που απειλούν τον κάθε πολίτη της Ένωσης – δεν μπορούμε να το πούμε διαφορετικά.
<P>
Αν τα συγκρίνει κανείς αυτά με την περιγραφή που έκανε ο κ. Brok, ως εισηγητής που συνέταξε την έκθεση για την κατάσταση της ευρωπαϊκής εξωτερικής πολιτικής στα χέρια των εκτελεστικών οργάνων, για τα μέσα που διαθέτουν τα ίδια τα θεσμικά όργανα και εμείς ως Κοινοβούλιο, ο απολογισμός είναι εξίσου απογοητευτικός.
<P>
Η εξωτερική πολιτική της Ευρωπαϊκής Ένωσης είναι σήμερα περισσότερο παρά ποτέ ένα ουσιαστικό κομμάτι της ευρωπαϊκής πολιτικής και αξίζει να σημειώσουμε, όπως πολύ σωστά είπε ο κ. Brok, πως είναι ένα κομμάτι που ο πληθυσμός το θέλει και το στηρίζει. Ας είμαστε όμως ειλικρινείς με τον ίδιο μας τον εαυτό: δεν διαθέτουμε όλα εκείνα τα μέσα που θα χρειάζονταν για μία αποτελεσματική ευρωπαϊκή πολιτική που θα μπορούσε να εκπληρώσει την αποστολή της. Γι’ αυτό πρέπει να ασκήσουμε πίεση ως Κοινοβούλιο ώστε να βελτιωθεί η κατάσταση.
<P>
Ας πάρουμε για παράδειγμα την Ουκρανία. Όλοι είδαμε πριν από ένα χρόνο πόσο αποτελεσματικά μπορούμε να δράσουμε όταν είμαστε παρόντες επί τόπου με ενωμένες όλες μας τις ικανότητες. Τις εκπροσωπούν ο Ύπατος Εκπρόσωπος της Ένωσής μας Javier Solana, που μπορεί να ενεργήσει και να μιλήσει εξ ονόματος όλων, ο πολωνός Πρόεδρος Kwaśniewski, αρχηγός ενός κράτους που συνορεύει άμεσα με την ΕΕ και έχει καλές δυνατότητες άσκησης επιρροής στη χώρα και διαρκή υποστήριξη από άλλους αρχηγούς κρατών που θα μπορούσαν με τη σειρά τους να ασκήσουν επιρροή σε άλλους παράγοντες όπως π.χ. η κυβέρνηση της Ρωσίας –μέσω της Ευρωπαϊκής Ένωσης· τα πρόσωπα αυτά συνέβαλαν ώστε να έχουμε μία ειρηνική ολοκλήρωση της πορτοκαλί επανάστασης. Πέρασε ένας χρόνος και τώρα ακούμε από επισκέπτες από την Ουκρανία ότι πολλά από όσα επιτεύχθηκαν πέρυσι βρίσκονται και πάλι σε κίνδυνο και ότι υπάρχει οπισθοδρόμηση. Δεν χρειάζεται να προσθέσω τίποτα στην περιγραφή της απειλητικής κατάστασης εξαιτίας του ενεργειακού, που ως γνωστόν πλήττει σοβαρά και την Ουκρανία.
<P>
Πώς είναι όμως δυνατόν όλα αυτά για τα οποία πανηγυρίσαμε με τόσο ενθουσιασμό πριν από ένα χρόνο να παρουσιάσουν τέτοια οπισθοδρόμηση; Ο κ. Winkler έχει δίκιο, πρέπει να το εξετάσουμε, και μάλιστα και στο πλαίσιο των δημοσιονομικών προοπτικών, γιατί δεν είναι δυνατόν το Συμβούλιο να διακηρύσσει σε όλες του τις συναντήσεις ότι πρέπει να αναλάβουμε διεθνείς δεσμεύσεις και στη συνέχεια να κάνει περικοπές στους πόρους που χρειάζονται γι’ αυτό.
<SPEAKER ID="14" LANGUAGE="EN" NAME="Graham Watson," AFFILIATION="εξ ονόματος της Ομάδας ALDE.">
<P>
Αν συνεργαστούμε, η Ένωσή μας θα μπορέσει να χρησιμοποιήσει την ισχύ της για να προωθήσει τη δημοκρατία και τη σταθερότητα. Αντ’ αυτού, οι πολιτικές της υποστήριξαν σιωπηρά τυραννικά καθεστώτα όπως της Τυνησίας, της Αιγύπτου και της Συρίας. Ποτέ δεν ζητήσαμε να στηριχθεί η διπλωματία στην απελευθέρωση δημοκρατών όπως ο Ayman Nour στην Αίγυπτο ή, στην Ασία, στο δικαίωμα ελεύθερης επιστροφής στην πατρίδα για τον ηγέτη της αντιπολίτευσης, Sam Rainsy, ο οποίος τώρα είναι εξόριστος ενώ εμείς χρηματοδοτούμε τη δικτατορία του Hun Sen.
<P>
Κυρία Ferrero-Waldner, κύριε Solana, γιατί αιφνιδιαστήκατε από το αποτέλεσμα των παλαιστινιακών εκλογών; Η Ευρωπαϊκή Ένωση μοίραζε υποσχέσεις δημοκρατίας, ειρήνης και ανθρωπίνων δικαιωμάτων στην Παλαιστίνη, ενώ η αναπτυξιακή μας βοήθεια έτρεφε την Αλ Φατάχ, τα μέλη της οποίας καίνε τώρα εικόνες ενός από τους πρωθυπουργούς μας, και οι ειρηνευτικές διαπραγματεύσεις δεν οδήγησαν πουθενά. Η Ευρώπη όχι μόνο δεν αποτέλεσε βασικό παράγοντα, κύριε Solana, αλλά οι συνέπειες της αποτυχίας της είναι ορατές σε όλους.
<P>
Το Ισραήλ, ανεμπόδιστο, χτίζει ένα τείχος γύρω από την Ανατολική Ιερουσαλήμ κατά παράβαση των υποχρεώσεων που του επιβάλλει ο οδικός χάρτης και του διεθνούς δικαίου. Οι Παλαιστίνιοι, κουρασμένοι από την αργή πρόοδο και τις επαίσχυντες κοινωνικές υπηρεσίες, στρέφονται προς τη Χαμάς στην κάλπη. Και τώρα η πρόγνωση είναι χειρότερη από ποτέ. Μετά το αίτημα για δημοκρατία, ορισμένοι από τους ηγέτες της ΕΕ μιλούν για αποφυγή της μόνης δημοκρατικά εκλεγμένης κυβέρνησης στον αραβικό κόσμο! Ασφαλώς, η Χαμάς πρέπει να αποκηρύξει τη βία και να δεσμευτεί για μια λύση δύο κρατών. Αλλά το ίδιο ισχύει και για το Ισραήλ. Όπως είπε σήμερα η εκπρόσωπος της Παλαιστινιακής Αρχής, κ. Leila Shahid: «χρειάζονται δύο για να χορέψουν ταγκό».
<P>
Η παγκόσμια προσπάθεια για ειρηνική επίλυση της διένεξης θα αποτελούσε σημαντικό αντιστάθμισμα στην καταπιεστική προσέγγιση των ΗΠΑ. Θα διασφάλιζε την ασφάλεια, την ευημερία και την παγκόσμια φήμη της Ευρώπης και θα μας έδινε πολύ μεγαλύτερη ισχύ σε κρατίδια όπως οι Μαλδίβες ή οι Σεϋχέλλες, οι κυβερνήσεις των οποίων παραβιάζουν τα ανθρώπινα δικαιώματα, παρά το γεγονός ότι εξαρτώνται σχεδόν απόλυτα από την ενίσχυση και το εμπόριό μας. Για τον λόγο αυτόν, οι Φιλελεύθεροι και Δημοκράτες πιστεύουν ότι ήρθε η στιγμή για μια υπεύθυνη και κατάλληλα χρηματοδοτούμενη ευρωπαϊκή εξωτερική πολιτική, η οποία θα στηρίζεται στις αξίες. Σύμφωνα με το Ευρωβαρόμετρο, πρόκειται για μια επιθυμία την οποία συμμερίζεται το 70% των πολιτών μας.
<P>
Κύριε Solana, οι Φιλελεύθεροι και Δημοκράτες αντιτίθενται στην αγνόηση ή στην παράβλεψη των απόψεων του Κοινοβουλίου σε θέματα παγκόσμιας σημασίας. Θέλουμε να σας βλέπουμε λιγότερο στην τηλεόραση και περισσότερο εδώ, σε αυτή την Αίθουσα. Και έχουμε κουραστεί από τη μυστικότητα του Συμβουλίου και από την περιφρόνηση που δείχνει στο δικαίωμα του Κοινοβουλίου στην πρότερη διαβούλευση σχετικά με προτεραιότητες πολιτικής. Αυτά τα δικαιώματα τάσσονται στο άρθρο 21 της Συνθήκης και στη διοργανική συμφωνία του 1999.
<P>
Ο ρόλος της εξωτερικής πολιτικής δεν πρέπει να σταματά εκεί. Γνωρίζω ότι η πώληση όπλων στην Κίνα έχει επιστρέψει στην ατζέντα του Συμβουλίου, ωστόσο η Κίνα δεν έχει αναγνωρίσει ακόμα τις δολοφονίες στην πλατεία Τιενανμέν, ούτε απελευθέρωσε, μετά από 16 χρόνια, όλους όσους φυλάκισε. Συνεπώς, απαιτούμε μια διαβεβαίωση από εσάς, κύριε Winkler, ότι η αυστριακή Προεδρία δεν θα άρει το εμπάργκο όπλων της Ένωσης κατά της Κίνας.
<SPEAKER ID="15" LANGUAGE="FR" NAME="Daniel Marc Cohn-Bendit," AFFILIATION="εξ ονόματος της Ομάδας Verts/ALE">
<P>
   . Κύριε Πρόεδρε, κυρία Ferrero-Waldner, κύριε Solana, κύριε Winkler, κυρίες και κύριοι, 
<P>
Κύριε Πρόεδρε, κυρία Επίτροπε, κύριε Solana, κυρίες και κύριοι, η κατάσταση είναι τώρα πραγματικά δύσκολη στην Παλαιστίνη και το Ιράν και δεν ζηλεύω κανέναν από όσους προσπαθούν να παρέμβουν. Θεωρώ ότι η μόνη ευκαιρία της Ευρωπαϊκής Ένωσης είναι να μιλήσει ξεκάθαρα και να αποφύγει κάθε τι το διφορούμενο. Η χάρτα της Χαμάς του έτους 1988 είναι πραγματικά φοβερή και αρκεί να τη διαβάσει κανείς για να νοιώσει φρίκη. Όμως η Χαμάς εξελέγη και πρέπει να ξεκαθαρίσουμε απέναντί της ότι για την εξωτερική πολιτική και τη σχέση με το Ισραήλ αρμόδια δεν είναι η Χαμάς αλλά ο Πρόεδρος Αμπάς. Πρέπει να του δώσουμε επιτέλους μια ευκαιρία και να πούμε επιτέλους στο Ισραήλ να του δώσει την ευκαιρία να αποδείξει πως υπάρχει μια διαφορετική πολιτική από εκείνη της Χαμάς. Αν δεν το καταφέρουμε, θα χάσουμε.
<P>
 Όταν εξετάζει κανείς την ιστορία μας –τη δική σας ιστορία, επί παραδείγματι– από τη στιγμή που διαδηλώνατε κατά του ΝΑΤΟ έως τη στιγμή που ήσασταν Γενικός Γραμματέας του· όταν κανείς εξετάσει τη δική μου ιστορία, όταν κανείς εξετάσει την ιστορία του κ. Fischer, λέει στον εαυτό του ότι είναι σημαντικό να μην εγκαταλείπεται ποτέ η ελπίδα ότι οι άνθρωποι μπορούν να αλλάξουν, και αυτό ισχύει και για τη Χαμάς. 
<SPEAKER ID="16" LANGUAGE="FR" NAME="Francis Wurtz," AFFILIATION="(Χειροκροτήματα)">
<P>
   Κύριε Πρόεδρε, κύριε Solana, κυρία Ferrero-Waldner, κύριε Winkler, θα ήθελα να επωφεληθώ της πραγματικά σπάνιας ευκαιρίας που ο κ. Solana είναι παρών σε αυτήν την αίθουσα για να θίξω μία ή δύο πτυχές της κοινής εξωτερικής πολιτικής και πολιτικής ασφάλειας τις οποίες η Ομάδα μου θεωρεί ιδιαίτερα προβληματικές. Θα στηρίξω τις παρατηρήσεις μου ειδικότερα στο επιχειρησιακό πρόγραμμα του Συμβουλίου για το 2006, εφόσον αυτό είναι το πιο πρόσφατο έγγραφο εργασίας. Τι μπορεί να παρατηρηθεί;
<P>
Καταρχάς, η υπέρμετρη σημασία η οποία αποδίδεται στη στρατιωτική διάσταση της ΚΕΠΠΑ. Το πρόγραμμα απαριθμεί με απερίφραστο πάθος έναν προς έναν τους καταλόγους των στρατιωτικών δυνάμεων, τις επιχειρήσεις ταχείας αντίδρασης, τις μάχιμες ομάδες, τον Ευρωπαϊκό Οργανισμό Άμυνας και τη στρατηγική εταιρική σχέση μεταξύ της Ευρωπαϊκής Ένωσης και του ΝΑΤΟ. Οι 25 έχουν κατ’ αυτόν τον τρόπο την εντύπωση ότι παίζουν με τα μεγάλα αγόρια, αλλά η έπαρσή τους είναι ψευδαισθητική και άστοχη.
<P>
Αφετέρου –και αυτή είναι η δεύτερη παρατήρησή μου– οι μεγάλες ανοιχτές πληγές σε ορισμένες από τις πλέον ευαίσθητες περιοχές στον κόσμο, πληγές οι οποίες απαιτούν συγκεκριμένα μια ορισμένη ευρωπαϊκή πολιτική δημιουργικότητα έναντι της ανεύθυνης προσέγγισης των ηγετών των ΗΠΑ και των συμμάχων τους, είναι, αυτές καθαυτές, παραγκωνισμένες στην ατζέντα της ΚΕΠΠΑ. Συνεπώς, στο Επιχειρησιακό Πρόγραμμα για το 2006, συμβαίνει, σε 14 σελίδες κειμένου, να αναφέρονται στην Εγγύς Ανατολή λιγότερες από δυόμισι σειρές οι οποίες μας αποκαλύπτουν –και παραθέτω– ότι: «Η Ευρωπαϊκή Ένωση θα συνεχίσει τις προσπάθειές της για την εφαρμογή του οδικού χάρτη». Δεν γίνεται καν λόγος για την επιλογή μίας μονομερούς στρατηγικής εκ μέρους των ισραηλινών ηγετών, η οποία αντιβαίνει σαφώς στο πνεύμα του οδικού χάρτη και οιασδήποτε ειρηνευτικής διαδικασίας. Το Ιράκ, από την πλευρά του, δικαιούται τρεις γραμμές, χωρίς την παραμικρή αναφορά στον πόλεμο ή την καταστροφική στρατηγική του Μπους, που μας βυθίζει όλους σε ένα τραγικό αδιέξοδο.
<P>
Αυτό με οδηγεί στην κυριότερη επικριτική μας παρατήρηση, την οποία είχα ήδη την ευκαιρία να εκφράσω σε αυτήν ακριβώς την Αίθουσα τον Ιούνιο του 2003 την εποχή της δημοσίευσης της έκθεσής σας για την ευρωπαϊκή στρατηγική ασφάλειας, η οποία εξακολουθεί να ισχύει, κύριε Solana. Η έκθεση δίνει μία αποκαλυπτική περιγραφή των νέων απειλών χωρίς να αναλύει τις βαθύτερες αιτίες, και με απόλυτη δυσπιστία διαβάζει κανείς –παραθέτω– ότι «εργαζόμενες από κοινού, η Ευρωπαϊκή Ένωση και οι Ηνωμένες Πολιτείες μπορούν να καταστούν μείζων δύναμη για το καλό στον κόσμο».
<P>
Συνεπώς, ποια είναι η εκτίμησή σας, κύριε Solana, για τα δύο χρόνια εφαρμογής της εν λόγω στρατηγικής; Έχει γίνει ο κόσμος ασφαλέστερος και δικαιότερος; Κατά τη γνώμη μου, ένα καλό κριτήριο για να το κρίνει κανείς αυτό είναι η περίπτωση της Εγγύς Ανατολής, στην οποία θα στρέψω τώρα την προσοχή μου.
<P>
Ενώ βρισκόμαστε σε αυτό το θέμα, επιτρέψτε μου να επισημάνω στους συναδέλφους μας βουλευτές την παρουσία, στα θεωρεία μας, της κ. Leïla Shahid, της νέας επικεφαλής της αντιπροσωπείας της Παλαιστίνης στην Ευρωπαϊκή Ένωση, την οποία θα ήθελα να καλωσορίσω θερμά.
<P>
Τι πρέπει να γίνει λοιπόν; Αναμφίβολα, όπως είπατε, κύριε Solana, πρέπει να ασκήσουμε πίεση στη Χαμάς να σταματήσει τη βία και τις δολοφονικές απόπειρες. Τι λέτε, ωστόσο, στις ισραηλινές αρχές; Δεν έχω ακούσει τίποτα για αυτό το θέμα. Πρέπει επίσης να δείξουμε σαφώς ότι, όσον αφορά εμάς, δεν υπάρχει εκδοχή «μεταβλητής γεωμετρίας» για το διεθνές δίκαιο. Όπως κάθε κράτος, το Ισραήλ έχει καθήκον να συμμορφώνεται με τα ψηφίσματα του Συμβουλίου Ασφαλείας. Πρέπει επίσης να ακολουθεί τις συστάσεις του Διεθνούς Δικαστηρίου. Πρέπει να εκπληρώνει τις υποχρεώσεις του σύμφωνα με τον οδικό χάρτη.
<SPEAKER ID="17" LANGUAGE="" NAME="Πρόεδρος." AFFILIATION="">
<P>
   Υποθέτω ότι όλοι οι ομιλητές γνωρίζουν ότι υπάρχει ένα θέμα στη συνέχεια της ημερήσιας διάταξής μας που αναφέρεται συγκεκριμένα στην ανάλυση της κατάστασης στη Μέση Ανατολή, στα αποτελέσματα των εκλογών στην Παλαιστίνη και στο αν αυτή η έκθεση στην οποία αναφέρθηκε ο κ. Wurtz θα πρέπει να δημοσιευθεί ή όχι. Εσείς επιλέξατε να οργανώσετε τη συζήτηση μοιράζοντάς την κατ’ αυτόν τον τρόπο. Φαντάζομαι ότι αντιλαμβάνεστε ότι ουσιαστικά αλλάζετε την ημερησία διάταξη και συζητάτε θέματα που πρόκειται να συζητήσουμε αργότερα. 
<SPEAKER ID="18" LANGUAGE="NL" NAME="Bastiaan Belder" AFFILIATION="εξ ονόματος της Ομάδας IND/DEM.">
<P>
   , Κύριε Πρόεδρε, όταν, ακριβώς πριν μία εβδομάδα, εκτελούσα χρέη παρατηρητή στις παλαιστινιακές εκλογές εξ ονόματος αυτού του Σώματος, ένα τεράστιο πανό, ειδικά, έπεσε στην αντίληψή μου. Το είδα στη Ραμάλα και απεικόνιζε τον Αγιατολάχ Χομεϊνί μαζί με τους ηγέτες της Χαμάς, Γιασίν και Ραντίσι. Το πολιτικό μήνυμα ήταν ξεκάθαρο. Αντί να πασχίζουμε για επίλυση ή ειρήνη με το εβραϊκό κράτος, θα πρέπει να σκίσουμε τη σελίδα του από την ιστορία, διότι αυτό ζήτησε ο Χομεϊνί και, σύμφωνα με τον σημερινό ιρανό Πρόεδρο Ahmadinejad, τα λόγια του είναι σοφά.
<P>
Σε συνδυασμό με τις πυρηνικές φιλοδοξίες του καθεστώτος των μουλάδων στην Τεχεράνη –η ειρηνική φύση του οποίου τίθεται υπό σοβαρή αμφισβήτηση– αυτό αποτελεί ιδιαίτερα σκληρή πρόκληση για τον δυτικό κόσμο, την ΕΕ και τις ΗΠΑ. Το σχόλιο του ιστορικού Dan Diner για τις παλαιστινιακές κοινοβουλευτικές εκλογές ήταν ότι «με τη Χαμάς στη Ραμάλα, το Ιράν πλησίασε πολύ περισσότερο στο Ισραήλ» και είχε δίκιο. Σύμφωνα με πρόσφατες αναφορές από την Τεχεράνη, πολλοί φιλοδυτικοί Ιρανοί θεωρούν αυτή την εξέλιξη ως βαθμιαία νίκη του βαρβαρισμού έναντι του πολιτισμού. Ειλικρινά ελπίζω ότι τα ευρωπαϊκά θεσμικά όργανα, αντί να συμμερίζονται αυτό το αίσθημα παραίτησης, θα υποστηρίξουν σθεναρά το δικαίωμα ύπαρξης του Ισραήλ και, συνεπώς, τον δικό μας πολιτισμό. 
<SPEAKER ID="19" LANGUAGE="LV" NAME="Inese Vaidere," AFFILIATION="εξ ονόματος της Ομάδας UEN">
<P>
Η πρώτη προτεραιότητα είναι η πολιτική γειτονίας. Πρώτον, ο δρόμος προς τα εμπρός για τη Ρωσία και την Ουκρανία. Πρέπει να λάβουμε υπόψη το γεγονός ότι επί του παρόντος η Ρωσία δεν έχει καλές σχέσεις με κανένα από τα γειτονικά της κράτη, καθώς δεν διαμορφώνει τις σχέσεις της με βάση τον αμοιβαίο σεβασμό και το όφελος, αλλά κάνοντας αισθητή την παρουσία της μέσω οικονομικών ή ενεργειακών κυρώσεων και αρνούμενη να υπογράψει τις συμφωνίες που έχουν εκπονηθεί σχετικά με τα σύνορα. Αυτή τη στιγμή, η Ρωσία έχει επιβάλει εμπάργκο στην εξαγωγή τροφίμων από την Ουκρανία. Ως εκ τούτου, καλώ μετ’ επιτάσεως τον κ. Solana και την Επιτροπή να λάβουν άμεσα μέτρα για να ενθαρρύνουν την άρση αυτού του εμπάργκο και παράλληλα να υπενθυμίσουν στη Ρωσία ότι αυτή η δράση έρχεται σε σαφή αντίθεση με τις απαιτήσεις του Παγκόσμιου Οργανισμού Εμπορίου, στον οποίο η Ρωσία εξέφρασε τη βούληση να προσχωρήσει.
<SPEAKER ID="20" LANGUAGE="NL" NAME="Philip Claeys (NI ). –" AFFILIATION="">
<P>
Οι ισλαμικές χώρες, συμπεριλαμβανομένης της Τουρκίας –η οποία είναι υποψήφια προς ένταξη στην ΕΕ– καλούν τη Δανία να ζητήσει συγγνώμη και να επιβάλει κυρώσεις, ενώ επιμένουν ακόμα και για μποϊκοτάζ των δανικών προϊόντων. Ο Πρωθυπουργός Rasmussen έχει απόλυτο δίκιο όταν λέει ότι δεν υπάρχει δημοκρατία χωρίς ελευθερία έκφρασης της γνώμης. Το Συμβούλιο, η Επιτροπή και το Κοινοβούλιο θα πρέπει να σταθούν ενωμένα για την προάσπιση των ελευθεριών μας. Αν δεν το κάνουν, τότε δεν αξίζει τον κόπο να μιλούμε για πολιτική ασφάλειας και άμυνας, διότι δεν θα έχει μείνει τίποτα να προστατευθεί. 
<SPEAKER ID="21" LANGUAGE="PL" NAME="Bogdan Klich (PPE-DE ). –" AFFILIATION="">
<P>
    Κύριε Πρόεδρε, νωρίτερα σήμερα ο κ. Solana δήλωσε ότι η Ευρωπαϊκή Ένωση πρέπει να είναι παγκόσμιος εταίρος. Συνεπώς, απαιτείται εδραίωση της κοινή εξωτερικής πολιτικής και πολιτικής ασφάλειας και η συνταγματική κρίση σαφώς δεν βοηθά την κατάσταση. Η συνοχή, ωστόσο, δεν μπορεί να επιτευχθεί πλήρως μέσω κοινών θεσμών. Επιτυγχάνεται κυρίως μέσω κοινής πολιτικής βούλησης. Πολλά, λοιπόν, θα εξαρτηθούν από τις προσωπικές δράσεις, την ορθή κρίση και τη δημιουργικότητα που θα επιδείξουν ο κ. Solana και η κ. Ferrero-Waldner κατά τη διάρκεια αυτού του έτους.
<P>
Η κ. Ferrero-Waldner δεσμεύτηκε επίσης για μια ειδική ανακοίνωση σχετικά με την ενεργειακή ασφάλεια της Ευρωπαϊκής Ένωσης. Επιπροσθέτως, η έκθεση του κ. Brok αναφέρεται στην ανάγκη εκπόνησης μιας στρατηγικής για την ενεργειακή ασφάλεια. Στην πραγματικότητα, πρόκειται μόνο για μεσοβέζικες/πρόχειρες λύσεις. Αυτό που πραγματικά χρειάζεται η Ευρωπαϊκή Ένωση είναι να θέσουμε τον στόχο της δημιουργίας μιας αυθεντικής κοινής πολιτικής για την ενεργειακή ασφάλεια. Μόνο τότε θα είναι δυνατόν να αποτραπούν καταστάσεις όπως αυτή που προέκυψε πριν δυο χρόνια, όταν ρώσοι προμηθευτές κρατούσαν όμηρο τη Λευκορωσία ή h κατάσταση που προέκυψε στις αρχές αυτού του μήνα όταν η Ρωσία εκβίαζε την Ουκρανία. Επηρεάστηκαν επίσης και τα κράτη μέλη της Κεντρικής Ευρώπης. Θέλουμε πραγματικά να γίνουμε θύματα εκβιασμού αυτού του είδους στο μέλλον και θέλουμε πραγματικά να παγώσουμε όπως παγώνουν αυτή τη στιγμή οι άνθρωποι στη Γεωργία; Η μόνη εναλλακτική λύση είναι μια κοινή ενεργειακή πολιτική της Ευρωπαϊκής Ένωσης.
<P>
Μια άλλη παρατήρηση που θα ήθελα να κάνω είναι ότι η πολιτική μας προς τη Ρωσία θα πρέπει να αλλάξει. Υπάρχει περιθώριο επικρίσεων για την έλλειψη προόδου σε ορισμένους τομείς. Δύο από αυτούς τους τομείς αναφέρονται στην έκθεση του κ. Brok, δηλαδή τα προβλήματα που αφορούν τα ανθρώπινα δικαιώματα και η μείωση των όπλων στην περιοχή του Καλίνιγκραντ. Ο κατάλογος θα έπρεπε να είναι μακρύτερος και να περιλαμβάνει μια κοινή λύση στις περιφερειακές διενέξεις, κυρίως στην Υπερδνειστερία και στον Νότιο Καύκασο, μαζί με το όλο θέμα του Καλίνιγκραντ. 
<SPEAKER ID="22" LANGUAGE="IT" NAME="Pasqualina Napoletano (PSE ). –" AFFILIATION="">
<SPEAKER ID="23" LANGUAGE="NL" NAME="Annemie Neyts-Uyttebroeck (ALDE ). –" AFFILIATION="">
<P>
   Κύριε Πρόεδρε, νόμιζα ότι ο χρόνος ομιλίας μου επεκτάθηκε κατά ένα λεπτό, αλλά μπορείτε αν θέλετε να το ελέγξετε ενόσω μιλάω. Κύριε Ύπατε Εκπρόσωπε, κυρία Επίτροπε, κύριε Πρόεδρε, στην αρχή αυτής της συζήτησης, μας παρουσιάσατε μια εκπληκτική ανασκόπηση των γεγονότων των τελευταίων 30 ημερών. Θα ήθελα να συγχαρώ τον κ. Solana και την Επίτροπο Ferrero-Waldner, καθώς και την Προεδρία, για την αποφασιστική τους αφοσίωση στην αντιμετώπιση των καταστροφών που ξέσπασαν και όλων αυτών των οδυνηρών γεγονότων. Θα ήθελα κι εγώ με τη σειρά μου να συγχαρώ τις αποστολές εκλογικών παρατηρητών της ΕΕ γενικά και ειδικά όσους έδρασαν στην παλαιστινιακές περιοχές, διότι το έργο τους θα πρέπει να ήταν ιδιαίτερα δύσκολο.
<P>
Εκτιμώ ότι μπορούμε να εξάγουμε δύο διδάγματα από την επισκόπηση που μας παρουσίασε ο κ. Solana. Το πρώτο δίδαγμα είναι ότι η Ευρωπαϊκή Ένωση μπορεί να είναι αποτελεσματική μόνο όταν είναι ενωμένη. Με μεγάλη ικανοποίηση, λοιπόν, άκουσα προχθές ότι το Συμβούλιο Γενικών Υποθέσεων κατέληξε σε ομόφωνη απόφαση σχετικά με τους όρους υπό τους οποίους μπορεί να χορηγηθεί περαιτέρω οικονομική ενίσχυση στην Παλαιστινιακή Αρχή. Με ικανοποίηση επίσης έμαθα ότι τα τέσσερα κόμματα διεξήγαγαν έκτακτη συνέλευση το ίδιο απόγευμα. Φανταστείτε τις συνέπειες αν ένα αρχηγός κυβέρνησης είχε δηλώσει κάτι, ένα άλλος υπουργός κάτι άλλο και ένας τρίτος πρωθυπουργός είχε δώσει ένα εντελώς διαφορετικό μήνυμα.
<P>
Είναι προφανές ότι αυτό θα ήταν ολέθριο, αλλά κάτι τέτοιο δεν συνέβη και ελπίζω ότι τα πράγματα θα παραμείνουν έτσι. Είναι περιττό να πω ότι χρειαζόμαστε ομοφωνία σχετικά με όλους τους φακέλους. Πρέπει επίσης να διατεθούν επαρκείς πόροι. Δεν είμαι τόσο βέβαιη όσο η Επίτροπος ότι αυτό θα προβλεφθεί στις δημοσιονομικές προοπτικές 2007-2013. Όπως κι εκείνη, θα ήθελα επίσης να τονίσω ότι πρέπει να επιδείξουμε επαρκή ευελιξία. Τέλος, συμφωνώ ότι, στον βαθμό που ο Ύπατος Εκπρόσωπος, η Επίτροπος και ο Προεδρεύων του Συμβουλίου εντάσσουν το Κοινοβούλιο στις δραστηριότητές τους σε τακτική βάση, θα μπορούν να υπολογίζουν στη συνεχή υποστήριξή μας. 
<SPEAKER ID="24" LANGUAGE="DE" NAME="Angelika Beer (Verts/ALE ). –" AFFILIATION="(Ο Πρόεδρος διακόπτει την ομιλήτρια)">
<P>
   Κύριε Πρόεδρε, κύριε Solana, αναφέρατε τα Βαλκάνια. Θα ήθελα να πω μόνο εδώ ότι υποστηρίζουμε ολόψυχα τις προσπάθειές σας σε ένα μέρος όπου φέρουμε άμεση ευθύνη για την ειρήνη στην Ευρώπη. Κανένας δεν μπορεί να την αναλάβει για λογαριασμό μας και πρέπει να διευρύνουμε διαρκώς, με αξιοπιστία και ευθύτητα, την ευρωπαϊκή προοπτική της περιοχής.
<P>
Θα ήθελα να σας συγχαρώ διότι επιτύχατε να συνοψίσετε στην απόφαση που λάβατε το βράδυ της Δευτέρας πολλές και διάφορες απόψεις που επικρατούν στην Ευρώπη για το Ιράν. Θα ήθελα να απευθύνω έκκληση σε όλους να συνεχίσουν, ακολουθώντας τον δρόμο που χαράχτηκε, να αφήνουν μεγάλα περιθώρια για διπλωματικούς χειρισμούς και διαπραγματεύσεις. Το ότι τώρα θα γίνει συνάντηση των Ιρανών με την Κίνα και τη Ρωσία είναι μία καλή είδηση, πρέπει όμως να μην ξεχνάμε ότι για το αν ξεπεράστηκε το όριο και αν κινδυνεύει η παγκόσμια ειρήνη, δεν θα αποφανθεί ούτε ο κ. Schüssel ούτε ο κ. Steinmeier, αλλά αποκλειστικά και μόνο τα Ηνωμένα Έθνη.
<P>
Δεν μπορούμε να ελέγξουμε μόνοι μας την κατάσταση και όταν αντιμετωπίζουμε έναν κήρυκα του μίσους σαν τον Ahmadinejad, είναι δύσκολο να αναζητούμε διαρκώς δρόμους επαναφοράς του στη λογική. Αυτή όμως η λογική είναι μέρος της ευρωπαϊκής μας στρατηγικής για την ασφάλεια, την οποία παρουσιάσατε και βασίζεται στη μη διάδοση. Γνωρίζουμε ότι η πιθανή κλιμάκωση της κατάστασης στο Ιράν θα έθετε σε μεγάλο κίνδυνο ακριβώς εκείνα τα συμφέροντα που εκπροσωπούμε, συγκεκριμένα να εμποδίσουμε το Ιράν να αποκτήσει πυρηνικά όπλα και να μειώσουμε την απειλή για το Ισραήλ και να υπάρχει μεγαλύτερη ασφάλεια γι’ αυτό. Ως εκ τούτου, ελπίζω ότι θα βρούμε εδώ έναν πιο ειρηνικό δρόμο, όσο δύσκολο κι αν είναι αυτό.
<SPEAKER ID="25" LANGUAGE="EN" NAME="Gerard Batten (IND/DEM ). –" AFFILIATION="">
<P>
   Κύριε Πρόεδρε, η χθεσινή ημέρα σήμανε το θάνατο του 100ου βρετανού στρατιωτικού που σκοτώνεται στο Ιράκ. Αυτοί οι γενναίοι άνδρες έκαναν την απόλυτη θυσία δίνοντας τη ζωή τους για την πατρίδα τους. Αλλά προδόθηκαν. Εστάλησαν στον πόλεμο με βάση τα ψέματα και τις φαντασίες του πρωθυπουργού Τόνι Μπλερ. Αυτό έγινε για έναν απλό λόγο: ο κ. Μπλερ και η κυβέρνηση των Εργατικών δεν έχουν καμία ιδέα σχετικά με το τι συνιστά το βρετανικό εθνικό συμφέρον.
<P>
Η χθεσινή ημέρα σηματοδότησε κι ένα ακόμα σημαντικό γεγονός. Στο Λονδίνο, ο κ. Javier Solana μίλησε για το παλαιστινιακό ζήτημα εξ ονόματος της Ευρωπαϊκής Ένωσης. Προέβη σε αυτή την ομιλία με τον de facto ρόλο του Ευρωπαίου Υπουργού Εξωτερικών. Αυτό συμβαίνει παρά το γεγονός ότι η κοινή ευρωπαϊκή εξωτερική πολιτική θα έπρεπε να έχει απορριφθεί μετά την απόρριψη του ευρωπαϊκού συντάγματος. Αυτό αποτελεί σαφές μήνυμα ότι η κυβέρνηση των Εργατικών παραδίδει τον έλεγχο της εξωτερικής πολιτικής στην Ευρωπαϊκή Ένωση.
<SPEAKER ID="26" LANGUAGE="LV" NAME="Ģirts Valdis Kristovskis (UEN ). –" AFFILIATION="">
<P>
   Κυρία Ferrero-Waldner, κύριε Σολάνα, κυρίες και κύριοι συνάδελφοι, η σημερινή συζήτηση αφορά την ανάγκη για μια πιο ανοικτή, πιο αποτελεσματική και πιο υπεύθυνη κοινή εξωτερική πολιτική και πολιτική ασφάλειας της Ευρωπαϊκής Ένωσης. Μπορούμε να είμαστε ικανοποιημένοι για το γεγονός ότι, τα τελευταία χρόνια, έχει επιτελεστεί πολύ θετικό έργο για την πρόοδο της στρατιωτικής δύναμης της ΕΕ.
<P>
Δυστυχώς, ωστόσο, η έκθεση του κ. Brok αποκαλύπτει ότι υπάρχουν ακόμα υπερβολικά πολλές ανεπίλυτες ελλείψεις και προβλήματα με την ΚΕΠΠΑ. Υπάρχουν σοβαρές εγγενείς δυσκολίες στην υιοθέτηση αποφασιστικών θέσεων σχετικά με την Κοινή Πολιτική Ασφάλειας και Άμυνας (ΚΠΑΑ) της Ευρώπης και με την Ευρωπαϊκή Πολιτική Ασφάλειας και Άμυνας (ΕΠΑΑ). Αυτές οι πολιτικές πάσχουν από σοβαρή έλλειψη πόρων και δίνεται επίσης έμφαση στην ανάγκη για δημοκρατικό κοινοβουλευτικό έλεγχο. Αυτά είναι λίγα μόνο από τα τρέχοντα ζητήματα που σχετίζονται με το θέμα της σημερινής συζήτησης.
<SPEAKER ID="27" LANGUAGE="" NAME="Jan Tadeusz Masiel (NI ). –" AFFILIATION="(PL) ">
<P>
   Κύριε Πρόεδρε, μια κοινή εξωτερική πολιτική θα μπορούσε να έχει αποτρέψει την ενεργειακή κρίση στην Ανατολική Ευρώπη. Θα μπορούσε επίσης να σημαίνει ότι λαμβάνονται υπόψη οι ανησυχίες της Πολωνίας σχετικά με την κατασκευή του ρωσογερμανικού αγωγού φυσικού αερίου κάτω από τη Βαλτική και ότι τα συμφέροντα της Πολωνίας αναγνωρίζονται ως συμφέροντα όλης της Ευρώπης. Οι πολίτες της Ευρωπαϊκής Ένωσης, αλλά και όλος ο κόσμος, περιμένουν από εμάς να ασκούμε μια κοινή εξωτερική πολιτική και να υπερασπιζόμαστε τους αδύναμους, με ή χωρίς Ευρωπαϊκό Σύνταγμα. Συνεπώς, δεν μπορεί να επιτραπεί στο Ισραήλ να μονοπωλεί την εξωτερική πολιτική στην περιοχή του. Η Χαμάς θα αποκηρύξει με ικανοποίηση την τρομοκρατία και τη βία όταν δημιουργηθεί ένα παλαιστινιακό κράτος, μειώνοντας έτσι την απειλή της τρομοκρατίας στον κόσμο. Όπως και ο κ. Cohn-Bendit, είμαι κατά των πυρηνικών όπλων, αλλά δεν μπορώ να καταλάβω γιατί επιτρέπεται στο Ισραήλ να έχει ατομική βόμβα ενώ δεν ισχύει το ίδιο για το Ιράν. 
<SPEAKER ID="28" LANGUAGE="EN" NAME="Geoffrey Van Orden (PPE-DE ). –" AFFILIATION="(Ο Πρόεδρος διακόπτει τον ομιλητή)">
<SPEAKER ID="29" LANGUAGE="NL" NAME="Jan Marinus Wiersma (PSE ). –" AFFILIATION="">
<P>
   Κύριε Πρόεδρε, ακούσαμε με μεγάλο ενδιαφέρον την ομιλία του κ. Solana, ειδικά το πρώτο μέρος στο οποίο έκανε μια αναφορά στα γεγονότα του Ιανουαρίου. Ελπίζω ότι αυτό δεν θα επηρεάσει την τάση για το υπόλοιπο έτος και ελπίζω ότι, κάθε μήνα, θα προστίθενται νέα στοιχεία στην εξωτερική ατζέντα. Αυτό που μου έκανε μεγαλύτερη εντύπωση ήταν οι παρατηρήσεις που έκανε ο κ. Solana, ειδικά στην αρχή, σχετικά με την κατάσταση που προέκυψε στην Ευρώπη μετά τα προβλήματα της παροχής φυσικού αερίου στην Ουκρανία και σε άλλες χώρες.
<SPEAKER ID="30" LANGUAGE="" NAME="" AFFILIATION="Αντιπροέδρου">
<SPEAKER ID="31" LANGUAGE="PL" NAME="Bronisław Geremek (ALDE ). –" AFFILIATION="">
<SPEAKER ID="32" LANGUAGE="" NAME="Γεώργιος Καρατζαφέρης (IND/DEM ). –" AFFILIATION="(Ο Πρόεδρος διακόπτει τον ομιλητή)">
<P>
   Κύριε Πρόεδρε, διάβασα την έκθεση και άκουσα με προσοχή τον κ. Solana. Δεν είμαι σίγουρος αν υπηρετούν πρωτίστως τα συμφέροντα της Ευρώπης. Έχω την αίσθηση ότι εξακολουθούμε να υπηρετούμε τα συμφέροντα της Αμερικής, και αυτό είναι ένα πρόβλημα. Μας παρασύρουν σε μια εχθρότητα προς τη Ρωσία, σε μια πολεμικότητα κατά της Κίνας, το ίδιο και με το Ιράν.
<P>
Είπε ο κ. Schulz ότι υπάρχει μια απειλή στο υπογάστριο της Ευρώπης. Ναι, υπάρχει απειλή. Το "casus belli" της Τουρκίας εις βάρος της Ελλάδας συνιστά απειλή. Η διαρκής, καθημερινή παραβίαση του εναέριου χώρου της Ελλάδας από πολεμικά αεροσκάφη της Τουρκίας συνιστά απειλή. Το τείχος που υπάρχει στη Λευκωσία συνιστά απειλή. Το τείχος της Ιερουσαλήμ συνιστά απειλή. Μπορούμε, λοιπόν, να πούμε να φύγουν όλοι οι στρατοί κατοχής από τις χώρες όπου βρίσκονται; Να φύγει ο στρατός κατοχής από την Κύπρο, να φύγει ο στρατός κατοχής του Ισραήλ...
<SPEAKER ID="33" LANGUAGE="" NAME="Zbigniew Krzysztof Kuźmiuk (UEN ). –" AFFILIATION="(PL) ">
<P>
Θα περάσω τώρα στην επισιτιστική ασφάλεια. Η ασφάλεια του εφοδιασμού τροφίμων μας βασίζεται στην κοινή γεωργική πολιτική, αλλά δυστυχώς αυτή η πολιτική δέχεται διαρκώς εντονότερη επίθεση. Τέλος, θα ήθελα να αναφέρω τη φυσική ασφάλεια, η οποία τώρα βρίσκεται υπό πολύ μεγαλύτερη απειλή λόγω της τρομοκρατίας. Δεν μπορεί να υπάρξει ουσιαστική κοινή εξωτερική πολιτική και πολιτική ασφάλειας χωρίς σημαντική πρόοδο στους τρεις τομείς που επεσήμανα. Ελπίζω ότι ο κ. Solana και η κ. Ferrero-Waldner θα λάβουν υπόψη τις παρατηρήσεις μου. 
<SPEAKER ID="34" LANGUAGE="SL" NAME="Alojz Peterle (PPE-DE ). –" AFFILIATION="">
<P>
Εντούτοις, ενώ πολλοί εταίροι ζητούν περισσότερη Ευρώπη, εμείς συχνά ασχολούμαστε με τους δικούς μας άγονους προβληματισμούς και ξεχνούμε τις θεμελιώδεις ιδέες του Schuman και άλλων πατέρων της Ευρώπης στην επιθυμία μας να αναπτύξουμε περισσότερη Ευρώπη με λιγότερα χρήματα. Δεν με εκπλήσσει καθόλου το γεγονός ότι οι εταίροι μας και οι πολίτες μας δεν κατανοούν τη «γλώσσα» μας σχετικά με τους διάφορους πυλώνες της πολιτικής μας, αλλά μπορούν να αισθανθούν ακριβώς πότε είμαστε ενωμένοι και πότε διχασμένοι και αναποτελεσματικοί.
<SPEAKER ID="35" LANGUAGE="DE" NAME="Hannes Swoboda (PSE ). –" AFFILIATION="">
<P>
   Κύριε Πρόεδρε, μπορώ να συνεχίσω σχεδόν από εκεί που σταμάτησε ο κ. Peterle. Πράγματι, όπως είπατε, κύριε Solana, όταν λένε πολλοί στην Ευρώπη πως πρέπει να δράσουμε, τότε είναι πραγματικά καιρός για δράση.
<SPEAKER ID="36" LANGUAGE="FI" NAME="Anneli Jäätteenmäki (ALDE ). –" AFFILIATION="">
<SPEAKER ID="37" LANGUAGE="" NAME="Mirosław Mariusz Piotrowski (IND/DEM ). –" AFFILIATION="(PL) ">
<P>
   Κύριε Πρόεδρε, η απόρριψη της Συνταγματικής Συνθήκης στα δημοψηφίσματα της Γαλλίας και της Ολλανδίας σημαίνει ότι το σύνολο του εγγράφου δεν είναι πλέον συναφές. Είναι πολύ δύσκολο για κάποιους να συμβιβαστούν με την εξαφάνιση μιας ιδέας που προωθούσαν για τόσα πολλά χρόνια. Η κοινή εξωτερική πολιτική και πολιτική ασφάλειας αποτελούσε ένα σημαντικό μέρος της Συνθήκης αυτής, αλλά θα ήθελα να σας υπενθυμίσω ότι απορρίφθηκε απερίφραστα. Συνεπώς, μας προκαλεί κατάπληξη το γεγονός ότι γίνονται προσπάθειες αναφοράς σε ένα έγγραφο που είναι απολύτως άνευ σημασίας και άκυρο. Η έκθεση του κ. Brock αποτελεί ένα παράδειγμα αυτής της προσέγγισης. Γελοιοποιεί το Κοινοβούλιο και καταπατά τις δημοκρατικές αρχές που υποστηρίζει η βάση της Ευρωπαϊκής Κοινότητας. Η απαραίτητη περίοδος προβληματισμού μετά την απόρριψη αυτής της Συνθήκης δεν έπρεπε να αφιερωθεί στην προσπάθεια έγκρισης συγκεκριμένων κεφαλαίων του Συντάγματος με πλάγιο τρόπο. Αντ’ αυτού, ο χρόνος αυτός θα έπρεπε να αξιοποιηθεί για να επανεκτιμηθεί η κοινή δράση σε διεθνές επίπεδο και για να δοθεί μεγαλύτερη έμφαση στη σημασία θεμάτων όπως η ενεργειακή ασφάλεια και οι απειλές των επιδημιών και της τρομοκρατίας. 
<SPEAKER ID="38" LANGUAGE="" NAME="Janusz Wojciechowski (UEN ). –" AFFILIATION="(PL) ">
<SPEAKER ID="39" LANGUAGE="EN" NAME="Alexander Stubb (PPE-DE ). –" AFFILIATION="">
<P>
   Κύριε Πρόεδρε, άκουγα με προσοχή και πίστευα ότι τα είχα ακούσει όλα, αλλά όταν άκουσα τον κ. Daniel Cohn-Bendit να υποστηρίζει την πυρηνική ενέργεια –έστω και στο Ιράν– οφείλω να πω ότι σοκαρίστηκα. Ποιος λέει ότι ο Joschka Fischer άλλαξε; Νομίζω ότι και ο «κόκκινος Danny» άλλαξε λίγο!
<P>
Θα θέσω το θέμα σε μια θεσμική προοπτική και θα κάνω τρεις παρατηρήσεις. Η πρώτη είναι ότι η ΚΕΠΠΑ και η άμυνα αποτελούν βασικούς τομείς για εμάς στο μέλλον. Είμαστε υπερδύναμη στο εμπόριο και στη βοήθεια, αλλά πολύ συχνά είμαστε αόρατοι στην ΚΕΠΠΑ και στην άμυνα. Κάτι πρέπει να γίνει και διαφωνώ με τον κ. Piotrowski. Το πρώτο πράγμα που χρειαζόμαστε είναι ένα σύνταγμα.
<SPEAKER ID="40" LANGUAGE="EN" NAME="Poul Nyrup Rasmussen (PSE ). –" AFFILIATION="">
<P>
   Κύριε Πρόεδρε, σχεδόν μπόρεσα να αισθανθώ τον πόνο του καλού μου φίλου, κ. Solana, όταν περιγράψατε τι συνέβη τον πρώτο μήνα του τρέχοντος έτους, σκεπτόμενος ότι αν ο υπόλοιπος χρόνος είναι σαν τον πρώτο μήνα, τότε δεν θα είναι καθόλου εύκολος! Έχω όμως άλλη μία παρατήρηση να κάνω.
<P>
Πιστεύω ότι αυτό που είπατε στην ουσία είναι ότι ο κόσμος το 2006 θα έλθει για άλλη μία φορά αντιμέτωπος με μια θεμελιώδη επιλογή: την επιλογή μεταξύ προληπτικών πολέμων ή προληπτικών πολιτικών. Δεν έχω καμία αμφιβολία ότι αυτό που λέτε και αυτό που είναι σαφές ως αποτέλεσμα της εμπειρίας σας είναι ότι το 2006 χρειαζόμαστε προληπτικές πολιτικές. Η ουσία των αξιών αυτής της Ευρωπαϊκής Ένωσης όσον αφορά την εξωτερική πολιτική είναι οι προληπτικές πολιτικές. Όταν εξετάζουμε τα μέσα στα οποία τόσο εύγλωττα αναφέρθηκε η Επίτροπος, είναι εύλογο να πούμε ότι ναι, ίσως είναι η πιο δύσκολη επιλογή, αλλά ναι, είναι επίσης η επιλογή που, ιστορικά, έχει αποδειχθεί επιτυχής. Πρέπει να το θυμόμαστε αυτό σε αυτή τη δύσκολη στιγμή.
<P>
Θέλω να σας πω, κύριε Solana, ότι αυτή τη στιγμή στην Παλαιστίνη υπάρχουν πάρα πολλοί που αναλαμβάνουν ηγετικό ρόλο προς τη λάθος κατεύθυνση και συνεπώς ο φτωχός λαός της Παλαιστίνης χρειάζεται μια ισχυρή ευρωπαϊκή φωνή. Αυτό που είπατε είναι σωστό: χρειαζόμαστε υπομονή, χρειαζόμαστε σοφία και ισορροπία. Χάρηκα ιδιαίτερα όταν σας άκουσα να λέτε ότι δεν θα πρέπει να γίνουμε αυτοί που απλώς κάνουν την Παλαιστίνη να χρεοκοπήσει, διότι εσείς κι εγώ γνωρίζουμε ότι θα υπάρξουν άλλοι που θα διασφαλίσουν ότι δεν θα συμβεί αυτό – το Ιράν, η Αίγυπτος και άλλοι. Δεν ισχύει αυτό για εμάς και, συνεπώς, σας εμπιστεύομαι. Θα είμαστε στο πλευρό σας διασφαλίζοντας, μαζί με την Επιτροπή και τον Προεδρεύοντα του Συμβουλίου, κ. Winkler, ότι η Ευρώπη θα διατηρήσει ανοιχτές πόρτες και διάλογο και, αισίως, ανοιχτές πόρτες για άλλη μία φορά τους τρεις προσεχείς μήνες. 
<SPEAKER ID="41" LANGUAGE="" NAME="Marek Maciej Siwiec (PSE ). –" AFFILIATION="(PL) ">
<SPEAKER ID="42" LANGUAGE="DE" NAME="Helmut Kuhne (PSE ). –" AFFILIATION="">
<P>
   Κύριε Πρόεδρε, ο κ. Wurtz ρώτησε τον κ. Solana τι βελτιώθηκε τα τελευταία δύο χρόνια, σαν να ήταν τρόπον τινά στη διακριτική ευχέρεια της Ευρωπαϊκής Ένωσης να παίρνει σχετικές αποφάσεις και να βελτιώσει αποφασιστικά τον κόσμο. Όποιος ήθελε να μειωθεί η εξουσία της μοναδικής υπερδύναμης στον κόσμο και να φθάσουμε σε ένα πολυπολικό κόσμο, δεν μπορεί βασικά να απορεί που τα πράγματα είναι έτσι. Σε αυτά που είπαν ορισμένοι συνάδελφοι αντικατοπτρίζεται μια κάπως ευρωκεντρική θέαση και μια απογοήτευση για τη θέση μας μέσα σε αυτόν τον πολυπολικό κόσμο. Δεν μπορώ παρά να τους καλωσορίσω σε έναν κόσμο που δυστυχώς δεν έγινε πιο ωραίος μόνο και μόνο γιατί είναι πολυπολικός και γιατί γεννιούνται εκεί νέες δυνάμεις σε παγκόσμιο και περιφερειακό επίπεδο.
<P>
Ενόψει αυτής της κατάστασης, εμείς οι Ευρωπαίοι δεν τα πήγαμε και τόσο κακά και εκφράζω κι εγώ τα συγχαρητήριά μου στον κ. Solana για την επίτευξη της κοινής απόφασης με την Κίνα και τη Ρωσία σχετικά με το θέμα του αν οι πυρηνικές φιλοδοξίες του Ιράν θα φθάσουν στο Συμβούλιο Ασφαλείας. Ελπίζω βέβαια ότι αυτό θα οδηγήσει σε ένα αποτέλεσμα, αλλά δεν είμαι καθόλου δυσαρεστημένος από τη σημερινή προσέγγιση. 
<SPEAKER ID="43" LANGUAGE="CS" NAME="Libor Rouček (PSE )." AFFILIATION="">
<P>
   – Στις εναρκτήριες παρατηρήσεις του, ο κ. Solana αναφέρθηκε σε ορισμένα γεγονότα που έλαβαν χώρα τον περασμένο μήνα και σε ορισμένες προκλήσεις που αντιμετωπίζει η Ευρώπη, συμπεριλαμβανομένης της διένεξης για την παροχή φυσικού αερίου από τη Ρωσία, των εκλογών στην Παλαιστίνη και της κατάστασης στη Μέση Ανατολή, της απαισιόδοξης κατάστασης στο Ιράκ, της κρίσης σχετικά με το πυρηνικό πρόγραμμα του Ιράν και το ανεπίλυτο καθεστώς του Κοσσυφοπεδίου. Όλα αυτά τα γεγονότα και τα προβλήματα έχουν ένα κοινό στοιχείο: καμία ευρωπαϊκή χώρα, ούτε καν η μεγαλύτερη, δεν μπορεί να αντιμετωπίσει αυτά τα προβλήματα μόνη. Με άλλα λόγια, για να επιλύσουμε αυτά τα προβλήματα, πρέπει να ενώσουμε τις δυνάμεις μας και να αναπτύξουμε κοινές πολιτικές για τις εξωτερικές υποθέσεις, την ασφάλεια και την άμυνα. Αυτό θέλουν οι πολιτικοί από πολλές χώρες και, όπως ανέφεραν προηγούμενοι ομιλητές, αυτό θέλουν και οι πολίτες της Ευρώπης.
<P>
Η έκθεση του κ. Brok, επί της οποίας θα ψηφίσουμε αύριο, αναφέρεται στην πρόοδο στον τομέα της κοινής εξωτερικής πολιτικής και πολιτικής άμυνας, αλλά αναφέρει επίσης διάφορα προβλήματα όπως η ανεπαρκής συμμετοχή του Κοινοβουλίου στη διαδικασία σχεδιασμού της κοινής εξωτερικής πολιτικής. Ως εκ τούτου, θα ήθελα να ζητήσω από το Συμβούλιο να τηρεί το άρθρο 21 της Συνθήκης για την Ευρωπαϊκή Ένωση και να ζητά πάντα τη γνώμη του Κοινοβουλίου στην αρχή του έτους σχετικά με την πρόοδο και τα σχέδιά του, αντί να παρουσιάζει απλώς ανακεφαλαιώσεις από το προηγούμενο έτος. 
<SPEAKER ID="44" LANGUAGE="EN" NAME="Benita Ferrero-Waldner," AFFILIATION="Μέλος της Επιτροπής">
<P>
Όπως ανέφερε ο κ. Rasmussen, είναι επίσης πολύ σημαντικό να εξετάσουμε την προληπτική διπλωματία. Αυτό είναι καίριο. Συμφωνώ με αυτή την άποψη. Ασφαλώς, αυτού του είδους η διπλωματία απαιτεί υπομονή ορισμένες φορές. Δεν είναι δυνατόν να εξαλειφθεί η φτώχεια από τη μια μέρα στην άλλη. Δεν είναι δυνατόν να ασχοληθεί κανείς με όλα τα είδη διαχείρισης κρίσεων ή ακόμα και διαχείρισης μετά την κρίση και να επιτύχει άμεσες αλλαγές. Γι’ αυτό, χρειαζόμαστε μια βιώσιμη και συνεκτική πορεία προς τα εμπρός.
<SPEAKER ID="45" LANGUAGE="DE" NAME="Hans Winkler," AFFILIATION="Προεδρεύων του Συμβουλίου">
<P>
   Κύριε Πρόεδρε, κυρία Επίτροπε, κύριε Solana, κυρίες και κύριοι, δεν είναι δυνατόν να επανέλθω μέσα στον λίγο χρόνο που έχω στη διάθεσή μου σε όλα αυτά τα θέματα που θίχθηκαν εδώ. Θα ήθελα ωστόσο να αναφερθώ σε ορισμένα σημεία που, ως εκπρόσωπος του Συμβουλίου, θεωρώ ουσιαστικά.
<P>
Ο Ύπατος Εκπρόσωπος ήταν ο πρώτος που είπε –και πολλοί από εσάς το επανέλαβαν– ότι υπάρχει παγκόσμια ζήτηση για μία ευρωπαϊκή εξωτερική πολιτική. Αυτό ενδιαφέρει και τους ευρωπαίους πολίτες και εμείς –το Συμβούλιο, η Επιτροπή και το Ευρωπαϊκό Κοινοβούλιο– πρέπει να προσπαθήσουμε μαζί να ικανοποιήσουμε αυτήν την ανάγκη. Όπως ήδη είπε ο κ. Watson, πρέπει να θεμελιώσουμε την Ευρωπαϊκή Ένωση σε αξίες. Αυτό φυσικά ισχύει ιδίως για την εξωτερική πολιτική, όπου πρέπει να δώσουμε το παράδειγμα αν θέλουμε να φέρουμε ειρήνη και σταθερότητα στον κόσμο. Δεν μπορώ παρά να συμφωνήσω απόλυτα με αυτό και να σας διαβεβαιώσω ότι και η αυστριακή Προεδρία –όπως και οι προηγούμενες και επόμενες Προεδρίες του Συμβουλίου– θα είναι πιστή στους έξι μήνες της θητείας της στις αξίες αυτές: την προστασία των ανθρωπίνων δικαιωμάτων, τις θεμελιώδεις ελευθερίες, αλλά και –όπως είπε ο κ. Geremek– αυτό που γενικά αποκαλείται ανθρώπινη ασφάλεια, την προσπάθεια για υγεία και τον αγώνα κατά των όπλων και του επανεξοπλισμού.
<P>
Θα ήθελα να σχολιάσω ορισμένα από τα θέματα που θίχθηκαν. Πολλοί ομιλητές ανέφεραν την ενεργειακή πολιτική και θα ήθελα να συμπληρώσω εδώ αυτό που είπε η Επίτροπος Ferrero-Waldner. Οπωσδήποτε, η Επιτροπή παίζει ουσιαστικό και σημαντικό ρόλο στον τομέα αυτόν και η προεδρία του Συμβουλίου συνεργάζεται εδώ πολύ στενά μαζί της. Το θέμα μιας ευρωπαϊκής ενεργειακής πολιτικής θα είναι στο επίκεντρο στο Ευρωπαϊκό Συμβούλιο του Μαρτίου και εδώ έχει ήδη θέσει τον θεμέλιο λίθο η βρετανική Προεδρία. Θέλουμε να συνεχίσουμε αυτό που δρομολόγησε. Επίσης, στη συζήτηση αυτή έγινε αναφορά στην ασφάλεια του ενεργειακού εφοδιασμού που είναι ένα εξαιρετικά σημαντικό ζήτημα, το οποίο αφορά τη διαφοροποίηση των ενεργειακών πηγών και δικτύων, αλλά και τον περιορισμό της μονόπλευρης εξάρτησης από προμηθευτές και δίκτυα ενέργειας και ειδικότερα την υποστήριξη και την ενεργό προώθηση των ανανεώσιμων και εναλλακτικών πηγών ενέργειας. Φυσικά, αυτό είναι ένα θέμα στο οποίο θα δώσουμε προσοχή.
<P>
Ευχαριστώ ιδιαίτερα την κ. Beer που έθιξε το θέμα των Βαλκανίων, όπως έκανε και ο κ. Solana στην εισαγωγή του. Η αυστριακή Προεδρία του Συμβουλίου θα θεωρήσει κατά τους έξι μήνες της θητείας της το θέμα των Δυτικών Βαλκανίων ως θέμα υψίστης προτεραιότητας, προς το συμφέρον της σταθερότητας στην περιοχή και συνακόλουθα της ειρήνης και της σταθερότητας στην Ευρώπη.
<SPEAKER ID="46" LANGUAGE="EN" NAME="Javier Solana," AFFILIATION="Ύπατος Εκπρόσωπος">
<P>
   Κύριε Πρόεδρε, θέλω μόνο να κλείσω πολύ επιγραμματικά, διότι πολλά από όσα ανέφερα σε γενικές γραμμές ήταν επανάληψη αυτών που πιστεύουμε. Προσπαθούμε να επαναλάβουμε με διαφορετικές λέξεις αυτό που σκέπτεται η πλειοψηφία των πολιτών για την εξωτερική πολιτική της Ευρωπαϊκής Ένωσης. Θα προτιμούσα, αντί να απαριθμώ έναν κατάλογο θεμάτων κάθε φορά που συναντιόμαστε, να προσπαθούμε να επικεντρωνόμαστε σε ορισμένα από τα θέματα και να εμβαθύνουμε σε αυτά. Τελικά, έχουμε αναφέρει όλα τα προβλήματα του κόσμου μέσα σε δύο περίπου ώρες με κι εγώ δεν ξέρω πόσους ομιλητές. Θέλουμε να κάνουμε αυτή τη συζήτηση χρήσιμη. Γι’ αυτό, ευχαριστώ τον κ. Watson για την καλή του σύσταση να εμφανίζομαι λιγότερο στην τηλεόραση και αντ’ αυτού να έρχομαι εδώ. Σας υπόσχομαι ότι κάθε φορά, πριν βγω στην τηλεόραση, θα σας τηλεφωνώ για να σημειώνετε πόσο χρόνο αφιέρωσα στην τηλεόραση και πόσες ώρες αφιερώνω εδώ! Να το έχετε υπόψη, λοιπόν!
<P>
Σας ευχαριστώ για τα ευγενικά σχόλια ορισμένων για το έργο μου. Ευχαριστώ επίσης εκείνους που δεν το εκτιμούν. Θα ήθελα επίσης να ευχαριστήσω την Leïla Shahid για τα ευγενικά λόγια που είπε για μένα τις τελευταίες ημέρες όταν υπερασπίζομαι, και όπως κι εκείνη θα πρέπει να υπερασπίζεται, τη θέση του Προέδρου Αμπού Μάζεν, τον οποίο θα πρέπει να προσπαθήσουμε να βοηθήσουμε όσο περισσότερο μπορούμε. Εκτιμώ ότι είναι το πιο σημαντικό πρόσωπο που πρέπει να στηρίξουμε αυτή τη στιγμή.
<SPEAKER ID="47" LANGUAGE="" NAME="Πρόεδρος." AFFILIATION="">
<SPEAKER ID="48" LANGUAGE="" NAME="Πρόεδρος." AFFILIATION="">
<SPEAKER ID="49" LANGUAGE="DE" NAME="Hans Winkler," AFFILIATION="Προεδρεύων του Συμβουλίου">
<P>
   Κύριε Πρόεδρε, κυρία Επίτροπε, κυρίες και κύριοι, μολονότι στο σημείο 4 της ημερήσιας διάταξης ειπώθηκαν ήδη πάρα πολλά σχετικά με τις εκλογές στην Παλαιστίνη, τις συνέπειές τους και το πώς θα προχωρήσουμε στη συνέχεια, θα ήθελα να αναφερθώ σε μια σειρά σημείων με τα οποία ασχολήθηκε το Συμβούλιο στη συνεδρίασή του της Δευτέρας.
<P>
Το πρώτο πράγμα που πρέπει να πούμε –και θα ήθελα με αυτήν την ευκαιρία να ευχαριστήσω την κ. De Keyser και όλα τα άλλα μέλη που συμμετείχαν στην παρακολούθηση αυτών των εκλογών– είναι ότι οι εκλογές διεξήχθησαν όπως έπρεπε. Όλοι συμφωνούν ως προς αυτό και πιστεύω ότι οι εκλογές ήταν μια σαφής και δημοκρατική έκφραση της λαϊκής βούλησης. Αυτό είναι αναμφισβήτητο.
<P>
Η αντίδραση της Προεδρίας και ουσιαστικά όλων των Υπουργών Εξωτερικών των κρατών μελών της ΕΕ ήταν άμεση και οι Υπουργοί Εξωτερικών ενήργησαν ανεξάρτητα ο ένας από τον άλλον, με τρόπο που δείχνει ότι αντέδρασαν βάσει των ίδιων αρχών. Παραπέμπω το Σώμα και στις δηλώσεις της Τετραμερούς για τη Μέση Ανατολή που έγιναν μεταξύ 26 και 30 Ιανουαρίου και καθιστούν σαφές πως η διεθνής κοινότητα εξακολουθεί να θεωρεί ότι μια βιώσιμη και ειρηνική λύση της κρίσης μεταξύ του Ισραήλ και της Παλαιστίνης εξαρτάται από την αποφυγή της βίας, την αναγνώριση του δικαιώματος ύπαρξης του Ισραήλ και τη τήρηση όλων των σημερινών διμερών δεσμεύσεων.
<P>
Ωστόσο, το Συμβούλιο αποφάσισε στις 12 Δεκεμβρίου, ενόψει της αλλαγής της κατάστασης και ιδίως της προοπτικής εκλογών για την Κνεσέτ στο Ισραήλ, να μην δημοσιεύσει αυτήν την ανάλυση αλλά να ενημερώσει υψηλόβαθμους εκπροσώπους της ισραηλινής κυβέρνησης για τις ανησυχίες της ΕΕ για το θέμα αυτό.
<P>
Έκτοτε έγιναν δύο διπλωματικά διαβήματα: ένα από την τρόικα της ΕΕ προς το ισραηλινό Υπουργείο Εξωτερικών στις 19 Δεκεμβρίου και ένα άλλο από την Προεδρία προς τα σημαντικότερα ισραηλινά πολιτικά κόμματα στις 23 Δεκεμβρίου.
<SPEAKER ID="50" LANGUAGE="EN" NAME="Benita Ferrero-Waldner," AFFILIATION="Μέλος της Επιτροπής">
<P>
Επιτρέψτε μου να σας θυμίσω τρία στοιχεία. Το πρώτο είναι οι αρχές μας, οι οποίες θα πρέπει να είναι απολύτως σαφείς. Υποστηρίξαμε αυτές τις εκλογές παρέχοντας οικονομική ενίσχυση 18,5 εκατομμυρίων ευρώ. Επιπλέον, ακούσαμε για 240 εκλογικούς παρατηρητές υπό τη σπουδαία ηγεσία της κ. De Keyser. Επιδείξαμε επίσης τη δέσμευσή μας στην ανάπτυξη δημοκρατικών θεσμών. Εκτιμώ ότι αυτή είναι σαφώς μια θέση που υπαγορεύεται από τις αρχές μας. Πρέπει τώρα να εγκαταλείψουμε αυτή τη θέση σήμερα, επειδή δεν μας αρέσει το αποτέλεσμα των εκλογών; Πιστεύω ότι αυτό θα ήταν επίσης σαφώς λάθος. Αντιθέτως, θα πρέπει να απαιτήσουμε από όλους να σεβαστούν το αποτέλεσμα μιας δημοκρατικής εκλογικής διαδικασίας. Όταν επισκέφθηκα τη Γάζα, δήλωσα ξεκάθαρα ότι ήμασταν έτοιμοι να συνεργαστούμε με μια κυβέρνηση που θα επιδιώξει την ειρήνη με ειρηνικά μέσα. Όπως επανέλαβε η Τετραμερής, αυτό σημαίνει συνεργασία, σαφή δέσμευση στην αποκήρυξη της βίας, αναγνώριση του Ισραήλ και αποδοχή των προηγούμενων δεσμεύσεων, συμπεριλαμβανομένου του οδικού χάρτη και της συμφωνίας του Όσλο.
<P>
Ολοκληρώνοντας, επιτρέψτε μου να πω ότι η ειρηνευτική διαδικασία βρίσκεται –όπως όλοι γνωρίζουμε– σε μια πολύ κρίσιμη καμπή. Το 2005, επικράτησαν οι μονομερείς ισραηλινές δράσεις και η παλαιστινιακή θεσμική παράλυση. Η διεθνής κοινότητα πρέπει τώρα να παράσχει μια απτή προοπτική προόδου, χρησιμοποιώντας τις προσπάθειές μας και στις δύο πλευρές, με τους Ισραηλινούς και με την Παλαιστινιακή Αρχή. Σε αυτό το πλαίσιο, συμφωνώ ότι πρέπει να ενισχύσουμε τον Μαχμούντ Αμπάς και την εξουσία του για να επικρατήσει η σταθερότητα και να αποδειχθεί ότι οι διαπραγματεύσεις θα φέρουν θετικά αποτελέσματα. Για τον λόγο αυτό, θα ήθελα να υπογραμμίσω τη σημασία της αποφυγής όλων των μονομερών δράσεων που απειλούν να θέσουν σε κίνδυνο το τελικό καθεστώς των διαπραγματεύσεων, συμπεριλαμβανομένων τρομοκρατικών επιθέσεων, επεκτάσεων οικισμών και της κατασκευής του διαχωριστικού τείχους.
<SPEAKER ID="51" LANGUAGE="EN" NAME="Edward McMillan-Scott (PPE-DE )," AFFILIATION="πρόεδρος της αποστολής παρατηρητών του Ευρωπαϊκού Κοινοβουλίου.">
<P>
   Κύριε Πρόεδρε, ήταν προνόμιο για εμένα να είμαι για άλλη μία φορά πρόεδρος της μεγαλύτερης εκλεγμένης αποστολής παρατηρητών στις παλαιστινιακές εκλογές: της ομάδας του Ευρωπαϊκού Κοινοβουλίου. Καταρχάς, θα ήθελα να ευχαριστήσω τους υπόλοιπους 26 βουλευτές του Ευρωπαϊκού Κοινοβουλίου που συμμετείχαν στην αποστολή για το έργο τους, και ειδικά την αντιπρόεδρο, κ. Napoletano, και φυσικά την κ. de Keyser με την ιδιότητά της ως επικεφαλής των παρατηρητών της ομάδας της Ευρωπαϊκής Ένωσης. Θα ήθελα επίσης να ευχαριστήσω το προσωπικό του Ευρωπαϊκού Κοινοβουλίου που μας συνόδευσε και έκανε καταπληκτική δουλειά υπό πολύ δύσκολες συνθήκες.
<P>
Όχι μόνο στην Παλαιστίνη, αλλά και αλλού στον αραβικό κόσμο –συμπεριλαμβανομένης της Αιγύπτου, όπου η Μουσουλμανική Αδελφότητα τα πήγε τόσο καλά τον Νοέμβριο και τον Δεκέμβριο, καθώς και στις προσεχείς κοινοβουλευτικές εκλογές στο Μαρόκο– πρόκειται να δούμε την εμφάνιση φονταμενταλιστικών ισλαμικών πολιτικών σε όλο τον αραβικό κόσμο, έναν αραβικό κόσμο 250 εκατομμυρίων ανθρώπων. Αυτή είναι η πρόκληση για όλους τους θεσμούς μας. Πρέπει να εργαστούμε από κοινού, διότι κατά την άποψή μου, αν και μεταδώσαμε τη διαδικασία της δημοκρατίας, δεν μεταδώσαμε τις αξίες της δημοκρατίας, στις οποίες είμαστε τόσο συνηθισμένοι στην Ευρωπαϊκή Ένωση. Δημοκρατία, κράτος δικαίου, ανθρώπινα δικαιώματα και σεβασμός για την προστασία των μειονοτήτων: αυτές είναι οι αξίες που πρέπει να μεταδώσουμε. 
<SPEAKER ID="52" LANGUAGE="FR" NAME="Véronique De Keyser," AFFILIATION="(Χειροκροτήματα)">
<P>
   Κύριε Πρόεδρε, οι πρώτες μου σκέψεις πηγαίνουν στα μέλη της αποστολής που εξακολουθούν να βρίσκονται επιτόπου. Έχω λάβει πολλές ευχαριστίες τις οποίες θα ήθελα να μοιραστώ μαζί τους: έκαναν εξαιρετική δουλειά. Έλαβα επίσης πάρα πολλή βοήθεια από το Συμβούλιο, τον κ. Marc Otte, ο οποίος ήταν εκεί στην Παλαιστίνη, και από τη Jeanette. Θα ήθελα, ωστόσο, να ευχαριστήσω, ιδιαίτερα, εσάς κυρία Επίτροπε. Χρειάστηκε να με καθοδηγήσετε σε ορισμένες αποφάσεις οι οποίες ήταν δύσκολες.
<P>
Θα αναφέρω δύο από αυτές. Πρώτον, η ανάπτυξη της αποστολής μας στη Γάζα υπό επικίνδυνες συνθήκες όσον αφορά την ασφάλεια. Από την αρχή, ήμασταν η μοναδική αποστολή παρατηρητών που εγκαταστάθηκε στη Γάζα. Εν συνεχεία, η λεπτή απόφαση, κυρία Επίτροπε, για τη συνάντηση με τους υποψηφίους της «Αλλαγής και Μεταρρύθμισης», της λίστας υποψηφίων της Χαμάς. Προφανώς, επιλέξαμε τους υποψηφίους που επρόκειτο να συναντήσουμε· ήταν μετριοπαθείς υποψήφιοι. Θα ήθελα επίσης να πω, ωστόσο, ότι ήμασταν η μόνη αποστολή η οποία συνάντησε υποψηφίους του κόμματος «Αλλαγή και Μεταρρύθμιση» και ότι η ιστορία αποδεικνύει ότι πράξαμε το σωστό, εφόσον το 44% του παλαιστινιακού πληθυσμού ψήφισε υπέρ τους.
<P>
Θα ήθελα τώρα να επισημάνω ότι βρισκόμαστε αντιμέτωποι με τρεις προκλήσεις. Η πρώτη πρόκληση –την οποία θεωρώ επίσης δύσκολη– είναι να γίνει σεβαστή η επιλογή του παλαιστινιακού λαού, η οποία ήταν, όπως είπε ο κ. McMillan-Scott, υπέρ της αλλαγής και όχι απαραίτητα υπέρ του ριζοσπαστικού ισλαμισμού. Δεν ισχύει για όλους τους Παλαιστινίους, ή εν πάση περιπτώσει για το ήμισυ του πληθυσμού, ότι έγιναν ριζοσπάστες ισλαμιστές. Επιθυμούν την αλλαγή τόσο εντός όσο και εκτός της Παλαιστίνης, καθώς επίσης και την ειρήνη που καθυστερεί να έρθει.
<P>
Η δεύτερη πρόκληση, κυρία Επίτροπε, είναι να μην ενδώσει κανείς στον πειρασμό της μονομέρειας κατά την αναζήτηση της ειρήνης. Από την εποχή του Yitzhak Rabin δεν έχουμε αισθανθεί ούτε ίχνος διμερούς προσέγγισης στις αποφάσεις και τις διαπραγματεύσεις μεταξύ του Ισραήλ και της Παλαιστίνης. Η απόσυρση από τη Γάζα ήταν μία μονομερής απόφαση. Η παρουσία της Χαμάς στην παλαιστινιακή κυβέρνηση σήμερα θα ενισχύσει αυτήν τη μονομέρεια και δεν θα οδηγήσει σε ειρήνη. Ελπίζω η Ευρωπαϊκή Ένωση να εργαστεί προς αυτήν την κατεύθυνση.
<SPEAKER ID="53" LANGUAGE="" NAME="" AFFILIATION="Αντιπροέδρου">
<SPEAKER ID="54" LANGUAGE="EN" NAME="Ignasi Guardans Cambó," AFFILIATION="εξ ονόματος της Ομάδας ALDE">
<SPEAKER ID="55" LANGUAGE="ES" NAME="David Hammerstein Mintz," AFFILIATION="εξ ονόματος της Ομάδας Verts/ALE">
<SPEAKER ID="56" LANGUAGE="" NAME="Αδάμος Αδάμου," AFFILIATION="εξ ονόματος της Ομάδας GUE/NGL">
<P>
   Κυρία Πρόεδρε, πρώτα απ’ όλα να ευχαριστήσω και εγώ με τη σειρά μου τη Véronique de Keyser και τον Eduard McMillan-Scott για την προσπάθεια που κατέβαλαν μαζί με τους υπόλοιπους ευρωβουλευτές στην αποστολή τους.
<SPEAKER ID="57" LANGUAGE="IT" NAME="Mario Borghezio," AFFILIATION="εξ ονόματος της Ομάδας IND/DEM">
<P>
Η Σοσιαλιστική Διεθνής, δια στόματος του κ. Schulz, εκφράσθηκε ήδη υπέρ του ανοίγματος προς την Χαμάς, αν και δεν ύψωσε ποτέ τη φωνή της κατά της σκανδαλώδους χρήσης των ενισχύσεων προς την Παλαιστινιακή Αρχή. Η αλήθεια όμως είναι ότι όποιος υπολογίζει σε μια μετριοπαθή στροφή της Χαμάς, παραδίδει οριστικά την Παλαιστίνη στους φονταμενταλιστές και το πεπρωμένο αυτό δεν είναι αντάξιο του τολμηρού, μετριόφρονα, ευφυούς και φιλόπονου παλαιστινιακού λαού. 
<SPEAKER ID="58" LANGUAGE="NL" NAME="Frank Vanhecke (NI ). –" AFFILIATION="">
<SPEAKER ID="59" LANGUAGE="ES" NAME="José Ignacio Salafranca Sánchez-Neyra (PPE-DE ). –" AFFILIATION="">
<P>
Αυτό που πιστεύω ότι μπορούμε να πούμε χωρίς καμία αμφιβολία είναι ότι η παρουσία της αποστολής εκλογικών παρατηρητών της Ευρωπαϊκής Ένωσης ήταν μία αξιοσημείωτη επιτυχία για την Ευρωπαϊκή Επιτροπή και ότι –όπως είπε η Επίτροπος Ferrero-Waldner– αυξάνει την ορατότητα της Ένωσης και συμβάλλει στην εδραίωση της δημοκρατίας σε όλο τον κόσμο. Πρέπει επομένως να συγχαρούμε την Επιτροπή και επίσης τους συναδέλφους μας τον κ. McMillan-Scott και την κ. De Keyser, όπως επίσης και τους άλλους βουλευτές του Κοινοβουλίου που τους συνόδευσαν.
<P>
Κυρία Πρόεδρε, εκτιμώ ότι θα ήταν πρόωρο να εξάγουμε το συμπέρασμα ότι η αργή ειρηνευτική διαδικασία στη Μέση Ανατολή θα θαφτεί εξαιτίας αυτών των εκλογών ή ότι αυτές οι εκλογές προαναγγέλλουν τον θάνατο των συμφωνιών του Όσλο. Πιστεύω ότι πρέπει να αφήσουμε να περάσει λίγος καιρός και να δούμε τι κινήσεις γίνονται. Ειδικά, παρά τα λάθη που έχουν γίνει, πρέπει να αντιμετωπίσουμε τον Πρόεδρο της Εθνικής Παλαιστινιακής Αρχής ως έναν νόμιμο συνομιλητή, να περιμένουμε μέχρι τον σχηματισμό της νέας κυβέρνησης, χωρίς να ξεχνάμε –όπως είπε η κ. De Keyser– ότι το 75% των πολιτών που ψήφισαν αυτόν τον πολιτικό σχηματισμό δεν επιθυμούν την καταστροφή του Ισραήλ και, τελικά, κυρία Πρόεδρε, να αξιολογήσουμε τι αντίκτυπο θα έχει αυτή η εκλογική διαδικασία στις ισραηλινές εκλογές.
<SPEAKER ID="60" LANGUAGE="FR" NAME="Pierre Schapira (PSE ). –" AFFILIATION="">
<P>
   Κυρία Πρόεδρε, θα ήθελα να ευχαριστήσω τον κ. McMillan-Scott και την κ. De Keyser: οι εκλογές διεξήχθησαν ομαλά από κάθε άποψη. Πέραν αυτού, οι εκλογές αυτές είναι ιστορικές: αποτελούν την πρώτη δημοκρατική αλλαγή στον αραβικό κόσμο.
<SPEAKER ID="61" LANGUAGE="FR" NAME="Frédérique Ries (ALDE ). –" AFFILIATION="">
<P>
Υπάρχουν έξι αιτιολογικές αναφορές, επτά αιτιολογικές σκέψεις και δώδεκα άρθρα σε αυτό το κείμενο για το αποτέλεσμα των παλαιστινιακών εκλογών, και δεν επιτυγχάνουν ούτε μία φορά να αναφέρουν –έστω να αναφέρουν– τη Χαμάς και τον Χάρτη του μίσους ο οποίος στηρίζει την ιδεολογία της και τη δράση της. Ο κ. Schapira είπε μόλις πόσο αχαρακτήριστος –νομίζω ότι αυτός ήταν ο όρος που χρησιμοποίησε– είναι ο Χάρτης, και ο κ. Cohn-Bendit μίλησε για έναν απεχθή χάρτη. Σαφώς, συμμερίζομαι αυτές τις απόψεις.
<P>
Θα έλεγα ότι αξίζουμε βραβείο νόμπελ «στερεοτύπων» τη στιγμή που, παρά τον Χάρτη, ακούσαμε όντως την Τετραμερή για τη Μέση Ανατολή, τους ευρωπαίους υπουργούς, τα μέσα ενημέρωσης και τον κ. Solana, μόλις πριν από λίγα λεπτά, να θέτουν στον εαυτό τους το κρίσιμο ερώτημα: πώς μπορούμε να συνεργαστούμε με τη Χαμάς και να συνεχίσουμε να παρέχουμε τη ζωτική μας βοήθεια στους Παλαιστινίους, εάν η Χαμάς δεν αποκηρύξει την τρομοκρατία και δεν αναγνωρίσει το Ισραήλ; Ο Μαχμούντ Αμπάς, από την πλευρά του, δεν διατυπώνει τις απαιτήσεις του έναντι των ισλαμιστών με το γάντι.
<SPEAKER ID="62" LANGUAGE="DA" NAME="Margrete Auken (Verts/ALE ). –" AFFILIATION="">
<P>
Η ανά χείρας πρόταση ψηφίσματος μπορεί να θεωρηθεί ως μονομερής αναγνώριση και, αν σκοπός μας είναι να επικρατήσει η ειρήνη, αυτό θα ήταν ασφαλώς επικίνδυνο. Ως εκ τούτου, καλώ τους βουλευτές να ψηφίσουν υπέρ των τροπολογιών της Ομάδας των Πρασίνων/Ευρωπαϊκή Ελεύθερη Συμμαχία, ειδικά την τροπολογία στην παράγραφο 10, η οποία περιέχει μια πολύ σαφή διατύπωση της απόφασης του Συμβουλίου να μην δημοσιεύσει την έκθεση για την Ανατολική Ιερουσαλήμ που εκπονήθηκε από τους αρχηγούς των αντιπροσωπειών στην Παλαιστίνη. Εφόσον αποσυρθούν οι επικρίσεις αυτής της έκθεσης σχετικά με την κατάσταση στην Ανατολική Ιερουσαλήμ, μαζί με τις συναφείς συστάσεις, η πρόταση ψηφίσματος θα αποτελέσει ένα μέσο κατάλληλο για την επίτευξη περαιτέρω προόδου προς μια δίκαιη ειρήνη ανάμεσα στο Ισραήλ και στην Παλαιστίνη.
<SPEAKER ID="63" LANGUAGE="IT" NAME="Luisa Morgantini (GUE/NGL ). –" AFFILIATION="">
<P>
   Κύριε Πρόεδρε, κυρίες και κύριοι, εκφράζω την ευγνωμοσύνή μου για την ευαισθησία και την οξυδέρκεια της Επιτροπής, της Véronique De Keyser, του Edward McMillan-Scott και όλων μας. Θεωρώ ωστόσο ότι η μη δημοσίευση της έκθεσης για την Ανατολική Ιερουσαλήμ –και αυτό αποτελεί ουσιαστικά το θέμα της συζήτησης– καθώς και η μη ανάληψη κατάλληλων πρωτοβουλιών, έδωσαν στην πραγματικότητα μια μικρή βοήθεια στη Χαμάς, γιατί δεν υπάρχει αμφιβολία ότι ορισμένες αλήθειες δεν πρέπει να αποσιωπούνται.
<SPEAKER ID="64" LANGUAGE="EN" NAME="James Hugh Allister (NI ). –" AFFILIATION="">
<P>
   Κυρία Πρόεδρε, η Χαμάς είναι διεφθαρμένη: είναι υπεύθυνη για ορισμένες από τις πιο ποταπές τρομοκρατικές επιθέσεις που έγιναν ποτέ. Το γεγονός ότι έλαβε τώρα μια δημοκρατική εντολή δεν αλλάζει ούτε εξασθενίζει τον τρομοκρατικό της χαρακτήρα. Μια και κατάγομαι από τη Βόρεια Ιρλανδία, μπορώ να μιλήσω με την εμπειρία από μια παρόμοια τρομοκρατική οργάνωση –τον IRA– η οποία εξασφάλισε επίσης μια εκλογική βάση. Εκεί έγιναν θεμελιώδη λάθη με την ελπίδα ότι θα ενθαρρυνθούν τα μέλη της να απομακρυνθούν από την οδό της τρομοκρατίας. Οι αξίες της δημοκρατίας διαστρεβλώθηκαν, δόθηκαν αδικαιολόγητα προνόμια επί προνομίων, αλλά μετά από κάθε αποδοχή προνομίου, προέκυπταν νέες απαιτήσεις. Έτσι σκέφτονται και λειτουργούν οι τρομοκρατικές οργανώσεις στον μακρύ και πολυμέτωπο πόλεμο που δίνουν.
<SPEAKER ID="65" LANGUAGE="IT" NAME="Antonio Tajani (PPE-DE ). –" AFFILIATION="">
<P>
Η εκλογική επιτυχία της Χαμάς αποτελεί απειλή οπισθοδρόμησης; Απειλεί να μετατρέψει την Παλαιστίνη σε ένα νέο θεοκρατικό και ολοκληρωτικό καθεστώς; Τα λόγια του εκπροσώπου της Χαμάς, Mohammad Zahar, ο οποίος προανήγγειλε μια νέα παλαιστινιακή κυβέρνηση χωρίς λαϊκούς γιατί «είναι φορείς του AIDS και ομοφυλόφιλοι», δεν αφήνουν πολλές ελπίδες. Όπως δυσοίωνες είναι επίσης και άλλες δηλώσεις σχετικά με το Ισραήλ.
<P>
Εργαζόμαστε ελπίζοντας να μην επικρατήσει η σκέψη του Arwan Zaboun, σύμφωνα με τον οποίο οι διαπραγματεύσεις με το Ισραήλ είναι «haram», δηλαδή απαγορευμένες από τη θρησκεία. Είμαι πεπεισμένος ότι ο παλαιστινιακός λαός έχει διαφορετική άποψη. 
<SPEAKER ID="66" LANGUAGE="DE" NAME="Lilli Gruber (PSE ). –" AFFILIATION="">
<P>
Ας θυμηθούμε πως στις 13 Ιουνίου 1980, στη σύνοδο κορυφής της Βενετίας, η ΕΚ ανεγνώρισε την ΟΑΠ. Συνέχισε να συνοδεύει μέσω του διαλόγου την πρώην τρομοκρατική οργάνωση στην πορεία της προς την αναγνώριση του δικαιώματος ύπαρξης του Ισραήλ και τη συμμετοχή στην ειρηνευτική διαδικασία. Η εκλογική νίκη της Χαμάς μάς φέρνει τώρα αντιμέτωπους με μία παρόμοια πρόκληση. Αξίζει να σημειωθεί ότι πριν από τις εκλογές, οι ΗΠΑ γνωστοποίησαν ότι πρέπει να γίνουν συνομιλίες με τη Χαμάς μολονότι αυτή συμπεριλαμβάνεται στον κατάλογο των τρομοκρατικών οργανώσεων.
<SPEAKER ID="67" LANGUAGE="EN" NAME="Sajjad Karim (ALDE ). –" AFFILIATION="">
<SPEAKER ID="68" LANGUAGE="CS" NAME="Jana Bobošíková (NI )." AFFILIATION="">
<P>
Κυρίες και κύριοι, πρέπει να ομολογήσουμε ότι η Ένωση οφείλει να αναλάβει το μερίδιο των ευθυνών της για την έκρυθμη κατάσταση στη Μέση Ανατολή, καθώς έθαψε το κεφάλι της στην άμμο και επεδίωξε μια φιλόδοξη πολιτική. Είμαι Τσέχα και η χώρα μου ήταν μία από τις πρώτες χώρες που προμήθευσε όπλα στο νέο κράτος του Ισραήλ το 1948 για να υπερασπιστεί τα εδάφη του. Τότε, τα κράτη μέλη της ΕΕ εξέφρασαν τη φρίκη τους για το ολοκαύτωμα και υποστήριξαν τη συγκρότηση ενός εβραϊκού κράτους. Πώς ενήργησαν από τότε; Ποιους υποστήριξε απερίφραστα η Ένωση – το Ισραήλ ή τους παλαιστίνιους τρομοκράτες; Ας θέσουμε ένα τέλος σε αυτή την αμφίσημη γλώσσα και ας πούμε δυνατά και καθαρά ότι η Χαμάς, η οποία για αρκετά χρόνια λαμβάνει χρήματα έμμεσα από την Ένωση, εφαρμόζει άδικες πολιτικές και ότι οι πολίτες της ΕΕ δεν θα πληρώσουν για αυτές τις πολιτικές από τους φόρους τους. 
<SPEAKER ID="69" LANGUAGE="DE" NAME="Elmar Brok (PPE-DE ). –" AFFILIATION="">
<P>
Θα ήθελα επίσης να εκφράσω τις ευχαριστίες μου στην κ. De Keyser και την ομάδα της, καθώς και στην κοινοβουλευτική μας αντιπροσωπεία υπό την ηγεσία του κ. McMillan-Scott, για το έργο τους. 
<SPEAKER ID="70" LANGUAGE="" NAME="Παναγιώτης Μπεγλίτης (PSE ). –" AFFILIATION="">
<P>
   Κυρία Πρόεδρε, θέλω και εγώ με τη σειρά μου να συγχαρώ κατ’ αρχάς τους συναδέλφους, Véronique De Keyser και Edward McMillan-Scott, για τη σημαντική συμβολή τους στην επιτήρηση των παλαιστινιακών εκλογών.
<P>
Δυστυχώς ο κ. Solana δεν είναι σήμερα εδώ, για να του πω ότι ήταν ένα πολύ σοβαρό λάθος η δήλωσή του, μία εβδομάδα πριν τις παλαιστινιακής εκλογές, ότι θα έπρεπε να παγώσει η οικονομική βοήθεια στην Παλαιστίνη, εάν κερδίσει η Χαμάς. Αυτή τη δήλωση του κ. Solana την αξιοποίησε η Χαμάς και ουσιαστικά λειτούργησε ως μπούμερανκ για τις μετριοπαθείς παλαιστινιακές προοδευτικές δυνάμεις.
<P>
Από εκεί και πέρα, βλέπω ένα σοβαρό έλλειμμα στην Ευρωπαϊκή Ένωση. Δεν βλέπω μια δήλωση, μια εκδήλωση ευαισθησίας σχετικά με τη μονομερή πολιτική της ισραηλινής κυβέρνησης, δεν βλέπω μια δήλωση για την πολιτική και την απόφαση του κ. Ολμέρτ να παγώσει τα 50 εκατομμύρια δολάρια επιστροφής προς την παλαιστινιακή αρχή.
<SPEAKER ID="71" LANGUAGE="EN" NAME="Charles Tannock (PPE-DE ). –" AFFILIATION="">
<SPEAKER ID="72" LANGUAGE="ES" NAME="Carlos Carnero González (PSE ). –" AFFILIATION="">
<P>
Θα ήθελα να επισημάνω ότι η πρώτη φορά που ένας εκλεγμένος σε αυτές τις εκλογές εκπρόσωπος της Χαμάς θα συναντηθεί με την Ευρωπαϊκή Ένωση μπορεί να είναι στο πλαίσιο της Ευρωμεσογειακής Κοινοβουλευτικής Συνέλευσης, η οποία θα διεξαχθεί στις 26 και 27 Μαρτίου. Επίσης, εκεί θα παρευρίσκονται οι νέοι βουλευτές του ισραηλινού κοινοβουλίου μετά τις εκλογές σε αυτή τη χώρα. Ας συμβάλουμε επομένως όλοι σε αυτό το κοινό φόρουμ για τον διάλογο και τον δημοκρατικό εκσυγχρονισμό της Χαμάς που θα είναι προς όφελος όλων. 
<SPEAKER ID="73" LANGUAGE="EN" NAME="Jana Hybášková (PPE-DE ). –" AFFILIATION="">
<SPEAKER ID="74" LANGUAGE="DE" NAME="Hans Winkler," AFFILIATION="Προεδρεύων του Συμβουλίου">
<P>
Το σημαντικό είναι να μιλά η Ευρώπη με μία φωνή. Αν θέλουμε να έχουμε κάποια επιρροή, πρέπει επίσης να μιλάμε την ίδια γλώσσα με τους εταίρους μας στην Τετραμερή, πράγμα που είναι επίσης σημαντικό. Ευχαριστώ ιδιαίτερα την Επιτροπή διότι ανέπτυξε μετά από προσεκτική εξέταση και χωρίς περιττή βιασύνη μα στρατηγική για να βοηθήσουμε τον παλαιστινιακό λαό. Όπως είπαν διάφοροι ομιλητές στη συζήτηση, ο παλαιστινιακός λαός υπέφερε πολλά και συνεχίζει να υποφέρει και δεν μπορούμε να τον εγκαταλείψουμε. Γνωρίζω, κυρία Ferrero-Waldner, ότι η αντίστοιχη πολιτική της Επιτροπής είναι πολύ συνεπής και πρέπει να της προσφέρουμε την υποστήριξή μας. 
<SPEAKER ID="75" LANGUAGE="DE" NAME="Benita Ferrero-Waldner," AFFILIATION="Μέλος της Επιτροπής">
<P>
   Κυρία Πρόεδρε, κύριε Winkler, κυρίες και κύριοι, 
<P>
 Καταρχάς, επιτρέψτε μου να σας ευχαριστήσω όλους για τα ευγενικά σας λόγια για τις εκλογές και τους παρατηρητές. Πρέπει να συγχαρούμε την κ. De Keyser και την ομάδα της, καθώς και τον κ. McMillan-Scott και την ομάδα του. Πρέπει να συγχαρούμε επίσης τον παλαιστινιακό λαό, ο οποίος απέδειξε ότι μπορεί να ψηφίσει με ελεύθερο και δίκαιο τρόπο, ακόμα και αν δεν μας ικανοποιεί πάντα το αποτέλεσμα.
<P>
Θα ήθελα επίσης να πω ότι η πολιτική της Τετραμερούς –και εδώ εργαζόμαστε πραγματικά από κοινού– είναι πολύ ισορροπημένη. Άκουσα κάποιους βουλευτές να λένε ότι είμαστε μονομερείς: όσοι δεν έχουν δει ακόμα την τελευταία δήλωση της Τετραμερούς, παρακαλώ να τη δουν. Θα ήθελα να σας παραπέμψω στην τελευταία παράγραφο, όπου δηλώνουμε: «η Τετραμερής επαναλαμβάνει τη δέσμευσή της στις αρχές που περιγράφονται στον οδικό χάρτη και στην προηγούμενη δήλωση και επαναβεβαιώνει τη δέσμευσή της σε μια δίκαιη, ολοκληρωμένη και μόνιμη διευθέτηση της διένεξης μεταξύ Αράβων και Ισραηλινών με βάση τα ψηφίσματα αρ. 242 και 338 του Συμβουλίου Ασφαλείας του ΟΗΕ». Πιστεύω πως αυτή η δήλωση, από μόνη της, αντανακλά την υποστήριξή μας για αμοιβαίες υποχρεώσεις.
<P>
Με καθησύχασε επίσης ο Πρόεδρος της Παγκόσμιας Τράπεζας, ο οποίος έχει την ίδια γνώμη. Συναντήθηκα με τον κ. Wolfowitz χθες στο Λονδίνο. Σήμερα, δημοσιεύθηκε η ακόλουθη δήλωσή του: «η όλη διαδικασία θα διευκολυνθεί αν βελτιωθεί η ζωή του μέσου Παλαιστινίου· οφείλουμε να είμαστε οι τελευταίοι που θα τον εγκαταλείψουμε». Χαιρετίζω ιδιαιτέρως αυτή τη δήλωση και ελπίζω ότι θα βοηθήσει. Εντούτοις, αυτός είναι επίσης ο λόγος για τον οποίο τα μέλη του Αραβικού Συνδέσμου θα πρέπει να τηρήσουν τις δεσμεύσεις τους για υποστήριξη το συντομότερο δυνατόν. Χθες, στη Διάσκεψη του Λονδίνου για το Αφγανιστάν, η αυστριακή Υπουργός Εξωτερικών, Ursula Plassnik, κι εγώ εκμεταλλευτήκαμε κάθε ευκαιρία που είχαμε για να συνομιλήσουμε με διάφορους άραβες αντιπροσώπους ώστε να γίνει αυτό δυνατό.
<SPEAKER ID="76" LANGUAGE="" NAME="Πρόεδρος." AFFILIATION="Γραπτή Δήλωση (Άρθρο 142 του Κανονισμού)">
<P>
   Ολοκληρώνοντας τη συζήτηση, δηλώνω ότι έχω λάβει έξι προτάσεις ψηφίσματος(1) σύμφωνα με το άρθρο 103, παράγραφος 2 του Κανονισμού.
<SPEAKER ID="77" LANGUAGE="IT" NAME="Alessandro Battilocchio (NI ). –" AFFILIATION="">
<SPEAKER ID="78" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της προφορικής ερώτησης των Graham Watson, Cecilia Malmström, Emma Bonino και Marco Pannella, εξ ονόματος της Ομάδας της Συμμαχίας Φιλελευθέρων και Δημοκρατών για την Ευρώπη, προς το Συμβούλιο σχετικά με τη στάση της ΕΕ απέναντι στην κυβέρνηση της Κούβας (O-0112/2005 - B6-0675/2005). 
<SPEAKER ID="79" LANGUAGE="SV" NAME="Cecilia Malmström (ALDE )," AFFILIATION="συντάκτρια.">
<P>
Την άνοιξη του 2003, ένα κύμα καταπίεσης έπληξε το νησί. Ηγετικά πρόσωπα του δημοκρατικού κινήματος συνελήφθησαν και, μετά από παρωδίες δικών, 75 από αυτούς καταδικάστηκαν σε μακροχρόνιες ποινές φυλάκισης. Πέρυσι, μια μεγάλη ομάδα νέων συνελήφθη προληπτικά με το σκεπτικό ότι μπορεί να προκαλούσε προβλήματα. Αυτό δείχνει ακριβώς πόσος φόβος επικρατεί στο νησί. Όταν, αμέσως πριν τα Χριστούγεννα, το Ευρωπαϊκό Κοινοβούλιο απένειμε το Βραβείο Ζαχάρωφ στις Κυρίες στα Λευκά –τις συζύγους και τις κόρες των φυλακισμένων αντιφρονούντων– απαγορεύθηκε στις εκπροσώπους του κινήματος να φύγουν από το νησί για να μεταβούν στο Στρασβούργο.
<P>
Η Κούβα είναι μια φοβερή δικτατορία και τα γεγονότα που μόλις ανέφερα είναι ευρέως γνωστά. Τα τελευταία χρόνια, η κατάσταση επιδεινώθηκε. Για τους πολιτικούς κρατουμένους, η κατάσταση είναι πολύ σοβαρή. Ο φίλος μου, Héctor Palacios, ο οποίος εκτίει ποινή φυλάκισης 25 ετών, είναι πολύ άρρωστος και οι γιατροί φοβούνται για τη ζωή του. Δεν λαμβάνει τη φροντίδα που έχει ανάγκη για την υψηλή αρτηριακή πίεση και για τις επιπλοκές που αφορούν την καρδιακή νόσο από την οποία πάσχει. Για να αναφέρω ένα άλλο παράδειγμα, ο Adolfo Fernandez Seinz –δημοσιογράφος που εκτίει ποινή φυλάκισης 15 ετών– είναι επίσης σε κακή κατάσταση και έχει χάσει 20 κιλά από τότε που φυλακίστηκε.
<P>
Εκτός φυλακής, οι αντιφρονούντες διώκονται επίσης, για παράδειγμα, ο νικητής του Βραβείου Ζαχάρωφ, Oswaldo José Payá Sardiñas, και ο τυφλός ακτιβιστής για τα ανθρώπινα δικαιώματα, Juan Carlos Gonzalez Leiva, ο οποίος τελεί υπό κατ’ οίκον περιορισμό από τον Απρίλιο του 2004. Είναι, φυσικά, απολύτως απαράδεκτο να κρατούνται ακόμα άνθρωποι στην Κούβα λόγω των πεποιθήσεών τους. Είναι εξίσου απαράδεκτο ότι αυτοί οι κρατούμενοι δεν λαμβάνουν τη φροντίδα που έχουν ανάγκη όταν η υγεία τους είναι σε πολύ άσχημη κατάσταση.
<SPEAKER ID="80" LANGUAGE="DE" NAME="Hans Winkler," AFFILIATION="Προεδρεύων του Συμβουλίου">
<P>
   Κυρία Πρόεδρε, κυρία Malmström, το Συμβούλιο επικροτεί το διαρκές ενδιαφέρον του Κοινοβουλίου για τη βελτίωση της κατάστασης στην Κούβα και θα συνεχίσουμε τις κοινές μας προσπάθειες για να επιφέρουμε εκεί μία ειρηνική αλλαγή.
<P>
Η κοινή θέση που εκδώσαμε τον Δεκέμβριο του 1996 για την Κούβα εξακολουθεί να ισχύει και λέει μεταξύ άλλων τα εξής: «Ο στόχος της Ευρωπαϊκής Ένωσης στις σχέσεις της με την Κούβα είναι να ενθαρρύνει μία διαδικασία μετάβασης σε μία πλουραλιστική δημοκρατία, τον σεβασμό των ανθρωπίνων δικαιωμάτων και των θεμελιωδών ελευθεριών, καθώς και μία βιώσιμη ανάκαμψη και βελτίωση του βιοτικού επιπέδου του λαού της Κούβας. Οι περισσότερες πιθανότητες για μία ειρηνική μετάβαση θα υπήρχαν αν το σημερινό καθεστώς δρομολογούσε το ίδιο ή επέτρεπε μια τέτοια διαδικασία. Δεν είναι πολιτική της Ευρωπαϊκής Ένωσης να επιχειρεί να επιφέρει αλλαγές με αναγκαστικά μέτρα με αποτέλεσμα να μεγαλώσει η οικονομική δυσπραγία του πληθυσμού της Κούβας.»
<P>
Σύμφωνα με τα τελικά συμπεράσματα του Συμβουλίου της 31ης Ιανουαρίου 2005, τόσο η λουξεμβουργιανή όσο και η βρετανική Προεδρία, και κυρίως η αντιπροσωπεία της Ευρωπαϊκής Ένωσης στην Αβάνα, έδωσαν νέα ώθηση στις σχέσεις με την αντιπολίτευση και με ανεξάρτητα στοιχεία και επικεντρώθηκαν εδώ μεταξύ άλλων σε σημαντικά μεσοπρόθεσμα θέματα που σχετίζονται με τη μετάβαση. Σε αυτά συγκαταλέγονται για παράδειγμα η διεύρυνση του διαλόγου με σημαντικά μέλη της ειρηνικής αντιπολίτευσης, ιδίως αναφορικά με τα συγκεκριμένα σχέδιά τους για το μέλλον, και άλλα μέσα για την υποστήριξη ανεξαρτήτων οργανώσεων και οργανώσεων της κοινωνίας των πολιτών.
<P>
Η Προεδρία της Ευρωπαϊκής Ένωσης εξέφρασε σε επίσημη δήλωση την λύπη της για την ενέργεια της κυβέρνησης της Κούβας να εμποδίσει τις επονομαζόμενες «Κυρίες στα λευκά» να μεταβούν στο Στρασβούργο για να λάβουν από το Ευρωπαϊκό Κοινοβούλιο το βραβείο Ζαχάρωφ 2005 για την πνευματική ελευθερία.
<P>
Τέτοιες περιπτώσεις, όπως και η άρνηση της κυβέρνησης να επιτρέψει στον Osvaldo Payá να ταξιδέψει τον Δεκέμβριο για να λάβει μέρος σε ένα φόρουμ ΜΚΟ για την ελευθερία έκφρασης, καθιστούν σαφές ότι οι αρχές της Κούβας περιφρονούν το δικαίωμα ελεύθερης κυκλοφορίας των πολιτών τους που περιλαμβάνεται στο άρθρο 13 της Οικουμενικής Διακήρυξης για τα Ανθρώπινα Δικαιώματα. Το Συμβούλιο εκφράζει επίσης τη λύπη του γιατί δεν σημειώθηκε περαιτέρω πρόοδος ως προς την απελευθέρωση πολιτικών κρατουμένων και κατήγγειλε τη σύλληψη και άλλων μελών της ειρηνικής αντιπολίτευσης το περασμένο καλοκαίρι και τα μέτρα που έλαβαν οι αρχές της Κούβας για να περιορίσουν την ελεύθερη έκφραση γνώμης, το δικαίωμα του συνέρχεσθαι και την ελευθερία του Τύπου.
<SPEAKER ID="81" LANGUAGE="ES" NAME="José Ignacio Salafranca Sánchez-Neyra," AFFILIATION="εξ ονόματος της Ομάδας PPE-DE">
<P>
Συνεπώς, το ψήφισμα δηλώνει ότι αυτά τα γεγονότα αποθαρρύνουν τη φιλοδοξία μας να βελτιώσουμε τις σχέσεις μεταξύ της Ευρωπαϊκής Ένωσης και της Κούβας που είναι ο βασικός στόχος των αλλαγών στην κοινή θέση που διατύπωσε τον Ιανουάριο του 2005 το Συμβούλιο, και καλεί το Συμβούλιο, κύριε Προεδρεύων του Συμβουλίου, να ενεργήσει ανάλογα.
<SPEAKER ID="82" LANGUAGE="ES" NAME="Raimon Obiols i Germà," AFFILIATION="εξ ονόματος της Ομάδας PSE">
<SPEAKER ID="83" LANGUAGE="" NAME="" AFFILIATION="Αντιπροέδρου">
<SPEAKER ID="84" LANGUAGE="ES" NAME="Raül Romeva i Rueda," AFFILIATION="εξ ονόματος της Ομάδας Verts/ALE">
<P>
Στη συγκεκριμένη περίπτωση που εξετάζουμε, η άρνηση του καθεστώτος να επιτρέψει στις «Κυρίες στα Λευκά» να εξέλθουν από τη χώρα για να παραλάβουν το Βραβείο Ζαχάρωφ αποτελεί άλλο ένα παράδειγμα αυτής της ανησυχητικής κατάστασης. Ωστόσο, όπως έχει ήδη αναφερθεί, η πολιτική του αποκλεισμού και της απομόνωσης, στην οποία έχει εκτεθεί η Κούβα από διάφορες δυτικές δυνάμεις για δεκαετίες, έχει απλά ενισχύσει τη θέση των σκληροπυρηνικών ομάδων του καθεστώτος. Χαίρομαι επομένως που, τον Ιούνιο του 2005, το Συμβούλιο της Ευρωπαϊκής Ένωσης αποφάσισε να προσφέρει για άλλη μία φορά στην Κούβα μία ευκαιρία για πολιτικό διάλογο. Η πρόθεση εδώ, μεταξύ άλλων, ήταν να αρχίσει να προετοιμάζεται το έδαφος για αυτό που πολλοί από εμάς ελπίζουμε ότι θα είναι μια επικείμενη μετάβαση στη δημοκρατία.
<SPEAKER ID="85" LANGUAGE="ES" NAME="Willy Meyer Pleite," AFFILIATION="εξ ονόματος της Ομάδας GUE/NGL">
<P>
Η Ευρωπαϊκή Ένωση πρέπει να αντιμετωπίσει την Κούβα με τον ίδιο τρόπο όπως οποιαδήποτε άλλη χώρα στον κόσμο. Πρέπει να διατηρήσουμε μια θέση που θα επιτρέψει την ύπαρξη μιας ατζέντας για κοινή συζήτηση, η οποία θα εξετάσει όλα τα θέματα. Πρέπει, φυσικά, να απαιτήσουμε καταρχάς να άρουν οι Ηνωμένες Πολιτείες τον αποκλεισμό της νήσου της Κούβας. Ασφαλώς, πρέπει να συζητήσουμε το όλο θέμα της αίτησης έκδοσης του τρομοκράτη Posada Carriles και, φυσικά, να συμπεριληφθεί στην Ιβηροαμερικανική Σύνοδο Κορυφής οτιδήποτε σχετίζεται με τα όσα συζητήθηκαν στην Ιβηροαμερικανική Σύνοδο Κορυφής μεταξύ της Ευρωπαϊκής Ένωσης και της Κούβας.
<SPEAKER ID="86" LANGUAGE="IT" NAME="Alessandro Battilocchio (NI ). –" AFFILIATION="">
<P>
Τον Ιανουάριο 2005, το Συμβούλιο προχώρησε σε ορισμένα ανοίγματα, προσδοκώντας μια διαφορετική στάση. Οι ελπίδες διαψεύσθηκαν πλήρως: η ελευθερία έκφρασης αποτελεί δυστυχώς ακόμη μια χίμαιρα, όπως αποδεικνύει η άρνηση να επιτραπεί στις «Κυρίες στα Λευκά» να παραστούν στην απονομή του βραβείου Ζαχάρωφ 2005.
<SPEAKER ID="87" LANGUAGE="PT" NAME="José Ribeiro e Castro (PPE-DE )." AFFILIATION="Damas de Blanco">
<P>
   – Κύριε Πρόεδρε, κυρίες και κύριοι, απευθύνθηκα αρκετές φορές σε αυτό το Σώμα για να προειδοποιήσω σχετικά με τη δυστυχία στην Κούβα, ειδικά των ανθρώπων που συνεχίζουν να αγωνίζονται ειρηνικά για τη δημοκρατία και τα ανθρώπινα δικαιώματα. Δυστυχώς, η θλιβερή πραγματικότητα ορίζει ότι πρέπει να εκδώσουμε νέες καταδίκες και διαμαρτυρίες. Κατά τη διάρκεια της τελευταίας συνόδου της ολομέλειας του περασμένου έτους, διαπιστώσαμε τα επίπεδα μισαλλοδοξίας στα οποία βυθίστηκε το καθεστώς του Φιντέλ Κάστρο. Απαγορεύθηκε σε μια ομάδα γυναικών που το μόνο τους έγκλημα ήταν ότι ζητούσαν την ελευθερία των συζύγων και των γιων τους, οι οποίοι είναι πολιτικοί κρατούμενοι από τον Μάρτιο του 2003 όταν λήφθηκαν σκληρότερα μέτρα εναντίον τους, να προσέλθουν στο Κοινοβούλιο για να δεχθούν το Βραβείο Ζαχάρωφ, καθώς και τα δικά μας εγκώμια και τα μηνύματα σεβασμού από τον λαό της Ευρώπης.
<P>
Δυστυχώς, αυτή η απόφαση και η στάση που την προκάλεσε δεν αποτελούν έκπληξη. Ο Oswaldo Payá, νικητής του Βραβείου Ζαχάρωφ το 2002, επίσης δεν κατάφερε επανειλημμένως να έλθει στην Ευρώπη για να μας πει αυτοπροσώπως τι συμβαίνει πραγματικά στην Κούβα και να συζητήσει την κατάσταση μαζί μας. Το Κοινοβούλιο, συνεπώς, διατηρεί ανοικτή πρόσκληση προς εκείνον ώστε να έλθει αμέσως μόλις του επιτραπεί. Τώρα θα επεκτείνουμε αυτή την πρόσκληση στις και θα διεξαγάγουμε εκστρατεία για να μπορέσουν να έλθουν και να δεχθούν τα θερμά εγκώμιά μας και εκφράσεις αλληλεγγύης αυτοπροσώπως. Θα μπορούσαμε ίσως να απονείμουμε το βραβείο στην Αβάνα, αλλά αυτό δεν θα μας ικανοποιούσε. Αυτή θα έπρεπε να είναι η ελάχιστη απαίτησή μας, αλλά πρέπει πάντα να ζητάμε περισσότερα. Δεν πρέπει να δεχόμαστε προσωρινές ή ύπουλες χειρονομίες, ούτε πρέπει να υποκλινόμαστε στις ιδιοτροπίες της δικτατορίας.
<P>
Πρέπει να δοθεί ένα δημόσιο βήμα στον Oswaldo Payá και στις προκειμένου να εκφράσουν το μήνυμα της ειρηνικής εκστρατείας τους για την ελευθερία και τη δικαιοσύνη. Οι πολίτες της Ευρώπης, και ειδικά οι νέοι, πρέπει να ενημερωθούν για την ιστορία τους και για τον υποδειγματικό αγώνα τους για τα ανθρώπινα δικαιώματα.
<SPEAKER ID="88" LANGUAGE="ES" NAME="Miguel Angel Martínez Martínez (PSE ). –" AFFILIATION="">
<P>
Την περασμένη εβδομάδα, κατά τη συζήτηση για την αναπηρία και την ανάπτυξη, επισημάναμε το γεγονός ότι, το 2005, 208 000 τυφλοί από αυτές τις χώρες υποβλήθηκαν σε δωρεάν επεμβάσεις στην Κούβα. Αυτό μπορεί να μην είναι σημαντικό εδώ, αλλά είναι πολύ σημαντικό για τους ανθρώπους των οποίων η όραση αποκαταστάθηκε και για τις χώρες τους. Το γεγονός ότι υπάρχουν περισσότεροι από 20 000 κουβανοί γιατροί και σχεδόν άλλοι τόσοι γυμναστές και εκπαιδευτικοί που εργάζονται σε αυτό το ίδιο πεδίο της αλληλεγγύης του Νότου αποδεικνύει κάτι που πολλοί εδώ αρνούνται ή αποσιωπούν, αλλά η προκατειλημμένη προσέγγισή τους, η οποία οδηγεί σε ψηφίσματα όπως αυτό, ζημιώνει την εικόνα της Ευρωπαϊκής Ένωσης μεταξύ των χωρών και των λαών του Νότου που αισθάνονται σεβασμό και ευγνωμοσύνη προς την Κούβα.
<SPEAKER ID="89" LANGUAGE="NL" NAME="Erik Meijer (GUE/NGL ). –" AFFILIATION="">
<SPEAKER ID="90" LANGUAGE="NL" NAME="Frank Vanhecke (NI ). –" AFFILIATION="">
<P>
   Κύριε Πρόεδρε, το γεγονός ότι η κατάσταση των ανθρωπίνων δικαιωμάτων σε αυτό το μουσείο σταλινισμού, την κομουνιστική δικτατορία που ονομάζεται Κούβα, έχει επιδεινωθεί, αποτελεί ασφαλώς ντροπή, αλλά θα ήθελα να επιστήσω την προσοχή του Κοινοβουλίου στον δικό μας ευρωπαίο Επίτροπο, τον βέλγο ευρωπαίο Επίτροπο Louis Michel, ο οποίος μπορεί να κατηγορηθεί εν μέρει γι’ αυτό. Ο Louis Michel ήταν εκείνος που, πριν από λίγο καιρό, μετά από μια κοινωνική τετραήμερη επίσκεψη στην Αβάνα, συμβούλευσε το Ευρωπαϊκό Συμβούλιο, με έντονο τρόπο, να μην επιβάλει διπλωματικές κυρώσεις.
<P>
Ο Louis Michel ήταν επίσης εκείνος που ανταπάντησε στις οργανώσεις για την προστασία των ανθρωπίνων δικαιωμάτων ότι δεν θα έπρεπε να προκαλούν το καθεστώς του Φιντέλ Κάστρο. Ενώ, για παράδειγμα, η οργάνωση Human Rights Watch κάλεσε μετ’ επιτάσεως την Ευρωπαϊκή Ένωση να μην ομαλοποιήσει τις οικονομικές σχέσεις της με την Κούβα τουλάχιστον μέχρι να ελευθερωθούν οι πολιτικοί κρατούμενοι και να εφαρμοστούν δημοκρατικές μεταρρυθμίσεις, ο κ. Michel δήλωσε ότι ήταν υπέρ μιας άνευ όρων επέκτασης της Συμφωνίας του Κοτονού ώστε να συμπεριλάβει την Κούβα. Η αλήθεια είναι, βέβαια, ότι ο Louis Michel διατηρεί φιλικές σχέσεις με τους Αδόλφους Χίτλερ, τους Στάλιν και τους Μάο της εποχής μας, διότι αυτό ακριβώς είναι ο Φιντέλ Κάστρο. 
<SPEAKER ID="91" LANGUAGE="SK" NAME="Peter Šťastný (PPE-DE )." AFFILIATION="">
<P>
Η Ευρώπη θα μπορούσε να δώσει ένα καλό παράδειγμα. Ως βουλευτής του Ευρωπαϊκού Κοινοβουλίου, ο οποίος, μαζί με τους συναδέλφους μου, κυρία Pleštinská και κύριο Gaľa, ανέλαβε τη φροντίδα ενός κουβανού πολιτικού κρατουμένου, θα ήθελα να ασκηθεί μεγαλύτερη πίεση στον Φιντέλ Κάστρο μέσω της διεθνούς κοινής γνώμης. Θα ήθελα να πιστεύω ότι μία από τις πρώτες αποφάσεις που θα ληφθούν υπό το βάρος της κοινής γνώμης θα είναι η ελευθέρωση των πολιτικών κρατουμένων που υπόκεινται κακομεταχείριση και εκτίθενται σε απάνθρωπες συνθήκες στις φυλακές.
<P>
Αυτός είναι ένας από τους λόγους για τον οποίο υποστηρίζω το σχέδιο ψηφίσματος σχετικά με τη θέση της Ευρωπαϊκής Ένωσης έναντι της κουβανικής κυβέρνησης, στο οποίο η παράγραφος 9 αφορά τις κυρώσεις που επιβάλλονται εκ νέου στην Κούβα από το Συμβούλιο της Ευρωπαϊκής Ένωσης. Δεν γνωρίζω γιατί οι κυρώσεις ανεστάλησαν προσωρινά στις 31 Ιανουαρίου 2005, καθώς η παράγραφος 1 του σχεδίου δηλώνει σαφέστατα ότι η Κούβα δεν έχει επιτύχει σημαντική βελτίωση στον τομέα των ανθρωπίνων δικαιωμάτων από το 2003. Ήταν ανταμοιβή για την αδιαφορία που επέδειξε ή εμπλέκονται άλλα συμφέροντα;
<SPEAKER ID="92" LANGUAGE="NL" NAME="Margrietus van den Berg (PSE ). –" AFFILIATION="">
<P>
   Κύριε Πρόεδρε, το 2005 οι ίδιοι οι Κάστρο και Ροκ ήταν οι πρώτοι που έθεσαν το θέμα της μετά Κάστρο Κούβας. Στο μεταξύ, ο λαός της Κούβας έχει κουραστεί να παλεύει για να κρατήσει το κεφάλι του έξω από το νερό και οι ζωές των μικρών ομάδων Κουβανών που έχουν το θάρρος να δραστηριοποιηθούν πολιτικά ή κοινωνικά γίνονται κόλαση. Η Ευρώπη πρέπει να μιλήσει με μία φωνή στην Αβάνα κατά των σοβαρών παραβιάσεων των ανθρωπίνων δικαιωμάτων και υπέρ ενός διαλόγου με τις αρχές για τις πολιτικές και οικονομικές μεταρρυθμίσεις που δεν θα επιτρέψουν να μείνουν ανεκμετάλλευτα τα επιτεύγματα στους τομείς της υγειονομικής περίθαλψης και της εκπαίδευσης που σημειώθηκαν στα πρώτα πέντε χρόνια της επανάστασης.
<P>
Ήμουν στην Κούβα τον Ιανουάριο, από όπου οι Damas de Blanco στέλνουν τους θερμότερους χαιρετισμούς τους και τις ευχαριστίες τους για το βραβείο που τους απονεμήθηκε. 
<SPEAKER ID="93" LANGUAGE="HU" NAME="András Gyürk (PPE-DE ). –" AFFILIATION="">
<P>
   «Η τυραννία φοβάται πιο πολύ εκείνους που ασκούν την ελευθερία» – η φράση του José Martín, ενός ήρωα του 19ου αιώνα που αγωνίστηκε για την ανεξαρτησία της Κούβας, είναι ακόμα και σήμερα τόσο επίκαιρη όσο ήταν και όταν την είπε ο ίδιος. Μπορούμε επίσης να προσθέσουμε ότι εκτός από τους αντιπάλους της, μια δικτατορία φοβάται επίσης εκείνους που ασκούν την ελευθερία σε άλλες χώρες. Ως εκ τούτου, εμείς, ως αντιπρόσωποι των ευρωπαϊκών δημοκρατιών, πρέπει να έχουμε επίγνωση της εξαιρετικά μεγάλης ευθύνης που φέρουμε όταν συζητούμε για ένα από τα τελευταία κομμουνιστικά καθεστώτα.
<P>
Έχει ήδη καταστεί σαφές ότι η περυσινή άρση των μέτρων καταναγκασμού που λήφθηκαν κατά της Κούβας δεν κατάφερε να επιφέρει τα επιθυμητά αποτελέσματα, παρά μόνο επέτρεψε στην κουβανική κυβέρνηση να εντείνει την καταπίεση. Οι συλλήψεις ήταν συνεχείς και το 2005 περίπου 30 μέλη της αντιπολίτευσης φυλακίστηκαν, γεγονός που σημαίνει ότι τώρα ο αριθμός όσων κρατούνται για πολιτικούς λόγους, συχνά υπό απάνθρωπες συνθήκες, έχει υπερβεί τους 300. Κατά συνέπεια, οι εικόνες μιας κωμικής δικτατορίας με ηγέτη έναν αστείο επαναστάτη του σαλονιού είναι ψεύτικες. Στο μεταξύ, οι ξένοι παρατηρητές δεν επιτρέπεται να ταξιδέψουν στη χώρα, γεγονός που βίωσα πρόσφατα κι εγώ. Πέρυσι, όπως συνέβη και με πολλούς άλλους συναδέλφους βουλευτές, απορρίφθηκε η αίτησή μου για θεώρηση της εισόδου μου στη χώρα προκειμένου να συμμετάσχω σε συνάντηση της αντιπολίτευσης. Σε περίπτωση που δεν το γνωρίζαμε μέχρι τώρα, μπορούμε τώρα να μάθουμε το γεγονός ότι μια δικτατορία –είτε προέρχεται από τον δεξιό είτε από τον αριστερό χώρο– δεν επιτρέπει συμβιβασμούς. Αυτός είναι άλλος ένας λόγος για τον οποίο δεν μπορούμε να υποστηρίξουμε την άρση των μέτρων καταναγκασμού.
<SPEAKER ID="94" LANGUAGE="" NAME="Filip Andrzej Kaczmarek (PPE-DE ). –" AFFILIATION="(PL) ">
<P>
Τη δεκαετία του 1980, οι πολωνοί κομμουνιστές απάντησαν στις οικονομικές κυρώσεις των ΗΠΑ, που επίσης θα είχαν υποτίθεται αρνητικές επιπτώσεις για τους πολωνούς πολίτες, ανακοινώνοντας, ως αντίποινα, ότι θα έστελναν χίλιους υπνόσακους στους άστεγους της Νέας Υόρκης. Ποια ήταν η αντίδραση των απλών πολιτών στην Πολωνία; Άρχισαν να κυκλοφορούν μικρές αγγελίες στον Τύπο, στις οποίες πρόσφεραν ανταλλαγές ευρύχωρων διαμερισμάτων στη Βαρσοβία για υπνόσακους στη Νέα Υόρκη. Πολλοί Κουβανοί φαίνεται ότι σκέπτονται με παρόμοιο τρόπο και η Αβάνα είναι πολύ πιο κοντά στη Νέα Υόρκη από ό,τι η Βαρσοβία.
<SPEAKER ID="95" LANGUAGE="SK" NAME="Anna Záborská (PPE-DE )." AFFILIATION="">
<P>
   Δύο γεγονότα του Δεκεμβρίου 2005 χαρακτηρίζουν την κατάσταση στην Κούβα: οι Κυρίες στα Λευκά κέρδισαν το Βραβείο Ζαχάρωφ για την ελευθερία της σκέψης. Οι κουβανικές αρχές τους απαγόρευσαν να φύγουν από τη χώρα και να παραλάβουν το βραβείο αυτοπροσώπως. Η ελευθερία της σκέψης δεν βραβεύεται στην Κούβα. Αυτή είναι μια ισχυρή απόδειξη ότι το βραβείο δόθηκε στα κατάλληλα άτομα. Το Βραβείο Ζαχάρωφ απονεμήθηκε στις συζύγους και στις μητέρες των κουβανών πολιτικών κρατουμένων που ήταν ένοχοι μόνο για την ελεύθερη σκέψη τους.
<SPEAKER ID="96" LANGUAGE="DE" NAME="Hans Winkler," AFFILIATION="Προεδρεύων του Συμβουλίου">
<SPEAKER ID="97" LANGUAGE="" NAME="Πρόεδρος." AFFILIATION="">
<P>
   Ολοκληρώνοντας τη συζήτηση, δηλώνω ότι έχω λάβει έξι προτάσεις ψηφίσματος(1) σύμφωνα με το άρθρο 108, παράγραφος 5 του Κανονισμού.
<P>
Η ψηφοφορία θα διεξαχθεί αύριο στις 11.00. 
<SPEAKER ID="98" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την προφορική ερώτηση προς το Συμβούλιο σχετικά με τις εθνικές δηλώσεις διαχείρισης – Ευθύνη των κρατών μελών σε ό,τι αφορά την εκτέλεση του προϋπολογισμού της Ευρωπαϊκής Ένωσης, του κ. Szabolcs Fazakas, του κ. Terence Wynn και του κ. Jan Mulder, εξ ονόματος της Επιτροπής Ελέγχου του Προϋπολογισμού (O-0102/2005 – B6-0347/2005). 
<SPEAKER ID="99" LANGUAGE="EN" NAME="Terence Wynn (PSE )," AFFILIATION="Συντάκτης">
<P>
Είναι επιτακτικό για τα κράτη μέλη να μας βοηθήσουν να διασφαλίσουμε ότι τα χρήματα των ευρωπαίων φορολογούμενων δαπανώνται σωστά. Οφείλω να ευχαριστήσω ειδικά τον Επίτροπο Kallas για τον τρόπο με τον οποίο ενθάρρυνε το Κοινοβούλιο, πείθοντας την Επιτροπή να λάβει υπόψη αυτές τις συστάσεις και να καταρτίσει έναν οδικό χάρτη με σκοπό την έκδοση θετικής δήλωσης αξιοπιστίας.
<P>
Ελπίζω ότι ο Προεδρεύων του Συμβουλίου θα μας δώσει σαφείς απαντήσεις στις έξι ερωτήσεις που τίθενται στην προφορική ερώτηση και ότι δεν θα μας δώσει τις απαντήσεις που μας έδωσε το Ecofin στις 8 Νοεμβρίου 2005. Ειλικρινά, αυτό δεν μας οδηγούσε προς τη σωστή κατεύθυνση. Θα ήθελα να απαντήσει και στην έβδομη ερώτηση, την οποία θα θέσω προφορικά: θα μπορούσε το Συμβούλιο να καθίσει και να συζητήσει αυτό το θέμα με το Κοινοβούλιο με την ελπίδα να βρεθεί μια λύση σε αυτό;
<SPEAKER ID="100" LANGUAGE="DE" NAME="Hans Winkler," AFFILIATION="Προεδρεύων του Συμβουλίου">
<P>
Όπως εσείς στο Ευρωπαϊκό Κοινοβούλιο, έτσι κι εμείς εκφράσαμε στο Συμβούλιο επανειλημμένα την απογοήτευσή μας για την κατάσταση, ειδικά ως προς τις διαδικασίες χορήγησης απαλλαγής. Μετά από διεξοδικές συζητήσεις στο Συμβούλιο και τα όργανά του, το Συμβούλιο υιοθέτησε στις 8 Νοεμβρίου συμπεράσματα για την ανακοίνωση της Επιτροπής σχετικά με τον οδικό χάρτη, και σας διαβεβαιώνω ότι αυτό δεν ήταν εύκολο.
<P>
Το Συμβούλιο προτρέπει τα κράτη μέλη να διεξαγάγουν διμερείς συζητήσεις με το Ελεγκτικό Συνέδριο για τα αποτελέσματα των ελέγχων DAS με σκοπό την επίλυση συστημικών προβλημάτων. Ζητεί από την Επιτροπή να υποβάλει έκθεση σχετικά με λύσεις για τα προβλήματα που είναι κοινά σε περισσότερα κράτη μέλη. Τέλος –και αυτό είναι ιδιαίτερα σημαντικό– το Ελεγκτικό Συνέδριο πρότεινε να καταλήξουν το Ευρωπαϊκό Συμβούλιο και το Κοινοβούλιο σε μία κοινή άποψη αναφορικά με τους κινδύνους που πρέπει να γίνονται αποδεκτοί στις σχετικές πράξεις.
<P>
Περνάω τώρα σε ένα θέμα που είναι πολύ σημαντικό για όλους μας. Υπάρχει ανάγκη απλούστευσης ως προς την εναρμόνιση των αρχών του ελέγχου, της νομοθεσίας και των απαιτήσεων του ελέγχου σε συνάρτηση με τις διατάξεις που πρέπει να εγκριθούν για την περίοδο προγραμματισμού 2007-2013. Το Συμβούλιο είναι της γνώμης ότι η απλούστευση δεν πρέπει σε καμία περίπτωση να οδηγήσει σε αύξηση των σημερινών διοικητικών και ελεγκτικών δαπανών. Αντίθετα, πρέπει να εξασφαλίσει ότι θα καταργηθούν οι πολλαπλοί εσωτερικοί έλεγχοι από τους διάφορους παράγοντες που εμπλέκονται στο πλαίσιο ελέγχου.
<P>
Καταλαβαίνω ότι περιμένατε περισσότερα από αυτήν την άποψη, είμαι όμως βέβαιος ότι θα συμφωνήσετε μαζί μου πως το ίδιο το κείμενο μπορεί να θεωρηθεί ένα ουσιαστικό και σημαντικό βήμα προόδου. Για να σημειωθεί περαιτέρω πρόοδος στο θέμα αυτό, το Συμβούλιο συμφώνησε να εξετάσει επ’ ευκαιρία της διαδικασίας χορήγησης απαλλαγής για το 2004 το σχέδιο δράσης της Επιτροπής για την κάλυψη των κενών του σημερινού πλαισίου ελέγχου. Τα συμπεράσματα του Συμβουλίου της 8ης Νοεμβρίου θα ακολουθήσουν, φυσικά, περαιτέρω βήματα το 2006.
<SPEAKER ID="101" LANGUAGE="EN" NAME="Siim Kallas," AFFILIATION="Αντιπρόεδρος της Επιτροπής">
<P>
   Κύριε Πρόεδρε, ήδη καθ’ όλη τη διάρκεια της θητείας αυτής της Επιτροπής έχουμε μια κοινή ανησυχία για την επίτευξη θετικής DAS. Αυτό δεν στάθηκε δυνατό. Πρόκειται για ένα πολύ τεχνικό θέμα με πολύ κακό πολιτικό αποτέλεσμα, γεγονός που φαίνεται ότι προσφέρει ένα καλό επιχείρημα σε όποιον θέλει να πει ότι τα χρήματα στην Ευρωπαϊκή Ένωση δεν δαπανήθηκαν δεόντως. Φυσικά, αυτό είναι απολύτως αναληθές.
<P>
Η Επιτροπή, λοιπόν, υποστήριξε θερμά την πρόταση που υποβλήθηκε στο Συμβούλιο από τον εισηγητή, κ. Wynn, και την Επιτροπή Ελέγχου του Προϋπολογισμού για την υποβολή μιας πολιτικής δήλωσης, μιας υπογραφής σε εθνικό επίπεδο, η οποία, κατά την άποψή μας, θα καλύψει αυτόν τον χαμένο κρίκο. Αυτή η πρόταση απορρίφθηκε τον περασμένο Νοέμβριο και τώρα πρέπει να σκεφτούμε τι θα κάνουμε στη συνέχεια, διότι το πρόβλημα θα συνεχίσει να υφίσταται.
<P>
Η Επιτροπή ενέκρινε ένα σχέδιο δράσης στις 17 Ιανουαρίου και το απέστειλε στο Συμβούλιο και στο Κοινοβούλιο. Το σχέδιο δράσης προσδιορίζει 16 συγκεκριμένες δράσεις σε όλα τα επίπεδα και σε όλους τους τομείς. Η δράση 5 συγκεκριμένα αφορά το θέμα της σημερινής συζήτησης και αναφέρει: «Τα κράτη μέλη πρέπει να ορίσουν ένα εθνικό όργανο συντονισμού ανά τομέα πολιτικής το οποίο να μπορεί (…) να παρέχει σε όλα τα ενδιαφερόμενα μέρη μια συνολική εικόνα της διαθέσιμης βεβαιότητας όσον αφορά τις ενέργειες της Επιτροπής υπό επιμερισμένη και έμμεση διαχείριση στο οικείο κράτος μέλος. Η συνεργασία μεταξύ των κρατών μελών είναι απαραίτητη για την ένταξη της διάταξης αυτής στην επικείμενη νομοθεσία και για την εξασφάλιση της εφαρμογής της μέσω κανόνων εφαρμογής και κατευθυντήριων γραμμών».
<SPEAKER ID="102" LANGUAGE="ES" NAME="José Javier Pomés Ruiz," AFFILIATION="εξ ονόματος της Ομάδας PPE-DE">
<P>
   Κύριε Πρόεδρε, στην πραγματικότητα περιμέναμε περισσότερα από εσάς, κύριε Winkler. Περιμέναμε περισσότερα από την αυστριακή Προεδρία σε αυτό το πλαίσιο. Δεν είναι η πρώτη φορά που το Κοινοβούλιο βλέπει το Συμβούλιο να υστερεί σε σχέση με αυτό που ζητάμε.
<P>
Τώρα εμείς οι Ευρωπαίοι έχουμε ένα σοβαρό πρόβλημα: στις δημοσιονομικές προοπτικές, το Κοινοβούλιο ήθελε να δαπανήσουμε 1,14%, αλλά ο Προεδρεύων του Συμβουλίου, ο κ. Μπλερ, μείωσε αυτό το ποσοστό στο 1,04%. Αυτό δίνει την εντύπωση ότι οι κοινοτικές πολιτικές, οι οποίες είναι τόσο αποτελεσματικές και έχουν συμβάλει τόσο πολύ στην πρόοδο της Ευρώπης, δεν υπόκεινται σε σωστή διαχείριση από την Ευρωπαϊκή Ένωση και ότι, επομένως, το καλύτερο που μπορούμε να κάνουμε είναι να μειώσουμε τον προϋπολογισμό, διότι δεν γίνεται σωστή διαχείριση. Σε αυτή την περίπτωση, αυτό που πρέπει να κάνουμε είναι να φροντίσουμε να μην υπάρχουν καθόλου ευρωπαϊκές πολιτικές, αλλά εθνικές πολιτικές: ας επανεθνικοποιήσουμε την κοινή γεωργική πολιτική, ας δαπανούμε στα κράτη μέλη. Πίσω από αυτό κρύβεται το γεγονός ότι για 10 χρόνια το Ελεγκτικό Συνέδριο λέει ότι δεν μπορεί να εγκρίνει τις ευρωπαϊκές οικονομικές καταστάσεις. Μα ποιες ευρωπαϊκές οικονομικές καταστάσεις, όταν το 80% του κοινοτικού προϋπολογισμού το διαχειρίζονται και το δαπανούν τα κράτη μέλη; Όταν μόνο το ένα πέμπτο το διαχειρίζονται οι Βρυξέλλες; Τι συμβαίνει; Ορισμένες εθνικές αρχές, οι οποίες θέλουν να πληρώνουν λιγότερα και οι οποίες θέλουν να έχουν οι κοινοτικές πολιτικές λιγότερους πόρους, τώρα που είμαστε μια Ευρώπη των 25 και πρόκειται να γίνουμε Ευρώπη των 27, μας λένε, «δεν δαπανείτε σωστά».
<P>
Ζητάμε να υπάρχει συνυπευθυνότητα, μια έγκριση, από οποιαδήποτε αρχή, είτε πρόκειται για τον Υπουργό Οικονομικών είτε για το αρμόδιο Ελεγκτικό Συνέδριο, η οποία θα επιβεβαιώνει ότι κάθε κράτος μέλος διαχειρίζεται τους λογαριασμούς με τον τρόπο που επιθυμούν οι ευρωπαίοι πολίτες, ούτως ώστε να μην κατηγορείται πάντα ο Αντιπρόεδρος Kallas ή η Επιτροπή Ελέγχου του Προϋπολογισμού· οι ευθύνες πρέπει να καταμερίζονται και οι υπεύθυνοι να αποκαλύπτονται.
<SPEAKER ID="103" LANGUAGE="HU" NAME="Szabolcs Fazakas," AFFILIATION="εξ ονόματος της Ομάδας PSE">
<P>
   . Ως Πρόεδρος της Επιτροπής Ελέγχου του Προϋπολογισμού και ως ένας εκ των αντιπροσώπων των νέων κρατών μελών, θα ήθελα να εκφράσω την ευγνωμοσύνη μου για την ευκαιρία της συζήτησης επί του θέματος των εθνικών δηλώσεων με τα μέλη της Επιτροπής και του Συμβουλίου. Ελπίζω πραγματικά ότι, ως αποτέλεσμα αυτής της συζήτησης, δεν θα λάβουμε απλά μια ήδη έτοιμη δήλωση από τον Υπουργό, κ. Winkler, αλλά και συγκεκριμένες απαντήσεις στις ερωτήσεις που υπέβαλε ο Terence Wynn και εμείς. Ελπίζουμε ότι θα λάβουμε τις απαντήσεις, καθώς το Ευρωπαϊκό Κοινοβούλιο είναι πολιτικά υπεύθυνο να βεβαιώσει τους πολίτες της Ευρωπαϊκής Ένωσης για την έννομη και ορθή αξιοποίηση των πόρων της Ευρωπαϊκής Ένωσης.
<P>
Με δεδομένο ότι το Ευρωπαϊκό Ελεγκτικό Συνέδριο δεν μπορεί να εκδώσει θετική δήλωση αξιοπιστίας (DAS) απουσία εθνικών δηλώσεων αξιοπιστίας, αρχίζει να αναπτύσσεται μια αρνητική κοινή γνώμη, σύμφωνα με την οποία τα ευρωπαϊκά κονδύλια χρησιμοποιούνται με αδιαφανή τρόπο και όχι πάντα σε συμμόρφωση με τους κανονισμούς. Για τον λόγο αυτό, η έκθεση που εκπονήθηκε από τον συνάδελφό μου Terence Wynn, η οποία υποστηρίζεται από τη μεγάλη πλειοψηφία του Κοινοβουλίου και επιβεβαιώνεται και από την έκθεση Böge σχετικά με τις δημοσιονομικές προοπτικές της Ευρωπαϊκής Ένωσης, άσκησε πιέσεις για την εισαγωγή της εθνικής δήλωσης αξιοπιστίας στην πορεία της διαδικασίας απαλλαγής πέρυσι. Επιπροσθέτως, μας ικανοποιεί το γεγονός ότι αυτό συμπεριελήφθη επίσης στον οδικό χάρτη προς ένα ολοκληρωμένο πλαίσιο εσωτερικού ελέγχου, ο οποίος ανακοινώθηκε από την Ευρωπαϊκή Επιτροπή και συγκεκριμένα από τον Αντιπρόεδρο, Siim Kallas. Αυτή η μεταρρύθμιση, η οποία αφορά το Κοινοβούλιο, την Επιτροπή και το Ευρωπαϊκό Ελεγκτικό Συνέδριο, βασίζεται στην αμοιβαία εμπιστοσύνη και στη στενή συνεργασία, αλλά εκτός από αυτό, χρειαζόμαστε και την υποστήριξη του Συμβουλίου και της Προεδρίας, διότι ορισμένα κράτη μέλη συνεχίζουν να αρνούνται την εισαγωγή των εθνικών δηλώσεων αξιοπιστίας. Ως αντιπρόσωπος της Ουγγαρίας, θα ήθελα επίσης να επιστήσω την προσοχή στο γεγονός ότι τα νέα κράτη μέλη όχι μόνο είχαν προετοιμαστεί για την αποδοχή του κοινοτικού κεκτημένου και για τη λήψη των διαρθρωτικών ταμείων, αλλά γνώριζαν επίσης ότι έπρεπε να καταρτίσουν τα συστήματα πληρωμών και ελέγχου τους σύμφωνα με τις αρχές της νομιμότητας και της συμμόρφωσης με τους κανονισμούς. Συνεπώς, δεν θα ήταν δύσκολο για αυτές τις χώρες να συμμορφωθούν με τις προσδοκίες του Ευρωπαϊκού Κοινοβουλίου και της Επιτροπής, διότι με αυτόν τον τρόπο θα συνέβαλλαν σε μια Ευρώπη που λειτουργεί πιο αποδοτικά, καθώς και με πιο ρυθμισμένο και διαφανή τρόπο. 
<SPEAKER ID="104" LANGUAGE="NL" NAME="Jan Mulder," AFFILIATION="εξ ονόματος της Ομάδας ALDE">
<P>
   . Κύριε Πρόεδρε, το ψήφισμα επί του οποίου συζητούμε σήμερα είναι αυτονόητο. Αποτελεί άμεσο αποτέλεσμα του ψηφίσματος του κ. Wynn σχετικά με την απαλλαγή το 2003. Είναι σημαντικό να αποκτήσουμε καλύτερο έλεγχο των κοινοτικών πόρων. Όλοι γνωρίζουμε ότι το Ελεγκτικό Συνέδριο δεν έχει καταφέρει να εκδώσει θετική δήλωση αξιοπιστίας τα τελευταία 11 χρόνια. Είναι υπέρ της Επιτροπής το γεγονός ότι ενέκρινε τις συστάσεις του Κοινοβουλίου σχεδόν στο σύνολό τους. Αυτό θα πρέπει να επικροτηθεί.
<P>
Τα κράτη μέλη, δυστυχώς, έχουν διαφορετική άποψη και πολύ πιο αδιαφανή και γι’ αυτό ακριβώς η σημερινή συζήτηση γίνεται κυρίως με το Συμβούλιο. Οφείλω να ομολογήσω ότι δεν με κέρδισαν απολύτως οι απαντήσεις και οι παρατηρήσεις του κ. Winkler σήμερα. Στην πραγματικότητα, αυτό που απαιτούμε σε αυτό το ψήφισμα δεν διαφέρει και πολύ από αυτό που ήδη συμβαίνει σε ορισμένες περιπτώσεις. Θα θέλαμε να παραπέμψουμε στην προηγούμενη δήλωση στην οποία ζητούμε να υπογράφει τη δήλωση η ανώτατη πολιτική αρχή.
<P>
Σε αυτό το ψήφισμα, δεν προχωρούμε πέρα από τις δηλώσεις σε κατώτερο επίπεδο. Αν μελετήσουμε την ισχύουσα πρακτική στις γεωργικές δαπάνες, υπάρχουν ήδη όργανα πιστοποίησης που εποπτεύουν τους οργανισμούς πληρωμών ανεξάρτητα και διενεργούν ανεξάρτητους ελέγχους. Δεν καταλαβαίνω γιατί τα κράτη μέλη μπορούν να το δεχθούν αυτό στον τομέα των γεωργικών δαπανών, αλλά όχι σε όλους τους τομείς των δημοσιονομικών δαπανών, όπως στις διαρθρωτικές δαπάνες. Η σημερινή συζήτηση φέρνει μαζί της και κάποιες δεσμεύσεις. Υποθέτω ότι το Συμβούλιο γνωρίζει το ψήφισμα Böge σχετικά με τις δημοσιονομικές προοπτικές.
<SPEAKER ID="105" LANGUAGE="NL" NAME="Bart Staes," AFFILIATION="εξ ονόματος της Ομάδας Verts/ALE.">
<P>
   Κύριε Πρόεδρε, εδώ πρόκειται για μια συζήτηση που διεξαγάγεται, πρώτα απ’ όλα, με το Συμβούλιο. Πρέπει να πω ότι θεωρώ την απόδοση του Υπουργού απογοητευτική, καθώς δεν απάντησε πραγματικά στην ερώτησή μας και μάλιστα σε μια εποχή που η εμπιστοσύνη στην Ευρωπαϊκή Ένωση βρίσκεται σε κατώτερο επίπεδο από κάθε άλλη φορά. Αύριο, η Επίτροπος Wallström θα υποβάλει ένα Λευκό Βιβλίο σχετικά με την επικοινωνία ως μέσο ενίσχυσης της εμπιστοσύνης στην ΕΕ, αλλά, κατά την άποψή μου, ούτε χίλια λευκά βιβλία ή χίλια μέτρα δεν μπορούν να αλλάξουν κάτι αν η Ευρωπαϊκή Ένωση δεν μπορεί να δαπανήσει τους πόρους της με συνετό τρόπο.
<P>
Γι’ αυτό σας ρωτώ, για άλλη μία φορά, γιατί οργανώνετε οργανωμένη ανευθυνότητα εδώ; Γιατί εσείς, το Συμβούλιο, κάνετε τα κράτη μέλη να δαπανούν το 80% των ευρωπαϊκών πόρων αντί να διασφαλίζετε ότι τα μεμονωμένα κράτη μέλη και οι περιφέρειες, όταν είναι υπεύθυνα να το πράξουν, θα μπορούν να πουν ότι οι πόροι που δαπανούν εποπτεύονται δεόντως και ότι οι πόροι δαπανώνται συνετά; Δεν μπορώ να καταλάβω γιατί το Συμβούλιο δεν μπορεί να ενεργήσει σύμφωνα με τις απαιτήσεις του Κοινοβουλίου όσον αφορά αυτό το θέμα. Πιστεύω ότι προκαλείτε τεράστια δυσκολία σε αυτό το Σώμα. 
<SPEAKER ID="106" LANGUAGE="EN" NAME="Jeffrey Titford" AFFILIATION="εξ ονόματος της Ομάδας IND/DEM.">
<P>
   , Εθνικές δηλώσεις διαχείρισης! Κύριε Πρόεδρε, θα ήθελα να ρωτήσω τον κ. Kallas, θα είναι και αυτές όπως οι ίδιοι λογαριασμοί της ΕΕ, στους οποίους οι γενικοί διευθυντές της Επιτροπής εγκρίνουν τα αντίστοιχα τμήματά τους με επιφυλάξεις, διότι δεν έχουν την παραμικρή ιδέα σχετικά με το πού πήγαν τα χρήματα; Διότι αν είναι έτσι, μου φαίνεται ότι μοιάζει κάπως με την προσπάθεια να διορθωθεί μια κομμένη αρτηρία με αυτοκόλλητο επίδεσμο: είναι πολύ λίγο και πολύ αργά.
<P>
Όπως όλοι γνωρίζουν, δεν πιστεύω στην Ευρωπαϊκή Ένωση, τη θεωρώ εχθρό της δημοκρατίας και προσεγγίζω αυτό το θέμα από την αντίθετη κατεύθυνση. Κανένα κράτος δεν θα έπρεπε να ξοδεύει τα χρήματα των φορολογουμένων σε ένα διεφθαρμένο σύστημα. Μετά από 11 μακρά έτη κατά τη διάρκεια των οποίων οι λογαριασμοί της ΕΕ απορρίπτονταν από τους ίδιους τους εσωτερικούς ελεγκτές της, αυτή η διστακτική προσπάθεια αλλαγής του συστήματος μου φαίνεται σαν να ρίχνει κανείς τεράστιες ποσότητες σκόνης χρυσού μέσα από κόσκινο σκεπτόμενος «ίσως θα ήταν καλύτερα να προσπαθήσουμε να βουλώσουμε μερικές τρύπες». Κανείς δεν σκέφτεται αν είναι φρόνιμο καν το να ρίχνει τη σκόνη μέσα από το κόσκινο και πολύ απλά ο τρόπος για να σταματήσει να χάνεται η σκόνη είναι να σταματήσει κανείς να τη ρίχνει.
<SPEAKER ID="107" LANGUAGE="" NAME="Πρόεδρος." AFFILIATION="">
<P>
   Κύριε Titford, σας καλώ να επανέλθετε στην τάξη. Σε δύο περιπτώσεις κατηγορήσατε τα ευρωπαϊκά θεσμικά όργανα για εγκλήματα. Είπατε «απάτη» και «διαφθορά» δύο φορές. Σας παρακαλώ στο μέλλον να έχετε υπόψη ότι, σε αυτό το Κοινοβούλιο, οι κατηγορίες εις βάρος ατόμων ή θεσμών για εγκλήματα πρέπει να υποστηρίζονται με αποδείξεις. Διαφορετικά, κάνετε κατάχρηση της ελευθερίας του λόγου των βουλευτών του Κοινοβουλίου. 
<SPEAKER ID="108" LANGUAGE="DE" NAME="Hans-Peter Martin (NI ). –" AFFILIATION="">
<P>
   Κύριε Πρόεδρε, όταν το Σώμα συζητάει για οικονομικά ζητήματα, δεν συμβαίνει συχνά να είμαι λιγότερο ευθύς από τους προηγούμενους ομιλητές. Δεν τολμώ καν να ονειρευτώ αυτήν την εθνική ευθύνη, ωστόσο δεν ξέχασα, κύριε Winkler, τι είπε ο Καγκελάριός σας –που είναι και δικός μου– όταν βρισκόταν στη θέση που είσαστε τώρα εσείς εδώ στο Σώμα για το θέμα των επιδοτήσεων με κοινοτικούς πόρους. Ο Καγκελάριος Schüssel είπε υπό την ιδιότητά του ως Προέδρου του Συμβουλίου τα εξής: «Είναι σωστό να δημοσιεύονται τέτοιες πληροφορίες προκειμένου ο κόσμος να ξέρει συγκεκριμένα ποιος επωφελήθηκε». Επαναλαμβάνω: «Είναι σωστό να δημοσιεύονται τέτοιες πληροφορίες» – δημοσιεύστε τις λοιπόν!
<P>
Σε μερικά κράτη μέλη που έχουν πολύ πιο κριτική αντιμετώπιση για πολλά θέματα, όπως π.χ. το Ηνωμένο Βασίλειο, αυτό είναι αυτονόητο. Κάντε λοιπόν την Αυστρία ένα λαμπρό παράδειγμα προς μίμηση και πείτε μας επιτέλους τι θα γίνει με το 80%! Ποιος θα πάρει τι, πόσα και πότε;
<P>
Το δεύτερο αίτημά μου ίσως να σας φανεί πιο εύκολο: συνταχθείτε με την πολιτική σας Ομάδα και συγκεκριμένα με την κ. Gräßle, που φέρνει στον νέο δημοσιονομικό κανονισμό μεταρρυθμίσεις, με τις οποίες θα μπορούμε πραγματικά να εργαστούμε και οι οποίες θα σας δώσουν τη δυνατότητα να αποκρούσετε πολύ εύκολα την αδικαιολόγητη κριτική – με την προϋπόθεση ότι θα αποκτήσετε μεγαλύτερη διαφάνεια. 
<SPEAKER ID="109" LANGUAGE="PT" NAME="Paulo Casaca (PSE )." AFFILIATION="">
<P>
Τέλος, θα ήθελα να πω λίγα λόγια σχετικά με την πληροφόρηση για το ποιος έχει λάβει κοινοτικά κονδύλια. Υπέβαλα αυτό το αίτημα σε μια έκθεση που εκπόνησα πριν από αρκετά χρόνια και χαίρομαι που ο κ. Kallas ακολούθησε αυτή την πρωτοβουλία. Ελπίζω, όταν επικρίνετε τους πολιτικούς για έλλειψη διαφάνειας, να θυμάστε ότι το Κοινοβούλιο ζήτησε αυτή τη διαφάνεια αρκετά χρόνια πριν σε μια έκθεση που εγώ εκπόνησα. 
<SPEAKER ID="110" LANGUAGE="DE" NAME="Hans Winkler," AFFILIATION="Προεδρεύων του Συμβουλίου">
<P>
   Κύριε Πρόεδρε, κυρίες και κύριοι, άκουσα πολύ προσεκτικά τα σχόλιά σας και φυσικά θα διαβιβάσω στο Συμβούλιο τις απόψεις που διατυπώσατε. Θα ήθελα όμως να επαναλάβω κάτι: βρίσκομαι εδώ για να εκπροσωπήσω το Συμβούλιο και τα κράτη μέλη, πράγμα που σημαίνει πως οι απόψεις που διατυπώνονται εδώ από την Προεδρία του Συμβουλίου αντανακλούν μία ομόφωνη απόφαση στο Συμβούλιο. Λυπάμαι αν απογοήτευσα ορισμένους από εσάς, όμως δεν μπορώ να πω κάτι παραπάνω στην παρούσα φάση. Μπορώ όμως να επαναλάβω –και ελπίζω ότι θα έχετε την καλοσύνη να το δεχτείτε– ότι συμφωνήσαμε να εξετάσουμε, επ’ ευκαιρία της χορήγησης απαλλαγής για το 2004, το σχέδιο δράσης της Επιτροπής. Επίσης, μπορώ να επιβεβαιώσω ότι το Συμβούλιο θα συνεχίσει να υποστηρίζει τις προσπάθειες της Επιτροπής να συμβάλει ενεργά στη δημοσιονομική διαχείριση σε όλα τα επίπεδα.
<SPEAKER ID="111" LANGUAGE="EN" NAME="Siim Kallas," AFFILIATION="Αντιπρόεδρος της Επιτροπής">
<P>
Όπως ανέφερα νωρίτερα, η Επιτροπή γνωρίζει πλήρως τους τομείς της ίδιας της Επιτροπής στους οποίους το Ελεγκτικό Συνέδριο βρήκε πολλά λάθη στις εσωτερικές πολιτικές και στην έρευνα και ανάπτυξη. Το σχέδιο δράσης περιλαμβάνει 16 δράσεις, μόνο μία εκ των οποίων έχει ως άμεσο στόχο τα κράτη μέλη. Εντούτοις, ελπίζω ότι αυτή η συνεργασία θα αποδώσει καρπούς.
<SPEAKER ID="112" LANGUAGE="EN" NAME="Jeffrey Titford (IND/DEM ). –" AFFILIATION="">
<P>
   Κύριε Πρόεδρε, θα ήθελα να θέσω ένα διαδικαστικό ζήτημα δυνάμει του άρθρου 145 του Κανονισμού. Φοβάμαι ότι υπάρχει μια παρεξήγηση σχετικά με τον λόγο για τον οποίο βρισκόμαστε εδώ. Νόμιζα ότι μιλούσαμε για τις κατευθυντήριες γραμμές διαχείρισης και ο λόγος για τον οποίο ζητούσαμε να θεσπιστούν αυτές οι κατευθυντήριες γραμμές ήταν επειδή έχουν χαθεί χρήματα.
<P>
Ως μέλος της Επιτροπής Ελέγχου του Προϋπολογισμού, ο ρόλος μου ήταν πάντα να εξετάζω πού χάθηκαν χρήματα ή έγινε κακοδιαχείριση και πού έγιναν λάθη – η φράση που μόλις χρησιμοποίησε ο κ. Kallas. Όλη η δουλειά μου βασίστηκε στην υπόθεση ότι ο λόγος για τον οποίο ζητούμε αυτές τις δηλώσεις ήταν ότι τα κράτη μέλη θα εξέταζαν από πού προήλθε η σπατάλη και η απάτη και ίσως ακόμα και η διαφθορά. Υπό αυτούς τους όρους προσπάθησα να εκφράσω τις απόψεις μου στην ομιλία μου. 
<SPEAKER ID="113" LANGUAGE="EN" NAME="Terence Wynn (PSE ). –" AFFILIATION="">
<P>
   Κύριε Πρόεδρε, σχετικά με ένα θέμα επί της διαδικασίας δυνάμει του άρθρου 108 του Κανονισμού· επρόκειτο για μια προφορική ερώτηση με έξι ερωτήματα. Προσέθεσα ένα έβδομο ερώτημα προφορικά σήμερα και δεν λάβαμε απάντηση ούτε καν σε ένα από αυτά. Θα μπορούσε η Προεδρία να μας δώσει αυτές τις απαντήσεις τουλάχιστον γραπτώς, παρακαλώ; 
<SPEAKER ID="114" LANGUAGE="" NAME="Πρόεδρος." AFFILIATION="">
<P>
   Ναι, κύριε Wynn, θα έχετε τις απαντήσεις γραπτώς.
<P>
Κύριε Titford, σέβομαι απόλυτα κάθε πολιτική γνώμη σε αυτή την Αίθουσα. Γι’ αυτόν τον λόγο δεν σας διέκοψα και σας επέτρεψα να ολοκληρώσετε την ομιλία σας. Θα ήθελα απλώς να σας θυμίσω ότι η γλώσσα που χρησιμοποιούμε σε αυτή την Αίθουσα θα πρέπει να εκφράζει τις απόψεις μας και τις πολιτικές θέσεις μας. Ήταν απλώς μια φιλική παρατήρηση από την πλευρά μου ως προέδρου αυτής της συνεδρίασης ότι θα πρέπει θα προσπαθούμε να χρησιμοποιούμε γλώσσα και λέξεις που δεν είναι αδίκως προσβλητικές ή ασεβείς. Πέρα από αυτό, έχετε απόλυτη ελευθερία έκφρασης εδώ, κύριε Titford. 
<P>
Ολοκληρώνοντας τη συζήτηση, έχω λάβει μία πρόταση ψηφίσματος(1) που κατατέθηκε σύμφωνα με το άρθρο 108, παράγραφος 5 του Κανονισμού.
<P>
Η ψηφοφορία θα διεξαχθεί αύριο στις 11.00. 
<SPEAKER ID="115" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της προφορικής ερώτησης προς το Συμβούλιο σχετικά με την έγκριση διαχειριστικών μέτρων με εφαρμογή στους αλιευτικούς πόρους της Μεσογείου, του κ. Philippe Morillon, εξ ονόματος της Επιτροπής Αλιείας (O-0095/2005 – B6-0346/2005). 
<SPEAKER ID="116" LANGUAGE="FR" NAME="Philippe Morillon (ALDE )," AFFILIATION="">
<P>
   Κύριε Πρόεδρε, κύριε Winkler, η προφορική ερώτηση στην οποία οφείλουμε την αποψινή συζήτηση, καθώς και οι προτάσεις που θα υποβληθούν στο Κοινοβούλιο στην αυριανή ψηφοφορία, βασίζονται στη διαπίστωση ότι τα μόνα μέτρα διαχείρισης που έχουν εφαρμοστεί έως σήμερα στην αλιεία στη Μεσόγειο χρονολογούνται από το 1994. Εντούτοις, αυτά τα μέτρα δεν είναι πλέον κατάλληλα για την κατάσταση των πόρων ή για τις αποφάσεις που λαμβάνονται σε άλλες ακτές της ΕΕ. Αυτές οι αποφάσεις αποσκοπούν στην εφαρμογή μιας κοινής αλιευτικής πολιτικής η οποία θα επιτρέπει τη βιώσιμη ανάπτυξη αυτού του τομέα της οικονομίας μας και τη διατήρηση των πόρων τους οποίους η Ένωση πρέπει να συνεχίσει –προκειμένου να τροφοδοτεί επαρκώς τους πολίτες της μακροπρόθεσμα– να μπορεί να αντλεί από την εκμετάλλευση των θαλασσών της.
<P>
Η εν λόγω χρονική υστέρηση οφείλεται, προπάντων, στο γεγονός ότι η Μεσόγειος αναγνωρίζεται ως μία από τις πλέον διαφοροποιημένες και πιο σύνθετες περιοχές, τόσο από βιολογικής όσο και από οικολογικής, κοινωνικής και οικονομικής άποψης. Αυτός είναι ο λόγος για τον οποίο το Κοινοβούλιό μας δεν ήταν σε θέση να καταλήξει σε συμφωνία κατά τη διάρκεια της προηγούμενης κοινοβουλευτικής περιόδου και ο λόγος για τον οποίο η έκθεση του κ. Lisi είχε ως αποτέλεσμα την αποδοχή της αποτυχίας. Αυτός είναι επίσης ο λόγος για τον οποίο αυτό το θέμα επανήλθε στην ημερήσια διάταξη των εργασιών αυτής της νέας κοινοβουλευτικής περιόδου ως προτεραιότητα και για αυτόν τον λόγο αποτέλεσε την αφορμή για μία πολύ λεπτή συμβιβαστική λύση στην ολοκλήρωση του έργου της εισηγήτριάς μας, κ. Carmen Fraga, στην προσωπική αφοσίωση της οποίας έχω καθήκον να αποτίσω φόρο τιμής μέσα σε αυτήν την Αίθουσα.
<P>
Αυτό το θέμα έθιγε, και συνεχίζει να θίγει, 75 πλοία τα οποία εξασφαλίζουν τα μέσα διαβίωσης 350 οικογενειών και τα οποία παράγουν το 80% του κύκλου εργασιών των αλιέων όταν χρησιμοποιούν αγκυροβολημένα δίχτυα, τα οποία είναι γνωστά ως «tenailles». Το μειονέκτημα αυτού του είδους της αλιείας ήταν η τυχαία σύλληψη δελφινιών. Αυτό συνέβαινε έως ότου ο κλάδος οριστικοποίησε ένα πρόγραμμα το οποίο επέτρεπε μείωση κατά 80% αυτών των παρεμπιπτόντων αλιευμάτων μέσω της εφαρμογής απωθητικών συσκευών που παράγουν ήχους και της συστηματικής παρουσίας παρατηρητών επί των σκαφών.
<P>
Ο λόγος για τον οποίο επαναφέρω αυτό το θέμα είναι επειδή ο κοινωνικοοικονομικός αντίκτυπος των προτεινόμενων μέτρων χρήζει ασφαλώς περαιτέρω εις βάθος εξέτασης. Για αυτό υποστηρίζω, και για αυτό η Ομάδα μου θα υποστηρίξει, την πρόταση ψηφίσματος που υπέβαλε η Ομάδα των Πρασίνων/Ευρωπαϊκή Ελεύθερη Συμμαχία, το άρθρο 4 της οποίας απαιτεί τη δέουσα αποζημίωση των αλιέων που θίγονται από τον νέο κανονισμό και που εξαναγκάζονται να αλλάξουν τις αλιευτικές μεθόδους τους.
<P>
Κατά τη διάρκεια της χθεσινής συνεδρίασης της επιτροπής μας, ο Ευρωπαίος Επίτροπος που είναι αρμόδιος για την αλιεία, ο Δρ. Joe Borg, μπόρεσε να εκτιμήσει πόσο εξαγριώθηκαν οι ισπανοί φίλοι μας με την προοπτική της απαγόρευσης των απλαδιών που χρησιμοποιούνται στην αλιεία σε ορισμένες ζώνες πλησίον της ισπανικής ακτής. Αυτή η απαγόρευση θα έχει ως αποτέλεσμα ένα αβέβαιο μέλλον για τον στόλο 80 πλοίων, που εξασφαλίζουν τα προς το ζην σε 1 500 άτομα. Πρόκειται για μία καθ’ όλα πανομοιότυπη περίπτωση με τη μικρής κλίμακας αλιεία στις γαλλικές ακτές της Μεσογείου.
<P>
Τούτου λεχθέντος, κύριε Πρόεδρε, και μολονότι είμαι σε θέση να κατανοήσω ότι ορισμένες από τις αποφάσεις που προτείνονται από την έκθεση Fraga χρήζουν περαιτέρω συζήτησης και ενδεχομένως να συμπληρωθούν με μια μελέτη επιπτώσεων, αυτό δεν θα δικαιολογούσε την επ’ αόριστον αναβολή της εφαρμογής του συνολικού περιεχομένου μίας έκθεσης η οποία, όπως συμφωνούν όλοι, συνιστά από μόνη της μια καλή συμβιβαστική λύση. 
<SPEAKER ID="117" LANGUAGE="DE" NAME="Hans Winkler," AFFILIATION="Προεδρεύων του Συμβουλίου">
<P>
   Κύριε Πρόεδρε, κυρίες και κύριοι, κύριε Morillon, θέλετε να μάθετε αν η Ευρωπαϊκή Κοινότητα εκπληρώνει τις υποχρεώσεις που έχει αναλάβει στα διεθνή όργανα, αφού το Συμβούλιο δεν έχει ακόμη υιοθετήσει την πρόταση κανονισμού του Συμβουλίου για μέτρα διαχείρισης που αφορούν την αειφόρο εκμετάλλευση των αλιευτικών πόρων στη Μεσόγειο.
<P>
Τον Φεβρουάριο του 2005, η Γενική Επιτροπή Αλιείας για τη Μεσόγειο, στην οποία η Κοινότητα είναι συμβαλλόμενο μέρος, ενέκρινε δεσμευτικές συστάσεις για τη βελτίωση των μέτρων διατήρησης και διαχείρισης των αποθεμάτων της Μεσογείου. Οι συστάσεις αυτές ενσωματώθηκαν στη συμβιβαστική πρόταση της Προεδρίας που υποβλήθηκε στο Συμβούλιο «Γεωργία και Αλιεία» στη συνεδρίασή του στις 19 και 20 Σεπτεμβρίου του περασμένου χρόνου. Ωστόσο, εκείνο το διάστημα η Προεδρία συνειδητοποίησε ότι, επειδή ήταν σαφές κατά τις διαβουλεύσεις πως δεν υπήρχε επαρκής υποστήριξη, το Συμβούλιο δεν μπορούσε να επιτύχει πολιτική συμφωνία για την πρόταση κανονισμού που θα περιείχε τεχνικά μέτρα διαχείρισης για τη Μεσόγειο, συμπεριλαμβανομένων και των συστάσεων της Γενικής Επιτροπής Αλιείας για τη Μεσόγειο. Το Συμβούλιο συνεχίζει τις διαβουλεύσεις για την πρόταση που αφορά μέτρα διαχείρισης για τη Μεσόγειο σε στενή συνεννόηση με την Επιτροπή και η Προεδρία προτίθεται να συμπεριλάβει το θέμα στην ημερήσια διάταξη της συνεδρίασης του Συμβουλίου που θα πραγματοποιηθεί τον Απρίλιο. 
<SPEAKER ID="118" LANGUAGE="ES" NAME="Carmen Fraga Estévez," AFFILIATION="εξ ονόματος της Ομάδας PPE-DE">
<SPEAKER ID="119" LANGUAGE="ES" NAME="Rosa Miguélez Ramos," AFFILIATION="εξ ονόματος της Ομάδας PSE">
<P>
Πιστεύω, κύριε Πρόεδρε, και δεν νομίζω ότι κάνω λάθος, ότι είναι καθήκον μας να διασφαλίσουμε ότι η αλιευτική νομοθεσία στη Μεσόγειο θα εξελιχθεί στο βαθμό που θα είναι ισότιμη με τη νομοθεσία που ισχύει σε άλλες κοινοτικές περιοχές. Και σε αυτό το πλαίσιο, ανησυχούμε σαφώς για την παθητική στάση του Συμβουλίου, διότι αυτή η έλλειψη ενδιαφέροντος για αυτή τη θάλασσα θεωρώ ότι είναι εντελώς ανεξήγητη. Μιλάμε για μια θάλασσα και μια περιοχή τεράστιας σημασίας, με πολύ μεγάλες πολυπλοκότητες, είναι αλήθεια –συμπεριλαμβανομένων γεωπολιτικών πολυπλοκοτήτων– αλλά πιστεύω ότι το Συμβούλιο θα έπρεπε να το βλέπει αυτό περισσότερο ως κίνητρο παρά ως εμπόδιο. Και αυτή η στάση είναι ακόμη πιο ανεξήγητη υπό το πρίσμα αυτού που είπε μόλις η κ. Fraga: ότι αυτή η έκθεση εγκρίθηκε χάρη στη στενή συνεργασία –όπως εγκρίθηκε από το Κοινοβούλιο– που εδραιώθηκε μεταξύ της Επιτροπής Αλιείας και της Γενικής Διεύθυνσης Αλιείας.
<SPEAKER ID="120" LANGUAGE="FR" NAME="Marie-Hélène Aubert," AFFILIATION="">
<SPEAKER ID="121" LANGUAGE="" NAME="Ιωάννης Γκλαβάκης (PPE-DE ). –" AFFILIATION="">
<SPEAKER ID="122" LANGUAGE="" NAME="Σταύρος Αρναουτάκης (PSE ). –" AFFILIATION="">
<P>
Πληροφορηθήκαμε επίσης με μεγάλη έκπληξη στην Επιτροπή Αλιείας ότι ήδη μειώθηκε κατά 20% ο προϋπολογισμός για το Ταμείο Αλιείας. Αποτελεί φυσικό επακόλουθο, λοιπόν, το γεγονός ότι τα ζητήματα της αλιείας παραμένουν, οι πολίτες που εργάζονται στον τομέα αυτό επαγγελματικά ή ερασιτεχνικά αγωνιούν, ενώ η κατάσταση περιπλέκεται, και θα έλεγα μάλιστα ότι επιδεινώνεται.
<SPEAKER ID="123" LANGUAGE="IT" NAME="Iles Braghetto (PPE-DE ). –" AFFILIATION="">
<P>
Όπως επισημάνθηκε, ο σημερινός κανονισμός χρονολογείται από το 1994 και εθεωρείτο ήδη από τότε ξεπερασμένος. Κύριε Πρόεδρε, πώς θα συνεχίσουμε να κατηγορούμε τους αλιείς για τη φαινομενική διακινδύνευση της περιβαλλοντικής αειφορίας της αλιευτικής δραστηριότητας, όταν οι κανόνες είναι αναχρονιστικοί και δεν μπορούν να ανταποκριθούν στις περιστάσεις; Όταν μάλιστα δεν έχει σημειωθεί καμία πρόοδος σχετικά με όσα ψήφισε το Ευρωπαϊκό Κοινοβούλιο πριν από ένα χρόνο;
<SPEAKER ID="124" LANGUAGE="MT" NAME="David Casa (PPE-DE )." AFFILIATION="">
<SPEAKER ID="125" LANGUAGE="DE" NAME="Hans Winkler," AFFILIATION="Προεδρεύων του Συμβουλίου">
<SPEAKER ID="126" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 20.30 και συνεχίζεται στις 21.00.)">
<P>
   Ολοκληρώνοντας αυτή τη συζήτηση, έχω λάβει τρεις προτάσεις ψηφίσματος(1) σύμφωνα με το άρθρο 108, παράγραφος 5 του Κανονισμού.
<P>
Η ψηφοφορία θα διεξαχθεί αύριο στις 11.00.
<SPEAKER ID="127" LANGUAGE="IT" NAME="Sebastiano (Nello) Musumeci (UEN ). –" AFFILIATION="">
<SPEAKER ID="128" LANGUAGE="" NAME="" AFFILIATION="Αντιπροέδρου">
<SPEAKER ID="129" LANGUAGE="" NAME="Πρόεδρος. –" AFFILIATION="">
<SPEAKER ID="130" LANGUAGE="" NAME="James Nicholson (PPE-DE ). –" AFFILIATION="(ΕΝ)">
<P>
Πέρυσι, το Κοινοβούλιο καταδίκασε απερίφραστα το Sinn Féin –τον IRA– για τις συνεχιζόμενες εγκληματικές του δραστηριότητες. Είναι σαφές ότι τα δεκάδες εκατομμύρια στερλίνες που εκτιμώνται ότι προκύπτουν ετησίως από το εμπόριο παρανόμως νομιμοποιηθέντων καυσίμων αρκούν για να διασφαλίσουν την αδιαφορία των πολιτικών αντιπροσώπων σε αυτές τις επικρίσεις. Η όγδοη έκθεση της ανεξάρτητης εποπτικής επιτροπής που δημοσιεύθηκε σήμερα δηλώνει ότι τα μέλη του IRA είναι ακόμα έντονα αναμεμιγμένα στο λαθρεμπόριο καυσίμων και ότι το επίπεδο του λαθρεμπορίου έχει παραμείνει περίπου σταθερό. Αρκετά με τον ισχυρισμό του Sinn Féin ότι είναι ένα κανονικό πολιτικό κόμμα.
<P>
Είναι τραγικό να σκεφτεί κανείς ότι το 2006, σε μια Ευρωπαϊκή Ένωση που είναι υπερήφανη για τις δεσμεύσεις της στην ελευθερία του εμπορίου και στην ελευθερία της κυκλοφορίας, ένα κράτος μέλος μπορεί να μαστίζεται από μια οργάνωση τόσο μοχθηρή που ούτε οι παγκόσμιες πετρελαϊκές εταιρείες δεν μπορούν να υπερνικήσουν την απειλή της. Ελπίζω ότι το Κοινοβούλιο θα συνεχίσει να καταδικάζει όσους δεν συμμερίζονται τη δέσμευσή μας στις θεμελιώδεις ελευθερίες. 
<SPEAKER ID="131" LANGUAGE="ET" NAME="Marianne Mikko (PSE )." AFFILIATION="">
<P>
Την προηγούμενη Δευτέρα τέθηκε σε ισχύ μια οδηγία σχετικά με τους «πολίτες των τρίτων χωρών». Αυτό δημιούργησε μια παράλογη κατάσταση βάσει της οποίας οι πολίτες των νέων κρατών μελών δεν είναι ούτε καν πολίτες δεύτερης κατηγορίας στην αγορά εργασίας. Οι περιστάσεις «συνωμότησαν» έτσι ώστε να δημιουργηθεί μια κατάσταση στην οποία η αγορά εργασίας της Ευρωπαϊκής Ένωσης είναι ανοικτή στους πολίτες ορισμένων τρίτων χωρών, αλλά δεν είναι ανοικτή στους πολίτες άλλων τρίτων χωρών που πληρούν τις ίδιες προϋποθέσεις. Όμως ποιοι είμαστε εμείς που προστατευόμαστε από ποιους σε αυτή την Ευρωπαϊκή Ένωση των 25 κρατών μελών;
<P>
Έχω ήδη ζητήσει μια εξήγηση από τον Υπουργό Οικονομικών και Εργασίας, Martin Bartenstein, σχετικά με το πότε μπορούμε να περιμένουμε αποτελέσματα από το έργο της Αυστρίας ως κάτοχος της προεδρίας της Ευρωπαϊκής Ένωσης, όσον αφορά το άνοιγμα της αγοράς εργασίας. Την περασμένη Τετάρτη ο υπουργός δεν ήταν σε θέση να μου δώσει μια άμεση απάντηση στην ερώτησή μου. Θα ήθελα να τονίσω ότι τα θέματα που αφορούν το άνοιγμα της αγοράς εργασίας θα παραμείνουν μέσα στις προτεραιότητές μου. Η ελεύθερη κυκλοφορία των πολιτών είναι μία από τις τέσσερις βασικές ελευθερίες της Ευρωπαϊκής Ένωσης. Η παρεμπόδιση αυτής της ελευθερίας μπορεί να εγκριθεί μόνο σε εξαιρετικές περιπτώσεις. 
<SPEAKER ID="132" LANGUAGE="LT" NAME="Danutė Budreikaitė (ALDE )." AFFILIATION="">
<P>
Στις χώρες της Ανατολικής Ευρώπης, αυτές οι εκστρατείες στοχεύουν κυρίως κατά των μη κυβερνητικών οργανώσεων και ειδικά κατά των ιδρυμάτων που υποστηρίζονται οικονομικά από τον G. Soros. Στόχος είναι να υποβαθμιστεί η εμπιστοσύνη της κοινωνίας σε όργανα που μεταδίδουν δυτικές αξίες και να παραμείνει η κοινωνία στη σφαίρα της πολιτιστικής και πολιτικής επιρροής της Ρωσίας. Η ΕΕ θα έπρεπε να είναι πιο δραστήρια στην προώθηση των δημοκρατικών διαδικασιών στη μετά Σοβιέτ εποχή και στους ανατολικούς γείτονες της ΕΕ. Θα έπρεπε να εκφράσει τη γνώμη της για την αντιδυτική προπαγάνδα και δεν θα έπρεπε να εφαρμόζει διπλά μέτρα και σταθμά απέναντι στη Ρωσία λόγω της εξάρτησης από τη ρωσική ενέργεια. 
<SPEAKER ID="133" LANGUAGE="PT" NAME="Pedro Guerreiro (GUE/NGL )." AFFILIATION="">
<P>
   – Οι οργανώσεις που εκπροσωπούν εργαζόμενους από τη βιομηχανία ηλεκτρικού και ηλεκτρονικού εξοπλισμού στην Πορτογαλία ανέφεραν ότι τα τελευταία τρία χρόνια περισσότερα από 8 000 άτομα απολύθηκαν από τις πολυεθνικές εταιρείες που δραστηριοποιούνται στον κλάδο, όπως η Lear, η Vishay, η Philips, η Yazaky Saltano, η Alcoa Fujikura και η Delphi, γεγονός που είχε ως αποτέλεσμα σοβαρές μειώσεις στα επίπεδα της απασχόλησης. Η κατάσταση θα επιδεινωθεί αν πραγματοποιηθούν οι απειλές για υποβολή παραγγελιών αλλού και για μετεγκατάσταση των πολυεθνικών εταιρειών, η οποία έχει οδηγήσει σε απώλεια άνω των 6 000 θέσεων απασχόλησης.
<SPEAKER ID="134" LANGUAGE="" NAME="Urszula Krupa (IND/DEM ). –" AFFILIATION="(PL) ">
<P>
Η δημοκρατία χρησιμοποιείται επίσης ως προπέτασμα καπνού για την τρομοκρατία των μέσων ενημέρωσης που διαπράττεται επί του παρόντος με ατιμωρησία στην Πολωνία. Στόχος είναι ο ιερέας που διευθύνει τον ραδιοφωνικό σταθμό , ο οποίος έχει εκατομμύρια ακροατές στη χώρα. Ο φιλελεύθερος τύπος δημοσίευσε τουλάχιστον 18 χιλιάδες προσβλητικά άρθρα τα τελευταία οκτώ έτη. Το ερώτημα είναι γιατί οι φορείς της Ένωσης, που σκοπός τους είναι να προστατεύουν τη δημοκρατία, τα ανθρώπινα δικαιώματα και τις ελευθερίες και να καταπολεμούν τη μισαλλοδοξία, αντιδρούν μόνο σε ορισμένου τύπου παραβιάσεις των ανθρωπίνων δικαιωμάτων, κλείνοντας τα αυτιά και τα μάτια όταν αυτές αφορούν Καθολικούς. Μάλιστα, αυτοί οι φορείς μιμούνται ακόμα και τη συμπεριφορά εκείνων των τμημάτων των μέσων ενημέρωσης που αντιτίθενται στις παραδοσιακές αξίες. Θα ήθελα να υπενθυμίσω στο Σώμα ότι μια δημοκρατία που δεν βασίζεται στην αλήθεια θα γίνει αναπόφευκτα δικτατορία βασισμένη στον σχετικισμό. 
<SPEAKER ID="135" LANGUAGE="" NAME="Ryszard Czarnecki (NI ). –" AFFILIATION="(PL) ">
<P>
   Κύριε Πρόεδρε, τα πολωνικά μέσα ενημέρωσης ανακοίνωσαν ότι η Ευρωπαϊκή Ένωση αποφάσισε να μην χορηγήσει επιδότηση από το Ταμείο Συνοχής για την κατασκευή της αντιπλημμυρικής δεξαμενής Racibórz Dolny στον ποταμό Oder. Οι κάτοικοι της λεκάνης του ποταμού Oder απογοητεύτηκαν βαθύτατα από αυτή την είδηση και έχασαν σε μεγάλο βαθμό την πίστη τους στα ευρωπαϊκά όργανα.
<P>
Τον Ιούλιο του 1997 σημειώθηκε καταστροφική πλημμύρα στη λεκάνη του ποταμού Oder. Πενήντα τέσσερα άτομα έχασαν τη ζωή τους και οι υλικές ζημιές ανήλθαν σε 5 δισεκατομμύρια ευρώ περίπου. Η πολωνική κυβέρνηση ξεκίνησε αμέσως την ανασυγκρότηση των περιοχών που επλήγησαν. Αν και η Πολωνία αντιμετώπισε τεράστιες οικονομικές δυσκολίες, το πρόγραμμα για την κατασκευή αντιπλημμυρικών φραγμάτων ολοκληρώνεται με συνέπεια και αποτελεσματικότητα. Έχουν δημιουργηθεί εκ νέου αντιπλημμυρικά φράγματα μήκους άνω των χιλίων χιλιομέτρων και η κοίτη πλημμύρων αυξήθηκε κατά περισσότερα από 150 εκατομμύρια τετραγωνικά μέτρα. Καθ’ όλη τη διάρκεια του προγράμματος, η χώρα μου συνεργάστηκε στενά με τις γείτονες χώρες, τη Γερμανία και τη Δημοκρατία της Τσεχίας.
<P>
Η Πολωνία εκπληρώνει τις ενταξιακές της υποχρεώσεις σχετικά με την εφαρμογή των διατάξεων της οδηγίας πλαίσιο για τα ύδατα στη διασυνοριακή περιοχή της λεκάνης του ποταμού Oder. Ως εκ τούτου, θα ήθελα να ρωτήσω τους λόγους για τους οποίους δεν χορηγήθηκε στην Πολωνία οικονομική ενίσχυση για αυτό το έργο και σχετικά με την πιθανότητα άμεσης διάθεσης χρημάτων από το Ταμείο Συνοχής για τον σκοπό αυτόν. 
<SPEAKER ID="136" LANGUAGE="SK" NAME="Milan Gaľa (PPE-DE )." AFFILIATION="">
<P>
   Θα ήθελα να σας ευχαριστήσω όλους για την έκφραση συμπάθειας και τη συμπαράσταση στο τραγικό περιστατικό που συγκλόνισε τον λαό της Σλοβακίας πριν δύο εβδομάδες. Όπως όλοι γνωρίζετε, στις 19 Ιανουαρίου συνετρίβη ένα σλοβακικό στρατιωτικό αεροσκάφος με 43 στρατιώτες και στρατιωτικό προσωπικό. Δυστυχώς, μόνο ένας επιβαίνων επέζησε από την καταστροφή.
<P>
Το αεροσκάφος πετούσε από την Πρίστινα του Κοσσυφοπεδίου, όπου οι σλοβάκοι στρατιώτες μαζί με άλλα στρατεύματα της διεθνούς κοινότητας συμμετείχαν στην ειρηνευτική αποστολή του ΝΑΤΟ. Για τη Σλοβακία, η 23η Ιανουαρίου ήταν ημέρα εθνικού πένθους.
<P>
Θα ήθελα να ευχαριστήσω τον Πρόεδρο του ΕΚ για την απόφασή του να δώσει εντολή να αναρτηθεί μεσίστια η σημαία της Δημοκρατίας της Σλοβακίας μπροστά στο κτίριο του Κοινοβουλίου την ημέρα εκείνη. Αυτές οι εκφράσεις συμπαράστασης σημαίνουν πολλά για τον λαό της Σλοβακίας. Δεν ήταν μόνο απώλεια εξαίρετων επαγγελματιών του στρατού, αλλά και απώλεια νέων ανθρώπων στην αρχή της σταδιοδρομίας τους και της ζωής τους, γιων και συζύγων, αλλά και πατέρων 36 ορφανών παιδιών. Ας αναπαυθούν εν ειρήνη. 
<SPEAKER ID="137" LANGUAGE="HU" NAME="Csaba Sándor Tabajdi (PSE ). –" AFFILIATION="">
<P>
   Στο Παγκόσμιο Οικονομικό Φόρουμ στο Νταβός, ο γάλλος Πρωθυπουργός, Dominique de Villepin, απέδωσε την κρίση της Ευρώπης στη διεύρυνση. Σύμφωνα με τον γάλλο Πρωθυπουργό, η λήψη αποφάσεων έχει καταστεί δυσκολότερη ως αποτέλεσμα της προσχώρησης των δέκα νέων κρατών μελών και η αποδοχή των χωρών της Ανατολικής Ευρώπης θεωρείται συχνά στο δυτικό μισό της ηπείρου ως υπερβολικά επαχθές οικονομικό βάρος. Η δήλωση του Πρωθυπουργού de Villepin είναι εξωφρενική και απαράδεκτη. Φαίνεται ότι ο Πρωθυπουργός της Γαλλίας, του ιδρυτικού κράτους της Ευρωπαϊκής Ένωσης, δεν γνωρίζει καν τις βασικές διαδικασίες. Η κρίση της Ευρωπαϊκής Ένωσης, η οποία πράγματι βρίσκεται σε δύσκολη κατάσταση, δεν οφείλεται στα νέα κράτη μέλη, το αντίθετο μάλιστα. Η διεύρυνση κοστίζει σε κάθε πολίτη των παλιών κρατών μελών 20 ευρώ ετησίως. Υπό αυτό το πρίσμα, το σχόλιο του Πρωθυπουργού de Villepin ότι το οικονομικό βάρος είναι υπερβολικό δεν έχει νόημα. Επιπλέον, η οικονομική στασιμότητα στη Γαλλία ξεκίνησε στα μέσα της δεκαετίας του 1990. Είναι ατυχές το γεγονός ότι ο Πρόεδρος Borrell, ο οποίος ήταν παρών εκείνη τη στιγμή, δεν υπερασπίστηκε τα νέα κράτη μέλη. 
<SPEAKER ID="138" LANGUAGE="EN" NAME="Gerard Batten (IND/DEM ). –" AFFILIATION="">
<P>
   Κύριε Πρόεδρε, υπάρχουν πρόσφατες αναφορές στον βρετανικό Τύπο σχετικά με ένα συνέδριο που διεξήχθη στο Σάλτσμπουργκ με οικοδεσπότη την αυστριακή Προεδρία. Ο σκοπός όπως φαίνεται ήταν να συζητηθούν οι τρόποι επανασύνδεσης της Ευρώπης με τους πολίτες της. Αυτή η εκδήλωση έτυχε να συμπίπτει περίπου με την 250η επέτειο από τη γέννηση του αθάνατου και ένδοξου Βόλφγκανγκ Αμαντέους Μότσαρτ. Ο Μότσαρτ παρουσιάστηκε σε αυτό το συνέδριο ως ένα είδος πρωτο-ευρωπαίου φεντεραλιστή, με βάση το γεγονός και μόνο ότι στη σύντομη καλλιτεχνική του πορεία ταξίδεψε εκτενώς στην Ευρώπη.
<P>
Ωστόσο, ποιες ήταν οι πολιτικές απόψεις του Μότσαρτ, αν είχε; Ακούγοντας τα νέα της απελευθέρωσης του Γιβραλτάρ από τη Βρετανία και της νίκης επί του γαλλικού ναυτικού στο Trincomalee, έγραψε στον πατέρα του, Λεοπόλδο: «Πράγματι, άκουσα για τις νίκες της Αγγλίας και είμαι ιδιαίτερα ικανοποιημένος, διότι γνωρίζεις ότι είμαι πέρα για πέρα Άγγλος». Γνώριζε η αυστριακή Προεδρία ότι τιμούσε τη γέννηση ενός αυτοανακηρυγμένου Άγγλου; 
<SPEAKER ID="139" LANGUAGE="EN" NAME="James Hugh Allister (NI ). –" AFFILIATION="">
<P>
   Κύριε Πρόεδρε, την περασμένη Παρασκευή η Βόρεια Ιρλανδία υπέστη το διπλό πλήγμα της απώλειας δύο εργοστασίων, λόγω της αδυναμίας να ανταγωνιστούν τις φθηνές εισαγωγές. Η επιχείρηση «Farm-Fed Chickens», ένα εργοστάσιο πουλερικών με μακροχρόνια πορεία στο Coleraine, ανακοίνωσε το κλείσιμό της με απώλεια 350 θέσεων απασχόλησης, ενώ το άλλο θύμα ήταν η επιχείρηση «Barber Threads» στο Lisburn με απώλεια 85 θέσεων απασχόλησης στον κλωστοϋφαντουργικό κλάδο.
<P>
Οι φθηνές εισαγωγές αποτελούν τώρα την πληγή των βιοτεχνικών και μεταποιητικών βιομηχανιών της ΕΕ. Με την προσέγγιση του Επιτρόπου Mandelson στον ΠΟΕ, φαίνεται ότι η Επιτροπή θέλει να μπει ακόμα πιο βαθιά στον δρόμο της καταστροφής. Εξ ονόματος εκείνων που χάνουν την εργασία τους σε όλη την Ευρώπη, ζητώ μια ολοκληρωτική επανεκτίμηση της προσέγγισής μας στις φθηνές εισαγωγές, ώστε να ληφθούν δεόντως υπόψη οι κοινωνικές και οικονομικές συνέπειες.
<SPEAKER ID="140" LANGUAGE="PL" NAME="Lidia Joanna Geringer de Oedenberg (PSE ). –" AFFILIATION="">
<SPEAKER ID="141" LANGUAGE="PT" NAME="Ilda Figueiredo (GUE/NGL )." AFFILIATION="">
<P>
Τόσο η Επιτροπή όσο και το Συμβούλιο πρέπει τώρα να λάβουν υπόψη την κατάσταση σε κάθε κράτος μέλος, όπου η ανεργία μεγαλώνει και τα υψηλά επίπεδα φτώχιας και κοινωνικού αποκλεισμού παραμένουν, προκειμένου να επιτευχθούν οι στόχοι που ανακοινώθηκαν πριν από έξι χρόνια στη σύνοδο κορυφής της Λισαβόνας. Αυτό που απαιτείται επίσης είναι ένα διάλειμμα από τις νεοφιλελεύθερες πολιτικές των ιδιωτικοποιήσεων, των ελευθερώσεων και της πρότασης οδηγίας Bolkestein, ώστε να βελτιωθούν οι κοινωνικοοικονομικές συνθήκες και να εφαρμοστεί αποτελεσματικά μεγαλύτερη οικονομική και κοινωνική συνοχή στην ΕΕ. 
<SPEAKER ID="142" LANGUAGE="" NAME="Πρόεδρος. –" AFFILIATION="">
<SPEAKER ID="143" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0404/2005) της κ. Maria Carlshamre, εξ ονόματος της Επιτροπής Δικαιωμάτων των Γυναικών και Ισότητας των Φύλων, σχετικά με τη σημερινή κατάσταση όσον αφορά την καταπολέμηση της βίας κατά των γυναικών και τυχόν μελλοντικές ενέργειες (2004/2220(INI). 
<SPEAKER ID="144" LANGUAGE="EN" NAME="Maria Carlshamre (ALDE )," AFFILIATION="εισηγήτρια.">
<P>
   Κύριε Πρόεδρε, το θέμα της βίας που ασκούν οι άνδρες κατά των γυναικών δεν είναι ένα μικρό πρόβλημα στο περιθώριο της κοινωνίας. Απαντάται παντού και επηρεάζει το σύνολο της κοινωνίας άμεσα και έμμεσα. Είμαι ευγνώμων για αυτό που θεωρώ αυξανόμενη κατανόηση του εύρους αυτού του προβλήματος. Θέλω να ευχαριστήσω τους συναδέλφους μου βουλευτές στην Επιτροπή Δικαιωμάτων των Γυναικών και Ισότητας των Φύλων για την πολύτιμη βοήθεια και υποστήριξη που μου πρόσφεραν κατά τη διάρκεια αυτού του έργου. Είμαι επίσης ικανοποιημένη από το γεγονός ότι ο Επίτροπος Franco Frattini επέδειξε ισχυρή και ειλικρινή δέσμευση. Έχουμε τώρα μια σοβαρή ευκαιρία να αναγνωρίσουμε όλες τις γυναίκες που υπέστησαν βία αλλά δεν δικαιώθηκαν.
<P>
Ο ακρογωνιαίος λίθος της έκθεσής μου είναι ότι χρειαζόμαστε ακριβή στοιχεία. Σε επίπεδο ΕΕ, δεν υπάρχουν αξιόπιστες μελέτες. Εντούτοις, τρεις εθνικές μελέτες επιπολασμού που διεξήχθησαν στη Φιλανδία το 1999, στη Σουηδία το 2001 και στη Γερμανία το 2004 δείχνουν ότι οι προηγούμενες εκτιμήσεις υποτίμησαν σε τεράστιο βαθμό την έκταση του προβλήματος. Χρησιμοποιώντας τον ορισμό του ΟΗΕ για τη βία κατά των γυναικών ως σημείο αναφοράς, οι εν λόγω μελέτες δείχνουν ότι το 40-50% των γυναικών σε αυτές τις τρεις χώρες σε κάποια στιγμή της ζωής τους υπέστησαν τη βία ενός άνδρα. Θα ήθελα να το τονίσω αυτό: το 40-50% όλων των γυναικών ηλικίας μεταξύ 16 και 67 ετών. Ο αντίστοιχος αριθμός για ολόκληρη την ΕΕ θα ήταν πολύ υψηλός: 80 με 100 εκατομμύρια γυναίκες.
<P>
Θα ήθελα να επικαλεστώ έναν κλασικό φιλελεύθερο. Πάνω από 300 χρόνια πριν, ο βρετανός φιλόσοφος, Τζον Λοκ, εισήγαγε μια θεμελιώδη ιδέα: μια κυβέρνηση πρέπει να θεωρείται εργαλείο προάσπισης των θεμελιωδών ελευθεριών, και το θεμελιωδέστερο πολιτικό δικαίωμα είναι το δικαίωμα στη ζωή και στη σωματική ασφάλεια. Αυτή είναι η ηθική, κανονιστική βάση για το κράτος και, συνακόλουθα, ο λόγος ύπαρξής του. Οι πολίτες δέχονται να υπακούουν στους νόμους, αυτό όμως προϋποθέτει με τη σειρά του ότι το κράτος εκπληρώνει τη βασική του δέσμευση, δηλαδή να προστατεύει τις ζωές, την ελευθερία και την ιδιοκτησία των πολιτών του. Κάθε κράτος που αποτυγχάνει σε αυτήν την αποστολή έχει παραβιάσει το συμβόλαιο. Όταν πρόκειται για τη βία κατά των γυναικών, η αποτυχία είναι μετρήσιμη σε όλα τα κράτη μέλη της Ένωσης. Κάθε μορφή βίας είναι πρόκληση για τον πολιτισμό μας και για το κράτος δικαίου. Αλλά η βία που ασκούν οι άνδρες κατά των γυναικών είναι μια ειδική πρόκληση για το συμβόλαιο, έκφραση του οποίου αποτελεί κάθε κοινή πολιτική.
<P>
Ενώ η βία στον δρόμο –η οποία κυρίως πλήττει τους άνδρες– αποτελεί ποινικό αδίκημα στην Ευρώπη εδώ και αιώνες, η βία που ασκείται στο σπίτι μόλις σχετικά πρόσφατα κατέστη ποινικό αδίκημα. Όταν είχε μπει για τα καλά ο 20ός αιώνας, η Ευρώπη είχε πολλούς νόμους που δικαιολογούσαν την ενδοοικογενειακή βία των ανδρών σε βάρος των γυναικών. Τα κατάλοιπα αυτής της ιστορικής κληρονομιάς εξακολουθούν να υφίστανται στην ΕΕ. Μπορούμε να το διαπιστώσουμε αυτό στη νομολογία, στις συμπεριφορές και τις αντιλήψεις σε σχέση με τη λιγότερο σοβαρή φύση της ιδιωτικής βίας.
<P>
Όταν η Γενική Συνέλευση του ΟΗΕ ενέκρινε το 1993 τη Διακήρυξη για την εξάλειψη της βίας κατά των γυναικών, ήταν η πρώτη φορά που ένα έγγραφο του ΟΗΕ έθετε το ζήτημα της βίας των ανδρών κατά των γυναικών υπό το πρίσμα της ισχύος των φύλων. Συνδέει ρητά τη βία με την ανώτερη θέση των ανδρών. Αυτό που πρέπει να κάνουμε τώρα είναι να δράσουμε. Πρώτα να διασφαλίσουμε ακριβή στοιχεία και στη συνέχεια, να προχωρήσουμε στις κατάλληλες λύσεις. Το θέμα της βίας των ανδρών κατά των γυναικών δεν αποτελεί ένα μικρό πρόβλημα στο περιθώριο της κοινωνίας, μας αφορά όλους. Απαιτώ μηδενική ανοχή της βίας των ανδρών κατά των γυναικών. 
<SPEAKER ID="145" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
Η πλειονότητα των ενεργειών που αναφέρονται στην έκθεση εντάσσεται στο πλαίσιο του προγράμματος Daphne που όλοι γνωρίζουμε: πρόκειται για ενέργειες με σκοπό την υποστήριξη και την κατάρτιση των θυμάτων, προγράμματα επανένταξης στον κοινωνικό ιστό των θυμάτων της βίας, σχέδια μελετών και έρευνας, ανάπτυξης ευρωπαϊκών πολιτικών, συγκέντρωσης δεδομένων και προσδιορισμού των δεικτών, τα οποία δυστυχώς απουσιάζουν σήμερα.
<P>
Το πρόγραμμα Daphne, το οποίο η Επιτροπή προτίθεται να εφαρμόσει και να αναπτύξει περαιτέρω, καλύπτει όλες τις μορφές βίας, συμπεριλαμβανομένης της ενδοοικογενειακής βίας που αποτελεί μία από τις σοβαρότερες περιπτώσεις, οι οποίες δυστυχώς διαφεύγουν από τις δικαστικές στατιστικές καθώς η τεράστια πλειοψηφία των θυμάτων δεν καταγγέλλουν τα επεισόδια ενδοοικογενειακής βίας. Οι εν λόγω ενέργειες αποσκοπούν επίσης στην αποτελεσματική καταπολέμηση του ακρωτηριασμού των γυναικείων γεννητικών οργάνων, μιας αποτρόπαιης πρακτικής κατά της οποίας πρέπει να αντιδράσουμε με αποφασιστικότητα, και των αποκαλούμενων «εγκλημάτων τιμής», τα οποία θα έπρεπε να αποκαλούνται «εγκλήματα ατίμωσης»: αλίμονο σε όποιον χαρακτηρίζει ως εγκλήματα «τιμής» τα εγκλήματα κατά των γυναικών για τέτοιου είδους αιτίες.
<P>
Η έκθεση επισημαίνει την ανάγκη συγκέντρωσης δεδομένων και στατιστικών, καθώς οι αξιόπιστες στατιστικές αποτελούν μία από τις απαραίτητες προϋποθέσεις για τη λήψη αποτελεσματικότερων αποφάσεων σε ευρωπαϊκό επίπεδο. Η Επιτροπή εργάζεται επί του ζητήματος αυτού και έχει εγκαινιάσει, σε συνεργασία με την Eurostat, ένα ευρωπαϊκό σύστημα στατιστικών σχετικά με την εγκληματικότητα και την ποινική δικαιοσύνη: ασφαλώς η βία κατά των γυναικών είναι ένας από τους τομείς για τους οποίους θα δημοσιεύσουμε πολύ σύντομα στατιστικές που προκύπτουν από τις πρωτοβουλίες και από τα δεδομένα που θέτουν στη διάθεσή μας τα κράτη μέλη. Πιστεύω ότι εντός του Ιουνίου του τρέχοντος έτους, θα μπορέσουμε να δημοσιεύσουμε για πρώτη φορά μια σειρά ευρωπαϊκών στατιστικών σχετικά με τα εγκλήματα και τις ποινικές τους διώξεις, οι οποίες θα περιλαμβάνουν ασφαλώς ένα κεφάλαιο σχετικά με τη βία κατά των γυναικών.
<P>
Όσον αφορά τον ακρωτηριασμό των γυναικείων γεννητικών οργάνων, η Επιτροπή, στο πλαίσιο πάντα του προγράμματος Daphne, χρηματοδοτεί πολυάριθμες πρωτοβουλίες που είχαν θετικά αποτελέσματα. Μπορώ να προσθέσω επίσης ότι, στο πλαίσιο της ευρωπαϊκής δράσης στους τομείς της μετανάστευσης και του πολιτικού ασύλου, η οδηγία σχετικά με τις ελάχιστες προδιαγραφές για την αναγνώριση του δικαιώματος πολιτικού ασύλου χαρακτηρίζει τις πράξεις σεξουαλικής βίας κατά των γυναικών ως επαρκή λόγο για την αναγνώριση του καθεστώτος του πολιτικού πρόσφυγα. Μπορώ επίσης να διαβεβαιώσω την εισηγήτρια ότι, μολονότι δεν αναφέρονται ρητά στο κείμενο της υπό συζήτηση οδηγίας, η Επιτροπή θεωρεί τον ακρωτηριασμό των γυναικείων γεννητικών οργάνων ως πράξη σεξουαλικής βίας, η οποία περιλαμβάνεται, κατά την άποψή μου, μεταξύ των λόγων που δικαιολογούν την αναγνώριση του καθεστώτος του πολιτικού πρόσφυγα.
<SPEAKER ID="146" LANGUAGE="EN" NAME="Piia-Noora Kauppi," AFFILIATION="εξ ονόματος της Ομάδας PPE-DE">
<P>
Κανένα από αυτά τα είδη ενδοοικογενειακής βίας δεν θα πρέπει να επιτρέπεται. Η εισηγήτρια αναφέρει τον αριθμό των 100 εκατομμυρίων γυναικών στην ΕΕ που έχουν υποστεί βία από άνδρες. Η Επιτροπή εκτιμά ότι περίπου 1 000 γυναίκες πεθαίνουν στην Ευρώπη ετησίως λόγω της βίας στις προσωπικές τους σχέσεις. Μόνο στη Φιλανδία, η αστυνομία κάνει 80 000 επισκέψεις σε σπίτια, εκ των οποίων οι 17 000 οφείλονται σε ενδοοικογενειακή βία – και είμαστε μια χώρα που έρχεται πέμπτη στην παγκόσμια κατάταξη ισότητας των φύλων.
<SPEAKER ID="147" LANGUAGE="SV" NAME="Anna Hedh," AFFILIATION="εξ ονόματος της Ομάδας PSE">
<SPEAKER ID="148" LANGUAGE="ES" NAME="Raül Romeva i Rueda," AFFILIATION="εξ ονόματος της Ομάδας Verts/ALE">
<P>
Η έκθεση της κ. Carlshamre, την οποία συγχαίρω για το έργο της, μας υπενθυμίζει, μεταξύ άλλων, ότι η βία κατά των γυναικών είναι μια μάστιγα που δεν γνωρίζει εθνικά, θρησκευτικά, κοινωνικά ή οικονομικά όρια· αντιθέτως, όπως έχει ειπωθεί, αποτελεί παγκόσμιο φαινόμενο, που σχετίζεται με τις ανισότητες που υπάρχουν στις κοινωνίες μας αναφορικά με την κατανομή της εξουσίας και των ρόλων μεταξύ των φύλων. Γι’ αυτόν ακριβώς τον λόγο η απάντηση πρέπει να είναι αποφασιστική, εδώ στην Ευρώπη και σε άλλες χώρες, όπως στο Μεξικό ή στη Γουατεμάλα, όπου η κατάσταση έχει επιδεινωθεί τόσο πολύ που γίνεται λόγος ακόμη και για «γυναικοκτονίες». Ο καιρός της ρητορικής και των επικρίσεων έχει, ωστόσο, παρέλθει προ πολλού. Τώρα είναι καιρός να δράσουμε, να υιοθετήσουμε μέτρα υποστήριξης των θυμάτων, να εφαρμόσουμε ενεργητικές και προληπτικές στρατηγικές και να θεσπίσουμε αποτελεσματικές, αναλογικές και αποτρεπτικές κυρώσεις. Αλλά προκειμένου να είναι αποτελεσματικά αυτά τα μέτρα, πρέπει να τους παράσχουμε τους απαραίτητους ανθρώπινους και οικονομικούς πόρους.
<P>
Πριν λίγες μέρες γιορτάσαμε την πρώτη επέτειο του νόμου σχετικά με τη βία κατά των γυναικών στην Ισπανία. Αυτή η ημέρα μας δίνει την ευκαιρία να επιμείνουμε, όπως το κάνει και η έκθεση Carlshamre, ότι η βία κατά των γυναικών πρέπει να θεωρείται σαφής παραβίαση των πιο θεμελιωδών ανθρωπίνων δικαιωμάτων και ότι, εκτός από μέτρα αντίδρασης, πρέπει να θεσπίσουμε προγράμματα ολιστικού χαρακτήρα για να αντιμετωπίσουμε σοβαρά το θέμα της κατανομής των ρόλων στην κοινωνία μας και, ειδικά, την αντίληψη που επικρατεί μεταξύ πολλών αντρών ότι οι γυναίκες είναι απλά αντικείμενα που έχουν στη διάθεσή τους και ότι επομένως έχουν το δικαίωμα να τις χτυπούν ή να τις κακομεταχειρίζονται ή ακόμα και να τις σκοτώνουν ορισμένες φορές.
<SPEAKER ID="149" LANGUAGE="PT" NAME="Ilda Figueiredo," AFFILIATION="εξ ονόματος της Ομάδας GUE/NGL.">
<P>
Από αυτές τις εκδηλώσεις βίας, η ενδοοικογενειακή βία είναι η πιο συχνή και πλήττει εκατομμύρια γυναίκες στην Ευρώπη. Η εισηγήτρια, την οποία θα ήθελα να συγχαρώ για το έργο της, μας παρουσίασε ορισμένα στοιχεία, αν και είναι γνωστό ότι δεν έχουν διεξαχθεί μελέτες σε κοινοτικό επίπεδο. Κύριε Επίτροπε, πρέπει να ληφθούν μέτρα χωρίς καθυστέρηση ώστε να καταστεί αυτό το φαινόμενο πιο ορατό. Εξάλλου, είναι τραγικό το γεγονός ότι τα θύματα της βίας που πεθαίνουν κάθε χρόνο στην ΕΕ περιλαμβάνουν πάνω από 100 000 γυναίκες και πολλά παιδιά, άλλος ένας τομέας που πρέπει να ληφθεί υπόψη.
<SPEAKER ID="150" LANGUAGE="" NAME="Urszula Krupa" AFFILIATION="εξ ονόματος της Ομάδας IND/DEM.">
<SPEAKER ID="151" LANGUAGE="SK" NAME="Irena Belohorská (NI )." AFFILIATION="">
<P>
   Κυρίες και κύριοι, θα ήθελα να εκφράσω τις ευχαριστίες μου στην εισηγήτρια, κ. Carlshamre, για την έκθεσή της που υπογραμμίζει τις πολύ σημαντικές πτυχές της καταπολέμησης της βίας που ασκείται κατά των γυναικών. Συμφωνώ μαζί της και πιστεύω ότι είναι πολύ σημαντικό να υιοθετήσουμε όλοι μας τη μηδενική ανοχή προς κάθε μορφή βίας.
<SPEAKER ID="152" LANGUAGE="SK" NAME="Anna Záborská (PPE-DE )." AFFILIATION="">
<P>
   Επιτρέψτε μου καταρχάς να εκφράσω τις ευχαριστίες μου προς την εισηγήτρια, κ. Maria Carlshamre, και προς όλους τους συναδέλφους που βοήθησαν στην εκπόνηση αυτής της έκθεσης.
<SPEAKER ID="153" LANGUAGE="ES" NAME="Iratxe García Pérez (PSE ). –" AFFILIATION="">
<SPEAKER ID="154" LANGUAGE="SK" NAME="Zita Pleštinská (PPE-DE )." AFFILIATION="">
<P>
Πολύ συχνά, οι γυναίκες δυσκολεύονται να μιλήσουν για τη βία, είτε λόγω του σοκ που έχουν περάσει είτε από ντροπή και δεν πιστεύουν ότι μπορεί κάποιος να τις βοηθήσει. Άλλες δεν αναγνωρίζουν καν την εμπειρία ως βία. Για τους λόγους αυτούς, συμφωνώ με την εισηγήτρια, κ. Carlshamre, η οποία τόνισε στην έκθεσή της ότι πρέπει να δοθεί προτεραιότητα στην αύξηση του επιπέδου ευαισθητοποίησης σχετικά με αυτό το πρόβλημα στο σύνολο της κοινωνίας. Η έκθεση προκαλεί τις κυβερνήσεις και τα κοινοβούλια των κρατών μελών να λάβουν μέτρα με σκοπό την εξάλειψη της σιωπής που καλύπτει τη βία κατά των γυναικών. Η βία δεν μπορεί να είναι προσωπικό ζήτημα. Πρέπει να γίνει δημόσιο ζήτημα για όλους μας.
<SPEAKER ID="155" LANGUAGE="ET" NAME="Marianne Mikko (PSE )." AFFILIATION="">
<P>
   – Κυρίες και κύριοι συνάδελφοι, δυστυχώς ούτε εγώ είμαι άνδρας, αλλά μια ακόμα γυναίκα σε αυτή τη συζήτηση, και θα ήθελα να ευχαριστήσω την εισηγήτρια, κ. Maria Carlshamret, για την πολύ επίκαιρη έκθεσή της. Η έκθεση υποστηρίζει δικαίως ότι η βία κατά των γυναικών συνδέεται με την ανωτερότητα των ανδρών στην κοινωνία. Η έκθεση δίνει μεγάλη προσοχή στην ανησυχητική εξάπλωση των εγκλημάτων τιμής και του ακρωτηριασμού των γεννητικών οργάνων στην Ευρωπαϊκή Ένωση. Αυτές είναι παραδόσεις που οι μετανάστες φέρνουν από χώρες όπου η ισορροπία δυνάμεων ανάμεσα στα φύλα είναι πιο ασύμμετρη από ό,τι στην Ευρώπη.
<P>
Τα κράτη μέλη της Ευρωπαϊκής Ένωσης δεν μπορούν να παραβλέψουν αυτή την παραβίαση ανθρωπίνων δικαιωμάτων απλώς και μόνο επειδή αυτή η βία διαπράττεται μέσα στην οικογένεια. Χρειαζόμαστε ισχυρά μέτρα και ανάλογες, ισορροπημένες ποινές που θα αποτελούν αποτρεπτικό στοιχείο, όπως υποδεικνύεται στην έκθεση. Η άμεση τιμωρία θα πρέπει να υποστηρίζεται από μέτρα που στόχο θα έχουν τη βελτίωση της ισορροπίας δυνάμεων ανάμεσα στα φύλα. Θα ήθελα να επισημάνω άλλη μια μορφή βίας που αντιπροσωπεύει και συμβολίζει την άνιση κατανομή της εξουσίας καλύτερα από κάθε άλλη. Μιλώ για την πώληση των σωμάτων των γυναικών. Η αγορά σεξουαλικών υπηρεσιών συνιστά βία και διάπραξη βίας. Το πρόσφορο έδαφος της πορνείας σχετίζεται πολύ στενά με την ανεργία των γυναικών και με τους χαμηλούς μισθούς των γυναικών. Η συνεχιζόμενη βία και τα κοινωνικά προβλήματα που συνδέονται με αυτή καθιστούν πολύ δύσκολο να ενταχθούν οι γυναίκες στην αγορά εργασίας. Συμφωνώ με τη συνάδελφό μου, κ. Figueiredo, η οποία είπε ότι «Πορνεία δεν σημαίνει ίση συμμετοχή στην αγορά εργασίας».
<SPEAKER ID="156" LANGUAGE="ES" NAME="María Esther Herranz García (PPE-DE ). –" AFFILIATION="">
<P>
Επομένως, πρέπει να εξετάσουμε επίσης τι μέτρα πρέπει να εφαρμόσει η Ευρωπαϊκή Ένωση. Είναι πολύ καλό να νομοθετούμε, αλλά είναι επίσης σημαντικό να παρέχουμε προσωρινή βοήθεια, να παρέχουμε εκπαίδευση και να εφαρμόζουμε προγράμματα όπως το Daphne, διότι όλη αυτή η βοήθεια συμβάλλει σταδιακά στην εξάλειψη αυτής της μάστιγας και αυτής της επίμονης κηλίδας στην κοινωνία μας.
<SPEAKER ID="157" LANGUAGE="" NAME="Lidia Joanna Geringer de Oedenberg (PSE ). –" AFFILIATION="(PL) ">
<SPEAKER ID="158" LANGUAGE="" NAME="Μαρία Παναγιωτοπούλου-Κασσιώτου (PPE-DE ). –" AFFILIATION="">
<P>
   Κύριε Πρόεδρε, και εγώ θα ήθελα να συγχαρώ την κ. Carlshamre για την έκθεση που με πάθος συνέταξε διατηρώντας στην επικαιρότητα ένα πρόβλημα για την πολιτισμένη ανθρώπινη κοινωνία.
<P>
Όπως προκύπτει και από την έκθεση που με μεθοδικότητα συνέταξε η αρμόδια διεύθυνση της Ευρωπαϊκής Επιτροπής και δημοσιεύθηκε το Δεκέμβριο του 2005 αλλά και από την έρευνα του Συμβουλίου της Ευρώπης, η βία κατά των γυναικών είναι η κυριότερη αιτία θανάτου γυναικών μεταξύ 16 και 44 ετών.
<SPEAKER ID="159" LANGUAGE="" NAME="Πρόεδρος. –" AFFILIATION="">
<P>
Η ψηφοφορία θα διεξαχθεί αύριο, στις 11.00. 
<SPEAKER ID="160" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0401/2005) της κ. Edite Estrela, εξ ονόματος της Επιτροπής Δικαιωμάτων των Γυναικών και Ισότητας των Φύλων, σχετικά με την ισότητα γυναικών και ανδρών στην Ευρωπαϊκή Ένωση (2004/2159(INI). 
<SPEAKER ID="161" LANGUAGE="CS" NAME="Vladimír Špidla," AFFILIATION="Μέλος της Επιτροπής">
<P>
   Κύριε Πρόεδρε, κυρίες και κύριοι, θα ήθελα να συγχαρώ την κ. Estrela για την έκθεσή της και για την πρόταση ψηφίσματος σχετικά με την ισότητα των φύλων στην Ευρωπαϊκή Ένωση. Η ισότητα των φύλων δεν είναι μόνον ακρογωνιαίος λίθος της Ευρωπαϊκής Ένωσης, αλλά είναι επίσης ένας τομέας στον οποίο η Ευρώπη έχει χαράξει τον δρόμο και ήταν ανέκαθεν ένα βήμα πριν από τις κοινωνικές εξελίξεις. Η θέση των γυναικών στην Ευρώπη έχει αλλάξει σημαντικά χάρη στην κοινοτική δράση, πρώτον μέσω της νομοθεσίας, και εν συνεχεία μέσω των διαρθρωτικών ταμείων και της ενσωμάτωσης των θεμάτων που άπτονται της ισότητας των φύλων σε όλους τους τομείς της κοινοτικής πολιτικής. Τα κράτη μέλη κατέστησαν σαφές, επί τη ευκαιρία της δεκάτης επετείου της πλατφόρμας δράσης για τις γυναίκες στο Πεκίνο, η οποία εορτάστηκε ακριβώς πριν από έναν χρόνο, ότι το θέμα της ισότητας των φύλων έχει την ολόψυχη υποστήριξή τους. Παρ’ ότι έχει σημειωθεί αδιαμφισβήτητα πρόοδος στον τομέα της ισότητας των φύλων, έχουμε να επιτελέσουμε ακόμη σημαντικό έργο. Η Επιτροπή το επισημαίνει στην έκθεση για την ισότητα των φύλων, η οποία υποβάλλεται κάθε χρόνο στην εαρινή σύνοδο κορυφής αρχηγών κρατών ή κυβερνήσεων. Πρέπει να επιμείνουμε και να ενισχύσουμε τις νομικές βάσεις. Η πρόταση ψηφίσματος αναφέρεται ρητά σε αυτό και επισημαίνει μεθ’ επιτάσεως ότι η προώθηση της ισότητας βασίζεται σε τρεις πυλώνες, οι οποίοι είναι οι εξής:
<P>
1. η νομοθεσία η οποία εγγυάται την ίση μεταχείριση ανδρών και γυναικών και τα θεμελιώδη δικαιώματα όλων των ανθρώπων, διασφαλίζοντας παράλληλα την αποτελεσματική εφαρμογή της εν λόγω νομοθεσίας·
<P>
2. η ενσωμάτωση ζητημάτων που αφορούν την ισότητα των φύλων στις πολιτικές μας, ειδικά στη στρατηγική της Λισαβόνας και σε πολιτικές που στοχεύουν στην κοινωνική ένταξη και υποστηρίζονται από τις αρχές της χρηστής διακυβέρνησης και της πολιτικής δέσμευσης στο ανώτατο επίπεδο·
<P>
3. η εφαρμογή ειδικών μέτρων για τη στήριξη συγκεκριμένων ομάδων και στόχων, όπως η πρόσβαση των γυναικών σε θέσεις λήψης αποφάσεων και η ενσωμάτωση των μεταναστριών και των γυναικών που προέρχονται από εθνικές μειονότητες.
<P>
Η Επιτροπή επεδίωξε αυτήν την προσέγγιση στο παρελθόν και θα συνεχίσει να την επιδιώκει στο μέλλον. Η δέσμευσή της στον τομέα της ισότητας των φύλων θα επιβεβαιωθεί στον οδικό χάρτη για την ισότητα των φύλων, τον οποίο ο Πρόεδρος Barroso και εγώ γνωστοποιήσαμε πριν από ορισμένους μήνες και τον οποίο η Επιτροπή σκοπεύει να υποβάλει τον Μάρτιο. Ο εν λόγω οδικός χάρτης θα ορίζει καθήκοντα και μέτρα τα οποία προορίζονται για τη στήριξη της ισότητας μεταξύ ανδρών και γυναικών για την περίοδο 2006 έως 2010, και θα αναφέρει λεπτομερώς τον τρόπο με τον οποίο σκοπεύει η Ένωση να αντιμετωπίσει αυτά τα θέματα στο πλαίσιο των πολιτικών της. Τα περισσότερα από τα μέτρα για τα οποία γίνεται αναφορά στην πρόταση ψηφίσματος θα τεθούν ως προτεραιότητες στον οδικό χάρτη, συμπεριλαμβανομένης της στήριξης για την οικονομική ανεξαρτησία ανδρών και γυναικών, της ίσης πρόσβασης στις θέσεις λήψης αποφάσεων, της συμμόρφωσης με την αρχή ίσης μεταχείρισης και της καταπολέμησης της ενδοοικογενειακής βίας και της εμπορίας ανθρώπων. 
<SPEAKER ID="162" LANGUAGE="PT" NAME="Edite Estrela (PSE )," AFFILIATION="">
<P>
Υπάρχουν δύο μείζονες προκλήσεις στη βάση κάθε πολιτικής για την ισότητα των φύλων. Η μία είναι η άμβλυνση της μισθολογικής διαφοράς μεταξύ των δύο φύλων, και η άλλη η διευκόλυνση του συνδυασμού επαγγελματικού και οικογενειακού βίου και για τους άνδρες και για τις γυναίκες. Είναι απαράδεκτο το γεγονός ότι οι γυναίκες είναι οι τελευταίες που έχουν πρόσβαση στις θέσεις εργασίας και οι πρώτες που καθίστανται υπεράριθμες, ακόμη και αν είναι αποδοτικές και αφοσιωμένες ως εργαζόμενες. Το χάσμα μεταξύ των ανδρών και των γυναικών στην απασχόληση ανέρχεται στο 15,8%, ενώ το ποσοστό των γυναικών σε θέσεις μερικής απασχόλησης αγγίζει το 30,4%, σε σύγκριση με το 6,6% των ανδρών. Το ποσοστό απασχόλησης μεταξύ γυναικών με μικρά παιδιά είναι κατά 13,6% χαμηλότερο του ποσοστού των γυναικών χωρίς παιδιά, ενώ οι άνδρες με μικρά παιδιά κατέχουν ποσοστό απασχόλησης 10% υψηλότερο από ό,τι οι άνδρες χωρίς παιδιά.
<P>
Οι γυναίκες εκτελούν τη μερίδα του λέοντος των οικιακών εργασιών και, ως εκ τούτου, έχουν λιγότερο χρόνο για αμειβόμενη εργασία. Στα ζευγάρια με παιδιά ηλικίας έως έξι ετών, οι άνδρες εκτελούν λιγότερο από το 40% των οικιακών καθηκόντων και είναι υπεύθυνοι για το 25% με 35% της φροντίδας των παιδιών. Η παροχή κατάλληλων υποδομών παιδικής μέριμνας παραμένει βασικό μέσο προκειμένου να δοθεί η δυνατότητα στις γυναίκες να ενταχθούν στην αγορά εργασίας και να παραμείνουν εκεί. Υπάρχει έλλειψη γυναικών σε όλους τους τομείς εργασίας, ειδικά σε αυτούς τους τομείς που θεωρούνται παραδοσιακά ανδρικοί. Έχει αποδειχθεί ότι οι γυναίκες είναι καλά διευθυντικά στελέχη, και οι δημιουργικές και καινοτόμες ικανότητες τους στον πολεοδομικό σχεδιασμό και τον τομέα των κατασκευών αναγνωρίζονται ευρέως. Όπως είπε κάποτε μία επιτυχημένη ιταλίδα αρχιτέκτονας, ο λόγος που οι άνδρες δεν κατασκευάζουν κατάλληλα διαμορφωμένες λωρίδες πεζών ή δεν ασχολούνται με αρχιτεκτονικές δυσκολίες είναι ότι δεν φορούν ψηλά τακούνια, ή δεν σπρώχνουν καροτσάκια.
<P>
Κύριε Επίτροπε, κυρίες και κύριοι, θα ήθελα να επωφεληθώ της ευκαιρίας για να μοιραστώ μαζί σας ορισμένες ανησυχίες που χρήζουν περαιτέρω εξέτασης. Το να αντιλαμβάνεται κανείς τα σημάδια ούτως ώστε να σταματά την κατάσταση πριν επιδεινωθεί αποτελεί ευθύνη των πολιτικών. Έγινε απλή αναφορά, όπως έγινε και στην τελευταία έκθεση, στην ενδοοικογενειακή βία, και θα ήθελα να επιστήσω την προσοχή στη νεανική βία και στο γεγονός ότι βρίσκεται σε έξαρση. Οι εικόνες των πρόσφατων γεγονότων στη Γαλλία που μεταδόθηκαν σε όλον τον κόσμο ήγειραν το ερώτημα για το τι οδηγεί εκατοντάδες νέους να χρησιμοποιούν τη βία για να προσελκύσουν την προσοχή στα προβλήματά τους. Οι οικογένειες, οι υπεύθυνοι λήψης πολιτικών αποφάσεων και οι κοινωνίες στο σύνολό τους πρέπει να συζητήσουν για να εξακριβώσουν που έσφαλαν και γιατί. Το πρόβλημα αυτό δεν περιορίζεται στη Γαλλία. Παντού υπάρχει υψηλό επίπεδο βίας μεταξύ των νέων, και αυτό συνιστά ένα πολύ σοβαρό πρόβλημα. Τι οδηγεί νέους 13 και 17 ετών να επιτίθενται ακόμη και να σκοτώνουν ανυπεράσπιστα άτομα εν είδει διασκέδασης; Τα γεγονότα τα οποία ήρθαν στο φως είναι συγκλονιστικά. Μία ομάδα νέων λήστευε επαίτες και μετανάστες απλώς για διασκέδαση και μαγνητοσκοπούσαν τα πάντα στα κινητά τους τηλέφωνα προκειμένου να κάνουν φιγούρα στους συμμαθητές τους στη συνέχεια. Μία άλλη ομάδα έριξε πετρέλαιο σε μία άστεγη και της έβαλε φωτιά. Η γυναίκα πέθανε από τα εγκαύματά της. Δεν μπορούμε να κλείνουμε τα μάτια σε τόση αγριότητα. Δεν αρκεί απλώς να καταδικάζουμε· αυτό που χρειάζεται είναι δράση, ούτως ώστε να μην καταλήξουμε να αισθανόμαστε τύψεις στη συνέχεια, και να πούμε, όπως είπε ο πατέρας ενός από αυτούς τους νεαρούς, αισθάνομαι αποτυχημένος ως πατέρας.
<P>
Η κύρια αιτία, σύμφωνα με τους εμπειρογνώμονες, είναι η απουσία των γονέων. Υπάρχουν χιλιάδες νέοι στην ΕΕ που έχουν παραδοθεί στην τηλεόραση, στο Διαδίκτυο και στους δρόμους από τότε που ήταν παιδιά. Οι γονείς περνούν άνω των 12 ωρών εκτός σπιτιού, αφήνοντας τα παιδιά ανεπιτήρητα και στο έλεος όλων των μορφών αρνητικής επιρροής, με αποτέλεσμα τη σχολική αποτυχία, την πρόωρη διακοπή της σχολικής φοίτησης, την οκνηρία, τα ναρκωτικά και τον αποκλεισμό. Η δεύτερη αιτία είναι η απραξία. Όταν δεν έχουν τι να κάνουν, ούτε σχολείο ούτε δουλειά, οι νέοι γίνονται ανεύθυνοι. Προσθέστε σε αυτό μια ανεκτική νοοτροπία στο πλαίσιο της οποίας οι άνθρωποι έχουν λίγα ή καθόλου καθήκοντα και όσα δικαιώματα επιθυμούν· δεν υπάρχει πειθαρχία, δεν προβάλλονται απαιτήσεις και δεν προσδίδεται καμία αξία στην εργασία ή την αρετή.
<SPEAKER ID="163" LANGUAGE="HU" NAME="Edit Bauer," AFFILIATION="">
<P>
Η έκθεση (για την οποία συγχαίρω την εισηγήτρια) επισημαίνει επανειλημμένως ότι η οδηγία 75/117/ΕΚ, η οποία τέθηκε σε ισχύ ακριβώς πριν από τριάντα χρόνια, απαγορεύει τα διαφορετικά επίπεδα αμοιβής ανδρών και γυναικών, αναφέρει όμως επίσης ότι σύμφωνα με τα τελευταία στοιχεία, η διαφορά μεταξύ των επιπέδων αμοιβής ανδρών και γυναικών εξακολουθεί να είναι κατά μέσον όρο 15% (μεταξύ 4% και 25%). Ένα άλλο ερώτημα είναι, πόσες χώρες έχουν πράγματι εφαρμόσει και εκτελέσει την τελευταία οδηγία 113/2004; Ή ας ρίξουμε μία ματιά στη μοίρα των δεσμεύσεων που ανέλαβε το Συμβούλιο στη Βαρκελώνη το 2002, να διευκολύνει τον συνδυασμό του οικογενειακού βίου και της επαγγελματικής σταδιοδρομίας. Αυτά έχουν σχέση με το υψηλότερο ποσοστό απασχόλησης των γυναικών, θα μπορούσαν όμως επίσης να αποτελέσουν αποφασιστική καμπή στη δημογραφική κρίση.
<SPEAKER ID="164" LANGUAGE="EN" NAME="Justas Vincas Paleckis," AFFILIATION="εξ ονόματος της Ομάδας PSE">
<P>
Για άλλη μία φορά, θα ήθελα να συγχαρώ την εισηγήτρια, κ. Estrela. 
<SPEAKER ID="165" LANGUAGE="ES" NAME="Raül Romeva i Rueda," AFFILIATION="εξ ονόματος της Ομάδας Verts/ALE">
<P>
   Κύριε Πρόεδρε, για άλλη μία φορά έχω τη χαρά να συγχαρώ την κ. Estrela για την υποβολή μιας έκθεσης που είναι σημαντική στον αγώνα για την ισότητα μεταξύ αντρών και γυναικών στην Ευρωπαϊκή Ένωση, καθώς, δυστυχώς, ο τρόπος που αντιμετωπίζονται τα δύο φύλα εξακολουθεί να είναι εντελώς άδικος, ειδικά όσον αφορά τους μισθούς, την αναγνώριση και τις ευκαιρίες.
<SPEAKER ID="166" LANGUAGE="CS" NAME="Věra Flasarová," AFFILIATION="">
<P>
   Κυρίες και κύριοι, όπως κατέστησαν σαφές και η Στρατηγική της Λισαβόνας και η έκθεση της κ. Estrela, μία ολοκληρωμένη κοινότητα βασίζεται στην ελευθερία, την αλληλεγγύη και την ισότητα· εντούτοις εξακολουθεί να υπάρχει ανισότητα μεταξύ ανδρών και γυναικών σε αρκετούς τομείς. Προσυπογράφω ολόθερμα τις εκκλήσεις για περιορισμό της μισθολογικής διαφοράς μεταξύ ανδρών και γυναικών και για την εφαρμογή της κοινοτικής νομοθεσίας. Πρέπει, ωστόσο, να προειδοποιήσω, ότι οι γυναίκες δεν μειονεκτούν μόνο σε σχέση με τον μισθό, αλλά πέφτουν συχνά θύματα διακριτικής μεταχείρισης· οι εργοδότες δεν επιδεικνύουν πάντα ευαισθησία έναντι των εγκύων γυναικών, επί παραδείγματι. Στην Τσεχική Δημοκρατία οι γυναίκες υφίστανται αυτό το οποίο αναφέρεται ως σιωπηρή διακριτική μεταχείριση. Οι εργοδότες συχνά εικάζουν ότι οι έγκυες γυναίκες είναι αδύναμες και ευάλωτες. Πρέπει να θεσπισθούν, στην Τσεχική Δημοκρατία, νόμοι κατά των διακρίσεων οι οποίοι θα αποσκοπούν στην προστασία των γυναικών. Σε ορισμένες χώρες υφίσταται σιωπηρή διακριτική μεταχείριση εις βάρος των υπαλλήλων ιδίως λόγω ηλικίας, μητρότητας, υγείας και αναπηρίας. Έχει έρθει ο καιρός για αλλαγή. 
<SPEAKER ID="167" LANGUAGE="PL" NAME="Urszula Krupa," AFFILIATION="">
<P>
   Κύριε Πρόεδρε, είμαι μία γυναίκα η οποία μεγάλωσα στην Πολωνία, όπου οι χριστιανικές αρχές χαίρουν καθολικής αναγνώρισης. Μπορώ να διαβεβαιώσω το Κοινοβούλιο ότι δεν υπέστην ποτέ διακριτική μεταχείριση στο σπίτι, στο σχολείο, στην ανώτατη εκπαίδευση ή στην εργασία. Δυστυχώς ωστόσο, οι γυναίκες διατρέχουν τον κίνδυνο να υποστούν διακριτική μεταχείριση ως αποτέλεσμα των πολιτικών της Ευρωπαϊκής Ένωσης. Δεν μπορώ, ως εκ τούτου, να κατανοήσω την ανησυχία που εκφράζει η συντάκτρια της έκθεσης σχετικά με την ισότητα γυναικών και ανδρών στην Ευρωπαϊκή Ένωση όσον αφορά το γεγονός ότι το ποσοστό απασχόλησης των γυναικών ηλικίας μεταξύ 15 και 24 ετών δεν έχει αυξηθεί. Πρόκειται για την περίοδο κατά την οποία οι νέες γυναίκες βρίσκονται στην εκπαίδευση ή ενδεχομένως ξεκινούν οικογένειες.
<P>
Το 2007 χαρακτηρίστηκε «Ευρωπαϊκό έτος ίσων ευκαιριών για όλους». Με αυτό κατά νου, θα ήθελα να ζητήσω επίσης ίσες ευκαιρίες για τα παιδιά. Τα παιδιά πρέπει να είναι τουλάχιστον σε θέση να απολαμβάνουν την ίδια ευκαιρία που είχαμε εμείς να δεθούμε με τις μητέρες μας. Τα παιδιά δεν πρέπει να χωρίζονται από τις μητέρες τους στέλνοντας τη μητέρα στην εργασία και τα παιδιά σε ένα κέντρο παιδικής μέριμνας. Από ιατρικής άποψης τα σχέδια χορήγησης άδειας μητρότητας στους άνδρες αντί στις γυναίκες φαίνονται μάλλον παράδοξα. Σε τελική ανάλυση, οι γυναίκες χρειάζονται πράγματι αυτόν τον χρόνο για να συνέλθουν από τον τοκετό. Για τα μωρά, είναι μία περίοδος προσαρμογής στη ζωή εκτός της μήτρας.
<SPEAKER ID="168" LANGUAGE="LT" NAME="Rolandas Pavilionis," AFFILIATION="">
<SPEAKER ID="169" LANGUAGE="PL" NAME="Jan Tadeusz Masiel (NI )." AFFILIATION="–">
<SPEAKER ID="170" LANGUAGE="" NAME="Ρόδη Κράτσα-Τσαγκαροπούλου (PPE-DE ). –" AFFILIATION="">
<P>
   Κύριε Πρόεδρε, κυρίες και κύριοι συνάδελφοι, κύριε Επίτροπε, το θέμα της έκθεσης Estrela βρίσκεται στην καρδιά του προβληματισμού μας για την ποιότητα της ευρωπαϊκής δημοκρατίας αλλά είναι επίσης άμεσα συνδεδεμένο με τους αναπτυξιακούς μας στόχους, και συγκεκριμένα με τη στρατηγική της Λισαβόνας, που απασχόλησε τη συνάντηση του Κοινοβουλίου μας με τα εθνικά κοινοβούλια τις τελευταίες μέρες.
<P>
Έχει δε ιδιαίτερη σημασία η έκθεση της κ. Estrela, γι’ αυτό την ευχαριστώ για την πρωτοβουλία της να την εκπονήσει, διότι είναι η πρώτη έκθεση που αναφέρεται στην κατάσταση της ισότητας των δύο φύλων στην Ευρώπη των 25.
<P>
Παρ’ όλο τον περιγραφικό της χαρακτήρα, μας δίνει χρήσιμες πληροφορίες για αυτήν την κατάσταση και την ανάγκη αντιμετώπισης των ανισοτήτων. Παρατηρούμε ότι, παρά την οικονομική επιβράδυνση, υπάρχει αύξηση της απασχόλησης των γυναικών. Το 55,1%, που είναι ο σημερινός μέσος όρος, είναι ένα αισιόδοξο μήνυμα ότι μπορούμε να πετύχουμε τους στόχους της Λισαβόνας για το 60% το 2010. Μια βαθύτερη όμως και προσεκτικότερη ανάλυση μάς δίνει να καταλάβουμε ότι η θέση των γυναικών στην αγορά εργασίας είναι επισφαλής, διότι η ανεργία αυξάνει εις βάρος των γυναικών, το μερίδιο της μερικής απασχόλησης είναι πολύ μεγαλύτερο στις γυναίκες απ’ ό,τι στους άνδρες, οι διαφορές αμοιβών εξακολουθούν να υπάρχουν σε όλους τους τομείς και ορισμένες κατηγορίες, όπως αυτές των μεταναστριών, είναι θύματα ιδιαίτερων διακρίσεων στην αγορά εργασίας.
<P>
Μεγάλη πρόκληση εξακολουθεί να αποτελεί η εναρμόνιση οικογενειακής και επαγγελματικής ζωής, κυρίως για τις γυναίκες με μικρά παιδιά. Οι προτάσεις της έκθεσης Estrela νομίζω ότι αποτέλεσαν αντικείμενο ομοφωνίας στην επιτροπή μας, υποστηρίζω και εγώ ότι χρειάζεται μια εθνική στρατηγική με καλά συντονισμένους στόχους στα κράτη μέλη, που από τη μια μεριά προωθούν το mainstreaming σε όλες τις πολιτικές και από την άλλη εφαρμόζουν τα μέτρα για την άρση των διακρίσεων, εκεί όπου υπάρχουν. Χρειάζεται όμως και μια πολύ καλή συνεργασία των κυβερνητικών φορέων με τους κοινωνικούς εταίρους, τις μη κυβερνητικές οργανώσεις, κυρίως τις γυναικείες, και, από την πλευρά της Επιτροπής, χρειάζεται παρακολούθηση της εφαρμογής του κοινοτικού κεκτημένου και βαθύτερη προσέγγιση του θέματος με ποιοτικότερα στοιχεία ανάλυσης. 
<SPEAKER ID="171" LANGUAGE="" NAME="Marian Harkin (ALDE ). –" AFFILIATION="(ΕΝ)">
<P>
Το χάσμα των αμοιβών ανάμεσα στα φύλα παραμένει απαράδεκτα υψηλό σε όλη την Ευρώπη σε ποσοστό 16%. Στην Ιρλανδία, αγγίζει περίπου το 15% και έχει σοβαρές επιπτώσεις για το επίπεδο διαβίωσης των γυναικών, για τις οικογένειές τους και για την ποιότητα ζωής τους. Αυτό το θέμα πρέπει να αντιμετωπιστεί σε εθνικό και κοινοτικό επίπεδο.
<P>
Τέλος, υπάρχει απόλυτη ανάγκη για θετική διάκριση υπέρ των γυναικών στο πολιτικό σύστημα από τα πολιτικά κόμματα σε όλα τα επίπεδα, ειδικά στο επίπεδο της επιλογής υποψηφίων. Προτείνω ένα ποσοστό 50% γυναικών. Σε όσους θα πουν ότι με αυτό τον τρόπο δεν επιλέγονται τα καλύτερα άτομα, θα πω ότι αυτά είναι ανοησίες: το 51% του πληθυσμού είναι γυναίκες. Θα έχετε την ίδια ποιότητα από εκεί όπως και από το υπόλοιπο 49%. Και γιατί επιμένω σε αυτό; Διότι θέματα όπως η φροντίδα στο σπίτι, η ενδοοικογενειακή βία, η σωματεμπορία γυναικών και πολλά άλλα θέματα που θεωρούνται γυναικεία δεν είναι απλά γυναικεία θέματα, είναι κοινωνικά θέματα. Μέχρι να υπάρξει επαρκής αριθμός γυναικών στο επίπεδο λήψης αποφάσεων, τα θέματα αυτά δεν θα εντάσσονται στην πολιτική ανταπόκριση και δεν θα αντιμετωπίζονται επαρκώς. 
<SPEAKER ID="172" LANGUAGE="CS" NAME="Vladimír Špidla," AFFILIATION="">
<P>
Θα ήθελα, εάν μπορώ, να απαντήσω σε μία από τις ερωτήσεις που τέθηκαν. Η οδηγία 73/2002 τέθηκε σε ισχύ στις 5 Οκτωβρίου 2005, και οι περισσότερες χώρες την έχουν μεταφέρει στην εθνική τους νομοθεσία. Η Επιτροπή αναλύει επί του παρόντος την κατάσταση και, όπου είναι εφαρμοστέα, θα κινήσει τις δέουσες διαδικασίες. 
<SPEAKER ID="173" LANGUAGE="" NAME="Πρόεδρος. –" AFFILIATION="Γραπτή Δήλωση (άρθρο 142 του Κανονισμού)">
<P>
Η ψηφοφορία θα διεξαχθεί αύριο, στις 11.00.
<SPEAKER ID="174" LANGUAGE="EN" NAME="Zita Gurmai (PSE ). –" AFFILIATION="">
<P>
   Η έναρξη που αναφέρει η κ. Estrela για την ισότητα μεταξύ ανδρών και γυναικών στην ΕΕ διαδραματίζει καίριο ρόλο στον οριζόντιο τρόπο αντιμετώπισης των θεμάτων ισότητας. Ο στόχος ήταν κοινός: να υποβληθεί η δεύτερη ετήσια έκθεση για την ισότητα και η πρώτη να καλύψει τη διευρυμένη ΕΕ των 25 κρατών μελών. Είμαι βαθύτατα πεπεισμένη ότι μετρήσιμα αποτελέσματα μπορούν να προκύψουν μόνο με συστηματική εργασία. Ένα σημαντικό μήνυμα της έναρξης είναι ότι κάθε χρόνο θα υποβάλλεται μια ετήσια έκθεση. Η έκθεση αναφέρει τις στρατηγικές κατευθυντήριες γραμμές της πολιτικής για την ισότητα. Θα ήθελα να τονίσω δύο από τους σημαντικότερους τομείς που θα πρέπει να διασφαλιστούν για όλους: αξιοπρεπής εργασία και ίση αμοιβή για ίση εργασία. Κατά τη γνώμη μου, οι γυναίκες κρατούν το κλειδί για την επίτευξη του κυρίαρχου στόχου της Στρατηγικής της Λισαβόνας σχετικά με τη δημιουργία περισσότερης ανάπτυξης και θέσεων απασχόλησης στην Ευρωπαϊκή Ένωση. Το κύριο καθήκον είναι η αύξηση των οικονομικά προσιτών υπηρεσιών παιδικής μέριμνας, ακολουθώντας το παράδειγμα της Σουηδίας και της Δανίας. Η στρατηγική ανάπτυξης και επενδύσεων της Ομάδας ΕΣΚ εστιάζεται στο σημείο αυτό, το οποίο έχει συμφωνηθεί από τις κοινωνικές δημοκρατικές κυβερνήσεις σε όλη την Ευρώπη. Τελευταίο αλλά εξίσου σημαντικό, μπορούμε να επιτύχουμε τα προαναφερόμενα αποτελέσματα μόνο με την ενεργό συμμετοχή των ανδρών στην ισότητα των φύλων. 
<SPEAKER ID="175" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0390/2005) του κ. Markus Ferber, εξ ονόματος της Επιτροπής Μεταφορών και Τουρισμού, σχετικά με την εφαρμογή της ταχυδρομικής οδηγίας (οδηγία 97/67/ΕΚ) όπως τροποποιήθηκε από την οδηγία 2002/39/ΕΚ (2005/2086(INI)). 
<SPEAKER ID="176" LANGUAGE="DE" NAME="Markus Ferber (PPE-DE )," AFFILIATION="εισηγητής">
<P>
Έχει φανεί πολύ καθαρά –και εκφράζεται επίσης στο ψήφισμα που εγκρίναμε στην Επιτροπή Μεταφορών και Τουρισμού– ότι ο δρόμος που χαράξαμε το 1992 με την Πράσινη Βίβλο για την ανάπτυξη των ταχυδρομικών υπηρεσιών συνεχίστηκε με επιτυχία μέχρι σήμερα. Επιτύχαμε έναν συμβιβασμό μεταξύ της παροχής ταχυδρομικών υπηρεσιών ευρείας κλίμακας και υψηλής ποιότητας και του αυξανόμενου ανταγωνισμού στον τομέα αυτόν, που είναι δύο ουσιαστικά αντίθετοι στόχοι. Φυσικά, αυτός είναι ο συγκεκριμένος στόχος για το 2006, αν θέλουμε να εκπληρωθούν οι υποχρεώσεις που απορρέουν από την ισχύουσα ταχυδρομική οδηγία. Κύριε Επίτροπε, χαίρομαι πολύ διότι η Επιτροπή πρότεινε ένα πολύ φιλόδοξο χρονοδιάγραμμα, διότι ανατέθηκε τώρα η εκπόνηση της διερευνητικής μελέτης που αναφέρεται στην οδηγία και διότι βάσει της εν λόγω μελέτης θα μπορούμε στη συνέχεια να λάβουμε περαιτέρω αποφάσεις.
<P>
Το ερώτημα είναι πώς μπορούμε να εξασφαλίσουμε ότι οι ταχυδρομικές υπηρεσίες θα λειτουργούν σε ολόκληρη την Ευρωπαϊκή Ένωση – όχι μόνο στις μεγάλες πόλεις, στο ευρύτερο Λονδίνο, στην κοιλάδα του Ruhr, στο Βερολίνο, τη Μαδρίτη ή τη Ρώμη, αλλά παντού στην ΕΕ. Πώς μπορούμε να εξασφαλίσουμε μόνιμα την υψηλή ποιότητα που στο μεταξύ έχουμε επιτύχει ακόμα και σε διασυνοριακό επίπεδο και πώς μπορούμε να το κάνουμε αυτό σε έναν τομέα που –όπως αναφέρεται και στην ανακοίνωση της Επιτροπής– συνεχίζει να αναπτύσσεται; Θυμάμαι ακόμα τις συζητήσεις εδώ στο Σώμα, στις οποίες επικρατούσε η άποψη πως οι ταχυδρομικές υπηρεσίες θα εξέλιπαν ούτως ή άλλως επειδή μπορούμε να χρησιμοποιούμε fax και ηλεκτρονικό ταχυδρομείο. Τα ταχυδρομεία είναι ένας αναπτυσσόμενος τομέας. Πώς μπορούμε λοιπόν να κινητοποιήσουμε δυνάμεις της αγοράς για να αναπτύξουμε νέα προϊόντα και να δημιουργήσουμε έτσι περισσότερες θέσεις εργασίας στον τομέα αυτόν;
<SPEAKER ID="177" LANGUAGE="EN" NAME="Charlie McCreevy," AFFILIATION="Μέλος της Επιτροπής">
<P>
   Κύριε Πρόεδρε, χαιρετίζω ιδιαιτέρως αυτή την ευκαιρία να ενημερώσω εν συντομία το Σώμα σχετικά με την κατάσταση της κοινοτικής πολιτικής για τα ταχυδρομεία από την πλευρά της Επιτροπής και να μοιραστώ μαζί σας τις σκέψεις μου σχετικά με το πώς βλέπω την ανάπτυξη αυτής της πολιτικής το 2006. Αλλά, καταρχάς, θα ήθελα να ευχαριστήσω τον κ. Ferber για την έκθεσή του, η οποία είναι πολύ επίκαιρη, εποικοδομητική, ισορροπημένη και καλά ενημερωμένη. Μάλιστα, τα ευρήματα της έκθεσης αντιστοιχούν στο σκεπτικό μας. Όπως και η έκθεση, είμαστε πεπεισμένοι ότι η μεταρρύθμιση στον τομέα των ταχυδρομείων στην Ευρωπαϊκή Ένωση έχει επιφέρει θετικά αποτελέσματα για όλους τους εμπλεκόμενους και έχει συμβάλει σημαντικά στην ανταγωνιστικότητα της Ευρωπαϊκής Ένωσης.
<P>
Η ταχυδρομική οδηγία, όπως τροποποιήθηκε, καθιερώνει ισορροπημένες αρχές που επιτρέπουν τη σταδιακή είσοδο του ανταγωνισμού, διατηρώντας παράλληλα τις απαραίτητες διασφαλίσεις για την παροχή μιας καθολικής υπηρεσίας. Οφείλω να πω, σε αυτό το πλαίσιο, ότι οι εξελίξεις μέχρι στιγμής δεν παρέχουν στοιχεία που να υποστηρίζουν την ανάγκη για αλλαγή των προθεσμιών τις οποίες ορίζει η ταχυδρομική οδηγία. Ως εκ τούτου, ως έτος αναφοράς για το έργο μας παραμένει το 2009.
<P>
Η Επιτροπή θα διασφαλίσει ότι η επιβολή των διατάξεων της Συνθήκης για τον ανταγωνισμό θα συνοδεύσει τη διαδικασία ελευθέρωσης. Όσον αφορά τους σχετικούς κανόνες κρατικών ενισχύσεων, τον Ιούλιο του 2005 η Επιτροπή ενέκρινε μια δέσμη μέτρων που παρέχουν καθοδήγηση σχετικά με τις αρχές βάσει των οποίων εκτιμά την αποζημίωση δημόσιων υπηρεσιών για υπηρεσίες γενικού οικονομικού συμφέροντος.
<P>
Αυτή η έκθεση πρωτοβουλίας του Ευρωπαϊκού Κοινοβουλίου αποτελεί μια πολύ καλή βάση για περαιτέρω συζητήσεις. Χαιρετίζω ιδιαιτέρως αυτή την πρωτοβουλία και ευχαριστώ θερμά τον κ. Ferber και τους συναδέλφους του από την Επιτροπή Μεταφορών και Τουρισμού για το άριστο έργο τους. 
<SPEAKER ID="178" LANGUAGE="DE" NAME="Georg Jarzembowski," AFFILIATION="εξ ονόματος της Ομάδας PPE-DE">
<P>
   Κύριε Πρόεδρε, κύριε Επίτροπε, η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών υποστηρίζει πλήρως επί της ουσίας τη θέση του εισηγητή κ. Ferber για την έκθεση προόδου της Ευρωπαϊκής Επιτροπής. Με τη θέση που διατυπώνει ο εισηγητής θέλουμε να εξασφαλίσουμε ότι η Επιτροπή θα χρησιμοποιήσει τα μέτρα που έχουν εξαγγελθεί μέχρι τις 31 Δεκεμβρίου τρέχοντος έτους για να εξετάσει προσεκτικά τις οικονομικές, τεχνολογικές, κοινωνικές και γεωγραφικές πτυχές του προοδευτικού ανοίγματος της αγοράς των ταχυδρομικών υπηρεσιών και να μας ενημερώσει για τα αποτελέσματά του.
<P>
Θα ήθελα να σας υπενθυμίσω, κύριε Επίτροπε, και θέλω πολύ να ακούσω την απάντησή σας, ότι μέχρι σήμερα, από όσα γνωρίζουμε εμείς και ο εισηγητής, δεν έχουν μεταφέρει όλα τα κράτη μέλη σωστά και εμπρόθεσμα την ταχυδρομική οδηγία στην εσωτερική τους νομοθεσία. Θεωρώ ότι είναι καθήκον της Επιτροπής να παρακολουθεί με μεγάλη προσοχή την εφαρμογή των μέχρι τώρα μέτρων στο κάθε κράτος μέλος, να τα παροτρύνει να τηρούν τις υποχρεώσεις τους και αν είναι αναγκαίο, να τα παραπέμπει στο Ευρωπαϊκό Δικαστήριο. Το κοινοτικό δίκαιο πρέπει να εφαρμόζεται σε όλα τα κράτη μέλη. Όμως θα ήθελα να πω με πνεύμα συμφιλίωσης ότι, κατά τη γνώμη μου, βάσει των γενικά θετικών εξελίξεων υπέρ των καταναλωτών στον τομέα των ταχυδρομείων, η Επιτροπή πρέπει να εμμείνει στην κοινή απόφαση να ανοίξουν οριστικά οι ταχυδρομικές υπηρεσίες το 2009.
<P>
Θα ήθελα επίσης να σας παρακαλέσω να ασχοληθείτε μία ακόμα φορά διεξοδικά με το θέμα της καθολικής υπηρεσίας. Αν μου επιτρέπετε να συνοψίσω, η καθολική υπηρεσία πρέπει να σημαίνει πως μπορούμε να περιμένουμε σε όλα τα κράτη μέλη υπηρεσίες υψηλής ποιότητας σε λογικές τιμές. Αυτός είναι ο στόχος μας, αλλά πρέπει να τον εξετάσουμε προσεκτικά. Θα σας δώσω ένα παράδειγμα: αν τώρα ακόμα και η Γερμανία αποκλίνει από την αρχή ότι το ταχυδρομικό τέλος για ένα συνηθισμένο γράμμα πρέπει να είναι το ίδιο όταν αποστέλλεται στο εσωτερικό της κάθε χώρας και προς τα υπόλοιπα 24 κράτη μέλη, πρέπει να εξετάσουμε τι σημαίνει αυτό. Ένα συνηθισμένο γράμμα κοστίζει τώρα στη Γερμανία 55 λεπτά, αλλά το ίδιο γράμμα προς όλες τις άλλες χώρες της Ένωσης κοστίζει 70 λεπτά και είναι η πρώτη φορά που σημειώνεται εδώ διαφορά. Αν αυτό σημαίνει πως το ταχυδρομικό τέλος εξαρτάται από το κόστος –την απόσταση και τον τρόπο παράδοσης– τότε πώς δικαιολογείται η ύπαρξη της καθολικής υπηρεσίας; Πώς δικαιολογείται τότε ο περιορισμός του ανταγωνισμού μέσω της ρυθμισμένης αποκλειστικής χρήσης;
<SPEAKER ID="179" LANGUAGE="EN" NAME="Gary Titley," AFFILIATION="εξ ονόματος της Ομάδας PSE">
<P>
   Κύριε Πρόεδρε, είναι προφανώς σημαντικό το γεγονός ότι διεξάγουμε αυτή τη συζήτηση σήμερα, διότι την 1η Ιανουαρίου πραγματοποιήθηκε το τελευταίο βήμα για τη μείωση στα 50 γραμμάρια όσον αφορά τον αποκλειστικό τομέα και αναμένουμε τη μελέτη της Επιτροπής –η οποία αισίως θα δημοσιευθεί το καλοκαίρι– για την επίτευξη της εσωτερικής αγοράς μέχρι το 2009.
<P>
Ο ταχυδρομικός τομέας βρίσκεται αντιμέτωπος με μεγάλες προκλήσεις, αλλά και μεγάλες ευκαιρίες. Οι ταχυδρομικές υπηρεσίες πρέπει να συμβαδίζουν με τις εξελίξεις σε άλλους τομείς, τουλάχιστον με την αλλαγή των δραστηριοτήτων από καταναλωτή σε καταναλωτή σε επιχείρηση και καταναλωτή, αλλά και όσον αφορά την ενιαία αγορά. Η Ευρωπαϊκή Ένωση είναι κατακριτέα για το γεγονός ότι 13 χρόνια μετά την ολοκλήρωση της ενιαίας αγοράς, υπάρχουν τεράστια εμπόδια στη διασυνοριακή ταχυδρομική δραστηριότητα, στο έργο της επέκτασης του κλάδου των αγορών από το σπίτι αλλά και για τους εκδότες εφημερίδων και περιοδικών.
<SPEAKER ID="180" LANGUAGE="FR" NAME="Nathalie Griesbeck," AFFILIATION="">
<P>
   Κύριε Πρόεδρε, κυρίες και κύριοι, θα ήθελα και εγώ να ευχαριστήσω τον συνάδελφό μας βουλευτή κ. Ferber για την έκθεση ιδίας πρωτοβουλίας. Επιτρέψτε μου να παρουσιάσω την άποψή μου υπό δύο οπτικές γωνίες.
<P>
Πρώτον, μαζί με την Ομάδα της Συμμαχίας Φιλελευθέρων και Δημοκρατών για την Ευρώπη, είμαι περιχαρής που αυτή η έκθεση θα μας δώσει εφεξής την ευκαιρία να συζητήσουμε το νομικό πλαίσιο που πρέπει να εφαρμόσει η Ένωσή μας έως το 2009 με σκοπό τη ρύθμιση της ελευθέρωσης των ταχυδρομικών υπηρεσιών. Δεύτερον, υποστηρίζω την προταθείσα μέθοδο, η οποία μας προσφέρει μία ελεγχόμενη και ταυτόχρονα ισορροπημένη προσέγγιση της διαδικασίας εκσυγχρονισμού αυτού του τομέα.
<P>
Κλείνοντας, αναμένω από την Επιτροπή να προτείνει κατάλληλα και δίκαια συστήματα χρηματοδότησης της καθολικής υπηρεσίας, χωρίς επικρίσεις κατά των επιλογών τις οποίες το Κοινοβούλιο θα είναι υποχρεωμένο να κάνει επειδή, εν εσχάτη ανάγκη, κυρίες και κύριοι, εναπόκειται αναμφίβολα στο Κοινοβούλιο, ως δημοκρατικό μας όργανο, να εξηγήσει στα 450 εκατομμύρια Ευρωπαίους ότι η ισχυρή Ευρώπη την οποία επιθυμούμε να οικοδομήσουμε από κοινού ανήκει σε αυτούς. 
<SPEAKER ID="181" LANGUAGE="DE" NAME="Eva Lichtenberger," AFFILIATION="εξ ονόματος της Ομάδας Verts/ALE">
<P>
Γι’ αυτό, μία μελέτη σαν αυτήν που εκπονήθηκε τώρα δεν πρέπει να θέτει τα ερωτήματα έτσι ώστε στην ουσία να προεξοφλεί την επιθυμητή απάντηση, όπως συνέβη για παράδειγμα στο σημείο 13. Εδώ φαίνεται καθαρά η επιθυμία του ερωτώντα να λάβει μία συγκεκριμένη απάντηση, και μάλιστα τόσο καθαρά ώστε να καθιστά σχεδόν περιττή τη μελέτη. Όταν αναθέτουμε την εκπόνηση μίας μελέτης, πρέπει να είμαστε έτοιμοι να αντιμετωπίσουμε όλη την αλήθεια. 
<SPEAKER ID="182" LANGUAGE="" NAME="Γεώργιος Τούσσας," AFFILIATION="εξ ονόματος της Ομάδας GUE/NGL">
<P>
Αυτές οι τροποποιήσεις, σε μια πορεία απελευθέρωσης των ταχυδρομικών υπηρεσιών και στην ολοκλήρωση της εσωτερικής αγοράς των ταχυδρομικών υπηρεσιών στο έτος 2009, όπως αναφέρεται στην έκθεση, δίνουν αντικειμενικά τη δυνατότητα στα ιδιωτικά ταχυδρομεία να αποσπάσουν το μεγαλύτερο μερίδιο της ταχυδρομικής αγοράς σε βάρος των δημόσιων ταχυδρομείων με οδυνηρές επιπτώσεις για τους χρήστες και γενικότερα για τους εργαζομένους. Γι’ αυτό είμαστε αντίθετοι και θα καταψηφίσουμε την έκθεση. 
<SPEAKER ID="183" LANGUAGE="EN" NAME="Michael Henry Nattrass" AFFILIATION="εξ ονόματος της Ομάδας IND/DEM.">
<P>
Ορίστε, λοιπόν, άλλη μια νομοθετική πράξη δεύτερης κατηγορίας, η ταχυδρομική οδηγία. Η ΕΕ δεν έχει καμία δουλειά να ασχολείται με τέτοια θέματα και τη συμβουλεύω να μην αναμιχθεί. Η ταχυδρομική οδηγία προσπαθεί να επιβάλει φόρο προστιθέμενης αξίας στα ταχυδρομικά τέλη σε μια εποχή όπου η συμβατική αλληλογραφία δέχεται έντονο ανταγωνισμό από την ηλεκτρονική αλληλογραφία. Το ΗΒ δεν το θέλει! Το Βρετανικό Ταχυδρομείο έχει σήμερα ηλικία 371 ετών και οι Βρετανοί ήταν εκείνοι που εξέδωσαν το πρώτο γραμματόσημο το 1840 με την κεφαλή της βασίλισσας Βικτωρίας.
<P>
Τώρα η ΕΕ θέλει να βάλει τη σφραγίδα της ανικανότητάς της πάνω του. Ένα υψηλό υδατογράφημα φιλοτελικής παρέμβασης, διάτρητο μόνο λόγω άγνοιας της βρετανικής παράδοσης και με σκοπό να καταργήσει για πάντα τη συμβατική αλληλογραφία. Από το Penny Black στην επίθεση της ΕΕ, μέσα σε 166 χρόνια! Είναι αυτή πρόοδος;
<P>
Το 2004, ο Γενικός Διευθυντής των Βασιλικών Ταχυδρομείων δήλωσε κατηγορηματικά ότι η βρετανική κυβέρνηση δεν ήθελε την επιβολή ΦΠΑ στα γραμματόσημα. Τα Βασιλικά Ταχυδρομεία μου είπαν αυτή την εβδομάδα ότι δεν το θέλουν, καθώς θα ήταν κακό για τις μικρές επιχειρήσεις, τα φιλανθρωπικά ιδρύματα και τους πελάτες. Ο βρετανικός λαός δεν το θέλει. Ήδη πληρώνει το κόστος της κοινής γεωργικής πολιτικής της ΕΕ.
<P>
Τι θα έλεγε ο Stanley Gibbons από το Strand στο Λονδίνο αν ήταν ακόμα ζωντανός; Μάλλον θα εξέδιδε ένα βιβλίο με τις φωτογραφίες των βουλευτών του ΕΚ που παίζουν με τις βρετανικές ταχυδρομικές παραδόσεις με τίτλο «Κατάλογος Stanley Stamps Gibbon».
<SPEAKER ID="184" LANGUAGE="" NAME="Πρόεδρος. –" AFFILIATION="">
<P>
   Κύριε Nattrass, προς ενημέρωσή σας, η Ομάδα σας μπορεί να μιλήσει σήμερα πέντε λεπτά, καταμερισμένα ως εξής: ένα λεπτό η κ. Krupa, ένα λεπτό ο κ. Bloom, ακόμη ενάμισι λεπτό η κ. Krupa και ενάμισι λεπτό εσείς, και όχι δυόμισι. Εάν ο κ. Farage σας «πούλησε» πέντε λεπτά, τότε σας πούλησε κάτι που δεν του ανήκε. 
<SPEAKER ID="185" LANGUAGE="EN" NAME="Seán Ó Neachtain," AFFILIATION="εξ ονόματος της Ομάδας UEN">
<SPEAKER ID="186" LANGUAGE="IT" NAME="Armando Dionisi (PPE-DE ). –" AFFILIATION="">
<P>
Η έκθεση του κ. Ferber σχετικά με την εφαρμογή της ταχυδρομικής οδηγίας είναι ισορροπημένη: επισημαίνει τα θετικά αποτελέσματα της ελευθέρωσης που εφαρμόσθηκε μέχρι σήμερα, αλλά τονίζει και την ανάγκη να αξιολογηθούν οι συνέπειες στην κοινωνία και στην απασχόληση ενός ακόμη βήματος προς την ολοκλήρωση της εσωτερικής αγοράς, λαμβάνοντας υπόψη τις εθνικές ιδιαιτερότητες. Το νέο αυτό βήμα θα εξαρτηθεί αποκλειστικά από τα αποτελέσματα της μελέτης της Ευρωπαϊκής Επιτροπής, σκοπός της οποίας είναι να αξιολογήσει για κάθε κράτος μέλος τις επιπτώσεις από την ολοκλήρωση της εσωτερικής αγοράς καθολικής υπηρεσίας. Κατά συνέπεια, κάθε πρόβλεψη σε σχέση με αυτήν τη μελέτη θα ήταν άκαιρη.
<P>
Σε ορισμένες περιοχές, η ταχυδρομική υπηρεσία αντιπροσωπεύει ένα θεμελιώδες μέσον επικοινωνίας για τους συμπολίτες μας. Η διατήρηση των σημερινών επιπέδων καθολικής υπηρεσίας απαιτεί μια σταδιακή προσέγγιση. Για τους λόγους αυτούς η ιταλική αντιπροσωπεία δεν μπορεί να υποστηρίξει την τροπολογία που πρότεινε ο κ. Ferber, καθώς θέτει εμμέσως υπό αμφισβήτηση την αναγκαιότητα της καθολικής υπηρεσίας, η οποία, κατά την άποψή μου, αποτελεί αναφαίρετο δικαίωμα και βασική υποχρέωση των ευρωπαϊκών ταχυδρομικών υπηρεσιών. 
<SPEAKER ID="187" LANGUAGE="FR" NAME="Gilles Savary (PSE ). –" AFFILIATION="">
<SPEAKER ID="188" LANGUAGE="LV" NAME="Guntars Krasts (UEN ). –" AFFILIATION="">
<P>
   Ο στόχος ελευθέρωσης του τομέα ταχυδρομικών υπηρεσιών έως το 2009 είναι πραγματικός και εφικτός. Τα αποτελέσματα στα κράτη μέλη όπου η ταχυδρομική μεταρρύθμιση ήταν ταχύτερη αποδεικνύουν το γεγονός αυτό. Είναι δύσκολο να κατανοήσει κανείς για ποιον λόγο η έκθεση τονίζει ότι ως αποτέλεσμα του ανταγωνισμού στον τομέα των ταχυδρομικών υπηρεσιών δεν διατηρήθηκαν πάντα τα πρότερα επίπεδα απασχόλησης. Ο στόχος της μεταρρύθμισης των ταχυδρομικών υπηρεσιών δεν είναι η διατήρηση των θέσεων εργασίας, ούτε φυσικά η μείωσή τους. Οι θέσεις εργασίας μπορούν να απολεσθούν επίσης χωρίς ελευθέρωση – ως αποτέλεσμα του τεχνολογικού εκσυγχρονισμού, επί παραδείγματι. Δεν πρέπει να εξετάζουμε τη μεταρρύθμιση του τομέα υπό την οπτική γωνία του ταχυδρομικού τομέα ως επιχείρηση. Η ανάπτυξη των ταχυδρομικών δραστηριοτήτων και η προσαρμογή τους στις νέες συνθήκες της αγοράς είναι ζητήματα διοίκησης επιχειρήσεων.
<P>
Ο θεμελιώδης στόχος της αναδιάρθρωσης του τομέα ταχυδρομικών υπηρεσιών είναι η καλύτερη κάλυψη των συμφερόντων των καταναλωτών, δίνοντας στους κατοίκους της Ευρωπαϊκής Ένωσης τη δυνατότητα παροχής μίας καθολικής υπηρεσίας. Ταυτόχρονα, ωστόσο, οι ταχυδρομικές υπηρεσίες δεν πρέπει να παραμείνουν απλώς μία βιομηχανία για τη διατήρηση της καθολικής υπηρεσίας. Δεν πρέπει να ξεχνούμε ότι η πλειοψηφία των πελατών των ταχυδρομικών υπηρεσιών –στην πραγματικότητα άνω του 90 τοις εκατό– είναι εταιρικοί πελάτες, των οποίων οι απαιτήσεις από τον ταχυδρομικό τομέα μπορεί να είναι διαφορετικές. Πρέπει να αναπτυχθεί ευρύ φάσμα ταχυδρομικών υπηρεσιών υψηλής ποιότητας, προκειμένου η βιομηχανία όχι μόνο να επιβιώσει αλλά και να αναπτυχθεί.
<SPEAKER ID="189" LANGUAGE="ES" NAME="Inés Ayala Sender (PSE ). –" AFFILIATION="">
<P>
Επιπλέον, η ικανότητα των ταχυδρομικών υπηρεσιών να ενισχύουν την κοινωνική και εδαφική συνοχή είναι σημαντική σε μια διευρυμένη και ολοένα και πιο ατομικιστική Ευρώπη. Σε αυτή τη νέα φάση που αρχίζει –και σε αυτό το σημείο θα ήθελα να αναγνωρίσω τη συμβολή του κ. Simpson, ο οποίος εύχομαι να ήταν παρών και ελπίζω ότι θα είναι εδώ αργότερα– θα ήθελα, επομένως, να πω στην Επιτροπή ότι είναι σημαντικό η νέα διαδικασία να έχει πραγματική και αποδεκτή αιτιολόγηση και να είναι απολύτως αξιόπιστη, διότι μας λένε ότι οι υπηρεσίες θα είναι καλύτερες μετά, αλλά αυτό που βλέπουμε σήμερα είναι ότι αυτό που μας προτείνεται είναι μεγαλύτερη ανασφάλεια όσον αφορά τις θέσεις απασχόλησης, με έναν μεγάλο αριθμό ερωτηματικών σχετικά με την υπηρεσία.
<SPEAKER ID="190" LANGUAGE="PT" NAME="Emanuel Jardim Fernandes (PSE ). –" AFFILIATION="">
<P>
   Κύριε Πρόεδρε, κυρίες και κύριοι, κύριε Επίτροπε, θα ήθελα να συγχαρώ τον εισηγητή, κ. Ferber, για την εξαιρετική έκθεσή του, η οποία αποσαφηνίζει την κοινωνική και οικονομική σημασία των ταχυδρομικών υπηρεσιών, ενόψει των ενδείξεων ανεργίας και συγκέντρωσης. Είναι απαραίτητο, κατά την άποψη μου, να αποτραπεί η μετατροπή αυτής της δημόσιας υπηρεσίας, με την έλευση της ελευθέρωσης, σε μία απλώς οικονομική υπηρεσία, στην οποία μόνο τα πλουσιότερα τμήματα της κοινωνίας θα είναι σε θέση να απολαμβάνουν το βασικό δικαίωμα αποστολής μίας επιστολής, ενώ τα λιγότερο προνομιούχα μέλη της κοινωνίας και όσοι ζουν σε απόμακρες περιοχές θα στερούνται την καθολική παροχή υπηρεσίας.
<SPEAKER ID="191" LANGUAGE="" NAME="Πρόεδρος. –" AFFILIATION="Γραπτή Δήλωση (άρθρο 142 του Κανονισμού)">
<P>
Η ψηφοφορία θα διεξαχθεί αύριο στις 11.00.
<SPEAKER ID="192" LANGUAGE="SV" NAME="Hélène Goudin (IND/DEM ). –" AFFILIATION="">
<P>
   Συμμερίζομαι το γεγονός ότι η έκθεση τονίζει ότι η αρχή της επικουρικότητας πρέπει να εφαρμόζεται στην διαδικασία αδειοδότησης. Επικροτώ επίσης την επισήμανση του Ευρωπαϊκού Κοινοβουλίου ότι η Επιτροπή πρέπει να δώσει ιδιαίτερη προσοχή στις επιπτώσεις που θα έχει η ελευθέρωση της αγοράς ταχυδρομικών υπηρεσιών στους κατοίκους των αραιοκατοικημένων περιοχών (παράγραφος 9).
<P>
Αυτό, ωστόσο, το οποίο θα ήθελα να είχα δει είναι αυστηρές διατυπώσεις οι οποίες θα καθιστούσαν σαφές ότι μία χειρότερη υπηρεσία για τους πληθυσμούς των απομονωμένων περιοχών της Ευρώπης είναι απαράδεκτη. Η Επιτροπή δεν έχει εγκρίνει μία θέση για τις τροποποιήσεις των κανόνων που ρυθμίζουν το πόσο συχνά πρέπει να διανέμεται η αλληλογραφία (βλέπε προφορική ερώτηση H-1135/05). Ούτε το Ευρωπαϊκό Κοινοβούλιο είναι σαφές σχετικά με αυτό το θέμα.
<P>
Δεν συμμερίζομαι επίσης την κριτική του Ευρωπαϊκού Κοινοβουλίου όσον αφορά τον εθνικό φόρο προστιθέμενης αξίας επί της αγοράς ταχυδρομικών υπηρεσιών (παράγραφος 18) και την πρόταση ότι η Ευρωπαϊκή Επιτροπή πρέπει να διερευνήσει πώς αντιμετωπίζονται οι συνταξιοδοτικές υποχρεώσεις των δημόσιων φορέων παροχής ταχυδρομικών υπηρεσιών (παράγραφος 17). Αυτά είναι θέματα τα οποία πρέπει να αντιμετωπίζονται σε εθνικό επίπεδο.
<SPEAKER ID="193" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0412/2005) του κ. Toubon, εξ ονόματος της Επιτροπής Εσωτερικής Αγοράς και Προστασίας των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τη θέσπιση κανόνων σχετικά με τις ονομαστικές ποσότητες για προσυσκευασμένα προϊόντα, την κατάργηση των οδηγιών 75/106/ΕΟΚ και 80/232/ΕΟΚ του Συμβουλίου και για την τροποποίηση της οδηγίας 76/211/ΕΟΚ του Συμβουλίου (COM(2004)0708 – C6 0160/2004 – 2004/0248(COD)). 
<SPEAKER ID="194" LANGUAGE="EN" NAME="Günther Verheugen," AFFILIATION="Αντιπρόεδρος της Επιτροπής">
<P>
Υπάρχει κοινοτική νομοθεσία για τις προσυσκευασίες, αλλά η ισχύουσα νομική κατάσταση δεν είναι ούτε ικανοποιητική ούτε σαφής. Στην Ευρωπαϊκή Ένωση, έχουμε ένα σταθερό νομικό πλαίσιο για το κρασί και τα οινοπνευματώδη, όπου, μέσω της Κοινότητας, τα προϊόντα πωλούνται σε συμφωνημένες ποσότητες. Για περίπου άλλα 70 προϊόντα, η ισχύουσα νομοθεσία έχει εισαγάγει την προαιρετική εναρμόνιση, στο πλαίσιο της οποίας τα κράτη μέλη έχουν εγκρίνει διαφορετικές προσεγγίσεις. Κράτη μέλη όπως το Βέλγιο ή οι Κάτω Χώρες έχουν καταργήσει εντελώς τα μεγέθη των συσκευασιών. Σε άλλες χώρες, για παράδειγμα στη Σουηδία, η κοινοτική νομοθεσία για τα μεγέθη των συσκευασιών έχει καταστεί προαιρετική για τους κατασκευαστές. Άλλα κράτη μέλη έχουν καταστήσει υποχρεωτική τη ρύθμιση, αλλά μόνο για τους εγχώριους παραγωγούς. Ορισμένοι εθνικοί κανόνες βασίζονται πλήρως στις ισχύουσες προαιρετικές κοινοτικές οδηγίες, αλλά σε άλλες χώρες, όπως στη Γερμανία, οι εθνικοί κανόνες διαφέρουν από τις κοινοτικές διατάξεις. Συνεπώς, από νομικής άποψης, η κατάσταση είναι κάπως πολύπλοκη, για να το θέσω ήπια.
<SPEAKER ID="195" LANGUAGE="FR" NAME="Jacques Toubon (PPE-DE )," AFFILIATION="">
<P>
   Κύριε Πρόεδρε, κυρίες και κύριοι, η έκθεση την οποία υποβάλλω εξ ονόματος της Επιτροπής Εσωτερικής Αγοράς και Προστασίας των Καταναλωτών έχει αλλάξει σημαντικά την πρόταση της Επιτροπής. Εγκρίθηκε με 28 ψήφους υπέρ και μία αποχή.
<P>
Προτείνω να γίνει δεκτή η απορρύθμιση των μεγεθών, που αποτελεί την επιλεχθείσα λύση της Επιτροπής λαμβάνοντας υπόψη τη νομολογία στην υπόθεση Cidrerie Ruwet. Η Επιτροπή προτείνει επίσης τη διατήρηση υποχρεωτικών κατηγοριών σε ορισμένους συγκεκριμένους τομείς: οίνοι, οινοπνευματώδη ποτά, διαλυτός καφές και λευκή ζάχαρη. Η Επιτροπή ζητεί αυτή η παρέκκλιση να περιοριστεί σε μία περίοδο είκοσι ετών.
<P>
Για ποιον λόγο η Επιτροπή Εσωτερικής Αγοράς και Προστασίας των Καταναλωτών σας παρουσιάζει αυτήν την πρόταση; Πρώτον, για να προστατεύσει τους καταναλωτές, ιδιαίτερα τους πλέον ευάλωτους, όπως οι ηλικιωμένοι και τα άτομα με προβλήματα όρασης, που κάθε άλλο παρά έχουν κατανοήσει πλήρως την τιμή ανά μονάδα μέτρησης που θεσπίστηκε το 1998. Εν συνεχεία, για να ληφθεί υπόψη η ανεξάρτητη μελέτη επιπτώσεων που εκπονήθηκε κατά παραγγελία της επιτροπής μας και η οποία επιβεβαιώνει ότι η απορρύθμιση εγκυμονεί κινδύνους για τον καταναλωτή και ότι δεν οδηγεί σε μεγαλύτερο ανταγωνισμό μεταξύ των παραγωγών και των διανομέων. Τέλος, επειδή βελτίωση της νομοθεσίας δεν σημαίνει απόλυτη απουσία της νομοθεσίας. Όπως είπε ο Lacordaire τη δεκαετία του 1830: μεταξύ του ισχυρού και του ασθενούς, η ελευθερία είναι εκείνη που καταπιέζει και η νομοθεσία εκείνη που απελευθερώνει. Θα δείτε ότι αυτό το φαινομενικά ασήμαντο και τεχνικό κείμενο μας δίνει τη δυνατότητα να θέσουμε σημαντικά ερωτήματα.
<SPEAKER ID="196" LANGUAGE="EN" NAME="John Purvis (PPE-DE )," AFFILIATION="συντάκτης γνωμοδότησης της Επιτροπής Βιομηχανίας, Έρευνας και Ενέργειας.">
<P>
   Κύριε Πρόεδρε, η Επιτροπή Βιομηχανίας, Έρευνας και Ενέργειας χαιρετίζει την πρωτοβουλία της Επιτροπής να καταργήσει τις ρυθμίσεις και να ελευθερώσει τα μεγέθη των συσκευασιών. Η επιτροπή μου εκτιμά ότι μια ελεύθερη αγορά λειτουργεί υπέρ των συμφερόντων του καταναλωτή. Πειστήκαμε να δεχθούμε την πρόταση της Επιτροπής για την εφαρμογή εξαιρέσεων στα οινοπνευματώδη ποτά, στον διαλυτό καφέ, στη λευκή ζάχαρη –εμείς προσθέσαμε τη μαύρη ζάχαρη για λόγους συνέπειας– και στα αερολύματα. Για λόγους συνέπειας, προτείναμε επίσης τη ρύθμιση του μεγέθους των 750 cl για τις φιάλες των οινοπνευματωδών, το οποίο είναι το ευρέως αποδεκτό μέγεθος των φιαλών οίνου. Υπάρχει ορατός κίνδυνος να παραπλανηθούν οι καταναλωτές όταν υπάρχει μια τυποποιημένη φιάλη των 750 cl για το κρασί και μια τυποποιημένη φιάλη των 700 cl για τα οινοπνευματώδη. Ως εκ τούτου, λυπόμαστε που αυτή η πρόταση απορρίφθηκε από την Επιτροπή Εσωτερικής Αγοράς και Προστασίας των Καταναλωτών.
<P>
Εκτιμούμε ότι η Επιτροπή Εσωτερικής Αγοράς και ο πολύ ευσυνείδητος εισηγητής της και καλός μου φίλος, κ. Toubon, έχουν εξετάσει αυτά τα θέματα πολύ διεξοδικά. Εντούτοις, εμείς στην Επιτροπή Βιομηχανίας απογοητευόμαστε όταν βλέπουμε προτάσεις από αυτή την επιτροπή για την εισαγωγή καθορισμένων, εναρμονισμένων, υποχρεωτικών μεγεθών σε ένα πλήρες φάσμα προϊόντων που αποτελούν τη βάση της διατροφής μας, τα οποία δεν ήταν τόσο εναρμονισμένα στο παρελθόν. Έχουμε απαιτήσεις επισήμανσης. Απαγορεύουμε την παραπλανητική διαφήμιση. Η νομοθεσία της ΕΕ απαιτεί την αναγραφή της τιμής ανά μονάδα προϊόντος, ώστε να είναι υποχρεωτική η εμφάνιση της τιμής για μια τυπική ποσότητα και αυτό βοηθά τους καταναλωτές να συγκρίνουν τις τιμές αμερόληπτα. Η δυνατότητα ελεύθερης απόφασης για τα μεγέθη των συσκευασιών είναι υπέρ των συμφερόντων των μικρών επιχειρήσεων, των νεοεισερχόμενων στην αγορά, των καινοτόμων επιχειρήσεων και, ως εκ τούτου, είναι επίσης προς όφελος των καταναλωτών. Δεν υπάρχει τίποτα που να σταματά την προώθηση στην αγορά των παραδοσιακών μεγεθών, δεν υπάρχει τίποτα που να σταματά τη χρήση των παραδοσιακών μεγεθών. Η πρόταση της Επιτροπής δεν ανέφερε καν το γάλα. Τίποτα δεν χρειαζόταν να αλλάξει από την υπάρχουσα τάξη πραγμάτων.
<SPEAKER ID="197" LANGUAGE="EN" NAME="Malcolm Harbour," AFFILIATION="εξ ονόματος της Ομάδας PPE-DE">
<P>
   Κύριε Πρόεδρε, θα ήθελα να συγχαρώ τον κ. Toubon για το έργο του και ειδικά να επιδοκιμάσω την προσέγγισή του, η οποία κατέστησε την Επιτροπή Εσωτερικής Αγοράς και Προστασίας των Καταναλωτών την πρώτη επιτροπή στο Κοινοβούλιο που ανέθεσε την εκπόνηση μιας αξιολόγησης επιπτώσεων εκεί όπου εμείς επιλέξαμε –σε αυτή την περίπτωση υπέρ των συμφερόντων των καταναλωτών– να προσθέσουμε επιπλέον βάρος στη ρύθμιση που πρότεινε η Επιτροπή.
<SPEAKER ID="198" LANGUAGE="DE" NAME="Evelyne Gebhardt," AFFILIATION="εξ ονόματος της Ομάδας PSE">
<P>
   Κύριε Πρόεδρε, κύριε Επίτροπε, κύριε Toubon, ευχαριστώ πολύ για την εξαίρετη έκθεση που μόλις μας παρουσιάσατε. Θα ήθελα να πω στον κ. Harbour ότι είναι πολύ σημαντικό να σεβόμαστε τον πολιτισμό και τις παραδόσεις των κρατών μελών. Αυτό πρέπει να το κάνουμε πάντα όταν θεσπίζουμε νομοθεσία. Θεωρώ ότι και η Ομάδα μου θα υποστηρίξει αυτές τις τροπολογίες – δεν θα υπάρξει πρόβλημα.
<P>
Κύριε Verheugen, μόλις τώρα είπατε ότι χρειαζόμαστε καλύτερη νομοθεσία και, κυρίως, καλύτερη εφαρμογή της κοινοτικής νομοθεσίας. Συμφωνώ απόλυτα μαζί σας, θα ήθελα ωστόσο να σας υπενθυμίσω ότι είναι θέμα της Επιτροπής να φροντίσει ώστε να εφαρμόζεται η κοινοτική νομοθεσία. Σας ζητώ να είσαστε πολύ αυστηρός σε αυτά τα θέματα, γιατί ως Ευρωπαία θέλω να εφαρμόζονται οι αποφάσεις που παίρνουμε στην Ευρώπη.
<SPEAKER ID="199" LANGUAGE="NL" NAME="Toine Manders," AFFILIATION="">
<P>
   Κύριε Πρόεδρε, θα ήθελα να ευχαριστήσω τον κ. Toubon για την αφοσίωσή του και για τον τρόπο με τον οποίο χειρίστηκε εν γένει τα πράγματα, αλλά επίσης, να εκφράσω την ευγνωμοσύνη μου στην Επιτροπή και τον Επίτροπο Verheugen για την πρόταση την οποία υπέβαλαν για την εκπόνηση καλύτερης νομοθεσίας και την απορρύθμιση. Μας φαίνεται συνεπώς κάπως παράξενο ότι το Κοινοβούλιο απαντά τώρα με σωρεία εξαιρέσεων. Εμείς στις Κάτω Χώρες, μία χώρα που απέρριψε τη Συνταγματική Συνθήκη, θεωρούμε περιττή την εμπλοκή της Ευρώπης σε θέματα όπως το μέτρο για τον καφέ ή το γάλα, επειδή για αυτόν τον λόγο υπάρχει η εσωτερική αγορά και οι μετρήσεις και τα προϊόντα υπόκεινται σε αμοιβαία αναγνώριση.
<SPEAKER ID="200" LANGUAGE="SV" NAME="Carl Schlyter," AFFILIATION="">
<P>
   Κύριε Πρόεδρε, δεν συμβαίνει, όντως, συχνά να μπορώ να συμφωνήσω με την Επιτροπή σχετικά με τα προγράμματα ελευθέρωσης, αλλά αυτό συνιστά μία συνετή μορφή ελευθέρωσης. Διαπιστώνω ότι ο κ. Toubon έχει κάνει σοβαρή δουλειά και διενήργησε αξιολόγηση αντίκτυπου, αυτό όμως δεν είναι επαρκής λόγος για την έκδοση κανονισμών σε επίπεδο ΕΕ. Εάν μία χώρα επιθυμεί να ρυθμίσει τα μεγέθη των καρβελιών και των ζυμαρικών, μπορεί να το πράξει, όχι όμως σε επίπεδο ΕΕ. Υπάρχει κίνδυνος να γίνουν τα πράγματα μάλλον γελοία όταν η ΕΕ υπεισέρχεται σε τέτοια πράγματα.
<SPEAKER ID="201" LANGUAGE="SV" NAME="Charlotte Cederschiöld (PPE-DE ). –" AFFILIATION="">
<P>
   Κύριε Πρόεδρε, Επίτροπε Verheugen, κύριε Toubon, θα ήθελα να χαιρετίσω την πρόταση της Επιτροπής για την απορρύθμιση των συσκευασιών. Ελπίζω ότι η συνεχιζόμενη συζήτηση θα φέρει την προσέγγισή μας πλησιέστερα σε αυτήν της Επιτροπής, ούτως ώστε αυτός που επιλέγει να είναι ο καταναλωτής και όχι οι πολιτικοί.
<P>
Ο εισηγητής, κ. Toubon, έδειξε ότι είναι έτοιμος και πρόθυμος να δεχτεί την τροπολογία μου η οποία διασώζει τις σουηδικές συσκευασίες γάλακτος, ούτως ώστε οι άνθρωποι να συνεχίσουν να μπορούν να έχουν γάλα για τον καφέ τους στη δουλειά. Εξακολουθούν να υπάρχουν ακόμη πράγματα τα οποία πρέπει να γίνουν όσον αφορά την απορρύθμιση του βουτύρου και των ζυμαρικών και τη λιγότερο λεπτομερή ρύθμιση εν γένει. Θα ήταν κακό για τον ανταγωνισμό και για τους καταναλωτές εάν επιδεινώναμε την κατάσταση για τις μικρομεσαίες επιχειρήσεις και χρησιμοποιούσαμε πολιτικά μέτρα προκειμένου να δώσουμε μερίδια της αγοράς στις μεγάλες κοινοπραξίες. Όσοι από εμάς προερχόμαστε από μία μικρή χώρα δεν μπορούμε να δεχτούμε την έκθεση σε αυτήν τη μορφή. Είχαμε αρκετές συζητήσεις για τα αγγούρια και τις φράουλες. Ας αποφύγουμε μία συζήτηση για τη «διάσωση του γάλακτος» και ας συνεχίσουμε να διαπραγματευόμαστε με στόχο να επιτύχουμε μεγαλύτερη ελευθερία για τον καταναλωτή. Πρέπει να γίνουν ακόμη πολλά προκειμένου να κλείσει επιτυχώς αυτό το ζήτημα. 
<SPEAKER ID="202" LANGUAGE="SV" NAME="Anna Hedh (PSE ). –" AFFILIATION="">
<P>
   Κύριε Πρόεδρε, για πολλές χώρες, οι αλλαγές του κ. Toubon στην πρόταση της Επιτροπής σημαίνουν τη θέσπιση νέων κανόνων σε επίπεδο ΕΕ για μία ήδη λειτουργική αγορά. Εμείς οι σουηδοί σοσιαλδημοκράτες δεν πιστεύουμε ότι οι τροπολογίες του εισηγητή συνεπάγονται κάποιο όφελος για τους καταναλωτές. Τουναντίον. Εάν συμμεριζόμασταν την προσέγγιση του εισηγητή, αυτό θα επέφερε μείζον κόστος μετατροπής για πολλές ευρωπαϊκές εταιρείες, και χωρίς καν την ανάγκη ή την επιθυμία για αυτές τις αλλαγές εκ μέρους των ομάδων τις οποίες λέμε ότι εκπροσωπούμε.
<SPEAKER ID="203" LANGUAGE="" NAME="Πρόεδρος. –" AFFILIATION="Γραπτή Δήλωση (άρθρο 142 του Κανονισμού)">
<P>
Η ψηφοφορία θα διεξαχθεί αύριο, στις 11.00.
<SPEAKER ID="204" LANGUAGE="EN" NAME="David Martin (PSE ). –" AFFILIATION="">
<P>
Είμαι υπέρ της διατήρησης ειδικών ποσοτήτων για τα προϊόντα που αποτελούν τη βάση της διατροφής μας, καθώς πιστεύω ότι είναι σημαντικό να διατηρηθούν οι ονομαστικές ποσότητες προς όφελος του βρετανού καταναλωτή. Η έκθεση διατηρεί βασικά τμήματα της ισχύουσας νομοθεσίας και, ειδικά, καταργεί την αδικαιολόγητη προσπάθεια από την Επιτροπή να καταργήσει τα καθορισμένα μεγέθη μετά από 20 χρόνια. Δεδομένης της πολυπλοκότητας της «αναγραφής της τιμής ανά μονάδα προϊόντος», αυτοί οι νόμοι προστασίας θα διασφαλίσουν ότι δεν θα τεθεί σε κίνδυνο η ισχύουσα πώληση της βρετανικής πίντας γάλακτος. Σε αντίθεση με τις ανακριβείς τρομακτικές ιστορίες των ευρωσκεπτικιστών που προκάλεσαν τόσες διαφωνίες από τους καταναλωτές, η επιλογή των βρετανών καταναλωτών προστατεύεται. 
<SPEAKER ID="205" LANGUAGE="" NAME="" AFFILIATION="(Η συνεδρίαση λήγει στις 23.25)">
